# language_name:        বাংলা
# closest ISO 639-3:    ben
# ISO_15924:            Beng
# year_short:           
# year_long:            
# vernacular_title:     Pobitro Baibel
# english_title:        The Bible in Bengali (Holy Bible)
# URL:                  https://www.bible.com/de/bible/155/3jn.1.sbcl
# copyright_short:      © Bangladesh Bible Society
# copyright_long:       
# notes:                
40001001	যীশু খ্রীষ্ট দায়ূদের বংশের এবং দায়ূদ অব্রাহামের বংশের লোক । যীশু খ্রীষ্টের বংশের তালিকা এই :
40001002	অব্রাহামের ছেলে ইস্‌হাক ; ইস্‌হাকের ছেলে যাকোব ; যাকোবের ছেলে যিহূদা ও তাঁর ভাইয়েরা ;
40001003	যিহূদার ছেলে পেরস ও সেরহ-তাঁদের মা ছিলেন তামর ; পেরসের ছেলে হিষ্রোণ ; হিষ্রোণের ছেলে রাম ;
40001004	রামের ছেলে অম্মীনাদব ; অম্মীনাদবের ছেলে নহশোন ; নহশোনের ছেলে সল্‌মোন ;
40001005	সল্‌মোনের ছেলে বোয়স-তাঁর মা ছিলেন রাহব ; বোয়সের ছেলে ওবেদ-তাঁর মা ছিলেন রূত ; ওবেদের ছেলে যিশয় ;
40001006	যিশয়ের ছেলে রাজা দায়ূদ । দায়ূদের ছেলে শলোমন-তাঁর মা ছিলেন ঊরিয়ের বিধবা স্ত্রী ;
40001007	শলোমনের ছেলে রহবিয়াম ; রহবিয়ামের ছেলে অবিয় ; অবিয়ের ছেলে আসা ;
40001008	আসার ছেলে যিহোশাফট ; যিহোশাফটের ছেলে যোরাম ; যোরামের ছেলে ঊষিয় ;
40001009	ঊষিয়ের ছেলে যোথম ; যোথমের ছেলে আহস ; আহসের ছেলে হিষ্কিয় ;
40001010	হিষ্কিয়ের ছেলে মনঃশি ; মনঃশির ছেলে আমোন ; আমোনের ছেলে যোশিয় ;
40001011	যোশিয়ের ছেলে যিকনিয় ও তাঁর ভাইয়েরা-ইস্রায়েল জাতিকে বাবিল দেশে বন্দী হিসাবে নিয়ে যাবার সময় এঁরা ছিলেন ।
40001012	যিকনিয়ের ছেলে শল্‌টিয়েল-ইস্রায়েল জাতিকে বাবিলে বন্দী করে নিয়ে যাবার পরে এঁর জন্ম হয়েছিল ; শল্‌টিয়েলের ছেলে সরুব্বাবিল ;
40001013	সরুব্বাবিলের ছেলে অবীহূদ ; অবীহূদের ছেলে ইলীয়াকীম ; ইলীয়াকীমের ছেলে আসোর ;
40001014	আসোরের ছেলে সাদোক ; সাদোকের ছেলে আখীম ; আখীমের ছেলে ইলীহূদ ;
40001015	ইলীহূদের ছেলে ইলিয়াসর ; ইলিয়াসরের ছেলে মত্তন ; মত্তনের ছেলে যাকোব ; যাকোবের ছেলে যোষেফ-ইনি মরিয়মের স্বামী ।
40001016	এই মরিয়মের গর্ভে যীশু , যাঁকে খ্রীষ্ট বলা হয় , তাঁর জন্ম হয়েছিল ।
40001017	এইভাবে অব্রাহাম থেকে দায়ূদ পর্যন্ত চৌদ্দ পুরুষ ; দায়ূদ থেকে বাবিলে বন্দী করে নিয়ে যাবার সময় পর্যন্ত চৌদ্দ পুরুষ ; বাবিলে বন্দী হবার পর থেকে খ্রীষ্ট পর্যন্ত চৌদ্দ পুরুষ ।
40001018	যীশু খ্রীষ্টের জন্ম এইভাবে হয়েছিল । যোষেফের সংগে যীশুর মা মরিয়মের বিয়ের ঠিক হয়েছিল , কিন্তু তাঁরা একসংগে বাস করবার আগেই পবিত্র আত্মার শক্তিতে মরিয়মের গর্ভ হয়েছিলেন ।
40001019	মরিয়মের স্বামী যোষেফ সৎ লোক ছিলেন , কিন্তু তিনি লোকের সামনে মরিয়মকে লজ্জায় ফেলতে চাইলেন না ; এইজন্য তিনি গোপনে তাঁকে ছেড়ে দেবেন বলে ঠিক করলেন ।
40001020	যোষেফ যখন এই সব ভাবছিলেন তখন প্রভুর এক দূত স্বপ্নে দেখা দিয়ে তাঁকে বললেন , “ দায়ূদের বংশধর যোষেফ , মরিয়মকে বিয়ে করতে ভয় কোরো না , কারণ তাঁর গর্ভে যিনি জন্মেছে তিনি পবিত্র আত্মার শক্তিতেই জন্মেছেন । তাঁর একটি ছেলে হবে ।
40001021	তুমি তাঁর নাম যীশু রাখবে , কারণ তিনি তাঁর লোকদের তাদের পাপ থেকে উদ্ধার করবেন । ”
40001022	এই সব হয়েছিল যেন নবীর মধ্য দিয়ে প্রভু এই যে কথা বলেছিলেন তা পূর্ণ হয় :
40001023	“ একজন কুমারী মেয়ে গর্ভবতী হবে , আর তাঁর একটি ছেলে হবে ; তাঁর নাম রাখা হবে ইম্মানূয়েল । ” এই নামের মানে হল , আমাদের সংগে ঈশ্বর ।
40001024	প্রভুর দূত যোষেফকে যেমন আদেশ দিয়েছিলেন , ঘুম থেকে উঠে তিনি তেমনই করলেন ।
40001025	তিনি মরিয়মকে বিয়ে করলেন , কিন্তু ছেলের জন্ম না হওয়া পর্যন্ত তাঁর সংগে মিলিত হলেন না । পরে যোষেফ ছেলেটির নাম যীশু রাখলেন ।
40002001	যিহূদিয়া প্রদেশের বৈৎলেহম গ্রামে যীশুর জন্ম হয়েছিল । তখন রাজা ছিলেন হেরোদ । পূর্বদেশ থেকে কয়েকজন পণ্ডিত যিরূশালেমে এসে বললেন ,
40002002	“ যিহূদীদের যে রাজা জন্মেছেন তিনি কোথায় ? পূর্ব দিকের আকাশে আমরা তাঁর তারা দেখে তাঁকে প্রণাম করতে এসেছি । ”
40002003	এই কথা শুনে রাজা হেরোদ এবং তাঁর সংগে যিরূশালেমের অন্য সকলে অস্থির হয়ে উঠলেন ।
40002004	হেরোদ সমস্ত প্রধান পুরোহিত ও ধর্ম-শিক্ষকদের ডেকে জিজ্ঞাসা করলেন মশীহ কোথায় জন্মগ্রহণ করবেন ।
40002005	তাঁরা তাঁকে বললেন , “ যিহূদিয়ার বৈৎলেহম গ্রামে তিনি জন্মগ্রহণ করবেন , কারণ নবী এই কথা লিখেছেন :
40002006	যিহূদা দেশের বৈৎলেহম , যিহূদার মধ্যে তুমি কোনমতেই ছোট নও , কারণ তোমার মধ্য থেকেই এমন একজন শাসনকর্তা আসবেন যিনি আমার ইস্রায়েল জাতিকে পরিচালনা করবেন । ”
40002007	তখন হেরোদ সেই পণ্ডিতদের গোপনে ডাকলেন এবং জেনে নিলেন ঠিক কোন্‌সময়ে তারাটা দেখা গিয়েছিল ।
40002008	তিনি পণ্ডিতদের এই কথা বলে বৈৎলেহমে পাঠিয়ে দিলেন , “ আপনারা গিয়ে ভাল করে সেই শিশুটির খোঁজ করুন । তাঁকে খুঁজে পেলে পর আমাকে জানাবেন যেন আমিও গিয়ে তাঁকে প্রণাম করতে পারি । ”
40002009	রাজার কথা শুনে পণ্ডিতেরা চলে গেলেন । তাঁরা পূর্ব দিকে যে তারাটা দেখেছিলেন সেই তারাটা তাঁদের আগে আগে চলল । শিশুটি যেখানে ছিলেন সেই ঘরের উপরে এসে না থামা পর্যন্ত তারাটা চলতেই থাকল ।
40002010	তারাটা দেখে পণ্ডিতেরা খুব আনন্দিত হয়ে ঘরের মধ্যে ঢুকলেন এবং সেই শিশুটিকে তাঁর মা মরিয়মের কাছে দেখতে পেলেন । তখন তাঁরা মাটিতে উবুড় হয়ে সেই শিশুটিকে প্রণাম করলেন এবং তাদের বাক্স খুলে তাঁকে সোনা , লোবান ও গন্ধরস উপহার দিলেন ।
40002011	
40002012	পরে ঈশ্বর স্বপ্নে তাঁদের সাবধান করে দিলেন যেন তাঁরা হেরোদের কাছে ফিরে না যান । তখন তাঁরা অন্য পথে নিজেদের দেশে ফিরে গেলেন ।
40002013	পণ্ডিতেরা চলে যাবার পর প্রভুর এক দূত স্বপ্নে যোষেফকে দেখা দিয়ে বললেন , “ ওঠো , ছেলেটি ও তাঁর মাকে নিয়ে মিসর দেশে পালিয়ে যাও আর আমি যতদিন না বলি ততদিন পর্যন্ত সেখানেই থাক , কারণ ছেলেটিকে মেরে ফেলবার জন্য হেরোদ তাঁর খোঁজ করবে । ”
40002014	তখন যোষেফ উঠে সেই ছেলে ও তাঁর মাকে নিয়ে সেই রাতেই মিসরে রওনা হলেন এবং হেরোদের মৃত্যু পর্যন্ত সেখানেই রইলেন । এটা ঘটল যাতে নবীর মধ্য দিয়ে প্রভু এই যে কথা বলেছিলেন তা পূর্ণ হয় : আমি মিসর থেকে আমার পুত্রকে ডেকে এনেছিলাম ।
40002015	
40002016	পণ্ডিতেরা তাঁকে ঠকিয়েছেন দেখে হেরোদ ভীষণ রেগে গেলেন । সেই পণ্ডিতদের কাছ থেকে যে সময়ের কথা তিনি জেনে নিয়েছিলেন সেই সময়ের হিসাব মত দুই বছর ও তার কম বয়সের যত ছেলে বৈৎলেহম ও তাঁর আশেপাশের জায়গাগুলোতে ছিল সকলকে মেরে ফেলবার আদেশ দিলেন ।
40002017	তাতে নবী যিরমিয়ের মধ্য দিয়ে এই যে কথা বলা হয়েছিল তা পূর্ণ হল :
40002018	রামায় ভীষণ কান্নাকাটির শব্দ শোনা যাচ্ছে ; রাহেল তার সন্তানদের জন্য কাঁদছে , কিছুতেই শান্ত হচ্ছে না , কারণ তারা আর নেই ।
40002019	হেরোদ মারা যাবার পর প্রভুর এক দূত মিসর দেশে যোষেফকে স্বপ্নে দেখা দিয়ে বললেন ,
40002020	“ ওঠো , ছেলেটি এবং তাঁর মাকে নিয়ে ইস্রায়েল দেশে ফিরে যাও । ছেলেটিকে যারা মেরে ফেলতে চেয়েছিল তারা মারা গেছে । ”
40002021	তখন যোষেফ উঠে সেই ছেলেটি ও তাঁর মাকে নিয়ে ইস্রায়েল দেশে গেলেন ।
40002022	যিহূদিয়া প্রদেশে সেই সময় হেরোদের পরে তাঁর ছেলে আর্খিলায় রাজা হয়েছিলেন । এই কথা শুনে যোষেফ সেখানে যেতে ভয় পেলেন । পরে স্বপ্নে আদেশ পেয়ে তিনি গালীল প্রদেশে চলে গেলেন ,
40002023	আর নাসরত নামে একটা গ্রামে গিয়ে বাস করতে লাগলেন । এটা ঘটল যাতে নবীদের মধ্য দিয়ে এই যে কথা বলা হয়েছিল তা পূর্ণ হয় : “ তাঁকে নাসরতীয় বলে ডাকা হবে । ”
40003001	পরে বাপ্তিস্মদাতা যোহন যিহূদিয়ার মরু-এলাকায় এসে এই বলে প্রচার করতে লাগলেন ,
40003002	“ পাপ থেকে মন ফিরাও , কারণ স্বর্গ-রাজ্য কাছে এসে গেছে । ”
40003003	এই যোহনের বিষয়েই নবী যিশাইয় বলেছিলেন , মরু-এলাকায় একজনের কণ্ঠস্বর চিৎকার করে জানাচ্ছে , “ তোমরা প্রভুর পথ ঠিক কর ; তাঁর রাস্তা সোজা কর । ”
40003004	যোহন উটের লোমের কাপড় পরতেন এবং তাঁর কোমরে চামড়ার কোমর-বাঁধনি ছিল । তিনি পংগপাল ও বনমধু খেতেন ।
40003005	যিরূশালেম , সমস্ত যিহূদিয়া এবং যর্দন নদীর চারপাশের লোকেরা সেই সময় তাঁর কাছে আসতে লাগল ।
40003006	এই লোকেরা যখন নিজেদের পাপ স্বীকার করল তখন যোহন যর্দন নদীতে তাদের বাপ্তিস্ম দিলেন ।
40003007	পরে যোহন দেখলেন অনেক ফরীশী ও সদ্দূকী বাপ্তিস্ম গ্রহণ করবার জন্য তাঁর কাছে আসছেন । তিনি তাঁদের বললেন , “ সাপের বংশধরেরা ! ঈশ্বরের যে শাস্তি নেমে আসছে তা থেকে পালিয়ে যাবার এই বুদ্ধি তোমাদের কে দিল ?
40003008	বেশ , তোমরা যে পাপ থেকে মন ফিরিয়েছ তার উপযুক্ত ফল তোমাদের জীবনে দেখাও ।
40003009	তোমরা অব্রাহামের বংশের লোক , এটা নিজেদের মনে বলতে পারবার কথা চিন্তাও কোরো না । আমি তোমাদের বলছি , ঈশ্বর এই পাথরগুলো থেকে অব্রাহামের বংশধর তৈরী করতে পারেন ।
40003010	গাছের গোড়াতে কুড়াল লাগানোই আছে । যে গাছে ভাল ফল ধরে না তা কেটে আগুনে ফেলে দেওয়া হবে ।
40003011	মন ফিরিয়েছ বলে আমি তোমাদের জলে বাপ্তিস্ম দিচ্ছি , কিন্তু আমার পরে যিনি আসছেন তিনি আমার চেয়ে শক্তিশালী । আমি তাঁর জুতা বইবারও যোগ্য নই । তিনি পবিত্র আত্মা ও আগুনে তোমাদের বাপ্তিস্ম দেবেন ।
40003012	কুলা তাঁর হাতেই আছে এবং তাঁর ফসল মাড়াবার জায়গা তিনি ভাল করেই পরিষ্কার করবেন । তিনি তাঁর ফসল গোলাতে জমা করবেন , কিন্তু যে আগুন কখনও নেভে না সেই আগুনে তুষ পুড়িয়ে ফেলবেন । ”
40003013	সেই সময় যীশু বাপ্তিস্ম গ্রহণ করবার জন্য গালীল থেকে যর্দন নদীর ধারে যোহনের কাছে আসলেন ।
40003014	যোহন কিন্তু তাঁকে এই কথা বলে বাধা দিতে চেষ্টা করলেন , “ আমারই বরং আপনার কাছে বাপ্তিস্ম গ্রহণ করা দরকার ; আর আপনি কিনা আসছেন আমার কাছে ! ”
40003015	তখন যীশু তাঁকে বললেন , “ কিন্তু এবার এই রকমই হোক , কারণ ঈশ্বরের ইচ্ছা এইভাবেই আমাদের পূর্ণ করা উচিত । ” তখন যোহন রাজী হলেন ।
40003016	বাপ্তিস্ম গ্রহণ করবার পর যীশু জল থেকে উঠে আসবার সংগে সংগেই তাঁর সামনে আকাশ খুলে গেল । তিনি ঈশ্বরের আত্মাকে কবুতরের মত হয়ে তাঁর উপরে নেমে আসতে দেখলেন ।
40003017	তখন স্বর্গ থেকে বলা হল , “ ইনিই আমার প্রিয় পুত্র , এঁর উপর আমি খুবই সন্তুষ্ট । ”
40004001	এর পরে পবিত্র আত্মা যীশুকে মরু-এলাকায় নিয়ে গেলেন যেন শয়তান যীশুকে লোভ দেখিয়ে পাপে ফেলবার চেষ্টা করতে পারে ।
40004002	সেখানে চল্লিশ দিন ও চল্লিশ রাত উপবাস করবার পর যীশুর খিদে পেল ।
40004003	তখন শয়তান এসে তাঁকে বলল , “ তুমি যদি ঈশ্বরের পুত্র হও তবে এই পাথরগুলোকে রুটি হয়ে যেতে বল । ”
40004004	যীশু উত্তরে বললেন , “ পবিত্র শাস্ত্রে লেখা আছে , মানুষ কেবল রুটিতেই বাঁচে না , কিন্তু ঈশ্বরের মুখের প্রত্যেকটি কথাতেই বাঁচে । ”
40004005	তখন শয়তান যীশুকে পবিত্র শহর যিরূশালেমে নিয়ে গেল এবং উপাসনা-ঘরের চূড়ার উপর তাঁকে দাঁড় করিয়ে বলল ,
40004006	“ তুমি যদি ঈশ্বরের পুত্র হও তবে লাফ দিয়ে নীচে পড় , কারণ পবিত্র শাস্ত্রে লেখা আছে , ঈশ্বর তাঁর দূতদের তোমার বিষয়ে আদেশ দেবেন ; তাঁরা তোমাকে হাত দিয়ে ধরে ফেলবেন যাতে তোমার পায়ে পাথরের আঘাত না লাগে । ”
40004007	যীশু শয়তানকে বললেন , “ আবার এই কথাও লেখা আছে , তোমার প্রভু ঈশ্বরকে তুমি পরীক্ষা করতে যেয়ো না । ”
40004008	তখন শয়তান আবার তাঁকে খুব উঁচু একটা পাহাড়ে নিয়ে গেল এবং জগতের সমস্ত রাজ্য ও তাঁদের জাঁকজমক দেখিয়ে বলল ,
40004009	“ তুমি যদি মাটিতে পড়ে আমাকে প্রণাম করে তোমার প্রভু বলে স্বীকার কর তবে এই সবই আমি তোমাকে দেব । ”
40004010	তখন যীশু তাকে বললেন , “ দূর হও , শয়তান । পবিত্র শাস্ত্রে লেখা আছে , তুমি তোমার প্রভু ঈশ্বরকেই ভক্তি করবে , কেবল তাঁরই সেবা করবে । ”
40004011	তখন শয়তান তাঁকে ছেড়ে চলে গেল , আর স্বর্গদূতেরা এসে তাঁর সেবা-যত্ন করতে লাগলেন ।
40004012	পরে যীশু শুনলেন যোহনকে জেলখানায় বন্দী করে রাখা হয়েছে । তখন তিনি গালীলে চলে গেলেন এবং নাসরত গ্রাম ছেড়ে সবূলূন ও নপ্তালি এলাকার মধ্যে সাগর পারের কফরনাহূম শহরে গিয়ে রইলেন ।
40004013	
40004014	এটা হল যাতে নবী যিশাইয়ের মধ্য দিয়ে এই যে কথা বলা হয়েছিল তা পূর্ণ হয় :
40004015	সবূলূন ও নপ্তালি এলাকার , সমুদ্রের দিকের , যর্দনের অন্য পারের এবং অযিহূদীদের গালীলের
40004016	যে লোকেরা অন্ধকারে বাস করে , তারা মহা আলো দেখতে পাবে । যারা ঘন অন্ধকারের দেশে বাস করে , তাদের কাছে আলো প্রকাশিত হবে ।
40004017	সেই সময় থেকে যীশু এই বলে প্রচার করতে লাগলেন , “ পাপ থেকে মন ফিরাও , কারণ স্বর্গ-রাজ্য কাছে এসে গেছে । ”
40004018	যীশু গালীল সাগরের পার দিয়ে যাবার সময় শিমোন , যাঁকে পিতর বলা হয় আর তাঁর ভাই আন্দ্রিয়কে দেখতে পেলেন । তাঁরা সাগরে জাল ফেলছিলেন , কারণ তাঁরা ছিলেন জেলে ।
40004019	যীশু তাঁদের বললেন , “ আমার সংগে চল , আমি তোমাদের মানুষ-ধরা জেলে করব । ”
40004020	তখনই তাঁরা জাল ফেলে রেখে যীশুর সংগে গেলেন ।
40004021	সেখান থেকে এগিয়ে গিয়ে তিনি যাকোব ও যোহন নামে অন্য দুই ভাইকে দেখতে পেলেন । তাঁরা ছিলেন সিবদিয়ের ছেলে । তাঁদের বাবা সিবদিয়ের সংগে নৌকায় বসে তাঁরা জাল ঠিক করছিলেন । যীশু সেই দুই ভাইকেও ডাকলেন ।
40004022	তাঁরা তখনই তাঁদের নৌকা ও বাবাকে ছেড়ে যীশুর সংগে গেলেন ।
40004023	গালীল প্রদেশের সমস্ত জায়গায় ঘুরে ঘুরে যিহূদীদের ভিন্ন ভিন্ন সমাজ-ঘরে যীশু শিক্ষা দিতে লাগলেন । এছাড়া তিনি স্বর্গ-রাজ্যের সুখবর প্রচার করতে এবং লোকদের সব রকম রোগ ভাল করতে লাগলেন ।
40004024	সমস্ত সিরিয়া দেশে তাঁর কথা ছড়িয়ে পড়ল । যে সব লোকেরা নানা রকম রোগে ও ভীষণ যন্ত্রণায় কষ্ট পাচ্ছিল , যাদের মন্দ আত্মায় ধরেছিল এবং যারা মৃগী ও অবশ-রোগে ভুগছিল , লোকেরা তাদের যীশুর কাছে আনল । তিনি তাদের সবাইকে সুস্থ করলেন ।
40004025	গালীল , দিকাপলি , যিরূশালেম , যিহূদিয়া এবং যর্দনের অন্য পার থেকে অনেক লোক যীশুর পিছনে পিছনে চলল ।
40005001	যীশু অনেক লোক দেখে পাহাড়ের উপর উঠলেন । তিনি বসলে পর তাঁর শিষ্যেরা তাঁর কাছে আসলেন ।
40005002	তখন তিনি শিষ্যদের এই বলে শিক্ষা দিতে লাগলেন :
40005003	“ অন্তরে যারা নিজেদের গরীব মনে করে তারা ধন্য , কারণ স্বর্গ-রাজ্য তাদেরই ।
40005004	যারা দুঃখ করে তারা ধন্য , কারণ তারা সান্ত্বনা পাবে ।
40005005	যাদের স্বভাব নম্র তারা ধন্য , কারণ পৃথিবী তাদেরই হবে ।
40005006	যারা মনে-প্রাণে ঈশ্বরের ইচ্ছামত চলতে চায় তারা ধন্য , কারণ তাদের সেই ইচ্ছা পূর্ণ হবে ।
40005007	দয়ালু যারা তারা ধন্য , কারণ তারা দয়া পাবে ।
40005008	যাদের অন্তর খাঁটি তারা ধন্য , কারণ তারা ঈশ্বরকে দেখতে পাবে ।
40005009	লোকদের জীবনে শান্তি আনবার জন্য যারা পরিশ্রম করে তারা ধন্য , কারণ ঈশ্বর তাদের নিজের সন্তান বলে ডাকবেন ।
40005010	ঈশ্বরের ইচ্ছামত চলতে গিয়ে যারা অত্যাচার সহ্য করে তারা ধন্য , কারণ স্বর্গ-রাজ্য তাদেরই ।
40005011	“ তোমরা ধন্য , যখন লোকে আমার জন্য তোমাদের অপমান করে ও অত্যাচার করে এবং মিথ্যা করে তোমাদের নামে সব রকম মন্দ কথা বলে ।
40005012	তোমরা আনন্দ কোরো ও খুশী হোয়ো , কারণ স্বর্গে তোমাদের জন্য মহা পুরস্কার আছে । তোমাদের আগে যে নবীরা ছিলেন লোকে তাঁদেরও এইভাবে অত্যাচার করত ।
40005013	“ তোমরা পৃথিবীর লবণ , কিন্তু যদি লবণের স্বাদ নষ্ট হয়ে যায় তবে কেমন করে তা আবার নোন্‌তা করা যাবে ? সেই লবণ আর কোন কাজে লাগে না । তা কেবল বাইরে ফেলে দেবার ও লোকের পায়ে মাড়াবার উপযুক্ত হয় ।
40005014	“ তোমরা জগতের আলো । পাহাড়ের উপরের শহর লুকানো থাকতে পারে না ।
40005015	কেউ বাতি জ্বেলে ঝুড়ির নীচে রাখে না কিন্তু বাতিদানের উপরেই রাখে । এতে ঘরের সমস্ত লোকই আলো পায় ।
40005016	সেইভাবে তোমাদের আলো লোকদের সামনে জ্বলুক , যেন তারা তোমাদের ভাল কাজ দেখে তোমাদের স্বর্গস্থ পিতার গৌরব করে ।
40005017	“ এই কথা মনে কোরো না , আমি মোশির আইন-কানুন আর নবীদের লেখা বাতিল করতে এসেছি । আমি সেগুলো বাতিল করতে আসি নি বরং পূর্ণ করতে এসেছি ।
40005018	আমি তোমাদের সত্যিই বলছি , আকাশ ও পৃথিবী শেষ না হওয়া পর্যন্ত , যতদিন না আইন-কানুনের সমস্ত কথা সফল হয় ততদিন সেই আইন-কানুনের এক বিন্দু কি এক মাত্রা মুছে যাবে না ।
40005019	তাই আদেশগুলোর মধ্যে ছোট একটা আদেশও যে কেউ অমান্য করে এবং লোককে তা অমান্য করতে শিক্ষা দেয় তাকে স্বর্গ-রাজ্যে সবচেয়ে ছোট বলা হবে । কিন্তু যে কেউ সেই আদেশগুলো পালন করে ও শিক্ষা দেয় তাকে স্বর্গ-রাজ্যে বড় বলা হবে ।
40005020	আমি তোমাদের বলছি , ধর্ম-শিক্ষক ও ফরীশীদের ধার্মিকতার চেয়ে তোমাদের যদি বেশী কিছু না থাকে তবে তোমরা কোনমতেই স্বর্গ-রাজ্যে ঢুকতে পারবে না ।
40005021	“ তোমরা শুনেছ , আগেকার লোকদের কাছে এই কথা বলা হয়েছে , ‘ খুন কোরো না ; যে খুন করে সে বিচারের দায়ে পড়বে । ’
40005022	কিন্তু আমি তোমাদের বলছি , যে কেউ তার ভাইয়ের উপর রাগ করে সে বিচারের দায়ে পড়বে । যে কেউ তার ভাইকে বলে , ‘ তুমি অপদার্থ , ’ সে মহাসভার বিচারের দায়ে পড়বে । আর যে তার ভাইকে বলে , ‘ তুমি বিবেকহীন , ’ সে নরকের আগুনের দায়ে পড়বে ।
40005023	“ সেইজন্য ঈশ্বরের উদ্দেশে বেদীর উপরে তোমার দান উৎসর্গ করবার সময় যদি মনে পড়ে যে , তোমার বিরুদ্ধে তোমার ভাইয়ের কিছু বলবার আছে ,
40005024	তবে তোমার দান সেই বেদীর সামনে রেখে চলে যাও । আগে তোমার ভাইয়ের সংগে আবার মিলিত হও এবং পরে এসে তোমার দান উৎসর্গ কর ।
40005025	“ কেউ তোমার বিরুদ্ধে মকদ্দমা করলে আদালতে যাবার আগেই তার সংগে তাড়াতাড়ি মীমাংসা করে ফেল । তা না হলে সে তোমাকে বিচারকের হাতে দেবে , আর বিচারক তোমাকে পুলিশের হাতে দেবে , আর পুলিশ তোমাকে জেলে দেবে ।
40005026	আমি তোমাকে সত্যি বলছি , শেষ পয়সাটা না দেওয়া পর্যন্ত তুমি সেখান থেকে কিছুতেই ছাড়া পাবে না ।
40005027	“ তোমরা শুনেছ , এই কথা বলা হয়েছে , ‘ ব্যভিচার কোরো না । ’
40005028	কিন্তু আমি তোমাদের বলছি , যে কেউ কোন স্ত্রীলোকের দিকে কামনার চোখে তাকায় সে তখনই মনে মনে তার সংগে ব্যভিচার করল । ”
40005029	“ তোমার ডান চোখ যদি তোমাকে পাপের পথে টানে তবে তা উপ্‌ড়ে দূরে ফেলে দাও । তোমার সমস্ত দেহ নরকে পড়বার চেয়ে বরং তার একটা অংশ নষ্ট হওয়া তোমার পক্ষে ভাল ।
40005030	যদি তোমার ডান হাত তোমাকে পাপের পথে টানে তবে তা কেটে ফেলে দাও । তোমার সমস্ত দেহ নরকে যাওয়ার চেয়ে বরং একটা অংশ নষ্ট হওয়া তোমার পক্ষে ভাল ।
40005031	“ আবার বলা হয়েছে , ‘ যে কেউ তার স্ত্রীকে ছেড়ে দেয় সে তাকে ত্যাগ-পত্র দিক । ’
40005032	কিন্তু আমি তোমাদের বলছি , যে কেউ ব্যভিচারের দোষ ছাড়া অন্য কোন কারণে স্ত্রীকে ছেড়ে দেয় সে তাকে ব্যভিচারিণী করে তোলে । আর যাকে ছেড়ে দেওয়া হয়েছে সেই স্ত্রীকে যে বিয়ে করে সেও ব্যভিচার করে ।
40005033	“ আবার তোমরা শুনেছ , আগেকার লোকদের কাছে বলা হয়েছে , ‘ মিথ্যা শপথ কোরো না , বরং প্রভুর উদ্দেশে তোমার সমস্ত শপথ পালন কোরো । ’
40005034	কিন্তু আমি তোমাদের বলছি , একেবারেই শপথ কোরো না । স্বর্গের নামে কোরো না , কারণ তা ঈশ্বরের সিংহাসন ।
40005035	পৃথিবীর নামে কোরো না , কারণ তা তাঁর পা রাখবার জায়গা । যিরূশালেমের নামে কোরো না , কারণ তা মহান রাজার শহর ।
40005036	তোমার মাথার নামে কোরো না , কারণ তার একটা চুল সাদা কি কালো করবার ক্ষমতা তোমার নেই ।
40005037	তোমাদের কথার ‘ হ্যাঁ ’ যেন ‘ হ্যাঁ ’ আর ‘ না ’ যেন ‘ না ’ হয় ; এর বেশী যা , তা শয়তানের কাছ থেকে আসে ।
40005038	“ তোমরা শুনেছ , বলা হয়েছে , ‘ চোখের বদলে চোখ এবং দাঁতের বদলে দাঁত । ’
40005039	কিন্তু আমি তোমাদের বলছি , তোমাদের সংগে যে কেউ খারাপ ব্যবহার করে তার বিরুদ্ধে কিছুই কোরো না ; বরং যে কেউ তোমার ডান গালে চড় মারে তাকে অন্য গালেও চড় মারতে দিয়ো ।
40005040	যে কেউ তোমার জামা নেবার জন্য মামলা করতে চায় তাকে তোমার চাদরও নিতে দিয়ো ।
40005041	যে কেউ তোমাকে তার বোঝা নিয়ে এক মাইল যেতে বাধ্য করে তার সংগে দুই মাইল যেয়ো ।
40005042	যে তোমার কাছে কিছু চায় তাকে দিয়ো , আর যে তোমার কাছে ধার চায় তাকে দিতে অস্বীকার কোরো না ।
40005043	“ তোমরা শুনেছ , বলা হয়েছে , ‘ তোমার প্রতিবেশীকে ভালবেসো এবং শত্রুকে ঘৃণা কোরো । ’
40005044	কিন্তু আমি তোমাদের বলছি , তোমাদের শত্রুদেরও ভালবেসো । যারা তোমাদের অত্যাচার করে তাদের জন্য প্রার্থনা কোরো ,
40005045	যেন লোকে দেখতে পায় তোমরা সত্যিই তোমাদের স্বর্গস্থ পিতার সন্তান । তিনি তো ভাল-মন্দ সকলের উপরে তাঁর সূর্য উঠান এবং সৎ ও অসৎ লোকদের উপরে বৃষ্টি দেন ।
40005046	যারা তোমাদের ভালবাসে কেবল তাদেরই যদি তোমরা ভালবাস তবে তোমরা কি পুরস্কার পাবে ? কর্‌-আদায়কারীরাও কি তা-ই করে না ?
40005047	আর যদি তোমরা কেবল তোমাদের নিজেদের লোকদেরই শুভেচ্ছা জানাও তবে অন্যদের চেয়ে বেশী আর কি করছ ? অযিহূদীরাও কি তা-ই করে না ?
40005048	এইজন্য বলি , তোমাদের স্বর্গস্থ পিতা যেমন খাঁটি তোমরাও তেমনি খাঁটি হও ।
40006001	“ সাবধান , লোককে দেখাবার জন্য ধর্মকর্ম কোরো না ; যদি কর তবে তোমাদের স্বর্গস্থ পিতার কাছ থেকে কোন পুরস্কার পাবে না ।
40006002	“ এইজন্য যখন তুমি গরীবদের কিছু দাও তখন ভণ্ডদের মত কোরো না । তারা তো লোকদের প্রশংসা পাবার জন্য সমাজ-ঘরে এবং পথে পথে ঢাক-ঢোল বাজিয়ে ভিক্ষা দেয় । আমি তোমাদের সত্যিই বলছি , তারা তাদের পুরস্কার পেয়ে গেছে ।
40006003	কিন্তু তুমি যখন গরীবদের কিছু দাও তখন তোমার ডান হাত কি করছে তা তোমার বাঁ হাতকে জানতে দিয়ো না ,
40006004	যেন তোমার দান করা গোপনে হয় । তাহলে তোমার পিতা , যিনি গোপনে সব কিছু দেখেন , তিনিই তোমাকে পুরস্কার দেবেন ।
40006005	“ তোমরা যখন প্রার্থনা কর তখন ভণ্ডদের মত কোরো না , কারণ তারা লোকদের কাছে নিজেদের দেখাবার জন্য সমাজ-ঘরে ও রাস্তার মোড়ে দাঁড়িয়ে প্রার্থনা করতে ভালবাসে । আমি তোমাদের সত্যিই বলছি , তারা তাদের পুরস্কার পেয়ে গেছে ।
40006006	কিন্তু তুমি যখন প্রার্থনা কর তখন ভিতরের ঘরে গিয়ে দরজা বন্ধ কোরো এবং তোমার পিতা , যাঁকে দেখা না গেলেও উপস্থিত আছেন , তাঁর কাছে প্রার্থনা কোরো । তোমার পিতা , যিনি গোপন সব কিছু দেখেন , তিনিই তোমাকে পুরস্কার দেবেন ।
40006007	“ যখন তোমরা প্রার্থনা কর তখন অযিহূদীদের মত অর্থহীন কথা বার বার বোলো না । অযিহূদীরা মনে করে , বেশী কথা বললেই ঈশ্বর তাদের প্রার্থনা শুনবেন ।
40006008	তাদের মত কোরো না , কারণ তোমাদের পিতার কাছে চাইবার আগেই তিনি জানেন তোমাদের কি দরকার ।
40006009	এইজন্য তোমরা এইভাবে প্রার্থনা কোরো : হে আমাদের স্বর্গস্থ পিতা , তোমার নাম পবিত্র বলে মান্য হোক ।
40006010	তোমার রাজ্য আসুক । তোমার ইচ্ছা যেমন স্বর্গে তেমনি পৃথিবীতেও পূর্ণ হোক ।
40006011	যে খাবার আমাদের দরকার তা আজ আমাদের দাও ।
40006012	যারা আমাদের উপর অন্যায় করে , আমরা যেমন তাদের ক্ষমা করেছি তেমনি তুমিও আমাদের সমস্ত অন্যায় ক্ষমা কর ।
40006013	আমাদের তুমি পরীক্ষায় পড়তে দিয়ো না , বরং শয়তানের হাত থেকে রক্ষা কর ।
40006014	তোমরা যদি অন্যদের দোষ ক্ষমা কর তবে তোমাদের স্বর্গস্থ পিতা তোমাদেরও ক্ষমা করবেন ।
40006015	কিন্তু তোমরা যদি অন্যদের ক্ষমা না কর তবে তোমাদের পিতা তোমাদেরও ক্ষমা করবেন না ।
40006016	“ তোমরা যখন উপবাস কর তখন ভণ্ডদের মত মুখ কালো করে রেখো না । তারা যে উপবাস করছে তা লোকদের দেখাবার জন্য তারা মাথায় ও মুখে ছাই মেখে বেড়ায় । আমি তোমাদের সত্যিই বলছি , তারা তাদের পুরস্কার পেয়ে গেছে ।
40006017	কিন্তু তুমি যখন উপবাস কর তখন মাথায় তেল দিয়ো ও মুখ ধুয়ো ,
40006018	যেন অন্যেরা জানতে না পারে যে , তুমি উপবাস করছ । তাহলে তোমার পিতা , যিনি দেখা না গেলেও উপস্থিত আছেন , কেবল তিনিই তা দেখতে পাবেন । তোমার পিতা , যিনি গোপন সব কিছু দেখেন , তিনিই তোমাকে পুরস্কার দেবেন ।
40006019	“ এই পৃথিবীতে তোমরা নিজেদের জন্য ধন-সম্পদ জমা কোরো না । এখানে মরচে ধরে ও পোকায় নষ্ট করে এবং চোর সিঁদ কেটে চুরি করে ।
40006020	কিন্তু স্বর্গে মরচেও ধরে না , পোকায় নষ্টও করে না এবং চোর সিঁদ কেটে চুরিও করে না । তাই স্বর্গে নিজেদের জন্য ধন জমা কর ,
40006021	কারণ তোমার ধন যেখানে থাকবে তোমার মনও সেখানে থাকবে ।
40006022	“ চোখ দেহের প্রদীপ । সেইজন্য তোমার চোখ যদি ভাল হয় তবে তোমার সমস্ত দেহই আলোতে পূর্ণ হবে ।
40006023	কিন্তু তোমার চোখ যদি মন্দ হয় তবে তোমার সমস্ত দেহ অন্ধকারে পূর্ণ হবে । তোমার মধ্যে যে আলো আছে তা যদি আসলে অন্ধকারই হয় তবে সেই অন্ধকার কি ভীষণ !
40006024	“ কেউই দুই কর্তার সেবা করতে পারে না , কারণ সে একজনকে ঘৃণা করবে ও অন্যজনকে ভালবাসবে । সে একজনের উপরে মনোযোগ দেবে ও অন্যজনকে তুচ্ছ করবে । ঈশ্বর এবং ধন-সম্পত্তি এই দু ’ য়ের সেবা তোমরা একসংগে করতে পার না ।
40006025	“ এইজন্য আমি তোমাদের বলছি , কি খাবে বলে বেঁচে থাকবার বিষয়ে কিম্বা কি পরবে বলে দেহের বিষয়ে চিন্তা কোরো না । প্রাণটা কেবল খাওয়া-দাওয়ার ব্যাপার নয় , আর দেহটা কেবল কাপড়-চোপড়ের ব্যাপার নয় ।
40006026	“ আকাশের পাখীদের দিকে তাকিয়ে দেখ ; তারা বীজ বোনে না , কাটে না , গোলাঘরে জমাও করে না , আর তবুও তোমাদের স্বর্গস্থ পিতা তাদের খাইয়ে থাকেন । তোমরা কি তাদের থেকে আরও মূল্যবান নও ?
40006027	তোমাদের মধ্যে কে চিন্তা-ভাবনা করে নিজের আয়ু এক ঘণ্টা বাড়াতে পারে ?
40006028	“ কাপড়-চোপড়ের জন্য কেন চিন্তা কর ? মাঠের ফুলগুলোর কথা ভেবে দেখ সেগুলো কেমন করে বেড়ে ওঠে । তারা পরিশ্রম করে না , সুতাও কাটে না ।
40006029	কিন্তু আমি তোমাদের বলছি , শলোমন রাজা এত জাঁকজমকের মধ্যে থেকেও এগুলোর একটারও মত তিনি নিজেকে সাজাতে পারেন নি ।
40006030	মাঠের যে ঘাস আজ আছে আর কাল চুলায় ফেলে দেওয়া হবে , তা যখন ঈশ্বর এইভাবে সাজান তখন ওহে অল্প বিশ্বাসীরা , তিনি যে তোমাদের নিশ্চয়ই সাজাবেন তাতে কোন সন্দেহ নেই ।
40006031	এইজন্য ‘ কি খাব ’ বা ‘ কি পরব ’ বলে চিন্তা কোরো না । অযিহূদীরাই এই সব বিষয়ের জন্য ব্যস্ত হয় ;
40006032	তা ছাড়া তোমাদের স্বর্গস্থ পিতা তো জানেন যে , এই সব জিনিস তোমাদের দরকার আছে ।
40006033	কিন্তু তোমরা প্রথমে ঈশ্বরের রাজ্যের বিষয়ে ও তাঁর ইচ্ছামত চলবার জন্য ব্যস্ত হও । তাহলে ঐ সব জিনিসও তোমরা পাবে । কালকের বিষয় চিন্তা কোরো না ;
40006034	কালকের চিন্তা কালকের উপর ছেড়ে দাও । দিনের কষ্ট দিনের জন্য যথেষ্ট ।
40007001	“ তোমরা অন্যের দোষ ধরে বেড়িয়ো না যেন তোমাদেরও দোষ ধরা না হয় ,
40007002	কারণ যেভাবে তোমরা অন্যের দোষ ধর সেইভাবে তোমাদেরও দোষ ধরা হবে , আর যেভাবে তোমরা মেপে দাও সেইভাবে তোমাদের জন্যও মাপা হবে ।
40007003	“ তোমার ভাইয়ের চোখে যে কুটা আছে কেবল তা-ই দেখছ , অথচ তোমার নিজের চোখের মধ্যে যে কড়িকাঠ আছে তা লক্ষ্য করছ না কেন ?
40007004	যখন তোমার নিজের চোখেই কড়িকাঠ রয়েছে তখন কি করে তোমার ভাইকে এই কথা বলছ , ‘ এস , তোমার চোখ থেকে কুটাটা বের করে দিই ’ ? ভণ্ড !
40007005	প্রথমে তোমার নিজের চোখ থেকে কড়িকাঠটা বের করে ফেল , তাতে তোমার ভাইয়ের চোখ থেকে কুটাটা বের করবার জন্য স্পষ্ট দেখতে পাবে ।
40007006	“ যা পবিত্র তা কুকুরকে দিয়ো না । শূকরের সামনে তোমাদের মুক্তা ছড়ায়ো না । হয়তো তারা সেগুলো তাদের পায়ের তলায় মাড়াবে এবং ফিরে তোমাদের টুকরা টুকরা করে ছিঁড়ে ফেলবে ।
40007007	“ চাও , তোমাদের দেওয়া হবে ; খোঁজ কর , পাবে ; দরজায় ঘা দাও , তোমাদের জন্য খোলা হবে ।
40007008	যারা চায় তারা প্রত্যেকে পায় ; যে খোঁজ করে সে পায় ; আর যে দরজায় ঘা দেয় তার জন্য দরজা খোলা হয় ।
40007009	তোমাদের মধ্যে কি এমন কেউ আছে যে , তার ছেলে রুটি চাইলে তাকে পাথর দেবে ?
40007010	কিম্বা মাছ চাইলে সাপ দেবে ?
40007011	তোমরা মন্দ হয়েও যদি নিজেদের ছেলেমেয়েদের ভাল ভাল জিনিস দিতে জান , তবে যারা তোমাদের স্বর্গস্থ পিতার কাছে চায় তিনি যে তাদের ভাল ভাল জিনিস দেবেন এটা কত না নিশ্চয় !
40007012	তোমরা অন্য লোকদের কাছ থেকে যে রকম ব্যবহার পেতে চাও তোমরাও তাদের সংগে সেই রকম ব্যবহার কোরো । এটাই হল মোশির আইন-কানুন ও নবীদের শিক্ষার মূল কথা ।
40007013	“ সরু দরজা দিয়ে ঢোকো , কারণ যে পথ ধ্বংসের দিকে নিয়ে যায় তার দরজাও বড় এবং রাস্তাও চওড়া । অনেকেই তার মধ্য দিয়ে ঢোকে ।
40007014	কিন্তু যে পথ জীবনের দিকে নিয়ে যায় তার দরজাও সরু , পথও সরু । খুব কম লোকই তা খুঁজে পায় ।
40007015	“ ভণ্ড নবীদের বিষয়ে সাবধান হও । তারা তোমাদের কাছে ভেড়ার চেহারায় আসে , অথচ ভিতরে তারা রাক্ষুসে নেকড়ে বাঘের মত ।
40007016	তাদের জীবনে যে ফল দেখা যায় তা দিয়েই তোমরা তাদের চিনতে পারবে । কাঁটাঝোপে কি আংগুর ফল কিম্বা শিয়ালকাঁটায় কি ডুমুর ফল ধরে ?
40007017	ঠিক সেইভাবে প্রত্যেক ভাল গাছে ভাল ফলই ধরে আর খারাপ গাছে খারাপ ফলই ধরে ।
40007018	ভাল গাছে খারাপ ফল এবং খারাপ গাছে ভাল ফল ধরতে পারে না ।
40007019	যে গাছে ভাল ফল ধরে না তা কেটে আগুনে ফেলে দেওয়া হয় ।
40007020	এইজন্য বলি , ভণ্ড নবীদের জীবনে যে ফল দেখা যায় তা দিয়েই তোমরা তাদের চিনতে পারবে ।
40007021	“ যারা আমাকে ‘ প্রভু , প্রভু ’ বলে তারা প্রত্যেকে যে স্বর্গ-রাজ্যে ঢুকতে পারবে তা নয় , কিন্তু আমার স্বর্গস্থ পিতার ইচ্ছা যে পালন করে সে-ই ঢুকতে পারবে ।
40007022	সেই দিন অনেকে আমাকে বলবে , ‘ প্রভু , প্রভু , তোমার নামে কি আমরা নবী হিসাবে কথা বলি নি ? তোমার নামে কি মন্দ আত্মা ছাড়াই নি ? তোমার নামে কি অনেক আশ্চর্য কাজ করি নি ? ’
40007023	তখন আমি সোজাসুজিই তাদের বলব , ‘ আমি তোমাদের চিনি না । দুষ্টের দল ! আমার কাছ থেকে তোমরা দূর হও । ’
40007024	“ সেইজন্য বলি , যে কেউ আমার এই সমস্ত কথা শুনে তা পালন করে সে এমন একজন বুদ্ধিমান লোকের মত , যে পাথরের উপরে তার ঘর তৈরী করল ।
40007025	পরে বৃষ্টি নামল , বন্যা আসল , ঝড় বইল এবং সেই ঘরের উপরে আঘাত করল ; কিন্তু সেই ঘরটা পড়ল না কারণ তা পাথরের উপরে তৈরী করা হয়েছিল ।
40007026	যে কেউ আমার এই সমস্ত কথা শুনে তা পালন না করে সে এমন একজন মূর্খ লোকের মত , যে বালির উপরে তার ঘর তৈরী করল ।
40007027	পরে বৃষ্টি নামল , বন্যা আসল , ঝড় বইল এবং সেই ঘরের উপরে আঘাত করল ; তাতে ঘরটা পড়ে গেল । কি ভীষণ ভাবেই না সেই ঘরটা পড়ে গেল ! ”
40007028	যীশু যখন কথা বলা শেষ করলেন তখন লোকেরা তাঁর শিক্ষায় আশ্চর্য হয়ে গেল ,
40007029	কারণ তিনি ধর্ম-শিক্ষকদের মত শিক্ষা দিচ্ছিলেন না , বরং যাঁর অধিকার আছে সেই রকম লোকের মতই শিক্ষা দিচ্ছিলেন ।
40008001	যীশু যখন পাহাড় থেকে নেমে আসলেন তখন অনেক লোক তাঁর পিছনে পিছনে চলল ।
40008002	সেই সময় একজন চর্মরোগী এসে তাঁকে প্রণাম করে বলল , “ প্রভু , আপনি ইচ্ছা করলেই আমাকে ভাল করতে পারেন । ”
40008003	যীশু হাত বাড়িয়ে তাকে ছুঁয়ে বললেন , “ আমি তা-ই চাই , তুমি শুচি হও । ” তখনই লোকটির চর্মরোগ ভাল হয়ে গেল ।
40008004	যীশু তাকে বললেন , “ দেখ , কাউকে এই কথা বোলো না , বরং পুরোহিতের কাছে গিয়ে নিজেকে দেখাও , আর মোশি যা আদেশ করেছেন সেই মত দান উৎসর্গ কর । এতে লোকদের কাছে প্রমাণ হবে তুমি ভাল হয়েছ । ”
40008005	পরে যীশু কফরনাহূম শহরে ঢুকলেন । তখন একজন রোমীয় শত-সেনাপতি তাঁর কাছে এসে অনুরোধ করে বললেন ,
40008006	“ প্রভু , আমার দাস ঘরে বিছানায় পড়ে আছে । সে অবশ-রোগে ভীষণ কষ্ট পাচ্ছে । ”
40008007	যীশু তাঁকে বললেন , “ আমি গিয়ে তাকে ভাল করব । ”
40008008	সেই সেনাপতি যীশুকে বললেন , “ প্রভু , আপনি যে আমার বাড়ীতে ঢোকেন এমন যোগ্য আমি নই । কেবল মুখে বলুন , তাতেই আমার দাস ভাল হয়ে যাবে ।
40008009	আমি এই কথা জানি কারণ আমাকেও অন্যের কথামত চলতে হয় এবং সৈন্যেরা আমার কথামত চলে । আমি একজনকে ‘ যাও ’ বললে সে যায় , অন্যজনকে ‘ এস ’ বললে সে আসে । আমার দাসকে ‘ এটা কর ’ বললে সে তা করে । ”
40008010	যীশু এই কথা শুনে আশ্চর্য হলেন এবং যারা তাঁর পিছনে পিছনে যাচ্ছিল তাদের বললেন , “ আমি আপনাদের সত্যিই বলছি , ইস্রায়েলীয়দের মধ্যেও এত বড় বিশ্বাস কারও মধ্যে আমি দেখি নি ।
40008011	আমি আপনাদের বলছি যে , পূর্ব ও পশ্চিম থেকে অনেকে আসবে এবং অব্রাহাম , ইস্‌হাক ও যাকোবের সংগে স্বর্গ-রাজ্যে খেতে বসবে ।
40008012	কিন্তু যাদের স্বর্গ-রাজ্যে থাকবার কথা তাদের বাইরের অন্ধকারে ফেলে দেওয়া হবে । সেখানে লোকেরা কান্নাকাটি করবে ও যন্ত্রণায় দাঁতে দাঁত ঘষতে থাকবে । ”
40008013	পরে যীশু সেই সেনাপতিকে বললেন , “ আপনি যান । আপনি যেমন বিশ্বাস করেছেন তেমনই হোক । ” ঠিক তখনই তাঁর দাস ভাল হয়ে গেল ।
40008014	এর পরে যীশু পিতরের বাড়ীতে গিয়ে দেখলেন , পিতরের শাশুড়ীর জ্বর হয়েছে এবং তিনি শুয়ে আছেন ।
40008015	যীশু তাঁর হাত ছুঁলেন আর তাতে তাঁর জ্বর ছেড়ে গেল । তখন তিনি উঠে যীশুর খাওয়া-দাওয়ার ব্যবস্থা করতে লাগলেন ।
40008016	সন্ধ্যা হলে পর লোকেরা মন্দ আত্মায় পাওয়া অনেককে যীশুর কাছে নিয়ে আসল । তিনি মুখের কথাতেই সেই আত্মাদের ছাড়ালেন আর যারা অসুস্থ ছিল তাদের সবাইকে সুস্থ করলেন ।
40008017	এই সব ঘটল যাতে নবী যিশাইয়ের মধ্য দিয়ে এই যে কথা বলা হয়েছিল তা পূর্ণ হয় : তিনি আমাদের সমস্ত দুর্বলতা তুলে নিলেন , আর আমাদের রোগ দূর করলেন ।
40008018	যীশু নিজের চারদিকে অনেক লোকের ভিড় দেখে শিষ্যদের সাগরের অন্য পারে যাবার আদেশ দিলেন ।
40008019	একজন ধর্ম-শিক্ষক তখন যীশুর কাছে এসে বললেন , “ গুরু , আপনি যেখানে যাবেন আমিও আপনার সংগে সেখানে যাব । ”
40008020	যীশু তাঁকে বললেন , “ শিয়ালের গর্ত আছে এবং পাখীর বাসা আছে , কিন্তু মনুষ্যপুত্রের মাথা রাখবার জায়গা কোথাও নেই । ”
40008021	শিষ্যদের মধ্যে আর একজন এসে তাঁকে বললেন , “ গুরু , আগে আমার বাবাকে কবর দিয়ে আসতে দিন । ”
40008022	যীশু তাঁকে বললেন , “ মৃতেরাই তাদের মৃতদের কবর দিক , কিন্তু তুমি আমার সংগে এস । ”
40008023	পরে যীশু একটা নৌকাতে উঠলেন এবং তাঁর শিষ্যেরা তাঁর সংগে গেলেন ।
40008024	হঠাৎ সাগরে ভীষণ ঝড় উঠল , আর তাতে নৌকার উপর ঢেউ আছড়ে পড়তে লাগল । যীশু কিন্তু ঘুমাচ্ছিলেন ।
40008025	তখন শিষ্যেরা তাঁর কাছে গিয়ে তাঁকে জাগিয়ে বললেন , “ প্রভু , বাঁচান ; আমরা যে মরলাম ! ”
40008026	তখন তিনি তাঁদের বললেন , “ অল্প-বিশ্বাসীরা , কেন তোমরা ভয় পাচ্ছ ? ” এর পরে তিনি উঠে বাতাস ও সাগরকে ধমক দিলেন । তখন সব কিছু খুব শান্ত হয়ে গেল ।
40008027	এতে শিষ্যেরা আশ্চর্য হয়ে বললেন , “ ইনি কি রকম লোক যে , বাতাস এবং সাগরও তাঁর কথা শোনে ! ”
40008028	পরে যীশু সাগরের অন্য পারে গাদারীয়দের এলাকায় গেলেন । তখন মন্দ আত্মায় পাওয়া দু ’ জন লোক কবরস্থান থেকে বের হয়ে তাঁর কাছে আসল ।
40008029	তারা এমন ভয়ঙ্কর ছিল যে , কেউই সেই পথ দিয়ে যেতে পারত না । তারা চিৎকার করে বলল , “ হে ঈশ্বরের পুত্র , আমাদের সংগে আপনার কি দরকার ? সময় না হতেই কি আপনি আমাদের যন্ত্রণা দিতে এখানে এসেছেন ? ”
40008030	তাদের কাছ থেকে বেশ কিছু দূরে খুব বড় এক পাল শূকর চরে বেড়াচ্ছিল ।
40008031	মন্দ আত্মারা যীশুকে অনুরোধ করে বলল , “ আপনি যদি আমাদের দূর করেই দিতে চান তবে ঐ শূকরের পালের মধ্যেই পাঠিয়ে দিন । ”
40008032	যীশু তাদের বললেন , “ তা-ই যাও । ” তখন তারা বের হয়ে শূকরগুলোর মধ্যে গেল । তাতে সেই শূকরের পাল ঢালু পার দিয়ে জোরে দৌড়ে গেল এবং সাগরের জলে ডুবে মরল ।
40008033	যারা সেই পাল চরাচ্ছিল তারা তখন দৌড়ে গ্রামে গিয়ে সব খবর জানাল । বিশেষ করে সেই মন্দ আত্মায় পাওয়া লোকদের বিষয়ে তারা সবাইকে বলল ।
40008034	তখন গ্রামের সব লোক বের হয়ে যীশুর সংগে দেখা করতে গেল । যীশুর সংগে দেখা হলে পর তারা তাঁকে অনুরোধ করল যেন তিনি তাদের এলাকা ছেড়ে চলে যান ।
40009001	পরে যীশু নৌকায় উঠে সাগর পার হয়ে নিজের শহরে আসলেন ।
40009002	লোকেরা তখন বিছানায় পড়ে থাকা একজন অবশ-রোগীকে তাঁর কাছে আনল । সেই লোকদের বিশ্বাস দেখে যীশু সেই রোগীকে বললেন , “ সাহস কর । তোমার পাপ ক্ষমা করা হল । ”
40009003	এতে কয়েকজন ধর্ম-শিক্ষক মনে মনে বলতে লাগলেন , “ এই লোকটা ঈশ্বরকে অপমান করছে । ”
40009004	যীশু তাঁদের মনের চিন্তা জেনে বললেন , “ আপনারা মনে মনে মন্দ চিন্তা করছেন কেন ?
40009005	কোন্‌টা বলা সহজ , ‘ তোমার পাপ ক্ষমা করা হল , ’ না ‘ তুমি উঠে হেঁটে বেড়াও ’ ?
40009006	আপনারা যেন জানতে পারেন এই পৃথিবীতে পাপ ক্ষমা করবার ক্ষমতা মনুষ্যপুত্রের আছে ” - এই পর্যন্ত বলে তিনি সেই অবশ-রোগীকে বললেন , “ ওঠো , তোমার বিছানা তুলে নিয়ে বাড়ী যাও । ”
40009007	তখন সে উঠে তার বাড়ীতে চলে গেল ।
40009008	লোকে এই ঘটনা দেখে ভয় পেল , আর ঈশ্বর মানুষকে এমন ক্ষমতা দিয়েছেন বলে ঈশ্বরের গৌরব করতে লাগল ।
40009009	যীশু যখন সেখান থেকে চলে যাচ্ছিলেন তখন পথে মথি নামে একজন লোককে কর্‌আদায় করবার ঘরে বসে থাকতে দেখলেন । যীশু তাঁকে বললেন , “ এস , আমার শিষ্য হও । ” মথি তখনই উঠে তাঁর সংগে গেলেন ।
40009010	এর পরে যীশু মথির বাড়ীতে খেতে বসলেন । তখন অনেক কর্‌-আদায়কারী ও খারাপ লোক এসে যীশু ও তাঁর শিষ্যদের সংগে খেতে বসল ।
40009011	তা দেখে ফরীশীরা যীশুর শিষ্যদের বললেন , “ তোমাদের গুরু কর্‌-আদায়কারী ও খারাপ লোকদের সংগে খাওয়া-দাওয়া করেন কেন ? ”
40009012	এই কথা শুনে যীশু বললেন , “ যারা সুস্থ আছে তাদের জন্য ডাক্তারের দরকার নেই , বরং অসুস্থদের জন্যই দরকার আছে ।
40009013	‘ আমি দয়া দেখতে চাই , পশু-উৎসর্গ নয় ’ - পবিত্র শাস্ত্রের এই কথার মানে কি , তা গিয়ে খুঁজে বের করুন । যারা ধার্মিক তাদের আমি ডাকতে আসি নি , বরং পাপীদেরই ডাকতে এসেছি । ”
40009014	পরে যোহনের শিষ্যেরা যীশুর কাছে এসে বললেন , “ আমরা ও ফরীশীরা এত উপবাস করি , কিন্তু আপনার শিষ্যেরা উপবাস করেন না কেন ? ”
40009015	যীশু তাঁদের বললেন , “ বর সংগে থাকতে কি বরের সংগের লোকেরা দুঃখ প্রকাশ করতে পারে ? কিন্তু সময় আসছে যখন বরকে তাদের কাছ থেকে নিয়ে যাওয়া হবে । সেই সময় তারা উপবাস করবে ।
40009016	“ কেউ পুরানো জামায় নতুন কাপড়ের তালি দেয় না , কারণ পরে সেই পুরানো কাপড় থেকে নতুন তালিটা ছিঁড়ে আসে আর তাতে সেই ছেঁড়াটা আরও বড় হয় ।
40009017	পুরানো চামড়ার থলিতে কেউ টাটকা আংগুর-রস রাখে না । রাখলে থলিগুলো ফেটে গিয়ে সেই রস পড়ে যায় আর থলিগুলোও নষ্ট হয় । লোকে নতুন চামড়ার থলিতেই টাটকা আংগুর-রস রাখে ; তাতে দু ’ টাই রক্ষা পায় । ”
40009018	যীশু লোকদের যখন এই সব কথা বলছিলেন তখন একজন যিহূদী নেতা তাঁর কাছে আসলেন এবং তাঁকে প্রণাম করে বললেন , “ আমার মেয়েটা এইমাত্র মারা গেছে । কিন্তু আপনি এসে তার উপর হাত রাখুন , তাতে সে বেঁচে উঠবে । ”
40009019	তখন যীশু ও তাঁর শিষ্যেরা উঠে তাঁর সংগে গেলেন ।
40009020	সেই সময় একজন স্ত্রীলোক পিছন থেকে যীশুর কাছে এসে তাঁর চাদরের কিনারা ছুঁলো । স্ত্রীলোকটি বারো বছর ধরে রক্তস্রাব রোগে ভুগছিল ।
40009021	সে মনে মনে ভাবছিল , যদি সে কেবল তাঁর কাপড়টা ছুঁতে পারে তাহলেই ভাল হয়ে যাবে ।
40009022	যীশু ফিরে তাকে দেখতে পেয়ে বললেন , “ সাহস কর । তুমি বিশ্বাস করেছ বলে ভাল হয়েছ । ” সেই সময় থেকেই স্ত্রীলোকটি সুস্থ হল ।
40009023	এর পরে যীশু সেই যিহূদী নেতার বাড়ীতে গেলেন । সেখানে তিনি দেখলেন , যারা বাঁশী বাজায় তারা রয়েছে এবং লোকেরা হৈচৈ করছে ।
40009024	এতে যীশু বললেন , “ তোমরা বাইরে যাও । মেয়েটি মারা যায় নি , ঘুমাচ্ছে । ” এই কথা শুনে তারা হাসাহাসি করতে লাগল ।
40009025	লোকদের বের করে দেওয়া হলে পর তিনি ভিতরে গিয়ে মেয়েটির হাত ধরলেন । তাতে সে উঠে বসল ।
40009026	এই ঘটনার কথা সেই এলাকার সব জায়গায় ছড়িয়ে পড়ল ।
40009027	যীশু সেই জায়গা ছেড়ে চলে যাবার সময় দু ’ জন অন্ধ লোক তাঁর পিছনে পিছনে চলল । তারা চিৎকার করে বলতে লাগল , “ দায়ূদের বংশধর , আমাদের দয়া করুন । ”
40009028	যীশু ঘরে ঢুকলে পর সেই অন্ধ লোকেরা তাঁর কাছে আসল । তখন তিনি তাদের বললেন , “ তোমরা কি বিশ্বাস কর যে , আমি এই কাজ করতে পারি ? ” তারা বলল , “ হ্যাঁ প্রভু , করি । ”
40009029	তিনি তাদের চোখ ছুঁয়ে বললেন , “ তোমরা যেমন বিশ্বাস করেছ তোমাদের প্রতি তেমনই হোক । ”
40009030	আর তখনই তাদের চোখ খুলে গেল । যীশু খুব কঠোরভাবে তাদের বললেন ,
40009031	“ দেখো , কেউ যেন জানতে না পারে । ” কিন্তু তারা বাইরে গিয়ে সেই এলাকার সমস্ত জায়গায় তাঁর খবর ছড়িয়ে দিল ।
40009032	সেই দু ’ জন লোক যখন চলে যাচ্ছিল তখন লোকেরা মন্দ আত্মায় পাওয়া একজন বোবা লোককে যীশুর কাছে আনল ।
40009033	যীশু সেই মন্দ আত্মাকে ছাড়াবার পর লোকটা কথা বলতে লাগল । তাতে সবাই আশ্চর্য হয়ে বলল , “ ইস্রায়েল দেশে আর কখনও এই রকম দেখা যায় নি । ”
40009034	তখন ফরীশীরা বললেন , “ সে মন্দ আত্মাদের রাজার সাহায্যে মন্দ আত্মা ছাড়ায় । ”
40009035	যীশু শহরে শহরে ও গ্রামে গ্রামে গিয়ে যিহূদীদের সমাজ-ঘরে শিক্ষা দিতে ও স্বর্গ-রাজ্যের সুখবর প্রচার করতে লাগলেন । এছাড়া তিনি লোকদের সব রকম রোগও ভাল করলেন ।
40009036	লোকদের ভিড় দেখে তাদের জন্য তাঁর মমতা হল , কারণ তারা রাখালহীন ভেড়ার মত ক্লান্ত ও অসহায় ছিল ।
40009037	তখন যীশু তাঁর শিষ্যদের বললেন , “ ফসল সত্যিই অনেক কিন্তু কাজ করবার লোক কম ।
40009038	সেইজন্য ফসলের মালিকের কাছে অনুরোধ কর যেন তিনি তাঁর ফসল কাটবার জন্য লোক পাঠিয়ে দেন । ”
40010001	যীশু তাঁর বারোজন শিষ্যকে ডাকলেন এবং মন্দ আত্মা ছাড়াবার ও সব রকম রোগ ভাল করবার ক্ষমতা দিয়ে তাঁদের পাঠিয়ে দিলেন ।
40010002	সেই বারোজন প্রেরিতের নাম এই : প্রথম , শিমোন যাঁকে পিতর বলা হয় , তারপর তাঁর ভাই আন্দ্রিয় ; সিবদিয়ের ছেলে যাকোব ও তাঁর ভাই যোহন ; ফিলিপ ও বর্‌থলময় ;
40010003	থোমা ও কর্‌-আদায়কারী মথি ; আল্‌ফেয়ের ছেলে যাকোব ও থদ্দেয় ;
40010004	মৌলবাদী শিমোন এবং যীশুকে যে শত্রুদের হাতে ধরিয়ে দিয়েছিল সেই যিহূদা ইষ্কারিয়োৎ ।
40010005	যীশু সেই বারোজনকে এই সব আদেশ দিয়ে পাঠালেন , “ তোমরা অযিহূদীদের কাছে বা শমরীয়দের কোন গ্রামে যেয়ো না ,
40010006	বরং ইস্রায়েল জাতির হারানো মেষদের কাছে যেয়ো ।
40010007	তোমরা যেতে যেতে এই কথা প্রচার কোরো যে , স্বর্গ-রাজ্য কাছে এসে গেছে ।
40010008	এছাড়া তোমরা অসুস্থদের সুস্থ কোরো , মৃতদের জীবন দিয়ো , চর্মরোগীদের ভালো কোরো ও মন্দ আত্মাদের ছাড়ায়ো । তোমরা বিনামূল্যে পেয়েছ , বিনামূল্যেই দিয়ো ।
40010009	তোমাদের কোমর-বাঁধনিতে তোমরা সোনা , রূপা কিম্বা তামার পয়সাও নিয়ো না ।
40010010	পথের জন্য কোন রকম থলি , দু ’ টা জামা , জুতা বা লাঠিও নিয়ো না , কারণ যে কাজ করে সে খাওয়া-পরা পাবার যোগ্য ।
40010011	“ তোমরা যে কোন শহরে বা গ্রামে যাবে সেখানে একজন উপযুক্ত লোক খুঁজে নিয়ো এবং অন্য কোথাও চলে না যাওয়া পর্যন্ত তার বাড়ীতে থেকো ।
40010012	সেই বাড়ীর ভিতরে ঢুকবার সময় তাদের শুভেচ্ছা জানায়ো ।
40010013	যদি সেই বাড়ী উপযুক্ত হয় তবে তোমাদের শান্তি সেই বাড়ীর উপরে নেমে আসুক । কিন্তু যদি সেই বাড়ী উপযুক্ত না হয় তবে তোমাদের শান্তি তোমাদের কাছেই ফিরে আসুক ।
40010014	যদি কেউ তোমাদের গ্রহণ না করে বা তোমাদের কথা না শোনে তবে সেই বাড়ী বা গ্রাম থেকে চলে যাবার সময়ে তোমাদের পায়ের ধুলা ঝেড়ে ফেলো ।
40010015	আমি তোমাদের সত্যি বলছি , বিচারের দিনে সেই গ্রামের চেয়ে বরং সদোম ও ঘমোরা শহরের অবস্থা অনেকখানি সহ্য করবার মত হবে ।
40010016	“ দেখ , আমি নেকড়ে বাঘের মধ্যে ভেড়ার মত তোমাদের পাঠাচ্ছি । এইজন্য সাপের মত সতর্ক এবং কবুতরের মত সরল হও ।
40010017	সাবধান থেকো , কারণ মানুষ বিচার-সভার লোকদের হাতে তোমাদের ধরিয়ে দেবে এবং তাদের সমাজ-ঘরে তোমাদের বেত মারবে ।
40010018	আমার জন্যই শাসনকর্তা ও রাজাদের সামনে তোমাদের নিয়ে যাওয়া হবে যেন তাদের কাছে ও অযিহূদীদের কাছে তোমরা সাক্ষ্য দিতে পার ।
40010019	লোকেরা যখন তোমাদের ধরিয়ে দেবে তখন কিভাবে এবং কি বলতে হবে তা ভেবো না । কি বলতে হবে তা তোমাদের সেই সময়েই বলে দেওয়া হবে ।
40010020	তোমরাই যে বলবে তা নয় , বরং তোমাদের পিতা ঈশ্বরের আত্মা তোমাদের মধ্য দিয়ে কথা বলবেন ।
40010021	“ ভাই ভাইকে এবং বাবা ছেলেকে মেরে ফেলবার জন্য ধরিয়ে দেবে । ছেলেমেয়েরা মা-বাবার বিরুদ্ধে দাঁড়িয়ে তাদের খুন করাবে ।
40010022	আমার জন্য সবাই তোমাদের ঘৃণা করবে , কিন্তু যে শেষ পর্যন্ত স্থির থাকবে সে উদ্ধার পাবে ।
40010023	কোন গ্রামের লোকেরা যখন তোমাদের উপর অত্যাচার করবে তখন অন্য গ্রামে পালিয়ে যেয়ো । আমি তোমাদের সত্যিই বলছি , ইস্রায়েল দেশের সমস্ত শহর ও গ্রামে তোমাদের কাজ শেষ হবার আগেই মনুষ্যপুত্র আসবেন ।
40010024	“ শিক্ষক থেকে ছাত্র বড় নয় এবং মনিব থেকে দাস বড় নয় ।
40010025	ছাত্রের পক্ষে শিক্ষকের মত হওয়া আর দাসের পক্ষে মনিবের মত হওয়াই যথেষ্ট । ঘরের কর্তাকেই যখন তারা বেল্‌সবূল বলেছে তখন ঘরের অন্য সবাইকে আরও কত বেশী করেই না বেল্‌সবূল বলবে ।
40010026	“ তবে তোমরা তাদের ভয় কোরো না , কারণ লুকানো সব কিছুই প্রকাশ পাবে এবং গোপন সব কিছুই জানানো হবে ।
40010027	আমি তোমাদের কাছে যা অন্ধকারে বলছি তা তোমরা আলোতে বোলো । তোমরা যা কানে-কানে শুনছ তা ছাদের উপর থেকে প্রচার কোরো ।
40010028	যারা কেবল দেহটা মেরে ফেলতে পারে কিন্তু আত্মাকে মারতে পারে না তাদের ভয় কোরো না । যিনি দেহ ও আত্মা দু ’ টাই নরকে ধ্বংস করতে পারেন বরং তাঁকেই ভয় কর ।
40010029	দু ’ টা চড়াই পাখী কি সামান্য দামে বিক্রি হয় না ? তবুও তোমাদের পিতা ঈশ্বরের অনুমতি ছাড়া তাদের একটাও মাটিতে পড়ে না ;
40010030	এমন কি , তোমাদের মাথার চুলগুলোও গোণা আছে ।
40010031	কাজেই তোমরা ভয় পেয়ো না । অনেক অনেক চড়াই পাখীর চেয়েও তোমাদের মূল্য অনেক বেশী ।
40010032	“ যে কেউ মানুষের সামনে আমাকে স্বীকার করে আমিও আমার স্বর্গস্থ পিতার সামনে তাকে স্বীকার করব ।
40010033	কিন্তু যে কেউ মানুষের সামনে আমাকে অস্বীকার করে আমিও আমার স্বর্গস্থ পিতার সামনে তাকে অস্বীকার করব ।
40010034	“ আমি পৃথিবীতে শান্তি দিতে এসেছি এই কথা মনে কোরো না । আমি শান্তি দিতে আসি নি বরং মানুষকে মানুষের বিরুদ্ধে দাঁড় করাতে এসেছি ;
40010035	ছেলেকে বাবার বিরুদ্ধে , মেয়েকে মায়ের বিরুদ্ধে , বৌকে শাশুড়ীর বিরুদ্ধে দাঁড় করাতে এসেছি ।
40010036	একজন মানুষের নিজের পরিবারের লোকেরাই তার শত্রু হবে ।
40010037	“ যে কেউ আমার চেয়ে মা-বাবাকে বেশী ভালবাসে সে আমার উপযুক্ত নয় । আর যে কেউ ছেলে বা মেয়েকে আমার চেয়ে বেশী ভালবাসে সে আমার উপযুক্ত নয় ।
40010038	যে নিজের ক্রুশ নিয়ে আমার পথে না চলে সে-ও আমার উপযুক্ত নয় ।
40010039	যে কেউ নিজের জীবন রক্ষা করতে চায় সে তার সত্যিকারের জীবন হারাবে ; কিন্তু যে কেউ আমার জন্য তার প্রাণ হারায় সে তার সত্যিকারের জীবন রক্ষা করবে ।
40010040	“ যে তোমাদের গ্রহণ করে সে আমাকেই গ্রহণ করে ; আর যে আমাকে গ্রহণ করে আমাকে যিনি পাঠিয়েছেন সে তাঁকেই গ্রহণ করে ।
40010041	কোন নবীকে যদি কেউ নবী বলে গ্রহণ করে তবে নবী যে পুরস্কার পাবে সে-ও সেই পুরস্কার পাবে । একজন ঈশ্বরভক্ত লোককে যদি কেউ ঈশ্বরভক্ত লোক বলে গ্রহণ করে তবে ঈশ্বরভক্ত লোক যে পুরস্কার পাবে সে-ও সেই পুরস্কার পাবে ।
40010042	যে কেউ এই সামান্য লোকদের মধ্যে একজনকে আমার শিষ্য বলে এক বাটি ঠাণ্ডা জল দেয় , আমি তোমাদের সত্যিই বলছি , সে কোনমতে তার পুরস্কার হারাবে না । ”
40011001	যীশু তাঁর বারোজন শিষ্যকে আদেশ দেওয়া শেষ করলেন । তারপর তিনি গ্রামে গ্রামে শিক্ষা দেবার ও প্রচার করবার জন্য সেখান থেকে চলে গেলেন ।
40011002	যোহন জেলখানায় থেকে যখন খ্রীষ্টের কাজের কথা শুনলেন তখন তাঁর শিষ্যদের দিয়ে যীশুকে জিজ্ঞাসা করে পাঠালেন ,
40011003	“ যাঁর আসবার কথা আছে আপনি কি তিনি , না আমরা আর কারও জন্য অপেক্ষা করব ? ”
40011004	উত্তরে যীশু তাদের বললেন , “ তোমরা যা শুনছ এবং দেখছ তা গিয়ে যোহনকে বল ।
40011005	তাঁকে জানাও যে , অন্ধেরা দেখছে , খোঁড়ারা হাঁটছে , চর্মরোগীরা শুচি হচ্ছে , বয়রা লোকেরা শুনছে , মৃতেরা বেঁচে উঠছে আর গরীব লোকদের কাছে সুখবর প্রচার করা হচ্ছে ।
40011006	আর সে-ই ধন্য যে আমাকে নিয়ে মনে কোন বাধা না পায় । ”
40011007	যোহনের শিষ্যেরা চলে যাচ্ছে , এমন সময় যীশু লোকদের কাছে যোহনের বিষয়ে বলতে আরম্ভ করলেন , “ আপনারা মরু-এলাকায় কি দেখতে গিয়েছিলেন ? বাতাসে দোলা নল-খাগড়া ?
40011008	তা না হলে কি দেখতে গিয়েছিলেন ? সুন্দর কাপড় পরা কোন লোককে দেখতে কি ? আসলে যারা সুন্দর কাপড় পরে তারা রাজার বাড়ীতে থাকে ।
40011009	তা না হলে কি দেখতে গিয়েছিলেন ? কোন নবীকে কি ? হ্যাঁ , আমি আপনাদের বলছি , তিনি নবীর চেয়েও বড় ।
40011010	যোহনই সেই লোক যাঁর বিষয়ে শাস্ত্রে লেখা আছে : দেখ , আমি তোমার আগে আমার সংবাদদাতাকে পাঠাচ্ছি । সে তোমার আগে গিয়ে তোমার পথ প্রস্তুত করবে ।
40011011	আমি আপনাদের সত্যিই বলছি , মানুষের মধ্যে বাপ্তিস্মদাতা যোহনের চেয়ে বড় আর কেউ নেই । কিন্তু স্বর্গ-রাজ্যের মধ্যে যে সকলের চেয়ে ছোট সে-ও যোহনের চেয়ে মহান ।
40011012	বাপ্তিস্মদাতা যোহনের সময় থেকে এখন পর্যন্ত স্বর্গ-রাজ্য খুব জোরের সংগে এগিয়ে আসছে , আর যারা শক্তিশালী তারা তা আঁকড়ে ধরছে ।
40011013	যোহনের সময় পর্যন্ত নবীরা সবাই , এমন কি , মোশির আইন-কানুনও ভবিষ্যতের কথা বলেছে ।
40011014	যদি আপনারা এই কথা বিশ্বাস করতে রাজী থাকেন তবে শুনুন-যাঁর আসবার কথা ছিল এই যোহনই সেই এলিয় ।
40011015	যার শুনবার কান আছে সে শুনুক । ”
40011016	“ এই কালের লোকদের আমি কাদের সংগে তুলনা করব ? এরা এমন ছেলেমেয়েদের মত যারা বাজারে বসে অন্য ছেলেমেয়েদের ডেকে বলে ,
40011017	‘ আমরা তোমাদের জন্য বাঁশী বাজালাম , তোমরা নাচলে না ; বিলাপের গান গাইলাম , তোমরা বুক চাপড়ালে না । ’
40011018	যোহন এসে খাওয়া-দাওয়া করলেন না বলে লোকে বলছে , ‘ তাকে ভূতে পেয়েছে । ’
40011019	আর মনুষ্যপুত্র এসে খাওয়া-দাওয়া করলেন বলে লোকে বলছে , ‘ ঐ দেখ , একজন পেটুক ও মদখোর , কর্‌-আদায়কারী ও খারাপ লোকদের বন্ধু । ’ কিন্তু জ্ঞান যে খাঁটি তার প্রমাণ তার কাজের মধ্যেই রয়েছে । ”
40011020	যীশু যে সব গ্রামে ও শহরে বেশীর ভাগ আশ্চর্য কাজ করেছিলেন সেই সব জায়গার লোকেরা মন ফিরায় নি । এইজন্য সেই জায়গাগুলোকে তিনি ধিক্কার দিয়ে বলতে লাগলেন ,
40011021	“ ধিক্‌কোরাসীন , ধিক্‌বৈৎসৈদা ! তোমাদের মধ্যে যে সব আশ্চর্য কাজ করা হয়েছে সেগুলো যদি সোর ও সীদোন শহরে করা হত তবে অনেক দিন আগেই তারা চট পরে ছাই মেখে পাপ থেকে মন ফিরাত ।
40011022	আমি তোমাদের সত্যিই বলছি , বিচারের দিনে সোর ও সীদোনের অবস্থা বরং তোমাদের চেয়ে অনেকখানি সহ্য করবার মত হবে ।
40011023	আর তুমি কফরনাহূম ! তুমি নাকি স্বর্গ পর্যন্ত উঁচুতে উঠবে ? কখনও না , তোমাকে নীচে মৃতস্থানে ফেলে দেওয়া হবে । যে সব আশ্চর্য কাজ তোমার মধ্যে করা হয়েছে তা যদি সদোম শহরে করা হত তবে সদোম আজও টিকে থাকত ।
40011024	আমি তোমাদের সত্যিই বলছি , বিচারের দিনে সদোমের অবস্থা বরং তোমাদের চেয়ে অনেকখানি সহ্য করবার মত হবে । ”
40011025	তারপর যীশু বললেন , “ হে পিতা , তুমি স্বর্গ ও পৃথিবীর প্রভু । আমি তোমার গৌরব করি , কারণ তুমি এই সব বিষয় জ্ঞানী ও বুদ্ধিমানদের কাছ থেকে লুকিয়ে রেখেছ , কিন্তু শিশুর মত লোকদের কাছে প্রকাশ করেছ ।
40011026	হ্যাঁ পিতা , তোমার ইচ্ছামতই এটা হয়েছে ।
40011027	“ আমার পিতা সব কিছুই আমার হাতে দিয়েছেন । পিতা ছাড়া পুত্রকে কেউ জানে না এবং পুত্র ছাড়া পিতাকে কেউ জানে না , আর পুত্র যার কাছে পিতাকে প্রকাশ করতে ইচ্ছা করেন সে-ই তাঁকে জানে ।
40011028	“ তোমরা যারা ক্লান্ত ও বোঝা বয়ে বেড়াচ্ছ , তোমরা সবাই আমার কাছে এস ; আমি তোমাদের বিশ্রাম দেব ।
40011029	আমার জোয়াল তোমাদের উপর তুলে নাও ও আমার কাছ থেকে শেখো , কারণ আমার স্বভাব নরম ও নম্র ।
40011030	এতে তোমরা অন্তরে বিশ্রাম পাবে , কারণ আমার জোয়াল বয়ে নেওয়া সহজ ও আমার বোঝা হালকা । ”
40012001	একদিন যীশু একটা শস্যক্ষেতের মধ্য দিয়ে যাচ্ছিলেন । সেই দিনটা বিশ্রামবার ছিল । তাঁর শিষ্যদের খিদে পেয়েছিল বলে তাঁরা শীষ ছিঁড়ে ছিঁড়ে খেতে লাগলেন ।
40012002	তা দেখে ফরীশীরা যীশুকে বললেন , “ ধর্মের নিয়ম মতে বিশ্রামবারে যা করা উচিত নয় , দেখুন , আপনার শিষ্যেরা তা-ই করছে । ”
40012003	যীশু তাঁদের বললেন , “ দায়ূদ ও তাঁর সংগীদের যখন খিদে পেয়েছিল তখন তিনি কি করেছিলেন তা কি আপনারা পড়েন নি ? তিনি তো ঈশ্বরের ঘরে ঢুকে সম্মুখ-রুটি খেয়েছিলেন ।
40012004	দায়ূদ ও তাঁর সংগীদের অবশ্য তা খাওয়া উচিত ছিল না , কেবল পুরোহিতেরাই তা খেতে পারতেন ।
40012005	এছাড়া আপনারা কি মোশির আইন-কানুনে পড়েন নি যে , বিশ্রামবারে উপাসনা-ঘরের পুরোহিতেরা বিশ্রামবারের নিয়ম ভাংলেও তাঁদের দোষ হয় না ?
40012006	আমি আপনাদের বলছি , উপাসনা-ঘর থেকেও বড় একজন এখানে আছেন ।
40012007	‘ আমি দয়া দেখতে চাই , পশু-উৎসর্গ নয় ’ - শাস্ত্রের এই কথার অর্থ যদি আপনারা জানতেন তবে নির্দোষীদের দোষী করতেন না ।
40012008	জেনে রাখুন , মনুষ্যপুত্রই বিশ্রামবারের কর্তা । ”
40012009	পরে সেই জায়গা ছেড়ে যীশু সেই ফরীশীদের সমাজ-ঘরে গেলেন ।
40012010	সেখানে একজন লোক ছিল যার একটা হাত শুকিয়ে গিয়েছিল । যীশুকে দোষী করবার উদ্দেশ্যে ফরীশীরা তাঁকে জিজ্ঞাসা করলেন , “ ধর্মের নিয়ম মতে বিশ্রামবারে কি কাউকে সুস্থ করা উচিত ? ”
40012011	যীশু তাঁদের বললেন , “ ধরুন , আপনাদের মধ্যে কারও একটা ভেড়া আছে । সেই ভেড়াটা যদি বিশ্রামবারে গর্তে পড়ে যায় তবে কি তিনি তাকে ধরে তুলবেন না ?
40012012	আর ভেড়ার চেয়ে মানুষের দাম তো অনেক বেশী । তাহলে দেখা যায় , বিশ্রামবারে ভাল কাজ করা উচিত । ”
40012013	তারপর তিনি লোকটিকে বললেন , “ তোমার হাত বাড়িয়ে দাও । ” সে তার হাতটা বাড়িয়ে দিলে পর সেটা ভাল হয়ে অন্য হাতটার মত হয়ে গেল ।
40012014	তখন ফরীশীরা বাইরে গেলেন এবং যীশুকে মেরে ফেলবার জন্য তাঁর বিরুদ্ধে পরামর্শ করতে লাগলেন ।
40012015	সেই পরামর্শের বিষয় জানতে পেরে যীশু সেখান থেকে চলে গেলেন । তখন অনেক লোক তাঁর পিছনে পিছনে গেল ।
40012016	তাদের মধ্যে যারা অসুস্থ ছিল তিনি তাদের সবাইকে সুস্থ করলেন এবং সাবধান করে দিলেন যেন তাঁর বিষয়ে তারা বলাবলি না করে ।
40012017	এটা হল যাতে নবী যিশাইয়ের মধ্য দিয়ে এই যে কথা বলা হয়েছিল তা পূর্ণ হয় :
40012018	দেখ , আমার দাস যাঁকে আমি বেছে নিয়েছি । ইনিই আমার প্রিয়জন যাঁর উপর আমি সন্তুষ্ট । আমি তাঁর উপরে আমার আত্মা দেব , আর তিনি অযিহূদীদের কাছে ন্যায়বিচার প্রচার করবেন ।
40012019	তিনি ঝগড়া বা চিৎকার করবেন না ; তিনি রাস্তায় রাস্তায় তাঁর গলার স্বর শোনাবেন না ।
40012020	ন্যায়বিচারকে জয়ী না করা পর্যন্ত তিনি থেঁৎলে যাওয়া নল ভাংবেন না আর মিট মিট করে জ্বলতে থাকা সল্‌তে নিভাবেন না ।
40012021	তাঁরই উপর অযিহূদীরা আশা রাখবে ।
40012022	পরে লোকেরা মন্দ আত্মায় পাওয়া একজন লোককে যীশুর কাছে আনল । লোকটি অন্ধ এবং বোবা ছিল । যীশু তাকে ভাল করলেন ।
40012023	তাতে লোকটি কথা বলতে লাগল ও দেখতে পেল । তখন সব লোকেরা আশ্চর্য হয়ে বলল , “ ইনি কি দায়ূদের সেই বংশধর ? ”
40012024	ফরীশীরা এই কথা শুনে বললেন , “ ও তো কেবল মন্দ আত্মাদের রাজা বেল্‌সবূলের সাহায্যে মন্দ আত্মা ছাড়ায় । ”
40012025	ফরীশীদের মনের চিন্তা বুঝতে পেরে যীশু তাঁদের বললেন , “ যে রাজ্য নিজের মধ্যে ভাগ হয়ে যায় সেই রাজ্য ধ্বংস হয় । আর যে শহর বা পরিবার নিজের মধ্যে ভাগ হয়ে যায় সেই শহর বা পরিবার টেকে না ।
40012026	শয়তান যদি শয়তানকেই বের করে দেয় তবে সে তো নিজের মধ্যেই ভাগ হয়ে গেল । তাহলে তার রাজ্য কি করে টিকবে ?
40012027	আমি যদি বেল্‌সবূলের সাহায্যেই মন্দ আত্মা ছাড়াই তবে আপনাদের লোকেরা কার সাহায্যে তাদের ছাড়ায় ? আপনারা ঠিক কথা বলছেন কি না , আপনাদের লোকেরাই তা বিচার করবে ।
40012028	কিন্তু আমি যদি ঈশ্বরের আত্মার সাহায্যে মন্দ আত্মা ছাড়াই তবে ঈশ্বরের রাজ্য তো আপনাদের কাছে এসে গেছে ।
40012029	“ যে লোকের দেহে বল আছে তাঁকে প্রথমে বেঁধে না রাখলে কেউ কি তার ঘরে ঢুকে জিনিসপত্র লুট করতে পারে ? বাঁধলে পরেই সে তা পারবে ।
40012030	“ যদি কেউ আমার পক্ষে না থাকে তবে সে আমার বিপক্ষে আছে । যে আমার সংগে কুড়ায় না সে ছড়ায় ।
40012031	এইজন্য আমি আপনাদের বলছি , মানুষের সমস্ত পাপ এবং ঈশ্বরের বিরুদ্ধে অপমানের কথা ক্ষমা করা হবে , কিন্তু পবিত্র আত্মার বিরুদ্ধে অপমানের কথা ক্ষমা করা হবে না ।
40012032	মনুষ্যপুত্রের বিরুদ্ধে কেউ কোন কথা বললে তাকে ক্ষমা করা হবে , কিন্তু পবিত্র আত্মার বিরুদ্ধে কথা বললে তাঁকে ক্ষমা করা হবে না-এই যুগেও না , আগামী যুগেও না ।
40012033	“ এই কথা স্বীকার করুন যে , গাছ ভাল হলে তার ফলও ভাল হবে , আবার গাছ খারাপ হলে তার ফলও খারাপ হবে ; কারণ ফল দিয়েই গাছ চেনা যায় ।
40012034	সাপের বংশধরেরা ! নিজেরা মন্দ হয়ে কেমন করে আপনারা ভাল কথা বলতে পারেন ? মানুষের অন্তর যা দিয়ে পূর্ণ থাকে মুখ তো সেই কথাই বলে ।
40012035	ভাল লোক তার অন্তর-ভরা ভাল থেকে ভাল কথা বের করে , আর মন্দ লোক তার অন্তর-ভরা মন্দ থেকে মন্দ কথা বের করে ।
40012036	কিন্তু আমি আপনাদের বলছি , লোকে যে সব বাজে কথা বলে , বিচারের দিনে তার প্রত্যেকটি কথার হিসাব তাদের দিতে হবে ।
40012037	আপনার কথার দ্বারাই আপনাকে নির্দোষ বলা হবে এবং আপনার কথার দ্বারাই আপনাকে দোষী বলা হবে । ”
40012038	এর পরে কয়েকজন ধর্ম-শিক্ষক ও ফরীশী যীশুকে বললেন , “ গুরু , আমরা আপনার কাছ থেকে একটা চিহ্ন দেখতে চাই । ”
40012039	যীশু তাঁদের বললেন , “ এই কালের দুষ্ট ও অবিশ্বস্ত লোকেরা চিহ্নের খোঁজ করে , কিন্তু নবী যোনার চিহ্ন ছাড়া আর কোন চিহ্নই তাদের দেখানো হবে না ।
40012040	যোনা যেমন সেই মাছের পেটে তিন দিন ও তিন রাত ছিলেন মনুষ্যপুত্রও তেমনি তিন দিন ও তিন রাত মাটির নীচে থাকবেন ।
40012041	বিচারের দিনে নীনবী শহরের লোকেরা উঠে এই কালের লোকদের দোষ দেখিয়ে দেবে , কারণ নীনবীর লোকেরা যোনার প্রচারের ফলে পাপ থেকে মন ফিরিয়েছিল । আর দেখুন , এখানে যোনার চেয়ে আরও মহান একজন আছেন ।
40012042	বিচারের দিনে দক্ষিণ দেশের রাণী উঠে এই কালের লোকদের দোষ দেখিয়ে দেবেন , কারণ শলোমন রাজার জ্ঞানের কথাবার্তা শুনবার জন্য তিনি পৃথিবীর শেষ সীমা থেকে এসেছিলেন । আর দেখুন , এখানে শলোমনের চেয়ে আরও মহান একজন আছেন ।
40012043	“ যখন কোন মন্দ আত্মা কোন মানুষের মধ্য থেকে বের হয়ে যায় তখন সে বিশ্রামের খোঁজে শুকনা জায়গার মধ্য দিয়ে ঘোরাফেরা করতে থাকে ।
40012044	কিন্তু তা না পেয়ে সে বলে , ‘ যেখান থেকে বের হয়ে এসেছি আমার সেই ঘরেই আমি ফিরে যাব । ’ সে ফিরে এসে সেই ঘর খালি , পরিষ্কার ও সাজানো দেখতে পায় ।
40012045	পরে সেই মন্দ আত্মা গিয়ে নিজের চেয়েও খারাপ আরও সাতটা মন্দ আত্মা সংগে নিয়ে আসে এবং সেখানে ঢুকে বাস করতে থাকে । তাতে সেই লোকটার প্রথম দশা থেকে শেষ দশা আরও খারাপ হয়ে ওঠে । এই কালের দুষ্ট লোকদের অবস্থাও তেমনি হবে । ”
40012046	যীশু যখন লোকদের সংগে কথা বলছিলেন তখন তাঁর মা ও ভাইয়েরা তাঁর সংগে কথা বলবার জন্য বাইরে দাঁড়িয়ে ছিলেন ।
40012047	কোন একজন লোক তাঁকে বলল , “ দেখুন , আপনার মা ও ভাইয়েরা আপনার সংগে কথা বলবার জন্য বাইরে দাঁড়িয়ে আছেন । ”
40012048	তখন যীশু তাকে বললেন , “ কে আমার মা , আর আমার ভাইয়েরাই বা কারা ? ”
40012049	পরে তিনি তাঁর শিষ্যদের দেখিয়ে বললেন , “ এই দেখ , আমার মা ও আমার ভাইয়েরা ;
40012050	কারণ যারা আমার স্বর্গস্থ পিতার ইচ্ছা পালন করে তারা-ই আমার ভাই , বোন আর মা । ”
40013001	সেই দিনই যীশু ঘর থেকে বের হয়ে সাগরের ধারে গিয়ে বসলেন ।
40013002	তাঁর কাছে এত লোক এসে জড়ো হল যে , তিনি একটা নৌকায় উঠে বসলেন , আর সমস্ত লোক সাগরের ধারে দাঁড়িয়ে রইল ।
40013003	তখন তিনি গল্পের মধ্য দিয়ে অনেক বিষয় তাদের শিক্ষা দিতে লাগলেন ।
40013004	তিনি বললেন , “ একজন চাষী বীজ বুনতে গেল । বুনবার সময় কতগুলো বীজ পথের পাশে পড়ল আর পাখীরা এসে তা খেয়ে ফেলল । কতগুলো বীজ পাথুরে জমিতে পড়ল ।
40013005	সেখানে বেশী মাটি ছিল না । মাটি গভীর ছিল না বলে তাড়াতাড়ি চারা গজিয়ে উঠল ,
40013006	কিন্তু সূর্য উঠলে পর তা পুড়ে গেল এবং শিকড় ভাল করে বসে নি বলে শুকিয়ে গেল ।
40013007	আবার কতগুলো বীজ কাঁটাবনের মধ্যে পড়ল । তাতে কাঁটাগাছ বেড়ে উঠে চারাগুলো চেপে রাখল ।
40013008	আর কতগুলো বীজ ভাল জমিতে পড়ে কোনটাতে একশো গুণ , কোনটাতে ষাট গুণ আর কোনটাতে ত্রিশ গুণ ফসল জন্মাল । ”
40013009	গল্পের শেষে যীশু বললেন , “ যার শুনবার কান আছে সে শুনুক । ”
40013010	পরে শিষ্যেরা যীশুর কাছে এসে তাঁকে বললেন , “ আপনি গল্পের মধ্য দিয়ে লোকদের শিক্ষা দিচ্ছেন কেন ? ”
40013011	উত্তরে তিনি শিষ্যদের বললেন , “ স্বর্গ-রাজ্যের গুপ্ত সত্যগুলো তোমাদের জানতে দেওয়া হয়েছে কিন্তু ওদের জানতে দেওয়া হয় নি ,
40013012	কারণ যার আছে তাকে আরও দেওয়া হবে , আর তাতে তার অনেক হবে । কিন্তু যার নেই তার যা আছে তা-ও তার কাছ থেকে নিয়ে নেওয়া হবে ।
40013013	সেইজন্য আমি গল্পের মধ্য দিয়ে ওদের শিক্ষা দিই , কারণ ওরা দেখেও দেখে না , শুনেও শোনে না এবং বোঝে না ।
40013014	এদের মধ্য দিয়ে নবী যিশাইয়ের এই কথা পূর্ণ হচ্ছে : তোমরা শুনতে থাকবে কিন্তু কোনমতেই বুঝবে না ; দেখতে থাকবে কিন্তু কোনমতেই জানবে না ।
40013015	এই সব লোকদের অন্তর অসাড় এবং কান বন্ধ হয়ে গেছে , আর তারা তাদের চোখও বন্ধ করে রেখেছে , যেন তারা চোখ দিয়ে না দেখে , কান দিয়ে না শোনে এবং অন্তর দিয়ে না বোঝে , আর ভাল হবার জন্য আমার কাছে ফিরে না আসে ।
40013016	“ কিন্তু তোমরা ধন্য , কারণ তোমাদের চোখ দেখতে পায় এবং তোমাদের কান শুনতে পায় ।
40013017	আমি তোমাদের সত্যি বলছি , তোমরা যা যা দেখছ তা অনেক নবী ও ঈশ্বরভক্ত লোকেরা দেখতে চেয়েও দেখতে পান নি , আর তোমরা যা যা শুনছ তা তাঁরা শুনতে চেয়েও শুনতে পান নি ।
40013018	“ এখন তোমরা চাষীর গল্পের অর্থ শোন । যখন কেউ স্বর্গ-রাজ্যের কথা শুনেও বোঝে না তখন শয়তান এসে তার অন্তরে যে কথা বোনা হয়েছিল তা কেড়ে নেয় । সেই পথের পাশে পড়া বীজের মধ্য দিয়ে এই রকম লোকদের সম্বন্ধে বলা হয়েছে ।
40013019	
40013020	আর পাথুরে জমিতে বোনা বীজের মধ্য দিয়ে তাদের সম্বন্ধে বলা হয়েছে যারা স্বর্গ-রাজ্যের কথা শুনে তখনই আনন্দের সংগে তা গ্রহণ করে ,
40013021	কিন্তু তাদের মধ্যে শিকড় ভাল করে বসে না বলে তারা অল্প সময়ের জন্য স্থির থাকে । যখন সেই কথার জন্য কষ্ট এবং অত্যাচার আসে তখনই তারা পিছিয়ে যায় ।
40013022	কাঁটার মধ্যে বোনা বীজের মধ্য দিয়ে তাদের সম্বন্ধে বলা হয়েছে যারা সেই কথা শোনে , কিন্তু সংসারের চিন্তা-ভাবনা এবং ধন-সম্পত্তির মায়া সেই কথাকে চেপে রাখে । সেইজন্য তাতে কোন ফল হয় না ।
40013023	ভাল জমিতে বোনা বীজের মধ্য দিয়ে তাদের সম্বন্ধে বলা হয়েছে যারা সেই কথা শুনে বোঝে এবং ফল দেয় । কেউ দেয় একশো গুণ , কেউ দেয় ষাট গুণ আর কেউ দেয় ত্রিশ গুণ । ”
40013024	পরে তিনি লোকদের শিক্ষা দেবার জন্য আর একটা গল্প বললেন । গল্পটা এই : “ স্বর্গ-রাজ্য এমন একজন লোকের মত যিনি নিজের জমিতে ভাল বীজ বুনলেন ।
40013025	পরে যখন সবাই ঘুমিয়ে পড়ল তখন সেই লোকের শত্রু এসে গমের মধ্যে শ্যামাঘাসের বীজ বুনে চলে গেল ।
40013026	শেষে গমের চারা যখন বেড়ে উঠে ফল ধরল তখন তার মধ্যে শ্যামাঘাসও দেখা গেল ।
40013027	তা দেখে বাড়ীর দাসেরা এসে মনিবকে বলল , ‘ আপনি কি জমিতে ভাল বীজ বোনেন নি ? তবে শ্যামাঘাস কোথা থেকে আসল ? ’
40013028	“ তিনি তাদের বললেন , ‘ কোন শত্রু এটা করেছে । ’ “ দাসেরা তাঁকে বলল , ‘ তবে আমরা গিয়ে সেগুলো তুলে ফেলব কি ? ’
40013029	“ তিনি বললেন , ‘ না , শ্যামাঘাস তুলতে গিয়ে তোমরা হয়তো ঘাসের সংগে গমও তুলে ফেলবে ।
40013030	ফসল কাটবার সময় পর্যন্ত ওগুলো একসংগে বাড়তে দাও । যারা ফসল কাটে , আমি তখন তাদের বলব যেন তারা প্রথমে শ্যামাঘাসগুলো জড়ো করে পোড়াবার জন্য আঁটি আঁটি করে বাঁধে , আর তার পরে গম আমার গোলায় জমা করে । ’ ”
40013031	যীশু তাদের আর একটা গল্প বললেন । গল্পটা এই : “ স্বর্গ-রাজ্য এমন একটা সর্ষে-দানার মত যা একজন লোক নিয়ে নিজের জমিতে লাগাল ।
40013032	সমস্ত বীজের মধ্যে ওটা সত্যিই সবচেয়ে ছোট , কিন্তু গাছ হয়ে বেড়ে উঠলে পর তা সমস্ত শাক-সব্‌জীর মধ্যে সবচেয়ে বড় হয় । ওটা এমন একটা বড় গাছ হয়ে ওঠে যে , পাখীরা এসে তার ডালপালায় বাসা বাঁধে । ”
40013033	তিনি তাদের আর একটা গল্প বললেন । গল্পটা এই : “ স্বর্গ-রাজ্য খামির মত । একজন স্ত্রীলোক তা নিয়ে আঠারো কেজি ময়দার মধ্যে মিশাল । ফলে সমস্ত ময়দাই ফেঁপে উঠল । ”
40013034	যীশু গল্পের মধ্য দিয়ে লোকদের এই সব শিক্ষা দিলেন । তিনি গল্প ছাড়া কোন শিক্ষাই তাদের দিতেন না ।
40013035	এটা হল যাতে নবীর মধ্য দিয়ে এই যে কথা বলা হয়েছিল তা পূর্ণ হয় : শিক্ষা-ভরা উদাহরণের মধ্য দিয়ে আমি মুখ খুলব ; জগতের আরম্ভ থেকে যা যা লুকানো ছিল , তা বলব ।
40013036	পরে যীশু লোকদের ছেড়ে ঘরে ঢুকলেন । তখন তাঁর শিষ্যেরা এসে তাঁকে বললেন , “ জমির ঐ শ্যামাঘাসের গল্পটা আমাদের বুঝিয়ে দিন । ”
40013037	উত্তরে যীশু তাঁদের বললেন , “ যিনি ভাল বীজ বোনেন তিনি মনুষ্যপুত্র ।
40013038	জমি এই জগৎ , আর স্বর্গ-রাজ্যের লোকেরা ভাল বীজ । শয়তানের লোকেরা হল সেই শ্যামাঘাস ।
40013039	যে শত্রু তা বুনেছিল সে হল শয়তান , আর ফসল কাটবার সময় হল এই যুগের শেষ সময় । যাঁরা শস্য কাটবেন তাঁরা হলেন স্বর্গদূত ।
40013040	শ্যামাঘাস জড়ো করে যেমন আগুনে পুড়িয়ে দেওয়া হয় , যুগের শেষের সময়ও ঠিক তেমনি হবে । মনুষ্যপুত্র তাঁর স্বর্গদূতদের পাঠিয়ে দেবেন ।
40013041	যারা অন্যদের পাপ করায় এবং যারা নিজেরা পাপ করে তাদের সবাইকে সেই স্বর্গদূতেরা মনুষ্যপুত্রের রাজ্যের মধ্য থেকে একসংগে জড়ো করবেন ও জ্বলন্ত আগুনের মধ্যে ফেলে দেবেন ।
40013042	সেখানে লোকে কান্নাকাটি করবে ও যন্ত্রণায় দাঁতে দাঁত ঘষতে থাকবে ।
40013043	সেই সময়ে ঈশ্বরভক্ত লোকেরা তাদের স্বর্গস্থ পিতার রাজ্যে সূর্যের মত উজ্জ্বল হয়ে দেখা দেবে । যার শুনবার কান আছে সে শুনুক ।
40013044	“ স্বর্গ-রাজ্য জমির মধ্যে লুকিয়ে রাখা ধনের মত । একজন লোক তা খুঁজে পেয়ে আবার লুকিয়ে রাখল । তারপর সে খুশী মনে চলে গেল এবং তার যা কিছু ছিল সব বিক্রি করে সেই জমিটা কিনল ।
40013045	“ আবার , স্বর্গ-রাজ্য এমন একজন সওদাগরের মত যে ভাল মুক্তা খুঁজছিল ।
40013046	একটা দামী মুক্তার খোঁজ পেয়ে সে গিয়ে তার যা কিছু ছিল সব বিক্রি করে সেই মুক্তাটা কিনল ।
40013047	“ আবার , স্বর্গ-রাজ্য এমন একটা বড় জালের মত যা সাগরে ফেলা হল আর তাতে সব রকম মাছ ধরা পড়ল ।
40013048	জাল পূর্ণ হলে পর লোকেরা সেটা পারে টেনে তুলল । পরে তারা বসে ভাল মাছগুলো বেছে ঝুড়িতে রাখল এবং খারাপগুলো ফেলে দিল ।
40013049	যুগের শেষের সময়ে এই রকমই হবে । স্বর্গদূতেরা এসে ঈশ্বরভক্ত লোকদের মধ্য থেকে দুষ্টদের আলাদা করবেন এবং জ্বলন্ত আগুনের মধ্যে তাদের ফেলে দেবেন ।
40013050	সেখানে লোকে কান্নাকাটি করবে ও যন্ত্রণায় দাঁতে দাত ঘষতে থাকবে । ”
40013051	এর পর যীশু তাঁর শিষ্যদের জিজ্ঞাসা করলেন , “ তোমরা কি এই সব বুঝতে পেরেছ ? ”
40013052	তখন যীশু তাদের বললেন , “ স্বর্গ-রাজ্যের বিষয়ে যে সব ধর্ম-শিক্ষক শিক্ষা পেয়েছেন তারা সবাই এমন একজন গৃহস্থের মত যিনি তাঁর ভাণ্ডার থেকে নতুন ও পুরানো জিনিস বের করেন । ”
40013053	শিক্ষা দেবার জন্য এই সব গল্প বলা শেষ করে যীশু সেখান থেকে চলে গেলেন ।
40013054	তারপর নিজের গ্রামে গিয়ে তিনি সমাজ-ঘরে লোকদের শিক্ষা দিতে লাগলেন । তাঁর কথা শুনে লোকে আশ্চর্য হয়ে বলল , “ এই জ্ঞান ও এই সব আশ্চর্য কাজ করবার ক্ষমতা এ কোথা থেকে পেল ?
40013055	এ কি সেই ছুতার মিস্ত্রীর ছেলে নয় ? তার মায়ের নাম কি মরিয়ম নয় ? আর তার ভাইয়েরা কি যাকোব , যোষেফ , শিমোন ও যিহূদা নয় ?
40013056	তার সব বোনেরা কি আমাদের মধ্যে নেই ? তাহলে কোথা থেকে সে এই সব পেল ? ”
40013057	এইভাবে যীশুকে নিয়ে লোকদের মনে বাধা আসতে লাগল । তখন যীশু তাদের বললেন , “ নিজের গ্রাম ও নিজের বাড়ী ছাড়া আর সব জায়গাতেই নবীরা সম্মান পান । ”
40013058	লোকদের অবিশ্বাসের জন্য তিনি সেখানে বেশী আশ্চর্য কাজ করলেন না ।
40014001	সেই সময়ে যীশুর বিষয় শুনে গালীল প্রদেশের শাসনকর্তা হেরোদ তাঁর কর্মচারীদের বললেন , “ ইনি বাপিস্মদাতা যোহন ; মৃত্যু থেকে বেঁচে উঠেছেন । সেইজন্যই উনি এই সব আশ্চর্য কাজ করছেন । ”
40014002	
40014003	হেরোদ নিজের ভাই ফিলিপের স্ত্রী হেরোদিয়ার দরুন যোহনকে বেঁধে নিয়ে গিয়ে জেলখানায় রেখেছিলেন ,
40014004	কারণ যোহন তাঁকে বলতেন , “ হেরোদিয়াকে স্ত্রী হিসাবে রাখা আপনার উচিত নয় । ”
40014005	হেরোদ যোহনকে মেরে ফেলতে চেয়েছিলেন , কিন্তু তিনি লোকদের ভয় করতেন কারণ লোকে যোহনকে নবী বলে মানত ।
40014006	হেরোদের জন্মদিনের উৎসবে হেরোদিয়ার মেয়ে উপস্থিত লোকদের সামনে নেচে হেরোদকে সন্তুষ্ট করল ।
40014007	সেইজন্য হেরোদ শপথ করে বললেন সে যা চাইবে তা-ই তিনি তাকে দেবেন ।
40014008	মেয়েটি তার মায়ের কাছ থেকে পরামর্শ পেয়ে বলল , “ থালায় করে বাপ্তিস্মদাতা যোহনের মাথাটা এখানে আমার কাছে এনে দিন । ”
40014009	এতে রাজা হেরোদ দুঃখিত হলেন , কিন্তু যাঁরা তাঁর সংগে খেতে বসেছিলেন তাঁদের সামনে শপথ করেছিলেন বলে তিনি তা দিতে আদেশ করলেন ।
40014010	তিনি লোক পাঠিয়ে জেলখানার মধ্যেই যোহনের মাথা কাটালেন ।
40014011	পরে মাথাটি থালায় করে এনে মেয়েটিকে দেওয়া হলে পর সে তার মায়ের কাছে তা নিয়ে গেল ।
40014012	এর পর যোহনের শিষ্যেরা এসে তাঁর মৃত দেহটা নিয়ে গিয়ে কবর দিলেন এবং সেই খবর যীশুকে গিয়ে দিলেন ।
40014013	যোহনের মৃত্যুর খবর শুনে যীশু একাই সেখান থেকে নৌকায় করে একটা নির্জন জায়গায় চলে গেলেন । লোকেরা সেই কথা শুনে ভিন্ন ভিন্ন গ্রাম থেকে হাঁটা-পথে তাঁর পিছন ধরল ।
40014014	তিনি নৌকা থেকে নেমে লোকদের ভিড় দেখতে পেলেন আর মমতায় পূর্ণ হয়ে তাদের মধ্যে যারা অসুস্থ ছিল তাদের সুস্থ করলেন ।
40014015	দিনের শেষে শিষ্যেরা তাঁর কাছে এসে বললেন , “ জায়গাটা নির্জন , বেলাও গেছে । লোকদের বিদায় করে দিন যেন তারা গ্রামে গিয়ে নিজেদের জন্য খাবার কিনতে পারে । ”
40014016	যীশু তাঁদের বললেন , “ ওদের যাবার দরকার নেই , তোমরাই ওদের খেতে দাও । ”
40014017	শিষ্যেরা তাঁকে বললেন , “ আমাদের এখানে পাঁচখানা রুটি আর দু ’ টা মাছ ছাড়া আর কিছুই নেই । ”
40014018	তিনি বললেন , “ ওগুলো আমার কাছে আন । ” পরে তিনি লোকদের ঘাসের উপর বসতে আদেশ করলেন , আর সেই পাঁচখানা রুটি আর দু ’ টা মাছ নিয়ে স্বর্গের দিকে তাকিয়ে ঈশ্বরকে ধন্যবাদ দিলেন । এর পরে তিনি রুটি ভেংগে শিষ্যদের হাতে দিলেন আর শিষ্যেরা তা লোকদের দিলেন । তারা প্রত্যেকে পেট ভরে খেল ।
40014019	
40014020	খাওয়ার পরে যে টুকরাগুলো পড়ে রইল শিষ্যেরা তা তুলে নিলেন , আর তাতে বারোটা টুকরি পূর্ণ হল ।
40014021	যারা খেয়েছিল তাদের মধ্যে স্ত্রীলোক ও ছোট ছেলেমেয়ে ছাড়া কমবেশী পাঁচ হাজার পুরুষ ছিল ।
40014022	এর পরে যীশু শিষ্যদের তাগাদা দিলেন যেন তাঁরা নৌকায় উঠে তাঁর আগে অন্য পারে যান , আর এদিকে তিনি লোকদের বিদায় করলেন ।
40014023	লোকদের বিদায় করে প্রার্থনা করবার জন্য তিনি একা পাহাড়ে উঠে গেলেন । যখন সন্ধ্যা ঘনিয়ে আসল তখনও তিনি সেখানে একাই রইলেন ।
40014024	ততক্ষণে শিষ্যদের নৌকাখানা ডাংগা থেকে অনেকটা দূরে গিয়ে পড়েছিল এবং বাতাস উল্টাদিকে থাকাতে ঢেউয়ে ভীষণভাবে দুলছিল ।
40014025	শেষ রাতে যীশু সাগরের উপর দিয়ে হেঁটে শিষ্যদের কাছে আসছিলেন ।
40014026	শিষ্যেরা একজনকে সাগরের উপর হাঁটতে দেখে ভীষণ ভয় পেয়ে বললেন , “ ভূত , ভূত , ” আর তার পরেই চিৎকার করে উঠলেন ।
40014027	যীশু তখনই তাঁদের বললেন , “ এ তো আমি ; ভয় কোরো না , সাহস কর । ”
40014028	পিতর তাঁকে বললেন , “ প্রভু , যদি আপনিই হন তবে জলের উপর দিয়ে আপনার কাছে যেতে আমাকে আদেশ দিন । ”
40014029	যীশু বললেন , “ এস । ” তখন পিতর নৌকা থেকে নেমে জলের উপর দিয়ে হেঁটে যীশুর কাছে চললেন ।
40014030	কিন্তু জোর বাতাস দেখে তিনি ভয় পেয়ে ডুবে যেতে লাগলেন এবং চিৎকার করে বললেন , “ প্রভু , আমাকে বাঁচান । ”
40014031	যীশু তখনই হাত বাড়িয়ে তাঁকে ধরলেন এবং বললেন , “ অল্প বিশ্বাসী , কেন সন্দেহ করলে ? ”
40014032	যীশু আর পিতর নৌকায় উঠলে পর বাতাস থেমে গেল । যাঁরা নৌকার মধ্যে ছিলেন তাঁরা যীশুকে ঈশ্বরের সম্মান দিয়ে প্রণাম করে বললেন , “ সত্যিই আপনি ঈশ্বরের পুত্র । ”
40014033	
40014034	পরে তাঁরা সাগর পার হয়ে গিনেষরৎ এলাকায় এসে নামলেন ।
40014035	সেখানকার লোকেরা যীশুকে চিনতে পেরে এলাকার সব জায়গায় খবর পাঠাল ।
40014036	তাতে লোকেরা অসুস্থদের যীশুর কাছে আনল এবং তাঁকে অনুরোধ করল যেন সেই অসুস্থরা তাঁর চাদরের কিনারাটা কেবল ছুঁতে পারে ; আর যত লোক তা ছুঁলো তারা সবাই সুস্থ হল ।
40015001	যিরূশালেম থেকে কয়েকজন ফরীশী ও ধর্ম-শিক্ষক যীশুর কাছে এসে বললেন ,
40015002	“ পুরানো দিনের ধর্ম-শিক্ষকদের দেওয়া যে নিয়ম চলে আসছে আপনার শিষ্যেরা তা মেনে চলে না কেন ? খাওয়ার আগে তারা হাত ধোয় না । ”
40015003	উত্তরে যীশু বললেন , “ যে নিয়ম চলে আসছে তার জন্য আপনারাই বা কেন ঈশ্বরের আদেশ অমান্য করেন ?
40015004	ঈশ্বর বলেছেন , ‘ মা-বাবাকে সম্মান কোরো ’ এবং ‘ যার কথায় মা-বাবার প্রতি অশ্রদ্ধা থাকে তাকে অবশ্যই মেরে ফেলতে হবে । ’
40015005	কিন্তু আপনারা বলে থাকেন , যদি কেউ তার মা কিম্বা বাবাকে বলে , ‘ আমার যে জিনিসের দ্বারা তোমার সাহায্য হতে পারত , তা ঈশ্বরের কাছে দেওয়া হয়েছে , ’
40015006	তবে মা-বাবাকে তার আর সম্মান করবার দরকার নেই । আপনাদের এই সব চলতি নিয়মের জন্য আপনারা ঈশ্বরের বাক্য বাতিল করেছেন ।
40015007	ভণ্ডেরা ! আপনাদের সম্বন্ধে নবী যিশাইয় ঠিক কথাই বলেছিলেন যে ,
40015008	এই লোকেরা মুখেই আমাকে সম্মান করে , কিন্তু তাদের অন্তর আমার কাছ থেকে দূরে থাকে ।
40015009	তারা মিথ্যাই আমার উপাসনা করে ; তাদের দেওয়া শিক্ষা মানুষের তৈরী কতগুলো নিয়ম মাত্র ।
40015010	পরে যীশু লোকদের ডেকে বললেন , “ আমার কথা শুনুন এবং বুঝুন ।
40015011	মুখের ভিতরে যা যায় তা মানুষকে অশুচি করে না , কিন্তু মুখের ভিতর থেকে যা বের হয়ে আসে তা-ই মানুষকে অশুচি করে । ”
40015012	তখন তাঁর শিষ্যেরা এসে তাঁকে বললেন , “ ফরীশীরা আপনার এই কথা শুনে যে অপমান বোধ করেছেন , তা কি আপনি জানেন ? ”
40015013	উত্তরে তিনি বললেন , “ যে চারা আমার স্বর্গস্থ পিতা লাগান নি তার প্রত্যেকটাকে উপ্‌ড়ে ফেলা হবে । তাদের কথা ছেড়ে দাও ।
40015014	অন্ধদের পথ দেখাবার কথা তাঁদেরই , কিন্তু তাঁরা নিজেরাই অন্ধ । অন্ধ অন্ধকে পথ দেখাতে গেলে দু ’ জনই গর্তে পড়ে । ”
40015015	তখন পিতর যীশুকে বললেন , “ আপনি যে দৃষ্টান্ত দিলেন তা আমাদের বুঝিয়ে দিন । ”
40015016	যীশু বললেন , “ তোমরা কি এখনও অবুঝ রয়েছ ? তোমরা কি বোঝ না যে , যা কিছু মুখের মধ্যে যায় তা পেটের মধ্যে ঢোকে এবং শেষে বের হয়ে যায় ?
40015017	
40015018	কিন্তু যা মুখের ভিতর থেকে বের হয়ে আসে তা অন্তর থেকে আসে , আর সেগুলোই মানুষকে অশুচি করে ।
40015019	অন্তর থেকেই মন্দ চিন্তা , খুন , সব রকম ব্যভিচার , চুরি , মিথ্যা সাক্ষ্য ও নিন্দা বের হয়ে আসে ।
40015020	এই সবই মানুষকে অশুচি করে , কিন্তু হাত না ধুয়ে খেলে মানুষ অশুচি হয় না । ”
40015021	পরে যীশু সেই জায়গা ছেড়ে সোর ও সীদোন এলাকায় চলে গেলেন ।
40015022	সেখানকার একজন কনানীয় স্ত্রীলোক এসে চিৎকার করে বলতে লাগল , “ হে প্রভু , দায়ূদের বংশধর , আমাকে দয়া করুন । মন্দ আত্মায় ধরবার দরুন আমার মেয়েটি ভীষণ কষ্ট পাচ্ছে । ”
40015023	যীশু কিন্তু তাকে একটা কথাও বললেন না । তখন তাঁর শিষ্যেরা এসে তাঁকে অনুরোধ করে বললেন , “ ওকে বিদায় করে দিন , কারণ ও আমাদের পিছনে পিছনে চিৎকার করছে । ”
40015024	উত্তরে যীশু বললেন , “ আমাকে কেবল ইস্রায়েল-বংশের হারানো মেষদের কাছেই পাঠানো হয়েছে । ”
40015025	সেই স্ত্রীলোকটি কিন্তু যীশুর কাছে এসে তাঁকে প্রণাম করে বলল , “ প্রভু , আমার এই উপকারটা করুন । ”
40015026	যীশু বললেন , “ ছেলেমেয়েদের খাবার নিয়ে কুকুরের সামনে ফেলা ভাল নয় । ”
40015027	সে বলল , “ ঠিক কথা , প্রভু ; তবুও মনিবের টেবিল থেকে খাবারের যে সব টুকরা পড়ে তা কুকুরেই খায় । ”
40015028	তখন যীশু তাকে বললেন , “ সত্যিই তোমার বিশ্বাস খুব বেশী । তুমি যেমন চাও তেমনই হোক । ” আর তখনই তার মেয়েটি সুস্থ হয়ে গেল ।
40015029	পরে যীশু সেই জায়গা ছেড়ে গালীল সাগরের পার দিয়ে চললেন এবং একটা পাহাড়ে উঠে সেখানে বসলেন ।
40015030	তখন লোকেরা খোঁড়া , অন্ধ , নুলা , বোবা এবং আরও অনেককে সংগে নিয়ে তাঁর কাছে আসল । তারা ঐ সব লোকদের তাঁর পায়ের কাছে রাখল আর তিনি তাদের সুস্থ করলেন ।
40015031	লোকেরা যখন দেখল বোবা কথা বলছে , নুলা সুস্থ হচ্ছে , খোঁড়া চলাফেরা করছে এবং অন্ধ দেখতে পাচ্ছে , তখন তারা আশ্চর্য হল এবং ইস্রায়েলীয়দের ঈশ্বরের গৌরব করতে লাগল ।
40015032	এর পর যীশু তাঁর শিষ্যদের ডেকে বললেন , “ এই লোকদের জন্য আমার মমতা হচ্ছে , কারণ আজ তিন দিন হল এরা আমার সংগে সংগে আছে , আর এদের কাছে কোন খাবার নেই । এই অবস্থায় আমি এদের বিদায় দিতে চাই না ; হয়তো বা তারা পথে অজ্ঞান হয়ে পড়বে । ”
40015033	শিষ্যেরা তাঁকে বললেন , “ এই নির্জন জায়গায় এত লোককে খাওয়াবার মত রুটি আমরা কোথায় পাব ? ”
40015034	যীশু তাঁদের বললেন , “ তোমাদের কাছে কয়টা রুটি আছে ? ” শিষ্যেরা বললেন , “ সাতটা রুটি আর কয়েকটা ছোট মাছ আছে । ”
40015035	লোকদের মাটিতে বসতে আদেশ দিয়ে যীশু সেই সাতটা রুটি আর মাছগুলো নিলেন । পরে তিনি ঈশ্বরকে ধন্যবাদ দিয়ে সেগুলো ভাংলেন ও শিষ্যদের হাতে দিলেন , আর শিষ্যেরা তা লোকদের দিলেন ।
40015036	
40015037	লোকেরা সবাই পেট ভরে খেল , আর যে টুকরাগুলো পড়ে রইল শিষ্যেরা তা তুলে নিয়ে সাতটা টুকরি পূর্ণ করলেন ।
40015038	যারা খেয়েছিল তাদের মধ্যে স্ত্রীলোক ও ছোট ছেলেমেয়ে ছাড়া চার হাজার পুরুষ ছিল ।
40015039	এর পর যীশু লোকদের বিদায় দিয়ে নৌকায় উঠে মগদন এলাকায় গেলেন ।
40016001	পরে কয়েকজন ফরীশী ও সদ্দূকী যীশুকে পরীক্ষা করবার জন্য তাঁর কাছে আসলেন এবং স্বর্গ থেকে কোন চিহ্ন দেখাতে বললেন ।
40016002	যীশু উত্তরে তাঁদের বললেন , “ সন্ধ্যা হলে আপনারা বলে থাকেন , ‘ দিনটা পরিষ্কার হবে কারণ আকাশ লাল হয়েছে । ’
40016003	আর সকালবেলা বলেন , ‘ আজ ঝড় হবে কারণ আকাশ লাল ও অন্ধকার হয়েছে । ’ আকাশের অবস্থা আপনারা ঠিক ভাবেই বিচার করতে জানেন , অথচ সময়ের চিহ্ন বুঝতে পারেন না ।
40016004	এই কালের দুষ্ট ও অবিশ্বস্ত লোকেরা চিহ্নের খোঁজ করে , কিন্তু যোনার চিহ্ন ছাড়া আর কোন চিহ্নই তাদের দেখানো হবে না । ” এর পরে যীশু তাঁদের ছেড়ে চলে গেলেন ।
40016005	সাগরের অন্য পারে যাবার সময় শিষ্যেরা রুটি নিতে ভুলে গেলেন ।
40016006	যীশু তাঁদের বললেন , “ তোমরা সতর্ক থাক , ফরীশী ও সদ্দূকীদের খামি থেকে সাবধান হও । ”
40016007	এতে শিষ্যেরা নিজেদের মধ্যে বলাবলি করতে লাগলেন , “ আমরা রুটি আনি নি বলে উনি এই কথা বলছেন । ”
40016008	এই কথা বুঝতে পেরে যীশু বললেন , “ অল্প বিশ্বাসীরা , তোমরা নিজেদের মধ্যে কেন বলাবলি করছ যে , তোমাদের রুটি নেই ?
40016009	তোমরা কি এখনও বোঝ না বা মনেও কি পড়ে না , সেই পাঁচ হাজার লোকের জন্য পাঁচখানা রুটির কথা , আর তার পরে কত টুকরি তোমরা তুলে নিয়েছিলে ?
40016010	কিম্বা সেই চার হাজার লোকের জন্য সাতখানা রুটির কথা , আর কত টুকরি তোমরা তুলে নিয়েছিলে ?
40016011	আমি যে তোমাদের কাছে রুটির কথা বলি নি তা তোমরা কেন বোঝ না ? ফরীশী ও সদ্দূকীদের খামি থেকে তোমরা সাবধান হও । ”
40016012	তখন শিষ্যেরা বুঝতে পারলেন যে , তিনি রুটির খামি থেকে তাঁদের সাবধান হতে বলেন নি , কিন্তু ফরীশী ও সদ্দূকীদের শিক্ষা থেকে সাবধান হতে বলেছেন ।
40016013	পরে যীশু যখন কৈসরিয়া-ফিলিপি এলাকায় গেলেন তখন শিষ্যদের জিজ্ঞাসা করলেন , “ মনুষ্যপুত্র কে , এই বিষয়ে লোকে কি বলে ? ”
40016014	তাঁরা বললেন , “ কেউ কেউ বলে আপনি বাপ্তিস্মদাতা যোহন ; কেউ কেউ বলে এলিয় ; আবার কেউ কেউ বলে যিরমিয় বা নবীদের মধ্যে একজন । ”
40016015	তখন তিনি তাঁদের বললেন , “ কিন্তু তোমরা কি বল , আমি কে ? ”
40016016	শিমোন-পিতর বললেন , “ আপনি সেই মশীহ , জীবন্ত ঈশ্বরের পুত্র । ”
40016017	উত্তরে যীশু তাঁকে বললেন , “ শিমোন বার-যোনা , তুমি ধন্য , কারণ কোন মানুষ তোমার কাছে এটা প্রকাশ করে নি ; আমার স্বর্গস্থ পিতাই প্রকাশ করেছেন ।
40016018	আমি তোমাকে বলছি , তুমি পিতর , আর এই পাথরের উপরেই আমি আমার মণ্ডলী গড়ে তুলব । নরকের কোন শক্তিই তার উপর জয়লাভ করতে পারবে না ।
40016019	আমি তোমাকে স্বর্গ-রাজ্যের চাবিগুলো দেব , আর তুমি এই পৃথিবীতে যা বাঁধবে তা স্বর্গেও বেঁধে রাখা হবে এবং যা খুলবে তা স্বর্গেও খুলে দেওয়া হবে । ”
40016020	এর পরে তিনি তাঁর শিষ্যদের সাবধান করে দিলেন যেন তাঁরা কাউকে না বলেন যে , তিনিই মশীহ ।
40016021	সেই সময় থেকে যীশু তাঁর শিষ্যদের জানাতে লাগলেন যে , তাঁকে যিরূশালেমে যেতে হবে এবং বৃদ্ধ নেতাদের , প্রধান পুরোহিতদের ও ধর্ম-শিক্ষকদের হাতে অনেক দুঃখভোগ করতে হবে । পরে তাঁকে মেরে ফেলা হবে এবং তৃতীয় দিনে মৃত্যু থেকে জীবিত হয়ে উঠতে হবে ।
40016022	তখন পিতর তাঁকে একপাশে নিয়ে গিয়ে অনুযোগ করে বললেন , “ প্রভু , এ দূর হোক । আপনার উপর কখনও এমন হবে না । ”
40016023	যীশু ফিরে পিতরকে বললেন , “ আমার কাছ থেকে দূর হও , শয়তান । তুমি আমার পথের বাধা । যা ঈশ্বরের তা তুমি ভাবছ না কিন্তু যা মানুষের তা-ই ভাবছ । ”
40016024	এর পরে যীশু তাঁর শিষ্যদের বললেন , “ যদি কেউ আমার পথে আসতে চায় তবে সে নিজের ইচ্ছামত না চলুক ; নিজের ক্রুশ বয়ে নিয়ে সে আমার পিছনে আসুক ।
40016025	যে কেউ তার নিজের জন্য বেঁচে থাকতে চায় সে তার সত্যিকারের জীবন হারাবে ; কিন্তু যে কেউ আমার জন্য তার প্রাণ হারায় সে তার সত্যিকারের জীবন রক্ষা করবে ।
40016026	যদি কেউ সমস্ত জগৎ লাভ করে তার বিনিময়ে তার সত্যিকারের জীবন হারায় তবে তার কি লাভ হল ? সত্যিকারের জীবন ফিরে পাবার জন্য তার দেবার মত কি আছে ?
40016027	মনুষ্যপুত্র তাঁর স্বর্গদূতদের সংগে নিয়ে তাঁর পিতার মহিমায় আসছেন । তখন তিনি প্রত্যেক লোককে তার কাজ অনুসারে ফল দেবেন ।
40016028	আমি তোমাদের সত্যিই বলছি , এখানে এমন কয়েকজন আছে যাদের কাছে মনুষ্যপুত্র রাজা হিসাবে দেখা না দেওয়া পর্যন্ত তারা কোনমতেই মারা যাবে না । ”
40017001	এর ছয় দিন পরে যীশু কেবল পিতর , যাকোব এবং যাকোবের ভাই যোহনকে সংগে নিয়ে একটা উঁচু পাহাড়ে গেলেন ।
40017002	তাঁদের সামনে যীশুর চেহারা বদলে গেল । তাঁর মুখ সূর্যের মত উজ্জ্বল এবং তাঁর কাপড় আলোর মত সাদা হয়ে গেল । তাঁরা মোশি এবং এলিয়কে যীশুর সংগে কথা বলতে দেখলেন ।
40017003	
40017004	তখন পিতর যীশুকে বললেন , “ প্রভু , ভালই হয়েছে যে , আমরা এখানে আছি । আপনি যদি চান তবে আমি এখানে তিনটা কুঁড়ে-ঘর তৈরী করব-একটা আপনার , একটা মোশির ও একটা এলিয়ের জন্য । ”
40017005	পিতর যখন কথা বলছিলেন তখন একটা উজ্জ্বল মেঘ তাঁদের ঢেকে ফেলল । সেই মেঘ থেকে এই কথা শোনা গেল , “ ইনিই আমার প্রিয় পুত্র , এঁর উপর আমি খুবই সন্তুষ্ট । তোমরা এঁর কথা শোন । ”
40017006	এই কথা শুনে শিষ্যেরা খুব ভয় পেয়ে মাটিতে উবুড় হয়ে পড়লেন ।
40017007	তখন যীশু এসে তাঁদের ছুঁয়ে বললেন , “ ওঠো , ভয় কোরো না । ”
40017008	তখন তাঁরা উপরের দিকে তাকিয়ে কেবল যীশু ছাড়া আর কাউকে দেখতে পেলেন না ।
40017009	যখন তাঁরা সেই পাহাড় থেকে নেমে আসছিলেন তখন যীশু তাঁদের এই আদেশ দিলেন , “ তোমরা যা দেখলে , মনুষ্যপুত্র মৃত্যু থেকে জীবিত হয়ে না ওঠা পর্যন্ত তা কাউকে বোলো না । ”
40017010	শিষ্যেরা তাঁকে জিজ্ঞাসা করলেন , “ তাহলে ধর্ম-শিক্ষকেরা কেন বলেন যে , প্রথমে এলিয়ের আসা দরকার ? ”
40017011	যীশু তাঁদের উত্তর দিলেন , “ সত্যিই এলিয় আসবেন এবং সব কিছু আগের অবস্থায় ফিরিয়ে আনবেন ।
40017012	কিন্তু আমি তোমাদের বলছি , এলিয় এসেছিলেন আর লোকে তাঁকে চিনতে পারে নি । লোকেরা তাঁর উপর যা ইচ্ছা তা-ই করেছে । এইভাবে মনুষ্যপুত্রকেও লোকদের হাতে কষ্টভোগ করতে হবে । ”
40017013	তখন শিষ্যেরা বুঝতে পারলেন যে , তিনি তাঁদের কাছে বাপ্তিস্মদাতা যোহনের বিষয় বলছেন ।
40017014	যীশু ও তাঁর শিষ্যেরা যখন লোকদের কাছে ফিরে আসলেন তখন একজন লোক এসে যীশুর সামনে হাঁটু পেতে বসে বলল ,
40017015	“ আপনি আমার ছেলেটির উপর দয়া করুন । সে মৃগী রোগে খুব কষ্ট পাচ্ছে । প্রায়ই সে আগুনে এবং জলে পড়ে যায় ।
40017016	আমি তাকে আপনার শিষ্যদের কাছে এনেছিলাম কিন্তু তাঁরা তাকে ভাল করতে পারলেন না । ”
40017017	উত্তরে যীশু বললেন , “ অবিশ্বাসী ও দুষ্ট লোকেরা ! আর কতকাল আমি তোমাদের সংগে সংগে থাকব ? কতদিন তোমাদের সহ্য করব ? ছেলেটিকে এখানে আমার কাছে আন । ”
40017018	যীশু সেই মন্দ আত্মাকে ধমক দিলে পর সে ছেলেটির মধ্য থেকে বের হয়ে গেল , আর ছেলেটি তখনই সুস্থ হল ।
40017019	এর পর শিষ্যেরা গোপনে যীশুর কাছে এসে বললেন , “ আমরা কেন সেই মন্দ আত্মাকে ছাড়াতে পারলাম না ? ”
40017020	যীশু তাঁদের বললেন , “ তোমাদের অল্প বিশ্বাসের জন্যই পারলে না । আমি তোমাদের সত্যিই বলছি , যদি একটা সর্ষে দানার মত বিশ্বাসও তোমাদের থাকে তবে তোমরা এই পাহাড়কে বলবে , ‘ এখান থেকে সরে ওখানে যাও , ’ আর তাতে ওটা সরে যাবে । তোমাদের পক্ষে কিছুই অসম্ভব হবে না ।
40017021	প্রার্থনা ও উপবাস ছাড়া এই রকম মন্দ আত্মা আর কিছুতে বের হয় না ।
40017022	পরে গালীল দেশের মধ্য দিয়ে যাবার সময় যীশু তাঁর শিষ্যদের বললেন , “ মনুষ্যপুত্রকে লোকদের হাতে ধরিয়ে দেওয়া হবে ।
40017023	লোকেরা তাঁকে মেরে ফেলবে , আর তৃতীয় দিনে তিনি মৃত্যু থেকে জীবিত হয়ে উঠবেন । ” এতে শিষ্যেরা খুব দুঃখিত হলেন ।
40017024	পরে যীশু ও তাঁর শিষ্যেরা যখন কফরনাহূমে গেলেন তখন উপাসনা-ঘরের কর্‌-আদায়কারীরা পিতরের কাছে এসে বললেন , “ আপনাদের শিক্ষক কি উপাসনা-ঘরের কর্‌দেন না ? ”
40017025	পিতর বললেন “ হ্যাঁ , দেন । ” এর পর পিতর ঘরে এসে কিছু বলবার আগেই যীশু তাঁকে বললেন , “ শিমোন , তোমার কি মনে হয় ? এই পৃথিবীর রাজারা কাদের কাছ থেকে কর্‌বা খাজনা আদায় করে থাকেন ? নিজের দেশের লোকদের কাছ থেকে , না বিদেশীদের কাছ থেকে ? ”
40017026	পিতর বললেন , “ বিদেশীদের কাছ থেকে । ” তখন যীশু তাঁকে বললেন , “ তাহলে তো নিজের দেশের লোকেরা রেহাই পেয়ে গেছে ।
40017027	কিন্তু আমাদের ব্যবহারে কর্‌-আদায়কারীরা যেন অপমান বোধ না করে এইজন্য তুমি সাগরে গিয়ে বড়শী ফেল , আর প্রথমে যে মাছটা উঠবে তার মুখ খুললে একটা রূপার টাকা পাবে । ওটা নিয়ে গিয়ে তোমার আর আমার কর্‌দিয়ে এস । ”
40018001	সেই সময়ে শিষ্যেরা যীশুর কাছে এসে বললেন , “ স্বর্গ-রাজ্যের মধ্যে সবচেয়ে বড় কে ? ”
40018002	তখন যীশু একটা শিশুকে ডেকে তাঁদের মধ্যে দাঁড় করিয়ে বললেন ,
40018003	“ আমি তোমাদের সত্যিই বলছি , যদি তোমরা মন ফিরিয়ে শিশুদের মত না হও তবে কোনমতেই স্বর্গ-রাজ্যে ঢুকতে পারবে না ।
40018004	যে কেউ এই শিশুর মত নিজেকে নম্র করে সে-ই স্বর্গ-রাজ্যের মধ্যে সবচেয়ে বড় ।
40018005	আর যে কেউ এর মত কোন শিশুকে আমার নামে গ্রহণ করে সে আমাকেই গ্রহণ করে ।
40018006	“ আমার উপর বিশ্বাসী এই ছোটদের মধ্যে কাউকে যদি কেউ পাপের পথে নিয়ে যায় তবে তার গলায় একটা বড় পাথর বেঁধে তাকে সাগরের গভীর জলে ডুবিয়ে দেওয়া বরং তার পক্ষে ভাল ।
40018007	হায় জগৎ ! পাপের পথে নিয়ে যাবার জন্য কত উস্‌কানিই না তোমার মধ্যে আছে ! অবশ্য সেই সব উস্‌কানি আসবেই ; তবুও ধিক্‌সেই লোককে , যার মধ্য দিয়ে সেই উস্‌কানি আসে !
40018008	“ তোমার হাত কিম্বা পা যদি তোমাকে পাপের পথে টানে তবে তা কেটে ফেলে দাও । দুই হাত ও দুই পা নিয়ে চিরকালের আগুনে পড়বার চেয়ে বরং নুলা বা খোঁড়া হয়ে জীবনে ঢোকা তোমার পক্ষে ভাল ।
40018009	তোমার চোখ যদি তোমাকে পাপের পথে টানে তবে তা উপ্‌ড়ে ফেলে দাও । দুই চোখ নিয়ে নরকের আগুনে পড়বার চেয়ে বরং কানা হয়ে জীবনে ঢোকা তোমার পক্ষে ভাল ।
40018010	“ দেখো , তোমরা যেন এই ছোটদের মধ্যে একজনকেও তুচ্ছ না কর । আমি তোমাদের বলছি , স্বর্গে তাদের দূতেরা সব সময় আমার স্বর্গস্থ পিতার মুখ দেখছেন ।
40018011	“ যা হারিয়ে গেছে তা উদ্ধার করবার জন্য মনুষ্যপুত্র এসেছেন । তোমরা কি মনে কর ?
40018012	ধর , একজন লোকের একশোটা ভেড়া আছে । সেগুলোর মধ্যে যদি একটা ভুল পথে চলে যায় তবে সে কি নিরানব্বইটা পাহাড়ের ধারে রেখে সেই ভেড়াটা খুঁজতে যায় না ?
40018013	আমি তোমাদের সত্যিই বলছি , যদি সে সেটা পায় তবে যে নিরানব্বইটা ভুল পথে যায় নি , তাদের চেয়ে যেটা ভুল পথে চলে গিয়েছিল তার জন্য সে আরও বেশী আনন্দ করে ।
40018014	ঠিক সেইভাবে , তোমাদের স্বর্গস্থ পিতার ইচ্ছা নয় যে , এই ছোটদের মধ্যে একজনও নষ্ট হয় ।
40018015	“ তোমার ভাই যদি তোমার বিরুদ্ধে অন্যায় করে তবে তার কাছে গিয়ে যখন আর কেউ থাকবে না তখন তার দোষ দেখিয়ে দিয়ো । যদি সে তোমার কথা শোনে তবে তুমি তো তোমার ভাইকে ফিরে পেলে ।
40018016	কিন্তু যদি সে না শোনে তবে অন্য দু ’ একজনকে তোমার সংগে নিয়ে যেয়ো , যেন দুই বা তিনজন সাক্ষীর কথায় এই সব বিষয় সত্য বলে প্রমাণিত হয় ।
40018017	যদি সে তাদের কথা না শোনে তবে মণ্ডলীকে বোলো । সে যদি মণ্ডলীর কথাও না শোনে তবে সে তোমার কাছে অযিহূদী বা কর্‌-আদায়কারীর মত হোক ।
40018018	“ আমি তোমাদের সত্যিই বলছি , তোমরা পৃথিবীতে যা বাঁধবে তা স্বর্গেও বেঁধে রাখা হবে , আর যা খুলবে তা স্বর্গেও খুলে দেওয়া হবে ।
40018019	“ আমি তোমাদের আরও বলছি , তোমাদের মধ্যে দু ’ জন যদি একমত হয়ে কোন বিষয়ে প্রার্থনা করে তবে আমার স্বর্গস্থ পিতা তোমাদের জন্য তা করবেন ,
40018020	কারণ যেখানে দুই বা তিনজন আমার নামে একত্র হয় সেখানে আমি তাদের মধ্যে উপস্থিত থাকি । ”
40018021	তখন পিতর এসে যীশুকে বললেন , “ প্রভু , আমার ভাই আমার বিরুদ্ধে অন্যায় করলে আমি কতবার তাকে ক্ষমা করব ? সাত বার কি ? ”
40018022	যীশু তাঁকে বললেন , “ কেবল সাত বার নয় , কিন্তু আমি তোমাকে সত্তর গুণ সাত বার পর্যন্ত ক্ষমা করতে বলি ।
40018023	“ দেখ , স্বর্গ-রাজ্য এমন একজন রাজার মত যিনি তাঁর কর্মচারীদের কাছে হিসাব চাইলেন ।
40018024	তিনি যখন হিসাব নিতে আরম্ভ করলেন তখন তাদের মধ্য থেকে এমন একজন কর্মচারীকে আনা হল , রাজার কাছে যার লক্ষ লক্ষ টাকা ঋণ ছিল ।
40018025	তার ঋণ শোধ করবার ক্ষমতা ছিল না । তখন সেই মনিব আদেশ করলেন যেন সেই লোককে এবং তার স্ত্রী ও ছেলেমেয়েকে আর তার যা কিছু আছে সমস্ত বিক্রি করে পাওনা আদায় করা হয় ।
40018026	তাতে সেই কর্মচারী মাটিতে পড়ে মনিবের পা ধরে বলল , ‘ হে প্রভু , আমার উপর ধৈর্য ধরুন , আপনাকে আমি সমস্তই শোধ করে দেব । ’
40018027	তখন মনিব মমতা করে সেই কর্মচারীকে ছেড়ে দিলেন এবং তার ঋণ ক্ষমা করে দিলেন ।
40018028	“ পরে সেই কর্মচারী বাইরে গিয়ে তার একজন সংগী-কর্মচারীকে দেখতে পেল । তার কাছে সেই সংগী-কর্মচারীটির প্রায় একশো টাকা ঋণ ছিল । সেই কর্মচারী তার সংগীর গলা টিপে ধরে বলল , ‘ তুই যে টাকা ধার করেছিস্‌তা শোধ কর্‌ । ’
40018029	“ সংগী-কর্মচারীটি তখন তার পায়ে পড়ে তাকে অনুরোধ করে বলল , ‘ আমার উপর ধৈর্য ধর , আমি সব শোধ করে দেব । ’
40018030	কিন্তু সে রাজী হল না বরং ঋণ শোধ না করা পর্যন্ত তাকে জেলখানায় আটক রাখল ।
40018031	“ এই সব ঘটনা দেখে তার অন্য সংগী-কর্মচারীরা খুব দুঃখিত হল । তারা গিয়ে তাদের মনিবের কাছে সব কথা জানাল ।
40018032	তখন মনিব সেই কর্মচারীকে ডেকে বললেন , ‘ দুষ্ট কর্মচারী ! তুমি আমাকে অনুরোধ করেছিলে বলে আমি তোমার সব ঋণ ক্ষমা করেছিলাম ।
40018033	আমি যেমন তোমাকে দয়া করেছিলাম তেমনি তোমার সংগী-কর্মচারীকে দয়া করা কি তোমার উচিত ছিল না ? ’
40018034	পরে তার মনিব রাগ করে তার সমস্ত ঋণ শোধ না করা পর্যন্ত তাকে কষ্ট দেবার জন্য জেলখানার লোকদের হাতে তুলে দিলেন ।
40018035	“ ঠিক সেইভাবে , তোমরা প্রত্যেকে যদি তোমাদের ভাইকে অন্তর দিয়ে ক্ষমা না কর তবে আমার স্বর্গস্থ পিতাও তোমাদের উপর এই রকম করবেন । ”
40019001	এই সব কথা বলা শেষ করে যীশু গালীল প্রদেশ ছেড়ে যর্দন নদীর অন্য পারে যিহূদিয়া প্রদেশে গেলেন ।
40019002	অনেক লোক তাঁর পিছনে পিছনে গেল আর তিনি সেখানে তাদের সুস্থ করলেন ।
40019003	তখন কয়েকজন ফরীশী যীশুকে পরীক্ষা করবার জন্য তাঁর কাছে এসে বললেন , “ মোশির আইন-কানুন মতে যে কোন কারণে স্ত্রীকে ছেড়ে দেওয়া কি কারও পক্ষে উচিত ? ”
40019004	উত্তরে যীশু বললেন , “ আপনারা কি পড়েন নি , সৃষ্টিকর্তা প্রথমে তাঁদের পুরুষ ও স্ত্রীলোক করে সৃষ্টি করেছিলেন আর বলেছিলেন ,
40019005	‘ এইজন্যই মানুষ মা-বাবাকে ছেড়ে তার স্ত্রীর সংগে এক হয়ে থাকবে আর তারা দু ’ জন একদেহ হবে ’ ?
40019006	এইজন্য তারা আর দুই নয় , কিন্তু একদেহ । তাই ঈশ্বর যা একসংগে যোগ করেছেন মানুষ তা আলাদা না করুক । ”
40019007	তখন ফরীশীরা তাঁকে বললেন , “ তাহলে মোশি কেন ত্যাগপত্র দিয়ে স্ত্রীকে ছেড়ে দিতে আদেশ করেছেন ? ”
40019008	যীশু তাদের বললেন , “ আপনাদের মন কঠিন বলেই স্ত্রীকে ছেড়ে দিতে মোশি আপনাদের অনুমতি দিয়েছেন । কিন্তু প্রথম থেকে এই রকম ছিল না ।
40019009	আমি আপনাদের বলছি , যে কেউ ব্যভিচারের দোষ ছাড়া অন্য কোন কারণে স্ত্রীকে ছেড়ে দিয়ে অন্যকে বিয়ে করে সে ব্যভিচার করে । ”
40019010	তখন তাঁর শিষ্যেরা তাঁকে বললেন , “ স্বামী-স্ত্রীর সম্বন্ধ যদি এই রকমেরই হয় তাহলে তো বিয়ে না করাই ভাল । ”
40019011	যীশু তাঁদের বললেন , “ সবাই এই কথা মেনে নিতে পারে না ; কেবল যাদের সেই ক্ষমতা দেওয়া হয়েছে তারাই তা মেনে নিতে পারে ।
40019012	কেউ কেউ খোজা হয়ে জন্মগ্রহণ করে , সেইজন্য তারা বিয়ে করে না । আর কাউকে কাউকে মানুষেই খোজা করে , সেইজন্য তারা বিয়ে করে না । আবার এমন কেউ কেউ আছে যারা স্বর্গ-রাজ্যের জন্য বিয়ে করবে না বলে মন স্থির করে । যে এই কথা মেনে নিতে পারে সে মেনে নিক । ”
40019013	পরে লোকেরা ছোট ছোট ছেলেমেয়েদের যীশুর কাছে নিয়ে আসল যেন তিনি তাদের মাথার উপর হাত রেখে প্রার্থনা করেন । কিন্তু শিষ্যেরা তাদের বকুনি দিতে লাগলেন ।
40019014	তখন যীশু বললেন , “ ছেলেমেয়েদের আমার কাছে আসতে দাও , বাধা দিয়ো না ; কারণ স্বর্গ-রাজ্য এদের মত লোকদেরই । ”
40019015	ছেলেমেয়েদের মাথার উপর হাত রেখে প্রার্থনা করবার পর যীশু সেখান থেকে চলে গেলেন ।
40019016	পরে একজন যুবক এসে যীশুকে বলল , “ গুরু , অনন্ত জীবন পাবার জন্য আমাকে ভাল কি করতে হবে ? ”
40019017	তিনি তাকে বললেন , “ ভালোর বিষয়ে কেন আমাকে জিজ্ঞাসা করছ ? ভাল মাত্র একজনই আছেন । যদি তুমি অনন্ত জীবন পেতে চাও তবে তাঁর সব আদেশ পালন কর । ”
40019018	সেই যুবকটি বলল , “ কোন্‌কোন্‌আদেশ ? ” যীশু বললেন , “ খুন কোরো না , ব্যভিচার কোরো না , চুরি কোরো না , মিথ্যা সাক্ষ্য দিয়ো না ,
40019019	মা-বাবাকে সম্মান কোরো আর তোমার প্রতিবেশীকে নিজের মত ভালবেসো । ”
40019020	সেই যুবকটি যীশুকে বলল , “ আমি এগুলো সবই পালন করে আসছি , তবে আমাকে আর কি করতে হবে ? ”
40019021	যীশু তাকে বললেন , “ যদি তুমি পুরোপুরি খাঁটি হতে চাও তবে গিয়ে তোমার সমস্ত সম্পত্তি বিক্রি করে গরীবদের দান কর । তাতে তুমি স্বর্গে ধন পাবে । তারপর এসে আমার শিষ্য হও । ”
40019022	এই কথা শুনে যুবকটি খুব দুঃখিত হয়ে চলে গেল , কারণ তার অনেক ধন-সম্পত্তি ছিল ।
40019023	তখন যীশু তাঁর শিষ্যদের বললেন , “ আমি তোমাদের সত্যিই বলছি , ধনী লোকের পক্ষে স্বর্গ-রাজ্যে ঢোকা কঠিন হবে ।
40019024	আমি আবার তোমাদের বলছি , ধনী লোকের পক্ষে ঈশ্বরের রাজ্যে ঢুকবার চেয়ে বরং সূচের ফুটা দিয়ে উটের ঢোকা সহজ । ”
40019025	এই কথা শুনে শিষ্যেরা আশ্চর্য হয়ে বললেন , “ তাহলে কে পাপ থেকে উদ্ধার পেতে পারে ? ”
40019026	যীশু শিষ্যদের দিকে তাকিয়ে বললেন , “ মানুষের পক্ষে এটা অসম্ভব বটে , কিন্তু ঈশ্বরের পক্ষে সবই সম্ভব । ”
40019027	তখন পিতর তাঁকে বললেন , “ দেখুন , আমরা সব কিছু ছেড়ে আপনার শিষ্য হয়েছি ; আমরা কি পাব ? ”
40019028	যীশু তাঁদের বললেন , “ আমি তোমাদের সত্যিই বলছি , তোমরা যারা আমার শিষ্য হয়েছ , নতুন সৃষ্টিতে যখন মনুষ্যপুত্র তাঁর সম্মানের সিংহাসনে বসবেন তখন তোমরাও বারোটা সিংহাসনে বসবে এবং ইস্রায়েলের বারো বংশের বিচার করবে ।
40019029	আর যে কেউ আমার জন্য বাড়ী-ঘর , ভাই-বোন , মা-বাবা , ছেলে-মেয়ে কিম্বা জায়গা-জমি ছেড়ে দিয়েছে , সে তার একশো গুণ বেশী পাবে আর অনন্ত জীবনও পাবে ।
40019030	যারা প্রথম সারিতে আছে তাদের মধ্যে অনেকে শেষে পড়বে , আর যারা শেষের সারিতে আছে তাদের মধ্যে অনেকে প্রথম হবে । ”
40020001	“ স্বর্গ-রাজ্য একজন গৃহস্থের মত । তিনি একদিন ভোর বেলায় ক্ষেতের কাজে মজুর লাগাবার জন্য বাইরে গেলেন ।
40020002	তিনি মজুরদের সংগে ঠিক করলেন যে , দিনে এক দীনার করে দেবেন । এর পর তিনি তাদের তাঁর আংগুর ক্ষেতে পাঠিয়ে দিলেন ।
40020003	প্রায় ন ’ টার সময় আবার তিনি বাইরে গেলেন এবং বাজারে আরও কয়েকজনকে বিনা কাজে দাঁড়িয়ে থাকতে দেখলেন ।
40020004	তিনি তাদের বললেন , ‘ তোমরাও আমার আংগুর ক্ষেতে কাজ করতে যাও । আমি তোমাদের উপযুক্ত মজুরি দেব । ’
40020005	তাতে সেই লোকেরাও কাজ করতে গেল । “ সেই গৃহস্থ আবার প্রায় বারোটায় এবং তিনটায় বাইরে গিয়ে ঐ একই রকম করলেন ।
40020006	প্রায় পাঁচটার সময় বাইরে গিয়ে অন্য কয়েকজনকে দাঁড়িয়ে থাকতে দেখে তিনি তাদের বললেন , ‘ তোমরা কাজ না করে সারাদিন এখানে দাঁড়িয়ে আছ কেন ? ’
40020007	“ তারা তাঁকে বলল , ‘ কেউ আমাদের কাজে লাগায় নি । ’ “ তিনি সেই লোকদের বললেন , ‘ তোমরাও আমার আংগুর ক্ষেতের কাজে যাও । ’
40020008	“ পরে সন্ধ্যা হলে আংগুর ক্ষেতের মালিক তাঁর কর্মচারীকে বললেন , ‘ মজুরদের ডেকে শেষ জন থেকে আরম্ভ করে প্রথম জন পর্যন্ত প্রত্যেককে মজুরি দাও । ’
40020009	“ বিকাল পাঁচটার সময় যে মজুরদের কাজে লাগানো হয়েছিল তারা এসে প্রত্যেকে এক এক দীনার করে নিয়ে গেল ।
40020010	এতে যাদের প্রথমে কাজে লাগানো হয়েছিল তারা বেশী পাবে বলে মনে করল , কিন্তু তারাও প্রত্যেকে এক এক দীনার করেই পেল ।
40020011	তাতে তারা সেই মালিকের বিরুদ্ধে বিরক্তি প্রকাশ করে বলতে লাগল ,
40020012	‘ আমরা সারা দিন রোদে পুড়ে কাজ করেছি । কিন্তু যাদের শেষে কাজে লাগানো হয়েছিল তারা মাত্র এক ঘণ্টা কাজ করেছে , অথচ তাদের আপনি আমাদের সমান মজুরি দিলেন । ’
40020013	“ তখন মালিক তাদের মধ্যে একজনকে বললেন , ‘ বন্ধু , আমি তোমার উপর তো অন্যায় করি নি । তুমি কি এক দিনারে কাজ করতে রাজী হও নি ?
40020014	তোমার পাওনা নিয়ে চলে যাও । তোমাকে যেমন দিয়েছি , এই শেষের জনকেও তেমনই দিতে আমার ইচ্ছা ।
40020015	যা আমার নিজের , তা আমার খুশীমত ব্যবহার করবার অধিকার কি আমার নেই ? নাকি আমি দয়ালু বলে তোমার চোখ টাটাচ্ছে ? ’ ”
40020016	গল্পের শেষে যীশু বললেন , “ এইভাবেই শেষে যারা তারা প্রথম হবে , আর প্রথম যারা তারা শেষে পড়বে । ”
40020017	পরে যীশু যিরূশালেমে যাবার পথে তাঁর বারোজন শিষ্যকে এক পাশে ডেকে নিয়ে গিয়ে বললেন ,
40020018	“ দেখ , আমরা যিরূশালেমে যাচ্ছি । সেখানে মনুষ্যপুত্রকে প্রধান পুরোহিতদের ও ধর্ম-শিক্ষকদের হাতে ধরিয়ে দেওয়া হবে ।
40020019	তাঁরা তাঁর বিচার করে তাঁকে মৃত্যুর উপযুক্ত বলে স্থির করবেন । তাঁরা তাঁকে ঠাট্টা-বিদ্রূপ করবার জন্য এবং চাবুক মারবার ও ক্রুশে দেবার জন্য অযিহূদীদের হাতে দেবেন ; পরে তৃতীয় দিনে তিনি মৃত্যু থেকে জীবিত হয়ে উঠবেন । ”
40020020	পরে সিবদিয়ের দুই ছেলেকে তাঁদের মা সংগে করে নিয়ে যীশুর কাছে আসলেন এবং তাঁর কাছে কিছু চাইবার উদ্দেশ্যে তাঁকে প্রণাম করলেন ।
40020021	যীশু তাঁকে বললেন , “ আপনি কি চান ? ” তিনি বললেন , “ আপনি এই আদেশ দিন যেন আপনার রাজ্যে আমার এই দুই ছেলের একজন আপনার ডান পাশে আর একজন বাঁ পাশে বসতে পায় । ”
40020022	উত্তরে যীশু বললেন , “ তোমরা কি চাইছ তা জান না । যে দুঃখের পেয়ালায় আমি খেতে যাচ্ছি তাতে কি তোমরা খেতে পার ? ” তাঁরা তাঁকে বললেন , “ পারি । ”
40020023	তখন যীশু তাঁদের বললেন , “ সত্যিই তোমরা আমার পেয়ালায় খাবে , কিন্তু আমার ডানে বা বাঁয়ে বসতে দেবার অধিকার আমার নেই । আমার পিতা যাদের জন্য তা ঠিক করে রেখেছেন তারাই তা পাবে । ”
40020024	এই সব কথা শুনে বাকী দশজন শিষ্য সেই দুই ভাইয়ের উপর বিরক্ত হলেন ।
40020025	তখন যীশু শিষ্যদের ডেকে বললেন , “ তোমরা এই কথা জান যে , অযিহূদীদের মধ্যে শাসনকর্তারা তাদের প্রভু হয় এবং নেতারা তাদের উপর হুকুম চালায় ।
40020026	কিন্তু তোমাদের মধ্যে তা হওয়া উচিত নয় । তোমাদের মধ্যে যে বড় হতে চায় তাকে তোমাদের সেবাকারী হতে হবে ,
40020027	আর যে প্রথম হতে চায় তাকে তোমাদের দাস হতে হবে ।
40020028	মনে রেখো , মনুষ্যপুত্র সেবা পেতে আসেন নি বরং সেবা করতে এসেছেন এবং অনেক লোকের মুক্তির মূল্য হিসাবে তাদের প্রাণের পরিবর্তে নিজের প্রাণ দিতে এসেছেন । ”
40020029	যীশু ও তাঁর শিষ্যেরা যিরীহো শহর ছেড়ে যাবার সময় অনেক লোক যীশুর পিছনে পিছনে চলল ।
40020030	পথের ধারে দু ’ জন অন্ধ লোক বসে ছিল । যীশু সেই পথ দিয়ে যাচ্ছেন শুনে তারা চিৎকার করে বলল , “ প্রভু , দায়ূদের বংশধর , আমাদের দয়া করুন । ”
40020031	তারা যেন চুপ করে সেইজন্য লোকেরা তাদের ধমক দিল । কিন্তু তারা আরও চিৎকার করে বলল , “ প্রভু , দায়ূদের বংশধর , আমাদের দয়া করুন । ”
40020032	তখন যীশু দাঁড়ালেন এবং তাদের ডেকে বললেন , “ তোমরা কি চাও ? আমি তোমাদের জন্য কি করব ? ”
40020033	তারা তাঁকে বলল , “ প্রভু , আমাদের চোখ খুলে দিন । ”
40020034	তখন যীশু মমতায় পূর্ণ হয়ে তাদের চোখ ছুঁলেন , আর তখনই তারা দেখতে পেল এবং তাঁর পিছনে পিছনে চলল ।
40021001	যীশু ও তাঁর শিষ্যেরা যিরূশালেমের কাছাকাছি পৌঁছে জৈতুন পাহাড়ের উপরে বৈৎফগী গ্রামের কাছে আসলেন । তখন যীশু দু ’ জন শিষ্যকে এই বলে পাঠিয়ে দিলেন ,
40021002	“ তোমরা ঐ সামনের গ্রামে যাও । সেখানে গেলেই দেখতে পাবে একটা গাধা বাঁধা আছে এবং একটা বাচ্চাও তার সংগে আছে । সেই দু ’ টা খুলে আমার কাছে নিয়ে এস ।
40021003	কেউ যদি কিছু বলে তবে বোলো , ‘ প্রভুর দরকার আছে । ’ তাতে তখনই সে তাদের ছেড়ে দেবে । ”
40021004	এটা হল যেন নবীর মধ্য দিয়ে এই যে কথা বলা হয়েছিল তা পূর্ণ হয় :
40021005	“ তোমরা সিয়োন কন্যাকে বল , তোমার রাজা তোমার কাছে আসছেন । তিনি নম্র । তিনি গাধার উপরে , গাধীর বাচ্চার উপরে চড়ে আসছেন । ”
40021006	যীশু সেই শিষ্যদের যেমন আদেশ দিয়েছিলেন তাঁরা গিয়ে তেমনি করলেন ।
40021007	তাঁরা সেই গাধা ও গাধীর বাচ্চাটা এনে তাদের উপর নিজেদের গায়ের চাদর পেতে দিলে পর যীশু বসলেন ।
40021008	অনেক লোক পথের উপরে তাদের গায়ের চাদর বিছিয়ে দিল । অন্যেরা গাছের ডাল কেটে নিয়ে পথের উপরে ছড়াল ।
40021009	যারা যীশুর সামনে ও পিছনে যাচ্ছিল তারা চিৎকার করে বলতে লাগল , “ হোশান্না , দায়ূদের বংশধর ! প্রভুর নামে যিনি আসছেন তাঁর গৌরব হোক । স্বর্গেও হোশান্না ! ”
40021010	যীশু যিরূশালেমে ঢুকলে পর শহরের সমস্ত জায়গায় হুলস্থূল পড়ে গেল । সবাই জিজ্ঞাসা করতে লাগল , “ ইনি কে ? ”
40021011	লোকেরা বলল , “ উনি গালীলের নাসরত গ্রামের নবী যীশু । ”
40021012	পরে যীশু উপাসনা-ঘরে ঢুকলেন এবং সেখানে যারা কেনা-বেচা করছিল তাদের সবাইকে তাড়িয়ে দিলেন । তিনি টাকা বদল করে দেবার লোকদের টেবিল এবং যারা কবুতর বিক্রি করছিল তাদের বসবার জায়গা উল্টে দিয়ে বললেন ,
40021013	“ পবিত্র শাস্ত্রে ঈশ্বর বলেছেন , ‘ আমার ঘরকে প্রার্থনার ঘর বলা হবে , ’ কিন্তু তোমরা এটাকে ডাকাতের আড্ডাখানা করে তুলছ । ”
40021014	এর পরে অন্ধ ও খোঁড়া লোকেরা উপাসনা-ঘরে যীশুর কাছে আসল , আর তিনি তাদের সুস্থ করলেন ।
40021015	তিনি যে সব আশ্চর্য কাজ করছিলেন প্রধান পুরোহিতেরা ও ধর্ম-শিক্ষকেরা তা দেখলেন । তাঁরা উপাসনা-ঘরের মধ্যে ছেলেমেয়েদের চিৎকার করে বলতে শুনলেন , “ হোশান্না , দায়ূদের বংশধর ! ”
40021016	এই সব দেখে-শুনে তারা বিরক্ত হয়ে যীশুকে বললেন , “ ওরা যা বলছে তা তুমি শুনতে পাচ্ছ ? ” যীশু তাঁদের বললেন , “ হ্যাঁ , পাচ্ছি । শাস্ত্রে আপনারা কি কখনও পড়েন নি : ছোট ছেলেমেয়ে এবং শিশুদের কথার মধ্যে তুমি নিজের জন্য প্রশংসার ব্যবস্থা করেছ ? ”
40021017	এর পরে যীশু তাঁদের ছেড়ে শহরের বাইরে বৈথনিয়া গ্রামে চলে গেলেন এবং সেখানেই রাতটা কাটালেন ।
40021018	পরদিন সকালে শহরে ফিরে আসবার সময় যীশুর খিদে পেল ।
40021019	পথের পাশে একটা ডুমুর গাছ দেখে তিনি গাছটার কাছে গেলেন , কিন্তু তাতে পাতা ছাড়া আর কিছুই দেখতে পেলেন না । তখন তিনি গাছটাকে বললেন , “ আর কখনও তোমার মধ্যে ফল না ধরুক । ” আর তখনই ডুমুর গাছটা শুকিয়ে গেল ।
40021020	শিষ্যেরা তা দেখে আশ্চর্য হয়ে বললেন , “ ডুমুর গাছটা এত তাড়াতাড়ি কেমন করে শুকিয়ে গেল ? ”
40021021	উত্তরে যীশু তাঁদের বললেন , “ আমি তোমাদের সত্যিই বলছি , তোমরা সন্দেহ না করে যদি বিশ্বাস কর তবে ডুমুর গাছের উপরে আমি যা করেছি তোমরাও তা করতে পারবে । কেবল তা নয় , কিন্তু যদি এই পাহাড়কে বল , ‘ উঠে সাগরে গিয়ে পড় , ’ তবে তাও হবে ।
40021022	তোমরা যদি বিশ্বাস করে প্রার্থনা কর তবে তোমরা যা চাইবে তা-ই পাবে । ”
40021023	পরে যীশু আবার উপাসনা-ঘরে গেলেন । যখন তিনি সেখানে শিক্ষা দিচ্ছিলেন তখন প্রধান পুরোহিতেরা ও যিহূদীদের বৃদ্ধ নেতারা তাঁর কাছে এসে বললেন , “ তুমি কোন্‌অধিকারে এই সব করছ ? এই অধিকার তোমাকে কে দিয়েছে ? ”
40021024	যীশু তাঁদের বললেন , “ আমিও আপনাদের একটা কথা জিজ্ঞাসা করব । আপনারা যদি আমাকে তার উত্তর দিতে পারেন তবে আমিও আপনাদের বলব আমি কোন্‌অধিকারে এই সব করছি ।
40021025	বলুন দেখি , বাপ্তিস্ম দেবার অধিকার যোহন কোথা থেকে পেয়েছিলেন ? ঈশ্বরের কাছ থেকে , না মানুষের কাছ থেকে ? ” তখন তাঁরা নিজেদের মধ্যে এই আলোচনা করলেন , “ আমরা যদি বলি , ‘ ঈশ্বরের কাছ থেকে , ’ তাহলে সে আমাদের বলবে , ‘ তবে কেন আপনারা যোহনকে বিশ্বাস করেন নি ? ’
40021026	আবার যদি বলি , ‘ মানুষের কাছ থেকে , ’ তবে লোকদের কাছ থেকে আমাদের ভয় আছে , কারণ যোহনকে সবাই নবী বলে মনে করে । ”
40021027	এইজন্য উত্তরে তাঁরা যীশুকে বললেন , “ আমরা জানি না । ” তখন যীশু তাঁদের বললেন , “ তবে আমিও আপনাদের বলব না আমি কোন্‌অধিকারে এই সব করছি । ”
40021028	তারপর যীশু বললেন , “ আচ্ছা , আপনারা কি মনে করেন ? ধরুন , একজন লোকের দু ’ টি ছেলে ছিল । লোকটি তাঁর বড় ছেলের কাছে গিয়ে বলল , ‘ আজ তুমি আংগুর ক্ষেতে গিয়ে কাজ কর । ’
40021029	উত্তরে ছেলেটি বলল , ‘ আমি যাব না । ’ কিন্তু পরে সে মন ফিরিয়ে কাজে গেল ।
40021030	লোকটি পরে অন্য ছেলেটির কাছে গিয়ে সেই একই কথা বলল । অন্য ছেলেটি উত্তরে বলল , ‘ আমি যাচ্ছি , ’ কিন্তু গেল না ।
40021031	এই দু ’ জনের মধ্যে কে বাবার ইচ্ছা পালন করল ? ” তখন ধর্ম-নেতারা উত্তর দিলেন , “ প্রথম জন । ” যীশু তাঁদের বললেন , “ আমি আপনাদের সত্যিই বলছি , কর্‌-আদায়কারীরা এবং বেশ্যারা আপনাদের আগে ঈশ্বরের রাজ্যে ঢুকছে ,
40021032	কারণ যোহন ঈশ্বরের ইচ্ছামত চলবার পথ দেখাবার জন্য আপনাদের কাছে এসেছিলেন , আর আপনারা তাঁকে বিশ্বাস করেন নি । কিন্তু কর্‌-আদায়কারীরা এবং বেশ্যারা তাঁকে বিশ্বাস করেছিল । এ দেখেও আপনারা মন ফিরিয়ে তাঁকে বিশ্বাস করেন নি ।
40021033	“ আর একটা দৃষ্টান্ত দিই , শুনুন । একজন গৃহস্থ একটা আংগুর ক্ষেত করে তার চারদিকে বেড়া দিলেন । পরে সেই ক্ষেতের মধ্যে আংগুর-রস করবার জন্য গর্ত খুঁড়লেন এবং একটা উঁচু পাহারা-ঘর তৈরী করলেন । এর পরে তিনি কয়েকজন চাষীর কাছে সেই আংগুর ক্ষেতটা ইজারা দিয়ে বিদেশে চলে গেলেন ।
40021034	যখন ফল পাকবার সময় হয়ে আসল তখন তিনি সেই ফলের ভাগ নিয়ে আসবার জন্য তাঁর দাসদের সেই চাষীদের কাছে পাঠিয়ে দিলেন ।
40021035	চাষীরা তাঁর দাসদের একজনকে ধরে মারল , একজনকে খুন করল এবং অন্য আর একজনকে পাথর মারল ।
40021036	এর পর তিনি প্রথম বারের চেয়ে আরও বেশী দাস পাঠিয়ে দিলেন , কিন্তু চাষীরা সেই দাসদের সংগে একই রকমের ব্যবহার করল ।
40021037	আংগুর ক্ষেতের মালিক শেষে নিজের ছেলেকেই তাদের কাছে পাঠালেন । তিনি ভাবলেন , তারা অন্ততঃ তাঁর ছেলেকে সম্মান করবে ।
40021038	কিন্তু সেই চাষীরা ছেলেকে দেখে নিজেদের মধ্যে বলাবলি করল , ‘ এ-ই পরে সম্পত্তির মালিক হবে । চল , আমরা ওকে মেরে ফেলি ,
40021039	তাতে আমরাই সম্পত্তির মালিক হব । ’ এই বলে তারা সেই ছেলেকে ধরে আংগুর ক্ষেত থেকে বাইরে নিয়ে গিয়ে মেরে ফেলল ।
40021040	তাহলে বলুন দেখি , আংগুর ক্ষেতের মালিক যখন নিজে আসবেন তখন তিনি সেই চাষীদের নিয়ে কি করবেন ? ”
40021041	সেই ধর্ম-নেতারা যীশুকে বললেন , “ তিনি সেই দুষ্ট লোকদের একেবারে ধ্বংস করবেন এবং যে চাষীরা তাঁকে সময়মত ফলের ভাগ দেবে তাদের কাছেই সেই আংগুর ক্ষেতটা ইজারা দেবেন । ”
40021042	তখন যীশু তাঁদের বললেন , “ আপনারা কি পবিত্র শাস্ত্রের মধ্যে কখনও পড়েন নি , ‘ রাজমিস্ত্রিরা যে পাথরটা বাতিল করে দিয়েছিল , সেটাই সবচেয়ে দরকারী পাথর হয়ে উঠল ; প্রভুই এটা করলেন , আর তা আমাদের চোখে খুব আশ্চর্য লাগে ’ ?
40021043	এইজন্য আপনাদের বলছি , ঈশ্বরের রাজ্য আপনাদের কাছ থেকে নিয়ে নেওয়া হবে এবং এমন লোকদের দেওয়া হবে যাদের জীবনে সেই রাজ্যের উপযুক্ত ফল দেখা যাবে ।
40021044	যে সেই পাথরের উপরে পড়বে সে ভেংগে টুকরা টুকরা হয়ে যাবে এবং সেই পাথর যার উপরে পড়বে সে চুরমার হয়ে যাবে । ”
40021045	প্রধান পুরোহিতেরা এবং ফরীশীরা যীশুর শিক্ষা-ভরা গল্পগুলো শুনে বুঝতে পারলেন তিনি তাঁদের কথাই বলছেন ।
40021046	তখন তাঁরা যীশুকে ধরতে চাইলেন , কিন্তু লোকদের ভয়ে তা করলেন না , কারণ লোকে তাঁকে নবী বলে মনে করত ।
40022001	শিক্ষা দেবার জন্য যীশু আবার সেই ধর্ম-নেতাদের কাছে এই গল্পটা বললেন ,
40022002	“ স্বর্গ-রাজ্য এমন একজন রাজার মত যিনি তাঁর ছেলের বিয়ের ভোজ প্রস্তুত করলেন ।
40022003	সেই ভোজে নিমন্ত্রিত লোকদের ডাকবার জন্য তিনি তাঁর দাসদের পাঠিয়ে দিলেন , কিন্তু তারা আসতে চাইল না ।
40022004	তখন তিনি আবার অন্য দাসদের দিয়ে নিমন্ত্রিতদের বলে পাঠালেন , ‘ দেখুন , আমি আমার বলদ ও মোটাসোটা বাছুরগুলো কেটে ভোজ প্রস্তুত করেছি । এখন সবই প্রস্তুত , আপনারা ভোজে আসুন । ’
40022005	“ নিমন্ত্রিত লোকেরা কিন্তু সেই দাসদের কথা না শুনে একজন তার নিজের ক্ষেতে ও আর একজন তার নিজের কাজে চলে গেল ।
40022006	বাকী সবাই রাজার দাসদের ধরে অপমান করল ও মেরে ফেলল ।
40022007	তখন রাজা খুব রেগে গেলেন এবং সৈন্য পাঠিয়ে তিনি সেই খুনীদের ধ্বংস করলেন আর তাদের শহর পুড়িয়ে দিলেন ।
40022008	পরে তিনি তাঁর দাসদের বললেন , ‘ ভোজ প্রস্তুত , কিন্তু যাদের নিমন্ত্রণ করা হয়েছিল তারা এর যোগ্য নয় ।
40022009	তোমরা বরং রাস্তার মোড়ে মোড়ে যাও , আর যত জনের দেখা পাও সবাইকে বিয়ের ভোজে ডেকে আন । ’
40022010	তখন সেই দাসেরা বাইরে রাস্তায় রাস্তায় গিয়ে ভাল-মন্দ যাদের পেল সবাইকে ডেকে আনল । তাতে বিয়ে-বাড়ী সেই অতিথিতে ভরে গেল ।
40022011	“ এর পর রাজা অতিথিদের দেখবার জন্য ভিতরে এসে দেখলেন ,
40022012	একজন লোক বিয়ের কাপড় না পরেই সেখানে এসেছে । রাজা তাকে জিজ্ঞাসা করলেন , ‘ বন্ধু , বিয়ের কাপড় ছাড়া কেমন করে এখানে ঢুকলে ? ’ সে এর কোন উত্তর দিতে পারল না ।
40022013	তখন রাজা চাকরদের বললেন , ‘ এর হাত-পা বেঁধে বাইরের অন্ধকারে ফেলে দাও । সেই জায়গায় লোকে কান্নাকাটি করবে ও যন্ত্রণায় দাঁতে দাঁত ঘষতে থাকবে । ’ ”
40022014	গল্পের শেষে যীশু বললেন , “ এইজন্য বলি , অনেক লোককে ডাকা হয়েছে কিন্তু অল্প লোককে বেছে নেওয়া হয়েছে । ”
40022015	তখন ফরীশীরা চলে গেলেন এবং কেমন করে যীশুকে তাঁর কথার ফাঁদে ফেলা যায় সেই পরামর্শ করতে লাগলেন ।
40022016	তারা হেরোদের দলের কয়েকজন লোকের সংগে নিজেদের কয়েকজন শিষ্যকে যীশুর কাছে পাঠালেন । তারা যীশুকে বলল , “ গুরু , আমরা জানি আপনি একজন সৎ লোক । ঈশ্বরের পথের বিষয়ে আপনি সত্যভাবে শিক্ষা দিয়ে থাকেন । লোকে কি মনে করবে না করবে তাতে আপনার কিছু যায় আসে না , কারণ আপনি কারও মুখ চেয়ে কিছু করেন না ।
40022017	তাহলে আপনি বলুন , মোশির আইন-কানুন অনুসারে রোম-সম্রাটকে কি কর্‌দেওয়া উচিত ? আপনার কি মনে হয় ? ”
40022018	তাদের মন্দ উদ্দেশ্য বুঝতে পেরে যীশু বললেন , “ ভণ্ডেরা , কেন আমাকে পরীক্ষা করছ ?
40022019	যে টাকায় কর্‌দেবে তার একটা আমাকে দেখাও । ” তারা একটা দীনার যীশুর কাছে আনল ।
40022020	তখন যীশু তাদের বললেন , “ এর উপরে এই ছবি ও নাম কার ? ”
40022021	তারা বলল , “ রোম-সম্রাটের । ” যীশু তাদের বললেন , “ তবে যা সম্রাটের তা সম্রাটকে দাও , আর যা ঈশ্বরের তা ঈশ্বরকে দাও । ”
40022022	এই কথা শুনে তারা আশ্চর্য হল এবং তাঁকে ছেড়ে চলে গেল ।
40022023	সেই একই দিনে কয়েকজন সদ্দূকী যীশুর কাছে আসলেন । সদ্দূকীদের মতে মৃতদের জীবিত হয়ে ওঠা বলে কিছু নেই ।
40022024	এইজন্য তাঁরা যীশুকে জিজ্ঞাসা করলেন , “ গুরু , মোশি বলেছেন , যদি কোন লোক সন্তানহীন অবস্থায় মারা যায় তবে তার ভাই তার স্ত্রীকে বিয়ে করে ভাইয়ের হয়ে তার বংশ রক্ষা করবে ।
40022025	আমাদের এখানে সাত ভাই ছিল । প্রথম জন বিয়ে করে মারা গেল এবং সন্তান না থাকাতে সে তার ভাইয়ের জন্য নিজের স্ত্রীকে রেখে গেল ।
40022026	এইভাবে দ্বিতীয় , তৃতীয় ও সপ্তম ভাই পর্যন্ত সেই স্ত্রীকে বিয়ে করল ।
40022027	শেষে সেই স্ত্রীলোকটিও মারা গেল ।
40022028	তাহলে মৃতেরা যখন জীবিত হয়ে উঠবে তখন ঐ সাত ভাইয়ের মধ্যে এই স্ত্রীলোকটি কার স্ত্রী হবে ? তারা সবাই তো তাকে বিয়ে করেছিল । ”
40022029	যীশু তাঁদের বললেন , “ আপনারা ভুল করছেন , কারণ আপনারা শাস্ত্রও জানেন না , ঈশ্বরের শক্তির বিষয়েও জানেন না ।
40022030	মৃতেরা জীবিত হয়ে উঠবার পরে বিয়ে করবে না এবং তাদের বিয়ে দেওয়াও হবে না ; তারা স্বর্গদূতদের মত হবে ।
40022031	মৃতদের জীবিত হয়ে উঠবার বিষয়ে ঈশ্বর যে কথা আপনাদের বলেছেন সেই কথা কি আপনারা শাস্ত্রে পড়েন নি ?
40022032	তাতে লেখা আছে , ‘ আমি অব্রাহামের ঈশ্বর , ইস্‌হাকের ঈশ্বর এবং যাকোবের ঈশ্বর । ’ কিন্তু ঈশ্বর তো মৃতদের ঈশ্বর নন , তিনি জীবিতদেরই ঈশ্বর । ”
40022033	এই কথা শুনে লোকেরা তাঁর শিক্ষায় আশ্চর্য হল ।
40022034	যীশু সদ্দূকীদের মুখ বন্ধ করে দিয়েছেন শুনে ফরীশীরা একত্র হলেন ।
40022035	তাঁদের মধ্যে একজন ধর্ম-শিক্ষক যীশুকে পরীক্ষা করবার জন্য জিজ্ঞাসা করলেন ,
40022036	“ গুরু , মোশির আইন-কানুনের মধ্যে সবচেয়ে বড় আদেশ কোন্‌টা ? ”
40022037	যীশু তাঁকে বললেন , “ সবচেয়ে বড় এবং সবচেয়ে দরকারী আদেশ হল , ‘ তোমরা প্রত্যেকে তোমাদের সমস্ত অন্তর , সমস্ত প্রাণ ও সমস্ত মন দিয়ে তোমাদের প্রভু ঈশ্বরকে ভালবাসবে । ’
40022038	
40022039	তার পরের দরকারী আদেশটা প্রথমটারই মত - ‘ তোমার প্রতিবেশীকে নিজের মত ভালবাসবে । ’
40022040	মোশির সমস্ত আইন-কানুন এবং নবীদের সমস্ত শিক্ষা এই দু ’ টি আদেশের উপরেই নির্ভর করে আছে । ”
40022041	ফরীশীরা তখনও একসংগে ছিলেন , এমন সময় যীশু তাদের জিজ্ঞাসা করলেন ,
40022042	“ আপনারা মশীহের বিষয়ে কি মনে করেন ? তিনি কার বংশধর ? ” তাঁরা যীশুকে বললেন , “ দায়ূদের বংশধর । ”
40022043	তখন যীশু তাঁদের বললেন , “ তবে দায়ূদ কেমন করে মশীহকে পবিত্র আত্মার পরিচালনায় প্রভু বলে ডেকেছিলেন ? তিনি বলেছিলেন ,
40022044	‘ সদাপ্রভু আমার প্রভুকে বললেন , যতক্ষণ না আমি তোমার শত্রুদের তোমার পায়ের তলায় রাখি , ততক্ষণ তুমি আমার ডানদিকে বস । ’
40022045	তাহলে দায়ূদ যখন মশীহকে প্রভু বলে ডেকেছেন তখন মশীহ কেমন করে দায়ূদের বংশধর হতে পারেন ? ”
40022046	এর উত্তরে কেউ এক কথাও তাঁকে বলতে পারল না এবং সেই দিন থেকে কেউ তাঁকে আর কিছু জিজ্ঞাসা করতেও সাহস করল না ।
40023001	পরে যীশু লোকদের কাছে ও তাঁর শিষ্যদের কাছে বললেন ,
40023002	“ আইন-কানুন শিক্ষা দেবার ব্যাপারে ধর্ম-শিক্ষকেরা ও ফরীশীরা মোশির জায়গায় আছেন ।
40023003	এইজন্য তাঁরা যা কিছু করতে বলেন তা কোরো এবং যা পালন করবার আদেশ দেন তা পালন কোরো । কিন্তু তাঁরা যা করেন তোমরা তা কোরো না , কারণ তাঁরা মুখে যা বলেন কাজে তা করেন না ।
40023004	তাঁরা ভারী ভারী বোঝা বেঁধে মানুষের কাঁধে চাপিয়ে দেন , কিন্তু সেগুলো সরাবার জন্য নিজেরা একটা আংগুলও নাড়াতে চান না ।
40023005	লোকদের দেখাবার জন্যই তাঁরা সব কাজ করেন । পবিত্র শাস্ত্রের পদ-লেখা তাবিজ তাঁরা বড় করে তৈরী করেন আর নিজেদের ধার্মিক দেখাবার জন্য চাদরের কোণায় কোণায় লম্বা থোপ্‌না লাগান ।
40023006	ভোজের সময় সম্মানের জায়গায় এবং সমাজ-ঘরে প্রধান প্রধান আসনে তাঁরা বসতে ভালবাসেন ।
40023007	তাঁরা হাটে-বাজারে সম্মান খুঁজে বেড়ান আর চান যেন লোকেরা তাঁদের গুরু বলে ডাকে ।
40023008	“ কেউ তোমাদের গুরু বলে ডাকুক তা চেয়ো না , কারণ তোমাদের গুরু বলতে কেবল একজনই আছেন , আর তোমরা সবাই ভাই ভাই ।
40023009	এই পৃথিবীতে কাউকেই পিতা বলে ডেকো না , কারণ তোমাদের একজনই পিতা আর তিনি স্বর্গে আছেন ।
40023010	কেউ তোমাদের নেতা বলে ডাকুক তা চেয়ো না , কারণ তোমাদের নেতা বলতে কেবল একজনই আছেন , তিনি মশীহ ।
40023011	তোমাদের মধ্যে যে সবচেয়ে বড় সে তোমাদের সেবাকারী হোক ।
40023012	যে কেউ নিজেকে উঁচু করে তাকে নীচু করা হবে এবং যে কেউ নিজেকে নীচু করে তাকে উঁচু করা হবে ।
40023013	“ ভণ্ড ধর্ম-শিক্ষক ও ফরীশীরা , ধিক্‌আপনাদের ! আপনারা লোকদের সামনে স্বর্গ-রাজ্যের দরজা বন্ধ করে রাখেন । তাতে নিজেরাও ঢোকেন না আর যারা ঢুকতে চেষ্টা করছে তাদেরও ঢুকতে দেন না ।
40023014	“ ভণ্ড ধর্ম-শিক্ষক ও ফরীশীরা , ধিক্‌আপনাদের ! এক দিকে আপনারা লোকদের দেখাবার জন্য লম্বা লম্বা প্রার্থনা করেন , অন্য দিকে বিধবাদের সম্পত্তি দখল করেন । এইজন্য আপনাদের অনেক বেশী শাস্তি হবে ।
40023015	“ ভণ্ড ধর্ম-শিক্ষক ও ফরীশীরা , ধিক্‌আপনাদের ! একটি মাত্র লোককে আপনাদের ধর্ম-মতে আনবার জন্য আপনারা দুনিয়ার কোথায় না যান । আর সে যখন আপনাদের ধর্ম-মতে আসে তখন আপনারা নিজেদের চেয়ে তাকে অনেক বেশী করে নরকের উপযুক্ত করে তোলেন ।
40023016	“ ধিক্‌আপনাদের ! আপনারা নিজেরা অন্ধ অথচ অন্যদের পথ দেখান । আপনারা বলে থাকেন , উপাসনা-ঘরের নামে কেউ শপথ করলে তাতে কিছু হয় না , কিন্তু যদি কেউ উপাসনা-ঘরের সোনার নামে শপথ করে তবে সে সেই শপথে বাঁধা পড়ে ।
40023017	মূর্খ ও অন্ধের দল , কোন্‌টা বড় ? সোনা , না সেই উপাসনা-ঘর যা সেই সোনাকে ঈশ্বরের জন্য আলাদা করে রাখে ?
40023018	আপনারা আবার এই কথাও বলে থাকেন , বেদীর নামে কেউ শপথ করলে কিছুই হয় না , কিন্তু যদি কেউ সেই বেদীর উপরে যে দান আছে তার নামে শপথ করে তবে সে সেই শপথে বাঁধা পড়ে ।
40023019	অন্ধের দল , কোন্‌টা বড় ? সেই দান , না সেই বেদী যা সেই দানকে ঈশ্বরের জন্য আলাদা করে রাখে ?
40023020	এইজন্য বেদীর নামে যে শপথ করে সে সেই বেদী এবং তার উপরের সব কিছুর নামেই শপথ করে ।
40023021	আর উপাসনা-ঘরের নামে যে শপথ করে সে উপাসনা-ঘর এবং তার ভিতরে যিনি থাকেন তাঁরই নামে শপথ করে ।
40023022	যে স্বর্গের নামে শপথ করে সে ঈশ্বরের সিংহাসন এবং যিনি তার উপর বসে আছেন তাঁরই নামে শপথ করে ।
40023023	“ ভণ্ড ধর্ম-শিক্ষক ও ফরীশীরা , ধিক্‌আপনাদের ! আপনারা পুদিনা , মৌরি আর জিরার দশ ভাগের এক ভাগ ঈশ্বরকে ঠিকমতই দিয়ে থাকেন ; কিন্তু ন্যায় , দয়া এবং বিশ্বস্ততা , যা মোশির আইন-কানুনের আরও দরকারী বিষয় তা আপনারা বাদ দিয়েছেন । আগেরগুলো পালন করবার সংগে সংগে পরেরগুলোও পালন করা আপনাদের উচিত ।
40023024	আপনারা নিজেরা অন্ধ অথচ অন্যদের পথ দেখান । একটা ছোট মাছিও আপনারা ছাঁকেন অথচ উট গিলে ফেলেন ।
40023025	“ ভণ্ড ধর্ম-শিক্ষক ও ফরীশীরা , ধিক্‌আপনাদের ! আপনারা থালা-বাটির বাইরের দিকটা পরিষ্কার করে থাকেন , কিন্তু সেগুলো জুলুমের জিনিস আর লোভের ফল দিয়ে পূর্ণ ।
40023026	অন্ধ ফরীশীরা , আগে সেগুলোর ভিতরের দিকটা পরিষ্কার করুন , তাতে তার বাইরের দিকটাও পরিষ্কার হবে ।
40023027	“ ভণ্ড ধর্ম-শিক্ষক ও ফরীশীরা , ধিক্‌আপনাদের ! আপনারা চুনকাম করা কবরের মত , যার বাইরের দিকটা সুন্দর কিন্তু ভিতরটা মরা মানুষের হাড়-গোড় ও সব রকম ময়লায় ভরা ।
40023028	ঠিক সেইভাবে , বাইরে আপনারা লোকদের চোখে ধার্মিক কিন্তু ভিতরে ভণ্ডামী ও পাপে পূর্ণ ।
40023029	“ ভণ্ড ধর্ম-শিক্ষক ও ফরীশীরা , ধিক্‌আপনাদের ! আপনারা নবীদের কবর নুতন করে গাঁথেন এবং ঈশ্বরভক্ত লোকদের কবর সাজান ।
40023030	আপনারা বলেন , ‘ আমরা যদি আমাদের পূর্বপুরুষদের সময় বেঁচে থাকতাম তবে নবীদের খুন করবার জন্য তাঁদের সংগে যোগ দিতাম না । ’
40023031	এতে আপনারা নিজেদের বিরুদ্ধে এই সাক্ষ্য দিচ্ছেন যে , নবীদের যারা খুন করেছে আপনারা তাদেরই বংশধর ।
40023032	তাহলে আপনাদের পূর্বপুরুষেরা যা আরম্ভ করে গেছেন তার বাকী অংশ আপনারা শেষ করুন ।
40023033	“ সাপের দল আর সাপের বংশধরেরা ! কেমন করে আপনারা নরকের শাস্তি থেকে রক্ষা পাবেন ?
40023034	এইজন্যই আমি আপনাদের কাছে নবী , জ্ঞানী লোক এবং ধর্ম-শিক্ষকদের পাঠাচ্ছি । আপনারা তাঁদের মধ্যে কয়েকজনকে খুন করবেন ও কয়েকজনকে ক্রুশে দেবেন । কয়েকজনকে আপনাদের সমাজ-ঘরে চাবুক মারবেন এবং এক গ্রাম থেকে অন্য গ্রামে তাড়া করে বেড়াবেন ।
40023035	এইজন্য নির্দোষ হেবলের খুন থেকে আরম্ভ করে আপনারা যে বরখিয়ের ছেলে সখরিয়কে পবিত্র স্থান আর বেদীর মাঝখানে খুন করেছিলেন , সেই সখরিয়ের খুন পর্যন্ত পৃথিবীতে যত নির্দোষ লোক খুন হয়েছে আপনারা সেই সমস্ত রক্তের দায়ী হবেন ।
40023036	আমি আপনাদের সত্যিই বলছি , এই কালের লোকেরাই সেই সমস্ত রক্তের দায়ী হবে ।
40023037	“ যিরূশালেম ! হায় যিরূশালেম ! তুমি নবীদের খুন করে থাক এবং তোমার কাছে যাদের পাঠানো হয় তাদের পাথর মেরে থাক । মুরগী যেমন বাচ্চাদের তার ডানার নীচে জড়ো করে তেমনি আমি তোমার লোকদের কতবার আমার কাছে জড়ো করতে চেয়েছি , কিন্তু তারা রাজী হয় নি ।
40023038	হে যিরূশালেমের লোকেরা , তোমাদের বাড়ী তোমাদের সামনে খালি হয়ে পড়ে থাকবে ।
40023039	আমি তোমাদের বলছি , যে পর্যন্ত না তোমরা বলবে , ‘ যিনি প্রভুর নামে আসছেন তাঁর গৌরব হোক , ’ সেই পর্যন্ত আর তোমরা আমাকে দেখতে পাবে না । ”
40024001	যীশু উপাসনা-ঘর থেকে বের হয়ে চলে যাচ্ছিলেন , এমন সময় তাঁর শিষ্যেরা তাঁকে উপাসনা-ঘরের দালানগুলো দেখাবার জন্য তাঁর কাছে আসলেন ।
40024002	তখন যীশু তাঁদের বললেন , “ তোমরা তো এই সব দেখছ , কিন্তু আমি তোমাদের সত্যিই বলছি , এখানে একটা পাথরের উপরে আর একটা পাথর থাকবে না ; সমস্তই ভেংগে ফেলা হবে । ”
40024003	পরে যীশু যখন জৈতুন পাহাড়ে বসে ছিলেন তখন শিষ্যেরা গোপনে তাঁর কাছে এসে বললেন , “ আমাদের বলুন , কখন এই সব হবে এবং কি রকম চিহ্নের দ্বারা বুঝা যাবে আপনার আসবার সময় ও যুগ শেষ হবার সময় হয়েছে ? ”
40024004	উত্তরে যীশু তাঁদের বললেন , “ দেখো , কেউ যেন তোমাদের না ঠকায় ,
40024005	কারণ অনেকেই আমার নাম নিয়ে এসে বলবে , ‘ আমিই মশীহ , ’ এবং অনেক লোককে ঠকাবে ।
40024006	তোমাদের কানে যুদ্ধের আওয়াজ আসবে আর যুদ্ধের খবরাখবরও তোমরা শুনতে পাবে । কিন্তু সাবধান ! এতে ভয় পেয়ো না , কারণ এই সব হবেই ; কিন্তু তখনও শেষ নয় ।
40024007	এক জাতি অন্য জাতির বিরুদ্ধে এবং এক রাজ্য অন্য রাজ্যের বিরুদ্ধে যুদ্ধ করবে । অনেক জায়গায় দুর্ভিক্ষ ও ভূমিকম্প হবে ।
40024008	কিন্তু এই সব কেবল যন্ত্রণার আরম্ভ ।
40024009	“ সেই সময়ে লোকে তোমাদের কষ্ট দেবার জন্য ধরিয়ে দেবে এবং তোমাদের খুন করবে । আমার জন্য সব লোকেরা তোমাদের ঘৃণা করবে ।
40024010	সেই সময়ে অনেকেই পিছিয়ে যাবে এবং একে অন্যকে ধরিয়ে দেবে ও ঘৃণা করবে ।
40024011	অনেক ভণ্ড নবী এসে অনেককে ঠকাবে ।
40024012	দুষ্টতা বেড়ে যাবে বলে অনেকের ভালবাসা খুব কমে যাবে ।
40024013	কিন্তু যে শেষ পর্যন্ত স্থির থাকবে সে উদ্ধার পাবে ।
40024014	সমস্ত জাতির কাছে সাক্ষ্য দেবার জন্য স্বর্গ-রাজ্যের সুখবর সারা জগতে প্রচার করা হবে এবং তার পরেই শেষ সময় উপস্থিত হবে ।
40024015	“ নবী দানিয়েলের মধ্য দিয়ে যে সর্বনাশা ঘৃণার জিনিসের কথা বলা হয়েছিল তা তোমরা পবিত্র জায়গায় রাখা হয়েছে দেখতে পাবে । ( যে পড়ে সে বুঝুক । )
40024016	সেই সময় যারা যিহূদিয়াতে থাকবে তারা পাহাড়ী এলাকায় পালিয়ে যাক ।
40024017	যে ছাদের উপরে থাকবে সে ঘর থেকে জিনিসপত্র নেবার জন্য নীচে না নামুক ।
40024018	ক্ষেতের মধ্যে যে থাকবে সে তার গায়ের চাদর নেবার জন্য না ফিরুক ।
40024019	তখন যারা গর্ভবতী আর যারা সন্তানকে বুকের দুধ খাওয়ায় তাদের অবস্থা কি ভীষণই না হবে !
40024020	প্রার্থনা কর যেন শীতকালে বা বিশ্রামবারে তোমাদের পালাতে না হয় ।
40024021	তখন এমন মহাকষ্ট হবে যা জগতের আরম্ভ থেকে এই সময় পর্যন্ত কখনও হয় নি এবং হবেও না ।
40024022	সেই কষ্টের দিনগুলো যদি ঈশ্বর কমিয়ে না দিতেন তবে কেউই বাঁচত না । কিন্তু তাঁর বাছাই করা লোকদের জন্য ঈশ্বর সেই দিনগুলো কমিয়ে দেবেন ।
40024023	“ সেই সময়ে যদি কেউ তোমাদের বলে , ‘ দেখ , মশীহ এখানে ’ কিম্বা ‘ দেখ , মশীহ ওখানে , ’ তবে তা বিশ্বাস কোরো না ;
40024024	কারণ তখন অনেক ভণ্ড মশীহ ও ভণ্ড নবী আসবে এবং বড় বড় আশ্চর্য ও চিহ্ন-কাজ করবে যাতে সম্ভব হলে ঈশ্বরের বাছাই করা লোকদেরও তারা ঠকাতে পারে ।
40024025	দেখ , আমি আগেই তোমাদের এই সব বলে রাখলাম ।
40024026	“ সেইজন্য লোকে যদি তোমাদের বলে , ‘ তিনি মরু-এলাকায় আছেন , ’ তোমরা বাইরে যেয়ো না । যদি বলে , ‘ তিনি ভিতরের ঘরে আছেন , ’ বিশ্বাস কোরো না ।
40024027	বিদ্যুৎ যেমন পূর্ব দিকে দেখা দিয়ে পশ্চিম দিক পর্যন্ত চম্‌কে যায় মনুষ্যপুত্রের আসা সেইভাবেই হবে ।
40024028	যেখানে মৃতদেহ থাকবে সেখানেই শকুন এসে একসংগে জড়ো হবে ।
40024029	“ সেই সময়কার কষ্টের ঠিক পরেই সূর্য অন্ধকার হয়ে যাবে , চাঁদ আর আলো দেবে না , তারাগুলো আকাশ থেকে খসে পড়ে যাবে এবং চাঁদ-সূর্য-তারা আর স্থির থাকবে না ।
40024030	এমন সময় আকাশে মনুষ্যপুত্রের চিহ্ন দেখা দেবে । তখন পৃথিবীর সমস্ত লোক দুঃখে বুক চাপড়াবে । তারা মনুষ্যপুত্রকে শক্তি ও মহিমার সংগে মেঘে করে আসতে দেখবে ।
40024031	জোরে জোরে তূরী বেজে উঠবে আর সংগে সংগে মনুষ্যপুত্র তাঁর স্বর্গদূতদের পাঠিয়ে দেবেন । সেই দূতেরা পৃথিবীর এক দিক থেকে অন্য দিক পর্যন্ত চার দিক থেকে তাঁর বাছাই করা লোকদের একসংগে জড়ো করবেন ।
40024032	“ ডুমুর গাছ দেখে শিক্ষা লাভ কর । যখন তার ডালপালা নরম হয়ে তাতে পাতা বের হয় তখন তোমরা জানতে পার যে , গরমকাল কাছে এসেছে ।
40024033	সেইভাবে তোমরা এই সব ঘটনা দেখলে পর বুঝতে পারবে যে , মনুষ্যপুত্র কাছে এসে গেছেন , এমন কি , দরজায় উপস্থিত ।
40024034	আমি তোমাদের সত্যি বলছি , যখন এই সব হবে তখনও এই কালের কিছু লোক বেঁচে থাকবে ।
40024035	আকাশ ও পৃথিবীর শেষ হবে , কিন্তু আমার কথা চিরদিন থাকবে ।
40024036	“ সেই দিন ও সেই সময়ের কথা কেউই জানে না , স্বর্গের দূতেরাও না , পুত্রও না ; কেবল পিতাই জানেন ।
40024037	“ নোহের সময়ে যে অবস্থা হয়েছিল মনুষ্যপুত্রের আসবার সময়ে ঠিক সেই অবস্থাই হবে ।
40024038	বন্যার আগের দিনগুলোতে নোহ জাহাজে না ঢোকা পর্যন্ত লোকে খাওয়া-দাওয়া করেছে , বিয়ে করেছে এবং বিয়ে দিয়েছে ।
40024039	যে পর্যন্ত না বন্যা এসে তাদের সবাইকে ভাসিয়ে নিয়ে গেল সেই পর্যন্ত তারা কিছুই বুঝতে পারল না । মনুষ্যপুত্রের আসাও ঠিক সেই রকমই হবে ।
40024040	তখন দু ’ জন লোক মাঠে থাকবে ; একজনকে নেওয়া হবে এবং অন্যজনকে ফেলে যাওয়া হবে ।
40024041	দু ’ জন স্ত্রীলোক জাঁতা ঘুরাবে ; একজনকে নেওয়া হবে , অন্যজনকে ফেলে যাওয়া হবে ।
40024042	“ তাই বলি , তোমরা সতর্ক থাক , কারণ তোমাদের প্রভু কোন্‌দিন আসবেন তা তোমরা জান না ।
40024043	তবে তোমরা এই কথা জেনো , ঘরের কর্তা যদি জানতেন কোন্‌সময় চোর আসবে তাহলে তিনি জেগেই থাকতেন , নিজের ঘরে তিনি চোরকে ঢুকতে দিতেন না ।
40024044	সেইজন্য তোমরাও প্রস্তুত থাক , কারণ যে সময়ের কথা তোমরা চিন্তাও করবে না সেই সময়েই মনুষ্যপুত্র আসবেন ।
40024045	“ সেই বিশ্বস্ত ও বুদ্ধিমান দাস কে , যাকে তার মনিব তাঁর অন্যান্য দাসদের ঠিক সময়ে খাবার দেবার ভার দিয়েছেন ?
40024046	সেই দাস ধন্য , যাকে তার মনিব এসে বিশ্বস্তভাবে কাজ করতে দেখবেন ।
40024047	আমি তোমাদের সত্যি বলছি , তিনি সেই দাসকেই তাঁর সমস্ত বিষয়-সম্পত্তির ভার দেবেন ।
40024048	কিন্তু ধর , সেই দাস দুষ্ট , আর সে মনে মনে বলল , ‘ আমার মনিব আসতে দেরি করছেন । ’
40024049	সেই সুযোগে সে তার সংগী-দাসদের মারধর করতে লাগল এবং মাতালদের সংগে খাওয়া-দাওয়া করে মদ খেতে লাগল ।
40024050	কিন্তু যেদিন ও যে সময়ের কথা সেই দাস চিন্তাও করবে না , জানবেও না , সেই দিন ও সেই সময়েই তার মনিব এসে হাজির হবেন ।
40024051	তখন তিনি তাকে কেটে দু ’ টুকরা করে ভণ্ডদের মধ্যে তার স্থান ঠিক করবেন । সেখানে লোকে কান্নাকাটি করবে ও যন্ত্রণায় দাঁতে দাঁত ঘষতে থাকবে ।
40025001	“ সেই সময়ে স্বর্গ-রাজ্য এমন দশজন মেয়ের মত হবে যারা বান্ধবীর বরকে এগিয়ে আনবার জন্য বাতি নিয়ে বাইরে গেল ।
40025002	তাদের মধ্যে পাঁচজন ছিল বুদ্ধিমতি ।
40025003	বুদ্ধিহীন মেয়েরা তাদের বাতি নিল বটে কিন্তু সংগে করে তেল নিল না ।
40025004	বুদ্ধিমতি মেয়েরা তাদের বাতির সংগে পাত্রে করে তেলও নিল ।
40025005	বর আসতে দেরি হওয়াতে তারা ঢুলতে ঢুলতে সবাই ঘুমিয়ে পড়ল ।
40025006	“ পরে মাঝ রাতে চিৎকার শোনা গেল , ‘ ঐ দেখ , বর আসছেন ! বরকে এগিয়ে আনতে বের হও । ’
40025007	তখন সেই মেয়েরা উঠে তাদের বাতি ঠিক করল ।
40025008	বুদ্ধিহীনারা বুদ্ধিমতিদের বলল , ‘ তোমাদের তেল থেকে আমাদের কিছু দাও , কারণ আমাদের বাতি নিভে যাচ্ছে । ’
40025009	তখন সেই বুদ্ধিমতি মেয়েরা উত্তরে বলল , ‘ না , তেল যা আছে তাতে হয়তো আমাদের ও তোমাদের কুলাবে না । তোমরা বরং দোকানদারদের কাছে গিয়ে নিজেদের জন্য তেল কিনে নাও । ’
40025010	সেই বুদ্ধিহীন মেয়েরা যখন তেল কিনতে গেল তখনই বর এসে পড়লেন । তখন যে মেয়েরা প্রস্তুত ছিল তারা বরের সংগে বিয়ে বাড়ীতে গেল । তারা সবাই ভিতরে গেলে পর দরজা বন্ধ করে দেওয়া হল ।
40025011	“ পরে সেই বুদ্ধিহীন মেয়েরা এসে বলল , ‘ দেখুন , দরজাটা খুলে দিন । ’
40025012	উত্তরে বর বললেন , ‘ সত্যি বলছি , আমি তোমাদের চিনি না । ’ ”
40025013	গল্পের শেষে যীশু বললেন , “ এইজন্য সতর্ক থাক , কারণ সেই দিন বা সেই সময়ের কথা তোমরা জান না ।
40025014	“ স্বর্গ-রাজ্য এমন একজন লোকের মত যিনি বিদেশে যাবার আগে তাঁর দাসদের ডেকে তাঁর সমস্ত সম্পত্তির ভার তাদের হাতে দিয়ে গেলেন ।
40025015	সেই দাসদের ক্ষমতা অনুসারে তিনি একজনকে পাঁচ হাজার , একজনকে দু ’ হাজার ও একজনকে এক হাজার টাকা দিলেন ।
40025016	যে পাঁচ হাজার টাকা পেল সে তা দিয়ে ব্যবসা করে আরও পাঁচ হাজার টাকা লাভ করল ।
40025017	যে দু ’ হাজার টাকা পেল সে-ও একইভাবে আরও দু ’ হাজার টাকা লাভ করল ।
40025018	কিন্তু যে এক হাজার টাকা পেল সে মাটিতে গর্ত খুঁড়ে তার মনিবের টাকাগুলো লুকিয়ে রাখল ।
40025019	“ অনেক দিন পরে সেই মনিব এসে দাসদের কাছ থেকে হিসাব চাইলেন ।
40025020	যে পাঁচ হাজার টাকা পেয়েছিল সে আরও পাঁচ হাজার টাকা নিয়ে এসে বলল , ‘ আপনি আমাকে পাঁচ হাজার টাকা দিয়েছিলেন ।
40025021	দেখুন , আমি আরও পাঁচ হাজার টাকা লাভ করেছি । ’ তখন তার মনিব তাকে বললেন , ‘ বেশ করেছ । তুমি ভাল ও বিশ্বস্ত দাস । তুমি অল্প বিষয়ে বিশ্বস্ত বলে আমি তোমাকে অনেক বিষয়ের ভার দেব । এস , আমার আনন্দের ভাগী হও । ’
40025022	“ যে দু ’ হাজার টাকা পেয়েছিল সে এসে বলল , ‘ আপনি আমাকে দু ’ হাজার টাকা দিয়েছিলেন । দেখুন , আমি আরও দু ’ হাজার টাকা লাভ করেছি । ’
40025023	তখন তার মনিব তাকে বললেন , ‘ বেশ করেছ । তুমি ভাল ও বিশ্বস্ত দাস । তুমি অল্প বিষয়ে বিশ্বস্ত বলে আমি তোমাকে অনেক বিষয়ের ভার দেব । এস , আমার আনন্দের ভাগী হও । ’
40025024	“ কিন্তু যে এক হাজার টাকা পেয়েছিল সে এসে বলল , ‘ দেখুন , আমি জানতাম আপনি ভয়ানক কঠিন লোক । আপনি যেখানে বীজ বোনেন নি সেখান থেকে কাটেন এবং যেখানে ছড়ান নি সেখান থেকে কুড়ান ।
40025025	এইজন্য আমি ভয়ে ভয়ে বাইরে গিয়ে মাটিতে আপনার টাকা লুকিয়ে রেখেছিলাম । এই দেখুন , আপনার জিনিস আপনারই আছে । ’
40025026	উত্তরে তার মনিব তাকে বললেন , ‘ দুষ্ট ও অলস দাস ! তুমি তো জানতে যেখানে আমি বুনি নি সেখানে কাটি আর যেখানে ছড়াই নি সেখানে কুড়াই ।
40025027	তাহলে মহাজনদের কাছে আমার টাকা জমা রাখ নি কেন ? তা করলে তো আমি এসে টাকাটাও পেতাম এবং সংগে কিছু সুদও পেতাম । ’
40025028	তারপর তিনি অন্যদের বললেন , ‘ তোমরা ওর কাছ থেকে টাকাগুলো নিয়ে যার দশ হাজার টাকা আছে তাকে দাও ।
40025029	যার আছে তাকে আরও দেওয়া হবে আর তাতে তার অনেক হবে । কিন্তু যার নেই তার যা আছে তা-ও তার কাছ থেকে নিয়ে নেওয়া হবে ।
40025030	ঐ অপদার্থ দাসকে তোমরা বাইরের অন্ধকারে ফেলে দাও ; সেখানে লোকে কান্নাকাটি করবে আর যন্ত্রণায় দাঁতে দাঁত ঘষতে থাকবে । ’
40025031	“ মনুষ্যপুত্র সমস্ত স্বর্গদূতদের সংগে নিয়ে যখন নিজের মহিমায় আসবেন তখন তিনি রাজা হিসাবে তাঁর সিংহাসনে মহিমার সংগে বসবেন ।
40025032	সেই সময় সমস্ত জাতির লোকদের তাঁর সামনে একসংগে জড়ো করা হবে । রাখাল যেমন ভেড়া আর ছাগল আলাদা করে তেমনি তিনি সব লোকদের দু ’ ভাগে আলাদা করবেন ।
40025033	তিনি নিজের ডান দিকে ভেড়াদের আর বাঁ দিকে ছাগলদের রাখবেন ।
40025034	“ এর পরে রাজা তাঁর ডান দিকের লোকদের বলবেন , ‘ তোমরা যারা আমার পিতার আশীর্বাদ পেয়েছ , এস । জগতের আরম্ভে যে রাজ্য তোমাদের জন্য প্রস্তুত করে রাখা হয়েছে তার অধিকারী হও ।
40025035	যখন আমার খিদে পেয়েছিল তখন তোমরা আমাকে খেতে দিয়েছিলে ; যখন পিপাসা পেয়েছিল তখন জল দিয়েছিলে ; যখন অতিথি হয়েছিলাম তখন আশ্রয় দিয়েছিলে ;
40025036	যখন খালি গায়ে ছিলাম তখন কাপড় পরিয়েছিলে ; যখন অসুস্থ হয়েছিলাম তখন আমার দেখাশোনা করেছিলে ; আর যখন আমি জেলখানায় বন্দী অবস্থায় ছিলাম তখন আমাকে দেখতে গিয়েছিলে । ’
40025037	“ তখন সেই ঈশ্বরভক্ত লোকেরা উত্তরে তাঁকে বলবে , ‘ প্রভু , আপনার খিদে পেয়েছে দেখে কখন আপনাকে খেতে দিয়েছিলাম বা পিপাসা পেয়েছে দেখে জল দিয়েছিলাম ?
40025038	কখনই বা আপনাকে অতিথি হিসাবে আশ্রয় দিয়েছিলাম , কিম্বা খালি গায়ে দেখে কাপড় পরিয়েছিলাম ?
40025039	আর কখনই বা আপনাকে অসুস্থ বা জেলখানায় আছেন জেনে আপনার কাছে গিয়েছিলাম ? ’
40025040	“ এর উত্তরে রাজা তখন তাদের বলবেন , ‘ আমি তোমাদের সত্যিই বলছি , আমার এই ভাইদের মধ্যে সামান্য কোন একজনের জন্য যখন তা করেছিলে তখন আমারই জন্য তা করেছিলে । ’
40025041	“ পরে তিনি তাঁর বাঁ দিকের লোকদের বলবেন , ‘ ওহে অভিশপ্ত লোকেরা , আমার কাছ থেকে তোমরা দূর হও । শয়তান এবং তার দূতদের জন্য যে চিরকালের আগুন প্রস্তুত করা হয়েছে তার মধ্যে যাও ।
40025042	যখন আমার খিদে পেয়েছিল তখন তোমরা আমাকে খেতে দাও নি ; যখন পিপাসা পেয়েছিল তখন জল দাও নি ;
40025043	যখন অতিথি হয়েছিলাম তখন আশ্রয় দাও নি ; যখন খালি গায়ে ছিলাম তখন আমাকে কাপড় পরাও নি ; যখন অসুস্থ হয়েছিলাম এবং জেলখানায় বন্দী অবস্থায় ছিলাম তখন আমাকে দেখতে যাও নি । ’
40025044	“ তখন তাঁরা তাঁকে বলবে , ‘ প্রভু , কখন আপনার খিদে বা পিপাসা পেয়েছে দেখে , কিম্বা অতিথি হয়েছেন দেখে , কিম্বা খালি গায়ে দেখে , কিম্বা অসুস্থ বা জেলখানায় আছেন জেনে সাহায্য করি নি ? ’
40025045	“ উত্তরে তিনি তাদের বলবেন , ‘ আমি তোমাদের সত্যিই বলছি , তোমরা যখন এই সামান্য লোকদের মধ্যে কোন একজনের জন্য তা কর নি তখন তা আমার জন্যই কর নি । ’ ”
40025046	তারপর যীশু বললেন , “ এই লোকেরা অনন্ত শাস্তি পেতে যাবে , কিন্তু ঐ ঈশ্বরভক্ত লোকেরা অনন্ত জীবন ভোগ করতে যাবে । ”
40026001	এই সব কথার শেষে যীশু তাঁর শিষ্যদের বললেন ,
40026002	“ তোমরা তো জান আর দুই দিন পরেই উদ্ধার-পর্ব , আর মনুষ্যপুত্রকে ক্রুশে দেবার জন্য ধরিয়ে দেওয়া হবে । ”
40026003	সেই সময়ে মহাপুরোহিত কাইয়াফার বাড়ীতে প্রধান পুরোহিতেরা ও যিহূদীদের বৃদ্ধ নেতারা একত্র হলেন এবং যীশুকে গোপনে ধরে এনে মেরে ফেলবার ষড়যন্ত্র করলেন ।
40026004	
40026005	তবে তাঁরা বললেন , “ পর্বের সময়ে নয় ; তাতে লোকদের মধ্যে হয়তো গোলমাল শুরু হবে । ”
40026006	যীশু যখন বৈথনিয়াতে চর্মরোগী শিমোনের বাড়ীতে ছিলেন তখন একজন স্ত্রীলোক তাঁর কাছে আসল ।
40026007	সেই স্ত্রীলোকটি একটা সাদা পাথরের পাত্রে করে খুব দামী আতর এনেছিল । যীশু যখন খেতে বসলেন তখন সে তাঁর মাথায় সেই আতর ঢেলে দিল ।
40026008	শিষ্যেরা তা দেখে বিরক্ত হয়ে বললেন , “ এই দামী জিনিসটা কেন নষ্ট করা হচ্ছে ?
40026009	এটা তো অনেক দামে বিক্রি করে টাকাটা গরীবদের দেওয়া যেত । ”
40026010	যীশু এই কথা বুঝতে পেরে শিষ্যদের বললেন , “ তোমরা এই স্ত্রীলোকটিকে দুঃখ দিচ্ছ কেন ? সে তো আমার প্রতি ভাল কাজই করেছে ।
40026011	গরীবেরা তো সব সময় তোমাদের মধ্যে আছে , কিন্তু আমাকে তোমরা সব সময় পাবে না ।
40026012	সে আমার দেহের উপর এই আতর ঢেলে দিয়ে আমাকে কবরের জন্য প্রস্তুত করেছে ।
40026013	আমি তোমাদের সত্যিই বলছি , জগতের যে কোন জায়গায় সুখবর প্রচার করা হবে সেখানে এই স্ত্রীলোকটির কথা মনে করিয়ে দেবার জন্য তার এই কাজের কথাও বলা হবে । ”
40026014	তখন সেই বারোজন শিষ্যের মধ্যে যিহূদা ইষ্কারিয়োৎ নামে শিষ্যটি প্রধান পুরোহিতদের কাছে গিয়ে বলল ,
40026015	“ যীশুকে আপনাদের হাতে ধরিয়ে দিলে আপনারা আমাকে কি দেবেন ? ” প্রধান পুরোহিতেরা ত্রিশটা রূপার টাকা গুণে তাকে দিলেন ।
40026016	তার পর থেকেই যিহূদা যীশুকে ধরিয়ে দেবার জন্য সুযোগ খুঁজতে লাগল ।
40026017	খামিহীন রুটির পর্বের প্রথম দিনে শিষ্যেরা যীশুর কাছে এসে বললেন , “ আপনার জন্য উদ্ধার-পর্বের ভোজ আমাদের কোথায় প্রস্তুত করতে বলেন ? ”
40026018	যীশু বললেন , “ শহরের মধ্যে গিয়ে ঐ লোককে বল যে , গুরু বলছেন , ‘ আমার সময় কাছে এসে গেছে । আমার শিষ্যদের সংগে আমি তোমার বাড়ীতেই উদ্ধার-পর্ব পালন করব । ’ ”
40026019	যীশু শিষ্যদের যে আদেশ দিয়েছিলেন শিষ্যেরা সেইভাবেই উদ্ধার-পর্বের ভোজ প্রস্তুত করলেন ।
40026020	পরে সন্ধ্যা হলে যীশু সেই বারোজন শিষ্যকে নিয়ে খেতে বসলেন ।
40026021	খাবার সময়ে তিনি বললেন , “ আমি তোমাদের সত্যিই বলছি , তোমাদের মধ্যে একজন আমাকে শত্রুদের হাতে ধরিয়ে দেবে । ”
40026022	এতে শিষ্যেরা খুব দুঃখিত হয়ে একজনের পর একজন যীশুকে জিজ্ঞাসা করতে লাগলেন , “ সে কি আমি , প্রভু ? ”
40026023	উত্তরে তিনি তাঁদের বললেন , “ যে আমার সংগে পাত্রের মধ্যে হাত দিচ্ছে সে-ই আমাকে ধরিয়ে দেবে ।
40026024	মনুষ্যপুত্রের বিষয়ে পবিত্র শাস্ত্রে যেভাবে লেখা আছে ঠিক সেইভাবে তিনি মারা যাবেন বটে , কিন্তু হায় সেই লোক , যে মনুষ্যপুত্রকে শত্রুদের হাতে ধরিয়ে দেয় ! সেই মানুষের জন্ম না হলেই বরং তার পক্ষে ভাল হত । ”
40026025	যে যীশুকে শত্রুদের হাতে ধরিয়ে দিতে যাচ্ছিল সেই যিহূদা বলল , “ গুরু , সে কি আমি ? ” যীশু তাকে বললেন , “ তুমি ঠিক কথাই বললে । ”
40026026	খাওয়া-দাওয়া চলছে , এমন সময় যীশু রুটি নিয়ে ঈশ্বরকে ধন্যবাদ দিলেন । পরে তিনি সেই রুটি টুকরা টুকরা করলেন এবং শিষ্যদের দিয়ে বললেন , “ এই নাও , খাও ; এ আমার দেহ । ”
40026027	এর পরে তিনি পেয়ালা নিয়ে ঈশ্বরকে ধন্যবাদ দিলেন ও সেটা শিষ্যদের দিয়ে বললেন , “ পেয়ালার এই আংগুর-রস তোমরা সবাই খাও ,
40026028	কারণ এ আমার রক্ত যা অনেকের পাপের ক্ষমার জন্য দেওয়া হবে । মানুষের জন্য ঈশ্বরের নতুন ব্যবস্থা আমার এই রক্তের দ্বারাই বহাল করা হবে ।
40026029	আমি তোমাদের বলছি , এখন থেকে যতদিন আমি আমার পিতার রাজ্যে তোমাদের সংগে আংগুর ফলের রস নতুন ভাবে না খাই ততদিন পর্যন্ত আমি আর তা খাব না । ”
40026030	পরে তাঁরা একটা গান গেয়ে বের হয়ে জৈতুন পাহাড়ে গেলেন ।
40026031	পরে যীশু তাঁর শিষ্যদের বললেন , “ আজ রাতে আমাকে নিয়ে তোমাদের সকলের মনে বাধা আসবে । পবিত্র শাস্ত্রে লেখা আছে , ‘ আমি পালককে মেরে ফেলব , তাতে পালের মেষগুলো ছড়িয়ে পড়বে । ’
40026032	কিন্তু আমাকে মৃত্যু থেকে জীবিত করা হলে পর আমি তোমাদের আগেই গালীলে যাব । ”
40026033	তখন পিতর তাঁকে বললেন , “ আপনাকে নিয়ে সবার মনে বাধা আসলেও আমার মনে কখনও বাধা আসবে না । ”
40026034	যীশু তাঁকে বললেন , “ কিন্তু আমি তোমাকে সত্যিই বলছি , আজ ভোর রাতে মোরগ ডাকবার আগেই তুমি তিন বার বলবে যে , তুমি আমাকে চেনো না । ”
40026035	পিতর যীশুকে বললেন , “ আমাকে যদি আপনার সংগে মরতেও হয় তবুও আমি কখনও বলব না , আমি আপনাকে চিনি না । ” অন্য শিষ্যেরা সবাই সেই একই কথা বললেন ।
40026036	পরে যীশু শিষ্যদের সংগে গেৎশিমানী নামে একটা জায়গায় গেলেন এবং শিষ্যদের বললেন , “ আমি ওখানে গিয়ে যতক্ষণ প্রার্থনা করি ততক্ষণ তোমরা এখানে বসে থাক । ”
40026037	এই বলে তিনি পিতর আর সিবদিয়ের দুই ছেলেকে সংগে নিয়ে গেলেন । তাঁর মন দুঃখে ও কষ্টে ভরে উঠতে লাগল ।
40026038	তিনি তাঁদের বললেন , “ দুঃখে যেন আমার প্রাণ বেরিয়ে যাচ্ছে । তোমরা এখানেই থাক আর আমার সংগে জেগে থাক । ”
40026039	পরে তিনি কিছু দূরে গিয়ে মাটিতে উবুড় হয়ে পড়লেন এবং প্রার্থনা করে বললেন , “ আমার পিতা , যদি সম্ভব হয় তবে এই দুঃখের পেয়ালা আমার কাছ থেকে দূরে যাক । তবুও আমার ইচ্ছামত না হোক , তোমার ইচ্ছামতই হোক । ”
40026040	এর পরে তিনি শিষ্যদের কাছে এসে দেখলেন তাঁরা ঘুমিয়ে পড়েছেন । তিনি পিতরকে বললেন , “ এ কি ! আমার সংগে এক ঘণ্টাও কি তোমরা জেগে থাকতে পারলে না ?
40026041	জেগে থাক ও প্রার্থনা কর যেন পরীক্ষায় না পড় । অন্তরে ইচ্ছা আছে বটে , কিন্তু দেহ দুর্বল । ”
40026042	তিনি ফিরে গিয়ে দ্বিতীয় বার প্রার্থনা করে বললেন , “ পিতা আমার , আমি গ্রহণ না করলে যদি এই দুঃখের পেয়ালা দূর না হয় তবে তোমার ইচ্ছাই পূর্ণ হোক । ”
40026043	তিনি ফিরে এসে দেখলেন তাঁরা আবার ঘুমিয়ে পড়েছেন , কারণ তাঁদের চোখ ঘুমে ভারী হয়ে গিয়েছিল ।
40026044	তিনি আবার তাঁদের ছেড়ে গিয়ে তৃতীয় বার সেই একই কথা বলে প্রার্থনা করলেন ।
40026045	পরে তিনি শিষ্যদের কাছে এসে বললেন , “ এখনও তোমরা ঘুমাচ্ছ আর বিশ্রাম করছ ? দেখ , সময় এসে পড়েছে , মনুষ্যপুত্রকে পাপীদের হাতে ধরিয়ে দেওয়া হবে ।
40026046	ওঠো , চল , আমরা যাই । দেখ , যে আমাকে শত্রুদের হাতে ধরিয়ে দেবে সে এসে পড়েছে । ”
40026047	যীশু তখনও কথা বলছেন , এমন সময় যিহূদা সেখানে আসল । সে সেই বারোজন শিষ্যের মধ্যে একজন ছিল । তার সংগে অনেক লোক ছোরা ও লাঠি নিয়ে আসল । প্রধান পুরোহিতেরা ও বৃদ্ধ নেতারা এদের পাঠিয়েছিলেন ।
40026048	যীশুকে শত্রুদের হাতে যে ধরিয়ে দিয়েছিল সেই যিহূদা ঐ লোকদের সংগে একটা চিহ্ন ঠিক করেছিল ; সে বলেছিল , “ যাকে আমি চুমু দেব সে-ই সেই লোক ; তোমরা তাকে ধরবে । ”
40026049	তাই যিহূদা সোজা যীশুর কাছে গিয়ে বলল , “ গুরু , মংগল হোক । ” এই কথা বলেই সে যীশুকে চুমু দিল ।
40026050	যীশু তাকে বললেন , “ বন্ধু , যা করতে এসেছ , কর । ” সংগে সংগেই লোকেরা এসে যীশুকে ধরল ।
40026051	যাঁরা যীশুর সংগে ছিলেন তাঁদের মধ্যে একজন তাঁর ছোরা বের করলেন এবং তার ঘায়ে মহাপুরোহিতের দাসের একটা কান কেটে ফেললেন ।
40026052	তখন যীশু তাঁকে বললেন , “ তোমার ছোরা খাপে রাখ । ছোরা যারা ধরে তারা ছোরার ঘায়েই মরে ।
40026053	তুমি কি মনে কর যে , আমি আমার পিতাকে ডাকলে তিনি এখনই আমাকে হাজার হাজার স্বর্গদূত পাঠিয়ে দেবেন না ? কিন্তু তাহলে পবিত্র শাস্ত্রের কথা কিভাবে পূর্ণ হবে ?
40026054	শাস্ত্রে তো লেখা আছে এই সব এভাবেই ঘটবে । ”
40026055	পরে যীশু লোকদের বললেন , “ আমি কি ডাকাত যে , আপনারা ছোরা ও লাঠি নিয়ে আমাকে ধরতে এসেছেন ? আমি প্রত্যেক দিনই উপাসনা-ঘরে বসে শিক্ষা দিতাম , আর তখন তো আপনারা আমাকে ধরেন নি ।
40026056	কিন্তু এই সব ঘটল যাতে পবিত্র শাস্ত্রে নবীরা যা লিখেছেন তা পূর্ণ হয় । ” শিষ্যেরা সবাই তখন যীশুকে ফেলে পালিয়ে গেলেন ।
40026057	যারা যীশুকে ধরেছিল তারা তাকে মহাপুরোহিত কাইয়াফার কাছে নিয়ে গেল । সেখানে ধর্ম-শিক্ষকেরা ও বৃদ্ধ নেতারা একসংগে জড়ো হয়েছিলেন ।
40026058	পিতর দূরে থেকে যীশুর পিছনে পিছনে মহাপুরোহিতের উঠান পর্যন্ত গেলেন এবং শেষে কি হয় তা দেখবার জন্য ভিতরে ঢুকে রক্ষীদের সংগে বসলেন ।
40026059	যীশুকে মেরে ফেলবার উদ্দেশ্যে প্রধান পুরোহিতেরা এবং মহাসভার সমস্ত লোকেরা মিথ্যা সাক্ষ্যের খোঁজ করছিলেন ।
40026060	অনেক মিথ্যা সাক্ষী উপস্থিতও হয়েছিল , তবুও তাঁরা ঠিকমত কোন সাক্ষ্যই পেলেন না । শেষে দু ’ জন লোক এগিয়ে এসে বলল ,
40026061	“ এই লোকটা বলেছিল , সে ঈশ্বরের ঘরটা ভেংগে ফেলে তিন দিনের মধ্যে আবার তা তৈরী করে দিতে পারে । ”
40026062	তখন মহাপুরোহিত উঠে দাঁড়িয়ে যীশুকে বললেন , “ তুমি কি কোন উত্তর দেবে না ? এরা তোমার বিরুদ্ধে এই সব কি সাক্ষ্য দিচ্ছে ? ”
40026063	যীশু কিন্তু চুপ করেই রইলেন । মহাপুরোহিত আবার তাঁকে বললেন , “ তুমি জীবন্ত ঈশ্বরের দিব্য দিয়ে আমাদের বল যে , তুমি সেই মশীহ , অর্থাৎ ঈশ্বরের পুত্র কি না । ”
40026064	তখন যীশু তাঁকে বললেন , “ হ্যাঁ , আপনি ঠিক কথাই বলেছেন । তবে আমি আপনাদের এটাও বলছি , এর পরে আপনারা মনুষ্যপুত্রকে সর্বশক্তিমান ঈশ্বরের ডান পাশে বসে থাকতে এবং মেঘে করে আসতে দেখবেন । ”
40026065	তখন মহাপুরোহিত তাঁর কাপড় ছিঁড়ে ফেলে বললেন , “ এ ঈশ্বরকে অপমান করল । আমাদের আর সাক্ষীর কি দরকার ? এখনই তো আপনারা শুনলেন , সে ঈশ্বরকে অপমান করল ।
40026066	আপনারা কি মনে করেন ? ” তাঁরা উত্তর দিলেন , “ এ মৃত্যুর উপযুক্ত । ”
40026067	তখন লোকেরা যীশুর মুখে থুথু দিল এবং ঘুষি ও চড় মারল ।
40026068	তারা বলল , “ এই মশীহ , বল্‌তো দেখি , কে তোকে মারল ? ”
40026069	সেই সময় পিতর বাইরের উঠানে বসে ছিলেন । একজন চাকরাণী তাঁর কাছে এসে বলল , “ গালীলের যীশুর সংগে তো আপনিও ছিলেন । ”
40026070	কিন্তু পিতর সকলের সামনে অস্বীকার করে বললেন , “ তুমি কি বলছ তা আমি জানি না । ”
40026071	এর পরে পিতর বাইরে ফটকের কাছে গেলেন । তাঁকে দেখে আর একজন চাকরাণী সেখানকার লোকদের বলল , “ এই লোকটা নাসরতের যীশুর সংগে ছিল । ”
40026072	তখন পিতর শপথ করে আবার অস্বীকার করে বললেন , “ আমি ঐ লোকটাকে চিনি না । ”
40026073	যে লোকেরা সেখানে দাঁড়িয়ে ছিল তারা কিছুক্ষণ পরে পিতরকে এসে বলল , “ নিশ্চয়ই তুমি ওদের একজন ; তোমার ভাষাই তোমাকে ধরিয়ে দিচ্ছে । ”
40026074	তখন পিতর নিজেকে অভিশাপ দিলেন এবং শপথ করে বলতে লাগলেন , “ আমি ঐ লোকটাকে মোটেই চিনি না । ” আর তখনই একটা মোরগ ডেকে উঠল ।
40026075	তখন পিতরের মনে পড়ল যীশু বলেছিলেন , “ মোরগ ডাকবার আগে তুমি তিন বার বলবে যে , তুমি আমাকে চেনো না । ” আর পিতর বাইরে গিয়ে খুব কাঁদতে লাগলেন ।
40027001	ভোর বেলায় প্রধান পুরোহিতেরা ও বৃদ্ধ নেতারা সবাই যীশুকে মেরে ফেলবার কথাই ঠিক করলেন ।
40027002	তাঁরা যীশুকে বেঁধে নিয়ে গিয়ে রোমীয় প্রধান শাসনকর্তা পীলাতের হাতে দিলেন ।
40027003	যীশুকে শত্রুদের হাতে যে ধরিয়ে দিয়েছিল সেই যিহূদা যখন দেখল যীশুকে বিচারে দোষী বলে ঠিক করা হয়েছে তখন তার মনে খুব দুঃখ হল । সে প্রধান পুরোহিতদের ও বৃদ্ধ নেতাদের কাছে সেই ত্রিশটা রূপার টাকা ফিরিয়ে দিয়ে বলল ,
40027004	“ আমি নির্দোষীকে মেরে ফেলবার জন্য ধরিয়ে দিয়ে পাপ করেছি । ” তাঁরা বললেন , “ তাতে আমাদের কি ? তুমিই তা বুঝবে । ”
40027005	তখন যিহূদা সেই রূপার টাকাগুলো নিয়ে উপাসনা-ঘরের মধ্যে ছুঁড়ে ফেলে দিয়ে চলে গেল এবং গলায় দড়ি দিয়ে মরল ।
40027006	প্রধান পুরোহিতেরা সেই রূপার টাকাগুলো নিয়ে বললেন , “ এই টাকা উপাসনা-ঘরের তহবিলে রাখা ঠিক নয় , কারণ এটা রক্তের দাম । ”
40027007	পরে তাঁরা পরামর্শ করে সেই টাকা দিয়ে বিদেশীদের একটা কবরস্থানের জন্য কুমারের জমি কিনলেন ।
40027008	সেইজন্য সেই জমিকে আজও ‘ রক্তের জমি ’ বলা হয় ।
40027009	এতে নবী যিরমিয়ের মধ্য দিয়ে যে কথা বলা হয়েছিল তা পূর্ণ হল : “ তারা ত্রিশটা রূপার টাকা নিল । এই টাকা তাঁর দাম । ইস্রায়েলীয়েরা তাঁর জন্য এই দাম ঠিক করেছিল ।
40027010	প্রভু যেমন আমাকে আদেশ করেছিলেন সেইমতই তারা কুমারের জমির জন্য এই টাকাগুলো দিল । ”
40027011	এদিকে যীশু তখন প্রধান শাসনকর্তা পীলাতের সামনে দাঁড়িয়ে ছিলেন । শাসনকর্তা তাঁকে জিজ্ঞাসা করলেন , “ তুমি কি যিহূদীদের রাজা ? ” যীশু উত্তর দিলেন , “ আপনি ঠিকই বলছেন । ”
40027012	প্রধান পুরোহিতেরা এবং বৃদ্ধ নেতারা যীশুকে অনেক দোষ দিলেন কিন্তু যীশু কোন উত্তর দিলেন না ।
40027013	তখন পীলাত তাঁকে বললেন , “ ওরা তোমাকে কত দোষ দিচ্ছে তা কি তুমি শুনতে পাচ্ছ না ? ” যীশু কিন্তু একটা কথারও উত্তর দিলেন না ।
40027014	এতে সেই শাসনকর্তা খুব আশ্চর্য হয়ে গেলেন ।
40027015	প্রত্যেক উদ্ধার-পর্বের সময় প্রধান শাসনকর্তা লোকদের পছন্দ করা একজন কয়েদীকে ছেড়ে দিতেন । এটাই ছিল তাঁর নিয়ম ।
40027016	সেই সময় বারাব্বা নামে একজন কুখ্যাত কয়েদী ছিল ।
40027017	লোকেরা একসংগে জড়ো হলে পর পীলাত তাদের জিজ্ঞাসা করলেন , “ তোমরা কি চাও ? তোমাদের কাছে আমি কাকে ছেড়ে দেব , বারাব্বাকে , না যাকে মশীহ বলে সেই যীশুকে ? ”
40027018	পীলাত জানতেন , লোকেরা হিংসা করেই যীশুকে ধরিয়ে দিয়েছে ।
40027019	পীলাত যখন বিচারের আসনে বসে ছিলেন তখন তাঁর স্ত্রী তাঁকে বলে পাঠালেন , “ ঐ নির্দোষ লোকটিকে তুমি কিছু কোরো না , কারণ আজ স্বপ্নে আমি তাঁর দরুন অনেক কষ্ট পেয়েছি । ”
40027020	কিন্তু প্রধান পুরোহিতেরা এবং বৃদ্ধ নেতারা লোকদের উস্‌কিয়ে দিলেন যেন তারা বারাব্বাকে চেয়ে নেয় এবং যীশুকে মেরে ফেলবার কথা বলে ।
40027021	পরে প্রধান শাসনকর্তা লোকদের জিজ্ঞাসা করলেন , “ এই দু ’ জনের মধ্যে আমি তোমাদের কাছে কাকে ছেড়ে দেব ? ” তারা বলল , “ বারাব্বাকে । ”
40027022	তখন পীলাত তাদের বললেন , “ তাহলে যাকে মশীহ বলে সেই যীশুকে নিয়ে আমি কি করব ? ” তারা সবাই বলল , “ ওকে ক্রুশে দেওয়া হোক । ”
40027023	পীলাত বললেন , “ কেন , সে কি দোষ করেছে ? ” এতে তারা আরও বেশী চেঁচিয়ে বলতে লাগল , “ ওকে ক্রুশে দেওয়া হোক । ”
40027024	পীলাত যখন দেখলেন তিনি কিছুই করতে পারছেন না বরং আরও গোলমাল হচ্ছে , তখন তিনি জল নিয়ে লোকদের সামনে হাত ধুয়ে বললেন , “ এই লোকের রক্তের জন্য আমি দায়ী নই ; তোমরাই তা বুঝবে । ”
40027025	উত্তরে লোকেরা সবাই বলল , “ আমরা এবং আমাদের সন্তানেরা ওর রক্তের দায়ী হব । ”
40027026	তখন পীলাত বারাব্বাকে লোকদের কাছে ছেড়ে দিলেন , কিন্তু যীশুকে ভীষণভাবে চাবুক মারবার হুকুম দিয়ে ক্রুশে দেবার জন্য দিলেন ।
40027027	তখন প্রধান শাসনকর্তা পীলাতের সৈন্যেরা যীশুকে নিয়ে তাঁর বাড়ীর ভিতরে গেল এবং সমস্ত সৈন্যদলকে যীশুর চারদিকে জড়ো করল ।
40027028	তারা যীশুর কাপড়-চোপড় খুলে নিয়ে তাঁকে লাল রংয়ের পোশাক পরাল ।
40027029	পরে তারা কাঁটা-লতা দিয়ে একটা মুকুট গেঁথে তাঁর মাথায় পরিয়ে দিল , আর তাঁর ডান হাতে একটা লাঠি দিল । তার পরে তাঁর সামনে হাঁটু পেতে তাঁকে তামাশা করে বলল , “ যিহূদী-রাজ , জয় হোক ! ”
40027030	তখন তাঁর গায়ে তারা থুথু দিল এবং সেই লাঠি দিয়ে তাঁর মাথায় বারবার আঘাত করল ।
40027031	তাঁকে তামাশা করবার পর তারা সেই পোশাক খুলে নিল এবং তাঁর নিজের কাপড়-চোপড় পরিয়ে তাঁকে ক্রুশে দেবার জন্য নিয়ে চলল ।
40027032	সেখান থেকে বের হয়ে যাবার সময় সৈন্যেরা কুরীণী শহরের শিমোন নামে একজন লোকের দেখা পেল । সৈন্যেরা তাকে যীশুর ক্রুশ বয়ে নিয়ে যেতে বাধ্য করল ।
40027033	পরে তারা ‘ গল্‌গথা , ’ অর্থাৎ ‘ মাথার খুলির স্থান ’ নামে একটা জায়গায় এসে যীশুকে তেতো মিশানো সির্কা খেতে দিল । যীশু তা মুখে দিয়ে আর খেতে চাইলেন না ।
40027034	
40027035	যীশুকে ক্রুশে দেবার পর সৈন্যেরা গুলিবাঁট করে তাঁর কাপড়-চোপড় নিজেদের মধ্যে ভাগ করে নিল ।
40027036	পরে তারা সেখানে বসে তাঁকে পাহারা দিতে লাগল ।
40027037	তারা ক্রুশে যীশুর মাথার উপরের দিকে এই দোষ-নামা লাগিয়ে দিল , “ এ যীশু , যিহূদীদের রাজা । ”
40027038	তারা দু ’ জন ডাকাতকেও যীশুর সংগে ক্রুশে দিল , একজনকে ডান দিকে আর অন্যজনকে বাঁ দিকে ।
40027039	যে সব লোক সেই পথ দিয়ে যাচ্ছিল তারা মাথা নেড়ে যীশুকে ঠাট্টা করে বলল ,
40027040	“ তুমি না উপাসনা-ঘর ভেংগে আবার তিন দিনের মধ্যে তৈরী করতে পার ! তাহলে এখন নিজেকে রক্ষা কর । যদি তুমি ঈশ্বরের পুত্র হও তবে ক্রুশ থেকে নেমে এস । ”
40027041	প্রধান পুরোহিতেরা ও ধর্ম-শিক্ষকেরা এবং বৃদ্ধ নেতারাও তাঁকে ঠাট্টা করে বললেন ,
40027042	“ ও অন্যদের রক্ষা করত , নিজেকে রক্ষা করতে পারে না । ও তো ইস্রায়েলের রাজা ! এখন ক্রুশ থেকে ও নেমে আসুক । তাহলে আমরা ওর উপর বিশ্বাস করব ।
40027043	ও ঈশ্বরের উপর নির্ভর করে ; এখন ঈশ্বর যদি ওর উপর খুশী থাকেন তবে ওকে তিনি উদ্ধার করুন । ও তো নিজেকে ঈশ্বরের পুত্র বলত । ”
40027044	যে ডাকাতদের তাঁর সংগে ক্রুশে দেওয়া হয়েছিল তারাও সেই একই কথা বলে তাঁকে টিট্‌কারি দিল ।
40027045	সেই দিন দুপুর বারোটা থেকে বেলা তিনটা পর্যন্ত সমস্ত দেশ অন্ধকার হয়ে রইল ।
40027046	প্রায় তিনটার সময় যীশু জোরে চিৎকার করে বললেন , “ এলী , এলী , লামা শবক্তানী , ” অর্থাৎ “ ঈশ্বর আমার , ঈশ্বর আমার , কেন তুমি আমাকে ত্যাগ করেছ ? ”
40027047	যারা সেখানে দাঁড়িয়ে ছিল তাদের মধ্যে কয়েকজন এই কথা শুনে বলল , “ ও এলিয়কে ডাকছে । ”
40027048	তাদের মধ্যে একজন তখনই দৌড়ে গিয়ে সির্কায় পূর্ণ একটা সপঞ্জ নিল এবং একটা লাঠির মাথায় সেটা লাগিয়ে যীশুকে খেতে দিল ।
40027049	অন্যেরা বলল , “ থাক্‌ , দেখি এলিয় ওকে রক্ষা করতে আসেন কি না । ”
40027050	যীশু আবার জোরে চিৎকার করবার পরে প্রাণত্যাগ করলেন ।
40027051	তখন উপাসনা-ঘরের পর্দাটা উপর থেকে নীচ পর্যন্ত চিরে দু ’ ভাগ হয়ে গেল ; আর ভূমিকম্প হল ও বড় বড় পাথর ফেটে গেল ।
40027052	কতগুলো কবর খুলে গেল এবং ঈশ্বরের যে লোকেরা মারা গিয়েছিলেন তাঁদের অনেকের দেহ জীবিত হয়ে উঠল ।
40027053	তাঁরা কবর থেকে বের হয়ে আসলেন এবং যীশু মৃত্যু থেকে জীবিত হয়ে উঠলে পর পবিত্র শহরের মধ্যে গেলেন । তাঁরা সেখানে অনেককে দেখা দিলেন ।
40027054	সেনাপতি ও তাঁর সংগে যারা যীশুকে পাহারা দিচ্ছিল তারা ভূমিকম্প ও অন্য সব ঘটনা দেখে ভীষণ ভয় পেয়ে বলল , “ সত্যিই উনি ঈশ্বরের পুত্র ছিলেন । ”
40027055	অনেক স্ত্রীলোকও সেখানে দূরে দাঁড়িয়ে সব কিছু দেখছিলেন । যীশুর সেবা করবার জন্য তাঁরা গালীল থেকে তাঁর সংগে সংগে এসেছিলেন ।
40027056	তাঁদের মধ্যে ছিলেন মগ্‌দলীনী মরিয়ম , যাকোব ও যোষেফের মা মরিয়ম এবং সিবদিয়ের ছেলে যাকোব ও যোহনের মা ।
40027057	সন্ধ্যা হলে পর অরিমাথিয়া গ্রামের যোষেফ নামে একজন ধনী লোক সেখানে আসলেন । ইনি যীশুর শিষ্য হয়েছিলেন ।
40027058	পীলাতের কাছে গিয়ে তিনি যীশুর দেহটা চাইলেন । তখন পীলাত তাঁকে সেই দেহটা দিতে আদেশ দিলেন ।
40027059	যোষেফ যীশুর দেহটা নিয়ে গিয়ে পরিষ্কার কাপড়ে জড়ালেন ,
40027060	আর যে নতুন কবর তিনি নিজের জন্য পাহাড়ের মধ্যে কেটে রেখেছিলেন সেখানে সেই দেহটা রাখলেন । পরে সেই কবরের মুখে বড় একটা পাথর গড়িয়ে দিয়ে তিনি চলে গেলেন ।
40027061	কিন্তু মগ্‌দলীনী মরিয়ম ও সেই অন্য মরিয়ম সেখানে সেই কবরের সামনে বসে রইলেন ।
40027062	পরের দিন , অর্থাৎ আয়োজন-দিনের পরের দিন প্রধান পুরোহিতেরা এবং ফরীশীরা পীলাতের কাছে জড়ো হয়ে বললেন ,
40027063	“ হুজুর , আমাদের মনে পড়েছে , সেই ঠগটা বেঁচে থাকতে বলেছিল , ‘ আমি তিন দিন পরে বেঁচে উঠব । ’
40027064	সেইজন্য আদেশ করুন যেন তিন দিন পর্যন্ত কবরটা পাহারা দেওয়া হয় । না হলে তাঁর শিষ্যেরা হয়তো এসে তাঁর দেহটা চুরি করে নিয়ে গিয়ে লোকদের বলবে , ‘ তিনি মৃত্যু থেকে বেঁচে উঠেছেন । ’ তাহলে প্রথম ছলনার চেয়ে শেষ ছলনাটা আরও খারাপ হবে । ”
40027065	তখন পীলাত তাঁদের বললেন , “ পাহারাদারদের নিয়ে গিয়ে আপনারা যেভাবে পারেন সেইভাবে পাহারা দেবার ব্যবস্থা করুন । ”
40027066	তখন তাঁরা গিয়ে পাথরের উপরে সীলমোহর করলেন এবং পাহারাদারদের সেখানে রেখে কবরটা কড়াকড়িভাবে পাহারা দেবার ব্যবস্থা করলেন ।
40028001	বিশ্রামবারের পরে সপ্তার প্রথম দিনের ভোর বেলায় মগ্‌দলীনী মরিয়ম ও সেই অন্য মরিয়ম কবরটা দেখতে গেলেন ।
40028002	তখন হঠাৎ ভীষণ ভূমিকম্প হল , কারণ প্রভুর একজন দূত স্বর্গ থেকে নেমে আসলেন এবং কবরের মুখ থেকে পাথরখানা সরিয়ে দিয়ে তার উপর বসলেন ।
40028003	তাঁর চেহারা বিদ্যুতের মত ছিল আর তাঁর কাপড়-চোপড় ছিল ধব্‌ধবে সাদা ।
40028004	তাঁর ভয়ে পাহারাদারেরা কাঁপতে লাগল এবং মরার মত হয়ে পড়ল ।
40028005	স্বর্গদূত স্ত্রীলোকদের বললেন , “ তোমরা ভয় কোরো না , কারণ আমি জানি , যাঁকে ক্রুশে দেওয়া হয়েছিল তোমরা সেই যীশুকে খুঁজছ ।
40028006	তিনি এখানে নেই । তিনি যেমন বলেছিলেন তেমন ভাবেই জীবিত হয়ে উঠেছেন । এস , তিনি যেখানে শুয়ে ছিলেন সেই জায়গাটা দেখ ।
40028007	তোমরা তাড়াতাড়ি গিয়ে তাঁর শিষ্যদের বল তিনি মৃত্যু থেকে জীবিত হয়ে উঠেছেন এবং তাদের আগে গালীলে যাচ্ছেন । তারা তাঁকে সেখানেই দেখতে পাবে । দেখ , কথাটা আমি তোমাদের জানিয়ে দিলাম । ”
40028008	সেই স্ত্রীলোকেরা অবশ্য ভয় পেয়েছিলেন , কিন্তু তবুও খুব আনন্দের সংগে তাড়াতাড়ি কবরের কাছ থেকে চলে গেলেন এবং যীশুর শিষ্যদের এই খবর দেবার জন্য দৌড়াতে লাগলেন ।
40028009	এমন সময় যীশু হঠাৎ সেই স্ত্রীলোকদের সামনে এসে বললেন , “ তোমাদের মংগল হোক । ” তখন সেই স্ত্রীলোকেরা তাঁর কাছে গিয়ে তাঁর পা ধরে প্রণাম করে তাঁকে ঈশ্বরের সম্মান দিলেন ।
40028010	যীশু তাঁদের বললেন , “ ভয় কোরো না ; তোমরা গিয়ে ভাইদের গালীলে যেতে বল । তারা সেখানেই আমাকে দেখতে পাবে । ”
40028011	সেই স্ত্রীলোকেরা যখন চলে যাচ্ছিলেন তখন সেই পাহারাদারদের কয়েকজন শহরে গেল এবং যা যা ঘটেছিল তা প্রধান পুরোহিতদের জানাল ।
40028012	তখন পুরোহিতেরা ও বৃদ্ধ নেতারা একত্র হয়ে পরামর্শ করলেন এবং সেই সৈন্যদের অনেক টাকা দিয়ে বললেন ,
40028013	“ তোমরা বোলো , ‘ আমরা রাতে যখন ঘুমাচ্ছিলাম তখন তাঁর শিষ্যেরা এসে তাঁকে চুরি করে নিয়ে গেছে । ’
40028014	এই কথা যদি প্রধান শাসনকর্তা শুনতে পান তবে আমরা তাঁকে শান্ত করব এবং শাস্তির হাত থেকে তোমাদের রক্ষা করব । ”
40028015	তখন পাহারাদারেরা সেই টাকা নিল এবং তাদের যেমন বলা হয়েছিল তেমনই বলল । আজও পর্যন্ত সেই কথা যিহূদীদের মধ্যে ছড়িয়ে আছে ।
40028016	যীশু গালীলের যে পাহাড়ে শিষ্যদের যেতে বলেছিলেন সেই এগারোজন শিষ্য তখন সেই পাহাড়ে গেলেন ।
40028017	সেখানে যীশুকে দেখে তাঁরা তাঁকে প্রণাম করে ঈশ্বরের সম্মান দিলেন , কিন্তু কয়েকজন সন্দেহ করলেন ।
40028018	তখন যীশু কাছে এসে তাঁদের এই কথা বললেন , “ স্বর্গের ও পৃথিবীর সমস্ত ক্ষমতা আমাকে দেওয়া হয়েছে ।
40028019	এইজন্য তোমরা গিয়ে সমস্ত জাতির লোকদের আমার শিষ্য কর । পিতা , পুত্র ও পবিত্র আত্মার নামে তাদের বাপ্তিস্ম দাও ।
40028020	আমি তোমাদের যে সব আদেশ দিয়েছি তা পালন করতে তাদের শিক্ষা দাও । দেখ , যুগের শেষ পর্যন্ত সব সময় আমি তোমাদের সংগে সংগে আছি । ”
41001001	ঈশ্বরের পুত্র যীশু খ্রীষ্টের বিষয়ে সুখবরের আরম্ভ ।
41001002	নবী যিশাইয়ের বইয়ে ঈশ্বরের বলা এই কথা লেখা আছে : দেখ , তোমার আগে আমি আমার সংবাদদাতাকে পাঠাচ্ছি । সে তোমার পথ প্রস্তুত করবে ।
41001003	মরু-এলাকায় একজনের কণ্ঠস্বর চিৎকার করে জানাচ্ছে , তোমরা প্রভুর পথ ঠিক কর , তাঁর রাস্তা সোজা কর ।
41001004	সেই কথামতই বাপ্তিস্মদাতা যোহন মরু-এলাকায় গিয়ে লোকদের বাপ্তিস্ম দিচ্ছিলেন এবং প্রচার করছিলেন যেন লোকে পাপের ক্ষমা পাবার জন্য পাপ থেকে মন ফিরায় ও বাপ্তিস্ম গ্রহণ করে ।
41001005	তাতে যিহূদিয়া প্রদেশ ও যিরূশালেম শহরের সবাই বের হয়ে যোহনের কাছে আসতে লাগল । তারা যখন পাপ স্বীকার করল তখন যোহন যর্দন নদীতে তাদের বাপ্তিস্ম দিলেন ।
41001006	যোহন উটের লোমের কাপড় পরতেন এবং তাঁর কোমরে চামড়ার কোমর-বাঁধনি ছিল ।
41001007	তিনি পংগপাল আর বনমধু খেতেন । তিনি যা প্রচার করতেন তা এই , “ আমার পরে একজন আসছেন । তিনি আমার চেয়ে শক্তিশালী । উবুড় হয়ে তাঁর জুতার ফিতা খুলবার যোগ্যও আমি নই ।
41001008	আমি তোমাদের জলে বাপ্তিস্ম দিচ্ছি কিন্তু তিনি পবিত্র আত্মাতে তোমাদের বাপ্তিস্ম দেবেন । ”
41001009	সেই সময়ে যীশু গালীল প্রদেশের নাসরত গ্রাম থেকে আসলেন , আর যোহন তাঁকে যর্দন নদীতে বাপ্তিস্ম দিলেন ।
41001010	জল থেকে উঠে আসবার সংগে সংগেই যীশু দেখলেন , আকাশ চিরে গেছে এবং পবিত্র আত্মা কবুতরের মত হয়ে তাঁর উপর নেমে আসছেন ।
41001011	সেই সময় স্বর্গ থেকে এই কথা শোনা গেল , “ তুমিই আমার প্রিয় পুত্র , তোমার উপর আমি খুব সন্তুষ্ট । ”
41001012	এর পরেই যীশুকে পবিত্র আত্মার পরিচালনায় মরু-এলাকায় যেতে হল ।
41001013	সেই মরু-এলাকায় চল্লিশ দিন ধরে শয়তান যীশুকে লোভ দেখিয়ে পাপে ফেলবার চেষ্টা করতে লাগল । সেখানে অনেক বুনো জন্তু ছিল , আর স্বর্গদূতেরা যীশুর সেবা-যত্ন করতেন ।
41001014	যোহন জেলখানায় বন্দী হবার পরে যীশু গালীল প্রদেশে গেলেন । সেখানে তিনি এই কথা বলে ঈশ্বরের দেওয়া সুখবর প্রচার করতে লাগলেন ,
41001015	“ সময় হয়েছে , ঈশ্বরের রাজ্য কাছে এসে গেছে । আপনারা পাপ থেকে মন ফিরান এবং এই সুখবরে বিশ্বাস করুন । ”
41001016	একদিন যীশু গালীল সাগরের পার দিয়ে যাচ্ছিলেন । এমন সময় তিনি শিমোন ও তাঁর ভাই আন্দ্রিয়কে সাগরে জাল ফেলতে দেখলেন । সেই দু ’ জন ছিলেন জেলে ।
41001017	যীশু তাঁদের বললেন , “ আমার সংগে চল । আমি তোমাদের মানুষ-ধরা জেলে করব । ”
41001018	তখনই তাঁরা জাল ফেলে রেখে যীশুর সংগে গেলেন ।
41001019	সেখান থেকে কিছু দূরে গেলে পর তিনি সিবদিয়ের দুই ছেলে যাকোব ও যোহনকে দেখতে পেলেন । তাঁরা তাঁদের নৌকায় বসে জাল ঠিক করছিলেন ।
41001020	যীশু তাঁদের দেখামাত্র ডাক দিলেন , আর তাঁরা তাঁদের বাবা সিবদিয়কে মজুরদের সংগে নৌকায় রেখে যীশুর সংগে গেলেন ।
41001021	যীশু ও তাঁর শিষ্যেরা কফরনাহূম শহরে গেলেন । পরে বিশ্রামবারে যীশু সমাজ-ঘরে গিয়ে শিক্ষা দিতে লাগলেন ।
41001022	লোকেরা তাঁর শিক্ষায় আশ্চর্য হয়ে গেল , কারণ তিনি ধর্ম-শিক্ষকদের মত শিক্ষা দিচ্ছিলেন না বরং যাঁর অধিকার আছে সেই রকম লোকের মতই শিক্ষা দিচ্ছিলেন ।
41001023	সেই সময় মন্দ আত্মায় পাওয়া একজন লোক সেই সমাজ-ঘরের মধ্যে ছিল ।
41001024	সে চিৎকার করে বলল , “ ওহে নাসরতের যীশু , আমাদের সংগে আপনার কি দরকার ? আপনি কি আমাদের সর্বনাশ করতে এসেছেন ? আমি জানি আপনি কে ; আপনিই তো ঈশ্বরের সেই পবিত্রজন । ”
41001025	যীশু তখন সেই মন্দ আত্মাকে ধমক দিয়ে বললেন , “ চুপ কর , ওর মধ্য থেকে বের হয়ে যাও । ”
41001026	সেই মন্দ আত্মা তখন লোকটাকে মুচ্‌ড়ে ধরল এবং জোরে চিৎকার করে তার মধ্য থেকে বের হয়ে গেল ।
41001027	এই ঘটনা দেখে লোকেরা এমন আশ্চর্য হল যে , তারা নিজেদের মধ্যে বলতে লাগল , “ এই সব কি ব্যাপার ? এই অধিকার-ভরা নতুন শিক্ষাই বা কি ? এমন কি , মন্দ আত্মাদেরও তিনি আদেশ দেন আর তারা তাঁর কথা শুনতে বাধ্য হয় । ”
41001028	এতে গালীল প্রদেশের সব জায়গায় যীশুর কথা খুব তাড়াতাড়ি ছড়িয়ে পড়ল ।
41001029	পরে তাঁরা সমাজ-ঘর থেকে বের হয়ে শিমোন ও আন্দ্রিয়ের বাড়ীতে গেলেন । যাকোব এবং যোহনও তাঁদের সংগে ছিলেন ।
41001030	শিমোনের শাশুড়ীর জ্বর হয়েছিল বলে তিনি শুয়ে ছিলেন । যীশু আসামাত্রই তাঁর কথা তাঁকে বলা হল ।
41001031	তখন যীশু তাঁর কাছে গিয়ে হাত ধরে তাঁকে তুললেন । তাতে তাঁর জ্বর ছেড়ে গেল এবং তিনি তাঁদের খাওয়া-দাওয়ার ব্যবস্থা করতে লাগলেন ।
41001032	সেই দিন সূর্য ডুবে গেলে পর সন্ধ্যাবেলা লোকেরা সব রোগীদের ও মন্দ আত্মায় পাওয়া লোকদের যীশুর কাছে আনল ।
41001033	শহরের সব লোক তখন সেই বাড়ীর দরজার কাছে এসে জড়ো হল ।
41001034	যীশু অনেক রকমের রোগীকে সুস্থ করলেন এবং অনেক মন্দ আত্মা ছাড়ালেন । তিনি মন্দ আত্মাদের কথা বলতে দিলেন না , কারণ সেই মন্দ আত্মারা জানত তিনি কে ।
41001035	পরদিন খুব ভোরে অন্ধকার থাকতেই যীশু উঠলেন এবং ঘর ছেড়ে একটা নির্জন জায়গায় গিয়ে প্রার্থনা করতে লাগলেন ।
41001036	শিমোন ও তাঁর সংগীরা যীশুকে খুঁজছিলেন ।
41001037	পরে তাঁকে খুজে পেয়ে বললেন , “ সবাই আপনাকে খুঁজছে । ”
41001038	যীশু তাঁদের বললেন , “ চল , আমরা কাছের গ্রামগুলোতে যাই যেন আমি সেখানেও প্রচার করতে পারি , কারণ সেইজন্যই তো আমি এসেছি । ” এইভাবে যীশু গালীলের সব জায়গায় গিয়ে যিহূদীদের সমাজ-ঘরগুলোতে প্রচার করলেন এবং মন্দ আত্মা দূর করলেন ।
41001039	
41001040	পরে একজন চর্মরোগী যীশুর কাছে এসে তাঁর সামনে হাঁটু পেতে বলল , “ আপনি ইচ্ছা করলেই আমাকে ভাল করতে পারেন । ”
41001041	লোকটির উপর যীশুর খুব মমতা হল । তিনি হাত বাড়িয়ে তাকে ছুঁয়ে বললেন , “ আমি তা-ই চাই , তুমি শুচি হও । ”
41001042	আর তখনই তার চর্মরোগ ভাল হয়ে গেল ।
41001043	যীশু তখনই তাকে বিদায় করলেন , কিন্তু তার আগে তাকে কড়াকড়িভাবে বললেন ,
41001044	“ দেখ , এই কথা কাউকে বোলো না । তুমি বরং পুরোহিতের কাছে গিয়ে নিজেকে দেখাও আর শুচি হবার জন্য মোশি যে উৎসর্গের আদেশ দিয়েছেন তা উৎসর্গ কর । এতে পুরোহিতদের কাছে প্রমাণ হবে যে , তুমি ভাল হয়েছ । ”
41001045	সেই লোকটি কিন্তু বাইরে গিয়ে সব জায়গায় এই খবর ছড়াতে লাগল । তার ফলে যীশু কোন গ্রামে আর খোলাখুলিভাবে যেতে পারলেন না । তাঁকে নির্জন জায়গায় থাকতে হল ; তবুও লোকেরা সব জায়গা থেকে তাঁর কাছে আসতে লাগল ।
41002001	কয়েকদিন পরে যীশু আবার কফরনাহূমে গেলেন । লোকেরা শুনল তিনি ঘরে আছেন ।
41002002	তখন এত লোক সেখানে জড়ো হল যে , ঘর তো দূরের কথা , দরজার বাইরেও আর জায়গা রইল না । যীশু লোকদের কাছে ঈশ্বরের বাক্য প্রচার করছিলেন ।
41002003	এমন সময় কয়েকজন লোক একজন অবশ-রোগীকে তাঁর কাছে নিয়ে আসল । চারজন লোক তাকে বয়ে আনছিল ,
41002004	কিন্তু ভিড়ের জন্য তারা তাকে যীশুর কাছে নিয়ে যেতে পারল না । এইজন্য যীশু যেখানে ছিলেন ঠিক তার উপরের ছাদের কিছু অংশ তারা সরিয়ে ফেলল । তারপর সেই খোলা জায়গা দিয়ে মাদুর সুদ্ধই সেই অবশ-রোগীকে নীচে নামিয়ে দিল ।
41002005	যীশু তাদের বিশ্বাস দেখে সেই অবশ-রোগীকে বললেন , “ তোমার পাপ ক্ষমা করা হল । ”
41002006	সেখানে কয়েকজন ধর্ম-শিক্ষক বসে ছিলেন । তাঁরা মনে মনে ভাবছিলেন ,
41002007	“ লোকটা এই রকম কথা বলছে কেন ? সে তো ঈশ্বরকে অপমান করছে । একমাত্র ঈশ্বর ছাড়া আর কে পাপ ক্ষমা করতে পারে ? ”
41002008	তাঁরা যে ঐ সব কথা ভাবছেন তা যীশু নিজের অন্তরে তখনই বুঝতে পারলেন । এইজন্য তিনি তাঁদের বললেন , “ আপনারা কেন মনে মনে ঐ সব কথা ভাবছেন ?
41002009	এই অবশ-রোগীকে কোন্‌টা বলা সহজ - ‘ তোমার পাপ ক্ষমা করা হল , ’ না , ‘ ওঠো , তোমার মাদুর তুলে নিয়ে হেঁটে বেড়াও ’ ?
41002010	কিন্তু আপনারা যেন জানতে পারেন পৃথিবীতে পাপ ক্ষমা করবার ক্ষমতা মনুষ্যপুত্রের আছে ” - এই পর্যন্ত বলে তিনি সেই অবশ-রোগীকে বললেন ,
41002011	“ আমি তোমাকে বলছি , ওঠো , তোমার মাদুর তুলে নিয়ে বাড়ী চলে যাও । ”
41002012	তখনই সেই লোকটি উঠে তার মাদুর তুলে নিল এবং সকলের সামনেই বাইরে চলে গেল । এতে সবাই আশ্চর্য হয়ে ঈশ্বরের গৌরব করে বলল , “ আমরা কখনও এই রকম দেখি নি । ”
41002013	পরে যীশু আবার গালীল সাগরের ধারে গেলেন । তখন অনেক লোক তাঁর কাছে আসল , আর তিনি তাদের শিক্ষা দিতে লাগলেন ।
41002014	এর পরে তিনি পথে যেতে যেতে দেখলেন আল্‌ফেয়ের ছেলে লেবি কর্‌আদায় করবার ঘরে বসে আছেন । যীশু তাঁকে বললেন , “ এস , আমার শিষ্য হও । ” তখন লেবি উঠে যীশুর সংগে গেলেন ।
41002015	পরে যীশু লেবির বাড়ীতে খেতে বসলেন । তখন অনেক কর্‌-আদায়কারী ও খারাপ লোকেরাও যীশু ও তাঁর শিষ্যদের সংগে খেতে বসল , কারণ অনেক লোক যীশুর সংগে সংগে যাচ্ছিল ।
41002016	ফরীশী দলের ধর্ম-শিক্ষকেরা যখন দেখলেন যীশু কর্‌-আদায়কারী ও খারাপ লোকদের সংগে খাচ্ছেন তখন তাঁরা তাঁর শিষ্যদের বললেন , “ উনি কর্‌-আদায়কারী ও খারাপ লোকদের সংগে খাওয়া-দাওয়া করেন কেন ? ”
41002017	এই কথা শুনে যীশু সেই ধর্ম-শিক্ষকদের বললেন , “ সুস্থদের জন্য ডাক্তারের দরকার নেই বরং অসুস্থদের জন্যই দরকার আছে । আমি ধার্মিকদের ডাকতে আসি নি বরং পাপীদেরই ডাকতে এসেছি । ”
41002018	একবার বাপ্তিস্মদাতা যোহনের শিষ্যেরা ও ফরীশীরা উপবাস করছিলেন । তা দেখে কয়েকজন লোক যীশুর কাছে এসে বলল , “ যোহনের শিষ্যেরা ও ফরীশীদের শিষ্যেরা উপবাস করেন , কিন্তু আপনার শিষ্যেরা করেন না কেন ? ”
41002019	যীশু তাদের বললেন , “ বর সংগে থাকতে কি বরের সংগের লোকেরা উপবাস করতে পারে ? যতদিন বর সংগে থাকে ততদিন তারা উপবাস করতে পারে না ।
41002020	কিন্তু সময় আসছে যখন তাদের কাছ থেকে বরকে নিয়ে যাওয়া হবে , আর সেই সময় তারা উপবাস করবে ।
41002021	“ কেউ পুরানো জামায় নতুন কাপড়ের তালি দেয় না । যদি দেয় তবে সেই পুরানো কাপড় থেকে নতুন তালিটা ছিঁড়ে আসে । তাতে সেই ছেঁড়া আরও বড় হয় ।
41002022	পুরানো চামড়ার থলিতে কেউ টাটকা আংগুর-রস রাখে না । যদি রাখে তবে টাটকা রসের দরুন থলি ফেটে গিয়ে রস ও থলি দু ’ টাই নষ্ট হয় । টাটকা রস নতুন থলিতেই রাখা হয় । ”
41002023	এক বিশ্রামবারে যীশু শস্যক্ষেতের মধ্য দিয়ে যাচ্ছিলেন । তাঁর শিষ্যেরা যেতে যেতে শীষ ছিঁড়তে লাগলেন ।
41002024	তাতে ফরীশীরা যীশুকে বললেন , “ ধর্মের নিয়ম মতে বিশ্রামবারে যা করা উচিত নয় তা ওরা করছে কেন ? ”
41002025	যীশু তাঁদের বললেন , “ অবিয়াথর যখন মহাপুরোহিত ছিলেন সেই সময় দায়ূদ ও তাঁর সংগীদের একবার খিদে পেয়েছিল , কিন্তু তাঁদের সংগে কোন খাবার ছিল না । তখন দায়ূদ যা করেছিলেন তা কি আপনারা কখনও পড়েন নি ? তিনি তো ঈশ্বরের ঘরে ঢুকে সম্মুখ-রুটি খেয়েছিলেন এবং সংগীদেরও তা দিয়েছিলেন । কিন্তু এই রুটি পুরোহিতেরা ছাড়া আর কারও খাবার নিয়ম ছিল না । ”
41002026	
41002027	যীশু তাঁদের আরও বললেন , “ মানুষের জন্যই বিশ্রামবারের সৃষ্টি হয়েছে , কিন্তু বিশ্রামবারের জন্য মানুষের সৃষ্টি হয় নি ।
41002028	তাই মনুষ্যপুত্র বিশ্রামবারেরও কর্তা । ”
41003001	এর পরে যীশু আবার সমাজ-ঘরে গেলেন । সেখানে একজন লোক ছিল যার একটা হাত শুকিয়ে গিয়েছিল ।
41003002	ফরীশীদের মধ্যে কয়েকজন যীশুকে দোষ দেবার অজুহাত খুঁজছিলেন । বিশ্রামবারে যীশু লোকটাকে সুস্থ করেন কি না তা দেখবার জন্য তাঁরা তাঁর উপর ভাল করে নজর রাখতে লাগলেন ।
41003003	যীশু সেই শুকনা-হাত লোকটিকে বললেন , “ সকলের সামনে এসে দাঁড়াও । ”
41003004	তারপর যীশু ফরীশীদের জিজ্ঞাসা করলেন , “ বিশ্রামবারে ভাল কাজ করা উচিত , না মন্দ কাজ করা উচিত ? প্রাণ রক্ষা করা উচিত , না নষ্ট করা উচিত ? ” ফরীশীরা কিন্তু কোনই উত্তর দিলেন না ।
41003005	তখন যীশু বিরক্ত হয়ে তাঁদের দিকে তাকিয়ে দেখলেন এবং তাঁদের অন্তরের কঠিনতার জন্য গভীর দুঃখের সংগে সেই লোকটিকে বললেন , “ তোমার হাত বাড়িয়ে দাও । ” লোকটি হাত বাড়িয়ে দিলে পর তার হাত একেবারে ভাল হয়ে গেল ।
41003006	তখন ফরীশীরা বাইরে গেলেন এবং কিভাবে যীশুকে মেরে ফেলা যায় সেই বিষয়ে রাজা হেরোদের দলের লোকদের সংগে পরামর্শ করতে লাগলেন ।
41003007	এর পরে যীশু তাঁর শিষ্যদের সংগে সাগরের ধারে গেলেন । গালীল প্রদেশের অনেক লোক তাঁর পিছনে পিছনে চলল । যীশু যে সব কাজ করছিলেন সেগুলোর কথা শুনে যিহূদিয়া , যিরূশালেম , ইদোম , যর্দন নদীর ওপার এবং সোর ও সীদোন শহরের চারদিক থেকে অনেক লোক তাঁর কাছে আসল ।
41003008	
41003009	যীশু নিজের জন্য একটা ছোট নৌকা তাঁর শিষ্যদের ঠিক করে রাখতে বললেন যেন ভিড়ের দরুন লোকে চাপাচাপি করে তাঁর উপর না পড়ে ।
41003010	তিনি অনেক লোককে সুস্থ করেছিলেন বলে রোগীরা তাঁকে ছোঁবার জন্য ঠেলাঠেলি করছিল ।
41003011	মন্দ আত্মারা যখনই তাঁকে দেখত তখনই তাঁর সামনে মাটিতে পড়ে চিৎকার করে বলত , “ আপনিই ঈশ্বরের পুত্র । ”
41003012	কিন্তু তিনি খুব কড়াভাবে তাদের আদেশ দিতেন যেন তারা কাউকে না বলে তিনি কে ।
41003013	এর পরে যীশু পাহাড়ের উপরে উঠলেন এবং নিজের ইচ্ছামত কিছু লোককে তাঁর কাছে ডেকে নিলেন । তাঁরা যীশুর কাছে আসলে পর তিনি বারোজনকে প্রেরিত্‌-পদে নিযুক্ত করলেন যেন তাঁরা তাঁর সংগে সংগে থাকেন এবং মন্দ আত্মা ছাড়াবার ক্ষমতা দিয়ে তিনি তাঁদের প্রচার-কাজে পাঠাতে পারেন ।
41003014	
41003015	
41003016	যে বারোজনকে তিনি নিযুক্ত করেছিলেন তাঁরা হলেন শিমোন , যাঁর নাম তিনি দিলেন পিতর ;
41003017	সিবদিয়ের দুই ছেলে যাকোব ও যোহন ( এঁদের নাম তিনি দিলেন বোয়ানের্গিস , অর্থাৎ বজ্রধ্বনির পুত্রেরা ) ;
41003018	আন্দ্রিয় , ফিলিপ , বর্‌থলময় , মথি , থোমা , আলফেয়ের ছেলে যাকোব , থদ্দেয় , মৌলবাদী শিমোন ,
41003019	আর যিহূদা ইষ্কারিয়োৎ , যে যীশুকে শত্রুদের হাতে ধরিয়ে দিয়েছিল ।
41003020	যীশু ঘরে আসলে পর আবার এত লোক তাঁর কাছে জড়ো হল যে , তিনি ও তাঁর শিষ্যেরা কিছু খেতেও পারলেন না ।
41003021	যীশুর নিজের লোকেরা এই খবর শুনে তাঁকে বের করে নিতে আসলেন । তাঁরা বললেন , “ ও পাগল হয়ে গেছে । ”
41003022	যিরূশালেম থেকে যে ধর্ম-শিক্ষকেরা এসেছিলেন তাঁরা বললেন , “ ওকে বেল্‌সবূলে পেয়েছে । মন্দ আত্মাদের রাজার সাহায্যেই ও মন্দ আত্মা ছাড়ায় । ”
41003023	যীশু সেই ধর্ম-শিক্ষকদের ডাকলেন এবং শিক্ষা দেবার জন্য বললেন , “ শয়তান কেমন করে শয়তানকে তাড়িয়ে দিতে পারে ?
41003024	কোন রাজ্য নিজের মধ্যে ভাগ হয়ে গেলে সেই রাজ্য টিকতে পারে না ।
41003025	আবার কোন পরিবার যদি ভাগ হয়ে যায় তবে সেই পরিবারও টিকতে পারে না ।
41003026	সেইভাবে শয়তানও যদি নিজের বিরুদ্ধে দাঁড়িয়ে তাঁর শক্তিতে ভাংগন ধরায় তবে সেও টিকতে পারে না এবং সেখানেই তার শেষ হয় ।
41003027	এই কথা ঠিক যে , একজন বলবান লোককে প্রথমে বেঁধে না রেখে তার ঘরে ঢুকে তার জিনিসপত্র কেউই নিয়ে যেতে পারে না । তাকে বাঁধলে পরে তবেই সে তার ঘর লুট করতে পারবে ।
41003028	আমি আপনাদের সত্যি বলছি , মানুষের সমস্ত পাপ এবং ঈশ্বরের বিরুদ্ধে অপমানের কথা ক্ষমা করা হবে ,
41003029	কিন্তু পবিত্র আত্মার বিরুদ্ধে অপমানের কথা কখনও ক্ষমা করা হবে না । সেই লোকের পাপ চিরকাল থাকবে । ”
41003030	ধর্ম-শিক্ষকেরা যে বলেছিলেন , “ ওকে মন্দ আত্মায় পেয়েছে , ” তাঁদের সেই কথার জন্যই যীশু এই সব বললেন ।
41003031	এর পরে যীশুর মা ও ভাইয়েরা সেখানে আসলেন এবং বাইরে দাঁড়িয়ে থেকে যীশুকে ডেকে পাঠালেন ।
41003032	যীশুর চারদিকে তখন অনেক লোক বসে ছিল । তারা যীশুকে বলল , “ আপনার মা ও ভাইয়েরা বাইরে আপনার খোঁজ করছেন । ”
41003033	যীশু বললেন , “ কে আমার মা , আর কারা আমার ভাই ? ”
41003034	যারা তাঁকে ঘিরে বসে ছিল তিনি তাদের দিকে তাকিয়ে বললেন , “ এই তো আমার মা ও ভাইয়েরা !
41003035	ঈশ্বরের ইচ্ছা যারা পালন করে তারাই আমার ভাই , বোন ও মা । ”
41004001	যীশু আবার গালীল সাগরের ধারে লোকদের শিক্ষা দিতে লাগলেন । তাঁর চারদিকে অনেক লোকের ভিড় হল ; সেইজন্য তিনি সাগরের মধ্যে একটা নৌকায় উঠে বসলেন আর লোকেরা সাগরের ধারে দাঁড়িয়ে রইল ।
41004002	তিনি গল্পের মধ্য দিয়ে অনেক বিষয় তাদের শিক্ষা দিতে লাগলেন । তার মধ্যে তিনি বললেন ,
41004003	“ শুনুন , একজন চাষী বীজ বুনতে গেল ।
41004004	বীজ বুনবার সময় কতগুলো বীজ পথের পাশে পড়ল , আর পাখীরা এসে তা খেয়ে ফেলল ।
41004005	আবার কতগুলো বীজ পাথুরে জমিতে পড়ল । সেখানে বেশী মাটি ছিল না । মাটি গভীর ছিল না বলে তাড়াতাড়ি চারা গজিয়ে উঠল ।
41004006	সূর্য উঠলে পর সেগুলো পুড়ে গেল এবং শিকড় ভাল করে বসে নি বলে শুকিয়ে গেল ।
41004007	আর কতগুলো বীজ কাঁটাবনের মধ্যে পড়ল । কাঁটাগাছ বেড়ে উঠে চারাগুলো চেপে রাখল , তাই ফল ধরল না ।
41004008	কিন্তু আর কতগুলো বীজ ভাল জমিতে পড়ল এবং গাছ বের হয়ে বেড়ে উঠল ও ফল দিল ; কোনটাতে ত্রিশ গুণ , কোনটাতে ষাট গুণ , আবার কোনটাতে একশোগুণ ফসল জন্মাল । ”
41004009	শেষে যীশু বললেন , “ যার শুনবার কান আছে , সে শুনুক । ”
41004010	ভিড় কমে গেলে পর যীশুর চারপাশের লোকেরা আর তাঁর বারোজন শিষ্য সেই গল্পের বিষয় তাঁকে জিজ্ঞাসা করলেন ।
41004011	যীশু তাঁদের বললেন , “ ঈশ্বরের রাজ্যের গুপ্ত সত্য তোমাদেরই জানতে দেওয়া হয়েছে , কিন্তু অন্যদের কাছে গল্পের মধ্য দিয়ে সব কথা বলা হয় ,
41004012	যেন পবিত্র শাস্ত্রের কথামত , ‘ তারা তাকিয়েও দেখতে না পায় এবং শুনেও বুঝতে না পারে । তা না হলে তারা হয়তো ঈশ্বরের দিকে ফিরবে এবং ক্ষমা পাবে । ’ ”
41004013	তারপর যীশু তাঁদের বললেন , “ তোমরা কি এই গল্পটার মানে বুঝলে না ? তাহলে কেমন করে অন্য গল্পগুলোর মানে বুঝবে ?
41004014	চাষী যে বীজ বুনেছিল তা হল ঈশ্বরের বাক্য ।
41004015	পথের পাশে পড়া বীজের মধ্য দিয়ে তাদের সম্বন্ধেই বলা হয়েছে যারা সেই বাক্য শোনে , কিন্তু শয়তান তখনই এসে তাদের অন্তরে যে বাক্য বোনা হয়েছিল তা নিয়ে যায় ।
41004016	পাথুরে জমিতে পড়া বীজের মধ্য দিয়ে তাদের সম্বন্ধেই বলা হয়েছে যারা সেই বাক্য শুনে তখনই আনন্দের সংগে তা গ্রহণ করে ,
41004017	কিন্তু তাদের মধ্যে শিকড় ভাল করে বসে না বলে কেবল অল্প দিনের জন্য তারা স্থির থাকে । পরে বাক্যের জন্য যখন কষ্ট এবং অত্যাচার আসে তখনই তারা পিছিয়ে যায় ।
41004018	আবার কাঁটাবনের মধ্যে বোনা বীজের মধ্য দিয়ে তাদের সম্বন্ধেই বলা হয়েছে যারা সেই বাক্য শোনে ,
41004019	কিন্তু সংসারের চিন্তা-ভাবনা , ধন-সম্পত্তির মায়া এবং অন্যান্য জিনিসের লোভ এসে সেই বাক্যকে চেপে রাখে ;
41004020	সেইজন্য তাতে কোন ফল হয় না । আর ভাল জমিতে বোনা বীজের মধ্য দিয়ে তাদের সম্বন্ধে বলা হয়েছে যারা সেই বাক্য শুনে তা গ্রহণ করে এবং ফল দেয় । কেউ দেয় ত্রিশগুণ , কেউ দেয় ষাট গুণ আবার কেউ দেয় একশো গুণ । ”
41004021	যীশু আরও বললেন , “ কেউ কি বাতি নিয়ে ঝুড়ি বা খাটের নীচে রাখে ? সে কি তা বাতিদানের উপর রাখে না ?
41004022	কোন জিনিস যদি লুকানো থাকে তবে তা প্রকাশিত হবার জন্যই লুকানো থাকে ; আবার কোন জিনিস যদি ঢাকা থাকে তবে তা খুলবার জন্যই ঢাকা থাকে ।
41004023	যদি কারও শুনবার কান থাকে সে শুনুক । ”
41004024	এর পরে যীশু বললেন , “ তোমরা যা শুনছ সেই বিষয়ে মনোযোগ দাও । তোমরা যেভাবে মেপে দাও তোমাদের জন্য সেইভাবে মাপা হবে ; এমন কি , বেশী করেই মাপা হবে ।
41004025	যার আছে তাকে আরও দেওয়া হবে , কিন্তু যার নেই তার যা আছে তা-ও তার কাছ থেকে নিয়ে নেওয়া হবে । ”
41004026	যীশু আরও বললেন , “ ঈশ্বরের রাজ্য এই রকম : একজন লোক জমিতে বীজ ছড়াল ।
41004027	পরে সে রাতে ঘুমিয়ে ও দিনে জেগে থেকে সময় কাটাল । এর মধ্যে সেই বীজ থেকে চারা গজিয়ে বড় হল , কিন্তু কিভাবে হল তা সে জানল না ।
41004028	জমি নিজে নিজেই ফল জন্মাল-প্রথমে চারা , পরে শীষ এবং শীষের মাথায় পরিপূর্ণ শস্যের দানা ।
41004029	দানা পাকলে পর সে কাস্তে লাগাল , কারণ ফসল কাটবার সময় হয়েছে । ”
41004030	তারপর যীশু বললেন , “ কিসের সংগে আমরা ঈশ্বরের রাজ্যের তুলনা করব ? কোন্‌দৃষ্টান্তের মধ্য দিয়ে তা বুঝাব ?
41004031	সেই রাজ্য একটা সর্ষে-দানার মত । জমিতে বুনবার সময় দেখা যায় যে , ওটা সব বীজের মধ্যে সবচেয়ে ছোট ।
41004032	কিন্তু লাগাবার পর যখন গাছ বেড়ে ওঠে তখন সমস্ত শাক-সব্‌জির মধ্যে ওটা সবচেয়ে বড় হয় , আর এমন বড় বড় ডাল বের হয় যে , পাখীরাও তার আড়ালে বাসা বাঁধে । ”
41004033	এই রকম আরও অনেক গল্পের মধ্য দিয়ে যীশু ঈশ্বরের বাক্য লোকদের কাছে বলতেন । তারা যতটুকু বুঝতে পারত ততটুকুই তিনি তাদের কাছে বলতেন ।
41004034	গল্প ছাড়া তিনি তাদের শিক্ষা দিতেন না , কিন্তু শিষ্যেরা যখন তাঁর সংগে একা থাকতেন তখন তিনি সব কিছু তাঁদের বুঝিয়ে দিতেন ।
41004035	সেই দিন সন্ধ্যাবেলা যীশু তাঁর শিষ্যদের বললেন , “ চল , আমরা সাগরের ওপারে যাই । ”
41004036	তখন শিষ্যেরা লোকদের ছেড়ে যীশু যে নৌকায় ছিলেন সেই নৌকাতে করে তাঁকে নিয়ে চললেন । অবশ্য সেখানে আরও অন্য নৌকাও ছিল ।
41004037	নৌকা যখন চলছিল তখন একটা ভীষণ ঝড় উঠল এবং ঢেউগুলো নৌকার উপর এমনভাবে আছড়ে পড়ল যে , নৌকা জলে ভরে উঠতে লাগল ।
41004038	যীশু কিন্তু নৌকার পিছন দিকে একটা বালিশের উপর মাথা রেখে ঘুমাচ্ছিলেন । শিষ্যেরা তাঁকে জাগিয়ে বললেন , “ গুরু , আমরা যে মারা পড়ছি সেদিকে কি আপনার খেয়াল নেই ? ”
41004039	যীশু উঠে বাতাসকে ধমক দিলেন এবং সাগরকে বললেন , “ থাম , শান্ত হও । ” তাতে বাতাস থেমে গেল ও সব কিছু খুব শান্ত হয়ে গেল ।
41004040	তিনি শিষ্যদের বললেন , “ তোমরা ভয় পাও কেন ? এখনও কি তোমাদের বিশ্বাস হয় নি ? ”
41004041	এতে শিষ্যেরা ভীষণ ভয় পেলেন এবং নিজেদের মধ্যে বলাবলি করতে লাগলেন , “ ইনি কে যে , বাতাস এবং সাগরও তাঁর কথা শোনে ? ”
41005001	তারপর যীশু ও তাঁর শিষ্যেরা গালীল সাগর পার হয়ে গেরাসেনীদের এলাকায় গেলেন ।
41005002	যীশু নৌকা থেকে নামতেই মন্দ আত্মায় পাওয়া একজন লোক কবরস্থান থেকে বের হয়ে তাঁর সামনে আসল ।
41005003	লোকটা কবরস্থানেই থাকত এবং শিকল দিয়েও কেউ আর তাকে বেঁধে রাখতে পারত না ।
41005004	তার হাত-পা প্রায়ই শিকল দিয়ে বাঁধা হত , কিন্তু সে শিকল ছিঁড়ে ফেলত এবং পায়ের বেড়ী ভেংগে ফেলত । কেউই তাকে সামলাতে পারত না ।
41005005	সে দিনরাত কবরে কবরে ও পাহাড়ে পাহাড়ে চিৎকার করে বেড়াত এবং পাথর দিয়ে নিজেই নিজের গা কাটত ।
41005006	যীশুকে দূর থেকে দেখে সে দৌড়ে এসে তাঁকে প্রণাম করল , আর সে চিৎকার করে বলল , “ মহান ঈশ্বরের পুত্র যীশু , আমার সংগে আপনার কি দরকার ? ঈশ্বরের দিব্য , আপনি আমাকে যন্ত্রণা দেবেন না । ”
41005007	
41005008	সে এই কথা বলল কারণ যীশু তাকে বলেছিলেন , “ মন্দ আত্মা , এই লোকটির মধ্য থেকে বের হয়ে যাও । ”
41005009	যীশু তাকে জিজ্ঞাসা করলেন , “ তোমার নাম কি ? ” সে বলল , “ আমার নাম বাহিনী , কারণ আমরা অনেকে আছি । ”
41005010	সে যীশুকে বারবার কাকুতি-মিনতি করে বলল যেন তিনি সেই এলাকা থেকে তাদের বের করে না দেন ।
41005011	সেই সময় সেই জায়গার কাছে পাহাড়ের গায়ে খুব বড় এক পাল শূকর চরছিল ।
41005012	মন্দ আত্মারা যীশুকে মিনতি করে বলল , “ ঐ শূকরের পালের মধ্যে আমাদের পাঠিয়ে দিন ; ওদের মধ্যে আমাদের ঢুকতে দিন । ”
41005013	যীশু অনুমতি দিলে পর সেই মন্দ আত্মারা বের হয়ে শূকরগুলোর মধ্যে গেল । তাতে সমস্ত শূকর ঢালু পার দিয়ে জোরে দৌড়ে গেল এবং সাগরের মধ্যে পড়ে ডুবে মরল । সেই পালের মধ্যে প্রায় দু ’ হাজার শূকর ছিল ।
41005014	যারা শূকর চরাচ্ছিল তারা তখন পালিয়ে গিয়ে গ্রামে এবং তার আশেপাশের সব জায়গায় এই খবর দিল । তখন লোকেরা দেখতে আসল কি হয়েছে ।
41005015	তারা যীশুর কাছে এসে দেখল , যাকে অনেকগুলো মন্দ আত্মায় পেয়েছিল সেই লোকটা কাপড়-চোপড় পরে সুস্থ মনে বসে আছে । এ দেখে লোকেরা ভয় পেল ।
41005016	এই ঘটনা যারা দেখেছিল তারা সেই মন্দ আত্মায় পাওয়া লোকটার বিষয় ও সেই শূকরগুলোর বিষয় লোকদের জানাল ।
41005017	এতে লোকেরা যীশুকে অনুরোধ করতে লাগল যেন তিনি তাদের এলাকা ছেড়ে চলে যান ।
41005018	যীশু যখন নৌকায় উঠছিলেন তখন যাকে মন্দ আত্মায় পেয়েছিল সেই লোকটি তাঁর সংগে যাবার জন্য মিনতি করতে লাগল ।
41005019	কিন্তু যীশু তাঁকে এই বলে বিদায় করলেন , “ তুমি তোমার বাড়ীতে ফিরে যাও এবং প্রভু তোমার জন্য কত বড় কাজ করেছেন ও তোমার উপর কত দয়া দেখিয়েছেন তা গিয়ে তোমার বাড়ীর লোকদের বল । ”
41005020	লোকটি তখন চলে গেল এবং যীশু তার জন্য কত বড় কাজ করেছেন তা দিকাপলি এলাকায় বলে বেড়াতে লাগল । তাতে সবাই আশ্চর্য হল ।
41005021	যীশু যখন নৌকায় করে আবার সাগরের অন্য পারে গেলেন তখন তাঁর চারপাশে অনেক লোক এসে ভিড় করল । তিনি তখনও সাগরের পারে ছিলেন ।
41005022	সেই সময় যায়ীর নামে যিহূদী সমাজ-ঘরের একজন নেতা সেখানে আসলেন এবং যীশুকে দেখে তাঁর পায়ের উপর উবুড় হয়ে পড়লেন ।
41005023	তিনি যীশুকে মিনতি করে বললেন , “ আমার মেয়েটা মারা যাবার মত হয়েছে । আপনি এসে তার উপর আপনার হাত রাখুন ; তাতে সে সুস্থ হয়ে উঠবে । ”
41005024	তখন যীশু তাঁর সংগে চললেন । অনেক লোক যীশুর সংগে সংগে যাচ্ছিল এবং তাঁর চারপাশে ঠেলাঠেলি করছিল ।
41005025	সেই ভিড়ের মধ্যে একজন স্ত্রীলোক ছিল যে বারো বছর ধরে রক্তস্রাব রোগে ভুগছিল ।
41005026	অনেক ডাক্তারের হাতে সে অনেক কষ্ট পেয়েছিল , আর তার যা কিছু ছিল সবই সে খরচ করেছিল , কিন্তু ভাল হবার বদলে দিন দিনই তার অবস্থা খারাপ হচ্ছিল ।
41005027	যীশুর বিষয় শুনে সে ভিড়ের মধ্যেই যীশুর ঠিক পিছনে এসে তাঁর চাদরটা ছুঁলো ,
41005028	কারণ সে ভেবেছিল যদি কেবল তাঁর কাপড় সে ছুঁতে পারে তাহলেই সে ভাল হয়ে যাবে ।
41005029	যীশুর চাদরটা ছোঁয়ার সংগে সংগেই তার রক্তস্রাব বন্ধ হল এবং সে তার নিজের দেহের মধ্যেই বুঝল তার অসুখ ভাল হয়ে গেছে ।
41005030	যীশু তখনই বুঝলেন তাঁর মধ্য থেকে শক্তি বের হয়েছে । সেইজন্য তিনি ভিড়ের চারদিকে তাকিয়ে জিজ্ঞাসা করলেন , “ কে আমার কাপড় ছুঁলো ? ”
41005031	তাঁর শিষ্যেরা বললেন , “ আপনি তো দেখছেন লোকে আপনার চারপাশে ঠেলাঠেলি করছে , আর তবুও আপনি বলছেন , কে আপনাকে ছুঁলো ? ”
41005032	এই কাজ কে করেছে তা দেখবার জন্য তবুও যীশু চারদিকে তাকাতে লাগলেন ।
41005033	সেই স্ত্রীলোকটির যা হয়েছে তা বুঝে সে কাঁপতে কাঁপতে এসে যীশুর পায়ে পড়ল এবং সব বিষয় জানাল ।
41005034	যীশু তাঁকে বললেন , “ মা , তুমি বিশ্বাস করেছ বলে সুস্থ হয়েছ । শান্তিতে চলে যাও , তোমার আর এই কষ্ট না হোক । ”
41005035	যীশু তখনও কথা বলছিলেন , এমন সময় সেই সমাজ-ঘরের নেতা যায়ীরের ঘর থেকে কয়েকজন লোক এসে যায়ীরকে বলল , “ আপনার মেয়েটা মারা গেছে ; গুরুকে আর কষ্ট দেবেন না । ”
41005036	সেই লোকগুলোর কথা শুনে যীশু যায়ীরকে বললেন , “ ভয় করবেন না , কেবল বিশ্বাস করুন । ”
41005037	যীশু কেবল পিতর , যাকোব ও যাকোবের ভাই যোহনকে তাঁর সংগে নিলেন ।
41005038	পরে যায়ীরের বাড়ীতে এসে তিনি দেখলেন খুব গোলমাল হচ্ছে । লোকেরা জোরে জোরে কান্নাকাটি করছে ।
41005039	যীশু ভিতরে গিয়ে লোকদের বললেন , “ আপনারা কেন গোলমাল ও কান্নাকাটি করছেন ? মেয়েটি মারা যায় নি , ঘুমাচ্ছে । ”
41005040	এই কথা শুনে লোকেরা হাসাহাসি করতে লাগল । তখন যীশু তাদের সবাইকে ঘর থেকে বাইরে যেতে বললেন । তারপর তিনি মেয়েটির মা-বাবা এবং তাঁর সংগের শিষ্যদের নিয়ে মেয়েটি যে ঘরে ছিল সেই ঘরে ঢুকলেন ।
41005041	মেয়েটির বয়স ছিল বারো বছর । যীশু মেয়েটির হাত ধরে বললেন , “ টালিথা কুম্‌ , ” অর্থাৎ “ খুকী , তোমাকে বলছি , ওঠো । ” আর তখনই মেয়েটি উঠে হেঁটে বেড়াতে লাগল । এতে তাঁরা খুব আশ্চর্য হয়ে গেলেন ।
41005042	
41005043	এই ঘটনার কথা কাউকে না জানাবার জন্য যীশু কড়া আদেশ দিলেন এবং মেয়েটিকে কিছু খেতে দিতে বললেন ।
41006001	এর পর যীশু সেই জায়গা ছেড়ে নিজের গ্রামে গেলেন ,
41006002	আর তাঁর শিষ্যেরাও তাঁর সংগে গেলেন । বিশ্রামবারে তিনি সমাজ-ঘরে গিয়ে শিক্ষা দিতে লাগলেন । অনেক লোক তাঁর কথা শুনে আশ্চর্য হয়ে বলতে লাগল , “ এই লোক কোথা থেকে এই সব পেল ? এই যে জ্ঞান তাকে দেওয়া হয়েছে , এ-ই বা কি ? আবার সে আশ্চর্য আশ্চর্য কাজও করছে ।
41006003	এ কি সেই ছুতার মিস্ত্রি নয় ? এ কি মরিয়মের ছেলে নয় ? যাকোব , যোষেফ , যিহূদা ও শিমোনের ভাই নয় ? তার বোনেরা কি এখানে আমাদের মধ্যে নেই ? ” এইভাবে যীশুকে নিয়ে লোকদের মনে বাধা আসতে লাগল ।
41006004	তখন যীশু তাদের বললেন , “ নিজের গ্রাম , নিজের আত্মীয়-স্বজন ও নিজের বাড়ী ছাড়া আর সব জায়গাতেই নবীরা সম্মান পান । ”
41006005	তারপর তিনি কয়েকজন অসুস্থ লোকের উপর হাত রেখে তাদের সুস্থ করলেন , কিন্তু সেখানে আর কোন আশ্চর্য কাজ করা সম্ভব হল না ।
41006006	লোকেরা তাঁকে বিশ্বাস করল না দেখে তিনি খুব আশ্চর্য হলেন । এর পরে যীশু গ্রামে গ্রামে গিয়ে লোকদের শিক্ষা দিতে লাগলেন ।
41006007	পরে তিনি তাঁর সেই বারোজন শিষ্যকে নিজের কাছে ডাকলেন এবং প্রচার করবার জন্য দু ’ জন দু ’ জন করে পাঠিয়ে দিলেন । তিনি মন্দ আত্মাদের উপরে তাঁদের ক্ষমতা দিলেন ।
41006008	যাত্রাপথের জন্য একটা লাঠি ছাড়া আর কিছুই তিনি শিষ্যদের নিতে দিলেন না । রুটি , থলি , কোমর-বাঁধনিতে পয়সা পর্যন্ত নিতে তিনি তাঁদের বারণ করলেন ।
41006009	তিনি তাঁদের জুতা পরতে বললেন বটে , কিন্তু একটার বেশী জামা পরতে নিষেধ করলেন ।
41006010	তিনি তাঁদের আরও বললেন , “ তোমরা যে বাড়ীতে ঢুকবে সেই গ্রাম ছেড়ে না যাওয়া পর্যন্ত সেই বাড়ীতেই থেকো ।
41006011	কোন জায়গার লোকেরা যদি তোমাদের গ্রহণ না করে কিম্বা তোমাদের কথা না শোনে , তবে সেই জায়গা ছেড়ে চলে যাবার সময়ে তোমাদের পায়ের ধুলা ঝেড়ে ফেলো যেন সেটাই তাদের বিরুদ্ধে সাক্ষ্য হয় । ”
41006012	তখন শিষ্যেরা গিয়ে প্রচার করতে লাগলেন যেন লোকেরা পাপ থেকে মন ফিরায় ।
41006013	তাঁরা অনেক মন্দ আত্মা ছাড়ালেন এবং অনেক অসুস্থ লোকের মাথায় তেল দিয়ে তাদের সুস্থ করলেন ।
41006014	যীশুর সুনাম চারদিকে ছড়িয়ে পড়েছিল বলে রাজা হেরোদ যীশুর কথা শুনতে পেয়েছিলেন । কোন কোন লোক বলছিল , “ উনিই সেই বাপ্তিস্মদাতা যোহন । তিনি মৃত্যু থেকে বেঁচে উঠেছেন বলে এই সব আশ্চর্য কাজ করছেন । ”
41006015	কেউ কেউ বলছিল , “ উনি এলিয় ” ; আবার কেউ কেউ বলছিল , “ অনেক দিন আগেকার নবীদের মত উনিও একজন নবী । ”
41006016	এই সব কথা শুনে হেরোদ বললেন , “ উনি যোহন , যাঁর মাথা কেটে ফেলবার আদেশ আমি দিয়েছিলাম । আবার উনি বেঁচে উঠেছেন । ”
41006017	এই ঘটনার আগে হেরোদ লোক পাঠিয়ে যোহনকে ধরেছিলেন এবং তাঁকে বেঁধে জেলে রেখেছিলেন । হেরোদ তাঁর ভাই ফিলিপের স্ত্রী হেরোদিয়ার জন্যই এটা করেছিলেন । হেরোদ হেরোদিয়াকে বিয়ে করেছিলেন বলে যোহন বারবার হেরোদকে বলতেন , “ আপনার ভাইয়ের স্ত্রীকে বিয়ে করা আপনার উচিত হয় নি । ”
41006018	
41006019	এইজন্য যোহনের উপর হেরোদিয়ার খুব রাগ ছিল । সে যোহনকে মেরে ফেলতে চেয়েছিল ,
41006020	কিন্তু হেরোদ যোহনকে ভয় করতেন বলে সে তা করতে পারছিল না । যোহন যে একজন ঈশ্বরভক্ত ও পবিত্র লোক হেরোদ তা জানতেন , তাই তিনি যোহনকে বিপদের হাত থেকে রক্ষা করতেন । যোহনের কথা শুনবার সময় মনে খুব অস্বস্তি বোধ করলেও হেরোদ তাঁর কথা শুনতে ভালবাসতেন ।
41006021	শেষে হেরোদিয়া একটা সুযোগ পেল । হেরোদ নিজের জন্মদিনে তাঁর বড় বড় রাজকর্মচারী , সেনাপতি ও গালীল প্রদেশের প্রধান লোকদের জন্য একটা ভোজ দিলেন ।
41006022	হেরোদিয়ার মেয়ে সেই ভোজসভায় নাচ দেখিয়ে হেরোদ ও ভোজে নিমন্ত্রিত লোকদের সন্তুষ্ট করল । তখন রাজা মেয়েটিকে বললেন , “ তুমি যা চাও আমি তোমাকে তা-ই দেব । ”
41006023	হেরোদ মেয়েটির কাছে শপথ করে বললেন , “ তুমি যা চাও আমি তা-ই তোমাকে দেব । এমন কি , আমার রাজ্যের অর্ধেক পর্যন্তও দেব । ”
41006024	মেয়েটি গিয়ে তার মাকে বলল , “ আমি কি চাইব ? ” তার মা বলল , “ বাপ্তিস্মদাতা যোহনের মাথা । ”
41006025	মেয়েটি তখনই গিয়ে রাজাকে বলল , “ একটা থালায় করে আমি এখনই বাপ্তিস্মদাতা যোহনের মাথাটা চাই । ”
41006026	এই কথা শুনে রাজা হেরোদ খুব দুঃখিত হলেন , কিন্তু ভোজে নিমন্ত্রিত লোকদের সামনে শপথ করেছিলেন বলে মেয়েটিকে ফিরিয়ে দিতে চাইলেন না ।
41006027	তিনি তখনই যোহনের মাথা কেটে আনবার জন্য একজন জল্লাদকে হুকুম দিলেন । সেই জল্লাদ জেলখানায় গিয়ে যোহনের মাথা কেটে একটা থালায় করে তা নিয়ে আসল । রাজা সেটা মেয়েটিকে দিলে পর সে তা নিয়ে গিয়ে তার মাকে দিল ।
41006028	
41006029	এই খবর পেয়ে যোহনের শিষ্যেরা এসে তাঁর দেহটা নিয়ে গিয়ে কবর দিলেন ।
41006030	যীশু যে বারোজন শিষ্যকে পাঠিয়েছিলেন তাঁরা ফিরে আসলেন এবং যা যা করেছিলেন ও শিক্ষা দিয়েছিলেন সবই তাঁকে জানালেন ।
41006031	সেই সময় অনেক লোক সেখানে যাওয়া-আসা করছিল বলে শিষ্যেরা কিছু খাওয়ার সুযোগও পেলেন না । সেইজন্য যীশু তাঁদের বললেন , “ তোমরা আমার সংগে কোন একটা নির্জন জায়গায় এসে কিছুক্ষণ বিশ্রাম কর । ”
41006032	তাঁরা নৌকায় করে একটা নির্জন জায়গায় গেলেন ।
41006033	তাঁদের যেতে দেখে অনেকেই কিন্তু তাঁদের চিনতে পারল এবং আশেপাশের গ্রাম থেকে দৌড়ে গিয়ে তাঁদের আগেই সেখানে উপস্থিত হল ।
41006034	যীশু নৌকা থেকে নেমে অনেক লোকের ভিড় দেখতে পেলেন । এই লোকদের জন্য যীশুর খুব মমতা হল কারণ এদের দশা রাখালহীন ভেড়ার মত ছিল । যীশু তাদের অনেক বিষয় শিক্ষা দিতে লাগলেন ।
41006035	যখন দিন শেষ হয়ে আসল তখন শিষ্যেরা এসে যীশুকে বললেন , “ জায়গাটা নির্জন , বেলাও প্রায় ডুবে গেছে ।
41006036	লোকদের বিদায় করে দিন যেন তারা আশেপাশের পাড়ায় ও গ্রামে গিয়ে নিজেদের জন্য কিছু খাবার কিনতে পারে । ”
41006037	যীশু বললেন , “ তোমরাই ওদের খেতে দাও । ” শিষ্যেরা তাঁকে বললেন , “ আমরা গিয়ে দু ’ শো দীনারের রুটি কিনে এনে কি তাদের খেতে দেব ? ”
41006038	যীশু বললেন , “ তোমাদের কাছে কয়টা রুটি আছে গিয়ে দেখ । ” শিষ্যেরা দেখে এসে বললেন , “ পাঁচটা রুটি আর দু ’ টা মাছ আছে । ”
41006039	তখন যীশু শিষ্যদের আদেশ দিলেন যেন তাঁরা সবুজ ঘাসের উপর লোকদের বসিয়ে দেন ।
41006040	লোকেরা একশো একশো , পঞ্চাশ পঞ্চাশ জন করে সারি সারি বসে গেল ।
41006041	যীশু সেই পাঁচটা রুটি আর দু ’ টা মাছ নিয়ে স্বর্গের দিকে তাকিয়ে ঈশ্বরকে ধন্যবাদ দিলেন , আর লোকদের দেবার জন্য রুটি ভেংগে শিষ্যদের হাতে দিলেন । এইভাবে তিনি সবাইকে মাছও ভাগ করে দিলেন ।
41006042	তারা সকলে পেট ভরে খেল ।
41006043	তার পরে শিষ্যেরা বাকী রুটি ও মাছের টুকরা তুলে নিয়ে বারোটা টুকরি ভরতি করলেন ।
41006044	যারা খেয়েছিল তাদের মধ্যে পুরুষের সংখ্যাই ছিল পাঁচ হাজার ।
41006045	যীশু এর পরেই তাঁর শিষ্যদের তাগাদা দিলেন যেন তাঁরা নৌকায় উঠে তাঁর আগে সাগরের অন্য পারে বৈৎসৈদা গ্রামে যান , আর এদিকে তিনি লোকদের বিদায় করতে লাগলেন ।
41006046	লোকদের বিদায় দিয়ে তিনি প্রার্থনা করবার জন্য পাহাড়ে উঠে গেলেন ।
41006047	যখন রাত হল তখন শিষ্যদের নৌকাটা সাগরের মাঝখানে ছিল এবং যীশু একা ডাংগায় ছিলেন ।
41006048	যীশু দেখলেন শিষ্যেরা খুব কষ্ট করে দাঁড় বাইছেন , কারণ বাতাস তাঁদের উল্টাদিকে ছিল । প্রায় শেষ রাতের দিকে যীশু সাগরের উপর দিয়ে হেঁটে শিষ্যদের কাছে আসলেন এবং তাঁদের ফেলে এগিয়ে যাচ্ছিলেন ।
41006049	শিষ্যেরা কিন্তু তাঁকে সাগরের উপর দিয়ে হাঁটতে দেখে ভূত মনে করে চিৎকার করে উঠলেন ,
41006050	কারণ তাঁকে দেখে সবাই ভয় পেয়েছিলেন । যীশু তখনই শিষ্যদের সংগে কথা বললেন । তিনি তাঁদের বললেন , “ এ তো আমি ; ভয় কোরো না , সাহস কর । ”
41006051	যীশু শিষ্যদের নৌকায় উঠলে পর বাতাস থেমে গেল । এতে শিষ্যেরা খুব অবাক হয়ে গেলেন ,
41006052	কারণ এর আগে রুটি খাওয়াবার ব্যাপারটা তাঁরা বুঝতে পারেন নি ; তাঁদের মন কঠিন হয়েই রইল ।
41006053	যীশু ও তাঁর শিষ্যেরা সাগর পার হয়ে গিনেষরৎ এলাকায় এসে নৌকা বাঁধলেন ।
41006054	তাঁরা নৌকা থেকে নামতেই লোকেরা যীশুকে চিনতে পেরে ঐ এলাকার সব জায়গায় দৌড়াদৌড়ি করতে লাগল । তারপর তিনি কোথায় আছেন তা জেনে নিয়ে তারা মাদুরের উপরে করে রোগীদের তাঁর কাছে বয়ে নিয়ে গেল ।
41006055	
41006056	শহরে , গ্রামে বা পাড়ায় , যেখানেই তিনি যেতেন সেখানকার লোকেরা রোগীদের এনে বাজারের মধ্যে জড়ো করত । তারা যীশুকে মিনতি করত যেন রোগীরা তাঁর চাদরের কিনারাটা কেবল ছুঁতে পারে , আর যারা তাঁকে ছুঁতো তারা সুস্থ হত ।
41007001	যাঁরা যিরূশালেম থেকে এসেছিলেন এমন কয়েকজন ফরীশী ও ধর্ম-শিক্ষক যীশুর কাছে একত্র হলেন ।
41007002	তাঁরা দেখলেন , যীশুর শিষ্যদের মধ্যে কয়েকজন হাত না ধুয়ে অশুচিভাবে খেতে বসেছেন ।
41007003	ফরীশীরা ও সমস্ত যিহূদীরা পুরানো দিনের ধর্ম-শিক্ষকদের দেওয়া যে নিয়ম চলে আসছে সেই নিয়ম মত হাত না ধুয়ে খান না ।
41007004	বাজার থেকে এসে তাঁরা হাত-পা না ধুয়ে কিছু খান না । এছাড়া তাঁরা আরও অনেক রকম নিয়ম পালন করে থাকেন , যেমন ঘটি , বাটি , থালা ইত্যাদি ধোওয়া ।
41007005	সেইজন্য ফরীশী ও ধর্ম-শিক্ষকেরা যীশুকে জিজ্ঞাসা করলেন , “ পুরানো দিনের ধর্ম-শিক্ষকদের দেওয়া যে নিয়ম চলে আসছে আপনার শিষ্যেরা তা মেনে চলে না কেন ? তারা তো হাত না ধুয়েই খায় । ”
41007006	যীশু উত্তর দিলেন , “ আপনারা ভণ্ড ! আপনাদের বিষয়ে নবী যিশাইয় ঠিক কথাই বলেছিলেন । তাঁর বইয়ে লেখা আছে : এই লোকেরা মুখেই আমাকে সম্মান করে , কিন্তু তাদের অন্তর আমার কাছ থেকে দূরে থাকে ।
41007007	তারা মিথ্যাই আমার উপাসনা করে , তাদের দেওয়া শিক্ষা মানুষের তৈরী কতগুলো নিয়ম মাত্র ।
41007008	আপনারা তো ঈশ্বরের দেওয়া আদেশগুলো বাদ দিয়ে মানুষের দেওয়া চলতি নিয়ম পালন করছেন । ”
41007009	যীশু তাঁদের আরও বললেন , “ ঈশ্বরের আদেশ বাদ দিয়ে নিজেদের চলতি নিয়ম পালন করবার জন্য বেশ ভাল উপায়ই আপনাদের জানা আছে ।
41007010	যেমন ধরুন , মোশি বলেছেন , ‘ মা-বাবাকে সম্মান কোরো ’ এবং ‘ যার কথায় মা-বাবার প্রতি অশ্রদ্ধা থাকে তাকে অবশ্যই মেরে ফেলতে হবে । ’
41007011	কিন্তু আপনারা বলে থাকেন , যদি কেউ তার মা কিম্বা বাবাকে বলে , ‘ আমার যে জিনিসের দ্বারা তোমার সাহায্য হতে পারত তা কর্ব্বান , ’ অর্থাৎ ঈশ্বরের কাছে উৎসর্গ করা হয়েছে ,
41007012	তবে মা-বাবার জন্য তাকে আর কিছু করতে হয় না ।
41007013	এইভাবে আপনারা আপনাদের চলতি নিয়ম শিক্ষা দিয়ে ঈশ্বরের বাক্য বাতিল করেছেন । এছাড়া আপনারা আরও এই রকম অনেক কাজ করে থাকেন । ”
41007014	এর পরে যীশু লোকদের আবার তাঁর কাছে ডেকে বললেন , “ আপনারা সবাই আমার কথা শুনুন ও বুঝুন ।
41007015	বাইরে থেকে যা মানুষের ভিতরে যায় তা মানুষকে অশুচি করতে পারে না , বরং মানুষের মধ্য থেকে যা বের হয়ে আসে তা-ই মানুষকে অশুচি করে । ”
41007017	এর পরে যীশু যখন লোকদের ছেড়ে ঘরে ঢুকলেন , তখন শিষ্যেরা সেই কথার মানে তাকে জিজ্ঞাসা করলেন ।
41007018	যীশু তাঁদের বললেন , “ তোমরা কি এতই অবুঝ ? তোমরা কি বোঝ না যে , বাইরে থেকে যা মানুষের ভিতরে ঢোকে তা তাকে অশুচি করতে পারে না ?
41007019	এর কারণ হল , তা তো তার অন্তরে ঢোকে না কিন্তু পেটে ঢোকে এবং পরে দেহ থেকে বের হয়ে যায় । ” এই কথাতেই যীশু বুঝিয়ে দিলেন যে , সব খাবারই শুচি ।
41007020	যীশু আরও বললেন , “ মানুষের ভিতর থেকে যা বের হয়ে আসে তা-ই মানুষকে অশুচি করে ,
41007021	কারণ মানুষের ভিতর , অর্থাৎ অন্তর থেকেই মন্দ চিন্তা , সমস্ত রকম ব্যভিচার , চুরি , খুন ,
41007022	লোভ , অন্যের ক্ষতি করবার ইচ্ছা , ছলনা , লমপটতা , হিংসা , নিন্দা , অহংকার এবং মূর্খতা বের হয়ে আসে ।
41007023	এই সব মন্দতা মানুষের ভিতর থেকেই বের হয়ে আসে এবং মানুষকে অশুচি করে । ”
41007024	এর পরে যীশু সেই জায়গা ছেড়ে সোর এলাকায় গেলেন । তিনি একটা ঘরে ঢুকলেন এবং চাইলেন যেন কেউ তা জানতে না পারে , কিন্তু তিনি লুকিয়ে থাকতে পারলেন না ।
41007025	সেখানে এমন একজন স্ত্রীলোক ছিল যার মেয়েকে মন্দ আত্মায় পেয়েছিল । সেই স্ত্রীলোকটি যীশুর বিষয় শুনতে পেয়ে তখনই এসে যীশুর পায়ে পড়ল ।
41007026	স্ত্রীলোকটি ছিল অযিহূদী এবং সুর-ফৈনীকীতে জন্মগ্রহণ করেছিল । সে যীশুর কাছে কাকুতি-মিনতি করতে লাগল যেন তিনি তার মেয়েটির মধ্য থেকে মন্দ আত্মা দূর করে দেন ।
41007027	যীশু তাকে বললেন , “ আগে ছেলেমেয়েরা পেট ভরে খাক , কারণ ছেলেমেয়েদের খাবার নিয়ে কুকুরের সামনে ফেলা ভাল নয় । ”
41007028	তাতে সেই স্ত্রীলোকটি বলল , “ প্রভু , আপনি ঠিকই বলেছেন , কিন্তু ছেলেমেয়েদের খাবারের যে সব টুকরা টেবিলের নীচে পড়ে তা তো কুকুরেই খায় । ”
41007029	যীশু তাকে বললেন , “ কথাটা তুমি বেশ ভাল বলেছ । এখন যাও ; গিয়ে দেখ , মন্দ আত্মা তোমার মেয়েটির মধ্য থেকে বের হয়ে গেছে । ”
41007030	সেই স্ত্রীলোকটি তখন বাড়ীতে ফিরে গিয়ে দেখল , তার মেয়েটি বিছানায় শুয়ে আছে এবং মন্দ আত্মা তার মধ্য থেকে বের হয়ে গেছে ।
41007031	এর পরে যীশু সোর এলাকা ছেড়ে সীদোন শহরের মধ্য দিয়ে গালীল সাগরের কাছে দিকাপলি এলাকার গ্রামগুলোতে গেলেন ।
41007032	সেখানে কয়েকজন লোক একটা বয়রা ও তোত্‌লা লোককে যীশুর কাছে নিয়ে আসল এবং কাকুতি-মিনতি করতে লাগল যেন তিনি সেই লোকটির উপরে তাঁর হাত রাখেন ।
41007033	যীশু ভিড়ের মধ্য থেকে সেই লোকটিকে একপাশে নিয়ে গিয়ে তার দুই কানের মধ্যে নিজের আংগুল দিলেন । পরে থুথু ফেলে লোকটার জিভ্‌ছুঁলেন ।
41007034	তারপর তিনি আকাশের দিকে তাকিয়ে দীর্ঘনিঃশ্বাস ফেলে লোকটিকে বললেন , “ এপ্‌ফাথা , ” অর্থাৎ “ খুলে যাও । ”
41007035	তাতে লোকটার কানও খুলে গেল , জিভও খুলে গেল এবং সে স্পষ্টভাবে কথা বলতে লাগল ।
41007036	যীশু এই বিষয়ে কাউকে বলতে লোকদের বারণ করলেন । কিন্তু তিনি যতই তাদের বারণ করলেন ততই তারা সেই বিষয়ে আরও বেশী করে বলাবলি করতে লাগল ।
41007037	এই ঘটনায় লোকেরা খুব আশ্চর্য হয়ে বলল , “ ইনি সব কাজ কত নিখুঁতভাবে করেন । ইনি বয়রাদের শুনবার শক্তি ও বোবাদের কথা বলবার শক্তি দেন । ”
41008001	পরে আবার একদিন অনেক লোকের ভিড় হল । এই সব লোকদের কাছে কোন খাবার ছিল না বলে যীশু তাঁর শিষ্যদের ডেকে বললেন ,
41008002	“ এই লোকদের জন্য আমার মমতা হচ্ছে , কারণ আজ তিন দিন হল এরা আমার সংগে সংগে আছে , আর এদের কাছে কোন খাবার নেই ।
41008003	যদি আমি এই অবস্থায় এদের বাড়ী পাঠিয়ে দিই তবে তারা পথেই অজ্ঞান হয়ে পড়বে , কারণ এদের মধ্যে অনেকেই অনেক দূর থেকে এসেছে । ”
41008004	শিষ্যেরা বললেন , “ কিন্তু এই নির্জন জায়গায় এদের খাওয়াবার জন্য কে কোথা থেকে এত রুটি পাবে ? ”
41008005	যীশু জিজ্ঞাসা করলেন , “ তোমাদের কাছে কয়টা রুটি আছে ? ” তাঁরা বললেন , “ সাতখানা । ”
41008006	তিনি লোকদের মাটিতে বসতে আদেশ দিলেন । পরে সেই রুটি সাতখানা নিয়ে তিনি ঈশ্বরকে ধন্যবাদ দিয়ে ভাংলেন এবং লোকদের দেবার জন্য শিষ্যদের হাতে দিলেন আর শিষ্যেরা তা লোকদের হাতে দিলেন ।
41008007	শিষ্যদের কাছে কয়েকটা ছোট মাছও ছিল । যীশু সেই মাছগুলোর জন্যও ধন্যবাদ দিলেন এবং তা লোকদের ভাগ করে দেবার জন্য শিষ্যদের বললেন ।
41008008	লোকেরা পেট ভরে খেল । পরে যে টুকরাগুলো পড়ে রইল শিষ্যেরা তা তুলে নিয়ে সাতটা টুকরি ভরতি করলেন ।
41008009	কমবেশী চার হাজার পুরুষ লোক সেখানে ছিল । এর পরে তিনি লোকদের বিদায় দিলেন এবং শিষ্যদের সংগে একটা নৌকায় উঠে দল্‌মনুথা এলাকায় গেলেন ।
41008010	
41008011	সেখানে ফরীশীরা এসে যীশুর সংগে তর্ক করতে লাগলেন এবং তাঁকে পরীক্ষা করবার জন্য স্বর্গ থেকে কোন একটা চিহ্ন দেখতে চাইলেন । এতে যীশু গভীর দীর্ঘনিঃশ্বাস ফেলে বললেন , “ এই কালের লোকেরা চিহ্নের খোঁজ করে কেন ? আমি আপনাদের সত্যিই বলছি , কোন চিহ্নই এদের দেখানো হবে না । ”
41008012	
41008013	তারপর তিনি তাঁদের ছেড়ে আবার নৌকায় উঠে সাগরের অন্য পারে গেলেন ।
41008014	শিষ্যেরা সংগে করে রুটি নিতে ভুলে গিয়েছিলেন । নৌকার মধ্যে তাঁদের কাছে মাত্র একখানা রুটি ছিল ।
41008015	এই সময় যীশু বললেন , “ তোমরা সতর্ক থাক , ফরীশীদের ও হেরোদের খামি থেকে সাবধান হও । ”
41008016	এতে শিষ্যেরা নিজেদের মধ্যে বলতে লাগলেন , “ আমাদের কাছে রুটি নেই বলে উনি এই কথা বলছেন । ”
41008017	শিষ্যেরা কি বিষয়ে বলছেন তা বুঝতে পেরে যীশু তাঁদের বললেন , “ তোমরা কেন বলছ যে , তোমাদের রুটি নেই ? তোমরা কি এখনও জান না বা বোঝ না ? তোমাদের অন্তর কি কঠিন হয়ে গেছে ?
41008018	তোমাদের চোখ থাকতেও কি দেখতে পাও না ? কান থাকতেও কি শুনতে পাও না ? মনেও কি পড়ে না ,
41008019	যখন আমি পাঁচ হাজার লোকের জন্য পাঁচখানা রুটি ভেংগেছিলাম তখন কত টুকরি রুটির টুকরা তোমরা কুড়িয়ে তুলেছিলে ? ” শিষ্যেরা উত্তর দিলেন , “ বারো টুকরি । ”
41008020	যীশু আবার বললেন , “ আমি যখন চার হাজার লোকের জন্য সাতখানা রুটি ভেংগেছিলাম তখন কত টুকরি রুটির টুকরা তোমরা কুড়িয়ে তুলেছিলে ? ” তাঁরা বললেন , “ সাত টুকরি । ”
41008021	তখন তিনি তাঁদের বললেন , “ তাহলে তোমরা কি এখনও বোঝ না ? ”
41008022	পরে যীশু ও তাঁর শিষ্যেরা বৈৎসৈদা গ্রামে গেলেন । সেখানকার লোকেরা একজন অন্ধ লোককে যীশুর কাছে নিয়ে আসল এবং লোকটির গায়ে হাত রাখবার জন্য যীশুকে অনুরোধ করতে লাগল ।
41008023	যীশু সেই অন্ধ লোকটিকে হাত ধরে গ্রামের বাইরে নিয়ে গেলেন । তার পরে লোকটির চোখে থুথু দিলেন এবং তার গায়ে হাত দিয়ে জিজ্ঞাসা করলেন , “ তুমি কি কিছু দেখতে পাচ্ছ ? ”
41008024	লোকটি তাকিয়ে দেখে বলল , “ আমি লোক দেখতে পাচ্ছি ; তারা দেখতে গাছের মত , আবার হেঁটেও বেড়াচ্ছে । ”
41008025	যীশু আর একবার লোকটির চোখের উপরে হাত দিলেন । এইবার তার চোখ খুলে গেল এবং সে দেখবার শক্তি ফিরে পেল । সে পরিষ্কার ভাবে সব কিছু দেখতে লাগল ।
41008026	যীশু তাকে তার বাড়ীতে পাঠিয়ে দেবার সময় বললেন , “ বৈৎসৈদা গ্রামে যেয়ো না । ”
41008027	তারপর যীশু ও তাঁর শিষ্যেরা কৈসরিয়া-ফিলিপি শহরের আশেপাশের গ্রামে গেলেন । যাবার পথে তিনি শিষ্যদের জিজ্ঞাসা করলেন , “ আমি কে , এই বিষয়ে লোকে কি বলে ? ”
41008028	শিষ্যেরা বললেন , “ কেউ কেউ বলে আপনি বাপ্তিস্মদাতা যোহন ; কেউ কেউ বলে এলিয় ; আবার কেউ কেউ বলে আপনি নবীদের মধ্যে একজন । ”
41008029	তখন যীশু বললেন , “ কিন্তু তোমরা কি বল , আমি কে ? ” পিতর উত্তর দিলেন , “ আপনি সেই মশীহ । ”
41008030	যীশু তাঁদের সাবধান করে দিলেন যেন তাঁরা তাঁর সম্বন্ধে কাউকে কিছু না বলেন ।
41008031	পরে যীশু তাঁর শিষ্যদের এই বলে শিক্ষা দিতে লাগলেন যে , মনুষ্যপুত্রকে অনেক দুঃখভোগ করতে হবে । বৃদ্ধ নেতারা , প্রধান পুরোহিতেরা এবং ধর্ম-শিক্ষকেরা তাঁকে অগ্রাহ্য করবেন । তাঁকে মেরে ফেলা হবে এবং তিন দিন পরে তাঁকে মৃত্যু থেকে আবার জীবিত হয়ে উঠতে হবে ।
41008032	এই সব কথা তিনি স্পষ্টভাবেই বললেন । তখন পিতর যীশুকে একপাশে নিয়ে গিয়ে অনুযোগ করতে লাগলেন ।
41008033	যীশু মুখ ফিরিয়ে শিষ্যদের দিকে তাকালেন এবং পিতরকে ধমক দিয়ে বললেন , “ শয়তান , আমার কাছ থেকে দূর হও । ঈশ্বরের যা , তা তুমি ভাবছ না , কিন্তু মানুষের যা , তা-ই ভাবছ । ”
41008034	এর পরে তিনি শিষ্যদের আর অন্য লোকদের তাঁর কাছে ডেকে বললেন , “ যদি কেউ আমার পথে আসতে চায় তবে সে নিজের ইচ্ছামত না চলুক ; নিজের ক্রুশ বয়ে নিয়ে সে আমার পিছনে আসুক ।
41008035	যে কেউ তার নিজের জন্য বেঁচে থাকতে চায় সে তার সত্যিকারের জীবন হারাবে ; কিন্তু যে কেউ আমার জন্য এবং ঈশ্বরের দেওয়া সুখবরের জন্য তার প্রাণ হারায় , সে তার সত্যিকারের জীবন রক্ষা করবে ।
41008036	যদি কেউ সমস্ত জগৎ লাভ করে তার বিনিময়ে তার সত্যিকারের জীবন হারায় তবে তার কোন লাভ নেই ,
41008037	কারণ সত্যিকারের জীবন ফিরে পাবার জন্য তার দেবার মত কি আছে ?
41008038	এই কালের অবিশ্বস্ত ও পাপী লোকদের মধ্যে যদি কেউ আমাকে নিয়ে আর আমার কথা নিয়ে লজ্জাবোধ করে , তবে মনুষ্যপুত্র যখন পবিত্র দূতদের সংগে করে তাঁর পিতার মহিমায় আসবেন , তখন তিনিও সেই লোকের সম্বন্ধে লজ্জাবোধ করবেন । ”
41009001	তারপর যীশু শিষ্যদের বললেন , “ আমি তোমাদের সত্যিই বলছি , এখানে এমন কয়েকজন আছে যাদের কাছে ঈশ্বরের রাজ্য মহাশক্তিতে দেখা না দেওয়া পর্যন্ত তারা কোনমতেই মারা যাবে না । ”
41009002	এর ছয় দিন পরে যীশু কেবল পিতর , যাকোব ও যোহনকে সংগে নিয়ে একটা উঁচু পাহাড়ে গেলেন । এই শিষ্যদের সামনে তাঁর চেহারা বদলে গেল ।
41009003	তাঁর কাপড়-চোপড় এমন চোখ ঝলসানো সাদা হল যে , পৃথিবীর কোন ধোপার পক্ষে তেমন করে কাপড় কাচা সম্ভব নয় ।
41009004	শিষ্যেরা সেখানে এলিয় ও মোশিকে দেখতে পেলেন । তাঁরা যীশুর সংগে কথা বলছিলেন ।
41009005	তখন পিতর যীশুকে বললেন , “ গুরু , ভালই হয়েছে যে , আমরা এখানে আছি । আমরা এখানে তিনটা কুঁড়ে-ঘর তৈরী করি-একটা আপনার , একটা মোশির ও একটা এলিয়ের জন্য । ”
41009006	কি যে বলা উচিত তা পিতর বুঝলেন না , কারণ তাঁরা খুব ভয় পেয়েছিলেন ।
41009007	এই সময় একটা মেঘ এসে তাঁদের ঢেকে ফেলল , আর সেই মেঘ থেকে এই কথা শোনা গেল , “ ইনিই আমার প্রিয় পুত্র , তোমরা এঁর কথা শোন । ”
41009008	শিষ্যেরা তখনই চারদিকে তাকালেন কিন্তু যীশু ছাড়া আর কাউকে দেখতে পেলেন না ।
41009009	পরে পাহাড় থেকে নেমে আসবার সময় যীশু তাঁদের আদেশ দিলেন , “ তোমরা যা দেখলে তা মনুষ্যপুত্র মৃত্যু থেকে জীবিত হয়ে না ওঠা পর্যন্ত কাউকে বোলো না । ”
41009010	শিষ্যেরা যীশুর আদেশ পালন করলেন , কিন্তু মৃত্যু থেকে জীবিত হয়ে ওঠার অর্থ কি তা নিজেদের মধ্যে আলোচনা করতে লাগলেন ।
41009011	তাঁরা যীশুকে জিজ্ঞাসা করলেন , “ ধর্ম-শিক্ষকেরা কেন বলেন প্রথমে এলিয়ের আসা দরকার ? ”
41009012	উত্তরে যীশু তাঁদের বললেন , “ এই কথা সত্যি যে , প্রথমে এলিয় এসে সব কিছু আগের অবস্থায় ফিরিয়ে আনবেন । তবে মনুষ্যপুত্রের বিষয়ে কেমন করেই বা পবিত্র শাস্ত্রে লেখা আছে যে , তাঁকে খুব কষ্টভোগ করতে হবে এবং লোকে তাঁকে অগ্রাহ্য করবে ?
41009013	কিন্তু আমি তোমাদের বলছি , এলিয়ের বিষয়ে পবিত্র শাস্ত্রে যা লেখা আছে সেইভাবে তিনি এসেছিলেন , আর লোকেরা তাঁর উপর যা ইচ্ছা তা-ই করেছে । ”
41009014	যীশু ও সেই তিনজন শিষ্য অন্য শিষ্যদের কাছে ফিরে এসে দেখলেন , তাঁদের চারপাশে অনেক লোক জড়ো হয়েছে এবং কয়েকজন ধর্ম-শিক্ষক তাঁদের সংগে তর্ক জুড়ে দিয়েছেন ।
41009015	লোকেরা যীশুকে দেখেই খুব আশ্চর্য হয়ে গেল এবং দৌড়ে গিয়ে তাঁকে শুভেচ্ছা জানাল ।
41009016	যীশু ধর্ম-শিক্ষকদের জিজ্ঞাসা করলেন , “ আপনারা ওদের সংগে কি বিষয়ে তর্ক করছেন ? ”
41009017	ভিড়ের মধ্য থেকে একজন লোক উত্তর দিল , “ গুরু , আমার ছেলেকে আপনার কাছে এনেছিলাম । তাকে বোবা আত্মায় পেয়েছে ।
41009018	সেই আত্মা যখনই তাকে ধরে তখনই আছাড় দিয়ে মাটিতে ফেলে । তার মুখ থেকে ফেনা বের হয় আর সে দাঁতে দাঁত ঘষে এবং শক্ত হয়ে যায় । আমি আপনার শিষ্যদের সেই আত্মাকে ছাড়িয়ে দিতে বললাম , কিন্তু তাঁরা পারলেন না । ”
41009019	তখন যীশু বললেন , “ অবিশ্বাসী লোকেরা ! আর কতদিন আমি তোমাদের সংগে থাকব ? কতদিন তোমাদের সহ্য করব ? ছেলেটিকে আমার কাছে আন । ”
41009020	লোকেরা তখন ছেলেটিকে যীশুর কাছে আনল । যীশুকে দেখেই সেই মন্দ আত্মা ছেলেটিকে খুব জোরে মুচড়ে ধরল । ছেলেটি মুখ থেকে ফেনা বের করতে করতে মাটিতে গড়াগড়ি দিতে লাগল ।
41009021	যীশু তার বাবাকে জিজ্ঞাসা করলেন , “ কতদিন হল তার এই রকম হয়েছে ? ” লোকটি বলল , “ ছেলেবেলা থেকে ।
41009022	এই আত্মা তাকে মেরে ফেলবার জন্য প্রায়ই আগুনে আর জলে ফেলে দিয়েছে । তবে আপনি যদি আমাদের কোন উপকার করতে পারেন তবে দয়া করে তা করুন । ”
41009023	যীশু তাকে বললেন , “ ‘ যদি করতে পারেন , ’ এই কথার মানে কি ? যে বিশ্বাস করে তার জন্য সব কিছুই সম্ভব । ”
41009024	তখনই ছেলেটির বাবা চিৎকার করে বলল , “ আমি বিশ্বাস করছি ; আমার মধ্যে এখনও যে অবিশ্বাস আছে তা দূর করে দিন । ”
41009025	অনেক লোক দৌড়ে আসছে দেখে যীশু সেই মন্দ আত্মাকে ধমক দিয়ে বললেন , “ ওহে বয়রা ও বোবা আত্মা , আমি তোমাকে আদেশ দিচ্ছি , এর মধ্য থেকে বের হও ; আর কখনও এর মধ্যে ঢুকো না । ”
41009026	তখন সেই মন্দ আত্মা চিৎকার করে ছেলেটাকে জোরে মুচড়ে ধরল এবং তার মধ্য থেকে বের হয়ে গেল । তাতে ছেলেটি মরার মত পড়ে রইল দেখে অনেকে বলল , “ ও মারা গেছে । ”
41009027	যীশু কিন্তু তার হাত ধরে তুললে পর সে উঠে দাঁড়াল ।
41009028	এর পরে যীশু ঘরের ভিতরে গেলেন । তখন শিষ্যেরা গোপনে তাঁকে জিজ্ঞাসা করলেন , “ আমরা তাকে ছাড়াতে পারলাম না কেন ? ”
41009029	যীশু বললেন , “ প্রার্থনা ছাড়া আর কোন মতেই এই রকম মন্দ আত্মা ছাড়ানো যায় না । ”
41009030	পরে তাঁরা সেই জায়গা ছেড়ে গালীল প্রদেশের মধ্য দিয়ে চলে গেলেন । তিনি চেয়েছিলেন যেন কেউ জানতে না পারে যে , তিনি কোথায় যাচ্ছেন ,
41009031	কারণ তখন তিনি তাঁর শিষ্যদের শিক্ষা দিচ্ছিলেন । তিনি তাঁদের বলছিলেন , “ মনুষ্যপুত্রকে লোকদের হাতে ধরিয়ে দেওয়া হবে । তারা তাঁকে মেরে ফেলবে এবং তিন দিনের দিন আবার তিনি জীবিত হয়ে উঠবেন । ”
41009032	শিষ্যেরা কিন্তু যীশুর কথার মানে বুঝতে পারলেন না এবং তাঁকে জিজ্ঞাসা করতেও তাঁদের ভয় হল ।
41009033	তারপর যীশু ও তাঁর শিষ্যেরা কফরনাহূমে গেলেন । যীশু ঘরের মধ্যে গিয়ে শিষ্যদের জিজ্ঞাসা করলেন , “ তোমরা পথে কি নিয়ে তর্ক করছিলে ? ”
41009034	শিষ্যেরা চুপ করে রইলেন , কারণ কে সবচেয়ে বড় তা নিয়ে পথে তাঁরা তর্কাতর্কি করছিলেন ।
41009035	যীশু বসলেন এবং সেই বারোজন শিষ্যকে নিজের কাছে ডেকে বললেন , “ কেউ যদি প্রধান হতে চায় তবে তাকে সবার শেষে থাকতে হবে এবং সকলের সেবাকারী হতে হবে । ”
41009036	পরে তিনি একটা শিশুকে নিয়ে শিষ্যদের সামনে দাঁড় করালেন । তাকে কোলে নিয়ে তিনি বললেন ,
41009037	“ যে কেউ আমার নামে এর মত কোন শিশুকে গ্রহণ করে সে আমাকেই গ্রহণ করে , আর যে আমাকে গ্রহণ করে সে কেবল আমাকে গ্রহণ করে না , কিন্তু যিনি আমাকে পাঠিয়েছেন তাঁকেই গ্রহণ করে । ”
41009038	যোহন যীশুকে বললেন , “ গুরু , আমরা একজন লোককে আপনার নামে মন্দ আত্মা ছাড়াতে দেখে তাকে বারণ করলাম , কারণ সে আমাদের দলের লোক নয় । ”
41009039	যীশু বললেন , “ তাকে বারণ কোরো না । আমার নামে আশ্চর্য কাজ করবার পরে কেউ ফিরে আমার নিন্দা করতে পারে না ,
41009040	কারণ যে আমাদের বিপক্ষে থাকে না সে তো আমাদের পক্ষেই আছে ।
41009041	আমি তোমাদের সত্যিই বলছি , তোমরা মশীহের লোক বলে যে কেউ তোমাদের এক বাটি জল খেতে দেয় সে কোনমতে তার পুরস্কার হারাবে না ।
41009042	“ আমার উপর বিশ্বাসী এই ছোটদের মধ্যে কাউকে যদি কেউ পাপের পথে নিয়ে যায় তবে তার গলায় একটা বড় পাথর বেঁধে তাকে সাগরে ফেলে দেওয়া বরং তার পক্ষে ভাল ।
41009043	তোমার হাত যদি তোমাকে পাপের পথে টানে তবে তা কেটে ফেলে দাও । দুই হাত নিয়ে নরকে যাবার চেয়ে বরং নুলা হয়ে জীবনে ঢোকা তোমার পক্ষে ভাল ।
41009045	সেই নরকের আগুন কখনও নেভে না । যদি তোমার পা তোমাকে পাপের পথে টানে তবে তা কেটে ফেলে দাও । দুই পা নিয়ে নরকে পড়বার চেয়ে বরং খোঁড়া হয়ে জীবনে ঢোকা তোমার পক্ষে ভাল ।
41009047	তোমার চোখ যদি তোমাকে পাপের পথে টানে তবে তা তুলে ফেল । দুই চোখ নিয়ে নরকে পড়বার চেয়ে বরং কানা হয়ে ঈশ্বরের রাজ্যে ঢোকা তোমার পক্ষে ভাল ।
41009048	সেই নরকে মরা মানুষের মাংস খাওয়া পোকারা কখনও মরে না , আর সেখানকার আগুন কখনও নেভে না ।
41009049	“ লবণ দেওয়ার মত প্রত্যেকের উপর আগুন দেওয়া হবে ।
41009050	“ লবণ ভাল জিনিস , কিন্তু যদি লবণের স্বাদ নষ্ট হয়ে যায় তবে তা কেমন করে আবার নোন্‌তা করা যাবে ? তোমাদের অন্তরের মধ্যে লবণ রাখ এবং তোমরা একে অন্যের সংগে শান্তিতে থাক । ”
41010001	পরে যীশু সেই জায়গা ছেড়ে যিহূদিয়া প্রদেশে এবং যর্দন নদীর অন্য পারে গেলেন । অনেক লোক আবার তাঁর কাছে এসে জড়ো হল । তখন তিনি তাঁর নিয়ম মতই লোকদের শিক্ষা দিতে লাগলেন ।
41010002	এই সময় কয়েকজন ফরীশী এসে যীশুকে পরীক্ষা করবার জন্য বললেন , “ মোশির আইন-কানুন মতে স্ত্রীকে ছেড়ে দেওয়া কি কারও পক্ষে উচিত ? ”
41010003	যীশু তাঁদের বললেন , “ মোশি আপনাদের কি আদেশ দিয়েছেন ? ”
41010004	তাঁরা বললেন , “ তিনি ত্যাগপত্র লিখে স্ত্রীকে ছেড়ে দেবার অনুমতি দিয়েছেন । ”
41010005	যীশু বললেন , “ আপনাদের মন কঠিন বলেই মোশি এই আদেশ লিখেছিলেন ।
41010006	কিন্তু এ-ও লেখা আছে যে , সৃষ্টির আরম্ভে ‘ ঈশ্বর তাদের পুরুষ ও স্ত্রীলোক করে সৃষ্টি করেছিলেন ।
41010007	এইজন্যই মানুষ মা-বাবাকে ছেড়ে তার স্ত্রীর সংগে এক হয়ে থাকবে ,
41010008	আর তারা দু ’ জন একদেহ হবে । ’ সেইজন্য তারা আর দুই নয় , কিন্তু একদেহ ।
41010009	তাহলে ঈশ্বর যা একসংগে যোগ করেছেন মানুষ তা আলাদা না করুক । ”
41010010	এর পরে তাঁরা ঘরে ঢুকলেন আর শিষ্যেরা যীশুকে আবার সেই বিষয়ে জিজ্ঞাসা করলেন ।
41010011	তখন তিনি তাঁদের বললেন , “ যে কেউ নিজের স্ত্রীকে ছেড়ে দিয়ে অন্য স্ত্রীলোককে বিয়ে করে সে তার স্ত্রীর বিরুদ্ধে ব্যভিচার করে ।
41010012	আর স্ত্রী যদি স্বামীকে ছেড়ে দিয়ে অন্য লোককে বিয়ে করে তবে সেও ব্যভিচার করে । ”
41010013	পরে লোকেরা ছোট ছোট ছেলেমেয়েদের যীশুর কাছে নিয়ে আসল যেন তিনি তাদের উপর হাত রাখেন । কিন্তু শিষ্যেরা সেই লোকদের বকুনি দিতে লাগলেন ।
41010014	যীশু তা দেখে অসন্তুষ্ট হয়ে শিষ্যদের বললেন , “ ছেলেমেয়েদের আমার কাছে আসতে দাও , বাধা দিয়ো না ; কারণ ঈশ্বরের রাজ্য এদের মত লোকদেরই ।
41010015	আমি তোমাদের সত্যি বলছি , ছোট ছেলেমেয়ের মত করে ঈশ্বরের শাসন মেনে না নিলে কেউ কোনমতেই ঈশ্বরের রাজ্যে ঢুকতে পারবে না । ”
41010016	তারপর যীশু সেই ছেলেমেয়েদের কোলে নিলেন এবং তাদের মাথায় হাত রেখে আশীর্বাদ করলেন ।
41010017	যীশু আবার যখন পথে বের হলেন তখন একজন লোক দৌড়ে তাঁর কাছে আসল এবং তাঁর সামনে হাঁটু পেতে বলল , “ হে গুরু , আপনি একজন ভাল লোক । আমাকে বলুন , অনন্ত জীবন লাভ করবার জন্য আমি কি করব ? ”
41010018	যীশু তাকে বললেন , “ আমাকে ভাল বলছ কেন ? ঈশ্বর ছাড়া আর কেউই ভাল নয় ।
41010019	তুমি তো আদেশগুলো জান - ‘ খুন কোরো না , ব্যভিচার কোরো না , চুরি কোরো না , মিথ্যা সাক্ষ্য দিয়ো না , ঠকিয়ো না , মা-বাবাকে সম্মান কোরো । ’ ”
41010020	লোকটি যীশুকে বলল , “ গুরু , ছোটবেলা থেকে আমি এই সব পালন করে আসছি । ”
41010021	এতে যীশু তার দিকে চেয়ে দেখলেন এবং ভালবাসায় পূর্ণ হয়ে তাকে বললেন , “ একটা জিনিস তোমার বাকী আছে । যাও , তোমার যা কিছু আছে তা বিক্রি করে গরীবদের দান কর । তাতে তুমি স্বর্গে ধন পাবে । তার পরে এসে আমার শিষ্য হও । ”
41010022	এই কথা শুনে লোকটির মুখ ম্লান হয়ে গেল । তার অনেক ধন-সম্পত্তি ছিল বলে সে দুঃখিত হয়ে চলে গেল ।
41010023	তখন যীশু চারদিকে তাকিয়ে তাঁর শিষ্যদের বললেন , “ ধনীদের পক্ষে ঈশ্বরের রাজ্যে ঢোকা কত কঠিন ! ”
41010024	শিষ্যেরা যীশুর কথা শুনে আশ্চর্য হলেন । যীশু আবার বললেন , “ সন্তানেরা , যারা ধন-সম্পদের উপর নির্ভর করে তাদের পক্ষে ঈশ্বরের রাজ্যে ঢোকা কত কঠিন ।
41010025	ধনীর পক্ষে ঈশ্বরের রাজ্যে ঢুকবার চেয়ে বরং সূচের ফুটা দিয়ে উটের যাওয়া সহজ । ”
41010026	এতে শিষ্যেরা আরও আশ্চর্য হয়ে নিজেদের মধ্যে বলাবলি করতে লাগলেন , “ তাহলে কে পাপ থেকে উদ্ধার পেতে পারে ? ”
41010027	যীশু তাঁদের দিকে তাকিয়ে বললেন , “ মানুষের পক্ষে এটা অসম্ভব বটে , কিন্তু ঈশ্বরের পক্ষে অসম্ভব নয় ; তাঁর পক্ষে সবই সম্ভব । ”
41010028	পিতর তাঁকে বললেন , “ দেখুন , আমরা তো সব কিছু ছেড়ে দিয়ে আপনার শিষ্য হয়েছি । ”
41010029	উত্তরে যীশু বললেন , “ আমি তোমাদের সত্যিই বলছি , যে কেউ আমার জন্য ও ঈশ্বরের দেওয়া সুখবরের জন্য বাড়ী-ঘর , ভাই-বোন , মা-বাবা , ছেলে-মেয়ে ও জায়গা-জমি ছেড়ে দিয়েছে ,
41010030	সে এই যুগেই তার একশো গুণ বেশী বাড়ী-ঘর , ভাই-বোন , মা , ছেলে-মেয়ে ও জায়গা-জমি পাবে এবং সংগে সংগে অত্যাচারও ভোগ করবে ; আর আগামী যুগে সে অনন্ত জীবন লাভ করবে ।
41010031	কিন্তু যারা প্রথম সারিতে আছে তাদের মধ্যে অনেকে শেষে পড়বে , আর যারা শেষ সারিতে আছে তাদের মধ্যে অনেকে প্রথম হবে । ”
41010032	এর পরে যীশু ও তাঁর শিষ্যেরা যিরূশালেমের পথে চললেন । যীশু তাঁদের আগে আগে হাঁটছিলেন ; শিষ্যেরা অবাক হয়ে তাঁর সংগে যাচ্ছিলেন এবং যে লোকেরা পিছনে আসছিল তারা ভয়ে ভয়ে হাঁটছিল । যীশু আবার তাঁর বারোজন শিষ্যকে একপাশে ডেকে নিয়ে গিয়ে নিজের উপর কি হতে যাচ্ছে তা তাঁদের বলতে লাগলেন ।
41010033	তিনি বললেন , “ দেখ , আমরা যিরূশালেমে যাচ্ছি । সেখানে মনুষ্যপুত্রকে প্রধান পুরোহিতদের ও ধর্ম-শিক্ষকদের হাতে ধরিয়ে দেওয়া হবে । তাঁরা তাঁর বিচার করে তাঁকে মৃত্যুর উপযুক্ত বলে স্থির করবেন এবং অযিহূদীদের হাতে দেবেন ।
41010034	অযিহূদীরা তাঁকে ঠাট্টা-বিদ্রূপ করবে , তাঁর গায়ে থুথু দেবে , তাঁকে ভীষণভাবে চাবুক মারবে এবং মেরে ফেলবে । তিন দিনের দিন আবার তিনি জীবিত হয়ে উঠবেন । ”
41010035	পরে সিবদিয়ের ছেলে যাকোব ও যোহন যীশুর কাছে এসে বললেন , “ গুরু , আমাদের ইচ্ছা এই যে , আমরা যা চাইব আমাদের জন্য আপনি তা-ই করবেন । ”
41010036	যীশু বললেন , “ তোমাদের জন্য আমি কি করব ? তোমরা কি চাও ? ”
41010037	তাঁরা বললেন , “ আপনি যখন মহিমার সংগে রাজত্ব করবেন তখন যেন আমাদের একজন আপনার ডানপাশে ও অন্যজন বাঁপাশে বসতে পারে । ”
41010038	যীশু বললেন , “ তোমরা কি চাইছ তা জান না । যে দুঃখের পেয়ালায় আমি খেতে যাচ্ছি তাতে কি তোমরা খেতে পার ? কিম্বা যে বাপ্তিস্ম আমি গ্রহণ করতে যাচ্ছি তা কি তোমরা গ্রহণ করতে পার ? ”
41010039	তাঁরা বললেন , “ হ্যাঁ , পারি । ” তখন যীশু তাঁদের বললেন , “ যে দুঃখের পেয়ালায় আমি খাব তোমরা অবশ্য তাতে খাবে , আর যে বাপ্তিস্ম আমি গ্রহণ করব তা তোমরাও গ্রহণ করবে ,
41010040	কিন্তু আমার ডান বা বাঁপাশে বসতে দেবার অধিকার আমার নেই । ঐ জায়গাগুলো যাদের জন্য ঠিক করা আছে তারাই তা পাবে । ”
41010041	বাকী দশজন শিষ্য এই সব কথা শুনে যাকোব ও যোহনের উপর বিরক্ত হলেন ।
41010042	তখন যীশু সবাইকে একসংগে ডেকে বললেন , “ তোমরা জান যে , অযিহূদীদের শাসনকর্তারা অযিহূদীদের প্রভু হয় এবং তাদের নেতারা তাদের উপর হুকুম চালায় ।
41010043	কিন্তু তোমাদের মধ্যে তা হওয়া উচিত নয় , বরং তোমাদের মধ্যে যে বড় হতে চায় তাকে তোমাদের সেবাকারী হতে হবে ,
41010044	আর যে প্রথম হতে চায় তাকে সকলের দাস হতে হবে ।
41010045	মনে রেখো , মনুষ্যপুত্র সেবা পেতে আসেন নি বরং সেবা করতে এসেছেন এবং অনেক লোকের মুক্তির মূল্য হিসাবে তাদের প্রাণের পরিবর্তে নিজের প্রাণ দিতে এসেছেন । ”
41010046	পরে যীশু ও তাঁর শিষ্যেরা যিরীহো শহরে গেলেন । যখন তিনি শিষ্যদের ও অনেক লোকের সংগে শহর থেকে চলে যাচ্ছিলেন তখন তীময়ের ছেলে বরতীময় নামে একজন অন্ধ ভিখারী পথের পাশে বসে ছিল ।
41010047	“ উনি নাসরত গ্রামের যীশু , ” এই কথা শুনে সে চিৎকার করে বলতে লাগল , “ দায়ূদের বংশধর যীশু , আমাকে দয়া করুন । ”
41010048	এতে অনেকে তাকে ধমক দিয়ে চুপ করতে বলল , কিন্তু সে আরও চিৎকার করে বলল , “ দায়ূদের বংশধর , আমাকে দয়া করুন । ”
41010049	যীশু থেমে বললেন , “ ওকে ডাক । ” লোকেরা অন্ধ লোকটিকে ডেকে বলল , “ ভয় নেই , ওঠো । উনি তোমাকে ডাকছেন । ”
41010050	তখন সে তার গায়ের চাদরটা ফেলে লাফ দিয়ে উঠল এবং যীশুর কাছে গেল ।
41010051	যীশু তাকে জিজ্ঞাসা করলেন , “ আমি তোমার জন্য কি করব ? তুমি কি চাও ? ” অন্ধ লোকটি বলল , “ গুরু , আমি যেন দেখতে পাই । ”
41010052	যীশু বললেন , “ যাও , তুমি বিশ্বাস করেছ বলে ভাল হয়েছ । ” তাতে লোকটি তখনই দেখতে পেল এবং পথ দিয়ে যীশুর পিছনে পিছনে চলতে লাগল ।
41011001	তাঁরা যিরূশালেমের কাছাকাছি পৌঁছে জৈতুন পাহাড়ের গায়ে বৈৎফগী ও বৈথনিয়া গ্রামের কাছে আসলেন । সেখানে পৌঁছে যীশু তাঁর দু ’ জন শিষ্যকে এই বলে পাঠিয়ে দিলেন ,
41011002	“ তোমরা ঐ সামনের গ্রামে যাও । গ্রামে ঢুকবার সময় দেখতে পাবে একটা গাধার বাচ্চা সেখানে বাঁধা আছে । তার উপরে কেউ কখনও চড়ে নি ।
41011003	তোমরা ওটা খুলে এখানে নিয়ে এস । যদি কেউ তোমাদের জিজ্ঞাসা করে , ‘ কেন তোমরা এটা করছ ? ’ তবে বোলো , ‘ প্রভুর দরকার আছে ; তিনি ওটাকে তাড়াতাড়ি করে ফিরিয়ে দেবেন । ’ ”
41011004	তখন তাঁরা গিয়ে দেখলেন গাধার বাচ্চাটা রাস্তার উপর ঘরের দরজার কাছে বাঁধা আছে । তাঁরা যখন গাধাটার বাঁধন খুলছিলেন ,
41011005	তখন যারা সেখানে দাঁড়িয়ে ছিল তারা বলল , “ তোমরা কি করছ ? গাধার বাচ্চাটা খুলছ কেন ? ”
41011006	যীশু যা বলতে বলেছিলেন শিষ্যেরা লোকদের তা-ই বললেন । তখন লোকেরা গাধাটা নিয়ে যেত দিল ।
41011007	তাঁরা সেই গাধার বাচ্চাটা যীশুর কাছে এনে তার উপর তাঁদের গায়ের চাদর পেতে দিলেন । যীশু তার উপরে বসলেন ।
41011008	অনেক লোক তাদের গায়ের চাদর রাস্তার উপরে বিছিয়ে দিল , আর অন্যেরা মাঠের গাছপালা থেকে পাতা সুদ্ধ ডাল কেটে এনে পথে ছড়িয়ে দিল ।
41011009	যারা যীশুর সামনে ও পিছনে যাচ্ছিল তারা চিৎকার করে বলতে লাগল , “ হোশান্না ! প্রভুর নামে যিনি আসছেন তাঁর গৌরব হোক ।
41011010	আমাদের পিতা দায়ূদের যে রাজ্য আসছে তার গৌরব হোক । স্বর্গেও হোশান্না ! ”
41011011	যীশু যিরূশালেমে গিয়ে উপাসনা-ঘরে ঢুকলেন এবং চারদিকের সব কিছুই লক্ষ্য করলেন , কিন্তু বেলা গিয়েছিল বলে তাঁর বারোজন শিষ্যকে নিয়ে তিনি বৈথনিয়াতে চলে গেলেন ।
41011012	পরের দিন যখন তাঁরা বৈথনিয়া ছেড়ে যাচ্ছিলেন তখন যীশুর খিদে পেল ।
41011013	তখন ডুমুর ফল পাকবার সময় ছিল না , কিন্তু তবুও তিনি দূর থেকে পাতায় ঢাকা একটা ডুমুর গাছ দেখে তাতে কোন ফল আছে কিনা তা দেখতে গেলেন । কাছে গিয়ে তিনি তাতে পাতা ছাড়া আর কিছুই দেখতে পেলেন না ।
41011014	সেইজন্য তিনি সেই গাছটাকে বললেন , “ আর কখনও কেউ যেন তোমার ফল না খায় । ” শিষ্যেরা যীশুর এই কথা শুনতে পেলেন ।
41011015	যিরূশালেমে পৌঁছে যীশু উপাসনা-ঘরে ঢুকলেন এবং সেখানে যারা বেচা-কেনা করছিল তাদের তাড়িয়ে দিলেন । তিনি টাকা বদল করে দেবার লোকদের টেবিল ও যারা কবুতর বিক্রি করছিল তাদের বসবার জায়গা উল্টে ফেললেন ।
41011016	উপাসনা-ঘরের উঠানের মধ্য দিয়ে তিনি কোন বেচা-কেনার জিনিস নিয়ে যেতে দিলেন না ।
41011017	পরে শিক্ষা দেবার সময় তিনি সেই লোকদের বললেন , “ শাস্ত্রে কি এই কথা লেখা নেই যে , ‘ আমার ঘরকে সমস্ত জাতির প্রার্থনার ঘর বলা হবে ’ ? কিন্তু তোমরা এটাকে ডাকাতের আড্ডাখানা করে তুলেছ ! ”
41011018	প্রধান পুরোহিতেরা ও ধর্ম-শিক্ষকেরা এই কথা শুনে যীশুকে মেরে ফেলবার উপায় খুঁজতে লাগলেন । তাঁরা যীশুকে ভয় করতেন , কারণ লোকেরা যীশুর শিক্ষায় আশ্চর্য হয়ে গিয়েছিল ।
41011019	সন্ধ্যা হলে পর শিষ্যদের নিয়ে তিনি শহরের বাইরে চলে গেলেন ।
41011020	সকালবেলা সেই পথ দিয়ে আসবার সময় শিষ্যেরা দেখলেন সেই ডুমুর গাছটা শিকড় সুদ্ধ শুকিয়ে গেছে ।
41011021	যীশুর কথা মনে করে পিতর যীশুকে বললেন , “ গুরু , দেখুন , যে ডুমুর গাছটাকে আপনি অভিশাপ দিয়েছিলেন সেটা শুকিয়ে গেছে । ”
41011022	তখন যীশু বললেন , “ ঈশ্বরের উপরে বিশ্বাস রাখ ।
41011023	আমি তোমাদের সত্যিই বলছি , যদি কেউ অন্তরে কোন সন্দেহ না রেখে এই পাহাড়টাকে বলে , ‘ উঠে সাগরে গিয়ে পড় , ’ আর বিশ্বাস করে যে , সে যা বলল তা-ই হবে , তবে তার জন্য তা-ই করা হবে ।
41011024	সেইজন্য আমি তোমাদের বলছি , প্রার্থনার মধ্যে তোমরা যা কিছু চাও , বিশ্বাস কোরো তোমরা তা পেয়েছ , আর তোমাদের জন্য তা-ই হবে ।
41011025	তোমরা যখন প্রার্থনা কর তখন কারও বিরুদ্ধে যদি তোমাদের কোন কথা থাকে তবে তাকে ক্ষমা কোরো , যেন তোমাদের স্বর্গস্থ পিতা তোমাদেরও পাপ ক্ষমা করতে পারেন । ”
41011027	পরে যীশু ও তাঁর শিষ্যেরা আবার যিরূশালেমে গেলেন । তিনি উপাসনা-ঘরে হেঁটে বেড়াচ্ছেন এমন সময় প্রধান পুরোহিতেরা , ধর্ম-শিক্ষকেরা ও বৃদ্ধ নেতারা তাঁর কাছে এসে জিজ্ঞাসা করলেন , “ তুমি কোন্‌অধিকারে এই সব করছ ? কে তোমাকে এই অধিকার দিয়েছে ? ”
41011028	
41011029	উত্তরে যীশু বললেন , “ আমি আপনাদের একটা কথা জিজ্ঞাসা করব । আপনারা যদি আমাকে উত্তর দিতে পারেন তবে আমিও আপনাদের বলব আমি কোন্‌অধিকারে এই সব করছি ।
41011030	বলুন দেখি , বাপ্তিস্ম দেবার অধিকার যোহন ঈশ্বরের কাছ থেকে পেয়েছিলেন , না মানুষের কাছ থেকে পেয়েছিলেন ? ”
41011031	তখন তাঁরা নিজেদের মধ্যে এই আলোচনা করলেন , “ আমরা যদি বলি , ‘ ঈশ্বরের কাছ থেকে , ’ তাহলে সে বলবে , ‘ তবে আপনারা তাঁকে বিশ্বাস করেন নি কেন ? ’
41011032	আবার যদি বলি , ‘ মানুষের কাছ থেকে , ’ তবে ? ” তাঁরা লোকদের ভয় করতেন , কারণ সবাই যোহনকে সত্যিই একজন নবী বলে মনে করত ।
41011033	সেইজন্য তাঁরা বললেন , “ আমরা জানি না । ” তখন যীশু বললেন , “ তাহলে আমিও আপনাদের বলব না আমি কোন্‌অধিকারে এই সব করছি । ”
41012001	এর পর যীশু গল্পের মধ্য দিয়ে তাঁদের কাছে শিক্ষা দিতে লাগলেন । তিনি বললেন , “ একজন লোক একটা আংগুর ক্ষেত করে তার চারদিকে বেড়া দিলেন । পরে তিনি আংগুর-রস করবার জন্য একটা গর্ত খুঁড়লেন এবং একটা উঁচু পাহারা-ঘর তৈরী করলেন । পরে তিনি কয়েকজন চাষীর কাছে ক্ষেতটা ইজারা দিয়ে বিদেশে চলে গেলেন ।
41012002	ফল পাকবার সময়ে তিনি সেই ফলের ভাগ নিয়ে আসবার জন্য একজন দাসকে সেই চাষীদের কাছে পাঠিয়ে দিলেন ।
41012003	কিন্তু সেই চাষীরা সেই দাসকে ধরে মারল এবং খালি হাতে পাঠিয়ে দিল ।
41012004	তখন মালিক আর একজন দাসকে তাদের কাছে পাঠালেন । চাষীরা তার মাথায় আঘাত করল এবং তার সংগে খুব খারাপ ব্যবহার করল ।
41012005	তিনি তবুও আর একজনকে পাঠালেন । তাকে চাষীরা মেরে ফেলল । পরে তিনি আরও অনেকজনকে পাঠালেন , কিন্তু তাদের মধ্যে কয়েকজনকে তারা মারধর করল আর অন্যদের মেরেই ফেলল ।
41012006	“ সেখানে পাঠাতে মালিকের মাত্র আর একজন বাকী ছিল । সে ছিল তাঁর প্রিয় পুত্র । তিনি সব শেষে পুত্রটিকে পাঠিয়ে দিলেন ; ভাবলেন , ‘ তারা অন্ততঃ আমার ছেলেকে সম্মান করবে । ’
41012007	কিন্তু সেই চাষীরা নিজেদের মধ্যে বলাবলি করতে লাগল , ‘ এ-ই তো পরে সম্পত্তির মালিক হবে । চল , আমরা ওকে মেরে ফেলি , তাহলে আমরাই সম্পত্তির মালিক হব । ’
41012008	তারা ছেলেটিকে ধরে মেরে ফেলল এবং আংগুর ক্ষেতের বাইরে ফেলে দিল ।
41012009	“ তাহলে বলুন দেখি , আংগুর ক্ষেতের মালিক কি করবেন ? তিনি এসে সেই চাষীদের মেরে ফেলবেন এবং আংগুর ক্ষেতটা অন্যদের হাতে দেবেন ।
41012010	আপনারা কি পবিত্র শাস্ত্রে পড়েন নি , ‘ রাজমিস্ত্রিরা যে পাথরটা বাতিল করে দিয়েছিল সেটাই সবচেয়ে দরকারী পাথর হয়ে উঠল ;
41012011	প্রভুই এটা করলেন , আর তা আমাদের চোখে খুব আশ্চর্য লাগে ? ”
41012012	তখন সেই ধর্ম-নেতারা যীশুকে ধরতে চাইলেন , কারণ তাঁরা বুঝেছিলেন যে , গল্পটা যীশু তাঁদের বিরুদ্ধে বলেছেন । কিন্তু তাঁরা লোকদের ভয়ে যীশুকে ছেড়ে চলে গেলেন ।
41012013	পরে সেই ধর্ম-নেতারা যীশুকে তাঁর কথার ফাঁদে ধরবার জন্য কয়েকজন ফরীশী ও হেরোদীয়কে পাঠিয়ে দিলেন ।
41012014	তাঁরা যীশুর কাছে এসে বললেন , “ গুরু , আমরা জানি আপনি একজন সৎ লোক । লোকে কি মনে করবে না করবে , তাতে আপনার কিছু যায় আসে না , কারণ আপনি কারও মুখ চেয়ে কিছু করেন না । আপনি সত্যভাবে ঈশ্বরের পথের বিষয়ে শিক্ষা দিয়ে থাকেন । এখন আপনি বলুন , মোশির আইন-কানুন অনুসারে রোম-সম্রাটকে কি কর্‌দেওয়া উচিত ?
41012015	আমরা তাঁকে কর্‌দেব কি দেব না ? ” যীশু তাঁদের ভণ্ডামি বুঝতে পেরে বললেন , “ আপনারা কেন আমাকে পরীক্ষা করছেন ? আমাকে একটা দীনার এনে দেখান । ”
41012016	তাঁরা একটা দীনার আনলে পর যীশু তাঁদের জিজ্ঞাসা করলেন , “ এর উপরে এই ছবি ও নাম কার ? ” তাঁরা বললেন , “ রোম-সম্রাটের । ”
41012017	যীশু তাঁদের বললেন , “ যা সম্রাটের তা সম্রাটকে দিন , আর যা ঈশ্বরের তা ঈশ্বরকে দিন । ” যীশুর এই কথায় তাঁরা আশ্চর্য হয়ে গেলেন ।
41012018	কয়েকজন সদ্দূকী যীশুর কাছে আসলেন । সদ্দূকীদের মতে মৃতদের জীবিত হয়ে ওঠা বলে কিছু নেই । এইজন্য তাঁরা যীশুকে জিজ্ঞাসা করলেন ,
41012019	“ গুরু , মোশি আমাদের জন্য এই কথা লিখে গেছেন , ‘ যদি কোন লোকের ভাই সন্তানহীন অবস্থায় স্ত্রী রেখে মারা যায় তবে সেই লোক তার ভাইয়ের স্ত্রীকে বিয়ে করবে এবং ভাইয়ের হয়ে তার বংশ রক্ষা করবে । ’
41012020	বেশ ভাল , তারা সাত ভাই ছিল । প্রথমজন বিয়ে করে সন্তানহীন অবস্থায় মারা গেল ।
41012021	তখন দ্বিতীয়জন ভাইয়ের বিধবা স্ত্রীকে বিয়ে করল , কিন্তু সেও সন্তানহীন অবস্থায় মারা গেল । তৃতীয়জনের অবস্থাও তা-ই হল ।
41012022	এইভাবে সাতজনের কারও ছেলেমেয়ে হল না । শেষে সেই স্ত্রীলোকটিও মারা গেল ।
41012023	তাহলে মৃতেরা যখন জীবিত হয়ে উঠবে তখন সে কার স্ত্রী হবে ? কারণ সাতজনের প্রত্যেকেই তো তাকে বিয়ে করেছিল । ”
41012024	উত্তরে যীশু বললেন , “ আপনারা ভুল করছেন , কারণ আপনারা শাস্ত্রও জানেন না এবং ঈশ্বরের শক্তির বিষয়েও জানেন না ।
41012025	মৃতেরা যখন জীবিত হয়ে উঠবে তখন তারা বিয়েও করবে না এবং তাদের বিয়ে দেওয়াও হবে না ; তারা তখন স্বর্গদূতদের মত হবে ।
41012026	মৃতদের জীবিত হয়ে উঠবার বিষয়ে মোশির বইয়ে লেখা জ্বলন্ত ঝোপের কথা কি আপনারা পড়েন নি যে , ঈশ্বর মোশিকে বললেন , ‘ আমি অব্রাহামের ঈশ্বর ,
41012027	ইস্‌হাকের ঈশ্বর ও যাকোবের ঈশ্বর ’ ? ঈশ্বর তো মৃতদের ঈশ্বর নন , তিনি জীবিতদেরই ঈশ্বর । আপনারা খুব ভুল করছেন । ”
41012028	একজন ধর্ম-শিক্ষক সেখানে এসে তাঁদের তর্কাতর্কি শুনলেন । যীশু যে তাঁদের উপযুক্ত জবাব দিয়েছেন তা লক্ষ্য করে তিনি তাঁকে জিজ্ঞাসা করলেন , “ মোশির দেওয়া আদেশের মধ্যে সবচেয়ে দরকারী আদেশ কোন্‌টা ? ”
41012029	উত্তরে যীশু বললেন , “ সবচেয়ে দরকারী আদেশ হল , ‘ ইস্রায়েলীয়েরা , শোন , আমাদের প্রভু ঈশ্বর এক ।
41012030	তোমরা প্রত্যেকে তোমাদের সমস্ত অন্তর , সমস্ত প্রাণ , সমস্ত মন এবং সমস্ত শক্তি দিয়ে তোমাদের প্রভু ঈশ্বরকে ভালবাসবে । ’
41012031	তার পরের দরকারী আদেশ হল এই , ‘ তোমার প্রতিবেশীকে নিজের মত ভালবাসবে । ’ এই দু ’ টা আদেশের চেয়ে বড় আদেশ আর কিছুই নেই । ”
41012032	তখন সেই ধর্ম-শিক্ষক বললেন , “ গুরু , বেশ ভাল কথা । আপনি সত্যি কথাই বলেছেন যে , ঈশ্বর এক এবং তিনি ছাড়া আর কোন ঈশ্বর নেই ।
41012033	আর সমস্ত অন্তর , সমস্ত বুদ্ধি ও সমস্ত শক্তি দিয়ে তাঁকে ভালবাসা এবং প্রতিবেশীকে নিজের মত ভালবাসা পশু ও অন্য সব উৎসর্গের চেয়ে অনেক বেশী দরকারী । ”
41012034	যীশু যখন দেখলেন সেই ধর্ম-শিক্ষকটি বেশ বুদ্ধিমানের মত উত্তর দিয়েছেন তখন তিনি তাঁকে বললেন , “ ঈশ্বরের রাজ্য থেকে আপনি বেশী দূরে নন । ” সেই সময় থেকে যীশুকে আর কোন প্রশ্ন জিজ্ঞাসা করতে কারও সাহস হল না ।
41012035	যীশু উপাসনা-ঘরে শিক্ষা দেবার সময় জিজ্ঞাসা করলেন , “ ধর্ম-শিক্ষকেরা কেমন করে বলেন মশীহ দায়ূদের বংশধর ? দায়ূদ তো পবিত্র আত্মার পরিচালনায় বলেছেন , ‘ প্রভু আমার প্রভুকে বললেন , যতক্ষণ না আমি তোমার শত্রুদের তোমার পায়ের তলায় রাখি , ততক্ষণ তুমি আমার ডান দিকে বস । ’
41012036	
41012037	দায়ূদ নিজেই তো তাঁকে প্রভু বলেছেন , তবে কেমন করে মশীহ তাঁর বংশধর হতে পারেন ? ” অনেক লোক খুশী মনে যীশুর কথা শুনছিল ।
41012038	শিক্ষা দিতে দিতে যীশু বললেন , “ ধর্ম-শিক্ষকদের সম্বন্ধে সাবধান হও । তাঁরা লম্বা লম্বা জামা পরে বেড়াতে এবং হাটে-বাজারে সম্মান পেতে চান ।
41012039	তাঁরা সমাজ-ঘরে প্রধান প্রধান আসনে ও ভোজের সময়ে সম্মানের জায়গায় বসতে চান ।
41012040	এক দিকে তাঁরা লোককে দেখাবার জন্য লম্বা লম্বা প্রার্থনা করেন , অন্য দিকে বিধবাদের সম্পত্তি দখল করেন । এই লোকদের অনেক বেশী শাস্তি হবে । ”
41012041	এর পর যীশু উপাসনা-ঘরের দান-বাক্সের কাছে বসে লোকদের টাকা-পয়সা দান করা লক্ষ্য করছিলেন । অনেক ধনী লোক অনেক টাকা-পয়সা দিল ।
41012042	পরে একজন গরীব বিধবা এসে মাত্র দু ’ টা পয়সা রাখল ।
41012043	তখন যীশু তাঁর শিষ্যদের ডেকে বললেন , “ আমি তোমাদের সত্যিই বলছি , এই গরীব বিধবা অন্য সবার চেয়ে অনেক বেশী এই দান-বাক্সে রাখল ।
41012044	সেই লোকেরা তাদের প্রচুর ধন থেকে দান করেছে , কিন্তু এই স্ত্রীলোকটির অভাব থাকলেও বেঁচে থাকবার জন্য তার যা ছিল সমস্তই দিয়ে দিল । ”
41013001	যীশু উপাসনা-ঘর থেকে যখন বের হয়ে যাচ্ছিলেন তখন তাঁর একজন শিষ্য তাঁকে বললেন , “ গুরু , দেখুন , কত বড় বড় পাথর , আর কি সুন্দর সুন্দর দালান ! ”
41013002	যীশু তাঁকে বললেন , “ তুমি তো এই সব বড় বড় দালান দেখছ , কিন্তু এর একটা পাথরও আর একটা পাথরের উপরে থাকবে না ; সমস্তই ভেংগে ফেলা হবে । ”
41013003	পরে যীশু যখন উপাসনা-ঘরের উল্টাদিকে জৈতুন পাহাড়ের উপরে বসে ছিলেন তখন পিতর , যাকোব , যোহন ও আন্দ্রিয় তাঁকে গোপনে জিজ্ঞাসা করলেন ,
41013004	“ আপনি আমাদের বলুন , কখন এই সব হবে ? কোন্‌চিহ্ন দেখে আমরা বুঝতে পারব এই সব পূর্ণ হবার সময় এসেছে ? ”
41013005	যীশু তাঁদের বললেন , “ দেখো , কেউ যেন তোমাদের না ঠকায় ।
41013006	অনেকেই আমার নাম নিয়ে এসে বলবে , ‘ আমিই সেই ’ এবং অনেককে ঠকাবে ।
41013007	যখন তোমরা যুদ্ধের আওয়াজ ও যুদ্ধের খবরাখবর শুনবে তখন ভয় পেয়ো না । এই সব হবেই , কিন্তু তখনও শেষ নয় ।
41013008	এক জাতি অন্য জাতির বিরুদ্ধে , এক রাজ্য অন্য রাজ্যের বিরুদ্ধে যুদ্ধ করবে । অনেক জায়গায় ভূমিকম্প ও দুর্ভিক্ষ হবে । কিন্তু এই সব কেবল যন্ত্রণার আরম্ভ ।
41013009	“ তোমরা সতর্ক থেকো । লোকে তোমাদের বিচার-সভার লোকদের হাতে ধরিয়ে দেবে এবং সমাজ-ঘরে বেত মারবে । আমার জন্য দেশের শাসনকর্তা ও রাজাদের সামনে তোমাদের দাঁড়াতে হবে । তাঁদের সামনে আমার বিষয়ে তোমাদের সাক্ষ্য দিতে হবে ।
41013010	সমস্ত জাতির কাছে প্রথমে ঈশ্বরের দেওয়া সুখবর প্রচার করতে হবে ।
41013011	যখন তোমাদের ধরে বিচারের জন্য নিয়ে যাবে তখন কি বলতে হবে তা আগে থেকে চিন্তা কোরো না । সেই সময়ে যে কথা তোমাদের বলে দেওয়া হবে তোমরা তা-ই বলবে , কারণ তোমরাই যে বলবে তা নয় বরং পবিত্র আত্মাই কথা বলবেন ।
41013012	“ ভাই ভাইকে , বাবা ছেলেকে মেরে ফেলবার জন্য ধরিয়ে দেবে । ছেলেমেয়েরা মা-বাবার বিরুদ্ধে দাঁড়িয়ে তাদের খুন করাবে ।
41013013	আমার জন্য সবাই তোমাদের ঘৃণা করবে , কিন্তু যে শেষ পর্যন্ত স্থির থাকবে সে উদ্ধার পাবে ।
41013014	“ সর্বনাশা ঘৃণার জিনিস যেখানে থাকা উচিত নয় , তোমরা যখন তা সেখানে থাকতে দেখবে-যে পড়ে সে বুঝুক-তখন যারা যিহূদিয়াতে থাকবে তারা পাহাড়ী এলাকায় পালিয়ে যাক ।
41013015	যে ছাদের উপরে থাকবে সে কিছু নেবার জন্য নীচে নেমে ঘরে না ঢুকুক ।
41013016	যে ক্ষেতের মধ্যে থাকবে সে গায়ের চাদর নেওয়ার জন্য না ফিরুক ।
41013017	তখন যারা গর্ভবতী আর যারা সন্তানকে বুকের দুধ খাওয়ায় তাদের অবস্থা কি ভীষণই না হবে !
41013018	প্রার্থনা কর যেন এই সমস্ত শীতকালে না হয় ,
41013019	কারণ সেই সময় এমন কষ্ট হবে যা জগতের সৃষ্টি থেকে এই পর্যন্ত হয় নি এবং তার পরেও আর হবে না ।
41013020	প্রভু যদি সেই দিনগুলো কমিয়ে না দিতেন তবে কেউই বাঁচত না । কিন্তু তাঁর বাছাই করা লোকদের জন্য সেই দিনগুলো ঈশ্বর কমিয়ে দিয়েছেন ।
41013021	সেই সময় যদি কেউ তোমাদের বলে , ‘ দেখ , মশীহ এখানে , ’ বা ‘ দেখ , মশীহ ওখানে , ’ তোমরা বিশ্বাস কোরো না ;
41013022	কারণ ভণ্ড মশীহেরা ও ভণ্ড নবীরা আসবে এবং অনেক আশ্চর্য আশ্চর্য কাজ করবে , যেন ঈশ্বরের বাছাই করা লোকদের সম্ভব হলে ঠকাতে পারে ।
41013023	তোমরা কিন্তু সতর্ক থেকো । আমি তোমাদের আগেই সব কিছু বলে রাখলাম ।
41013024	“ সেই সময়ের কষ্টের ঠিক পরেই সূর্য অন্ধকার হয়ে যাবে , চাঁদ আর আলো দেবে না ,
41013025	তারাগুলো আকাশ থেকে খসে পড়ে যাবে এবং চাঁদ-সূর্য-তারা আর স্থির থাকবে না ।
41013026	সেই সময়ে লোকেরা মনুষ্যপুত্রকে মহাশক্তি ও মহিমার সংগে মেঘের মধ্যে পৃথিবীতে আসতে দেখবে ।
41013027	তিনি তাঁর দূতদের পাঠিয়ে পৃথিবীর এক সীমা থেকে অন্য সীমা পর্যন্ত চারদিক থেকে ঈশ্বরের সব বাছাই করা লোক জড়ো করবেন ।
41013028	“ ডুমুর গাছ দেখে শিক্ষা লাভ কর । যখন তার ডালপালা নরম হয়ে তাতে পাতা বের হয় তখন তোমরা জানতে পার যে , গরমকাল এসেছে ।
41013029	সেইভাবে যখন তোমরা দেখবে এই সব ঘটছে তখন বুঝতে পারবে যে , মনুষ্যপুত্র কাছে এসে গেছেন , এমন কি , দরজায় উপস্থিত ।
41013030	আমি তোমাদের সত্যিই বলছি , যখন এই সব হবে তখনও এই কালের কিছু লোক বেঁচে থাকবে ।
41013031	আকাশ ও পৃথিবী শেষ হয়ে যাবে কিন্তু আমার কথা চিরদিন থাকবে ।
41013032	“ সেই দিন ও সেই সময়ের কথা কেউই জানে না-স্বর্গের দূতেরাও না , পুত্রও না , কেবল পিতাই জানেন ।
41013033	তোমরা সাবধান হও , সতর্ক থাক ও প্রার্থনা কর , কারণ সেই দিন কখন আসবে তা তোমরা জান না ।
41013034	সেই দিনটা আসবে এমন একজন লোকের মত করে যিনি বিদেশে যাচ্ছেন । বাড়ী ছেড়ে যাবার আগে তিনি দাসদের হাতে সব দায়িত্ব দিলেন । তিনি প্রত্যেক দাসকে তার কাজ দিলেন এবং দারোয়ানকে জেগে থাকতে বললেন ।
41013035	“ তোমরাও এইভাবে জেগে থাক , কারণ বাড়ীর কর্তা সন্ধ্যায় , কি দুপুর রাতে , কি ভোর রাতে , কি সকালে আসবেন তা তোমরা জান না ।
41013036	হঠাৎ তিনি এসে যেন না দেখেন তোমরা ঘুমিয়ে রয়েছ ।
41013037	তোমাদের যা বলছি তা সবাইকে বলি , জেগে থাক । ”
41014001	উদ্ধার-পর্ব ও খামিহীন রুটির পর্বের তখন মাত্র আর দু ’ দিন বাকী । প্রধান পুরোহিতেরা ও ধর্ম-শিক্ষকেরা গোপনে যীশুকে ধরে মেরে ফেলবার উপায় খুঁজছিলেন ।
41014002	তাঁরা বললেন , “ পর্বের সময়ে নয় ; লোকদের মধ্যে গোলমাল হতে পারে । ”
41014003	যীশু তখন বৈথনিয়াতে চর্মরোগী শিমোনের বাড়ীতে ছিলেন । তিনি যখন খাচ্ছিলেন তখন একজন স্ত্রীলোক একটা সাদা পাথরের পাত্রে করে খুব দামী ও খাঁটি আতর আনল । পাত্রটা ভেংগে সে যীশুর মাথায় সেই আতর ঢেলে দিল ।
41014004	সেখানে যাঁরা উপস্থিত ছিলেন তাঁদের মধ্যে কয়েকজন বিরক্ত হয়ে একে অন্যকে বলতে লাগলেন , “ এইভাবে আতরটা নষ্ট করা হল কেন ?
41014005	এটা বিক্রি করলে তো তিনশো দীনারেরও বেশী হত এবং তা গরীবদের দেওয়া যেত । ” এই বলে তাঁরা স্ত্রীলোকটিকে বকাবকি করতে লাগলেন ।
41014006	তখন যীশু বললেন , “ থাম , কেন তোমরা ওকে দুঃখ দিচ্ছ ? ও তো আমার জন্য ভাল কাজই করেছে ।
41014007	গরীবেরা সব সময় তোমাদের মধ্যে আছে , আর যখন ইচ্ছা তখনই তোমরা তাদের সাহায্য করতে পার , কিন্তু আমাকে তোমরা সব সময় পাবে না ।
41014008	ও যা পেরেছে তা করেছে । আমাকে কবরের জন্য প্রস্তুত করতে ও আগেই আমার দেহের উপর আতর ঢেলে দিয়েছে ।
41014009	আমি তোমাদের সত্যি বলছি , জগতের যে কোন জায়গায় ঈশ্বরের দেওয়া সুখবর প্রচার করা হবে , সেখানে এই স্ত্রীলোকটির কথা মনে করিয়ে দেবার জন্য ওর এই কাজের কথাও বলা হবে । ”
41014010	এর পর যিহূদা ইষ্কারিয়োৎ নামে সেই বারোজন শিষ্যের মধ্যে একজন যীশুকে ধরিয়ে দেবার জন্য প্রধান পুরোহিতদের কাছে গেল ।
41014011	পুরোহিতেরা যিহূদার কথা শুনে খুশী হলেন এবং তাকে টাকা দেবেন বলে কথা দিলেন । তখন যিহূদা যীশুকে ধরিয়ে দেবার জন্য সুযোগ খুঁজতে লাগল ।
41014012	খামিহীন রুটির পর্বের প্রথম দিনে উদ্ধার-পর্বের ভোজের জন্য ভেড়ার বাচ্চা কাটা হত । তাই শিষ্যেরা যীশুকে জিজ্ঞাসা করলেন , “ আপনার জন্য উদ্ধার-পর্বের ভোজ কোথায় গিয়ে আমাদের প্রস্তুত করতে বলেন ? ”
41014013	তখন যীশু তাঁর দু ’ জন শিষ্যকে এই বলে পাঠিয়ে দিলেন , “ তোমরা শহরে যাও । সেখানে এমন একজন পুরুষ লোকের দেখা পাবে , যে একটা কলসীতে করে জল নিয়ে যাচ্ছে । তোমরা তার পিছনে পিছনে যেয়ো ।
41014014	সে যে বাড়ীতে ঢুকবে সেই বাড়ীর কর্তাকে বোলো , ‘ গুরু বলছেন , শিষ্যদের সংগে যেখানে আমি উদ্ধার-পর্বের ভোজ খেতে পারি আমার সেই অতিথি-ঘরটা কোথায় ? ’
41014015	এতে সে তোমাদের উপরতলার একটা সাজানো বড় ঘর দেখিয়ে দেবে । সব কিছু সেখানেই প্রস্তুত কোরো । ”
41014016	তখন শিষ্যেরা গিয়ে শহরে ঢুকলেন , আর যীশু যেমন বলেছিলেন সব কিছু তেমনই দেখতে পেলেন এবং উদ্ধার-পর্বের ভোজ প্রস্তুত করলেন ।
41014017	সন্ধ্যা হলে পর যীশু সেই বারোজনকে নিয়ে সেখানে গেলেন ।
41014018	তাঁরা যখন বসে খাচ্ছিলেন তখন যীশু বললেন , “ আমি তোমাদের সত্যি বলছি , তোমাদের মধ্যে একজন আমাকে ধরিয়ে দেবে , আর সে আমার সংগে খাচ্ছে । ”
41014019	শিষ্যেরা দুঃখিত হলেন এবং একজনের পরে আর একজন বলতে লাগলেন , “ সে কি আমি , প্রভু ? ”
41014020	যীশু তাঁদের বললেন , “ সে এই বারোজনের মধ্যে একজন , যে আমার সংগে পাত্রের মধ্যে রুটি ডুবাচ্ছে ।
41014021	মনুষ্যপুত্রের মৃত্যুর বিষয়ে পবিত্র শাস্ত্রে যা লেখা আছে তিনি সেভাবেই মারা যাবেন বটে , কিন্তু হায় সেই লোক , যে তাঁকে ধরিয়ে দেয় ! সেই লোকের জন্ম না হলেই বরং তার পক্ষে ভাল হত । ”
41014022	খাওয়া-দাওয়া চলছে , এমন সময় যীশু রুটি নিয়ে ঈশ্বরকে ধন্যবাদ দিলেন এবং তা টুকরা টুকরা করে শিষ্যদের হাতে দিয়ে বললেন , “ এই নাও , এটা আমার দেহ । ”
41014023	তারপর তিনি পেয়ালা নিয়ে ঈশ্বরকে ধন্যবাদ দিলেন এবং শিষ্যদের দিলেন । তাঁরা সবাই সেই পেয়ালা থেকে খেলেন ।
41014024	তখন যীশু তাঁদের বললেন , “ এ আমার রক্ত যা অনেকের জন্য দেওয়া হবে । মানুষের জন্য ঈশ্বরের নতুন ব্যবস্থা আমার এই রক্তের দ্বারাই বহাল করা হবে ।
41014025	তোমাদের সত্যি বলছি , যতদিন আমি ঈশ্বরের রাজ্যে আংগুর ফলের রস আবার নতুন ভাবে না খাই ততদিন পর্যন্ত আর আমি তা খাব না । ”
41014026	এর পরে তাঁরা একটা গান গেয়ে বের হয়ে জৈতুন পাহাড়ে গেলেন ।
41014027	যীশু তাঁর শিষ্যদের বললেন , “ আমাকে নিয়ে তোমাদের সকলের মনে বাধা আসবে । পবিত্র শাস্ত্রে লেখা আছে , ‘ আমি পালককে মেরে ফেলব , তাতে মেষগুলো ছড়িয়ে পড়বে । ’
41014028	তবে আমাকে মৃত্যু থেকে জীবিত করা হলে পর আমি তোমাদের আগেই গালীলে যাব । ”
41014029	তখন পিতর বললেন , “ সবার মনে বাধা আসলেও আমার মনে বাধা আসবে না । ”
41014030	যীশু তাঁকে বললেন , “ আমি তোমাকে সত্যিই বলছি , আজ ভোর রাতে মোরগ দু ’ বার ডাকবার আগেই তুমি তিন বার বলবে যে , তুমি আমাকে চেনো না । ”
41014031	কিন্তু পিতর আরও জোর দিয়ে বললেন , “ যদি আমাকে আপনার সংগে মরতেও হয় তবুও আমি কখনও বলব না যে , আমি আপনাকে চিনি না । ” শিষ্যেরা সবাই সেই একই কথা বললেন ।
41014032	এর পরে যীশু ও তাঁর শিষ্যেরা গেৎশিমানী নামে একটা জায়গায় গেলেন । সেখানে যীশু তাঁর শিষ্যদের বললেন , “ আমি যতক্ষণ প্রার্থনা করি ততক্ষণ তোমরা এখানে বসে থাক । ”
41014033	এই বলে তিনি পিতর , যাকোব ও যোহনকে নিজের সংগে নিলেন এবং মনে খুব ব্যথা ও কষ্ট পেতে লাগলেন ।
41014034	তিনি তাঁদের বললেন , “ দুঃখে যেন আমার প্রাণ বেরিয়ে যাচ্ছে । তোমরা এখানে জেগে থাক । ”
41014035	তার পরে তিনি কিছু দূরে গিয়ে মাটিতে উবুড় হয়ে পড়ে প্রার্থনা করলেন যেন সম্ভব হলে এই দুঃখের সময়টা তাঁর কাছ থেকে দূর হয় ।
41014036	তিনি বললেন , “ আব্বা , পিতা , তোমার কাছে তো সবই সম্ভব । এই দুঃখের পেয়ালা আমার কাছ থেকে তুমি নিয়ে যাও । তবুও আমার ইচ্ছামত না হোক , কিন্তু তোমার ইচ্ছামত হোক । ”
41014037	এর পরে তিনি শিষ্যদের কাছে ফিরে এসে দেখলেন তাঁরা ঘুমিয়ে পড়েছেন । তিনি পিতরকে বললেন , “ শিমোন , তুমি ঘুমাচ্ছ ? এক ঘণ্টাও কি জেগে থাকতে পার নি ?
41014038	জেগে থাক ও প্রার্থনা কর যেন পরীক্ষায় না পড় । অন্তরের ইচ্ছা আছে বটে , কিন্তু দেহ দুর্বল । ”
41014039	পরে যীশু আবার গিয়ে সেই একই প্রার্থনা করলেন ।
41014040	ফিরে এসে তিনি দেখলেন আবার তাঁরা ঘুমিয়ে পড়েছেন , কারণ তাঁদের চোখ ঘুমে ভারী হয়ে গিয়েছিল । শিষ্যেরা যীশুকে কি উত্তর দেবেন বুঝলেন না ।
41014041	তৃতীয় বার ফিরে এসে তিনি তাঁদের বললেন , “ এখনও তোমরা ঘুমাচ্ছ আর বিশ্রাম করছ ? যথেষ্ট হয়েছে । সময় এসে পড়েছে । দেখ , মনুষ্যপুত্রকে এখন পাপীদের হাতে ধরিয়ে দেওয়া হচ্ছে ।
41014042	ওঠো , চল আমরা যাই । যে আমাকে শত্রুদের হাতে ধরিয়ে দেবে সে এসে পড়েছে । ”
41014043	যীশু তখনও কথা বলছেন , এমন সময় যিহূদা সেখানে আসল । সে সেই বারোজন শিষ্যের মধ্যে একজন ছিল । তার সংগে অনেক লোক ছোরা ও লাঠি নিয়ে আসল । প্রধান পুরোহিতেরা , ধর্ম-শিক্ষকেরা ও বৃদ্ধ নেতারা এই লোকদের পাঠিয়েছিলেন ।
41014044	যীশুকে যে ধরিয়ে দিয়েছিল সে ঐ লোকদের সংগে একটা চিহ্ন ঠিক করেছিল । সে বলেছিল , “ যাকে আমি চুমু দেব , সে-ই সেই লোক । তোমরা তাকেই ধোরো এবং পাহারা দিয়ে নিয়ে যেয়ো । ”
41014045	তাই যিহূদা সোজা যীশুর কাছে গিয়ে বলল , “ গুরু ! ” এই কথা বলেই সে তাঁকে চুমু দিল ।
41014046	তখন সেই লোকেরা যীশুকে ধরল ।
41014047	যাঁরা যীশুর কাছে দাঁড়িয়ে ছিলেন তাঁদের মধ্যে একজন তাঁর ছোরা বের করলেন এবং মহাপুরোহিতের দাসকে আঘাত করে তার একটা কান কেটে ফেললেন ।
41014048	যীশু সেই লোকদের বললেন , “ আমি কি ডাকাত যে , আপনারা ছোরা ও লাঠি নিয়ে আমাকে ধরতে এসেছেন ?
41014049	আমি তো প্রত্যেক দিনই আপনাদের মধ্যে থেকে উপাসনা-ঘরে শিক্ষা দিতাম , কিন্তু তখন তো আপনারা আমাকে ধরেন নি । অবশ্য শাস্ত্রের কথা পূর্ণ হতে হবে । ”
41014050	সেই সময় শিষ্যেরা সবাই তাঁকে ছেড়ে পালিয়ে গেলেন ।
41014051	একজন যুবক কেবল একটা চাদর পরে যীশুর পিছনে পিছনে যাচ্ছিল ।
41014052	লোকেরা যখন তাকে ধরল তখন সে চাদরখানা ছেড়ে দিয়ে উলংগ অবস্থায় পালিয়ে গেল ।
41014053	সেই লোকেরা যীশুকে নিয়ে মহাপুরোহিতের কাছে গেল । সেখানে প্রধান পুরোহিতেরা , বৃদ্ধ নেতারা ও ধর্ম-শিক্ষকেরা একসংগে জড়ো হলেন ।
41014054	পিতর দূরে দূরে থেকে যীশুর পিছনে যেতে যেতে মহাপুরোহিতের উঠানে গিয়ে ঢুকলেন । সেখানে রক্ষীদের সংগে বসে তিনি আগুন পোহাতে লাগলেন ।
41014055	প্রধান পুরোহিতেরা এবং মহাসভার সমস্ত লোকেরা যীশুকে মেরে ফেলবার জন্য তাঁর বিরুদ্ধে সাক্ষ্যের খোঁজ করছিলেন , কিন্তু কোন সাক্ষ্যই তাঁরা পেলেন না ।
41014056	যীশুর বিরুদ্ধে অনেকেই মিথ্যা সাক্ষ্য দিয়েছিল কিন্তু তাদের সাক্ষ্য মিলল না ।
41014057	তখন কয়েকজন উঠে তাঁর বিরুদ্ধে এই মিথ্যা সাক্ষ্য দিল ,
41014058	“ আমরা ওকে বলতে শুনেছি , ‘ মানুষের তৈরী এই উপাসনা-ঘর আমি ভেংগে ফেলব এবং তিন দিনের মধ্যে এমন একটা উপাসনা-ঘর তৈরী করব যা মানুষের তৈরী নয় । ’ ”
41014059	কিন্তু তবুও তাদের সাক্ষ্য মিলল না ।
41014060	তখন মহাপুরোহিত সকলের সামনে দাঁড়িয়ে যীশুকে জিজ্ঞাসা করলেন , “ তুমি কি কোন উত্তরই দেবে না ? তোমার বিরুদ্ধে এই লোকেরা এই সব কি সাক্ষ্য দিচ্ছে ? ”
41014061	যীশু কিন্তু উত্তর না দিয়ে চুপ করেই রইলেন । মহাপুরোহিত আবার তাকে জিজ্ঞাসা করলেন , “ তুমি কি পরমধন্য ঈশ্বরের পুত্র মশীহ ? ”
41014062	যীশু বললেন , “ আমিই সেই । আপনারা সর্বশক্তিমান ঈশ্বরের ডান দিকে মনুষ্যপুত্রকে বসে থাকতে দেখবেন এবং আকাশে মেঘের সংগে আসতে দেখবেন । ”
41014063	এতে মহাপুরোহিত তাঁর কাপড় ছিঁড়ে বললেন , “ আর সাক্ষীর আমাদের কি দরকার ?
41014064	আপনারা তো শুনলেনই যে , ও ঈশ্বরকে অপমান করল । আপনারা কি মনে করেন ? ” তাঁরা সবাই যীশুকে মৃত্যুর শাস্তি পাবার উপযুক্ত বলে স্থির করলেন ।
41014065	তখন কয়েকজন তাঁর গায়ে থুথু দিলেন এবং তাঁর মুখ ঢেকে তাঁকে ঘুষি মেরে বললেন , “ তুই না নবী ? কিছু বল্‌দেখি ! ” তারপর রক্ষীরা তাঁকে নিয়ে গিয়ে চড় মারতে লাগল ।
41014066	পিতর যখন নীচে উঠানে ছিলেন তখন মহাপুরোহিতের একজন চাকরাণী সেখানে আসল ।
41014067	সে পিতরকে আগুন পোহাতে দেখল এবং ভাল করে তাঁর দিকে তাকিয়ে দেখে বলল , “ আপনিও তো ঐ নাসরতের যীশুর সংগে ছিলেন । ”
41014068	পিতর কিন্তু অস্বীকার করে বললেন , “ তুমি কি বলছ তা আমি জানিও না , বুঝিও না । ” এই বলে পিতর বাইরের দরজার কাছে গেলেন , আর তখনই একটা মোরগ ডেকে উঠল ।
41014069	চাকরাণীটা পিতরকে সেখানে দেখে যারা সেখানে দাঁড়িয়ে ছিল তাদের আবার বলল , “ এই লোকটি ওদের একজন । ”
41014070	পিতর আবার অস্বীকার করলেন । যারা কাছে দাঁড়িয়ে ছিল তারাও কিছুক্ষণ পর পিতরকে বলল , “ নিশ্চয়ই তুমি ওদের একজন , কারণ তুমি তো গালীলের লোক । ”
41014071	পিতর তখন নিজেকে অভিশাপ দিলেন এবং শপথ করে বললেন , “ তোমরা যার সম্বন্ধে বলছ তাকে আমি চিনি না । ”
41014072	আর তখনই দ্বিতীয় বার মোরগ ডেকে উঠল । যীশু যে বলেছিলেন , “ মোরগ দু ’ বার ডাকবার আগেই তুমি তিন বার বলবে যে , তুমি আমাকে চেনো না , ” সেই কথা তখন পিতরের মনে পড়ল । তাতে তিনি কান্নায় ভেংগে পড়লেন ।
41015001	প্রধান পুরোহিতেরা খুব ভোরে বৃদ্ধ নেতাদের , ধর্ম-শিক্ষকদের ও মহাসভার সমস্ত লোকদের সংগে একটা পরামর্শ করলেন । তারপর তাঁরা যীশুকে বেঁধে নিয়ে গিয়ে তাঁকে রোমীয় প্রধান শাসনকর্তা পীলাতের হাতে দিলেন ।
41015002	তখন পীলাত যীশুকে জিজ্ঞাসা করলেন , “ তুমি কি যিহূদীদের রাজা ? ” যীশু উত্তর দিলেন , “ আপনি ঠিক কথাই বলছেন । ”
41015003	প্রধান পুরোহিতেরা যীশুর নামে অনেক দোষ দিলেন ।
41015004	এতে পীলাত আবার যীশুকে জিজ্ঞাসা করলেন , “ তুমি কি উত্তর দেবে না ? দেখ , তারা তোমাকে কত দোষ দিচ্ছে । ”
41015005	যীশু কিন্তু আর কোন উত্তরই দিলেন না । এতে পীলাত আশ্চর্য হলেন ।
41015006	উদ্ধার-পর্বের সময়ে লোকেরা যে কয়েদীকে চাইত পীলাত তাকে ছেড়ে দিতেন ।
41015007	সেই সময় বারাব্বা নামে একজন লোক জেলখানায় বন্দী ছিল । বিদ্রোহের সময় সে বিদ্রোহীদের সংগে থেকে খুন করেছিল ।
41015008	লোকেরা পীলাতের কাছে এসে বলল , “ আপনি সব সময় যা করে থাকেন এখন তা-ই করুন । ”
41015009	পীলাত তাদের বললেন , “ তোমরা কি চাও যে , আমি যিহূদীদের রাজাকে ছেড়ে দিই ? ”
41015010	প্রধান পুরোহিতেরা যে হিংসা করেই যীশুকে তাঁর হাতে দিয়েছেন পীলাত তা জানতেন ।
41015011	কিন্তু প্রধান পুরোহিতেরা লোকদের উস্‌কিয়েছিলেন যেন তারা যীশুর বদলে বারাব্বাকে চেয়ে নেয় ।
41015012	পীলাত আবার লোকদের জিজ্ঞাসা করলেন , “ তাহলে তোমরা যাকে যিহূদীদের রাজা বল তাকে নিয়ে আমি কি করব ? ”
41015013	লোকেরা চেঁচিয়ে বলল , “ ওকে ক্রুশে দিন । ”
41015014	পীলাত বললেন , “ কেন , সে কি দোষ করেছে ? ” কিন্তু লোকেরা আরও জোরে চেঁচিয়ে বলতে লাগল , “ ওকে ক্রুশে দিন । ”
41015015	তখন পীলাত লোকদের সন্তুষ্ট করবার জন্য বারাব্বাকে তাদের কাছে ছেড়ে দিলেন , আর যীশুকে ভীষণভাবে চাবুক মারবার হুকুম দিয়ে ক্রুশে দেবার জন্য দিলেন ।
41015016	তারপর সৈন্যেরা যীশুকে নিয়ে প্রধান শাসনকর্তার বাড়ীর ভিতরে গেল । সেখানে তারা অন্য সব সৈন্যদের একত্র করল ।
41015017	তারা যীশুকে বেগুনে কাপড় পরাল , আর কাঁটা-লতা দিয়ে একটা মুকুট গেঁথে তাঁর মাথায় পরিয়ে দিল ।
41015018	তার পরে তারা যীশুকে বলতে লাগল , “ যিহূদী-রাজ , জয় হোক ! ”
41015019	তারা একটা লাঠি দিয়ে যীশুর মাথায় বারবার মারতে লাগল এবং তাঁর গায়ে থুথু দিল , আর হাঁটু পেতে তাঁকে সম্মান দেখাবার ভান করল ।
41015020	এইভাবে তাঁকে ঠাট্টা-তামাশা করবার পর তারা সেই বেগুনে কাপড় খুলে নিয়ে তাঁকে তাঁর নিজের কাপড় পরিয়ে দিল এবং ক্রুশে দেবার জন্য নিয়ে চলল ।
41015021	সেই সময় শিমোন নামে কূরীণী শহরের একজন লোক গ্রামের দিক থেকে এসে সেই পথে যাচ্ছিলেন । ইনি ছিলেন আলেকসান্দর ও রূফের বাবা । সৈন্যেরা তাঁকে যীশুর ক্রুশটা বয়ে নিয়ে যেতে বাধ্য করল ।
41015022	তারা যীশুকে গল্‌গথা , অর্থাৎ মাথার খুলির স্থান নামে একটা জায়গায় নিয়ে গেল ।
41015023	পরে তারা যীশুকে গন্ধরস মিশানো সির্কা খেতে দিল , কিন্তু তিনি তা খেলেন না ।
41015024	এর পরে তারা যীশুকে ক্রুশে দিল । সৈন্যেরা যীশুর কাপড়-চোপড় ভাগ করবার জন্য গুলিবাঁট করে দেখতে চাইল কার ভাগ্যে কি পড়ে ।
41015025	সকাল ন ’ টার সময় তারা যীশুকে ক্রুশে দিয়েছিল ।
41015026	যীশুর বিরুদ্ধে দোষ-নামাতে লেখা ছিল , “ যিহূদীদের রাজা । ”
41015027	তারা দু ’ জন ডাকাতকেও যীশুর সংগে ক্রুশে দিল , একজনকে ডান দিকে ও অন্যজনকে বাঁ দিকে ।
41015028	তাতে পবিত্র শাস্ত্রের এই কথা পূর্ণ হল : “ তাঁকে অন্যায়কারীদের সংগে গোণা হল । ”
41015029	যারা সেই পথ দিয়ে যাচ্ছিল তারা মাথা নেড়ে যীশুকে ঠাট্টা করে বলল , “ ওহে , তুমি না উপাসনা-ঘর ভেংগে আবার তিন দিনের মধ্যে তা তৈরী করতে পার !
41015030	এখন ক্রুশ থেকে নেমে এসে নিজেকে রক্ষা কর ! ”
41015031	প্রধান পুরোহিতেরা ও ধর্ম-শিক্ষকেরাও যীশুকে ঠাট্টা করবার উদ্দেশ্যে নিজেদের মধ্যে বলাবলি করতে লাগলেন , “ ও অন্যদের রক্ষা করত , নিজেকে রক্ষা করতে পারে না ।
41015032	ঐ যে মশীহ , ইস্রায়েলীয়দের রাজা ! ক্রুশ থেকে ও নেমে আসুক যেন আমরা দেখে বিশ্বাস করতে পারি । ” যীশুর সংগে যাদের ক্রুশে দেওয়া হয়েছিল তারাও তাঁকে টিট্‌কারি দিল ।
41015033	পরে দুপুর বারোটা থেকে বেলা তিনটা পর্যন্ত সারা দেশ অন্ধকার হয়ে রইল ।
41015034	বেলা তিনটার সময় যীশু জোরে চিৎকার করে বললেন , “ এলোই , এলোই , লামা শবক্তানী , ” অর্থাৎ “ ঈশ্বর আমার , ঈশ্বর আমার , কেন তুমি আমাকে ত্যাগ করেছ ? ”
41015035	যারা কাছে দাঁড়িয়ে ছিল তাদের কয়েকজন এই কথা শুনে বলল , “ শোন , শোন , ও এলিয়কে ডাকছে । ”
41015036	তখন একজন লোক দৌড়ে গিয়ে একটা সপঞ্জ সির্কায় ভিজাল এবং একটা লাঠির মাথায় লাগিয়ে তা যীশুকে খেতে দিল । সে বলল , “ থাক্‌ , দেখি এলিয় ওকে নামিয়ে নিতে আসেন কি না । ”
41015037	এর পরে যীশু জোরে চিৎকার করে প্রাণত্যাগ করলেন ।
41015038	তখন উপাসনা-ঘরের পর্দাটা উপর থেকে নীচ পর্যন্ত চিরে দু ’ ভাগ হয়ে গেল ।
41015039	যে সেনাপতি যীশুর সামনে দাঁড়িয়ে ছিল সে যীশুকে এইভাবে মারা যেতে দেখে বলল , “ সত্যিই ইনি ঈশ্বরের পুত্র ছিলেন । ”
41015040	কয়েকজন স্ত্রীলোক দূরে দাঁড়িয়ে এই সব দেখছিলেন । তাঁদের মধ্যে ছিলেন মগ্‌দলীনী মরিয়ম , দুই যাকোবের মধ্যে ছোট যাকোব ও যোষেফের মা মরিয়ম আর শালোমী ।
41015041	যীশু যখন গালীলে ছিলেন তখন এই স্ত্রীলোকেরা তাঁর সংগে সব জায়গায় যেতেন এবং তাঁর সেবা করতেন । আরও অনেক স্ত্রীলোক , যাঁরা যীশুর সংগে সংগে যিরূশালেমে এসেছিলেন , তাঁরাও সেখানে ছিলেন ।
41015042	সেই দিনটা ছিল আয়োজনের দিন , অর্থাৎ বিশ্রামবারের আগের দিন ।
41015043	যখন সন্ধ্যা হয়ে আসল তখন অরিমাথিয়া গ্রামের যোষেফ সাহস করে পীলাতের কাছে গিয়ে যীশুর দেহটি চাইলেন । তিনি মহাসভার একজন নাম-করা সভ্য ছিলেন এবং তিনি নিজে ঈশ্বরের রাজ্যের জন্য অপেক্ষা করছিলেন ।
41015044	পীলাত আশ্চর্য হলেন যে , যীশু এত তাড়াতাড়ি মারা গেছেন । সত্যি সত্যি যীশুর মৃত্যু হয়েছে কি না , তা সেনাপতিকে ডেকে তিনি জিজ্ঞাসা করলেন ।
41015045	যখন সেনাপতির কাছ থেকে তিনি জানতে পারলেন যে , সত্যিই তাঁর মৃত্যু হয়েছে তখন দেহটি যোষেফকে দিলেন ।
41015046	যোষেফ গিয়ে কাপড় কিনে আনলেন এবং যীশুর মৃতদেহটি নামিয়ে সেই কাপড়ে জড়ালেন , আর পাহাড় কেটে তৈরী করা একটা কবরে সেই দেহটি রাখলেন । তারপর তিনি কবরের মুখে একটা পাথর গড়িয়ে দিলেন ।
41015047	যীশুর মৃতদেহটি কোথায় রাখা হল তা মগ্‌দলীনী মরিয়ম ও যোষেফের মা মরিয়ম দেখলেন ।
41016001	বিশ্রামবার পার হয়ে গেলে পর মগ্‌দলীনী মরিয়ম , যাকোবের মা মরিয়ম এবং শালোমী যীশুর দেহে মাখাবার জন্য সুগন্ধি মলম কিনে আনলেন ।
41016002	সপ্তার প্রথম দিনের খুব সকালে , সূর্য উঠবার সংগে সংগেই তাঁরা কবরের কাছে গেলেন ।
41016003	সেই সময় তাঁরা একে অন্যকে জিজ্ঞাসা করছিলেন , “ কবরের মুখ থেকে কে ঐ পাথরটা সরিয়ে দেবে ? ”
41016004	কিন্তু তাঁরা চেয়ে দেখলেন যে , পাথরখানা সরানো হয়েছে । সেই পাথরটা খুব বড় ছিল ।
41016005	কবরের গুহায় ঢুকে তাঁরা দেখলেন , সাদা কাপড়-পরা একজন যুবক ডান দিকে বসে আছেন । এতে তাঁরা খুব অবাক হলেন ।
41016006	সেই যুবকটি বললেন , “ অবাক হয়ো না । নাসরত গ্রামের যীশু , যাঁকে ক্রুশে দেওয়া হয়েছিল , তাঁকেই তোমরা খুঁজছো তো ? তিনি এখানে নেই , তিনি জীবিত হয়ে উঠেছেন । যেখানে তারা তাঁকে রেখেছিল সেই জায়গা দেখ ।
41016007	তারপর তোমরা গিয়ে তাঁর শিষ্যদের ও পিতরকে এই কথা বল যে , তিনি তাদের আগে গালীলে যাচ্ছেন । তিনি যেমন বলেছিলেন তেমনই তারা তাঁকে সেখানে দেখতে পাবে । ”
41016008	সেই স্ত্রীলোকেরা কিছু বুঝতে না পেরে কাঁপতে কাঁপতে কবরের গুহা থেকে বের হয়ে আসলেন এবং সেখান থেকে দৌড়ে পালিয়ে গেলেন । তাঁরা এত ভয় পেয়েছিলেন যে , কাউকে কিছু বললেন না ।
41016009	সপ্তার প্রথম দিনের ভোর বেলায় যীশু মৃত্যু থেকে জীবিত হয়ে উঠলেন । পরে তিনি মগ্‌দলীনী মরিয়মকে প্রথমে দেখা দিলেন । এই মরিয়মের ভিতর থেকে তিনি সাতটা মন্দ আত্মা ছাড়িয়েছিলেন ।
41016010	যীশুকে দেখবার পর মরিয়ম গিয়ে যাঁরা যীশুর সংগে থাকতেন তাঁদের কাছে খবর দিলেন । সেই সময় তাঁরা মনের দুঃখে কাঁদছিলেন ।
41016011	যীশু জীবিত হয়েছেন ও মরিয়ম তাঁকে দেখেছেন , এই কথা শুনে তাঁরা বিশ্বাস করলেন না ।
41016012	এর পরে তাঁর দু ’ জন শিষ্য যখন হেঁটে গ্রামের দিক যাচ্ছিলেন তখন যীশু অন্য রকম চেহারায় তাঁদের দেখা দিলেন ।
41016013	তাঁরা ফিরে গিয়ে বাকী সবাইকে সেই খবর দিলেন , কিন্তু তাঁদের কথাও অন্য শিষ্যেরা বিশ্বাস করলেন না ।
41016014	এর পরে যীশু তাঁর এগারোজন শিষ্যকে দেখা দিলেন । তখন তাঁরা খাচ্ছিলেন । বিশ্বাসের অভাব ও অন্তরের কঠিনতার জন্য তিনি তাঁদের বকলেন , কারণ তিনি মৃত্যু থেকে জীবিত হয়ে উঠবার পরে যাঁরা তাঁকে দেখেছিলেন তাঁদের কথা তাঁরা বিশ্বাস করেন নি ।
41016015	যীশু সেই শিষ্যদের বললেন , “ তোমরা পৃথিবীর সব জায়গায় যাও এবং সব লোকদের কাছে ঈশ্বরের দেওয়া সুখবর প্রচার কর ।
41016016	যে কেউ বিশ্বাস করে এবং বাপ্তিস্ম গ্রহণ করে সে-ই পাপ থেকে উদ্ধার পাবে ; কিন্তু যে বিশ্বাস করে না ঈশ্বর তাঁকে দোষী বলে স্থির করে শাস্তি দেবেন ।
41016017	যারা বিশ্বাস করে তাদের মধ্যে এই চিহ্নগুলো দেখা যাবে-আমার নামে তারা মন্দ আত্মা ছাড়াবে , তারা নতুন নতুন ভাষায় কথা বলবে ,
41016018	তারা হাতে করে সাপ তুলে ধরবে , যদি তারা ভীষণ বিষাক্ত কিছু খায় তবে তাদের কোন ক্ষতি হবে না , আর তারা রোগীদের গায়ে হাত দিলে রোগীরা ভাল হবে । ”
41016019	শিষ্যদের কাছে এই সব কথা বলবার পরে প্রভু যীশুকে স্বর্গে তুলে নেওয়া হল । সেখানে তিনি ঈশ্বরের ডান দিকে বসলেন ।
41016020	পরে শিষ্যেরা গিয়ে সব জায়গায় প্রচার করতে লাগলেন । প্রভু তাঁদের মধ্য দিয়ে তাঁদের সংগে কাজ করতে থাকলেন এবং তাঁদের আশ্চর্য কাজ করবার শক্তি দিয়ে প্রমাণ করলেন যে , তাঁরা যা প্রচার করছেন তা সত্যি ।
42001001	মাননীয় থিয়ফিল , আমাদের মধ্যে যে সব ঘটনা ঘটেছে তা যাঁরা প্রথম থেকে নিজের চোখে দেখেছেন ও ঈশ্বরের সুখবর প্রচার করেছেন , তাঁরা আমাদের কাছে সব কিছু জানিয়েছেন , আর তাঁদের কথামতই অনেকে সেই সব বিষয়গুলো পরপর লিখেছেন ।
42001002	
42001003	সেই সব বিষয় সম্বন্ধে প্রথম থেকে ভালভাবে খোঁজ-খবর নিয়ে আপনার জন্য তা একটা একটা করে লেখা আমিও ভাল মনে করলাম ।
42001004	এর ফলে আপনি যা জেনেছেন তা সত্যি কি না জানতে পারবেন ।
42001005	হেরোদ যখন যিহূদিয়া প্রদেশের রাজা ছিলেন সেই সময়ে পুরোহিত অবিয়ের দলে সখরিয় নামে যিহূদীদের একজন পুরোহিত ছিলেন । তাঁর স্ত্রীর নাম ছিল ইলীশাবেত । তিনিও ছিলেন পুরোহিত হারোণের একজন বংশধর ।
42001006	তাঁরা দু ’ জনেই ঈশ্বরের চোখে ধার্মিক ছিলেন । প্রভুর সমস্ত আদেশ ও নিয়ম তাঁরা নিখুঁতভাবে পালন করতেন ।
42001007	তাঁদের কোন ছেলেমেয়ে হয় নি কারণ ইলীশাবেত বন্ধ্যা ছিলেন । এছাড়া তাঁদের বয়সও খুব বেশী হয়ে গিয়েছিল ।
42001008	একবার নিজের দলের পালার সময় সখরিয় পুরোহিত হিসাবে ঈশ্বরের সেবা করছিলেন ।
42001009	পুরোহিতের কাজের চলতি নিয়ম অনুসারে গুলিবাঁট দ্বারা তাঁকেই বেছে নেওয়া হয়েছিল , যেন তিনি প্রভুর উপাসনা-ঘরের পবিত্র স্থানে গিয়ে ধূপ জ্বালাতে পারেন ।
42001010	ধূপ জ্বালাবার সময় বাইরে অনেক লোক প্রার্থনা করছিল ।
42001011	এমন সময় ধূপ-বেদীর ডানদিকে প্রভুর একজন দূত হঠাৎ এসে সখরিয়কে দেখা দিলেন ।
42001012	স্বর্গদূতকে দেখে তাঁর মন অস্থির হয়ে উঠল এবং তিনি ভয় পেলেন ।
42001013	স্বর্গদূত তাঁকে বললেন , “ সখরিয় , ভয় কোরো না , কারণ ঈশ্বর তোমার প্রার্থনা শুনেছেন । তোমার স্ত্রী ইলীশাবেতের একটি ছেলে হবে । তুমি তার নাম রেখো যোহন ।
42001014	সে তোমার জীবনে মহা আনন্দের কারণ হবে এবং তার জন্মের দরুন আরও অনেকে আনন্দিত হবে ,
42001015	কারণ প্রভুর চোখে সে মহান হবে । সে কখনও আংগুর-রস বা কোন রকম মদ খাবে না এবং মায়ের গর্ভে থাকতেই সে পবিত্র আত্মাতে পূর্ণ হবে ।
42001016	ইস্রায়েলীয়দের অনেককেই সে তাদের প্রভু ঈশ্বরের কাছে ফিরিয়ে আনবে ।
42001017	নবী এলিয়ের মত মনোভাব ও শক্তি নিয়ে সে প্রভুর আগে আসবে । সে বাবার মন সন্তানের দিকে ফিরাবে এবং অবাধ্য লোকদের মনের ভাব বদলে ঈশ্বরভক্ত লোকদের মনের ভাবের মত করবে । এইভাবে সে প্রভুর জন্য এক দল লোককে সম্পূর্ণভাবে প্রস্তুত করবে । ”
42001018	তখন সখরিয় স্বর্গদূতকে বললেন , “ কিভাবে আমি তা বুঝব ? আমি তো বুড়ো হয়ে গেছি এবং আমার স্ত্রীর বয়সও অনেক বেশী হয়ে গেছে । ”
42001019	স্বর্গদূত তাঁকে বললেন , “ আমার নাম গাব্রিয়েল ; আমি ঈশ্বরের সামনে দাঁড়িয়ে থাকি । তোমার সংগে কথা বলবার জন্য ও তোমাকে এই সুখবর দেবার জন্য ঈশ্বর আমাকে পাঠিয়েছেন ।
42001020	দেখ , আমার কথা সময়মতই পূর্ণ হবে , কিন্তু তুমি আমার কথা বিশ্বাস কর নি বলে বোবা হয়ে থাকবে । যতদিন না এই সব ঘটে ততদিন তুমি কথা বলতে পারবে না । ”
42001021	এদিকে লোকেরা সখরিয়ের জন্য অপেক্ষা করছিল । উপাসনা-ঘরের পবিত্র স্থানে তাঁর দেরি হচ্ছে দেখে তারা ভাবতে লাগল ।
42001022	পরে সখরিয় যখন বের হয়ে আসলেন তখন লোকদের সংগে কথা বলতে পারলেন না । এতে লোকেরা বুঝতে পারল পবিত্র স্থানে তিনি কোন দর্শন পেয়েছেন । তিনি লোকদের কাছে ইশারায় কথা বলতে থাকলেন এবং বোবা হয়ে রইলেন ।
42001023	পুরোহিতের কাজের পালা শেষ হবার পরে সখরিয় বাড়ী চলে গেলেন ।
42001024	এর পরে তাঁর স্ত্রী ইলীশাবেত গর্ভবতী হলেন এবং পাঁচ মাস পর্যন্ত বাড়ী ছেড়ে বাইরে গেলেন না । তিনি বললেন ,
42001025	“ এটা প্রভুরই কাজ । মানুষের কাছে আমার লজ্জা দূর করবার জন্য তিনি এখন আমার দিকে চোখ তুলে চেয়েছেন । ”
42001026	ইলীশাবেতের যখন ছয় মাসের গর্ভ তখন ঈশ্বর গালীল প্রদেশের নাসরত গ্রামের মরিয়ম নামে একটি কুমারী মেয়ের কাছে গাব্রিয়েল দূতকে পাঠালেন । রাজা দায়ূদের বংশের যোষেফ নামে একজন লোকের সংগে তাঁর বিয়ের কথাবার্তা ঠিক হয়েছিল ।
42001027	
42001028	স্বর্গদূত মরিয়মের কাছে এসে তাঁকে শুভেচ্ছা জানিয়ে বললেন , “ প্রভু তোমার সংগে আছেন এবং তোমাকে অনেক আশীর্বাদ করেছেন । ”
42001029	এই কথা শুনে মরিয়মের মন খুব অস্থির হয়ে উঠল । তিনি ভাবতে লাগলেন এই রকম শুভেচ্ছার মানে কি ।
42001030	স্বর্গদূত তাঁকে বললেন , “ মরিয়ম , ভয় কোরো না , কারণ ঈশ্বর তোমাকে খুব দয়া করেছেন ।
42001031	শোন , তুমি গর্ভবতী হবে আর তোমার একটি ছেলে হবে । তুমি তাঁর নাম যীশু রাখবে ।
42001032	তিনি মহান হবেন । তাঁকে মহান ঈশ্বরের পুত্র বলা হবে । প্রভু ঈশ্বর তাঁর পূর্বপুরুষ রাজা দায়ূদের সিংহাসন তাঁকে দেবেন ।
42001033	তিনি যাকোবের বংশের লোকদের উপরে চিরকাল ধরে রাজত্ব করবেন । তাঁর রাজত্ব কখনও শেষ হবে না । ”
42001034	তখন মরিয়ম স্বর্গদূতকে বললেন , “ এ কেমন করে হবে ? আমার তো বিয়ে হয় নি । ”
42001035	স্বর্গদূত বললেন , “ পবিত্র আত্মা তোমার উপরে আসবেন এবং মহান ঈশ্বরের শক্তির ছায়া তোমার উপরে পড়বে । এইজন্য যে পবিত্র সন্তান জন্মগ্রহণ করবেন তাঁকে ঈশ্বরের পুত্র বলা হবে ।
42001036	দেখ , এই বুড়ো বয়সে তোমার আত্মীয়া ইলীশাবেতের গর্ভেও ছেলের জন্ম হয়েছে । লোকে বলত তার ছেলেমেয়ে হবে না , কিন্তু এখন তার ছয় মাস চলছে ।
42001037	ঈশ্বরের কাছে অসম্ভব বলে কোন কিছুই নেই । ”
42001038	মরিয়ম বললেন , “ আমি প্রভুর দাসী , আপনার কথামতই আমার উপর সব কিছু হোক । ” এর পরে স্বর্গদূত মরিয়মের কাছ থেকে চলে গেলেন ।
42001039	তারপর মরিয়ম তাড়াতাড়ি করে যিহূদিয়া প্রদেশের একটা গ্রামে গেলেন । গ্রামটা পাহাড়ী এলাকায় ছিল ।
42001040	মরিয়ম সেখানে সখরিয়ের বাড়ীতে ঢুকে ইলীশাবেতকে শুভেচ্ছা জানালেন ।
42001041	ইলীশাবেত যখন মরিয়মের কথা শুনলেন তখন তাঁর গর্ভের শিশুটি নেচে উঠল । তিনি পবিত্র আত্মাতে পূর্ণ হয়ে জোরে জোরে বললেন , “ সমস্ত স্ত্রীলোকদের মধ্যে তুমি ধন্যা এবং তোমার যে সন্তান হবে সেই সন্তানও ধন্য ।
42001042	
42001043	আমার প্রভুর মা আমার কাছে এসেছেন , এ কেমন করে সম্ভব হল ?
42001044	যখনই আমি তোমার কথা শুনলাম তখনই আমার গর্ভের শিশুটি আনন্দে নেচে উঠল ।
42001045	তুমি ধন্যা , কারণ তুমি বিশ্বাস করেছ যে , প্রভু তোমাকে যা বলেছেন তা পূর্ণ হবে । ”
42001046	তখন মরিয়ম বললেন , “ আমার হৃদয় প্রভুর প্রশংসা করছে ;
42001047	আমার উদ্ধারকর্তা ঈশ্বরকে নিয়ে আমার অন্তর আনন্দে ভরে উঠছে ,
42001048	কারণ তাঁর এই সামান্যা দাসীর দিকে তিনি মনোযোগ দিয়েছেন । এখন থেকে সব লোক আমাকে ধন্যা বলবে ,
42001049	কারণ শক্তিমান ঈশ্বর আমার জন্য কত না মহৎ কাজ করেছেন । তিনি পবিত্র ।
42001050	যারা তাঁকে ভক্তি করে তাদের প্রতি তিনি করুণা করেন , বংশের পর বংশ ধরেই করেন ।
42001051	তিনি হাত বাড়িয়ে মহাশক্তির কাজ করেছেন ; যাদের মন অহংকারে ভরা তাদের তিনি চারদিকে দূর করে দিয়েছেন ।
42001052	সিংহাসন থেকে রাজাদের তিনি নামিয়ে দিয়েছেন , কিন্তু সাধারণ লোকদের তুলে ধরেছেন ।
42001053	যাদের অভাব আছে , ভাল ভাল জিনিস দিয়ে তিনি তাদের অভাব পূরণ করেছেন , কিন্তু ধনীদের খালি হাতে বিদায় করেছেন ।
42001054	তিনি আমাদের পূর্বপুরুষদের কাছে যে প্রতিজ্ঞা করেছিলেন , সেইমতই তিনি তাঁর দাস ইস্রায়েলকে সাহায্য করেছেন । অব্রাহাম ও তাঁর বংশের লোকদের উপরে চিরকাল করুণা করবার কথা তিনি মনে রেখেছেন । ”
42001055	
42001056	প্রায় তিন মাস ইলীশাবেতের কাছে থাকবার পর মরিয়ম নিজের বাড়ীতে ফিরে গেলেন ।
42001057	সময় পূর্ণ হলে পর ইলীশাবেতের একটি ছেলে হল ।
42001058	তাঁর উপর প্রভুর প্রচুর করুণার কথা শুনে প্রতিবেশীরা ও আত্মীয়েরা তাঁর সংগে আনন্দ করতে লাগল ।
42001059	যিহূদীদের নিয়ম মত আট দিনের দিন তারা ছেলেটির সুন্নত করাবার কাজে যোগ দিতে আসল । তারা ছেলেটির নাম তার বাবার নামের মত সখরিয় রাখতে চাইল ,
42001060	কিন্তু তার মা বললেন , “ না , এর নাম যোহন রাখা হবে । ”
42001061	তারা ইলীশাবেতকে বলল , “ আপনার আত্মীয়-স্বজনদের মধ্যে তো কারও ঐ নাম নেই । ”
42001062	তারা ইশারা করে ছেলেটির বাবার কাছ থেকে জানতে চাইল তিনি কি নাম দিতে চান ।
42001063	সখরিয় লিখবার জিনিস চেয়ে নিয়ে লিখলেন , “ ওর নাম যোহন । ” এতে তারা সবাই অবাক হল ,
42001064	আর তখনই সখরিয়ের মুখ ও জিভ্‌খুলে গেল এবং তিনি কথা বলতে ও ঈশ্বরের গৌরব করতে লাগলেন ।
42001065	এ দেখে প্রতিবেশীরা সবাই ভয় পেল , আর যিহূদিয়ার সমস্ত পাহাড়ী এলাকার লোকেরা এই সব বিষয়ে বলাবলি করতে লাগল ।
42001066	যারা এই সব কথা শুনল তারা প্রত্যেকেই মনে মনে তা ভাবতে লাগল আর বলল , “ বড় হয়ে এই ছেলেটি তবে কি হবে ! ” তারা এই কথা বলল , কারণ প্রভুর শক্তি এই ছেলেটির উপর দেখা গিয়েছিল ।
42001067	পরে ছেলেটির পিতা সখরিয় পবিত্র আত্মাতে পূর্ণ হয়ে নবী হিসাবে এই কথা বলতে লাগলেন ,
42001068	“ ইস্রায়েলের প্রভু ঈশ্বরের প্রশংসা হোক , কারণ তিনি তাঁর নিজের লোকদের দিকে মনোযোগ দিয়েছেন আর তাদের মুক্ত করেছেন ।
42001069	তিনি আমাদের জন্য তাঁর দাস দায়ূদের বংশ থেকে একজন শক্তিশালী উদ্ধারকর্তা তুলেছেন ।
42001070	এই কথা তাঁর পবিত্র নবীদের মুখ দিয়ে তিনি অনেক দিন আগেই বলেছিলেন ।
42001071	তিনি শত্রুদের হাত থেকে আর যারা ঘৃণা করে তাদের সকলের হাত থেকে আমাদের রক্ষা করেছেন ।
42001072	তিনি আমাদের পূর্বপুরুষদের করুণা করবার জন্য আর তাঁর পবিত্র ব্যবস্থা , অর্থাৎ তাঁর শপথ পূর্ণ করবার জন্য আমাদের রক্ষা করেছেন ।
42001073	সেই শপথ তিনি আমাদের পূর্বপুরুষ অব্রাহামের কাছে করেছিলেন । তিনি শত্রুদের হাত থেকে আমাদের উদ্ধার করেছেন যেন যতদিন বেঁচে থাকি পবিত্র ও সৎভাবে তাঁর সামনে দাঁড়িয়ে নির্ভয়ে তাঁর সেবা করতে পারি ।
42001074	
42001075	
42001076	সন্তান আমার , তোমাকে মহান ঈশ্বরের নবী বলা হবে , কারণ তুমি তাঁর পথ ঠিক করবার জন্য তাঁর আগে আগে চলবে ।
42001077	তুমি তাঁর লোকদের জানাবে , কিভাবে আমাদের ঈশ্বরের করুণার দরুন পাপের ক্ষমা পেয়ে পাপ থেকে উদ্ধার পাওয়া যায় । তাঁর করুণায় স্বর্গ থেকে এক উঠন্ত সূর্য আমাদের উপর নেমে আসবেন ,
42001078	
42001079	যাতে অন্ধকারে ও মৃত্যুর ছায়ায় যারা বসে আছে তাদের আলো দিতে পারেন , আর শান্তির পথে আমাদের চালাতে পারেন । ”
42001080	পরে যোহন বেড়ে উঠতে লাগলেন এবং অন্তরে শক্তিশালী হয়ে উঠতে থাকলেন । ইস্রায়েলীয়দের সামনে খোলাখুলিভাবে উপস্থিতির আগ পর্যন্ত তিনি মরু-এলাকায় ছিলেন ।
42002001	সেই সময়ে সম্রাট আগস্ত কৈসর তাঁর রাজ্যের সব লোকদের নাম লেখাবার আদেশ দিলেন ।
42002002	সিরিয়ার শাসনকর্তা কুরীণিয়ের সময়ে এই প্রথমবার লোকগণনার জন্য নাম লেখানো হয় ।
42002003	নাম লেখাবার জন্য প্রত্যেকে নিজের নিজের গ্রামে যেতে লাগল ।
42002004	যোষেফ ছিলেন রাজা দায়ূদের বংশের লোক । রাজা দায়ূদের জন্মস্থান ছিল যিহূদিয়া প্রদেশের বৈৎলেহম গ্রামে । তাই যোষেফ নাম লেখাবার জন্য গালীল প্রদেশের নাসরত গ্রাম থেকে বৈৎলেহম গ্রামে গেলেন । মরিয়মও তাঁর সংগে সেখানে গেলেন । এঁরই সংগে যোষেফের বিয়ে ঠিক হয়েছিল । সেই সময় মরিয়ম গর্ভবতী ছিলেন এবং বৈৎলেহমে থাকতেই তাঁর সন্তান জন্মের সময় এসে গেল ।
42002005	
42002006	
42002007	সেখানে তাঁর প্রথম ছেলের জন্ম হল , আর তিনি ছেলেটিকে কাপড়ে জড়িয়ে যাবপাত্রে রাখলেন , কারণ হোটেলে তাঁদের জন্য কোন জায়গা ছিল না ।
42002008	বৈৎলেহমের কাছে মাঠের মধ্যে রাতের বেলা রাখালেরা তাদের ভেড়ার পাল পাহারা দিচ্ছিল ।
42002009	এমন সময় প্রভুর একজন দূত হঠাৎ তাদের সামনে উপস্থিত হলেন । তখন প্রভুর মহিমা তাদের চারদিকে উজ্জ্বল হয়ে দেখা দিল । এতে রাখালেরা খুব ভয় পেল ।
42002010	স্বর্গদূত তাদের বললেন , “ ভয় কোরো না , কারণ আমি তোমাদের কাছে খুব আনন্দের খবর এনেছি । এই আনন্দ সব লোকেরই জন্য ।
42002011	আজ দায়ূদের গ্রামে তোমাদের উদ্ধারকর্তা জন্মেছেন । তিনিই মশীহ , তিনিই প্রভু ।
42002012	এই কথা যে সত্যি তোমাদের কাছে তার চিহ্ন হল এই-তোমরা কাপড়ে জড়ানো এবং যাবপাত্রে শোওয়ানো একটি শিশুকে দেখতে পাবে । ”
42002013	এই সময় সেই স্বর্গদূতের সংগে হঠাৎ সেখানে আরও অনেক স্বর্গদূতকে দেখা গেল । তাঁরা ঈশ্বরের প্রশংসা করে বলতে লাগলেন ,
42002014	“ স্বর্গে ঈশ্বরের গৌরব হোক , পৃথিবীতে যাদের উপর তিনি সন্তুষ্ট তাদের শান্তি হোক । ”
42002015	স্বর্গদূতেরা তাদের কাছ থেকে স্বর্গে চলে যাবার পর রাখালেরা একে অন্যকে বলল , “ চল , আমরা বৈৎলেহমে যাই এবং যে ঘটনার কথা প্রভু আমাদের জানালেন তা গিয়ে দেখি । ”
42002016	তারা তাড়াতাড়ি গিয়ে মরিয়ম , যোষেফ ও যাবপাত্রে শোওয়ানো সেই শিশুটিকে খুঁজে বের করল ।
42002017	তাদের কাছে ঐ শিশুর বিষয়ে যা জানানো হয়েছিল , শিশুটিকে দেখবার পরে তারা তা বলল ।
42002018	রাখালদের কথা শুনে সবাই আশ্চর্য হল ;
42002019	কিন্তু মরিয়ম সব কিছু মনে গেঁথে রাখলেন , কাউকে বললেন না ; তিনি সেই বিষয়ে চিন্তা করতে থাকলেন ।
42002020	স্বর্গদূতেরা রাখালদের কাছে যা বলেছিলেন সব কিছু সেইমত দেখে ও শুনে তারা ঈশ্বরের প্রশংসা ও গৌরব করতে করতে ফিরে গেল ।
42002021	জন্মের আট দিনের দিন যিহূদীদের নিয়ম মত যখন শিশুটির সুন্নত করাবার সময় হল তখন তাঁর নাম রাখা হল যীশু । মায়ের গর্ভে আসবার আগে স্বর্গদূত তাঁর এই নামই দিয়েছিলেন ।
42002022	পরে মোশির আইন-কানুন মতে তাঁদের শুচি হবার সময় হল । তখন যোষেফ ও মরিয়ম যীশুকে প্রভুর সামনে উপস্থিত করবার জন্য তাঁকে যিরূশালেম শহরে নিয়ে গেলেন ,
42002023	কারণ প্রভুর আইন-কানুনে লেখা আছে , “ প্রথমে জন্মেছে এমন প্রত্যেকটি পুরুষ সন্তানকে প্রভুর বলে ধরা হবে । ”
42002024	এছাড়াও “ এক জোড়া ঘুঘু কিংবা দু ’ টা কবুতরের বাচ্চা ” উৎসর্গ করবার কথা যেমন প্রভুর আইন-কানুনে লেখা আছে সেইভাবে তাঁরা তা উৎসর্গ করতে গেলেন ।
42002025	তখন যিরূশালেমে শিমিয়োন নামে একজন ধার্মিক ও ঈশ্বরভক্ত লোক ছিলেন । ঈশ্বর কবে ইস্রায়েলীয়দের দুঃখ দূর করবেন সেই সময়ের জন্য তিনি অপেক্ষা করছিলেন । পবিত্র আত্মা তাঁর উপর ছিলেন এবং তাঁর কাছে প্রকাশ করেছিলেন যে , মারা যাবার আগে তিনি প্রভুর সেই মশীহকে দেখতে পাবেন ।
42002026	
42002027	পবিত্র আত্মার দ্বারা চালিত হয়ে শিমিয়োন সেই দিন যিহূদীদের উপাসনা-ঘরে আসলেন । মোশির আইন-কানুন মতে যা করা দরকার তা করবার জন্য যীশুর মা-বাবা শিশু যীশুকে নিয়ে সেখানে আসলেন ।
42002028	তখন শিমিয়োন তাঁকে কোলে নিলেন এবং ঈশ্বরের গৌরব করে বললেন ,
42002029	“ প্রভু , তুমি তোমার কথামত তোমার দাসকে এখন শান্তিতে বিদায় দিচ্ছ ,
42002030	কারণ মানুষকে পাপ থেকে উদ্ধার করবার জন্য সমস্ত লোকের চোখের সামনে তুমি যে ব্যবস্থা করেছ , আমি তা দেখতে পেয়েছি ।
42002031	
42002032	অন্য জাতির কাছে এটা পথ দেখাবার আলো , আর তোমার ইস্রায়েল জাতির কাছে এটা গৌরবের বিষয় । ”
42002033	শিমিয়োন শিশুটির বিষয়ে যা বললেন তাতে শিশুটির মা-বাবা আশ্চর্য হলেন ।
42002034	এর পরে শিমিয়োন তাঁদের আশীর্বাদ করলেন এবং যীশুর মা মরিয়মকে বললেন , “ ঈশ্বর এটাই স্থির করেছেন যে , এই শিশুটির জন্য ইস্রায়েলীয়দের মধ্যে অনেকেরই পতন হবে , আবার অনেকেই উদ্ধার পাবে । ইনি এমন একটা চিহ্ন হবেন যাঁর বিরুদ্ধে অনেকেই কথা বলবে ,
42002035	আর তাতে তাদের মনের চিন্তা প্রকাশ হয়ে পড়বে । এছাড়া ছোরার আঘাতের মত দুঃখ তোমার অন্তরকে বিঁধবে । ”
42002036	সেই সময় হান্না নামে একজন মহিলা-নবী ছিলেন । তিনি আশের বংশের পনূয়েলের মেয়ে । তাঁর অনেক বয়স হয়েছিল । সাত বছর স্বামীর ঘর করবার পরে চুরাশি বছর বয়স পর্যন্ত তিনি বিধবার জীবন কাটিয়েছিলেন । উপাসনা-ঘর ছেড়ে তিনি কোথাও যেতেন না বরং উপবাস ও প্রার্থনার মধ্য দিয়ে দিন রাত ঈশ্বরের সেবা করতেন ।
42002037	
42002038	তিনিও ঠিক সেই সময় এগিয়ে এসে ঈশ্বরকে ধন্যবাদ দিতে লাগলেন , আর ঈশ্বর যিরূশালেমকে মুক্ত করবেন বলে যারা অপেক্ষা করছিল তাদের কাছে সেই শিশুটির কথা বলতে লাগলেন ।
42002039	প্রভুর আইন-কানুন মতে সব কিছু শেষ করে মরিয়ম ও যোষেফ গালীলে তাঁদের নিজেদের গ্রাম নাসরতে ফিরে গেলেন ।
42002040	শিশু যীশু বয়সে বেড়ে শক্তিমান হয়ে উঠলেন এবং জ্ঞানে পূর্ণ হতে থাকলেন । তাঁর উপরে ঈশ্বরের আশীর্বাদ ছিল ।
42002041	উদ্ধার-পর্বের সময়ে যীশুর মা-বাবা প্রত্যেক বছর যিরূশালেমে যেতেন ।
42002042	যীশুর বয়স যখন বারো বছর তখন নিয়ম মতই তাঁরা সেই পর্বে গেলেন ।
42002043	পর্বের শেষে তাঁরা যখন বাড়ী ফিরছিলেন তখন যীশু যিরূশালেমেই থেকে গেলেন । তাঁর মা-বাবা কিন্তু সেই কথা জানতেন না ।
42002044	তিনি সংগের লোকদের মধ্যে আছেন মনে করে তাঁরা এক দিনের পথ চলে গেলেন । পরে তাঁরা তাঁদের আত্মীয় ও জানাশোনা লোকদের মধ্যে যীশুর খোঁজ করতে লাগলেন ।
42002045	কিন্তু খুঁজে না পেয়ে তাঁকে খুঁজতে খুঁজতে তাঁরা আবার যিরূশালেমে ফিরে গেলেন ।
42002046	শেষে তিন দিন পরে তাঁরা তাঁকে উপাসনা-ঘরে পেলেন । তিনি শিক্ষকদের মধ্যে বসে তাঁদের কথা শুনছিলেন ও তাঁদের প্রশ্ন জিজ্ঞাসা করছিলেন ।
42002047	যাঁরা যীশুর কথা শুনছিলেন তাঁরা সবাই তাঁর বুদ্ধি দেখে ও তাঁর উত্তর শুনে অবাক হচ্ছিলেন ।
42002048	তাঁর মা-বাবা তাঁকে দেখে আশ্চর্য হলেন । তাঁর মা তাঁকে বললেন , “ বাবা , তুমি আমাদের সংগে কেন এমন করলে ? তোমার বাবা ও আমি কত ব্যাকুল হয়ে তোমার খোঁজ করছিলাম । ”
42002049	যীশু তাঁদের বললেন , “ তোমরা কেন আমার খোঁজ করছিলে ? তোমরা কি জানতে না যে , আমার পিতার ঘরে আমাকে থাকতে হবে ? ”
42002050	যীশু যা বললেন তাঁর মা-বাবা তা বুঝলেন না ।
42002051	এর পরে তিনি তাঁদের সংগে নাসরতে ফিরে গেলেন এবং তাঁদের বাধ্য হয়ে রইলেন । তাঁর মা এই সব বিষয় মনে গেঁথে রাখলেন ।
42002052	যীশু জ্ঞানে , বয়সে এবং ঈশ্বর ও মানুষের ভালবাসায় বেড়ে উঠতে লাগলেন ।
42003001	রোম-সম্রাট তিবিরিয় কৈসরের রাজত্বের পনের বছরের সময় যিহূদিয়া প্রদেশের প্রধান শাসনকর্তা ছিলেন পন্তীয় পীলাত । তখন হেরোদ গালীল প্রদেশ ও তাঁর ভাই ফিলিপ যিতূরিয়া প্রদেশ ও ত্রাখোনীতিয়া শাসন করছিলেন । লুষানিয়া ছিলেন অবিলীনীর শাসনকর্তা ,
42003002	আর হানন ও কাইয়াফা ছিলেন যিহূদীদের মহাপুরোহিত । ঠিক এই সময়ে ঈশ্বর মরু-এলাকায় সখরিয়ের পুত্র যোহনের কাছে তাঁর বাক্য প্রকাশ করলেন ।
42003003	তখন যোহন যর্দন নদীর চারদিকের সমস্ত জায়গায় গিয়ে প্রচার করতে লাগলেন যেন লোকে পাপের ক্ষমা পাবার জন্য পাপ থেকে মন ফিরায় এবং তার চিহ্ন হিসাবে বাপ্তিসম গ্রহণ করে ।
42003004	নবী যিশাইয়ের বইয়ে যা লেখা আছে ঠিক সেইভাবে এই সব হল । লেখা আছে , “ মরু-এলাকায় একজনের কন্ঠস্বর চিৎকার করে জানাচ্ছে , ‘ তোমরা প্রভুর পথ ঠিক কর , তাঁর রাস্তা সোজা কর ।
42003005	সমস্ত উপত্যকা ভরা হবে , পাহাড়-পর্বত সমান করা হবে । আঁকাবাঁকা পথ সোজা করা হবে , অসমান রাস্তা সমান করা হবে ।
42003006	মানুষকে পাপ থেকে উদ্ধার করবার জন্য ঈশ্বর যা করেছেন , সব লোকেই তা দেখতে পাবে । ’ ”
42003007	তখন বাপ্তিসম গ্রহণ করবার জন্য অনেক লোক যোহনের কাছে আসতে লাগল । যোহন তাদের বললেন , “ সাপের বংশধরেরা ! ঈশ্বরের যে শাস্তি নেমে আসছে তা থেকে পালিয়ে যাবার এই বুদ্ধি তোমাদের কে দিল ?
42003008	তোমরা যে পাপ থেকে মন ফিরিয়েছ তার উপযুক্ত ফল তোমাদের জীবনে দেখাও । নিজেদের মনে ভেবো না যে , তোমরা অব্রাহামের বংশের লোক । আমি তোমাদের বলছি , এই পাথরগুলো থেকে ঈশ্বর অব্রাহামের বংশধর তৈরী করতে পারেন ।
42003009	গাছের গোড়াতে কুড়াল লাগানোই আছে । যে গাছে ভাল ফল ধরে না তা কেটে আগুনে ফেলে দেওয়া হবে । ”
42003010	তখন লোকেরা যোহনকে জিজ্ঞাসা করল , “ তা হলে আমরা কি করব ? ”
42003011	যোহন তাদের বললেন , “ যদি কারও দু ’ টা জামা থাকে তবে যার জামা নেই সে তাকে একটা দিক । যার খাবার আছে সেও সেই রকম করুক । ”
42003012	কয়েকজন কর্‌-আদায়কারী বাপ্তিস্ম গ্রহণ করবার জন্য এসে যোহনকে বলল , “ গুরু , আমরা কি করব ? ”
42003013	তিনি তাদের বললেন , “ আইনে যা আছে তার বেশী আদায় কোরো না । ”
42003014	কয়েকজন সৈন্যও তাঁকে জিজ্ঞাসা করল , “ আর আমরা কি করব ? ” তিনি সেই সৈন্যদের বললেন , “ জুলুম করে বা অন্যায়ভাবে দোষ দেখিয়ে কারও কাছ থেকে কিছু আদায় কোরো না এবং তোমাদের বেতনেই সন্তুষ্ট থেকো । ”
42003015	লোকেরা খুব আশা নিয়ে মনে মনে ভাবছিল হয়ত বা যোহনই মশীহ ।
42003016	এমন সময় যোহন তাদের সবাইকে বললেন , “ আমি তোমাদের জলে বাপ্তিস্ম দিচ্ছি , কিন্তু যিনি আমার চেয়ে শক্তিশালী তিনি আসছেন । আমি তাঁর জুতার ফিতা খুলবারও যোগ্য নই । তিনি পবিত্র আত্মা ও আগুনে তোমাদের বাপ্তিস্ম দেবেন ।
42003017	কুলা তাঁর হাতেই আছে ; তা দিয়ে তিনি তাঁর ফসল মাড়াবার জায়গা পরিষ্কার করে ফসল গোলায় জমা করবেন , কিন্তু যে আগুন কখনও নেভে না তাতে তিনি তুষ পুড়িয়ে ফেলবেন । ”
42003018	যোহন আরও অনেক উপদেশের মধ্য দিয়ে লোকদের মনে উৎসাহ জাগিয়ে ঈশ্বরের দেওয়া সুখবর প্রচার করলেন ।
42003019	শাসনকর্তা হেরোদের ভাইয়ের স্ত্রী হেরোদিয়ার সংগে হেরোদের সমপর্কের দরুন এবং তাঁর আরও অনেক মন্দ কাজের দরুন যোহন তাঁর দোষ দেখিয়ে দিয়েছিলেন ।
42003020	তাতে তিনি যোহনকে বন্দী করে জেলে দিলেন । এতে তাঁর অন্য সব মন্দ কাজের সংগে এই মন্দ কাজটাও যোগ হল ।
42003021	যে সমস্ত লোক যোহনের কাছে এসেছিল তারা বাপ্তিস্ম গ্রহণ করবার সময় যীশুও বাপ্তিস্ম গ্রহণ করলেন । বাপ্তিস্মের পরে যীশু যখন প্রার্থনা করছিলেন তখন আকাশ খুলে গেল ।
42003022	সেই সময় পবিত্র আত্মা কবুতরের আকার নিয়ে তাঁর উপর নেমে আসলেন , আর স্বর্গ থেকে এই কথা শোনা গেল , “ তুমিই আমার প্রিয় পুত্র , তোমার উপর আমি খুবই সন্তুষ্ট । ”
42003023	প্রায় তিরিশ বছর বয়সে যীশু তাঁর কাজ শুরু করলেন । লোকে মনে করত তিনি যোষেফের ছেলে । যোষেফ এলির ছেলে ;
42003024	এলি মত্ততের ছেলে , মত্তত লেবির ছেলে , লেবি মল্কির ছেলে , মল্কি যান্নায়ের ছেলে , যান্নায় যোষেফের ছেলে ;
42003025	যোষেফ মত্তথিয়ের ছেলে , মত্তথিয় আমোসের ছেলে , আমোস নহূমের ছেলে , নহূম ইষ্‌লির ছেলে , ইষ্‌লি নগির ছেলে ;
42003026	নগি মাটের ছেলে , মাট মত্তথিয়ের ছেলে , মত্তথিয় শিমিয়ির ছেলে , শিমিয়ি যোষেখের ছেলে , যোষেখ যূদার ছেলে ;
42003027	যূদা যোহানার ছেলে , যোহানা রীষার ছেলে , রীষা সরুব্বাবিলের ছেলে , সরুব্বাবিল শল্টীয়েলের ছেলে , শল্টীয়েল নেরির ছেলে ;
42003028	নেরি মল্কির ছেলে , মল্কি অদ্দীর ছেলে , অদ্দী কোষমের ছেলে , কোষম ইল্‌মাদমের ছেলে , ইল্‌মাদম এরের ছেলে ;
42003029	এর যীশুর ছেলে , যীশু ইলীয়েষরের ছেলে , ইলীয়েষর যোরীমের ছেলে , যোরীম মত্ততের ছেলে , মত্তত লেবির ছেলে ;
42003030	লেবি শিমিয়োনের ছেলে , শিমিয়োন যূদার ছেলে , যূদা যোষেফের ছেলে , যোষেফ যোনমের ছেলে , যোনম ইলিয়াকীমের ছেলে ;
42003031	ইলিয়াকীম মিলেয়ার ছেলে , মিলেয়া মিন্নার ছেলে , মিন্না মত্তথের ছেলে , মত্তথ নাথনের ছেলে , নাথন দায়ূদের ছেলে ;
42003032	দায়ূদ যিশয়ের ছেলে , যিশয় ওবেদের ছেলে , ওবেদ বোয়সের ছেলে , বোয়স সল্‌মোনের ছেলে , সল্‌মোন নহশোনের ছেলে ;
42003033	নহশোন অম্মীনাদবের ছেলে , অম্মীনাদব অদমানের ছেলে , অদমান অর্ণির ছেলে , অর্ণি হিষ্রোণের ছেলে , হিষ্রোণ পেরসের ছেলে , পেরস যিহূদার ছেলে ;
42003034	যিহূদা যাকোবের ছেলে , যাকোব ইস্‌হাকের ছেলে , ইস্‌হাক অব্রাহামের ছেলে , অব্রাহাম তেরহের ছেলে , তেরহ নাহোরের ছেলে ;
42003035	নাহোর সরূগের ছেলে , সরূগ রিয়ুর ছেলে , রিয়ু পেলগের ছেলে , পেলগ এবরের ছেলে , এবর শেলহের ছেলে ;
42003036	শেলহ কৈননের ছেলে , কৈনন অর্ফক্‌ষদের ছেলে , অর্ফক্‌ষদ শেমের ছেলে , শেম নোহের ছেলে , নোহ লেমকের ছেলে ;
42003037	লেমক মথূশেলহের ছেলে , মথূশেলহ হনোকের ছেলে , হনোক যেরদের ছেলে , যেরদ মহললেলের ছেলে , মহললেল কৈননের ছেলে ;
42003038	কৈনন ইনোশের ছেলে , ইনোশ শেথের ছেলে , শেথ আদমের ছেলে , আদম ঈশ্বরের ছেলে ।
42004001	যীশু পবিত্র আত্মাতে পূর্ণ হয়ে যর্দন নদী থেকে চলে গেলেন । পবিত্র আত্মার পরিচালনায় তিনি চল্লিশ দিন ধরে মরু-এলাকায় ঘুরে বেড়াতে লাগলেন । সেই সময় শয়তান তাঁকে লোভ দেখিয়ে পাপে ফেলবার চেষ্টা করতে থাকল । এই চল্লিশ দিন যীশু কিছুই খান নি ; সেইজন্য এই দিনগুলো কেটে যাবার পর তাঁর খিদে পেল ।
42004002	
42004003	তখন শয়তান যীশুকে বলল , “ তুমি যদি ঈশ্বরের পুত্র হও তবে এই পাথরটাকে রুটি হয়ে যেতে বল । ”
42004004	যীশু শয়তানকে বললেন , “ পবিত্র শাস্ত্রে লেখা আছে , ‘ মানুষ কেবল রুটিতেই বাঁচে না । ’ ”
42004005	এর পরে শয়তান তাঁকে একটা উঁচু জায়গায় নিয়ে গেল এবং মুহূর্তের মধ্যে জগতের সব রাজ্যগুলো দেখিয়ে বলল , “ এই সবের অধিকার ও সেগুলোর জাঁকজমক আমি তোমাকে দেব , কারণ এই সব আমাকে দেওয়া হয়েছে । আমার যাকে ইচ্ছা আমি তাকেই তা দিতে পারি ।
42004006	
42004007	এখন তুমি যদি আমাকে প্রণাম করে তোমার প্রভু বলে স্বীকার কর তবে এই সবই তোমার হবে । ”
42004008	যীশু তাকে উত্তর দিলেন , “ পবিত্র শাস্ত্রে লেখা আছে , ‘ তুমি তোমার প্রভু ঈশ্বরকেই ভক্তি করবে , কেবল তাঁরই সেবা করবে । ’ ”
42004009	তখন শয়তান যীশুকে যিরূশালেমে নিয়ে গেল আর উপাসনা-ঘরের চূড়ার উপরে তাঁকে দাঁড় করিয়ে বলল , “ তুমি যদি ঈশ্বরের পুত্র হও তবে এখান থেকে লাফ দিয়ে নীচে পড় ,
42004010	কারণ পবিত্র শাস্ত্রে লেখা আছে , তিনি তাঁর দূতদের তোমার বিষয়ে আদেশ দেবেন যেন তাঁরা তোমাকে রক্ষা করেন ।
42004011	তাঁরা তোমাকে হাত দিয়ে ধরে ফেলবেন যাতে তোমার পায়ে পাথরের আঘাত না লাগে । ”
42004012	যীশু তাকে বললেন , “ পবিত্র শাস্ত্রে বলা হয়েছে , ‘ তোমার প্রভু ঈশ্বরকে তুমি পরীক্ষা করতে যেয়ো না । ’ ”
42004013	সমস্ত রকম লোভ দেখানো শেষ করে শয়তান অল্প সময়ের জন্য যীশুর কাছ থেকে চলে গেল ।
42004014	পরে যীশু পবিত্র আত্মার শক্তিতে পূর্ণ হয়ে গালীল প্রদেশে ফিরে গেলেন । যীশুর খবর সেই এলাকার সব জায়গায় ছড়িয়ে পড়ল ।
42004015	সেখানকার ভিন্ন ভিন্ন সমাজ-ঘরে যীশু শিক্ষা দিতে আরম্ভ করলেন । তখন সবাই তাঁর প্রশংসা করতে লাগল ।
42004016	এর পরে যীশু নাসরতে গেলেন । এখানেই তিনি বড় হয়েছিলেন । তিনি নিজের নিয়ম মত বিশ্রামবারে সমাজ-ঘরে গেলেন , তারপর শাস্ত্র পাঠ করবার জন্য উঠে দাঁড়ালেন ।
42004017	তাঁর হাতে নবী যিশাইয়ের লেখা বইখানা দেওয়া হল । গুটিয়ে-রাখা বইখানা খুলেই তিনি সেই জায়গাটা পেলেন যেখানে লেখা আছে ,
42004018	“ প্রভুর আত্মা আমার উপরে আছেন , কারণ তিনিই আমাকে নিযুক্ত করেছেন যেন আমি গরীবদের কাছে সুখবর প্রচার করি । তিনি আমাকে বন্দীদের কাছে স্বাধীনতার কথা , অন্ধদের কাছে দেখতে পাবার কথা ঘোষণা করতে পাঠিয়েছেন । যাদের উপর অত্যাচার হচ্ছে , তিনি আমাকে তাদের মুক্ত করতে পাঠিয়েছেন ।
42004019	এছাড়া প্রভু আমাকে ঘোষণা করতে পাঠিয়েছেন যে , এখন তাঁর দয়া দেখাবার সময় হয়েছে । ”
42004020	তারপর তিনি বইখানা আবার গুটিয়ে কর্মচারীর হাতে দিয়ে বসে পড়লেন । সমাজ-ঘরের প্রত্যেকটি লোকের চোখ তাঁর উপরে পড়ল ।
42004021	তখন যীশু লোকদের বললেন , “ পবিত্র শাস্ত্রের এই কথা আজ আপনারা শুনবার সংগে সংগেই তা পূর্ণ হল । ”
42004022	লোকেরা সবাই তাঁর প্রশংসা করল এবং তাঁর মুখে এই সব সুন্দর সুন্দর কথা শুনে আশ্চর্য হল । তারা বলল , “ এ কি যোষেফের ছেলে নয় ? ”
42004023	যীশু তাদের বললেন , “ আপনারা এই চলতি কথাটা নিশ্চয়ই আমাকে বলবেন , ‘ ডাক্তার , নিজেকে সুস্থ কর । ’ আরও বলবেন , ‘ কফরনাহূমে যে সব কাজ করবার কথা আমরা শুনেছি সেই সব এখন নিজের গ্রামেও করে দেখাও । ’ ”
42004024	তিনি আরও বললেন , “ আমি আপনাদের সত্যি বলছি , কোন নবীকেই তাঁর নিজের গ্রামের লোক গ্রাহ্য করে না ।
42004025	এই কথা সত্যি যে , এলিয়ের সময়ে যখন সাড়ে তিন বছর বৃষ্টি হয় নি এবং সমস্ত দেশে ভীষণ দুর্ভিক্ষ হয়েছিল তখন ইস্রায়েল দেশে অনেক বিধবা ছিল ।
42004026	কিন্তু তাদের কারও কাছে এলিয়কে পাঠানো হয় নি , কেবল সীদোন এলাকার সারিফত গ্রামের বিধবা স্ত্রীলোকটির কাছে পাঠানো হয়েছিল ।
42004027	নবী ইলীশায়ের সময়ে ইস্রায়েল দেশে অনেক চর্মরোগী ছিল , কিন্তু তাদের কাউকে সুস্থ করা হয় নি , কেবল সিরিয়া দেশের নামানকেই সুস্থ করা হয়েছিল । ”
42004028	এই কথা শুনে সমাজ-ঘরের সমস্ত লোক রেগে আগুন হল ।
42004029	তারা উঠে যীশুকে গ্রামের বাইরে তাড়িয়ে নিয়ে চলল , আর তাঁকে নীচে ফেলে দেবার জন্য তাদের গ্রামটা যে পাহাড়ের গায়ে ছিল সেই পাহাড়ের চূড়ায় তাঁকে নিয়ে গেল ।
42004030	কিন্তু তিনি সেই লোকদের মধ্য দিয়েই চলে গেলেন ।
42004031	পরে যীশু গালীল প্রদেশের কফরনাহূম শহরে গেলেন এবং বিশ্রামবারে লোকদের শিক্ষা দিলেন ।
42004032	তাঁর শিক্ষায় লোকেরা আশ্চর্য হল , কারণ তিনি এমন লোকের মত কথা বলছিলেন যাঁর অধিকার আছে ।
42004033	সেই সমাজ-ঘরে এমন একটি লোক ছিল যাকে মন্দ আত্মায় পেয়েছিল । সে চিৎকার করে বলল ,
42004034	“ ওহে নাসরত গ্রামের যীশু , আমাদের সংগে আপনার কি দরকার ? আপনি কি আমাদের ধ্বংস করতে এসেছেন ? আমি জানি আপনি কে ; আপনিই তো ঈশ্বরের সেই পবিত্রজন । ”
42004035	যীশু সেই মন্দ আত্মাকে ধমক দিয়ে বললেন , “ চুপ কর , ওর মধ্য থেকে বের হয়ে যাও । ” সেই মন্দ আত্মা তখন লোকটিকে সকলের মাঝখানে আছড়ে ফেলল এবং তার কোন ক্ষতি না করে তার মধ্য থেকে বের হয়ে গেল ।
42004036	এতে সবাই আশ্চর্য হয়ে নিজেদের মধ্যে বলাবলি করতে লাগল , “ এ কেমন কথা ! অধিকার ও ক্ষমতা নিয়ে তিনি মন্দ আত্মাদের আদেশ দেন আর তারা বের হয়ে যায় ! ”
42004037	সেই এলাকার সব জায়গায় যীশুর কথা ছড়িয়ে পড়ল ।
42004038	এর পরে যীশু সমাজ-ঘর ছেড়ে শিমোনের বাড়ীতে গেলেন । শিমোনের শাশুড়ীর খুব জ্বর হয়েছিল । তাঁকে ভাল করবার জন্য যীশুকে অনুরোধ করা হল ।
42004039	তখন যীশু শিমোনের শাশুড়ীর পাশে দাঁড়িয়ে জ্বরকে ধমক দিলেন । তাতে তাঁর জ্বর ছেড়ে গেল , আর তিনি তখনই উঠে তাঁদের খাওয়া-দাওয়ার ব্যবস্থা করতে লাগলেন ।
42004040	বেলা ডুবে যাবার সময়ে লোকেরা সব রোগীদের যীশুর কাছে নিয়ে আসল । তারা নানা রকম রোগে ভুগছিল । যীশু তাদের প্রত্যেকের গায়ে হাত দিয়ে তাদের সুস্থ করলেন ।
42004041	অনেক লোকের মধ্য থেকে মন্দ আত্মাও বের হয়ে গেল । সেই মন্দ আত্মাগুলো চিৎকার করে বলল , “ আপনি ঈশ্বরের পুত্র । ” তিনি যে মশীহ তা তারা জানত । এইজন্য তিনি ধমক দিয়ে তাদের মুখ বন্ধ করে দিলেন ।
42004042	ভোরবেলায় যীশু সেই জায়গা ছেড়ে একটা নির্জন জায়গায় চলে গেলেন । লোকেরা তাঁর খোঁজ করতে করতে তাঁর কাছে গেল এবং যাতে তিনি তাদের কাছ থেকে চলে না যান সেইজন্য তাঁকে তাদের কাছে ধরে রাখতে চেষ্টা করল ।
42004043	তখন যীশু তাদের বললেন , “ আরও অনেক জায়গায় আমাকে ঈশ্বরের রাজ্যের সুখবর প্রচার করতে হবে , কারণ এরই জন্য ঈশ্বর আমাকে পাঠিয়েছেন । ”
42004044	এর পরে তিনি যিহূদীদের দেশের ভিন্ন ভিন্ন সমাজ-ঘরে প্রচার করতে থাকলেন ।
42005001	এক সময়ে যীশু গিনেষরৎ সাগরের পারে দাঁড়িয়ে ছিলেন । লোকেরা ঈশ্বরের বাক্য শুনবার জন্য তাঁর চারপাশে ঠেলাঠেলি করছিল ।
42005002	এমন সময় তিনি সাগরের পারে দু ’ টা নৌকা দেখতে পেলেন । জেলেরা সেই নৌকা দু ’ টা থেকে নেমে তাদের জাল ধুচ্ছিল ।
42005003	তখন যীশু শিমোনের নৌকায় উঠলেন এবং তাঁকে পার থেকে একটু দূরে নৌকাটা নিয়ে যেতে বললেন । তারপর তিনি নৌকায় বসে লোকদের শিক্ষা দিতে লাগলেন ।
42005004	কথা শেষ হলে পর যীশু শিমোনকে বললেন , “ গভীর জলে গিয়ে মাছ ধরবার জন্য তোমাদের জাল ফেল । ”
42005005	শিমোন বললেন , “ গুরু , সারা রাত খুব পরিশ্রম করেও কিছুই ধরতে পারি নি ; তবুও আপনার কথাতে আমি জাল ফেলব । ”
42005006	জাল ফেললে পর তাতে এত মাছ পড়ল যে , তাঁদের জাল ছিঁড়বার মত হল ।
42005007	তখন তাঁরা সাহায্যের জন্য ইশারা করে অন্য নৌকার সংগীদের ডাকলেন । তাঁরা এসে দু ’ টা নৌকায় এত মাছ বোঝাই করলেন যে , সেগুলো ডুবে যাবার মত হল ।
42005008	এ দেখে শিমোন-পিতর যীশুর সামনে উবুড় হয়ে পড়ে বললেন , “ প্রভু , আমি পাপী ; আমার কাছ থেকে চলে যান । ”
42005009	এত মাছ ধরা পড়েছে দেখে শিমোন-পিতর ও তাঁর সংগীরা সবাই আশ্চর্য হলেন ।
42005010	শিমোনের ব্যবসার ভাগীদার যাকোব ও যোহন নামে সিবদিয়ের দুই ছেলেও আশ্চর্য হলেন । তখন যীশু শিমোনকে বললেন , “ ভয় কোরো না ; এখন থেকে তুমি ঈশ্বরের জন্য মানুষ ধরবে । ”
42005011	তারপর তাঁরা নৌকাগুলো পারে আনলেন এবং সব কিছু ফেলে রেখে যীশুর সংগে চললেন ।
42005012	যীশু একবার একটা গ্রামে গেলেন । সেখানে একজন লোকের সারা গায়ে খারাপ চর্মরোগ ছিল । যীশুকে দেখে সে উবুড় হয়ে পড়ে কাকুতি-মিনতি করে বলল , “ প্রভু , আপনি ইচ্ছা করলেই আমাকে ভাল করতে পারেন । ”
42005013	যীশু হাত বাড়িয়ে তাকে ছুঁয়ে বললেন , “ আমি তা-ই চাই , তুমি শুচি হও । ” আর তখনই সে ভাল হয়ে গেল ।
42005014	যীশু তাকে এই আদেশ দিলেন , “ এই কথা কাউকে বোলো না বরং পুরোহিতের কাছে গিয়ে নিজেকে দেখাও । তার পর শুচি হওয়া সম্বন্ধে মোশি যা উৎসর্গ করবার আদেশ দিয়েছেন তা উৎসর্গ কর । তাতে লোকদের কাছে প্রমাণ হবে তুমি ভাল হয়েছ । ”
42005015	তবুও যীশুর খবর আরও ছড়িয়ে পড়ল । তাঁর কথা শুনবার জন্য ও রোগ থেকে সুস্থ হবার জন্য অনেক লোক তাঁর কাছে আসতে লাগল ।
42005016	যীশু প্রায়ই নির্জন জায়গায় গিয়ে প্রার্থনা করতেন ।
42005017	একদিন যীশু যখন শিক্ষা দিচ্ছিলেন তখন ফরীশীরা এবং ধর্ম-শিক্ষকেরা সেখানে বসে ছিলেন । গালীল প্রদেশের বিভিন্ন গ্রাম এবং যিহূদিয়া প্রদেশ ও যিরূশালেম শহর থেকে এঁরা এসেছিলেন । রোগীদের সুস্থ করবার জন্য প্রভুর শক্তি যীশুর মধ্যে ছিল ।
42005018	তখন কয়েকজন লোক একজন অবশ-রোগীকে খাটে করে বয়ে আনল । তারা তাকে ভিতরে নিয়ে গিয়ে যীশুর সামনে রাখবার চেষ্টা করল ,
42005019	কিন্তু ভিড়ের জন্য ভিতরে যাবার পথ পেল না । তখন তারা ছাদে উঠল এবং ছাদের টালি সরিয়ে বিছানা সুদ্ধ তাকে লোকদের মাঝখানে যীশুর সামনে নামিয়ে দিল ।
42005020	যীশু তাদের বিশ্বাস দেখে বললেন , “ বন্ধু , তোমার পাপ ক্ষমা করা হল । ”
42005021	এতে ধর্ম-শিক্ষক ও ফরীশীরা মনে মনে ভাবতে লাগলেন , “ এই লোকটা কে , যে ঈশ্বরকে অপমান করছে ? ঈশ্বর ছাড়া আর কে পাপ ক্ষমা করতে পারে ? ”
42005022	তাঁরা মনে মনে কি চিন্তা করছিলেন যীশু তা বুঝতে পেরে বললেন , “ আপনারা মনে মনে কেন ঐ কথা ভাবছেন ?
42005023	কোন্‌টা বলা সহজ , ‘ তোমার পাপ ক্ষমা করা হল , ’ না ‘ তুমি উঠে হেঁটে বেড়াও ’ ?
42005024	কিন্তু আপনারা যেন জানতে পারেন পৃথিবীতে পাপ ক্ষমা করবার ক্ষমতা মনুষ্যপুত্রের আছে ” - এই পর্যন্ত বলে তিনি সেই অবশ-রোগীকে বললেন , “ আমি তোমাকে বলছি , ওঠো , তোমার বিছানা তুলে নিয়ে বাড়ী চলে যাও । ”
42005025	সেই লোকটি তখনই সকলের সামনে উঠে দাঁড়াল এবং যে বিছানার উপরে সে শুয়ে ছিল তা তুলে নিয়ে ঈশ্বরের গৌরব করতে করতে বাড়ী চলে গেল ।
42005026	তাতে সবাই খুব আশ্চর্য হল এবং ভক্তিপূর্ণ ভয়ে ঈশ্বরের গৌরব করে বলল , “ আজ আমরা কি আশ্চর্য ব্যাপার দেখলাম ! ”
42005027	এর পরে যীশু বাইরে গেলেন এবং কর্‌আদায় করবার ঘরে লেবি নামে একজন কর্‌-আদায়কারীকে বসে থাকতে দেখলেন । যীশু লেবিকে বললেন , “ এস , আমার শিষ্য হও । ”
42005028	তাতে লেবি উঠলেন এবং তাঁর সব কিছু ফেলে রেখে যীশুর সংগে গেলেন ।
42005029	পরে লেবি যীশুর জন্য তাঁর বাড়ীতে একটা বড় ভোজ দিলেন । তাঁদের সংগে অনেক কর্‌-আদায়কারী ও অন্য লোকেরা খেতে বসল ।
42005030	তখন ফরীশীরা ও তাঁদের দলের ধর্ম-শিক্ষকেরা বিরক্ত হয়ে যীশুর শিষ্যদের বললেন , “ তোমরা কর-আদায়কারী ও খারাপ লোকদের সংগে খাওয়া-দাওয়া কর কেন ? ”
42005031	যীশু তাঁদের বললেন , “ সুস্থদের জন্য ডাক্তারের দরকার নেই বরং অসুস্থদের জন্যই দরকার আছে ।
42005032	পাপ থেকে মন ফিরাবার জন্য আমি ধার্মিকদের ডাকতে আসি নি বরং পাপীদেরই ডাকতে এসেছি । ”
42005033	পরে সেই ধর্ম-নেতারা যীশুকে বললেন , “ যোহনের শিষ্যেরা প্রায়ই উপবাস ও প্রার্থনা করে এবং ফরীশীদের শিষ্যেরাও তা করে , কিন্তু আপনার শিষ্যেরা কখনও খাওয়া-দাওয়া বাদ দেয় না । ”
42005034	যীশু তাঁদের বললেন , “ বর সংগে থাকতে কি বরের সংগের লোকদের উপবাস করাতে পারা যায় ?
42005035	কিন্তু এমন সময় আসবে যখন তাদের কাছ থেকে বরকে নিয়ে যাওয়া হবে , আর সেই সময়েই তারা উপবাস করবে । ”
42005036	তারপর যীশু শিক্ষা দেবার জন্য তাঁদের কাছে এই উদাহরণ দিলেন : “ নতুন জামার টুকরা ছিঁড়ে নিয়ে কেউ পুরানো জামায় তালি দেয় না , কারণ তা করলে সেই নতুন জামাটা তো সে ছিঁড়ে ফেলে ; আর সেই নতুন টুকরাটাও পুরানো জামার সংগে মানায় না ।
42005037	টাটকা আংগুর-রস কেউ পুরানো চামড়ার থলিতে রাখে না , রাখলে টাটকা রসে থলিগুলো ফেটে যায় । তাতে রসও পড়ে যায় , থলিগুলোও নষ্ট হয় ।
42005038	টাটকা আংগুর-রস নতুন চামড়ার থলিতেই রাখা উচিত ।
42005039	পুরানো আংগুর-রস খাবার পরে কেউ টাটকা আংগুর-রস খেতে চায় না , কারণ সে বলে , ‘ পুরানোটাই ভাল । ’ ”
42006001	কোন এক বিশ্রামবারে যীশু শস্যক্ষেতের মধ্য দিয়ে যাচ্ছিলেন । তাঁর শিষ্যেরা শীষ ছিঁড়ে হাতে ঘষে ঘষে খেতে লাগলেন ।
42006002	তখন কয়েকজন ফরীশী বললেন , “ ধর্মের নিয়ম মতে বিশ্রামবারে যা করা উচিত নয় , তোমরা তা করছ কেন ? ”
42006003	যীশু বললেন , “ দায়ূদ ও তাঁর সংগীদের যখন খিদে পেয়েছিল তখন তিনি কি করেছিলেন তা কি আপনারা পড়েন নি ?
42006004	তিনি তো ঈশ্বরের ঘরে ঢুকে সম্মুখ-রুটি নিয়ে খেয়েছিলেন এবং তাঁর সংগীদেরও দিয়েছিলেন । কিন্তু কেবল মাত্র পুরোহিতেরা ছাড়া আর কারও তা খাবার নিয়ম ছিল না । ”
42006005	শেষে যীশু সেই ফরীশীদের বললেন , “ মনুষ্যপুত্রই বিশ্রামবারের কর্তা । ”
42006006	আর এক বিশ্রামবারে যীশু সমাজ-ঘরে গিয়ে শিক্ষা দিচ্ছিলেন । সেখানে এমন একজন লোক ছিল যার ডান হাত শুকিয়ে গিয়েছিল ।
42006007	ধর্ম-শিক্ষকেরা ও ফরীশীরা যীশুকে দোষ দেবার একটা অজুহাত খুঁজছিলেন । তাই বিশ্রামবারে তিনি কাউকে সুস্থ করেন কি না তা দেখবার জন্য তাঁরা যীশুর উপর ভালভাবে নজর রাখতে লাগলেন ।
42006008	যীশু কিন্তু তাঁদের মনের চিন্তা জানতেন । সেইজন্য যার হাত শুকিয়ে গিয়েছিল তিনি সেই লোকটিকে বললেন , “ উঠে সকলের সামনে এসে দাঁড়াও । ” তাতে সে উঠে দাঁড়াল ।
42006009	যীশু ধর্ম-শিক্ষক ও ফরীশীদের বললেন , “ আমি আপনাদের একটা কথা জিজ্ঞাসা করি , বিশ্রামবারে ভাল কাজ করা উচিত , না মন্দ কাজ করা উচিত ? প্রাণ রক্ষা করা উচিত , না নষ্ট করা উচিত ? ”
42006010	তারপর যীশু চারপাশের সকলের দিকে তাকিয়ে লোকটিকে বললেন , “ তোমার হাত বাড়িয়ে দাও । ” সে তা করলে পর তার হাত একেবারে ভাল হয়ে গেল ।
42006011	তখন সেই ধর্ম-নেতারা ভীষণ রাগ করলেন এবং যীশুকে নিয়ে কি করা যায় তা নিজেদের মধ্যে আলোচনা করতে লাগলেন ।
42006012	এর পরে যীশু প্রার্থনা করবার জন্য একটা পাহাড়ে গেলেন এবং সারা রাত ঈশ্বরের কাছে প্রার্থনা করে কাটালেন ।
42006013	সকাল হলে পর তিনি তাঁর শিষ্যদের নিজের কাছে ডাকলেন এবং তাঁদের মধ্য থেকে বারোজনকে বেছে নিয়ে তাঁদের প্রেরিত্‌-পদ দিলেন ।
42006014	তাঁরা হলেন শিমোন , যাকে তিনি পিতর নামও দিলেন ; শিমোনের ভাই আন্দ্রিয় ; যাকোব ও যোহন ; ফিলিপ ও বর্থলময় ;
42006015	মথি ও থোমা ; আল্‌ফেয়ের ছেলে যাকোব ; শিমোন , যাঁকে মৌলবাদী বলা হয় ;
42006016	যাকোবের ছেলে যিহূদা এবং যিহূদা ইস্করিয়োৎ , যে যীশুকে পরে শত্রুদের হাতে ধরিয়ে দিয়েছিল ।
42006017	যীশু তাঁর শিষ্যদের সংগে নিয়ে পাহাড় থেকে নেমে একটা সমান জায়গায় গিয়ে দাঁড়ালেন । সেখানে তাঁর অনেক শিষ্য জড়ো হয়েছিলেন । এছাড়া যিহূদিয়া , যিরূশালেম এবং সোর ও সীদোন নামে সাগর পারের দু ’ টা শহরের এলাকা থেকেও অনেক লোক সেখানে ছিল ।
42006018	তারা তাঁর কথা শুনবার জন্য এবং রোগ থেকে সুস্থ হবার জন্য সেখানে এসেছিল । যারা মন্দ আত্মার দ্বারা কষ্ট পাচ্ছিল তারা ভাল হচ্ছিল ।
42006019	তখন সব লোক তাঁকে ছোঁবার চেষ্টা করতে লাগল , কারণ তাঁর মধ্য থেকে শক্তি বের হয়ে সকলকে সুস্থ করছিল ।
42006020	পরে যীশু শিষ্যদের দিকে তাকিয়ে বলতে লাগলেন , “ গরীবেরা , তোমরা ধন্য , কারণ ঈশ্বরের রাজ্য তোমাদেরই ।
42006021	ধন্য তোমরা , যাদের এখন খিদে আছে , কারণ তোমরা তৃপ্ত হবে । যারা এখন কাঁদছ , তোমরা ধন্য , কারণ তোমরা হাসবে ।
42006022	“ ধন্য তোমরা , যখন মনুষ্যপুত্রের দরুন লোকে তোমাদের ঘৃণা করে , সমাজ থেকে বের করে দেয় ও নিন্দা করে এবং তোমাদের নাম শুনলে থুথু ফেলে ।
42006023	সেই সময় তোমরা খুশী হয়ো ও আনন্দে নেচে উঠো , কারণ স্বর্গে তোমাদের জন্য মহা পুরস্কার আছে । ঐ সব লোকদের পূর্বপুরুষেরা নবীদের উপরও এই রকম করত ।
42006024	“ কিন্তু ধিক্‌ধনী লোকেরা ! তোমরা পরিপূর্ণভাবেই সুখ ভোগ করছ ।
42006025	ধিক্‌তৃপ্ত লোকেরা ! তোমাদের তো খিদে পাবে । ধিক্‌যারা হাসছ ! তোমরা দুঃখ করবে ও কাঁদবে ।
42006026	ধিক্‌তোমাদের , যখন সব লোকে তোমাদের প্রশংসা করে । এই সব লোকদের পূর্বপুরুষেরা ভণ্ড নবীদেরও প্রশংসা করত ।
42006027	“ তোমরা যারা শুনছ তাদের আমি বলছি , তোমাদের শত্রুদের ভালবেসো । যারা তোমাদের ঘৃণা করে তাদের মংগল কোরো ।
42006028	যারা তোমাদের অমংগল চায় তাদের মংগল চেয়ো । যারা তোমাদের সংগে খারাপ ব্যবহার করে তাদের জন্য প্রার্থনা কোরো ।
42006029	যে তোমার এক গালে চড় মারে তাকে অন্য গালেও মারতে দিয়ো । যে তোমার চাদর নিয়ে যায় তাকে জামাও নিতে দিয়ো ।
42006030	যারা তোমার কাছে চায় তাদের দিয়ো । কেউ তোমার কোন জিনিস নিয়ে গেলে তা আর ফেরৎ চেয়ো না ।
42006031	লোকের কাছ থেকে তোমরা যেমন ব্যবহার পেতে চাও তোমরাও তাদের সংগে তেমনই ব্যবহার কোরো ।
42006032	“ যারা তোমাদের ভালবাসে তোমরা যদি তাদেরই কেবল ভালবাস তবে তাতে প্রশংসার কি আছে ? খারাপ লোকেরাও তো এইভাবে ভালবেসে থাকে ।
42006033	যারা তোমাদের মংগল করে তোমরা যদি তাদেরই মংগল করতে থাক তবে তাতে প্রশংসার কি আছে ? খারাপ লোকেরাও তো তা করে থাকে ।
42006034	যাদের কাছ থেকে তোমরা ফিরে পাবার আশা কর , যদি তাদেরই টাকা ধার দাও তবে তাতে প্রশংসার কি আছে ? পাবে বলেই তো খারাপ লোকেরা খারাপ লোকদের ধার দিয়ে থাকে ।
42006035	কিন্তু তোমরা তোমাদের শত্রুদের ভালবেসো এবং তাদের মংগল কোরো । কিছুই ফেরৎ পাবার আশা না রেখে ধার দিয়ো । তাহলে তোমাদের জন্য মহা পুরস্কার আছে , আর তোমরা মহান ঈশ্বরের সন্তান হবে , কারণ তিনি অকৃতজ্ঞ এবং দুষ্টদেরও দয়া করেন ।
42006036	তোমাদের পিতা যেমন দয়ালু তোমরাও তেমনি দয়ালু হও ।
42006037	“ অন্যদের দোষ ধরে বেড়িয়ো না , তাতে তোমাদেরও দোষ ধরা হবে না । অন্যদের শাস্তি পাবার যোগ্য বলে মনে কোরো না , তাতে তোমাদেরও শাস্তি পাবার যোগ্য বলে মনে করা হবে না । অন্যদের ক্ষমা কোরো , তাতে তোমাদেরও ক্ষমা করা হবে ।
42006038	দান কোরো , তাতে তোমাদেরও দেওয়া হবে ; অনেক বেশী করে , চেপে চেপে , ঝাঁকিয়ে ঝাঁকিয়ে , উপ্‌চে পড়বার মত করে তোমাদের কোঁচড়ে দেওয়া হবে , কারণ যেভাবে তোমরা মেপে দাও সেইভাবে তোমাদের জন্য মাপা হবে । ”
42006039	পরে যীশু তাঁর শিষ্যদের শিক্ষা দেবার জন্য এই উদাহরণ দিলেন : “ একজন অন্ধ কি অন্য আর একজন অন্ধকে পথ দেখাতে পারে ? তা হলে কি তারা দু ’ জনেই গর্তে পড়বে না ?
42006040	ছাত্র তার শিক্ষকের উপরে নয় , কিন্তু পরিপূর্ণ শিক্ষা পেয়ে প্রত্যেকটি ছাত্র তার শিক্ষকের মতই হয়ে ওঠে ।
42006041	“ তোমার ভাইয়ের চোখে যে কূটা আছে তা-ই কেবল দেখছ , অথচ তোমার নিজের চোখে যে কড়িকাঠ আছে তা লক্ষ্য করছ না কেন ?
42006042	তোমার নিজের চোখে যে কড়িকাঠ আছে তা যখন লক্ষ্য করছ না তখন কেমন করে তোমার ভাইকে বলতে পার , ‘ ভাই , তোমার চোখে যে কূটা আছে , এস , তা বের করে দিই ’ ? ভণ্ড , প্রথমে তোমার নিজের চোখ থেকে কড়িকাঠটা বের করে ফেল , তাহলে তোমার ভাইয়ের চোখে যে কূটাটা আছে তা বের করবার জন্য স্পষ্ট দেখতে পাবে ।
42006043	“ ভাল গাছে খারাপ ফল ধরে না , আবার খারাপ গাছেও ভাল ফল ধরে না ।
42006044	ফল দিয়েই গাছ চেনা যায় । লোকে কাঁটাঝোপ থেকে ডুমুর এবং কাঁটাগাছ থেকে আংগুর তোলে না ।
42006045	ভাল লোক তার অন্তর-ভরা ভাল থেকে ভাল কথাই বের করে আনে , আর মন্দ লোক তার অন্তর-ভরা মন্দ থেকে মন্দ কথা বের করে আনে । মানুষের অন্তর যা দিয়ে পূর্ণ থাকে মুখ তো সেই কথাই বলে ।
42006046	“ তোমরা কেন আমাকে ‘ প্রভু , প্রভু ’ বলে ডাক , অথচ আমি যা বলি তা কর না ?
42006047	যে কেউ আমার কাছে এসে আমার কথা শোনে এবং সেইমত কাজ করে সে কার মত আমি তা তোমাদের বলি ।
42006048	সে এমন একজন লোকের মত , যে ঘর তৈরী করবার জন্য গভীর করে মাটি কেটে পাথরের উপর ভিত্তি গাঁথল । পরে বন্যা আসল এবং নদীর জলের স্রোত সেই ঘরের উপর এসে পড়ল , কিন্তু ঘরটা নাড়াতে পারল না , কারণ সেটা শক্ত করেই তৈরী করা হয়েছিল ।
42006049	যে আমার কথা শোনে অথচ সেইমত কাজ না করে সে এমন একজন লোকের মত , যে মাটির উপর ভিত্তি ছাড়াই ঘর তৈরী করল । পরে নদীর জলের স্রোত যখন সেই ঘরের উপর এসে পড়ল তখনই সেই ঘরটা পড়ে একেবারে ধ্বংস হয়ে গেল । ”
42007001	যীশু লোকদের কাছে এই সব কথা বলা শেষ করে কফরনাহূম শহরে গেলেন ।
42007002	সেখানে একজন রোমীয় শত-সেনাপতির দাস অসুস্থ হয়ে মরবার মত হয়েছিল । এই দাসকে সেই সেনাপতি খুব ভালবাসতেন ।
42007003	তিনি যীশুর বিষয় শুনে যিহূদীদের কয়েকজন বৃদ্ধনেতাকে যীশুর কাছে অনুরোধ করতে পাঠালেন যেন তিনি এসে তাঁর দাসকে সুস্থ করেন ।
42007004	সেই নেতারা যীশুর কাছে এসে তাঁকে বিশেষভাবে অনুরোধ করে বললেন , “ আপনি যাঁর জন্য এই কাজ করবেন তিনি এর উপযুক্ত ,
42007005	কারণ তিনি আমাদের লোকদের ভালবাসেন এবং আমাদের সমাজ-ঘর তিনিই তৈরী করিয়ে দিয়েছেন । ”
42007006	তখন যীশু তাঁদের সংগে চললেন । তিনি সেই বাড়ীর কাছে আসলে পর সেই সেনাপতি তাঁর বন্ধুদের দিয়ে বলে পাঠালেন , “ প্রভু , আর কষ্ট করবেন না , কারণ আপনি যে আমার বাড়ীতে ঢোকেন তার যোগ্য আমি নই ।
42007007	সেইজন্য আপনার কাছে যাবার উপযুক্তও আমি নিজেকে মনে করি নি । আপনি কেবল মুখে বলুন , তাতেই আমার দাস ভাল হয়ে যাবে ।
42007008	আমি এই কথা জানি , কারণ আমাকেও অন্যের কথামত চলতে হয় এবং সৈন্যেরাও আমার কথামত চলে । আমি একজনকে ‘ যাও ’ বললে সে যায় , অন্যজনকে ‘ এস ’ বললে সে আসে , আর আমার দাসকে ‘ এটা কর ’ বললে সে তা করে । ”
42007009	এই কথা শুনে যীশু আশ্চর্য হলেন এবং যে সব লোকেরা ভিড় করে তাঁর পিছনে আসছিল তাদের দিকে ফিরে তিনি বললেন , “ আমি আপনাদের বলছি , ইস্রায়েলীয়দের মধ্যেও এত বড় বিশ্বাস আমি কখনও দেখি নি । ”
42007010	সেনাপতি যাদের পাঠিয়েছিলেন তারা তাঁর ঘরে ফিরে গিয়ে সেই দাসকে সুস্থ দেখতে পেল ।
42007011	এর কিছু পরে যীশু নায়িন্‌নামে একটা গ্রামের দিকে চললেন । তাঁর শিষ্যেরা এবং আরও অনেক লোক তাঁর সংগে সংগে যাচ্ছিলেন ।
42007012	যখন তিনি সেই গ্রামের ফটকের কাছে পৌঁছালেন তখন লোকেরা একজন মৃত লোককে বাইরে নিয়ে যাচ্ছিল । যে লোকটি মারা গিয়েছিল সে ছিল তার মায়ের একমাত্র সন্তান , আর সেই মা-ও ছিল বিধবা । গ্রামের অনেক লোক সেই বিধবার সংগে ছিল ।
42007013	সেই বিধবাকে দেখে প্রভু মমতায় পূর্ণ হয়ে বললেন , “ আর কেঁদো না । ”
42007014	তারপর যীশু কাছে গিয়ে খাট ছুঁলেন । এতে যারা মৃতদেহ বয়ে নিয়ে যাচ্ছিল তারা দাঁড়াল । যীশু বললেন , “ যুবক , আমি তোমাকে বলছি , ওঠো । ”
42007015	তাতে যে মারা গিয়েছিল সেই লোকটি উঠে বসল এবং কথা বলতে লাগল । যীশু তাকে তার মায়ের কাছে ফিরিয়ে দিলেন ।
42007016	এতে সকলের অন্তর ভক্তি ও ভয়ে পূর্ণ হল । তারা ঈশ্বরের গৌরব করে বলতে লাগল , “ আমাদের মধ্যে একজন মহান নবী উপস্থিত হয়েছেন । ঈশ্বর দয়া করে তাঁর লোকদের দিকে মনোযোগ দিয়েছেন । ”
42007017	যীশুর বিষয়ে এই কথা যিহূদিয়া প্রদেশ ও তার আশেপাশের সব জায়গায় ছড়িয়ে গেল ।
42007018	বাপ্তিস্মদাতা যোহনের শিষ্যেরা এই সব ঘটনার কথা যোহনকে জানাল । তখন যোহন তাঁর দু ’ জন শিষ্যকে ডেকে যীশুর কাছে এই কথা জিজ্ঞাসা করে পাঠালেন , “ যাঁর আসবার কথা আছে আপনিই কি তিনি , না আমরা অন্য কারও জন্য অপেক্ষা করব ? ”
42007019	
42007020	সেই লোকেরা যীশুর কাছে এসে বলল , “ বাপ্তিস্মদাতা যোহন আপনার কাছে আমাদের জিজ্ঞাসা করতে পাঠিয়েছেন , ‘ যাঁর আসবার কথা আছে আপনিই কি তিনি , না আমরা অন্য কারও জন্য অপেক্ষা করব ? ”
42007021	তখন যীশু অনেক লোককে রোগ থেকে ও ভীষণ যন্ত্রণা থেকে সুস্থ করলেন এবং মন্দ আত্মায় পাওয়া লোকদের ভাল করলেন আর অনেক অন্ধ লোককেও দেখবার শক্তি দিলেন ।
42007022	এই সব করবার পরে যীশু যোহনের শিষ্যদের প্রশ্নের উত্তরে বললেন , “ তোমরা যা দেখলে ও শুনলে তা গিয়ে যোহনকে বল । তাঁকে জানাও যে , অন্ধেরা দেখছে , খোঁড়ারা হাঁটছে , চর্মরোগীরা শুচি হচ্ছে , বয়রা লোকেরা শুনছে , মৃতেরা বেঁচে উঠছে এবং গরীবদের কাছে সুখবর প্রচার করা হচ্ছে ।
42007023	আর সে-ই ধন্য , যে আমাকে নিয়ে মনে কোন বাধা না পায় । ”
42007024	যোহন যাদের পাঠিয়েছিলেন সেই লোকেরা চলে গেলে পর যীশু লোকদের কাছে যোহনের বিষয়ে বলতে লাগলেন , “ আপনারা মরু-এলাকায় কি দেখতে গিয়েছিলেন ? বাতাসে দোলা নল-খাগড়া ?
42007025	তা না হলে কি দেখতে গিয়েছিলেন ? সুন্দর কাপড় পরা একজন লোককে কি ? যারা দামী দামী কাপড় পরে ও জাঁকজমকের সংগে বাস করে তারা তো রাজবাড়ীতে থাকে ।
42007026	তা না হলে কি দেখতে গিয়েছিলেন ? কোন নবীকে কি ? হ্যাঁ , আমি আপনাদের বলছি , তিনি নবীর চেয়েও বড় ।
42007027	যোহনই সেই লোক যাঁর বিষয়ে পবিত্র শাস্ত্রে লেখা আছে , ‘ দেখ , আমি তোমার আগে আমার সংবাদদাতাকে পাঠাচ্ছি । সে তোমার আগে গিয়ে তোমার পথ প্রস্তুত করবে । ’
42007028	আমি আপনাদের বলছি , মানুষের মধ্যে কেউই যোহনের চেয়ে বড় নয় ; তবুও ঈশ্বরের রাজ্যের মধ্যে সবচেয়ে যে ছোট সেও যোহনের চেয়ে মহান । ”
42007029	( সব সাধারণ লোকেরা ও কর্‌-আদায়কারীরা যোহনের প্রচার শুনেছিল এবং তাঁর কাছে বাপ্তিস্ম গ্রহণ করে ঈশ্বরকে ন্যায়বান বলে স্বীকার করে নিয়েছিল ।
42007030	কিন্তু ফরীশীরা ও ধর্ম-শিক্ষকেরা যোহনের কাছে বাপ্তিস্ম গ্রহণ করেন নি বলে নিজেদের জন্য ঈশ্বরের উদ্দেশ্যকে তাঁরা অগ্রাহ্য করেছিলেন ) ।
42007031	যীশু আরও বললেন , “ তা হলে এই কালের লোকদের আমি কাদের সংগে তুলনা করব ? তারা কি রকম ?
42007032	তারা এমন ছেলেমেয়েদের মত যারা বাজারে বসে একে অন্যকে ডেকে বলে , ‘ আমরা তোমাদের জন্য বাঁশী বাজালাম কিন্তু তোমরা নাচলে না ; আমরা বিলাপের গান গাইলাম কিন্তু তোমরা কাঁদলে না । ’
42007033	বাপ্তিস্মদাতা যোহন এসে রুটি বা আংগুর-রস খেলেন না বলে আপনারা বলছেন , ‘ তাকে ভূতে পেয়েছে । ’
42007034	আর মনুষ্যপুত্র এসে খাওয়া-দাওয়া করলেন বলে আপনারা বলছেন , ‘ দেখ , এই লোকটা পেটুক ও মদখোর , কর্‌-আদায়কারী ও খারাপ লোকদের বন্ধু । ’
42007035	কিন্তু জ্ঞানের অধীনে যারা চলে তাদের জীবনই প্রমাণ করে যে , জ্ঞান খাঁটি ।
42007036	একজন ফরীশী যীশুকে তাঁর সংগে খাবার নিমন্ত্রণ করলেন । তখন যীশু তাঁর বাড়ীতে গিয়ে ভোজে যোগ দিলেন ।
42007037	সেই গ্রামে একজন খারাপ স্ত্রীলোক ছিল । সেই ফরীশীর ঘরে যীশু ভোজে যোগ দিয়েছেন জানতে পেরে সে একটা সাদা পাথরের পাত্রে করে আতর নিয়ে আসল ।
42007038	পরে সে যীশুর পিছনে তাঁর পায়ের কাছে গিয়ে দাঁড়াল এবং কেঁদে কেঁদে চোখের জলে তাঁর পা ভিজাতে লাগল । তারপর সে তার মাথার চুল দিয়ে তাঁর পা মুছিয়ে দিল এবং তাঁর পায়ের উপর চুমু দিয়ে সেই আতর ঢেলে দিল ।
42007039	যে ফরীশী যীশুকে নিমন্ত্রণ করেছিলেন তিনি এ দেখে মনে মনে বলতে লাগলেন , “ যদি এই লোকটা নবী হত তবে জানতে পারত , কে এবং কি রকম স্ত্রীলোক তার পা ছুঁচ্ছে ; স্ত্রীলোকটা তো খারাপ । ”
42007040	যীশু সেই ফরীশীকে বললেন , “ শিমোন , তোমাকে আমার কিছু বলবার আছে । ” শিমোন বললেন , “ গুরু , বলুন । ”
42007041	যীশু বললেন , “ কোন এক মহাজনের কাছে দু ’ জন লোক টাকা ধারত । একজন ধারত পাঁচ শো দীনার আর অন্যজন পঞ্চাশ দীনার ।
42007042	তাদের কারও ঋণ শোধ দেবার ক্ষমতা ছিল না বলে তিনি দয়া করে দু ’ জনকেই ক্ষমা করলেন । তা হলে বল দেখি , তাদের দু ’ জনের মধ্যে কে সেই মহাজনকে বেশী ভালবাসবে ? ”
42007043	শিমোন বললেন , “ আমার মনে হয় , যার বেশী ঋণ ক্ষমা করা হল সে-ই । ” যীশু তাঁকে বললেন , “ তুমি ঠিক বলেছ । ”
42007044	তারপর যীশু সেই স্ত্রীলোকটির দিকে মুখ ফিরিয়ে শিমোনকে বললেন , “ তুমি এই স্ত্রীলোকটিকে তো দেখছ । আমি তোমার ঘরে আসলে পর তুমি আমার পা ধোবার জল দাও নি , কিন্তু সে চোখের জলে আমার পা ভিজিয়ে তার চুল দিয়ে মুছিয়ে দিয়েছে ।
42007045	তুমি আমাকে চুমু দাও নি , কিন্তু আমি ঘরে আসবার পর থেকেই সে আমার পায়ে চুমু দিচ্ছে ।
42007046	তুমি আমার মাথায় তেল দাও নি , কিন্তু সে আমার পায়ের উপর আতর ঢেলে দিয়েছে ।
42007047	তাই আমি তোমাকে বলছি , সে বেশী ভালবাসা দেখিয়েছে বলে বুঝা যাচ্ছে যে , তার পাপ অনেক হলেও তা ক্ষমা করা হয়েছে । যার অল্প ক্ষমা করা হয় সে অল্পই ভালবাসা দেখায় । ”
42007048	পরে যীশু সেই স্ত্রীলোকটিকে বললেন , “ তোমার পাপ ক্ষমা করা হয়েছে । ”
42007049	যারা যীশুর সংগে খেতে বসেছিল তারা মনে মনে বলতে লাগল , “ এ কে , যে পাপও ক্ষমা করে ? ”
42007050	যীশু তখন সেই স্ত্রীলোকটিকে বললেন , “ তুমি বিশ্বাস করেছ বলে পাপ থেকে উদ্ধার পেয়েছ । শান্তিতে চলে যাও । ”
42008001	এর পরে যীশু গ্রামে গ্রামে ও শহরে শহরে ঘুরে ঈশ্বরের রাজ্যের সুখবর প্রচার করতে লাগলেন । তাঁর সংগে তাঁর বারোজন শিষ্য এবং কয়েকজন স্ত্রীলোকও ছিলেন । এই স্ত্রীলোকেরা মন্দ আত্মার হাত থেকে রেহাই পেয়েছিলেন ও রোগ থেকে সুস্থ হয়েছিলেন । এঁরা হলেন মরিয়ম , যাঁকে মগ্‌দলীনী বলা হত ও যাঁর মধ্য থেকে সাতটা মন্দ আত্মা বের হয়ে গিয়েছিল ;
42008002	
42008003	রাজা হেরোদের কর্মচারী কূষের স্ত্রী যোহানা ; শোশন্না এবং আরও অনেক স্ত্রীলোক । যীশু ও তাঁর শিষ্যদের সেবা-যত্নের জন্য এঁরা সবাই নিজের টাকা-পয়সা থেকে খরচ করতেন ।
42008004	সেই সময় ভিন্ন ভিন্ন গ্রাম থেকে অনেক লোক যীশুর কাছে এসে ভিড় করল । তখন তিনি তাদের শিক্ষা দেবার জন্য এই গল্পটা বললেন :
42008005	“ একজন চাষী বীজ বুনতে গেল । বীজ বুনবার সময় কতগুলো বীজ পথের পাশে পড়ল । লোকেরা সেগুলো পায়ে মাড়াল এবং পাখীরা এসে খেয়ে ফেলল ।
42008006	কতগুলো বীজ পাথুরে জমিতে পড়ে গজিয়ে উঠল , কিন্তু রস না পেয়ে শুকিয়ে গেল ।
42008007	আবার কতগুলো বীজ কাঁটাবনের মধ্যে পড়ল । পরে কাঁটাগাছ সেই চারাগুলোর সংগে বেড়ে উঠে সেগুলো চেপে রাখল ।
42008008	আবার কতগুলো বীজ ভাল জমিতে পড়ল এবং বেড়ে উঠে একশো গুণ ফসল দিল । ” এই কথা বলবার পরে যীশু জোরে বললেন , “ যার শুনবার কান আছে সে শুনুক । ”
42008009	এর পরে তাঁর শিষ্যেরা তাঁকে সেই গল্পের অর্থ জিজ্ঞাসা করলেন ।
42008010	তখন যীশু বললেন , “ ঈশ্বরের রাজ্যের গোপন সত্যগুলো তোমাদেরই জানতে দেওয়া হয়েছে , কিন্তু অন্যদের কাছে আমি তা গল্পের মধ্য দিয়ে বলি , যেন তারা দেখেও না দেখে আর শুনেও না বোঝে ।
42008011	“ গল্পটার মানে এই : বীজ হল ঈশ্বরের বাক্য ।
42008012	পথের পাশে পড়া বীজের মধ্য দিয়ে তাদের সম্বন্ধেই বলা হয়েছে যারা সেই বাক্য শোনে বটে , কিন্তু পরে শয়তান এসে তাদের অন্তর থেকে তা তুলে নিয়ে যায় । তাতে তারা তা বিশ্বাস করতে পারে না বলে পাপ থেকে উদ্ধার পায় না ।
42008013	পাথুরে জমিতে পড়া বীজের মধ্য দিয়ে তাদের সম্বন্ধেই বলা হয়েছে যারা সেই বাক্য শুনে আনন্দের সংগে গ্রহণ করে , কিন্তু তাদের মধ্যে তার শিকড় ভাল করে বসে না । তাই তারা অল্প দিনের জন্য বিশ্বাস করে , কিন্তু যখন পরীক্ষা আসে তখন পিছিয়ে যায় ।
42008014	কাঁটাবনের মধ্যে পড়া বীজের মধ্য দিয়ে তাদের সম্বন্ধেই বলা হয়েছে যারা তা শোনে , কিন্তু জীবন-পথে চলতে চলতে সংসারের চিন্তা-ভাবনা , ধন-সম্পত্তি এবং সুখভোগের মধ্যে তারা চাপা পড়ে যায় । তাতে তাদের জীবনে কোন পাকা ফল দেখা দেয় না ।
42008015	ভাল জমিতে পড়া বীজের মধ্য দিয়ে তাদের সম্বন্ধেই বলা হয়েছে যারা সৎ ও সরল মনে সেই বাক্য শুনে শক্ত করে ধরে রাখে এবং তাতে স্থির থেকে জীবনে পাকা ফল দেখায় ।
42008016	“ কেউ বাতি জ্বালিয়ে কোন পাত্র দিয়ে তা ঢেকে রাখে না বা খাটের নীচে রাখে না । সে তা বাতিদানের উপরেই রাখে যেন ভিতরে যারা আসে তারা আলো দেখতে পায় ।
42008017	এমন কিছু লুকানো নেই যা প্রকাশিত হবে না , বা এমন কিছু গোপন নেই যা জানা যাবে না কিম্বা প্রকাশ পাবে না ।
42008018	এইজন্য কিভাবে শুনছ সেই বিষয়ে মনোযোগ দাও , কারণ যার আছে তাকে আরও দেওয়া হবে , কিন্তু যার নেই তার যা আছে বলে সে মনে করে , তাও তার কাছে থেকে নিয়ে নেওয়া হবে । ”
42008019	পরে যীশুর মা ও ভাইয়েরা তাঁর কাছে আসলেন কিন্তু ভিড়ের জন্য তাঁর সংগে দেখা করতে পারলেন না ।
42008020	তখন একজন লোক তাঁকে বলল , “ আপনার মা ও ভাইয়েরা আপনার সংগে দেখা করবার জন্য বাইরে দাঁড়িয়ে আছেন । ”
42008021	এতে যীশু লোকদের বললেন , “ যারা ঈশ্বরের বাক্য শুনে সেইমত কাজ করে তারাই আমার মা ও আমার ভাই । ”
42008022	একদিন যীশু ও তাঁর শিষ্যরা একটা নৌকায় উঠলেন । তিনি শিষ্যদের বললেন , “ চল , আমরা সাগরের ওপারে যাই । ” শিষ্যেরা নৌকা ছাড়লেন ।
42008023	নৌকা চলতে থাকলে যীশু ঘুমিয়ে পড়লেন । সেই সময় হঠাৎ সাগরে ঝড় উঠল এবং নৌকাটা জলে পূর্ণ হতে লাগল । এতে তাঁরা খুব বিপদে পড়লেন ।
42008024	তাঁরা যীশুর কাছে গিয়ে তাঁকে জাগিয়ে বললেন , “ প্রভু , প্রভু , আমরা যে মরলাম ! ” তখন যীশু উঠে বাতাস ও জলের ঢেউকে ধমক্‌দিলেন । তাতে বাতাস আর ঢেউ থামল এবং সব কিছু শান্ত হয়ে গেল ।
42008025	তিনি শিষ্যদের বললেন , “ তোমাদের বিশ্বাস কোথায় ? ” শিষ্যেরা ভক্তিপূর্ণ ভয়ে আশ্চর্য হয়ে নিজেদের মধ্যে বলাবলি করতে লাগলেন , “ ইনি কে , যিনি বাতাস ও জলকে আদেশ দিলে পর তারাও তাঁর কথা শোনে ? ”
42008026	এর পরে যীশু ও তাঁর শিষ্যেরা সাগর পার হয়ে গালীল প্রদেশের উল্টা দিকে গাদারীয়দের এলাকায় গেলেন ।
42008027	তিনি যখন নৌকা থেকে নামলেন তখন সেখানকার গ্রামের একজন লোক তাঁর কাছে আসল । সেই লোকটিকে অনেকগুলো মন্দ আত্মায় পেয়েছিল বলে সে অনেক দিন ধরে কাপড়-চোপড় পরত না এবং বাড়ীতে না থেকে কবরস্থানে থাকত ।
42008028	যীশুকে দেখে সে চিৎকার করে উঠল এবং তাঁর সামনে মাটিতে পড়ে জোরে জোরে বলল , “ মহান ঈশ্বরের পুত্র যীশু , আমার সংগে আপনার কি সম্বন্ধ ? দয়া করে আপনি আমাকে যন্ত্রণা দেবেন না । ”
42008029	লোকটি এই কথা বলল কারণ যীশু সেই মন্দ আত্মাকে তার মধ্য থেকে বের হয়ে যেতে আদেশ দিয়েছিলেন । সেই মন্দ আত্মা বার বার করে লোকটিকে আঁকড়ে ধরত । যদিও তখন তার হাত-পা শিকল দিয়ে বাঁধা থাকত এবং তাকে পাহারা দেওয়া হত তবুও সে সেই শিকল ছিঁড়ে ফেলত , আর সেই মন্দ আত্মা তাকে নির্জন জায়গায় তাড়িয়ে নিয়ে যেত ।
42008030	যীশু তাঁকে জিজ্ঞাসা করলেন , “ তোমার নাম কি ? ” সে বলল , “ বাহিনী , ” কারণ অনেকগুলো মন্দ আত্মা তার ভিতরে ঢুকেছিল ।
42008031	তখন সেই আত্মাগুলো যীশুকে কাকুতি-মিনতি করতে লাগল যেন তিনি তাদের অতল গর্তে না পাঠান ।
42008032	সেখানে পাহাড়ের ধারে খুব বড় এক পাল শূকর চরছিল । মন্দ আত্মাগুলো যীশুকে অনুরোধ করল যেন তিনি সেই শূকরগুলোর ভিতরে ঢুকতে তাদের অনুমতি দেন । তিনি অনুমতি দিলে পর তারা লোকটির মধ্য থেকে বের হয়ে শূকরগুলোর ভিতরে ঢুকল । তাতে সেই শূকরের পাল সাগরের ঢালু পার দিয়ে জোরে দৌড়ে গিয়ে জলে ডুবে মরল ।
42008033	
42008034	যারা শূকর চরাচ্ছিল তারা এই ঘটনা দেখে দৌড়ে গিয়ে সেই গ্রামে ও তার আশেপাশের সব জায়গায় এই খবর দিল ।
42008035	কি হয়েছে তা দেখবার জন্য তখন লোকেরা বের হয়ে আসল । যীশুর কাছে এসে তারা দেখল , যার মধ্য থেকে মন্দ আত্মাগুলো বের হয়ে গেছে সে কাপড়-চোপড় পরে সুস্থ মনে যীশুর পায়ের কাছে বসে আছে । এ দেখে তারা ভয় পেল ।
42008036	যারা সেই ঘটনা দেখেছিল তারা ঐ লোকদের কাছে বলল কেমন করে লোকটা সুস্থ হয়েছে ।
42008037	তখন গাদারীয়দের এলাকার সমস্ত লোক যীশুকে তাদের কাছ থেকে চলে যেতে অনুরোধ করল , কারণ তারা ভীষণ ভয় পেয়েছিল । তখন যীশু ফিরে যাবার জন্য নৌকায় উঠলেন ।
42008038	যে লোকটির মধ্য থেকে মন্দ আত্মাগুলো বের হয়ে গিয়েছিল সেই লোকটি যীশুকে অনুরোধ করল যেন সে তাঁর সংগে যেতে পারে । যীশু কিন্তু তাকে এই কথা বলে বাড়ী পাঠিয়ে দিলেন ,
42008039	“ তুমি বাড়ী ফিরে যাও এবং ঈশ্বর তোমার জন্য কত বড় কাজ করেছেন তা প্রচার কর । ” সেই লোকটি তখন গ্রামে গেল এবং যীশু তার জন্য কত বড় কাজ করেছেন তা সমস্ত জায়গায় বলে বেড়াতে লাগল ।
42008040	যীশু অন্য পারে ফিরে যাবার পর সেখানকার লোকেরা তাঁকে খুশী মনে গ্রহণ করল , কারণ তারা তাঁর জন্য অপেক্ষা করছিল ।
42008041	পরে যায়ীর নামে সমাজ-ঘরের একজন নেতা এসে যীশুর পায়ের উপর পড়লেন ।
42008042	তিনি যীশুকে তাঁর বাড়ীতে আসবার জন্য কাকুতি-মিনতি করতে লাগলেন , কারণ তাঁর বারো বছরের একমাত্র মেয়েটি মরবার মত হয়েছিল । যীশু যখন যাচ্ছিলেন তখন লোকেরা তাঁর চারদিকে ভিড় করে ঠেলাঠেলি করছিল ।
42008043	তাদের মধ্যে একজন স্ত্রীলোক বারো বছর ধরে রক্তস্রাব রোগে ভুগছিল । ডাক্তারদের পিছনে সে তার সব কিছুই খরচ করেছিল , কিন্তু কেউই তাকে ভাল করতে পারে নি ।
42008044	সে পিছন দিক থেকে যীশুর কাছে এসে তাঁর চাদরের কিনারা ছুঁলো , আর তখনই তার রক্তস্রাব বন্ধ হল ।
42008045	তখন যীশু বললেন , “ কে আমাকে ছুঁলো ? ” সবাই অস্বীকার করলে পর পিতর ও তাঁর সংগীরা যীশুকে বললেন , “ গুরু , লোকেরা আপনার চারপাশে চাপাচাপি করে আপনার উপর পড়ছে । ”
42008046	তবুও যীশু বললেন , “ আমি জানি কেউ আমাকে ছুঁয়েছে , কারণ আমি বুঝতে পারলাম আমার মধ্য থেকে শক্তি বের হল । ”
42008047	সেই স্ত্রীলোকটি যখন দেখল সে ধরা পড়েছে তখন কাঁপতে কাঁপতে যীশুর সামনে সে উবুড় হয়ে পড়ল । পরে সকলের সামনেই সে যীশুকে বলল কেন সে তাঁকে ছুঁয়েছিল , আর কেমন করে সে তখনই ভাল হয়েছে ।
42008048	এতে যীশু সেই স্ত্রীলোকটিকে বললেন , “ মা , তুমি বিশ্বাস করেছ বলে ভাল হয়েছ । শান্তিতে চলে যাও । ”
42008049	যীশু তখনও কথা বলছেন এমন সময় সেই সমাজ-ঘরের নেতার বাড়ী থেকে একজন এসে বলল , “ আপনার মেয়েটি মারা গেছে ; গুরুকে আর কষ্ট দেবেন না ।
42008050	এই কথা শুনে যীশু যায়ীরকে বললেন , “ ভয় করবেন না ; কেবল বিশ্বাস করুন , তাতেই সে বাঁচবে । ”
42008051	যীশু যায়ীরের বাড়ীতে পৌঁছে পিতর , যোহন ও যাকোব এবং মেয়েটির মা-বাবা ছাড়া আর কাউকে ঘরের ভিতরে আসতে দিলেন না ।
42008052	সবাই মেয়েটির জন্য কান্নাকাটি ও বিলাপ করছিল । তখন যীশু বললেন , “ আর কেঁদো না । মেয়েটি মারা যায় নি , ঘুমাচ্ছে । ”
42008053	লোকেরা ঠাট্টা করতে লাগল , কারণ তারা জানত মেয়েটি মারা গেছে ।
42008054	পরে যীশু মেয়েটির হাত ধরে ডেকে বললেন , “ খুকী , ওঠো । ”
42008055	এতে মেয়েটির প্রাণ ফিরে আসল , আর সে তখনই উঠে দাঁড়াল । তখন যীশু আদেশ করলেন যেন মেয়েটিকে কিছু খেতে দেওয়া হয় ।
42008056	মেয়েটির মা-বাবা খুব অবাক হয়ে গিয়েছিলেন , কিন্তু যীশু তাঁদের বারণ করে দিলেন যেন এই ঘটনার কথা তাঁরা কাউকে না বলেন ।
42009001	এর পরে যীশু সেই বারোজন শিষ্যকে ডেকে একত্র করলেন এবং সব মন্দ আত্মার উপরে ক্ষমতা ও অধিকার দান করলেন । তিনি তাঁদের রোগ ভাল করবার ক্ষমতাও দিলেন ।
42009002	তারপর তিনি তাঁদের ঈশ্বরের রাজ্যের বিষয়ে প্রচার করতে ও রোগীদের সুস্থ করতে পাঠিয়ে দিলেন ।
42009003	তিনি তাঁদের বললেন , “ তোমরা পথের জন্য লাঠি , থলি , রুটি বা টাকা কিছুই নিয়ো না , এমন কি , দু ’ টা করে জামাও না ।
42009004	যে বাড়ীতে তোমরা ঢুকবে সেই গ্রাম না ছাড়া পর্যন্ত সেই বাড়ীতেই থেকো ।
42009005	যদি লোকে তোমাদের গ্রহণ না করে তবে তাদের গ্রাম ছেড়ে যাবার সময় তোমাদের পায়ের ধুলা ঝেড়ে ফেলো , যেন সেটাই তাদের বিরুদ্ধে সাক্ষ্য হয়ে দাঁড়ায় । ”
42009006	তখন শিষ্যেরা গ্রামে গ্রামে গিয়ে ঈশ্বরের রাজ্যের সুখবর প্রচার করতে এবং রোগ ভাল করতে লাগলেন ।
42009007	যীশু যা করছিলেন সেই সব কথা শুনে শাসনকর্তা হেরোদ কিছুই বুঝে উঠতে পারলেন না । এর কারণ হল , কেউ কেউ বলছিল বাপ্তিস্মদাতা যোহন মৃত্যু থেকে বেঁচে উঠেছেন ;
42009008	কেউ কেউ বলছিল এলিয় দেখা দিয়েছেন ; আবার কেউ কেউ বলছিল অনেক দিন আগেকার একজন নবী বেঁচে উঠেছেন ।
42009009	হেরোদ বললেন , “ আমি তো যোহনের মাথা কেটে ফেলেছি । তবে যার বিষয়ে আমি এই সব শুনছি , সে কে ? ” হেরোদ যীশুকে দেখবার চেষ্টা করতে লাগলেন ।
42009010	যীশু যে শিষ্যদের পাঠিয়েছিলেন তাঁরা ফিরে আসলেন এবং কি কি করেছেন সব কিছু তাঁরা যীশুকে বললেন । তখন যীশু তাঁদের নিয়ে বৈৎসৈদা গ্রামের কাছে একটা নির্জন জায়গায় গেলেন ।
42009011	সেই খবর জানতে পেরে অনেক লোক যীশুর পিছনে পিছনে চলল । তিনি সেই লোকদের গ্রহণ করলেন এবং তাদের কাছে ঈশ্বরের রাজ্যের কথা বললেন । এছাড়া যাদের সুস্থ হবার দরকার ছিল তিনি তাদের সুস্থ করলেন ।
42009012	যখন বেলা শেষ হয়ে আসল তখন সেই বারোজন শিষ্য এসে যীশুকে বললেন , “ আমরা যেখানে আছি সেটা একটা নির্জন জায়গা । তাই এই লোকদের বিদায় দিন যেন তারা কাছের পাড়ায় এবং গ্রামগুলোতে গিয়ে খাবার এবং থাকবার জায়গা খুঁজে নিতে পারে । ”
42009013	যীশু তাঁদের বললেন , “ তোমরাই ওদের খেতে দাও । ” তাঁরা বললেন , “ কিন্তু আমাদের কাছে কেবল পাঁচটা রুটি আর দু ’ টা মাছ ছাড়া আর কিছুই নেই । কেবল যদি আমরা গিয়ে এই সব লোকদের জন্য খাবার কিনে আনতে পারতাম তবেই তাদের খাওয়ানো যেত । ”
42009014	সেখানে কমবেশি পাঁচ হাজার পুরুষ লোক ছিল । যীশু তাঁর শিষ্যদের বললেন , “ পঞ্চাশজন পঞ্চাশজন করে এক এক দলে লোকদের বসিয়ে দাও । ”
42009015	শিষ্যেরা সেই ভাবেই সব লোকদের বসিয়ে দিলেন ।
42009016	তখন যীশু সেই পাঁচটা রুটি আর দু ’ টা মাছ নিয়ে স্বর্গের দিকে তাকালেন এবং সেগুলোর জন্য ঈশ্বরকে ধন্যবাদ দেবার পর টুকরা টুকরা করলেন । তারপর তিনি লোকদের দেবার জন্য সেগুলো শিষ্যদের হাতে দিলেন ।
42009017	লোকেরা সবাই পেট ভরে খেল । পরে যে টুকরাগুলো পড়ে রইল তা বারোটা টুকরিতে তুলে নেওয়া হল ।
42009018	একবার যীশু একটা নির্জন জায়গায় প্রার্থনা করছিলেন । তাঁর সংগে কেবল তাঁর শিষ্যেরাই ছিলেন । তিনি তাঁদের জিজ্ঞাসা করলেন , “ আমি কে , এই বিষয়ে লোকে কি বলে ? ”
42009019	শিষ্যেরা বললেন , “ কেউ কেউ বলে আপনি বাপ্তিস্মদাতা যোহন ; কেউ কেউ বলে এলিয় ; আবার কেউ কেউ বলে অনেক দিন আগেকার একজন নবী বেঁচে উঠেছেন । ”
42009020	যীশু তাঁদের বললেন , “ কিন্তু তোমরা কি বল , আমি কে ? ” পিতর বললেন , “ আপনি ঈশ্বরের সেই মশীহ । ”
42009021	তখন যীশু তাঁদের সাবধান করলেন এবং আদেশ দিলেন যেন তাঁরা কাউকে এই কথা না বলেন ।
42009022	তিনি তাঁদের আরও বললেন , মনুষ্যপুত্রকে অনেক দুঃখভোগ করতে হবে । বৃদ্ধনেতারা , প্রধান পুরোহিতেরা এবং ধর্ম-শিক্ষকেরা তাঁকে অগ্রাহ্য করবেন । তাঁকে মেরে ফেলা হবে এবং তিন দিনের দিন তাঁকে মৃত্যু থেকে জীবিত হয়ে উঠতে হবে ।
42009023	তারপর তিনি সবাইকে বললেন , “ যদি কেউ আমার পথে আসতে চায় , তবে সে নিজের ইচ্ছামত না চলুক ; প্রত্যেক দিন নিজের ক্রুশ বয়ে নিয়ে সে আমার পিছনে আসুক ।
42009024	যে কেউ তার নিজের জন্য বেঁচে থাকতে চায় সে তার সত্যিকারের জীবন হারাবে ; কিন্তু যে আমার জন্য তার প্রাণ হারায় সে তার সত্যিকারের জীবন রক্ষা করবে ।
42009025	যদি কেউ সমস্ত জগৎ লাভ করে তার বিনিময়ে তার সত্যিকারের জীবন হারায় তবে তার কি লাভ হল ?
42009026	যদি কেউ আমাকে নিয়ে ও আমার কথা নিয়ে লজ্জা বোধ করে , তবে মনুষ্যপুত্র যখন নিজের মহিমা এবং পিতা ও পবিত্র স্বর্গদূতদের মহিমায় আসবেন তখন তিনিও সেই লোকের সম্বন্ধে লজ্জা বোধ করবেন ।
42009027	আমি তোমাদের সত্যিই বলছি , এখানে এমন কয়েকজন আছে যাদের কাছে ঈশ্বরের রাজ্য দেখা না দেওয়া পর্যন্ত তারা কোনমতেই মারা যাবে না । ”
42009028	এই সব কথা বলবার প্রায় এক সপ্তার পরে যীশু প্রার্থনা করবার জন্য পিতর , যোহন ও যাকোবকে নিয়ে একটা পাহাড়ে গেলেন ।
42009029	প্রার্থনা করবার সময় যীশুর মুখের চেহারা বদলে গেল এবং তাঁর কাপড়-চোপড় উজ্জ্বল সাদা হয়ে গেল ,
42009030	আর দু ’ জন লোককে তাঁর সংগে কথা বলতে দেখা গেল । সেই দু ’ জন ছিলেন মোশি এবং এলিয় ।
42009031	তাঁরা মহিমার সংগে দেখা দিলেন । যিরূশালেমে যে মৃত্যুর সামনে যীশু উপস্থিত হতে যাচ্ছিলেন তাঁরা সেই বিষয়ে কথাবার্তা বলছিলেন ।
42009032	পিতর ও তাঁর সংগীরা সেই সময় অঘোরে ঘুমাচ্ছিলেন । তাঁরা জেগে উঠে যীশুর মহিমা দেখতে পেলেন এবং তাঁর সংগে দাঁড়ানো সেই দু ’ জন লোককেও দেখলেন ।
42009033	সেই দু ’ জন যখন যীশুর কাছ থেকে চলে যাচ্ছিলেন তখন পিতর যীশুকে বললেন , “ গুরু , ভালই হয়েছে যে , আমরা এখানে আছি । আমরা এখানে তিনটা কুঁড়ে-ঘর তৈরী করি-একটা আপনার , একটা মোশির ও একটা এলিয়ের জন্য । ” তিনি যে কি বলছিলেন তা নিজেই বুঝলেন না ।
42009034	পিতর যখন কথা বলছিলেন তখন একটা মেঘ এসে তাঁদের ঢেকে ফেলল । তাঁরা সেই মেঘের মধ্যে ঢাকা পড়লে পর শিষ্যেরা ভয় পেলেন ।
42009035	সেই মেঘ থেকে এই কথা শোনা গেল , “ ইনিই আমার পুত্র যাঁকে আমি বেছে নিয়েছি ; তোমরা এঁর কথা শোন । ”
42009036	যখন কথা থেমে গেল তখন দেখা গেল যীশু একাই আছেন । শিষ্যেরা যা দেখেছিলেন সেই বিষয়ে সেই সময় কাউকে কিছু না বলে তাঁরা চুপ করে রইলেন ।
42009037	পরের দিন যীশু ও সেই তিনজন শিষ্য পাহাড় থেকে নেমে আসলে পর অনেক লোক যীশুর সংগে দেখা করতে আসল ।
42009038	তখন ভিড়ের মধ্য থেকে একজন লোক চিৎকার করে যীশুকে বলল , “ গুরু , দয়া করে আমার ছেলেটাকে দেখুন । সে আমার একমাত্র ছেলে ।
42009039	তাকে একটা মন্দ আত্মায় ধরে এবং সে হঠাৎ চিৎকার করে ওঠে । সেই আত্মা যখন তাকে মুচড়ে ধরে তখন তার মুখ থেকে ফেনা বের হয় ; তারপর সে তাকে খুব কষ্ট দিয়ে ক্ষত-বিক্ষত করে ছেড়ে দেয় ।
42009040	আমি আপনার শিষ্যদের কাছে কাকুতি-মিনতি করেছিলাম যেন তাঁরা সেই আত্মাকে ছাড়িয়ে দেন , কিন্তু তাঁরা পারলেন না । ”
42009041	তখন যীশু বললেন , “ অবিশ্বাসী ও দুষ্ট লোকেরা ! আর কতদিন আমি তোমাদের সংগে থাকব ও তোমাদের সহ্য করব ? তোমার ছেলেকে এখানে আন । ”
42009042	ছেলেটা যখন আসছিল তখন সেই মন্দ আত্মা তাকে আছাড় মেরে মুচড়ে ধরল । এতে যীশু সেই মন্দ আত্মাকে ধমক দিলেন এবং ছেলেটিকে সুস্থ করে তার বাবার কাছে ফিরিয়ে দিলেন ।
42009043	ঈশ্বর যে কত মহান তা দেখে সবাই আশ্চর্য হল । যীশু যা করছিলেন সেই বিষয়ে সবাই যখন আশ্চর্য হয়ে ভাবছিল তখন তিনি তাঁর শিষ্যদের বললেন ,
42009044	“ আমার এই কথা মন দিয়ে শোন , মনুষ্যপুত্রকে লোকদের হাতে ধরিয়ে দেওয়া হবে । ”
42009045	শিষ্যেরা কিন্তু সেই কথা বুঝলেন না । ঈশ্বর তাঁদের কাছ থেকে তা গোপন রেখেছিলেন যেন তাঁরা বুঝতে না পারেন । এই নিয়ে কোন কথা যীশুকে জিজ্ঞাসা করতেও শিষ্যদের ভয় হল ।
42009046	শিষ্যদের মধ্যে কে সবচেয়ে বড় সেই বিষয়ে তাঁদের মধ্যে তর্ক হচ্ছিল ।
42009047	যীশু তাঁদের মনের চিন্তা বুঝতে পেরে একটা শিশুকে নিয়ে নিজের পাশে দাঁড় করালেন ।
42009048	তারপর তিনি তাঁদের বললেন , “ যে কেউ আমার নামে এই শিশুকে গ্রহণ করে সে আমাকেই গ্রহণ করে । যে আমাকে গ্রহণ করে , আমাকে যিনি পাঠিয়েছেন সে তাঁকেই গ্রহণ করে । তোমাদের সকলের মধ্যে সবচেয়ে যে ছোট , সে-ই বড় । ”
42009049	যোহন বললেন , “ গুরু , আপনার নামে আমরা একজনকে মন্দ আত্মা ছাড়াতে দেখেছি । সে আমাদের দলের লোক নয় বলে আমরা তাকে বারণ করেছি । ”
42009050	যীশু তাঁকে বললেন , “ আর বারণ কোরো না , কারণ যে তোমাদের বিপক্ষে থাকে না সে তো তোমাদের পক্ষেই আছে । ”
42009051	যখন যীশুর স্বর্গে যাবার সময় হয়ে আসল তখন তিনি যিরূশালেমে যাবার জন্য মন স্থির করলেন ।
42009052	তিনি আগেই সেখানে লোকদের পাঠিয়ে দিলেন । তারা যীশুর জন্য সব কিছু ব্যবস্থা করতে শমরীয়দের একটা গ্রামে ঢুকল ,
42009053	কিন্তু যীশু যিরূশালেমে যাচ্ছেন বলে সেই গ্রামের লোকেরা তাঁকে গ্রহণ করল না ।
42009054	তা দেখে তাঁর শিষ্য যাকোব ও যোহন বললেন , “ প্রভু , আপনি কি চান যে , এলিয়ের মত আমরা এদের ধ্বংস করবার জন্য স্বর্গ থেকে আগুন নেমে আসতে বলব ? ”
42009055	যীশু তাঁদের দিকে ফিরে তাঁদের ধমক দিলেন ।
42009056	তারপর তাঁরা অন্য গ্রামে গেলেন ।
42009057	তাঁরা পথে যাচ্ছেন এমন সময় একজন লোক যীশুকে বলল , “ আপনি যেখানে যাবেন আমিও আপনার সংগে সেখানে যাব । ”
42009058	যীশু তাকে বললেন , “ শিয়ালের গর্ত আছে এবং পাখীর বাসা আছে , কিন্তু মনুষ্যপুত্রের মাথা রাখবার জায়গা কোথাও নেই । ”
42009059	পরে তিনি অন্য আর একজনকে বললেন , “ আমার সংগে চল । ” কিন্তু সেই লোক বলল , “ গুরু , আগে আমার বাবাকে কবর দিয়ে আসতে দিন । ”
42009060	যীশু তাকে বললেন , “ মৃতেরাই তাদের মৃতদের কবর দিক , কিন্তু তুমি এসে ঈশ্বরের রাজ্যের বিষয়ে প্রচার কর । ”
42009061	আর একজন বলল , “ গুরু , আমি আপনার সংগে যাব , কিন্তু আগে আমার বাড়ী থেকে আমাকে বিদায় নিয়ে আসতে দিন । ”
42009062	যীশু তাকে বললেন , “ লাংগলে হাত দিয়ে যে পিছন দিকে তাকিয়ে থাকে সে ঈশ্বরের রাজ্যের উপযুক্ত নয় । ”
42010001	এর পরে প্রভু যীশু আরও সত্তরজন শিষ্যকে প্রচারে পাঠাবার জন্য বেছে নিলেন । তিনি নিজে যে যে গ্রামে ও যে যে জায়গায় যাবেন বলে ঠিক করেছিলেন সেই সব জায়গায় যাবার আগে শিষ্যদের দু ’ জন দু ’ জন করে পাঠিয়ে দিলেন ।
42010002	তিনি শিষ্যদের বললেন , “ সত্যিই ফসল অনেক , কিন্তু কাজ করবার লোক কম । এইজন্য ফসলের মালিকের কাছে অনুরোধ কর যেন তিনি তাঁর ফসল কাটবার জন্য লোক পাঠিয়ে দেন ।
42010003	তোমরা যাও ; নেকড়ে বাঘের মধ্যে ভেড়ার মতই আমি তোমাদের পাঠাচ্ছি ।
42010004	টাকার থলি , ঝুলি বা জুতা সংগে নিয়ো না এবং রাস্তায় কাউকে শুভেচ্ছা জানায়ো না ।
42010005	তোমরা যে বাড়ীতে যাবে প্রথমে বলবে , ‘ এই বাড়ীতে শান্তি হোক । ’
42010006	শান্তি ভালবাসে এমন কেউ যদি সেখানে থাকে তবে তোমাদের শান্তি তার উপরে থাকবে , কিন্তু যদি সেই রকম কেউ না থাকে তবে তোমাদের শান্তি তোমাদের কাছেই ফিরে আসবে ।
42010007	সেই বাড়ীতেই থেকো এবং তারা যা দেয় তা-ই খেয়ো , কারণ যে কাজ করে সে বেতন পাবার যোগ্য । এক বাড়ী ছেড়ে অন্য বাড়ীতে যেয়ো না ।
42010008	“ যদি কোন গ্রামে যাও এবং সেখানকার লোকেরা তোমাদের গ্রহণ করে তবে তোমাদের যা খেতে দেওয়া হয় তা-ই খেয়ো ।
42010009	সেই গ্রামের অসুস্থদের সুস্থ কোরো এবং তাদের বোলো , ‘ ঈশ্বরের রাজ্য তোমাদের কাছে এসেছে । ’
42010010	কিন্তু যদি কোন গ্রামে যাও এবং সেখানকার লোকেরা তোমাদের গ্রহণ না করে তবে সেই গ্রামের রাস্তায় রাস্তায় গিয়ে এই কথা বোলো ,
42010011	‘ তোমাদের গ্রামের যে ধূলা আমাদের পায়ে লেগেছে তাও আমরা তোমাদের বিরুদ্ধে ঝেড়ে ফেললাম । তবুও তোমরা জেনে রেখো , ঈশ্বরের রাজ্য কাছে এসে গেছে । ’
42010012	আমি তোমাদের বলছি , বিচারের দিনে সেই গ্রামের চেয়ে বরং সদোম শহরের লোকদের অবস্থা অনেকখানি সহ্য করবার মত হবে ।
42010013	“ ধিক্‌কোরাসীন ! ধিক্‌বৈৎসৈদা ! যে সব আশ্চর্য কাজ তোমাদের মধ্যে করা হয়েছে তা যদি সোর ও সীদোন শহরে করা হত , তবে তারা অনেক দিন আগেই চট পরে ছাইয়ের মধ্যে বসে পাপ থেকে মন ফিরাত ।
42010014	সত্যিই , বিচারের দিনে সোর ও সীদোনের অবস্থা বরং তোমাদের চেয়ে অনেকখানি সহ্য করবার মত হবে ।
42010015	আর তুমি , কফরনাহূম , তুমি নাকি স্বর্গ পর্যন্ত উঁচুতে উঠবে ? কখনও না , তোমাকে নীচে মৃতস্থানে ফেলে দেওয়া হবে । ”
42010016	যীশু আবার তাঁর শিষ্যদের বললেন , “ যারা তোমাদের কথা শোনে তারা আমারই কথা শোনে । যারা তোমাদের অগ্রাহ্য করে তারা আমাকেই অগ্রাহ্য করে । যারা আমাকে অগ্রাহ্য করে , আমাকে যিনি পাঠিয়েছেন তারা তাঁকেই অগ্রাহ্য করে । ”
42010017	সেই সত্তরজন শিষ্য আনন্দের সংগে ফিরে এসে বললেন , “ প্রভু , আপনার নাম করে বললে মন্দ আত্মারা পর্যন্ত আমাদের কথা শোনে । ”
42010018	যীশু তাঁদের বললেন , “ আমি শয়তানকে স্বর্গ থেকে বিদ্যুৎ চম্‌কাবার মত করে পড়ে যেতে দেখেছি ।
42010019	দেখ , আমি তোমাদের সাপ ও বিছার উপর দিয়ে হেঁটে যাবার ক্ষমতা দিয়েছি এবং তোমাদের শত্রু শয়তানের সমস্ত শক্তির উপরেও ক্ষমতা দিয়েছি । কোন কিছুই তোমাদের ক্ষতি করবে না ।
42010020	কিন্তু মন্দ আত্মারা তোমাদের কথা শোনে বলে আনন্দিত হয়ো না বরং স্বর্গে তোমাদের নাম লেখা হয়েছে বলে আনন্দিত হয়ো । ”
42010021	তখন যীশু পবিত্র আত্মার দেওয়া আনন্দে আনন্দিত হয়ে বললেন , “ হে পিতা , তুমি স্বর্গ ও পৃথিবীর প্রভু । আমি তোমার গৌরব করি , কারণ তুমি এই সব বিষয় জ্ঞানী ও বুদ্ধিমানদের কাছ থেকে লুকিয়ে রেখেছ কিন্তু শিশুর মত লোকদের কাছে প্রকাশ করেছ । হ্যাঁ পিতা , তোমার ইচ্ছামতই এটা হয়েছে ।
42010022	“ আমার পিতা আমার হাতে সব কিছুই দিয়েছেন । পিতা ছাড়া আর কেউ জানে না পুত্র কে , আবার পুত্র ছাড়া আর কেউ জানে না পিতা কে । এছাড়া পুত্র যার কাছে পিতাকে প্রকাশ করতে ইচ্ছা করেন কেবল সে-ই জানে ।
42010023	পরে তিনি শিষ্যদের দিকে ফিরে তাঁদের গোপনে বললেন , “ তোমরা যা যা দেখছ , তা যারা দেখতে পায় তারা ধন্য ।
42010024	আমি তোমাদের বলছি , তোমরা যা যা দেখছ , অনেক নবী ও রাজা তা দেখতে চেয়েও দেখতে পান নি ; আর তোমরা যা যা শুনছ , তা শুনতে চেয়েও শুনতে পান নি । ”
42010025	একবার একজন ধর্ম-শিক্ষক যীশুর কাছে আসলেন । যীশুকে পরীক্ষা করবার জন্য সেই শিক্ষক বললেন , “ গুরু , কি করলে আমি অনন্ত জীবন লাভ করতে পারব ? ”
42010026	যীশু তাঁকে বললেন , “ মোশির আইন-কানুনে কি লেখা আছে ? সেখানে কি পড়েছেন ? ”
42010027	সেই ধর্ম-শিক্ষক যীশুকে উত্তর দিলেন , “ তোমরা প্রত্যেকে তোমাদের সমস্ত অন্তর , সমস্ত প্রাণ , সমস্ত শক্তি ও সমস্ত মন দিয়ে তোমাদের প্রভু ঈশ্বরকে ভালবাসবে ; আর তোমার প্রতিবেশীকে নিজের মত ভালবাসবে । ”
42010028	যীশু তাঁকে বললেন , “ আপনি ঠিক উত্তর দিয়েছেন । যদি আপনি তা করতে থাকেন তবে জীবন পাবেন । ”
42010029	সেই শিক্ষক নিজের সম্মান রক্ষা করবার জন্য যীশুকে বললেন , “ আমার প্রতিবেশী কে ? ”
42010030	যীশু উত্তর দিলেন , “ একজন লোক যিরূশালেম থেকে যিরীহো শহরে যাবার সময় ডাকাতদের হাতে পড়ল । তারা লোকটির কাপড় খুলে ফেলল এবং তাকে মেরে আধমরা করে রেখে গেল ।
42010031	পরে একজন পুরোহিত সেই পথ দিয়ে যাচ্ছিলেন । তিনি সেই লোকটিকে দেখে পাশ কাটিয়ে চলে গেলেন ।
42010032	ঠিক সেইভাবে একজন লেবীয় সেই জায়গায় আসল এবং তাকে দেখতে পেয়ে পাশ কাটিয়ে চলে গেল ।
42010033	তারপর শমরিয়া প্রদেশের একজন লোকও সেই পথ দিয়ে যেতে যেতে ঐ লোকটির কাছাকাছি আসল । তাকে দেখে তার মমতা হল ।
42010034	লোকটির কাছে গিয়ে সে তার আঘাতের উপর তেল আর আংগুর-রস ঢেলে দিয়ে বেঁধে দিল । তারপর তার নিজের গাধার উপর তাকে বসিয়ে একটা হোটেলে নিয়ে গিয়ে তার সেবা-যত্ন করল ।
42010035	পরের দিন সেই শমরীয় দু ’ টা দীনার বের করে হোটেলের মালিককে দিয়ে বলল , ‘ এই লোকটিকে যত্ন করবেন । যদি এর চেয়ে বেশী খরচ হয় তবে আমি ফিরে এসে তা শোধ করব । ’ ”
42010036	শেষে যীশু বললেন , “ এখন আপনার কি মনে হয় ? এই তিনজনের মধ্যে কে সেই ডাকাতদের হাতে পড়া লোকটির প্রতিবেশী ? ”
42010037	সেই ধর্ম-শিক্ষক বললেন , “ যে তাকে মমতা করল সেই লোক । ” তখন যীশু তাঁকে বললেন , “ তা হলে আপনিও গিয়ে সেই রকম করুন । ”
42010038	এর পরে যীশু ও তাঁর শিষ্যেরা পথ চলতে চলতে কোন একটা গ্রামে ঢুকলেন । সেখানে মার্থা নামে একজন স্ত্রীলোক খুশী হয়ে তাঁর ঘরে যীশুকে গ্রহণ করলেন ।
42010039	মরিয়ম নামে মার্থার একটি বোন ছিলেন । তিনি প্রভুর পায়ের কাছে বসে তাঁর কথা শুনছিলেন ।
42010040	মার্থা কিন্তু খাওয়া-দাওয়ার ব্যবস্থা করতে ব্যস্ত ছিলেন । তাই তিনি এসে বললেন , “ প্রভু , আপনি কি দেখেন না , আমার বোন সমস্ত কাজ একা আমার উপর ফেলে দিয়েছে ? আপনি ওকে বলুন যেন ও আমাকে সাহায্য করে । ”
42010041	তখন যীশু মার্থাকে বললেন , “ মার্থা , মার্থা , তুমি অনেক বিষয়ে চিন্তিত ও ব্যস্ত ,
42010042	কিন্তু একটাই মাত্র দরকারী বিষয় আছে । মরিয়ম সেই ভাল বিষয়টাই বেছে নিয়েছে । ওটা তার কাছ থেকে নিয়ে নেওয়া হবে না । ”
42011001	এক সময়ে যীশু কোন একটা জায়গায় প্রার্থনা করছিলেন । প্রার্থনা শেষ হলে পর তাঁর একজন শিষ্য তাঁকে বললেন , “ প্রভু , বাপ্তিস্মদাতা যোহন যেমন তাঁর শিষ্যদের প্রার্থনা করতে শিখিয়েছিলেন তেমনি আমাদেরও আপনি প্রার্থনা করতে শিখান । ”
42011002	যীশু তাঁদের বললেন , “ যখন তোমরা প্রার্থনা কর তখন বোলো , ‘ হে আমাদের স্বর্গস্থ পিতা , তোমার নাম পবিত্র বলে মান্য হোক । তোমার রাজ্য আসুক ।
42011003	প্রত্যেক দিনের খাবার তুমি আমাদের প্রত্যেক দিন দাও ।
42011004	আমাদের পাপ ক্ষমা কর , কারণ যারা আমাদের বিরুদ্ধে পাপ করে আমরা তাদের ক্ষমা করি । আমাদের তুমি পরীক্ষায় পড়তে দিয়ো না । ’ ”
42011005	তারপর যীশু তাঁর শিষ্যদের বললেন , “ মনে কর , মাঝ রাতে তোমাদের মধ্যে একজন তার বন্ধুর বাড়ীতে গিয়ে বলল , ‘ বন্ধু , আমাকে তিনটা রুটি ধার দাও ।
42011006	আমার এক বন্ধু পথে যেতে যেতে আমার কাছে এসেছে । তাকে খেতে দেবার মত আমার কিছুই নেই । ’
42011007	তখন ঘরের ভিতর থেকে তার বন্ধু উত্তর দিল , ‘ আমাকে কষ্ট দিয়ো না । দরজা এখন বন্ধ আর আমার ছেলেমেয়েরা বিছানায় আমার কাছে শুয়ে আছে । আমি উঠে তোমাকে কিছুই দিতে পারব না । ’
42011008	আমি তোমাদের বলছি , সে যদি বন্ধু হিসাবে উঠে তাকে কিছু না-ও দেয় , তবু লোকটি বারবার অনুরোধ করছে বলে সে উঠবে এবং তার যা দরকার তা তাকে দেবে ।
42011009	“ এইজন্য আমি তোমাদের বলছি , চাও , তোমাদের দেওয়া হবে ; খোঁজ কর , পাবে ; দরজায় ঘা দেও , তোমাদের জন্য খোলা হবে ।
42011010	যারা চায় তারা প্রত্যেকে পায় ; যে খোঁজ করে সে পায় ; আর যে দরজায় ঘা দেয় তার জন্য দরজা খোলা হয় ।
42011011	তোমাদের মধ্যে এমন বাবা কে আছে , যে তার ছেলে রুটি চাইলে তাকে পাথর দেবে , কিম্বা মাছ চাইলে সাপ দেবে ,
42011012	কিম্বা ডিম চাইলে বিছা দেবে ?
42011013	তাহলে তোমরা মন্দ হয়েও যদি তোমাদের ছেলেমেয়েদের ভাল ভাল জিনিস দিতে জান , তবে যারা স্বর্গস্থ পিতার কাছে চায় , তিনি যে তাদের পবিত্র আত্মাকে দেবেন এটা কত না নিশ্চয় ! ”
42011014	অন্য এক সময়ে যীশু একটা বোবা মন্দ আত্মা দূর করছিলেন । মন্দ আত্মা দূর হয়ে গেলে পর বোবা লোকটা কথা বলতে লাগল । এতে লোকেরা আশ্চর্য হল ,
42011015	কিন্তু কয়েকজন বলল , “ মন্দ আত্মাদের রাজা বেল্‌সবূলের সাহায্যে সে মন্দ আত্মা ছাড়ায় । ”
42011016	অন্য লোকেরা যীশুকে পরীক্ষা করবার জন্য স্বর্গ থেকে একটা চিহ্ন দেখাতে বলল ।
42011017	তাদের মনের কথা বুুঝতে পেরে যীশু বললেন , “ যে রাজ্য নিজের মধ্যে ভাগ হয়ে যায় সেই রাজ্য ধ্বংস হয় , আর তাতে সেই রাজ্যের পরিবারগুলোও ভাগ হয়ে যায় ।
42011018	শয়তানও যদি নিজের বিরুদ্ধে দাঁড়ায় তবে কেমন করে তার রাজ্য টিকবে ? আপনারা বলছেন আমি বেল্‌সবূলের সাহায্যে মন্দ আত্মা ছাড়াই ।
42011019	বেশ ভাল , আমি যদি বেল্‌সবূলের সাহায্যেই তাদের ছাড়াই তবে আপনাদের লোকেরা কার সাহায্যে মন্দ আত্মা ছাড়ায় ? আপনারা ঠিক কথা বলছেন কিনা আপনাদের লোকেরাই তা বিচার করবেন ।
42011020	কিন্তু আমি যদি ঈশ্বরের শক্তিতে মন্দ আত্মা ছাড়াই তবে ঈশ্বরের রাজ্য তো আপনাদের কাছে এসে গেছে ।
42011021	“ একজন বলবান লোক সব রকম অস্ত্রশস্ত্র নিয়ে যখন নিজের ঘর পাহারা দেয় তখন তার জিনিসপত্র নিরাপদে থাকে ।
42011022	কিন্তু তার চেয়ে বলবান কেউ এসে যদি তাকে আক্রমণ করে হারিয়ে দেয় তবে যে অস্ত্রশস্ত্রের উপর সে নির্ভর করেছিল , অন্য লোকটি সেগুলো কেড়ে নেয় আর লুট-করা জিনিসগুলো ভাগ করে নেয় ।
42011023	“ যদি কেউ আমার পক্ষে না থাকে তবে তো সে আমার বিপক্ষে আছে । যে আমার সংগে কুড়ায় না সে ছড়ায় ।
42011024	“ কোন মন্দ আত্মা যখন একজন লোকের মধ্য থেকে বের হয়ে যায় তখন সে বিশ্রামের খোঁজে শুকনা জায়গার মধ্য দিয়ে ঘোরাফেরা করতে থাকে । পরে তা না পেয়ে সে বলে , ‘ আমি যে ঘর থেকে বের হয়ে এসেছি আবার আমি সেই ঘরেই ফিরে যাব । ’
42011025	ফিরে এসে সেই ঘরটা সে খালি , পরিষ্কার এবং সাজানো দেখতে পায় ।
42011026	তখন সে গিয়ে নিজের চেয়েও খারাপ অন্য আরও সাতটা মন্দ আত্মা সংগে করে নিয়ে আসে এবং সেখানে ঢুকে বাস করতে থাকে । তার ফলে সেই লোকটার প্রথম দশা থেকে শেষ দশা আরও খারাপ হয় । ”
42011027	যীশু যখন কথা বলছিলেন তখন ভিড়ের মধ্য থেকে একজন স্ত্রীলোক চিৎকার করে বলল , “ ধন্য সেই স্ত্রীলোক , যিনি আপনাকে গর্ভে ধরেছেন এবং বুকের দুধ খাইয়েছেন । ”
42011028	কিন্তু যীশু বললেন , “ এর চেয়ে বরং তারা ধন্য যারা ঈশ্বরের বাক্য শোনে এবং সেইমত কাজ করে । ”
42011029	আরও লোক যীশুর চারদিকে জড়ো হতে থাকল । তখন যীশু বললেন , “ এই কালের লোকেরা খারাপ । তারা চিহ্নের খোঁজ করে কিন্তু নবী যোনার চিহ্ন ছাড়া আর কোন চিহ্ন তাদের দেখানো হবে না ।
42011030	নীনবী শহরের লোকদের জন্য যোনা যেমন নিজেই চিহ্ন হয়েছিলেন ঠিক তেমনি করে এই কালের লোকদের জন্য মনুষ্যপুত্র চিহ্ন হবেন ।
42011031	বিচারের দিনে দক্ষিণ দেশের রাণী উঠে এই কালের লোকদের দোষ দেখিয়ে দেবেন , কারণ শলোমন রাজার জ্ঞানের কথাবার্তা শুনবার জন্য তিনি পৃথিবীর শেষ সীমা থেকে এসেছিলেন ; আর দেখুন , এখানে শলোমনের চেয়েও আরও মহান একজন আছেন ।
42011032	বিচারের দিনে নীনবী শহরের লোকেরা উঠে এই কালের লোকদের দোষ দেখিয়ে দেবে , কারণ যোনার প্রচারের ফলে নীনবীর লোকেরা পাপ থেকে মন ফিরিয়েছিল ; আর দেখুন , এখানে যোনার চেয়েও আরও মহান একজন আছেন ।
42011033	“ কেউ বাতি জ্বেলে কোন গোপন জায়গায় বা ঝুড়ির নীচে রাখে না বরং বাতিদানের উপরেই রাখে , যেন ভিতরে যারা ঢোকে তারা আলো দেখতে পায় ।
42011034	আপনার চোখ হল আপনার দেহের প্রদীপ । যদি আপনার চোখ ভাল হয় তবে আপনার সমস্ত দেহ আলোতে পূর্ণ হবে , কিন্তু চোখ মন্দ হলে আপনার দেহও অন্ধকারে পূর্ণ হবে ।
42011035	আপনার মধ্যে যে আলো আছে তা আসলে অন্ধকার কি না সেই বিষয়ে সাবধান হোন ।
42011036	আপনার সারা দেহ যদি আলোতে পূর্ণ হয় এবং একটুও অন্ধকার না থাকে তবে তা সম্পূর্ণ আলোময় হবে , ঠিক যেমন বাতির আলো আপনার উপর পড়লে আপনার দেহ আলোময় হয় । ”
42011037	যীশু কথা বলা শেষ করলে পর একজন ফরীশী যীশুকে খাওয়ার নিমন্ত্রণ করলেন । তখন যীশু ভিতরে গিয়ে খেতে বসলেন ।
42011038	সেই ফরীশী যখন দেখলেন খাওয়ার আগে যীশু ধর্মের নিয়ম মত হাত ধুলেন না তখন তিনি অবাক হলেন ।
42011039	প্রভু তাঁকে বললেন , “ তবে শুনুন , আপনারা , অর্থাৎ ফরীশীরা থালা ও বাটির বাইরের দিকটা পরিষ্কার করে থাকেন , কিন্তু আপনাদের ভিতরটা লোভ ও মন্দতায় ভরা ।
42011040	আপনারা মূর্খ ! যিনি বাইরের দিক তৈরী করেছেন তিনি কি ভিতরের দিকও তৈরী করেন নি ?
42011041	আপনাদের থালা-বাটির ভিতরে যা আছে তা-ই বরং ভিক্ষার মত দান করুন ; দেখবেন , সব কিছুই আপনাদের কাছে শুচি হবে ।
42011042	“ ধিক্‌ফরীশীরা ! আপনারা ঈশ্বরকে পুদিনা , তেজপাতা ও সব রকম শাকের দশ ভাগের এক ভাগ দিয়ে থাকেন , কিন্তু ন্যায়বিচার ও ঈশ্বরের প্রতি ভালবাসার দিকে মনোযোগ দেন না । আগেরগুলো পালন করবার সংগে সংগে পরেরগুলোও পালন করা আপনাদের উচিত ।
42011043	“ ধিক্‌ফরীশীরা ! সমাজ-ঘরের প্রধান প্রধান আসনে বসতে এবং হাটে-বাজারে সম্মান পেতে আপনারা ভালবাসেন ।
42011044	ধিক্‌আপনাদের ! আপনারা তো চিহ্ন না দেওয়া কবরের মত । লোকে না জেনে তার উপর দিয়ে হেঁটে যায় । ”
42011045	তখন ধর্ম-শিক্ষকদের মধ্যে একজন যীশুকে বললেন , “ গুরু , এই কথা বলে আপনি আমাদেরও অপমান করছেন । ”
42011046	যীশু বললেন , “ ধিক্‌ধর্ম-শিক্ষকেরা ! আপনারা লোকদের উপর ভারী বোঝা চাপিয়ে দিয়ে থাকেন , কিন্তু তাদের সাহায্য করবার জন্য নিজেরা একটা আংগুলও নাড়ান না ।
42011047	“ ধিক্‌আপনাদের ! নবীদের কবর আপনারা নতুন করে গেঁথে থাকেন , অথচ আপনাদের পূর্বপুরুষেরাই তো তাঁদের খুন করেছিল ।
42011048	সেইজন্য আপনাদের পূর্বপুরুষদের কাজের সাক্ষী আপনারাই এবং তাদের সেই কাজ আপনারা মেনেও নিচ্ছেন । একদিকে তারা নবীদের খুন করেছে , অন্যদিকে আপনারা সেই নবীদের কবর গাঁথছেন ।
42011049	এইজন্য ঈশ্বর তাঁর উদ্দেশ্য অনুসারে এই কথা বলেছেন , ‘ আমি তাদের কাছে নবীদের ও প্রেরিতদের পাঠিয়ে দেব । তাদের মধ্যে কয়েকজনকে তারা খুন করবে এবং অন্যদের উপর অত্যাচার করবে । ’
42011050	এর ফল হল , জগৎ সৃষ্টির সময় থেকে আরম্ভ করে যতজন নবীকে খুন করা হয়েছে , তাঁদের রক্তের দায়ী হবে এই কালের লোকেরা ।
42011051	হ্যাঁ , আমি আপনাদের বলছি , হেবলের খুন থেকে আরম্ভ করে যে সখরিয়কে বেদী এবং পবিত্র স্থানের মধ্যে মেরে ফেলা হয়েছিল সেই সখরিয়ের খুন পর্যন্ত সমস্ত রক্তের দায়ী হবে এই কালের লোকেরা ।
42011052	“ ধিক্‌ধর্ম-শিক্ষকেরা ! আপনারা জ্ঞানের চাবি নিয়ে গেছেন । নিজেরাও ভিতরে ঢোকেন নি এবং যারা ভিতরে ঢুকতে চাইছিল তাদের ও ঢুকতে দেন নি । ”
42011053	তিনি সেই জায়গা ছেড়ে চলে যাবার সময়ে ধর্ম-শিক্ষকেরা এবং ফরীশীরা তাঁর বিরুদ্ধে শত্রুতা করবার জন্য উঠে-পড়ে লেগে গেলেন । নানা বিষয়ে প্রশ্ন জিজ্ঞাসা করে তাঁকে কথার ফাঁদে ফেলবার জন্য তাঁরা অপেক্ষা করতে লাগলেন ।
42011054	
42012001	এর মধ্যে হাজার হাজার লোক এমনভাবে জড়ো হল যে , তারা ঠেলাঠেলি করে একে অন্যের উপর পড়তে লাগল । তখন যীশু প্রথমে তাঁর শিষ্যদের বললেন , “ ফরীশীদের খামি থেকে সাবধান হও । সেই খামি হল তাঁদের ভণ্ডামি ।
42012002	লুকানো সব কিছুই প্রকাশ পাবে এবং গোপন সব কিছুই জানানো হবে ।
42012003	তোমরা অন্ধকারে যা বলেছ তা লোকে আলোতে শুনবে । ভিতরের ঘরে যা কানে কানে বলেছ তা ছাদের উপর থেকে প্রচার করা হবে ।
42012004	“ বন্ধুরা আমার , আমি তোমাদের বলছি , যারা দেহ ধ্বংস করবার পরে আর কিছুই করতে পারে না তাদের ভয় কোরো না ।
42012005	কাকে ভয় করবে আমি তোমাদের তা বলে দিচ্ছি । তোমাদের মেরে ফেলবার পরে নরকে ফেলে দেবার ক্ষমতা যাঁর আছে তাঁকেই ভয় কোরো । হ্যাঁ , আমি তোমাদের বলছি , তাঁকেই ভয় কোরো ।
42012006	“ পাঁচটা চড়াই পাখী কি সামান্য দামে বিক্রি হয় না ? তবুও ঈশ্বর সেগুলোর একটাকেও ভুলে যান না ।
42012007	এমন কি , তোমাদের মাথার চুলগুলোও তাঁর গোণা আছে । ভয় কোরো না , অনেক অনেক চড়াই পাখীর চেয়েও তোমাদের মূল্য অনেক বেশী ।
42012008	“ আমি তোমাদের বলছি , যে কেউ লোকদের সামনে আমাকে স্বীকার করে মনুষ্যপুত্রও তাকে ঈশ্বরের দূতদের সামনে স্বীকার করবেন ।
42012009	কিন্তু যে কেউ আমাকে লোকদের সামনে অস্বীকার করে তাকে ঈশ্বরের দূতদের সামনে অস্বীকার করা হবে ।
42012010	মনুষ্যপুত্রের বিরুদ্ধে কেউ কোন কথা বললে তাকে ক্ষমা করা হবে , কিন্তু যদি কেউ পবিত্র আত্মার বিরুদ্ধে অপমানের কথা বলে তাকে ক্ষমা করা হবে না ।
42012011	লোকে তোমাদের যখন সমাজ-ঘরে এবং শাসনকর্তা ও ক্ষমতাশালী লোকদের সামনে নিয়ে যাবে , তখন কিভাবে নিজের পক্ষে কথা বলবে বা কি উত্তর দেবে সেই বিষয়ে চিন্তিত হোয়ো না ।
42012012	কি বলতে হবে পবিত্র আত্মাই সেই মুহূর্তে তা তোমাদের শিখিয়ে দেবেন । ”
42012013	ভিড়ের মধ্য থেকে একজন লোক যীশুকে বলল , “ গুরু , আমাদের বাবা যে সম্পত্তি আমাদের জন্য রেখে গেছেন , আমার ভাইকে তা আমার সংগে ভাগ করে নিতে বলুন । ”
42012014	যীশু তাকে বললেন , “ বিচার করবার বা আপনাদের মধ্যে সম্পত্তি ভাগ করে দেবার অধিকার আমাকে কে দিয়েছে ? ”
42012015	তারপর যীশু লোকদের বললেন , “ সাবধান ! সব রকম লোভের হাত থেকে নিজেদের রক্ষা করুন , কারণ অনেক বিষয়-সম্পত্তি থাকাই মানুষের জীবনের সবচেয়ে দরকারী বিষয় নয় । ”
42012016	এর পরে যীশু লোকদের শিক্ষা দেবার জন্য এই উদাহরণ দিলেন : “ কোন একজন ধনী লোকের জমিতে অনেক ফসল হয়েছিল ।
42012017	এইজন্য সে মনে মনে বলতে লাগল , ‘ এত ফসল রাখবার জায়গা তো আমার নেই ; আমি এখন কি করি ?
42012018	আচ্ছা , আমি একটা কাজ করব । আমার গোলাঘরগুলো ভেংগে ফেলে বড় বড় গোলাঘর তৈরী করব এবং আমার সমস্ত ফসল ও ধন সেখানে রাখব ।
42012019	পরে আমি নিজেকে বলব , অনেক বছরের জন্য অনেক ভাল ভাল জিনিস জমা করা আছে । আরাম কর , খাওয়া-দাওয়া কর , আমোদ-আহ্‌লাদে দিন কাটাও । ’
42012020	ঈশ্বর কিন্তু তাকে বললেন , ‘ ওহে বোকা , আজ রাতেই তোমাকে মরতে হবে । তাহলে যে সব জিনিস তুমি জমা করেছ সেগুলো কে ভোগ করবে ? ’ ”
42012021	শেষে যীশু বললেন , “ যে লোক নিজের জন্য ধন-সম্পত্তি জমা করে অথচ ঈশ্বরের চোখে ধনী নয় , তার অবস্থা ঐ রকমই হয় । ”
42012022	এর পর যীশু তাঁর শিষ্যদের বললেন , “ এইজন্যই আমি তোমাদের বলছি , কি খাবে বলে বেঁচে থাকবার বিষয়ে কিম্বা কি পরবে বলে দেহের বিষয়ে চিন্তিত হোয়ো না ।
42012023	প্রাণটা কেবল খাওয়া-দাওয়ার ব্যাপার নয় , আর দেহটা কেবল কাপড়-চোপড়ের ব্যাপার নয় ।
42012024	কাকগুলোর দিকে চেয়ে দেখ , তারা বীজও বোনে না ফসলও কাটে না । তাদের গুদাম-ঘর বা গোলাঘরও নেই , তবুও ঈশ্বর তাদের খাইয়ে থাকেন । তোমরা এই পাখীদের চেয়ে আরও বেশী মূল্যবান ।
42012025	তোমাদের মধ্যে কে চিন্তা-ভাবনা করে নিজের আয়ু এক ঘণ্টা বাড়াতে পারে ?
42012026	তা হলে এই সামান্য কাজটাও যদি তোমরা করতে না পার তবে অন্যান্য বিষয়ের জন্য কেন চিন্তা কর ?
42012027	“ ভেবে দেখ , ফুল কেমন করে বেড়ে ওঠে । তারা পরিশ্রমও করে না সুতাও কাটে না । কিন্তু আমি তোমাদের বলছি , শলোমন রাজা এত জাঁকজমকের মধ্যে থেকেও এগুলোর একটারও মত নিজেকে সাজাতে পারেন নি ।
42012028	মাঠে যে ঘাস আজ আছে আর কাল চুলায় ফেলে দেওয়া হবে , ঈশ্বর তা যখন এইভাবে সাজান তখন ওহে অল্প-বিশ্বাসীরা , তিনি যে তোমাদের সাজাবেন তা কত না নিশ্চয় !
42012029	কি খাওয়া-দাওয়া করবে ভেবে ব্যস্ত হয়ো না বা অস্থির হয়ো না ।
42012030	এই জগতের অন্যান্য জাতিরা ঐ সব বিষয় নিয়ে ব্যস্ত হয় ; এছাড়া তোমাদের পিতা তো জানেন যে , তোমাদের এগুলোর দরকার আছে ।
42012031	তার চেয়ে বরং ঈশ্বরের রাজ্যের বিষয়ে ব্যস্ত হও , তা হলে এগুলোও তোমরা পাবে ।
42012032	“ হে আমার মেষের ছোট দল , ভয় কোরো না , কারণ তোমাদের পিতার ইচ্ছা এই যে , তাঁর রাজ্য তিনি তোমাদের দেবেন ।
42012033	তোমাদের বিষয়-সম্পত্তি বিক্রি করে ভিক্ষা হিসাবে দান কর । যে টাকার থলি কখনও পুরানো হয় না তা-ই নিজেদের জন্য তৈরী কর , অর্থাৎ যে ধন চিরদিন টিকে থাকে তা-ই স্বর্গে জমা কর । সেখানে চোরও আসে না এবং পোকায়ও নষ্ট করে না ।
42012034	তোমাদের ধন যেখানে থাকবে তোমাদের মনও সেখানে থাকবে ।
42012035	“ কোমরে কাপড় জড়িয়ে এবং তোমাদের বাতি জ্বালিয়ে নিয়ে প্রস্তুত থাক ।
42012036	তোমরা এমন লোকদের মত হও যারা তাদের মনিবের জন্য অপেক্ষা করে থাকে , যেন তিনি বিয়ের ভোজ থেকে ফিরে এসে দরজায় ঘা দিলেই তারা দরজা খুলে দিতে পারে ।
42012037	মনিব যে দাসদের জেগে থাকতে দেখবেন , তারাই ধন্য । আমি তোমাদের সত্যি বলছি , সেই মনিব কোমরে কাপড় জড়িয়ে নিয়ে তাদের বসাবেন এবং এসে নিজেই তাদের খাওয়াবেন ।
42012038	ধন্য সেই সব দাস , যাদের তিনি এসে জেগে থাকতে দেখবেন , তা মাঝ রাতে হোক বা শেষ রাতে হোক ।
42012039	এই কথা তোমরা জেনো , চোর কোন্‌সময় আসবে তা যদি বাড়ীর কর্তা জানতেন তা হলে জেগে থাকতেন আর সেই চোরকে তাঁর ঘরে ঢুকতে দিতেন না ।
42012040	সেইভাবে তোমরাও প্রস্তুত থাক , কারণ যে সময়ের কথা তোমরা চিন্তাও করবে না সেই সময়েই মনুষ্যপুত্র আসবেন । ”
42012041	তখন পিতর বললেন , “ প্রভু , আপনি এই শিক্ষা কি আমাদের দিচ্ছেন , না সকলকে দিচ্ছেন ? ”
42012042	উত্তরে প্রভু বললেন , “ সেই বিশ্বস্ত ও জ্ঞানী কর্মচারী কে , যাকে তার মনিব তাঁর দাসদের ঠিক সময়ে খাবার ভাগ করে দেবার ভার দেবেন ?
42012043	সেই দাস ধন্য , যাকে তাঁর মনিব এসে বিশ্বস্তভাবে কাজ করতে দেখবেন ।
42012044	আমি তোমাদের সত্যিই বলছি , সেই মনিব তাঁকে তাঁর সমস্ত বিষয়-সম্পত্তির ভার দেবেন ।
42012045	কিন্তু ধর , সেই দাস মনে মনে বলল , ‘ আমার মনিব আসতে দেরি করছেন । ’ সেই সুযোগে সে দাস-দাসীদের মারধর করতে শুরু করল এবং খাওয়া-দাওয়া করবার পরে মদ খেয়ে মাতাল হল ।
42012046	তাহলে যেদিন ও যে সময়ের কথা সে চিন্তাও করবে না , সেই দিন ও সেই সময়েই তার মনিব এসে হাজির হবেন । তিনি তাঁকে কেটে দু ’ টুকরা করে অবিশ্বাসীদের মধ্যে তার স্থান ঠিক করবেন ।
42012047	“ যে দাস তার মনিবের ইচ্ছা জেনেও প্রস্তুত থাকে নি কিম্বা মনিব যা চান তা করে নি তাকে ভীষণভাবে মার খেতে হবে ।
42012048	কিন্তু না জেনে যে শাস্তি পাবার কাজ করেছে তার অল্পই শাস্তি হবে । যাকে বেশী দেওয়া হয় তার কাছে থেকে বেশী দাবি করা হবে ; আর লোকে যার কাছে বেশী রেখেছে তার কাছে তারা বেশীই চাইবে ।
42012049	“ আমি পৃথিবীতে আগুন জ্বালাতে এসেছি ; যদি তা আগেই জ্বলে উঠত তবে কত না ভাল হত !
42012050	আমাকে একটা বাপ্তিস্ম গ্রহণ করতে হবে , আর যতদিন পর্যন্ত তা না হয় ততদিন পর্যন্ত আমার দুঃখের শেষ নেই ।
42012051	তোমাদের কি মনে হয় যে , আমি পৃথিবীতে শান্তি দিতে এসেছি ? না , তা নয় । আমি শান্তি দিতে আসি নি বরং মানুষকে মানুষের বিরুদ্ধে দাঁড় করাতে এসেছি ।
42012052	এখন থেকে এক বাড়ীর পাঁচজন ভাগ হয়ে যাবে , তিনজন দু ’ জনের বিরুদ্ধে আর দু ’ জন তিনজনের বিরুদ্ধে ।
42012053	তারা এইভাবে ভাগ হয়ে যাবে-বাবা ছেলের বিরুদ্ধে ও ছেলে বাবার বিরুদ্ধে , মা মেয়ের বিরুদ্ধে ও মেয়ে মায়ের বিরুদ্ধে , শাশুড়ী বউয়ের বিরুদ্ধে ও বউ শাশুড়ীর বিরুদ্ধে । ”
42012054	তারপর যীশু লোকদের বললেন , “ আপনারা পশ্চিম দিকে মেঘ করতে দেখলেই বলেন , ‘ ঝড় আসছে , ’ আর তা-ই হয় ।
42012055	আবার দখিনা বাতাস বইতে দেখলে বলেন , ‘ গরম পড়বে , ’ আর তা-ই হয় ।
42012056	আপনারা ভণ্ড ! আপনারা পৃথিবী ও আকাশের চেহারার অর্থ বুঝতে পারেন , অথচ এ কেমন যে , আপনারা এখনকার সময়ে অর্থ বোঝেন না ?
42012057	“ যা ঠিক তা আপনারা নিজেরা ভেবে স্থির করেন না কেন ?
42012058	আপনারা বিপক্ষের সংগে বিচারকের কাছে যাবার সময়ে পথেই তার সংগে একটা মীমাংসার চেষ্টা করবেন । তা না হলে সে আপনাকে বিচারকের কাছে টেনে নিয়ে যাবে । তখন বিচারক আপনাকে পুলিশের হাতে দেবে এবং পুলিশ আপনাকে জেলে দেবে ।
42012059	আমি আপনাকে বলছি , শেষ পয়সাটা না দেওয়া পর্যন্ত আপনি কিছুতেই জেল থেকে ছাড়া পাবেন না । ”
42013001	সেই সময় সেখানে উপস্থিত কয়েকজন লোক যীশুকে গালীল প্রদেশের কয়েকজন লোকের বিষয়ে বলল । তারা বলল যে , রোমীয় শাসনকর্তা পীলাত এই গালীলীয়দের কেটে তাদের উৎসর্গ-করা পশুর রক্তের সংগে তাদের রক্তও মিশিয়েছিলেন ।
42013002	এই কথা শুনে যীশু বললেন , “ আপনাদের কি মনে হয় যে , সেই গালীলীয়েরা ঐভাবে যন্ত্রণা ভোগ করেছে বলে তারা অন্য সব গালীলীয়দের চেয়ে বেশী পাপী ছিল ?
42013003	আমি আপনাদের বলছি , তা নয় , তবে পাপ থেকে মন না ফিরালে আপনারাও সবাই বিনষ্ট হবেন ।
42013004	শীলোহের উঁচু ঘরটা পড়ে যাওয়ার দরুন যে আঠারোজনের মৃত্যু হয়েছিল , আপনাদের কি মনে হয় যে , যিরূশালেমের বাকী লোকদের চেয়ে তাদের বেশী দোষ ছিল ?
42013005	আমি আপনাদের বলছি , তা নয় , কিন্তু পাপ থেকে মন না ফিরালে আপনারাও সবাই বিনষ্ট হবেন । ”
42013006	তারপর শিক্ষা দেবার জন্য যীশু এই কথা বললেন : “ কোন একজন লোকের ফলের বাগানে একটা ডুমুর গাছ লাগানো হয়েছিল । একবার তিনি এসে ফলের খোঁজ করলেন কিন্তু পেলেন না ।
42013007	তখন তিনি মালীকে বললেন , ‘ দেখ , তিন বছর ধরে এই ডুমুর গাছে আমি ফলের খোঁজ করছি কিন্তু কিছুই পাচ্ছি না । এইজন্য তুমি গাছটা কেটে ফেল । কেন এটা শুধু শুধু জমি নষ্ট করবে ? ’
42013008	মালী উত্তর দিল , ‘ হুজুর , এই বছরও ওটা থাকতে দিন । আমি ওটার চারপাশে খুঁড়ে সার দেব ।
42013009	তারপর যদি ফল ধরে তো ভাল তা না হলে আপনি ওটা কেটে ফেলবেন । ’ ”
42013010	কোন এক বিশ্রামবারে যীশু একটা সমাজ-ঘরে শিক্ষা দিচ্ছিলেন ।
42013011	সেখানে এমন একজন স্ত্রীলোক ছিল যাকে একটা মন্দ আত্মা আঠারো বছর ধরে অসুখে ভোগাচ্ছিল । সে কুঁজা ছিল এবং একেবারেই সোজা হতে পারত না ।
42013012	যীশু তাকে দেখলেন এবং তাকে কাছে ডেকে বললেন , “ মা , তোমার অসুখ থেকে তুমি মুক্ত হলে । ”
42013013	এই কথা বলে যীশু তার উপর হাত রাখলেন , আর তখনই সে সোজা হয়ে দাঁড়াল এবং ঈশ্বরের গৌরব করতে লাগল ।
42013014	যীশু বিশ্রামবারে সুস্থ করেছেন বলে সমাজ-ঘরের নেতা বিরক্ত হয়ে লোকদের বললেন , “ কাজ করবার জন্য ছয় দিন তো আছেই । সেইজন্য বিশ্রামবারে না এসে ঐ ছয় দিনের মধ্যে এসে সুস্থ হয়ো । ”
42013015	তখন প্রভু সেই নেতাকে বললেন , “ আপনারা ভণ্ড ! বিশ্রামবারে আপনারা সবাই কি আপনাদের বলদ বা গাধাকে গোয়াল ঘর থেকে খুলে জল খাওয়াতে নিয়ে যান না ?
42013016	তবে অব্রাহামের বংশের এই যে স্ত্রীলোকটিকে আঠারো বছর ধরে শয়তান বেঁধে রেখেছিল , সেই বাঁধন থেকে বিশ্রামবারে কি তাকে মুক্ত করা উচিত নয় ? ”
42013017	তিনি এই কথা বললে পর যারা তাঁর বিরুদ্ধে ছিল তারা সবাই লজ্জা পেল । কিন্তু অন্য লোকেরা তাঁর এই সমস্ত মহান কাজ দেখে আনন্দিত হল ।
42013018	এর পরে যীশু বললেন , “ ঈশ্বরের রাজ্য কিসের মত ? কিসের সংগে আমি এর তুলনা করব ?
42013019	ঈশ্বরের রাজ্য এমন একটা সর্ষে-দানার মত যা একজন লোক নিয়ে তার বাগানে লাগাল । পরে চারা বেড়ে উঠে একটা গাছ হয়ে উঠল । তখন পাখীরা এসে তার ডালপালায় বাসা বাঁধল । ”
42013020	যীশু আবার বললেন , “ কিসের সংগে আমি ঈশ্বরের রাজ্যের তুলনা করব ?
42013021	ঈশ্বরের রাজ্য খামির মত । একজন স্ত্রীলোক তা নিয়ে আঠারো কেজি ময়দার সংগে মিশাল , ফলে সব ময়দাই ফেঁপে উঠল । ”
42013022	গ্রামে গ্রামে ও শহরে শহরে শিক্ষা দিতে দিতে যীশু যিরূশালেমের দিকে এগিয়ে চললেন ।
42013023	একজন লোক তাঁকে জিজ্ঞাসা করল , “ গুরু , পাপ থেকে উদ্ধার কি কেবল অল্প লোকেই পাবে ? ” তখন যীশু লোকদের বললেন ,
42013024	“ সরু দরজা দিয়ে ঢুকতে প্রাণপণে চেষ্টা করুন । আমি আপনাদের বলছি , অনেকেই ঢুকতে চেষ্টা করবে কিন্তু পারবে না ।
42013025	ঘরের কর্তা যখন উঠে দরজা বন্ধ করবেন তখন আপনারা বাইরে দাঁড়িয়ে দরজায় ঘা দিতে দিতে বলবেন , ‘ প্রভু , আমাদের জন্য দরজা খুলে দিন । ’ কিন্তু তিনি আপনাদের এই উত্তর দেবেন , ‘ তোমরা কোথা থেকে এসেছ আমি জানি না । ’
42013026	তখন আপনারা বলবেন , ‘ আমরা আপনার সংগে খাওয়া-দাওয়া করেছি , আর আপনি তো আমাদের রাস্তায় রাস্তায় শিক্ষা দিতেন । ’
42013027	তখন তিনি বলবেন , ‘ তোমরা কোথা থেকে এসেছ আমি জানি না । দুষ্ট লোকেরা , তোমরা সবাই আমার কাছ থেকে দূর হও । ’
42013028	“ যখন আপনারা দেখবেন , অব্রাহাম , ইস্‌হাক , যাকোব ও নবীরা সবাই ঈশ্বরের রাজ্যের মধ্যে আছেন এবং আপনাদের বাইরে ফেলে দেওয়া হয়েছে , তখন আপনারা কান্নাকাটি করবেন ও যন্ত্রণায় দাঁতে দাঁত ঘষতে থাকবেন ।
42013029	পূর্ব , পশ্চিম , উত্তর ও দক্ষিণ থেকে লোকেরা এসে ঈশ্বরের রাজ্যে খেতে বসবে ।
42013030	যারা এখন শেষে আছে তাদের মধ্যে কেউ কেউ প্রথম হবে , আর যারা এখন প্রথমে আছে তাদের মধ্যে কেউ কেউ শেষে পড়বে । ”
42013031	সেই সময় কয়েকজন ফরীশী যীশুর কাছে এসে বললেন , “ আপনি এখান থেকে চলে যান , কারণ হেরোদ আপনাকে মেরে ফেলতে চাইছেন । ”
42013032	যীশু তাদের বললেন , “ আপনারা গিয়ে সেই শিয়ালকে বলুন , ‘ আর কয়েকদিন আমি মন্দ আত্মা ছাড়াব এবং রোগীদের সুস্থ করব আর তারপর আমার কাজ শেষ করব । ’
42013033	যাহোক , আর কয়েকদিন পরে আমাকে চলে যেতে হবে , কারণ এক যিরূশালেম ছাড়া আর কোথাও কোন নবীর মৃত্যু হতে পারে কি ?
42013034	“ যিরূশালেম , হায় যিরূশালেম ! নবীদের তুমি খুন করে থাক এবং তোমার কাছে যাঁদের পাঠানো হয় তাঁদের পাথর মেরে থাক । মুরগী যেমন নিজের বাচ্চাদের তার ডানার নীচে জড়ো করে ঠিক তেমনি আমি কতবার তোমার লোকদের আমার কাছে জড়ো করতে চেয়েছি , কিন্তু তোমরা রাজী হও নি ।
42013035	দেখ , তোমাদের বাড়ী তোমাদের সামনে খালি হয়ে পড়ে থাকবে । আমি তোমাদের বলছি , যতদিন না তোমরা বলবে , ‘ যিনি প্রভুর নামে আসছেন তাঁর গৌরব হোক , ’ ততদিন তোমরা আর আমাকে দেখতে পাবে না । ”
42014001	এক বিশ্রামবারে যীশু একজন ফরীশী নেতার বাড়ীতে খেতে গেলেন । ফরীশীরা খুব ভাল করেই যীশুকে লক্ষ্য করছিলেন ।
42014002	যীশুর সামনে একজন রোগী ছিল যার সমস্ত শরীরটা শোথ রোগে ফুলে গিয়েছিল ।
42014003	যীশু ধর্ম-শিক্ষক ও ফরীশীদের জিজ্ঞাসা করলেন , “ মোশির আইন-কানুন মতে বিশ্রামবারে কি কাউকে সুস্থ করা উচিত ? ”
42014004	ধর্ম-নেতারা চুপ করে রইলেন । তখন যীশু লোকটির গায়ে হাত দিয়ে তাকে ধরে সুস্থ করে বিদায় দিলেন ।
42014005	তারপর তিনি সেই ধর্ম-নেতাদের বললেন , “ বিশ্রামবারে যদি আপনাদের কারও ছেলে বা বলদ কূয়ায় পড়ে যায় তবে আপনারা কি তাকে তখনই তোলেন না ? ”
42014006	কিন্তু সেই ধর্ম-নেতারা এর উত্তর দিতে পারলেন না ।
42014007	নিমন্ত্রিত লোকেরা কিভাবে সম্মানের জায়গাগুলো বেছে নিচ্ছে তা দেখে যীশু তাদের শিক্ষা দেবার জন্য এই কথা বললেন ,
42014008	“ যখন কেউ আপনাকে বিয়ের ভোজে নিমন্ত্রণ করে তখন আপনি সম্মানের জায়গায় গিয়ে বসবেন না , কারণ আপনার চেয়ে হয়তো আরও সম্মানিত কাউকে নিমন্ত্রণ করা হয়েছে ।
42014009	তাহলে যিনি আপনাকে ও তাঁকে নিমন্ত্রণ করেছেন তিনি এসে আপনাকে বলবেন , ‘ এই জায়গাটা ওনাকে ছেড়ে দিন । ’ তখন তো আপনি লজ্জা পেয়ে সবচেয়ে নীচু জায়গায় বসতে যাবেন ।
42014010	আপনি যখন নিমন্ত্রিত হবেন তখন বরং সবচেয়ে নীচু জায়গায় গিয়ে বসবেন । তাহলে নিমন্ত্রণ কর্তা এসে আপনাকে বলবেন , ‘ বন্ধু , আরও ভাল জায়গায় গিয়ে বসুন । ’ তখন অন্য সব অতিথিদের সামনে আপনি সম্মান পাবেন ।
42014011	যে নিজেকে উঁচু করে তাকে নীচু করা হবে , আর যে নিজেকে নীচু করে তাকে উঁচু করা হবে । ”
42014012	যিনি তাঁকে নিমন্ত্রণ করেছিলেন পরে যীশু তাঁকে বললেন , “ যখন আপনি খাওয়া-দাওয়ার আয়োজন করবেন বা ভোজ দেবেন তখন আপনার বন্ধুদের বা ভাইদের কিম্বা আত্মীয়-স্বজনদের বা ধনী প্রতিবেশীদের নিমন্ত্রণ করবেন না । তা করলে হয়ত তাঁরাও এর বদলে আপনাকে নিমন্ত্রণ করবেন আর এইভাবে আপনার নিমন্ত্রণ শোধ হয়ে যাবে ।
42014013	কিন্তু আপনি যখন ভোজ দেবেন তখন গরীব , নুলা , খোঁড়া এবং অন্ধদের ডাকবেন ।
42014014	তাতে আপনি ঈশ্বরের আশীর্বাদ পাবেন , কারণ তারা আপনার সেই নিমন্ত্রণের শোধ দিতে পারবে না । যখন মৃত্যু থেকে নির্দোষ লোকদের জীবিত করা হবে তখন আপনি এর শোধ পাবেন । ”
42014015	যারা খেতে বসছিল তাদের মধ্যে একজন এই কথা শুনে যীশুকে বলল , “ যিনি ঈশ্বরের রাজ্যে খেতে বসবেন তিনি ধন্য । ”
42014016	যীশু বললেন , “ কোন একজন লোক একটা বড় ভোজ দিলেন এবং অনেককে নিমন্ত্রণ করলেন ।
42014017	ভোজের সময় হলে পর তিনি তাঁর দাসকে দিয়ে নিমন্ত্রিত লোকদের বলে পাঠালেন , ‘ আসুন , এখন সবই প্রস্তুত হয়েছে । ’
42014018	কিন্তু তারা সবাই একজনের পর একজন অজুহাত দেখাতে লাগল । প্রথম জন সেই দাসকে বলল , ‘ আমি কিছু জমি কিনেছি , আমাকে গিয়ে তা দেখতে হবে । দয়া করে আমাকে ক্ষমা কর । ’
42014019	আর একজন বলল , ‘ আমি পাঁচ জোড়া বলদ কিনেছি , সেগুলো পরীক্ষা করতে যাচ্ছি । দয়া করে আমাকে ক্ষমা কর । ’
42014020	অন্য আর একজন বলল , ‘ আমি বিয়ে করেছি , এইজন্য যেতে পারছি না । ’
42014021	“ সেই দাস ফিরে গিয়ে তার মনিবকে এই সব কথা জানাল । তাতে বাড়ীর কর্তা রাগ করে তাঁর দাসকে বললেন , ‘ তুমি তাড়াতাড়ি শহরের রাস্তায় রাস্তায় ও গলিতে গলিতে যাও এবং গরীব , নুলা , অন্ধ ও খোঁড়াদের এখানে নিয়ে এস । ’
42014022	এই সব করবার পরে সেই দাস বলল , ‘ হুজুর , আপনার আদেশ মতই সব করা হয়েছে , কিন্তু এখনও জায়গা আছে । ’
42014023	এতে কর্তা দাসকে বললেন , ‘ শহরের বাইরে রাস্তায় রাস্তায় ও পথে পথে যাও এবং এখানে আসবার জন্য লোকদের জোর কর , যেন আমার বাড়ী ভরে যায় ।
42014024	আমি তোমাদের বলছি , যাদের নিমন্ত্রণ করা হয়েছিল তাদের কেউই আমার এই ভোজ খেতে পাবে না । ’ ”
42014025	যীশুর সংগে সংগে অনেক লোক যাচ্ছিল । যীশু সেই লোকদের দিকে ফিরে বললেন ,
42014026	“ যে আমার কাছে আসবে সে যেন নিজের বাপ-মা , স্ত্রী ও ছেলেমেয়ে , ভাই-বোন , এমন কি , নিজেকে পর্যন্ত আমার চেয়ে কম প্রিয় মনে করে । তা না হলে সে আমার শিষ্য হতে পারে না ।
42014027	যে লোক নিজের ক্রুশ বয়ে নিয়ে আমার পিছনে না আসে সে আমার শিষ্য হতে পারে না ।
42014028	“ আপনাদের মধ্যে যদি কেউ একটা উঁচু ঘর তৈরী করতে চায় তবে সে আগে বসে খরচের হিসাব করে । সে দেখতে চায় , ওটা শেষ করবার জন্য তার যথেষ্ট টাকা আছে কি না ।
42014029	তা না হলে সে ভিত্তি গাঁথবার পরে যদি সেই উঁচু ঘরটা শেষ করতে না পারে , তবে যারা সেটা দেখবে তারা সবাই তাকে ঠাট্টা করবে ।
42014030	তারা বলবে , ‘ লোকটা গাঁথতে আরম্ভ করেছিল কিন্তু শেষ করতে পারল না । ’
42014031	“ যদি একজন রাজা অন্য আর একজন রাজার বিরুদ্ধে যুদ্ধ করতে যান তবে তিনি প্রথমে বসে চিন্তা করবেন , ‘ বিশ হাজার সৈন্য নিয়ে যিনি আমার বিরুদ্ধে যুদ্ধ করতে আসছেন , মাত্র দশ হাজার সৈন্য নিয়ে আমি তাঁকে বাধা দিতে পারব কি ? ’
42014032	যদি তিনি তা না পারেন তবে সেই অন্য রাজা দূরে থাকতেই লোক পাঠিয়ে তিনি তাঁর সংগে সন্ধির কথা আলাপ করবেন । ”
42014033	শেষে যীশু বললেন , “ সেইভাবে আপনাদের মধ্যে যদি কেউ ভেবে-চিন্তে তার সব কিছু ছেড়ে না আসে তবে সে আমার শিষ্য হতে পারে না ।
42014034	“ লবণ ভাল জিনিস , কিন্তু যদি তার স্বাদ নষ্ট হয়ে যায় তবে তা আবার কি করে নোন্‌তা করা যাবে ?
42014035	তখন তা জমির জন্যও উপযুক্ত হয় না , সারের গাদার জন্যও উপযুক্ত হয় না ; লোকে তা ফেলে দেয় । যার শুনবার কান আছে , সে শুনুক । ”
42015001	তখন অনেক কর্‌-আদায়কারী ও খারাপ লোকেরা যীশুর কথা শুনবার জন্য তাঁর কাছে আসল ।
42015002	এতে ফরীশীরা ও ধর্ম-শিক্ষকেরা এই বলে বিরক্তি প্রকাশ করতে লাগলেন , “ এই লোকটা খারাপ লোকদের সংগে মেলামেশা ও খাওয়া-দাওয়া করে । ”
42015003	তখন যীশু তাঁদের শিক্ষা দেবার জন্য এই কথা বললেন :
42015004	“ মনে করুন , আপনাদের মধ্যে কোন একজনের একশোটা ভেড়া আছে । যদি সেই ভেড়াগুলোর মধ্যে একটা হারিয়ে যায় , তবে কি সে নিরানব্বইটা মাঠে ছেড়ে দিয়ে সেই একটাকে খুঁজে না পাওয়া পর্যন্ত তার খোঁজ করে না ?
42015005	সেটা খুঁজে পেলে পর সে খুশী হয়ে তাকে কাঁধে তুলে নেয় ।
42015006	পরে বাড়ী গিয়ে তার বন্ধু-বান্ধব ও প্রতিবেশীকে ডেকে বলে , ‘ আমার সংগে আনন্দ কর , কারণ আমার হারানো ভেড়াটা আমি খুঁজে পেয়েছি । ’
42015007	আমি আপনাদের বলছি , ঠিক সেইভাবে যারা পাপ থেকে মন ফিরাবার দরকার মনে করে না তেমন নিরানব্বইজন ধার্মিক লোকের চেয়ে বরং একজন পাপী পাপ থেকে মন ফিরালে স্বর্গে আরও বেশী আনন্দ হয় ।
42015008	“ আবার ধরুন , একজন স্ত্রীলোকের দশটা রূপার টাকা আছে । যদি সে তার মধ্য থেকে একটা হারিয়ে ফেলে , তবে বাতি জ্বেলে ঘর ঝাড় দিয়ে তা না পাওয়া পর্যন্ত কি ভাল করে খোঁজ করতে থাকে না ?
42015009	যখন সে তা খুঁজে পায় তখন তার বন্ধু-বান্ধব ও প্রতিবেশীদের ডেকে বলে , ‘ আমার সংগে আনন্দ কর , কারণ যে টাকাটা হারিয়ে গিয়েছিল তা পেয়েছি । ’
42015010	আমি আপনাদের বলছি , ঠিক সেইভাবে একজন পাপী পাপ থেকে মন ফিরালে ঈশ্বরের দূতদের মধ্যে আনন্দ হয় । ”
42015011	তারপর যীশু বললেন , “ একজন লোকের দু ’ টি ছেলে ছিল ।
42015012	ছোট ছেলেটি তার বাবাকে বলল , ‘ বাবা , আমার ভাগের সম্পত্তি আমাকে দিন । ’ তাতে সেই লোক তাঁর দুই ছেলের মধ্যে সম্পত্তি ভাগ করে দিলেন ।
42015013	কিছু দিন পরে ছোট ছেলেটি তার সম্পত্তি বিক্রি করে টাকা-পয়সা নিয়ে দূর দেশে চলে গেল । সেখানে সে খারাপ ভাবে জীবন কাটিয়ে তার সব টাকা-পয়সা উড়িয়ে দিল ।
42015014	যখন সে তার সব টাকা খরচ করে ফেলল তখন সেই দেশের সমস্ত জায়গায় ভীষণ দুর্ভিক্ষ দেখা দিল । তাতে সে অভাবে পড়ল ।
42015015	তখন সে গিয়ে সেই দেশের একজন লোকের কাছে চাকরি চাইল । লোকটি তাকে তার শূকর চরাতে মাঠে পাঠিয়ে দিল ।
42015016	শূকরে যে শুঁটি খেত সে তা খেয়ে পেট ভরাতে চাইত , কিন্তু কেউ তাকে তাও দিত না ।
42015017	“ পরে একদিন তার চেতনা হল । তখন সে বলল , ‘ আমার বাবার কত মজুর কত বেশী খাবার পাচ্ছে , অথচ আমি এখানে খিদেতে মরছি ।
42015018	আমি উঠে আমার বাবার কাছে গিয়ে বলব , বাবা , ঈশ্বর ও তোমার বিরুদ্ধে আমি পাপ করেছি ।
42015019	কেউ যে আর আমাকে তোমার ছেলে বলে ডাকে তার যোগ্য আমি নই । তোমার মজুরদের একজনের মত করে আমাকে রাখ । ’
42015020	“ এই বলে সে উঠে তার বাবার কাছে গেল । সে দূরে থাকতেই তাকে দেখে তার বাবার খুব মমতা হল । তিনি দৌড়ে গিয়ে তাকে জড়িয়ে ধরে চুমু দিলেন ।
42015021	তখন ছেলেটি বলল , ‘ বাবা , আমি ঈশ্বর ও তোমার বিরুদ্ধে পাপ করেছি । কেউ যে আর আমাকে তোমার ছেলে বলে ডাকে তার যোগ্য আমি নই । ’
42015022	“ কিন্তু তার বাবা তার দাসদের বললেন , ‘ তাড়াতাড়ি করে সবচেয়ে ভাল জামাটা এনে ওকে পরিয়ে দাও । ওর হাতে আংটি ও পায়ে জুতা দাও ,
42015023	আর মোটাসোটা বাছুরটা এনে কাট । এস , আমরা খাওয়া-দাওয়া করে আনন্দ করি ,
42015024	কারণ আমার এই ছেলেটা মরে গিয়েছিল কিন্তু আবার বেঁচে উঠেছে ; হারিয়ে গিয়েছিল পাওয়া গিয়েছে । ’ তারপর তারা আমোদ-প্রমোদ করতে লাগল ।
42015025	“ সেই সময় তাঁর বড় ছেলেটি মাঠে ছিল । বাড়ীর কাছে এসে সে নাচ ও গান-বাজনার শব্দ শুনতে পেল ।
42015026	তখন সে একজন চাকরকে ডেকে জিজ্ঞাসা করল , ‘ এসব কি হচ্ছে ? ’
42015027	“ চাকরটি তাকে উত্তর দিল , ‘ আপনার ভাই এসেছে । আপনার বাবা তাকে সুস্থ অবস্থায় ফিরে পেয়েছেন বলে মোটাসোটা বাছুরটা কেটেছেন । ’
42015028	“ তখন বড় ছেলেটি রাগ করে ভিতরে যেতে চাইল না । এতে তার বাবা বের হয়ে এসে তাকে ভিতরে যাবার জন্য সাধাসাধি করতে লাগলেন ।
42015029	সে তার বাবাকে বলল , ‘ দেখ , এত বছর ধরে আমি তোমার সেবা-যত্ন করে আসছি ; একবারও আমি তোমার অবাধ্য হই নি । তবুও আমার বন্ধুদের সংগে আমোদ-প্রমোদ করবার জন্য তুমি কখনও আমাকে ছাগলের একটা বাচ্চা পর্যন্ত দাও নি ।
42015030	কিন্তু তোমার এই ছেলে , যে বেশ্যাদের পিছনে তোমার টাকা-পয়সা উড়িয়ে দিয়েছে , সে যখন আসল তুমি তার জন্য মোটাসোটা বাছুরটা কাটলে । ’
42015031	“ তার বাবা তাকে বললেন , ‘ বাবা , তুমি তো সব সময় আমার সংগে সংগে আছ । আমার যা কিছু আছে সবই তো তোমার ।
42015032	খুশী হয়ে আমাদের আমোদ-প্রমোদ করা উচিত , কারণ তোমার এই ভাই মরে গিয়েছিল আবার বেঁচে উঠেছে ; হারিয়ে গিয়েছিল আবার তাকে পাওয়া গেছে । ’ ”
42016001	যীশু তাঁর শিষ্যদের বললেন , “ কোন এক ধনী লোকের প্রধান কর্মচারীকে এই বলে দোষ দেওয়া হল যে , সে তার মনিবের ধন-সম্পত্তি নষ্ট করছে ।
42016002	তখন ধনী লোকটি তাকে ডেকে জিজ্ঞাসা করলেন , ‘ তোমার সম্বন্ধে আমি এ কি শুনছি ? তোমার কাজের হিসাব দাও , কারণ তুমি আর প্রধান কর্মচারী থাকতে পারবে না । ’
42016003	“ তখন সেই কর্মচারী মনে মনে বলল , ‘ আমি এখন কি করি ? আমার মনিব তো আমাকে চাকরি থেকে ছাড়িয়ে দিচ্ছেন । মাটি কাটবার শক্তি আমার নেই , আবার ভিক্ষা করতেও লজ্জা লাগে ।
42016004	যা হোক , চাকরি থেকে বরখাস্ত হলে পর লোকে যাতে আমাকে তাদের বাড়ীতে থাকতে দেয় সেইজন্য আমি কি করব তা আমি জানি । ’
42016005	“ এই বলে যারা তার মনিবের কাছে ধার করেছিল তাদের প্রত্যেককে সে ডাকল । তারপর সে প্রথম জনকে জিজ্ঞাসা করল , ‘ আমার মনিবের কাছে তোমার ধার কত ? ’
42016006	সে বলল , ‘ দু ’ হাজার চারশো লিটার তেল । ’ সেই কর্মচারী তাকে বলল , ‘ যে কাগজে তোমার ধারের কথা লেখা আছে সেটা নাও এবং শীঘ্র বসে এক হাজার দু ’ শো লেখ । ’
42016007	সেই কর্মচারী তারপর আর একজনকে বলল , ‘ তোমার ধার কত ? ’ সে বলল , ‘ আঠারো টন গম । ’ কর্মচারীটি বলল , ‘ তোমার কাগজে সাড়ে চৌদ্দ টন লেখ । ’
42016008	সেই কর্মচারী অসৎ হলেও বুদ্ধি করে কাজ করল বলে মনিব তার প্রশংসা করলেন । এতে বুঝা যায় যে , এই জগতের লোকেরা নিজেদের মত লোকদের সংগে আচার-ব্যবহারে আলোর রাজ্যের লোকদের চেয়ে বেশী বুদ্ধিমান ।
42016009	আমি তোমাদের বলছি , এই মন্দ জগতের ধন দ্বারা লোকদের সংগে বন্ধুত্ব কর , যেন সেই ধন ফুরিয়ে গেলে পর চিরকালের থাকবার জায়গায় তোমাদের গ্রহণ করা হয় ।
42016010	সামান্য ব্যাপারে যে বিশ্বাসযোগ্য সে বড় ব্যাপারেও বিশ্বাসযোগ্য হয় । সামান্য ব্যাপারে যাকে বিশ্বাস করা যায় না তাকে বড় ব্যাপারেও বিশ্বাস করা যায় না ।
42016011	এই জগতের ধন-সম্পত্তির ব্যাপারে যদি তোমাদের বিশ্বাস করা না যায় তবে কে তোমাদের বিশ্বাস করে আসল ধন দেবে ?
42016012	অন্যের অধিকারে যা আছে তা ব্যবহার করবার ব্যাপারে যদি তোমাদের বিশ্বাস করা না যায় , তবে তোমাদের নিজেদের অধিকারের জন্য কেউ কি তোমাদের কিছু দেবে ?
42016013	“ কোন দাস দু ’ জন কর্তার সেবা করতে পারে না , কারণ সে একজনকে ঘৃণা করবে ও অন্যজনকে ভালবাসবে , কিম্বা সে একজনের প্রতি মনোযোগ দেবে ও অন্যজনকে তুচ্ছ করবে । ঈশ্বর ও ধন-সম্পত্তি এই দু ’ য়েরই সেবা তোমরা একসংগে করতে পার না । ”
42016014	এই সব কথা শুনে ফরীশীরা যীশুকে ঠাট্টা করতে লাগলেন , কারণ তারা টাকা-পয়সা বেশী ভালবাসতেন ।
42016015	তখন যীশু তাঁদের বললেন , “ আপনারা লোকদের সামনে নিজেদের ধার্মিক দেখিয়ে থাকেন , কিন্তু ঈশ্বর আপনাদের মনের অবস্থা জানেন । মানুষ যা সম্মানিত মনে করে ঈশ্বরের চোখে তা ঘৃণার যোগ্য ।
42016016	“ বাপ্তিস্মদাতা যোহনের সময় পর্যন্ত মোশির আইন-কানুন এবং নবীদের লেখা চলত । তারপর থেকে ঈশ্বরের রাজ্যের সুখবর প্রচার করা হচ্ছে এবং সবাই আগ্রহী হয়ে জোরের সংগে সেই রাজ্যে ঢুকছে ।
42016017	তবে আইন-কানুনের একটা বিন্দু বাদ পড়বার চেয়ে বরং আকাশ ও পৃথিবী শেষ হওয়া সহজ ।
42016018	“ যে কেউ নিজের স্ত্রীকে ছেড়ে দিয়ে আর একজনকে বিয়ে করে সে ব্যভিচার করে । স্বামী যাকে ছেড়ে দিয়েছে সেই রকম স্ত্রীকে যে বিয়ে করে সেও ব্যভিচার করে ।
42016019	“ একজন ধনী লোক ছিল । সে বেগুনে কাপড় ও অন্যান্য দামী দামী কাপড়-চোপড় পরত । প্রত্যেক দিন খুব জাঁকজমকের সংগে সে আমোদ-প্রমোদ করত ।
42016020	সেই ধনী লোকের দরজার কাছে লাসার নামে একজন ভিখারীকে প্রায়ই এনে রাখা হত । লাসারের সারা গায়ে ঘা ছিল ।
42016021	সেই ধনী লোকের টেবিল থেকে যে খাবার পড়ত তা-ই খেয়ে সে পেট ভরাতে চাইত , আর কুকুরেরা তার ঘা চেটে দিত ।
42016022	“ একদিন সেই ভিখারীটি মারা গেল । তখন স্বর্গদূতেরা এসে তাকে অব্রাহামের কাছে নিয়ে গেলেন । তারপর একদিন সেই ধনী লোকটিও মারা গেল এবং তাকে কবর দেওয়া হল ।
42016023	মৃতস্থানে খুব যন্ত্রণার মধ্যে থেকে সে উপরের দিকে তাকাল এবং দূর থেকে অব্রাহাম ও তাঁর পাশে লাসারকে দেখতে পেল ।
42016024	তখন সে চিৎকার করে বলল , ‘ পিতা অব্রাহাম , আমাকে দয়া করুন । লাসারকে পাঠিয়ে দিন যেন সে তার আংগুলের আগাটা জলে ডুবিয়ে আমার জিভ্‌ঠাণ্ডা করে । এই আগুনের মধ্যে আমি বড়ই কষ্ট পাচ্ছি । ’
42016025	“ কিন্তু অব্রাহাম বললেন , ‘ মনে করে দেখ , তুমি যখন বেঁচে ছিলে তখন কত সুখ ভোগ করেছ আর লাসার কত কষ্ট ভোগ করেছে । কিন্তু এখন সে এখানে সান্ত্বনা পাচ্ছে আর তুমি কষ্ট পাচ্ছ ।
42016026	এছাড়া তোমাদের ও আমাদের মধ্যে এমন একটা বিরাট ফাঁক রয়েছে যাতে ইচ্ছা করলেও কেউ এখান থেকে পার হয়ে তোমাদের কাছে যেতে না পারে এবং ওখান থেকে পার হয়ে আমাদের কাছে আসতে না পারে । ’
42016027	“ তখন সেই ধনী লোকটি বলল , ‘ তাহলে পিতা , দয়া করে লাসারকে আমার বাবার বাড়ীতে পাঠিয়ে দিন ,
42016028	যেন সে আমার পাঁচটি ভাইকে সাবধান করতে পারে ; তা না হলে তারাও তো এই যন্ত্রণার জায়গায় আসবে । ’
42016029	“ কিন্তু অব্রাহাম বললেন , ‘ মোশি ও নবীদের লেখা বই তো তাদের কাছে আছে । ওরা তাঁদের কথায় মনোযোগ দিক । ’
42016030	“ সেই ধনী লোকটি বলল , ‘ না , না , পিতা অব্রাহাম , মৃতদের মধ্য থেকে কেউ তাদের কাছে গেলে তারা পাপ থেকে মন ফিরাবে । ’
42016031	“ তখন অব্রাহাম বললেন , ‘ মোশি ও নবীদের কথা যদি তারা না শোনে তবে মৃতদের মধ্য থেকে কেউ উঠলেও তারা বিশ্বাস করবে না । ”
42017001	যীশু তাঁর শিষ্যদের বললেন , “ পাপের পথে নিয়ে যাবার জন্য উসকানি আসবেই আসবে , কিন্তু ধিক্‌সেই লোককে , যার মধ্য দিয়ে সেই উসকানি আসে !
42017002	এই ছোটদের মধ্যে একজনকে যদি কেউ পাপের পথে নিয়ে যায় , তবে তার গলায় বড় পাথর বেঁধে তাকে সাগরে ফেলে দেওয়া বরং তার পক্ষে ভাল ।
42017003	“ তোমরা সাবধান হও । যদি তোমার ভাই তোমার বিরুদ্ধে অন্যায় করে তাকে বকুনি দাও । যদি সে সেই অন্যায় থেকে মন ফিরায় তবে তাকে ক্ষমা কর ।
42017004	যদি দিনের মধ্যে সাতবার তোমার বিরুদ্ধে সে অন্যায় করে এবং সাতবারই এসে বলে , ‘ আমি এই অন্যায় থেকে মন ফিরিয়েছি , ’ তাহলে তাকে ক্ষমা করতে হবে । ”
42017005	সেই বারোজন প্রেরিত্‌প্রভুকে বললেন , “ আমাদের বিশ্বাস বাড়িয়ে দিন । ”
42017006	প্রভু বললেন , “ একটা সর্ষে-দানার মতও যদি তোমাদের বিশ্বাস থাকে তবে তোমরা এই তুঁত গাছটাকে বলতে পারবে , ‘ শিকড় সুদ্ধ উঠে গিয়ে নিজেকে সাগরে পুঁতে রাখ ’ ; তাতে সেই গাছটি তোমাদের কথা শুনবে ।
42017007	“ মনে কর , তোমাদের একজনের দাস হাল বাইছে বা ভেড়া চরাচ্ছে । যখন সেই দাস মাঠ থেকে আসবে তখন কি তার মনিব তাকে বলবেন , ‘ তাড়াতাড়ি গিয়ে খেতে বস ’ ?
42017008	না , তা বলবেন না , বরং বলবেন , ‘ আমার খাওয়ার আয়োজন কর , আর আমি যতক্ষণ খাওয়া-দাওয়া করি ততক্ষণ কোমরে কাপড় জড়িয়ে আমার সেবা-যত্ন কর । তারপর তুমি খাওয়া-দাওয়া করবে । ’
42017009	সেই দাস তাঁর আদেশ মত কাজ করেছে বলে কি তিনি তাকে ধন্যবাদ দেবেন ?
42017010	সেইভাবে ঈশ্বরের আদেশ মত সমস্ত কাজ করবার পরে তোমরা বোলো , ‘ আমরা অপদার্থ দাস ; যা করা উচিত আমরা কেবল তা-ই করেছি । ’ ”
42017011	যিরূশালেমে যাবার পথে যীশু শমরিয়া ও গালীলের মধ্য দিয়ে যাচ্ছিলেন ।
42017012	তখন একটা গ্রামে ঢুকবার সময় তিনি দশজন চর্মরোগীকে দেখতে পেলেন । তারা দূরে দাঁড়িয়ে চিৎকার করে বলল , “ যীশু , প্রভু , আমাদের দয়া করুন । ”
42017013	
42017014	সেই রোগীদের দেখে যীশু বললেন , “ পুরোহিতদের কাছে গিয়ে নিজেদের দেখাও । ” তারা পথে যেতে যেতেই সুস্থ হয়ে গেল ।
42017015	তাদের মধ্যে একজন যখন দেখল সে ভাল হয়ে গেছে তখন সে চিৎকার করে ঈশ্বরের গৌরব করতে করতে ফিরে আসল এবং যীশুর পায়ের কাছে উবুড় হয়ে পড়ে তাঁকে ধন্যবাদ দিল । সে ছিল শমরিয়া প্রদেশের লোক ।
42017016	
42017017	তখন যীশু বললেন , “ দশজনকে কি সুস্থ করা হয় নি ? তবে বাকী ন ’ জন কোথায় ?
42017018	ঈশ্বরের গৌরব করবার জন্য এই বিদেশী লোকটি ছাড়া আর কেউ কি ফিরে আসল না ? ”
42017019	তারপর যীশু লোকটিকে বললেন , “ উঠে চলে যাও । বিশ্বাস করেছ বলে তুমি ভাল হয়েছ । ”
42017020	কয়েকজন ফরীশী যীশুকে জিজ্ঞাসা করলেন কবে ঈশ্বরের রাজ্য আসবে । উত্তরে যীশু বললেন , “ ঈশ্বরের রাজ্য আসবার সময় কোন চিহ্ন দেখা যায় না ।
42017021	কেউই বলবে না , “ দেখ , ‘ ঈশ্বরের রাজ্য এখানে , ’ বা ‘ দেখ , ঈশ্বরের রাজ্য ওখানে , ’ কারণ আপনাদের মধ্যেই তো ঈশ্বরের রাজ্য আছে । ”
42017022	এর পরে তিনি তাঁর শিষ্যদের বললেন , “ এমন দিন আসছে যখন তোমরা চাইবে যেন মনুষ্যপুত্রের সময়কার একটা দিন তোমরা দেখতে পাও , কিন্তু তা দেখতে পাবে না ।
42017023	লোকে তোমাদের বলবে , ‘ ওখানে দেখ , ’ বা ‘ এখানে দেখ । ’ বাইরে যেয়ো না বা তাদের পিছনে দৌড়িও না ।
42017024	বিদ্যুৎ চমকালে যেমন আকাশের একদিক থেকে অন্যদিক পর্যন্ত আলো হয়ে যায় , মনুষ্যপুত্রের আসা সেইভাবে হবে ।
42017025	কিন্তু প্রথমে তাঁকে অনেক দুঃখ-কষ্ট ভোগ করতে হবে । তা ছাড়া এই কালের লোকেরা তাঁকে অগ্রাহ্য করবে ।
42017026	“ নোহের সময়ে যেমন হয়েছিল মনুষ্যপুত্রের সময়েও তেমনি হবে ।
42017027	যে পর্যন্ত না নোহ জাহাজে উঠলেন এবং বন্যা এসে লোকদের সবাইকে ধ্বংস করল সেই পর্যন্ত লোকেরা খাওয়া-দাওয়া করছিল , বিয়ে করছিল ও বিয়ে দিচ্ছিল ।
42017028	আবার লোটের সময়ে যেমন হয়েছিল তেমনি হবে । সেই সময়ে লোকে খাওয়া-দাওয়া , বেচা-কেনা , চাষ-বাস এবং ঘর-বাড়ী তৈরী করছিল ।
42017029	কিন্তু যেদিন লোট সদোম ছেড়ে আসলেন সেই দিন স্বর্গ থেকে আগুন ও গন্ধকের বৃষ্টি পড়ে লোকদের সবাইকে ধ্বংস করল ।
42017030	যেদিন মনুষ্যপুত্র প্রকাশিত হবেন সেই দিন এই রকমই হবে ।
42017031	“ সেই দিন ছাদের উপরে যে থাকবে সে ঘর থেকে জিনিসপত্র নেবার জন্য নীচে না নামুক । তেমনি করে ক্ষেতের মধ্যে যে থাকবে সে ফিরে না আসুক ।
42017032	লোটের স্ত্রীর কথা মনে করে দেখ ।
42017033	যে কেউ তার জীবন রক্ষা করতে চেষ্টা করে সে তার সত্যিকারের জীবন হারাবে , আর যে কেউ তার প্রাণ হারায় সে তার সত্যিকারের জীবন রক্ষা করবে ।
42017034	আমি তোমাদের বলছি , সেই রাতে এক বিছানায় দু ’ জন থাকবে ; একজনকে নেওয়া হবে আর অন্যজনকে ফেলে যাওয়া হবে ।
42017035	তখন দু ’ জন স্ত্রীলোক একসংগে জাঁতা ঘুরাবে ; একজনকে নেওয়া হবে আর অন্যজনকে ফেলে যাওয়া হবে । ”
42017037	শিষ্যেরা বললেন , “ প্রভু , কোথায় ? ” উত্তরে যীশু বললেন , “ মৃতদেহ যেখানে থাকে সেখানেই তো শকুন এসে জড়ো হয় । ”
42018001	শিষ্যেরা যাতে সব সময় প্রার্থনা করে এবং নিরাশ না হয় সেই শিক্ষা দেবার জন্য যীশু তাঁদের এই উদাহরণ বললেন : “ কোন এক শহরে একজন বিচারক ছিলেন । তিনি ঈশ্বরকে ভয় করতেন না এবং মানুষকেও গ্রাহ্য করতেন না ।
42018002	
42018003	সেই শহরে একজন বিধবা ছিল । সে বারবার এসে তাঁকে বলত , ‘ ন্যায়বিচার করে আমার বিপক্ষের বিরুদ্ধে রায় দিন । ’
42018004	সেই বিচারক কিছু দিন পর্যন্ত কিছুই করলেন না । কিন্তু শেষে তিনি মনে মনে বললেন , ‘ যদিও আমি ঈশ্বরকে ভয় করি না এবং মানুষকেও গ্রাহ্য করি না ,
42018005	তবুও এই বিধবা আমাকে বিরক্ত করছে বলে আমি তার পক্ষে ন্যায়বিচার করব । তা না হলে সে বারবার আসবে আর তাতে আমি ক্লান্ত হয়ে পড়ব । ’ ”
42018006	এর পর প্রভু আরও বললেন , “ ন্যায় বিচারক না হলেও তিনি কি বললেন তা ভেবে দেখ ।
42018007	তাহলে যারা ঈশ্বরকে দিন রাত ডাকে , ঈশ্বর কি তাঁর সেই বাছাই-করা লোকদের পক্ষে ন্যায়বিচার করবেন না ? তিনি কি তা করতে দেরি করবেন ?
42018008	আমি তোমাদের বলছি , তিনি তাদের পক্ষে ন্যায়বিচার করতে দেরি করবেন না । কিন্তু মনুষ্যপুত্র যখন আসবেন তখন কি তিনি পৃথিবীতে বিশ্বাস দেখতে পাবেন ? ”
42018009	যারা নিজেদের ধার্মিক মনে করে অন্যদের তুচ্ছ করত তাদের শিক্ষা দেবার জন্য যীশু এই কথা বললেন :
42018010	“ দু ’ জন লোক প্রার্থনা করবার জন্য উপাসনা-ঘরে গেলেন । তাঁদের মধ্যে একজন ছিলেন ফরীশী ও অন্যজন কর্‌-আদায়কারী ।
42018011	সেই ফরীশী দাঁড়িয়ে দাঁড়িয়ে নিজের বিষয়ে এই প্রার্থনা করলেন , ‘ হে ঈশ্বর , আমি তোমাকে ধন্যবাদ দিই যে , আমি অন্য লোকদের মত ঠগ , অসৎ ও ব্যভিচারী নই , এমন কি , ঐ কর্‌-আদায়কারীর মতও নই ।
42018012	আমি সপ্তায় দু ’ বার উপবাস করি এবং আমার সমস্ত আয়ের দশ ভাগের এক ভাগ তোমাকে দিই । ’
42018013	সেই সময় সেই কর্‌-আদায়কারী কিছু দূরে দাঁড়িয়ে ছিল । আকাশের দিকে তাকাবারও তার সাহস হল না ; সে বুক চাপ্‌ড়ে বলল , ‘ হে ঈশ্বর ! আমি পাপী ; আমার প্রতি করুণা কর । ’
42018014	“ আমি তোমাদের বলছি , সেই কর্‌-আদায়কারীকে ঈশ্বর নির্দোষ বলে গ্রহণ করলেন আর সে বাড়ী ফিরে গেল । কিন্তু সেই ফরীশীকে তিনি নির্দোষ বলে গ্রহণ করলেন না । যে কেউ নিজেকে উঁচু করে তাকে নীচু করা হবে এবং যে নিজেকে নীচু করে তাকে উঁচু করা হবে । ”
42018015	লোকেরা ছোট ছেলেমেয়েদের যীশুর কাছে নিয়ে আসল যেন তিনি তাদের উপর হাত রাখেন । শিষ্যেরা এ দেখে সেই লোকদের বকুনি দিতে লাগলেন ।
42018016	কিন্তু যীশু সেই ছেলেমেয়েদের নিজের কাছে ডেকে নিলেন । তারপর তিনি শিষ্যদের বললেন , “ ছেলেমেয়েদের আমার কাছে আসতে দাও , বাধা দিও না ; কারণ ঈশ্বরের রাজ্য এদের মত লোকদেরই ।
42018017	আমি তোমাদের সত্যি বলছি , ছোট ছেলেমেয়ের মত ঈশ্বরের শাসন মেনে না নিলে কেউ কোনমতেই ঈশ্বরের রাজ্যে ঢুকতে পারবে না । ”
42018018	সমাজের একজন নেতা যীশুকে জিজ্ঞাসা করলেন , “ হে গুরু , আপনি একজন ভাল লোক । আমাকে বলুন , কি করলে আমি অনন্ত জীবন লাভ করতে পারব ? ”
42018019	যীশু তাঁকে বললেন , “ আমাকে ভাল বলছেন কেন ? একমাত্র ঈশ্বর ছাড়া আর কেউই ভাল নয় ।
42018020	আপনি তো আদেশগুলো জানেন , ‘ ব্যভিচার কোরো না , খুন কোরো না , চুরি কোরো না , মিথ্যা সাক্ষ্য দিয়ো না , তোমার মা-বাবাকে সম্মান কোরো । ’ ”
42018021	সেই নেতা বললেন , “ ছোটবেলা থেকে আমি এই সব পালন করে আসছি । ”
42018022	এই কথা শুনে যীশু তাঁকে বললেন , “ এখনও একটা কাজ আপনার বাকী আছে । আপনার যা কিছু আছে বিক্রি করে গরীবদের বিলিয়ে দিন , তাহলে আপনি স্বর্গে ধন পাবেন । তারপর এসে আমার শিষ্য হন । ”
42018023	এই কথা শুনে সেই নেতা খুব দুঃখিত হলেন , কারণ তিনি খুব ধনী ছিলেন ।
42018024	সেই নেতার দিকে তাকিয়ে যীশু বললেন , “ ধনীদের পক্ষে ঈশ্বরের রাজ্যে ঢোকা কত কঠিন !
42018025	ধনীর পক্ষে ঈশ্বরের রাজ্যে ঢুকবার চেয়ে বরং সুচের ছিদ্র দিয়ে উটের যাওয়া সহজ । ”
42018026	যীশুর এই কথা যারা শুনল তারা বলল , “ তাহলে কে পাপ থেকে উদ্ধার পেতে পারে ? ”
42018027	যীশু বললেন , “ মানুষের পক্ষে যা অসম্ভব ঈশ্বরের পক্ষে তা সম্ভব । ”
42018028	তখন পিতর বললেন , “ আমরা তো সব কিছু ছেড়ে দিয়ে আপনার শিষ্য হয়েছি । ”
42018029	যীশু তাঁর শিষ্যদের বললেন , “ আমি তোমাদের সত্যিই বলছি , যারা ঈশ্বরের রাজ্যের জন্য বাড়ী-ঘর , স্ত্রী , ভাই-বোন , মা-বাবা বা ছেলেমেয়ে ছেড়ে এসেছে ,
42018030	তারা প্রত্যেকে এই যুগেই অনেক বেশী পাবে এবং আগামী যুগে অনন্ত জীবন লাভ করবে । ”
42018031	যীশু তাঁর বারোজন শিষ্যকে একপাশে ডেকে নিয়ে বললেন , “ দেখ , আমরা যিরূশালেমে যাচ্ছি । মনুষ্যপুত্রের বিষয়ে নবীরা যা যা লিখে গেছেন তা সবই পূর্ণ হবে ।
42018032	তাঁকে অযিহূদীদের হাতে দেওয়া হবে । লোকে তাঁকে ঠাট্টা ও অপমান করবে এবং তাঁর গায়ে থুথু দেবে ।
42018033	ভীষণভাবে চাবুক মারবার পরে তারা তাঁকে মেরে ফেলবে , আর তৃতীয় দিনে তিনি জীবিত হয়ে উঠবেন । ”
42018034	শিষ্যেরা কিন্তু এই সব বিষয় কিছুই বুঝলেন না । সেই কথার অর্থ তাঁদের কাছে গোপন রাখা হয়েছিল বলে যীশু যে কি বলছিলেন তা তাঁরা বুঝলেন না ।
42018035	যীশু যখন যিরীহো শহরের কাছে আসলেন তখন একজন অন্ধ লোক পথের ধারে বসে ভিক্ষা করছিল ।
42018036	অনেক লোকের গলার আওয়াজ শুনে সে ব্যাপার কি তা জিজ্ঞাসা করল ।
42018037	লোকেরা তাকে জানাল যে , নাসরতের যীশু ঐ পথ দিয়ে যাচ্ছেন ।
42018038	তখন সে চিৎকার করে বলল , “ দায়ূদের বংশধর যীশু , আমাকে দয়া করুন ! ”
42018039	যে লোকেরা ভিড়ের সামনে ছিল তারা তাকে ধমক দিয়ে চুপ করতে বলল । কিন্তু সে আরও চিৎকার করে বলল , “ দায়ূদের বংশধর , আমাকে দয়া করুন । ”
42018040	যীশু থামলেন এবং সেই অন্ধকে তাঁর কাছে আনতে বললেন । সে কাছে আসলে পর তিনি বললেন ,
42018041	“ তুমি কি চাও ? তোমার জন্য আমি কি করব ? ” সে বলল , “ প্রভু , আমি যেন দেখতে পাই । ”
42018042	যীশু তাকে বললেন , “ আচ্ছা , তা-ই হোক । তুমি বিশ্বাস করেছ বলে ভাল হয়েছ । ”
42018043	লোকটি তখনই দেখতে পেল এবং ঈশ্বরের গৌরব করতে করতে যীশুর পিছনে পিছনে চলল । এ দেখে সমস্ত লোক ঈশ্বরের প্রশংসা করল ।
42019001	যীশু যিরীহো শহরের মধ্য দিয়ে যাচ্ছিলেন ।
42019002	সেখানে সক্কেয় নামে একজন লোক ছিলেন । তিনি ছিলেন প্রধান কর্‌-আদায়কারী এবং একজন ধনী লোক ।
42019003	যীশু কে , তা তিনি দেখতে চেষ্টা করছিলেন , কিন্তু বেঁটে ছিলেন বলে ভিড়ের জন্য তাঁকে দেখতে পাচ্ছিলেন না ।
42019004	তাই তিনি যীশুকে দেখবার জন্য সামনে দৌড়ে গিয়ে একটা ডুমুর গাছে উঠলেন , কারণ যীশু সেই পথ দিয়েই যাচ্ছিলেন ।
42019005	যীশু সেই ডুমুর গাছের কাছে এসে উপরের দিকে তাকালেন এবং সক্কেয়কে বললেন , “ সক্কেয় , তাড়াতাড়ি নেমে এস , কারণ আজ তোমার বাড়ীতে আমাকে থাকতে হবে । ”
42019006	সক্কেয় তাড়াতাড়ি নেমে আসলেন এবং আনন্দের সংগে যীশুকে গ্রহণ করলেন ।
42019007	এ দেখে সবাই বক্‌বক করে বলল , “ উনি একজন পাপী লোকের অতিথি হতে গেলেন । ”
42019008	সক্কেয় সেখানে দাঁড়িয়ে প্রভুকে বললেন , “ প্রভু , আমি আমার ধন-সম্পত্তির অর্ধেক গরীবদের দিয়ে দিচ্ছি এবং যদি কাউকে ঠকিয়ে থাকি তবে তার চারগুণ ফিরিয়ে দিচ্ছি । ”
42019009	তখন যীশু বললেন , “ এই বাড়ীতে আজ পাপ থেকে উদ্ধার আসল , কারণ এও তো অব্রাহামের বংশের একজন ।
42019010	যারা হারিয়ে গেছে তাদের খোঁজ করতে ও পাপ থেকে উদ্ধার করতেই মনুষ্যপুত্র এসেছেন । ”
42019011	যীশু তখন যেখানে ছিলেন সেখান থেকে যিরূশালেম বেশী দূরে ছিল না , আর যারা তাঁর কথা শুনছিল তারা ভাবছিল ঈশ্বরের রাজ্য শ্রীঘ্রই প্রকাশ পাবে । তাই যীশু তাদের শিক্ষা দেবার জন্য এই কথা বললেন :
42019012	“ একজন উঁচু বংশের লোক রাজ-পদ নিয়ে ফিরে আসবেন বলে দূর দেশে গেলেন ।
42019013	যাবার আগে তিনি তাঁর দশজন দাসকে ডাকলেন এবং প্রত্যেক জনকে একশো দীনার করে দিয়ে বললেন , ‘ আমি ফিরে না আসা পর্যন্ত এ দিয়ে ব্যবসা কর । ’
42019014	“ তাঁর দেশের লোকেরা কিন্তু তাঁকে ঘৃণা করত । এইজন্য তারা তাঁর পিছনে লোক পাঠিয়ে খবর দিল , ‘ আমরা চাই না এই লোকটা আমাদের উপর রাজত্ব করুক । ’
42019015	“ তবুও তিনি রাজা নিযুক্ত হয়ে ফিরে আসলেন এবং যে দশজন দাসকে টাকা দিয়েছিলেন তাদের ডেকে আনতে আদেশ দিলেন । তিনি জানতে চাইলেন ব্যবসা করে তারা কে কত লাভ করেছে ।
42019016	প্রথম জন এসে বলল , ‘ প্রভু , আপনার টাকা দিয়ে আমি দশগুণ লাভ করেছি । ’
42019017	“ রাজা তাকে বললেন , ‘ বেশ করেছ । তুমি ভাল দাস । তুমি সামান্য বিষয়ে বিশ্বস্ত হয়েছ বলে আমি তোমাকে দশটা গ্রামের ভার দিলাম । ’
42019018	“ দ্বিতীয় দাসটি এসে বলল , ‘ প্রভু , আপনার টাকা দিয়ে আমি পাঁচগুণ লাভ করেছি । ’
42019019	“ তিনি সেই দাসকে বললেন , ‘ তুমি পাঁচটা গ্রামের ভার পাবে । ’
42019020	“ তার পরে অন্য আর একজন দাস এসে বলল , ‘ প্রভু , আমি আপনার টাকা রুমালে বেঁধে রেখে দিয়েছিলাম ।
42019021	আপনার সম্বন্ধে আমার ভয় ছিল কারণ আপনি খুব কড়া লোক ; আপনি যা জমা করেন নি তা নিয়ে থাকেন এবং যা বোনেন নি তা কাটেন । ’
42019022	“ তখন রাজা বললেন , ‘ ওরে দুষ্ট দাস ! তোর মুখের কথা দিয়েই আমি তোর বিচার করব । তুই তো জানতিস্‌যে , আমি কড়া লোক ; যা জমা করি নি তা নিয়ে থাকি এবং যা বুনি নি তা কাটি ।
42019023	তবে আমার টাকা তুই মহাজনের কাছে রাখলি না কেন ? তাহলে তো আমি এসে টাকাটাও পেতাম এবং সংগে কিছু সুদও পেতাম । ’
42019024	“ যারা রাজার কাছে দাঁড়িয়ে ছিল রাজা তাদের বললেন , ‘ ওর কাছ থেকে ঐ একশো দীনার নিয়ে নাও এবং যার এক হাজার দীনার আছে তাকে দাও । ’
42019025	“ তখন সেই লোকেরা রাজাকে বলল , ‘ প্রভু , ওর তো এক হাজার দীনার আছে । ’
42019026	“ রাজা বললেন , ‘ আমি তোমাদের বলছি , যার আছে তাকে আরও দেওয়া হবে , কিন্তু যার নেই তার যা আছে তা-ও তার কাছ থেকে নিয়ে নেওয়া হবে ।
42019027	আমার শত্রুরা যারা চায় নি আমি রাজা হই , তাদের এখানে নিয়ে এস এবং আমার সামনে মেরে ফেল । ’ ”
42019028	এই সব কথা বলবার পরে যীশু তাঁদের আগে আগে যিরূশালেমের দিকে চললেন ।
42019029	যখন তিনি জৈতুন পাহাড়ের গায়ে বৈৎফগী ও বৈথনিয়া গ্রামের কাছে আসলেন তখন তাঁর দু ’ জন শিষ্যকে এই বলে পাঠিয়ে দিলেন ,
42019030	“ তোমরা সামনের ঐ গ্রামে যাও । সেখানে ঢুকবার সময় দেখতে পাবে একটা গাধার বাচ্চা বাঁধা আছে । ওর উপরে কেউ কখনও চড়ে নি । ওটা খুলে এখানে নিয়ে এস ।
42019031	যদি কেউ জিজ্ঞাসা করে , ‘ কেন ওটা খুলছ ? ’ তবে বোলো , ‘ প্রভুর দরকার আছে । ’ ”
42019032	যে শিষ্যদের পাঠানো হয়েছিল তাঁরা গিয়ে যীশুর কথামতই সব কিছু দেখতে পেলেন ।
42019033	তাঁরা যখন সেই বাচ্চাটা খুলছিলেন তখন মালিকেরা তাঁদের জিজ্ঞাসা করল , “ তোমরা বাচ্চাটা খুলছ কেন ? ”
42019034	তাঁরা বললেন , “ প্রভুর দরকার আছে । ”
42019035	তারপর শিষ্যেরা সেই গাধার বাচ্চাটা যীশুর কাছে আনলেন এবং তার উপরে তাঁদের গায়ের চাদর পেতে দিয়ে যীশুকে বসালেন ।
42019036	তিনি যখন যাচ্ছিলেন তখন লোকেরা নিজেদের গায়ের চাদর পথে বিছিয়ে দিতে লাগল ।
42019037	এইভাবে যীশু যিরূশালেমের কাছে এসে যে রাস্তাটা জৈতুন পাহাড় থেকে নেমে গেছে সেই রাস্তায় আসলেন । যীশুর সংগে তাঁর অনেক শিষ্য ছিলেন । সেই শিষ্যেরা তাঁর যে সব আশ্চর্য কাজ দেখেছিলেন সেগুলোর জন্য আনন্দে চিৎকার করে ঈশ্বরের গৌরব করে বলতে লাগলেন ,
42019038	“ প্রভুর নামে যে রাজা আসছেন তাঁর গৌরব হোক ! স্বর্গেই শান্তি , আর সেখানে ঈশ্বরের মহিমা প্রকাশিত । ”
42019039	ভিড়ের মধ্য থেকে কয়েকজন ফরীশী যীশুকে বললেন , “ গুরু , আপনার শিষ্যদের চুপ করতে বলুন । ”
42019040	যীশু তাঁদের বললেন , “ আমি আপনাদের বলছি , এরা যদি চুপ করে থাকে তবে পাথরগুলো চেঁচিয়ে উঠবে । ”
42019041	তাঁরা যখন যিরূশালেমের কাছে আসলেন তখন যীশু শহরটা দেখে কাঁদলেন ।
42019042	তিনি বললেন , “ হায় , শান্তি পাবার জন্য যা দরকার , তুমি , হ্যাঁ তুমি যদি আজ তা বুঝতে পারতে ! কিন্তু এখন তা তোমার চোখের আড়ালে রয়েছে ।
42019043	এমন সময় তোমার আসবে যখন শত্রুরা তোমার বিরুদ্ধে বাধার দেয়াল তুলবে এবং তোমাকে ঘিরে রাখবে ও সমস্ত দিক থেকে তোমাকে চেপে ধরবে ।
42019044	তারা তোমাকে ও তোমার ভিতরের সমস্ত লোকদের ধরে মাটিতে আছাড় মারবে এবং একটা পাথরের উপরে আর একটা পাথর রাখবে না , কারণ ঈশ্বর যে সময়ে তোমার দিকে মনোযোগ দিয়েছিলেন সেই সময়টা তুমি চিনে নাও নি । ”
42019045	এর পরে যীশু উপাসনা-ঘরে ঢুকে ব্যবসায়ীদের তাড়িয়ে দিলেন ।
42019046	তিনি সেই ব্যবসায়ীদের বললেন , “ পবিত্র শাস্ত্রে লেখা আছে , ‘ আমার ঘর প্রার্থনার ঘর হবে , ’ কিন্তু তোমরা তা ডাকাতের আড্ডাখানা করে তুলেছ । ”
42019047	যীশু প্রত্যেক দিনই উপাসনা-ঘরে গিয়ে শিক্ষা দিতে লাগলেন । প্রধান পুরোহিতেরা , ধর্ম-শিক্ষকেরা এবং লোকদের নেতারা তাঁকে মেরে ফেলতে চাইলেন ,
42019048	কিন্তু কিভাবে তা করবেন তার কোন উপায় তাঁরা খুঁজে পেলেন না , কারণ লোকেরা মন দিয়ে তাঁর প্রত্যেকটি কথা শুনত ।
42020001	একদিন যীশু উপাসনা-ঘরে লোকদের শিক্ষা দিচ্ছিলেন এবং প্রচার করছিলেন । এমন সময় প্রধান পুরোহিতেরা ও ধর্ম-শিক্ষকেরা বৃদ্ধনেতাদের সংগে এসে যীশুকে বললেন , “ কোন্‌অধিকারে তুমি এই সব করছ এবং কে তোমাকে এই অধিকার দিয়েছে , তা আমাদের বল । ”
42020002	
42020003	উত্তরে যীশু তাঁদের বললেন , “ আমিও আপনাদের একটা কথা জিজ্ঞাসা করব । বলুন দেখি ,
42020004	বাপ্তিস্ম দেবার অধিকার যোহন ঈশ্বরের কাছ থেকে পেয়েছিলেন , না মানুষের কাছ থেকে পেয়েছিলেন ? ”
42020005	তখন তাঁরা নিজেদের মধ্যে এই আলোচনা করতে লাগলেন , “ যদি আমরা বলি , ‘ ঈশ্বরের কাছ থেকে , ’ তবে সে বলবে , ‘ তা হলে তাঁকে বিশ্বাস করেন নি কেন ? ’
42020006	কিন্তু যদি বলি , ‘ মানুষের কাছ থেকে , ’ তাহলে লোকেরা আমাদের পাথর মারবে , কারণ তারা যোহনকে নবী বলে বিশ্বাস করে । ”
42020007	এইজন্য তাঁরা বললেন , “ সেই অধিকার কোথা থেকে এসেছিল তা আমরা জানি না । ”
42020008	যীশু তাঁদের বললেন , “ তবে আমিও বলব না কোন্‌অধিকারে আমি এই সব করছি । ”
42020009	এর পরে যীশু লোকদের শিক্ষা দেবার জন্য এই কথা বললেন : “ একজন লোক একটা আংগুর-ক্ষেত করলেন এবং চাষীদের কাছে সেটা ইজারা দিয়ে অনেক দিনের জন্য বিদেশে চলে গেলেন ।
42020010	পরে তিনি সেই ক্ষেতের আংগুর ফলের ভাগ পাবার জন্য সময়মতই একজন দাসকে চাষীদের কাছে পাঠালেন । কিন্তু চাষীরা তাকে মারধর করে খালি হাতেই ফেরৎ পাঠিয়ে দিল ।
42020011	তখন তিনি আর একজন দাসকে পাঠালেন , কিন্তু চাষীরা তাকেও মারল ও অপমান করল এবং খালি হাতে পাঠিয়ে দিল ।
42020012	পরে তিনি তৃতীয় দাসকে পাঠালেন , কিন্তু চাষীরা তাকেও ভীষণ মারধর করে তাড়িয়ে দিল ।
42020013	“ তখন আংগুর-ক্ষেতের মালিক বললেন , ‘ কি করি ? আচ্ছা , আমি আমার প্রিয় পুত্রকে পাঠাব । হয়তো তারা তাকে সম্মান করবে । ’
42020014	“ কিন্তু চাষীরা তাঁকে দেখে একে অন্যকে বলল , ‘ এ-ই তো পরে সম্পত্তির মালিক হবে । সম্পত্তিটা যেন আমাদেরই হয় সেইজন্য এস , আমরা ওকে মেরে ফেলি । ’
42020015	এই বলে তারা তাঁকে ধরে ক্ষেতের বাইরে নিয়ে গিয়ে মেরে ফেলল । “ এখন আংগুর-ক্ষেতের মালিক সেই চাষীদের কি করবেন ?
42020016	তিনি এসে তাদের মেরে ফেলবেন এবং ক্ষেতটা অন্যদের ইজারা দেবেন । ” লোকেরা যীশুর কথা শুনে বলল , “ এমন না হোক । ”
42020017	তখন যীশু তাদের দিকে তাকিয়ে বললেন , “ তবে এই যে কথা পবিত্র শাস্ত্রের মধ্যে লেখা আছে , ‘ রাজমিস্ত্রিরা যে পাথরটা বাতিল করে দিয়েছিল , সেটাই সবচেয়ে দরকারী পাথর হয়ে উঠল ’ - এর অর্থ কি ?
42020018	যে কেউ সেই পাথরের উপরে পড়বে সে ভেংগে টুকরা টুকরা হয়ে যাবে এবং যার উপর সেই পাথর পড়বে সে চুরমার হয়ে যাবে । ”
42020019	এই সময়ে ধর্ম-শিক্ষকেরা ও প্রধান পুরোহিতেরা যীশুকে ধরতে চাইলেন , কারণ তাঁরা বুঝেছিলেন যে , ঐ কথা যীশু তাঁদের বিরুদ্ধেই বলেছেন ; কিন্তু তাঁরা লোকদের ভয় পেলেন ।
42020020	ধর্ম-শিক্ষক ও প্রধান পুরোহিতেরা যীশুকে চোখে চোখে রাখলেন এবং গুপ্তচর পাঠিয়ে দিলেন । যীশুকে তাঁর নিজের কথার ফাঁদে ফেলবার জন্য সেই গুপ্তচরেরা ভাল মানুষের ভাণ করতে লাগল , যেন তারা তাঁকে প্রধান শাসনকর্তার বিচার-ক্ষমতার অধীনে ফেলতে পারে ।
42020021	সেইজন্য তারা তাঁকে বলল , “ গুরু , আমরা জানি যে , আপনি যা বলেন ও শিক্ষা দেন তা ঠিক । আপনি সবাইকে সমান চোখে দেখেন এবং সত্য ভাবেই ঈশ্বরের পথের বিষয়ে শিক্ষা দিয়ে থাকেন ।
42020022	আচ্ছা , মোশির আইন-কানুন অনুসারে রোম-সম্রাটকে কি কর্‌দেওয়া উচিত ? ”
42020023	যীশু তাদের চালাকি বুঝতে পেরে বললেন ,
42020024	“ আমাকে একটা দীনার দেখাও । এর উপরে কার ছবি ও কার নাম আছে ? ” তারা বলল , “ রোম-সম্রাটের । ”
42020025	যীশু তাদের বললেন , “ তা হলে যা সম্রাটের তা সম্রাটকে দাও এবং যা ঈশ্বরের তা ঈশ্বরকে দাও । ”
42020026	লোকদের সামনে যীশু যা বলেছিলেন তাতে সেই গুপ্তচরেরা তাঁকে তাঁর কথার ফাঁদে ফেলতে পারল না । তাঁর উত্তরে আশ্চর্য হয়ে তারা চুপ হয়ে গেল ।
42020027	সদ্দূকীদের মধ্যে কয়েকজন যীশুর কাছে আসলেন । সদ্দূকীদের মতে মৃতদের জীবিত হয়ে উঠা বলে কিছু নেই । তাঁরা যীশুকে জিজ্ঞাসা করলেন ,
42020028	“ গুরু , মোশি আমাদের জন্য এই কথা লিখে গেছেন , সন্তানহীন অবস্থায় যদি কোন লোক তার স্ত্রীকে রেখে মারা যায় , তবে তার ভাই তার স্ত্রীকে বিয়ে করে ভাইয়ের হয়ে তার বংশ রক্ষা করবে ।
42020029	বেশ ভাল , ধরুন , সাতজন ভাই ছিল । প্রথম জন বিয়ে করে সন্তানহীন অবস্থায় মারা গেল ।
42020030	পরে দ্বিতীয় ও তার পরে তৃতীয় ভাই সেই বিধবা স্ত্রীকে বিয়ে করল এবং সেই একইভাবে সাতজনই ছেলেমেয়ে না রেখে মারা গেল ।
42020031	
42020032	শেষে সেই স্ত্রীলোকটিও মারা গেল ।
42020033	তাহলে যেদিন মৃতেরা জীবিত হয়ে উঠবে সেই দিন সে কার স্ত্রী হবে ? সাতজনের প্রত্যেকেই তো তাকে বিয়ে করেছিল । ”
42020034	যীশু তাঁদের বললেন , “ এই কালের লোকেরা বিয়ে করে এবং তাদের বিয়ে দেওয়া হয় ।
42020035	কিন্তু মৃত্যু থেকে জীবিত হয়ে আগামী যুগে পার হয়ে যাবার যোগ্য বলে যাদের ধরা হবে , তারা বিয়ে করবে না এবং তাদের বিয়ে দেওয়াও হবে না ।
42020036	তারা আর মরতে পারে না , কারণ তারা স্বর্গদূতদের মত । তারা ঈশ্বরের সন্তান কারণ মৃত্যু থেকে তাদের জীবিত করা হয়েছে ।
42020037	জ্বলন্ত ঝোপের বিষয়ে যেখানে লেখা আছে সেখানে মোশি দেখিয়ে দিয়েছেন যে , মৃতেরা সত্যিই জীবিত হয়ে ওঠে । সেখানে মোশি প্রভুকে ‘ অব্রাহামের ঈশ্বর , ইস্‌হাকের ঈশ্বর ও যাকোবের ঈশ্বর ’ বলে ডেকেছেন ।
42020038	কিন্তু ঈশ্বর তো মৃতদের ঈশ্বর নন , তিনি জীবিতদেরই ঈশ্বর । তাঁরই উদ্দেশ্যে সব লোক বেঁচে থাকে । ”
42020039	তখন কয়েকজন ধর্ম-শিক্ষক বললেন , “ গুরু , আপনি ভালই বলেছেন । ”
42020040	তাঁরা আর কোন কিছু যীশুকে জিজ্ঞাসা করতে সাহস পেলেন না ।
42020041	যীশু সেই ধর্ম-শিক্ষকদের বললেন , “ লোকে কি করে বলে যে , মশীহ দায়ূদের বংশধর ?
42020042	পবিত্র শাস্ত্রের গীতসংহিতা নামে বইখানাতে দায়ূদ তো নিজেই এই কথা বলেছেন , ‘ প্রভু আমার প্রভুকে বললেন , যতক্ষণ না আমি তোমার শত্রুদের তোমার পায়ের তলায় রাখি , ততক্ষণ তুমি আমার ডানদিকে বস । ’
42020043	
42020044	দায়ূদ তো মশীহকে প্রভু বলে ডেকেছিলেন ; তাহলে মশীহ কেমন করে দায়ূদের বংশধর হতে পারেন ? ”
42020045	লোকেরা যখন যীশুর কথা শুনছিল তখন যীশু তাঁর শিষ্যদের বললেন ,
42020046	“ ধর্ম-শিক্ষকদের বিষয়ে সাবধান হও । তাঁরা লম্বা লম্বা জামা পরে ঘুরে বেড়াতে চান এবং হাটে-বাজারে সম্মান পেতে ভালবাসেন । তাঁরা সমাজ-ঘরে প্রধান প্রধান আসনে ও ভোজের সময়ে সম্মানের জায়গায় বসতে ভালবাসেন ।
42020047	এক দিকে তাঁরা লোককে দেখাবার জন্য লম্বা লম্বা প্রার্থনা করেন , অন্য দিকে বিধবাদের সম্পত্তি দখল করেন । এই লোকদের অনেক বেশী শাস্তি হবে । ”
42021001	এর পরে যীশু চেয়ে দেখলেন , ধনী লোকেরা উপাসনা-ঘরের দানের বাক্সে তাদের দান রাখছে ।
42021002	তিনি দেখলেন , একজন গরীব বিধবা এসে দু ’ টা পয়সা রাখল ।
42021003	তখন যীশু তাঁর শিষ্যদের বললেন , “ আমি তোমাদের সত্যিই বলছি , এই গরীব বিধবা অন্য সকলের চেয়ে অনেক বেশী রাখল ,
42021004	কারণ অন্যেরা সবাই তাদের প্রচুর ধন থেকে দান করেছে , কিন্তু এই স্ত্রীলোকটির অভাব থাকলেও বেঁচে থাকবার জন্য তার যা ছিল সমস্তই দিয়ে দিল । ”
42021005	শিষ্যদের মধ্যে কয়েকজন উপাসনা-ঘরের বিষয়ে আলোচনা করছিলেন । তাঁরা বলছিলেন , সুন্দর সুন্দর পাথর ও দানের জিনিস দিয়ে দালানটা কেমন সাজানো হয়েছে । তখন যীশু বললেন ,
42021006	“ তোমরা তো এই সব দেখছ , কিন্তু এমন দিন আসবে যখন এর একটা পাথরের উপরে আর একটা পাথর থাকবে না ; সমস্তই ভেংগে ফেলা হবে । ”
42021007	শিষ্যেরা যীশুকে জিজ্ঞাসা করলেন , “ গুরু , কখন এই সব হবে এবং কোন্‌চিহ্ন দেখে আমরা বুঝতে পারব যে , এই সব ঘটবার সময় এসেছে ? ”
42021008	উত্তরে যীশু বললেন , “ দেখো , কেউ যেন তোমাদের না ঠকায় , কারণ অনেকে আমার নাম নিয়ে এসে বলবে , ‘ আমিই মশীহ ’ এবং ‘ সময় কাছে এসেছে । ’ তাদের পিছনে যেয়ো না ।
42021009	তোমরা যখন যুদ্ধের ও বিদ্রোহের খবর শুনবে তখন ভয় পেয়ো না , কারণ প্রথমে এই সব হবেই ; কিন্তু তখনই যে শেষ সময় আসবে তা নয় । ”
42021010	তারপর যীশু তাঁদের বললেন , “ এক জাতি আর এক জাতির বিরুদ্ধে এবং এক রাজ্য অন্য রাজ্যের বিরুদ্ধে যুদ্ধ করবে ।
42021011	ভীষণ ভূমিকম্প হবে এবং ভিন্ন ভিন্ন জায়গায় দুর্ভিক্ষ ও মড়ক হবে । এছাড়া আকাশে এমন সব ঘটনা ঘটবে ও চিহ্ন দেখা যাবে যা ভীষণ ও ভয়ংকর ।
42021012	“ এই সব হবার আগে লোকেরা তোমাদের ধরবে এবং তোমাদের উপর অত্যাচার করবে । বিচারের জন্য তারা তোমাদের সমাজ-ঘরে নিয়ে যাবে এবং জেলে দেবে । আমার জন্য রাজাদের ও শাসনকর্তাদের সামনে তোমাদের নেওয়া হবে ,
42021013	আর তাতে আমার সম্বন্ধে সাক্ষ্য দেবার জন্য তোমাদের সুযোগ হবে ।
42021014	তোমরা এখনই মনে মনে ঠিক করে ফেল , তখন নিজের পক্ষে কথা বলবার জন্য তোমরা আগে থেকে তৈরী হবে না ,
42021015	কারণ আমি তোমাদের এমন কথা ও এমন জ্ঞান যুগিয়ে দেব যার উত্তরে তোমাদের শত্রুরা কিছু বলতেও পারবে না এবং তা অস্বীকারও করতে পারবে না ।
42021016	তোমাদের মা-বাবা , ভাই-বন্ধু ও আত্মীয়-স্বজনেরা তোমাদের ধরিয়ে দেবে । তারা তোমাদের কাউকে কাউকে মেরেও ফেলবে ।
42021017	আমার জন্য সবাই তোমাদের ঘৃণা করবে ,
42021018	কিন্তু কোনমতেই তোমাদের একটা চুলও ধ্বংস হবে না ।
42021019	তোমরা স্থির থাকলে তোমাদের সত্যিকারের জীবন পূর্ণতা লাভ করবে ।
42021020	“ যখন তোমরা দেখবে যিরূশালেমকে সৈন্যেরা ঘেরাও করেছে তখন বুঝবে যে , যিরূশালেমের ধ্বংস হবার সময় কাছে এসেছে ।
42021021	সেই সময় যারা যিহূদিয়াতে থাকবে তারা পাহাড়ী এলাকায় পালিয়ে যাক । যারা শহরের মধ্যে থাকবে তারা শহরের বাইরে চলে যাক । যারা গ্রামের দিকে থাকবে তারা কোনমতেই শহরে না আসুক ,
42021022	কারণ এই দিনগুলো হবে শাস্তির দিন , আর এতে পবিত্র শাস্ত্রে যা লেখা আছে তা পূর্ণ হবে ।
42021023	তখন যারা গর্ভবতী আর যারা সন্তানকে বুকের দুধ খাওয়ায় তাদের অবস্থা কি ভীষণই না হবে ! দেশে ভীষণ কষ্ট উপস্থিত হবে এবং যিহূদী লোকদের উপরে ঈশ্বরের শাস্তি নেমে আসবে ।
42021024	তলোয়ার দিয়ে তাদের মেরে ফেলা হবে এবং সমস্ত জাতির মধ্যে তারা বন্দী হিসাবে ছড়িয়ে থাকবে । যতদিন না অযিহূদীদের সময় পূর্ণ হয় ততদিন পর্যন্ত অযিহূদীরা যিরূশালেমকে তাদের পায়ের নীচে মাড়াতে থাকবে ।
42021025	“ তখন সূর্য , চাঁদ ও তারাগুলোর মধ্যে অনেক চিহ্ন দেখা যাবে । পৃথিবীতে সমস্ত জাতি কষ্ট পাবে এবং সমুদ্রের গর্জন ও ঢেউয়ের জন্য তারা ভীষণ অস্থির হয়ে উঠবে ।
42021026	জগতে কি আসছে ভেবে ভয়ে লোকে অজ্ঞান হয়ে পড়বে , কারণ চাঁদ-সূর্য-তারা ইত্যাদি আর স্থির থাকবে না ।
42021027	সেই সময় মহাশক্তি ও মহিমার সংগে মনুষ্যপুত্রকে তারা মেঘের মধ্যে আসতে দেখবে ।
42021028	এই সব ঘটনা ঘটতে আরম্ভ করলে পর তোমরা উঠে দাঁড়ায়ো এবং মুখ তুলো , কারণ তোমাদের মুক্তির সময় কাছে এসেছে । ”
42021029	এর পরে যীশু তাঁর শিষ্যদের শিক্ষা দেবার জন্য এই কথা বললেন , “ ডুমুর গাছ ও অন্যান্য গাছগুলোকে লক্ষ্য কর ।
42021030	পাতা বের হতে দেখলে পর তোমরা বুঝতে পার যে , গরমকাল কাছে এসেছে ।
42021031	সেইভাবে যখন তোমরা এই সব ঘটতে দেখবে তখন বুঝতে পারবে যে , ঈশ্বরের রাজ্য কাছে এসে গেছে ।
42021032	আমি তোমাদের সত্যিই বলছি , যখন এই সব হবে তখনও এই কালের কিছু লোক বেঁচে থাকবে ।
42021033	আকাশ ও পৃথিবীর শেষ হবে , কিন্তু আমার কথা চিরদিন থাকবে ।
42021034	“ তোমরা সাবধান থেকো যেন তোমাদের অন্তর উচ্ছৃংখলতায় , মাতলামিতে ও সংসারের চিন্তার ভারে নুয়ে না পড়ে । তা না হলে ফাঁদ যেমন হঠাৎ বন্ধ হয়ে যায় তেমনি হঠাৎ সেই দিনটা তোমাদের উপরে , এমন কি , পৃথিবীর সব লোকের উপরে এসে পড়বে ।
42021035	
42021036	সজাগ থেকো এবং সব সময় প্রার্থনা কোরো যেন যা কিছু ঘটবে তা পার হয়ে যেতে এবং মনুষ্যপুত্রের সামনে গিয়ে দাঁড়াতে তোমরা শক্তি পাও । ”
42021037	সেই সময় যীশু প্রত্যেক দিনই উপাসনা-ঘরে শিক্ষা দিতেন , কিন্তু রাতের বেলা বাইরে গিয়ে জৈতুন পাহাড়ে থাকতেন ।
42021038	সমস্ত লোক তাঁর কথা শুনবার জন্য খুব সকালেই উপাসনা-ঘরে উপস্থিত হত ।
42022001	সেই সময় যিহূদীদের খামিহীন রুটির পর্ব কাছে এসে গিয়েছিল । এটাকে উদ্ধার-পর্বও বলা হয় ।
42022002	প্রধান পুরোহিতেরা ও ধর্ম-শিক্ষকেরা যীশুকে গোপনে মেরে ফেলবার উপায় খুঁজছিলেন , কারণ তাঁরা লোকদের ভয় করতেন ।
42022003	এই সময় যিহূদা , যাকে ইষ্কারিয়োৎ বলা হত , তার ভিতরে শয়তান ঢুকল । এই যিহূদা ছিল যীশুর বারোজন শিষ্যর মধ্যে একজন ।
42022004	কেমন করে যীশুকে প্রধান পুরোহিতদের ও উপাসনা-ঘরের কর্মচারীদের হাতে ধরিয়ে দেবে এই বিষয়ে সে গিয়ে তাঁদের সংগে পরামর্শ করল ।
42022005	এতে তাঁরা খুব খুশী হয়ে যিহূদাকে টাকা দিতে স্বীকার করলেন ।
42022006	তখন যিহূদা রাজী হয়ে উপযুক্ত সুযোগ খুঁজতে লাগল যাতে লোকদের অনুপস্থিতিতে যীশুকে ধরিয়ে দিতে পারে ।
42022007	খামিহীন রুটির পর্বের দিনে উদ্ধার-পর্বের ভোজের জন্য ভেড়ার বাচ্চা কাটা হত । সেই দিনটা উপস্থিত হলে পর যীশু পিতর ও যোহনকে এই বলে পাঠিয়ে দিলেন , “ তোমরা গিয়ে আমাদের জন্য উদ্ধার-পর্বের ভোজ প্রস্তুত কর যেন আমরা তা খেতে পারি । ”
42022008	
42022009	তাঁরা যীশুকে জিজ্ঞাসা করলেন , “ আপনি কোথায় এই ভোজ আমাদের প্রস্তুত করতে বলেন ? ”
42022010	যীশু বললেন , “ দেখ , তোমরা যখন শহরে ঢুকবে তখন একজন পুরুষ লোককে এক কলসী জল নিয়ে যেতে দেখবে । তার পিছন পিছন গিয়ে সে যে ঘরে ঢুকবে সেই ঘরের মালিককে বলবে , ‘ গুরু জানতে চাইছেন , তিনি শিষ্যদের সংগে যেখানে উদ্ধার-পর্বের ভোজ খেতে পারেন সেই অতিথি-ঘরটা কোথায় ? ’
42022011	
42022012	তখন সে তোমাদের উপরতলার একটা সাজানো বড় ঘর দেখিয়ে দেবে ; সেখানেই সব কিছু প্রস্তুত কোরো । ”
42022013	যীশু তাঁদের যেমন বলেছিলেন , তাঁরা গিয়ে সব কিছু সেই রকমই দেখতে পেলেন এবং উদ্ধার-পর্বের ভোজ প্রস্তুত করলেন ।
42022014	তারপর সময় মত যীশু প্রেরিত্‌দের সংগে খেতে বসলেন ।
42022015	তিনি তাঁদের বললেন , “ আমি কষ্টভোগ করবার আগে তোমাদের সংগে উদ্ধার-পর্বের এই ভোজ খাবার আমার খুবই ইচ্ছা ছিল ।
42022016	আমি তোমাদের বলছি , ঈশ্বরের রাজ্যে এর উদ্দেশ্য পূর্ণ না হওয়া পর্যন্ত আমি আর কখনও এই ভোজ খাব না । ”
42022017	এর পর যীশু পেয়ালা নিলেন এবং ঈশ্বরকে ধন্যবাদ দিয়ে বললেন , “ তোমাদের মধ্যে এটা ভাগ করে নাও ,
42022018	কারণ আমি তোমাদের বলছি , এখন থেকে ঈশ্বরের রাজ্য না আসা পর্যন্ত আমি আর কখনও আংগুর ফলের রস খাব না । ”
42022019	তারপর তিনি রুটি নিয়ে ঈশ্বরকে ধন্যবাদ দিলেন । পরে সেই রুটি টুকরা টুকরা করে শিষ্যদের দিয়ে বললেন , “ এটা আমার দেহ যা তোমাদের জন্য দেওয়া হবে । আমাকে মনে করবার জন্য এই রকম কোরো । ”
42022020	খাওয়ার পরে সেইভাবে তিনি পেয়ালাটা তাঁদের দিয়ে বললেন , “ আমার রক্তের দ্বারা ঈশ্বরের যে নতুন ব্যবস্থা বহাল করা হবে সেই ব্যবস্থার চিহ্ন হল এই পেয়ালা । আমার এই রক্ত তোমাদের জন্য দেওয়া হবে ।
42022021	দেখ , যে আমাকে ধরিয়ে দেবে তার হাত আমার হাতের সংগে এই টেবিলের উপরেই আছে ।
42022022	ঈশ্বর যা ঠিক করে রেখেছেন সেই ভাবেই মনুষ্যপুত্র মারা যাবেন বটে ; কিন্তু হায় সেই লোক , যে তাঁকে ধরিয়ে দেয় ! ”
42022023	শিষ্যেরা একে অন্যকে জিজ্ঞাসা করতে লাগলেন যে , তাঁদের মধ্যে কে এমন কাজ করবেন ।
42022024	কাকে সবচেয়ে বড় বলা হবে এ নিয়ে শিষ্যদের মধ্যে কথা কাটাকাটি হল ।
42022025	যীশু তাঁদের বললেন , “ অযিহূদীদের মধ্যেই রাজারা প্রভুত্ব করেন আর তাদের শাসনকর্তাদের উপকারী নেতা বলা হয় ,
42022026	কিন্তু তোমাদের মধ্যে এই রকম হওয়া উচিত নয় । তোমাদের মধ্যে যে সবচেয়ে বড় , সে বরং সবচেয়ে যে ছোট তারই মত হোক , আর যে নেতা , সে সেবাকারীর মত হোক ।
42022027	কে বড় , যে খেতে বসে , না যে চাকর পরিবেশন করে ? যে খেতে বসে , সে নয় কি ? কিন্তু আমি তোমাদের মধ্যে সেবাকারীর মত হয়েছি ।
42022028	“ আমার সব দুঃখ-কষ্টের সময়ে তোমরা আমাকে ছেড়ে যাও নি ।
42022029	আমার পিতা যেমন আমাকে শাসন-ক্ষমতা দান করেছেন তেমনি আমিও তোমাদের ক্ষমতা দান করছি ।
42022030	এতে আমার রাজ্যে তোমরা আমার সংগে খাওয়া-দাওয়া করবে এবং সিংহাসনে বসে ইস্রায়েলের বারোটি গোষ্ঠীর বিচার করবে ।
42022031	“ শিমোন , শিমোন , দেখ , শয়তান তোমাদের গমের মত করে চালুনি দিয়ে চেলে দেখবার অনুমতি চেয়েছে ।
42022032	কিন্তু আমি তোমার জন্য প্রার্থনা করেছি যেন তোমার বিশ্বাসে ভাংগন না ধরে । তুমি যখন আমার কাছে ফিরে আসবে তখন তোমার এই ভাইদের শক্তিশালী করে তুলো । ”
42022033	পিতর যীশুকে বললেন , “ প্রভু , আপনার সংগে আমি জেলে যেতে এবং মরতেও প্রস্তুত আছি । ”
42022034	উত্তরে যীশু বললেন , “ পিতর , আমি তোমাকে বলছি , আজ মোরগ ডাকবার আগে তুমি তিন বার আমাকে অস্বীকার করে বলবে যে , তুমি আমাকে চেন না । ”
42022035	তারপর যীশু তাঁর শিষ্যদের বললেন , “ আমি যখন তোমাদের টাকার থলি , ঝুলি ও জুতা ছাড়া পাঠিয়েছিলাম তখন কি তোমাদের কোন অভাব হয়েছিল ? ” শিষ্যেরা বললেন , “ না , হয় নি । ”
42022036	যীশু বললেন , “ কিন্তু এখন আমি বলছি , যার টাকার থলি বা ঝুলি আছে সে তা নিয়ে যাক । যার ছোরা নেই সে তার চাদর বিক্রি করে একটা ছোরা কিনুক ।
42022037	পবিত্র শাস্ত্রে লেখা আছে , ‘ তাঁকে পাপীদের সংগে গোণা হল । ’ আমি তোমাদের বলছি , এই কথা আমার মধ্যেই পূর্ণ হতে হবে , কারণ আমার বিষয়ে যা লেখা আছে তা পূর্ণ হতে যাচ্ছে । ”
42022038	তখন শিষ্যেরা বললেন , “ প্রভু , দেখুন , এখানে দু ’ টা ছোরা আছে । ” যীশু উত্তর দিলেন , “ থাক্‌ , আর নয় । ”
42022039	যীশু সেই জায়গা ছেড়ে নিজের নিয়ম মত জৈতুন পাহাড়ে গেলেন । তাঁর শিষ্যেরা তাঁর পিছনে পিছনে গেলেন ।
42022040	ঠিক জায়গায় পৌঁছাবার পর যীশু তাঁদের বললেন , “ প্রার্থনা কর যেন পরীক্ষায় না পড় । ”
42022041	তারপর যীশু শিষ্যদের কাছ থেকে কিছু দূরে গিয়ে হাঁটু পেতে প্রার্থনা করতে লাগলেন ,
42022042	“ পিতা , যদি তুমি চাও তবে এই দুঃখের পেয়ালা আমার কাছ থেকে সরিয়ে নাও । তবুও আমার ইচ্ছামত নয় , তোমার ইচ্ছামতই হোক । ”
42022043	তখন স্বর্গ থেকে একজন দূত এসে যীশুকে শক্তি দান করলেন ।
42022044	মনের কষ্টে যীশু আরও আকুলভাবে প্রার্থনা করলেন । তাঁর গায়ের ঘাম রক্তের ফোঁটার মত হয়ে মাটিতে পড়তে লাগল ।
42022045	প্রার্থনার পরে তিনি উঠে তাঁর শিষ্যদের কাছে আসলেন । মনের দুঃখে ক্লান্ত হয়ে শিষ্যেরা ঘুমিয়ে পড়েছেন দেখে যীশু তাঁদের বললেন , “ কেন ঘুমাচ্ছ ? উঠে প্রার্থনা কর যেন পরীক্ষায় না পড় । ”
42022046	
42022047	যীশু তখনও কথা বলছেন এমন সময় অনেক লোক সেখানে আসল । যিহূদা নামে তাঁর বারোজন শিষ্যের মধ্যে একজন সেই লোকদের আগে আগে আসছিল । যিহূদা যীশুকে চুমু দেবার জন্য তাঁর কাছে আসল ।
42022048	তখন যীশু তাকে বললেন , “ যিহূদা , চুমু দিয়ে কি মনুষ্যপুত্রকে ধরিয়ে দিচ্ছ ? ”
42022049	যাঁরা যীশুর চারপাশে ছিলেন তাঁরা বুঝলেন কি হতে যাচ্ছে । এইজন্য তাঁরা যীশুকে বললেন , “ প্রভু , আমরা কি ছোরা দিয়ে আঘাত করব ? ”
42022050	শিষ্যদের মধ্যে একজন ছোরার আঘাতে মহাপুরোহিতের দাসের ডান কানটা কেটে ফেললেন ।
42022051	যীশু বললেন , “ থাক্‌ , আর নয় । ” এই বলে তিনি লোকটির কান ছুঁয়ে তাকে ভাল করলেন ।
42022052	যে সব প্রধান পুরোহিতেরা , উপাসনা-ঘরের কর্মচারীরা এবং বৃদ্ধ নেতারা যীশুকে ধরতে এসেছিলেন যীশু তাঁদের বললেন , “ আমি কি ডাকাত যে , আপনারা ছোরা ও লাঠি নিয়ে এসেছেন ?
42022053	উপাসনা-ঘরে দিনের পর দিন আমি আপনাদের সামনে ছিলাম , কিন্তু তখন তো আপনারা আমাকে ধরেন নি । তবে এখন অবশ্য আপনাদেরই সময় ; অন্ধকারের ক্ষমতা এখন দেখা যাচ্ছে । ”
42022054	তখন তাঁরা যীশুকে ধরে মহাপুরোহিতের বাড়ীতে নিয়ে গেলেন । পিতর দূরে থেকে পিছনে পিছনে যাচ্ছিলেন ।
42022055	উঠানের মাঝখানে যারা আগুন জ্বেলে বসে ছিল পিতর এসে তাদের মধ্যে বসলেন ।
42022056	একজন চাকরাণী সেই আগুনের আলোতে পিতরকে দেখতে পেল এবং ভাল করে তাকিয়ে দেখে বলল , “ এই লোকটাও ওর সংগে ছিল । ”
42022057	পিতর অস্বীকার করে বললেন , “ আমি ওকে চিনি না । ”
42022058	কিছুক্ষণ পরে আর একজন লোক তাঁকে দেখে বলল , “ তুমিও তো ওদের একজন । ” পিতর বললেন , “ না , আমি নই । ”
42022059	এক ঘণ্টা পরে আর একজন জোর দিয়ে বলল , “ এই লোকটি নিশ্চয়ই ওর সংগে ছিল , কারণ এ তো গালীল প্রদেশের লোক । ”
42022060	পিতর বললেন , “ দেখ , তুমি কি বলছ আমি বুঝতে পারছি না । ” পিতরের কথা শেষ হতে না হতেই একটা মোরগ ডেকে উঠল ।
42022061	তখন প্রভু মুখ ফিরিয়ে পিতরের দিকে দেখলেন । এতে যে কথা প্রভু তাঁকে বলেছিলেন সেই কথা পিতরের মনে পড়ল , “ আজ মোরগ ডাকবার আগে তুমি তিন বার বলবে যে , তুমি আমাকে চেন না । ”
42022062	তখন পিতর বাইরে গিয়ে খুব কাঁদতে লাগলেন ।
42022063	যারা যীশুকে পাহারা দিচ্ছিল তারা তাঁকে ঠাট্টা করতে ও মারতে লাগল ।
42022064	তারা যীশুর চোখ বেঁধে দিয়ে বলল , “ বল্‌তো দেখি , কে তোকে মারল ? ”
42022065	এইভাবে তারা আরও অনেক কথা বলে তাঁকে অপমান করল ।
42022066	সকাল হলে পর যিহূদীদের বৃদ্ধনেতারা , প্রধান পুরোহিতেরা এবং ধর্ম-শিক্ষকেরা একসংগে মিলিত হলেন এবং যীশুকে তাঁদের মহাসভার সামনে এনে বললেন ,
42022067	“ তুমি যদি মশীহ হও তবে আমাদের বল । ” যীশু বললেন , “ আমি যদি বলি তবুও আপনারা কোনমতেই বিশ্বাস করবেন না এবং আপনাদের কিছু জিজ্ঞাসা করলে উত্তর দেবেন না ।
42022068	
42022069	কিন্তু মনুষ্যপুত্র এখন থেকে সর্বশক্তিমান ঈশ্বরের ডানপাশে বসে থাকবেন । ”
42022070	তখন সকলে জিজ্ঞাসা করলেন , “ তাহলে তুমি কি ঈশ্বরের পুত্র ? ” তিনি তাঁদের বললেন , “ আপনারা ঠিকই বলছেন যে , আমি সে-ই । ”
42022071	তখন নেতারা বললেন , “ আমাদের আর সাক্ষ্যের কি দরকার ? আমরা নিজেরাই তো ওর মুখে শুনলাম । ”
42023001	তখন সেই সভার সকলে উঠে যীশুকে রোমীয় প্রধান শাসনকর্তা পীলাতের কাছে নিয়ে গেলেন ।
42023002	তাঁরা এই বলে যীশুর বিরুদ্ধে নালিশ জানাতে লাগলেন , “ আমরা দেখেছি , এই লোকটা সরকারের বিরুদ্ধে আমাদের লোকদের নিয়ে যাচ্ছে । সে সম্রাটকে কর্‌দিতে বারণ করে এবং বলে সে নিজেই মশীহ , একজন রাজা । ”
42023003	পীলাত যীশুকে জিজ্ঞাসা করলেন , “ তুমি কি যিহূদীদের রাজা ? ” যীশু বললেন , “ আপনি ঠিক কথাই বলছেন । ”
42023004	তখন পীলাত প্রধান পুরোহিতদের ও সমস্ত লোকদের বললেন , “ আমি তো এই লোকটির কোন দোষই দেখতে পাচ্ছি না । ”
42023005	কিন্তু তাঁরা জিদ করে বলতে লাগলেন , “ যিহূদিয়া প্রদেশের সব জায়গায় শিক্ষা দিয়ে এ লোকদের ক্ষেপিয়ে তুলছে । গালীল প্রদেশ থেকে সে শুরু করেছে , আর এখন এখানে এসেছে । ”
42023006	এই কথা শুনে পীলাত জিজ্ঞাসা করলেন যীশু গালীল প্রদেশের লোক কি না ।
42023007	শাসনকর্তা হেরোদের শাসনের অধীনে যে প্রদেশ আছে , যীশু সেই জায়গার লোক জানতে পেরে পীলাত তাঁকে হেরোদের কাছে পাঠিয়ে দিলেন । সেই সময় হেরোদও যিরূশালেমে ছিলেন ।
42023008	যীশুকে দেখে হেরোদ খুব খুশী হলেন । তিনি যীশুর সম্বন্ধে অনেক কথা শুনেছিলেন , তাই তিনি অনেক দিন ধরে তাঁকে দেখতে চাইছিলেন । হেরোদ আশা করেছিলেন যীশু তাঁকে কোন আশ্চর্য কাজ করে দেখাবেন ।
42023009	তিনি যীশুকে অনেক প্রশ্ন করলেন , কিন্তু যীশু কোন কথারই উত্তর দিলেন না ।
42023010	প্রধান পুরোহিতেরা এবং ধর্ম-শিক্ষকেরা সেখানে দাঁড়িয়ে চিৎকার করে যীশুকে দোষ দিতে লাগলেন ।
42023011	তখন হেরোদ যীশুকে অপমান ও ঠাট্টা করলেন , আর তাঁর সৈন্যেরাও তা-ই করল । তার পরে যীশুকে জমকালো একটা পোশাক পরিয়ে তিনি তাঁকে পীলাতের কাছে পাঠিয়ে দিলেন ।
42023012	এর আগে হেরোদ ও পীলাতের মধ্যে শত্রুতা ছিল , কিন্তু সেই দিন থেকে তাঁদের মধ্যে বন্ধুত্ব হল ।
42023013	পীলাত তখন প্রধান পুরোহিতদের , নেতাদের এবং সাধারণ লোকদের ডেকে একত্র করে বললেন ,
42023014	“ আপনারা এই লোকটিকে এই দোষ দিয়ে আমার কাছে এনেছেন যে , লোকদের সে সরকারের বিরুদ্ধে নিয়ে যাচ্ছে । কিন্তু তাকে আমি আপনাদের সামনেই জেরা করেছি । আপনারা তার বিরুদ্ধে যে সব দোষ দিচ্ছেন তার একটাতেও সে দোষী বলে আমি প্রমাণ পাই নি ।
42023015	হেরোদও নিশ্চয় তার কোন দোষ পান নি , কারণ তিনি তাকে আমাদের কাছে ফেরৎ পাঠিয়েছেন । আপনারা দেখতে পাচ্ছেন , মেরে ফেলবার মত এমন কোন অন্যায় কাজও সে করে নি ।
42023016	তাই আমি তাকে শাস্তি দিয়ে ছেড়ে দেব । ”
42023017	তিনি এই কথা বললেন কারণ উদ্ধার-পর্বের সময়ে প্রত্যেক বারই তাঁকে একজন কয়েদীকে ছেড়ে দিতে হত ।
42023018	কিন্তু লোকেরা একসংগে চেঁচিয়ে বলতে লাগল , “ ওকে দূর করুন , বারাব্বাকে আমাদের কাছে ছেড়ে দিন । ”
42023019	এই বারাব্বাকে শহরের মধ্যে বিদ্রোহ ও খুনাখুনির জন্য জেলে দেওয়া হয়েছিল ।
42023020	পীলাত কিন্তু যীশুকে ছেড়ে দিতে চেয়েছিলেন , সেইজন্য তিনি লোকদের আবার সেই একই কথা বললেন ।
42023021	কিন্তু লোকেরা এই বলে চেঁচাতেই থাকল , “ ওকে ক্রুশে দিন , ক্রুশে দিন । ”
42023022	পীলাত তৃতীয়বার লোকদের বললেন , “ কেন , এই লোকটি কি দোষ করেছে ? আমি তো তার কোন দোষই দেখতে পাচ্ছি না যাতে তাকে মৃত্যুর শাস্তি দেওয়া যায় । সেইজন্য তাকে আমি অন্য শাস্তি দেবার পর ছেড়ে দেব । ”
42023023	কিন্তু লোকেরা যীশুকে ক্রুশে দেবার জন্য চিৎকার করতে থাকল এবং শেষে তারা চেঁচিয়েই জয়ী হল । পীলাত লোকদের কথা মেনে নেওয়া ঠিক করলেন ।
42023024	বিদ্রোহ ও খুনের জন্য যাকে জেলে দেওয়া হয়েছিল লোকেরা তাকেই চেয়েছিল ; সেইজন্য পীলাত সেই লোককে ছেড়ে দিলেন এবং লোকদের ইচ্ছামত যীশুকে মেরে ফেলবার জন্য তাদের হাতে দিলেন ।
42023025	
42023026	সৈন্যেরা যখন যীশুকে নিয়ে যাচ্ছিল তখন শিমোন নামে কুরীণী শহরের একজন লোক গ্রামের দিক থেকে আসছিল । সৈন্যেরা তাকে জোর করে ধরে ক্রুশটা তার কাঁধে তুলে দিল যেন সে যীশুর পিছনে তা বয়ে নিয়ে যেতে পারে ।
42023027	অনেক লোক যীশুর পিছনে পিছনে যাচ্ছিল । তাদের মধ্যে অনেক স্ত্রীলোকও ছিল । তারা বুক চাপ্‌ড়ে কাঁদছিল ।
42023028	যীশু তাদের দিকে ফিরে বললেন , “ যিরূশালেমের মেয়েরা , আমার জন্য কেঁদো না । তোমাদের নিজেদের জন্য এবং তোমাদের ছেলেমেয়েদের জন্য কাঁদ ,
42023029	কারণ এমন দিন আসছে যখন লোকে বলবে , ‘ যাদের কখনও ছেলেমেয়ে হয় নি এবং যারা কখনও বুকের দুধ শিশুদের খাওয়ায় নি সেই বন্ধ্যা স্ত্রীলোকেরা ধন্যা । ’
42023030	সেই সময়ে লোকে বড় বড় পাহাড়কে বলবে , ‘ আমাদের উপর পড় , ’ আর ছোট ছোট পাহাড়কে বলবে , ‘ আমাদের ঢেকে রাখ । ’
42023031	গাছ সবুজ থাকতে যদি লোকে এই রকম করে তবে গাছ শুকনা হলে পর কিনা হবে ! ”
42023032	সৈন্যেরা দু ’ জন দোষী লোককেও মেরে ফেলবার জন্য যীশুর সংগে নিয়ে চলল ।
42023033	যে জায়গাটাকে মাথার খুলি বলা হত সেখানে পৌঁছে তারা যীশুকে ও সেই দু ’ জন দোষীকে ক্রুশে দিল-একজনকে যীশুর ডান দিকে ও অন্যজনকে বাঁদিকে ।
42023034	তখন যীশু বললেন , “ পিতা , এদের ক্ষমা কর , কারণ এরা কি করছে তা জানে না । ” তারা গুলিবাঁট করে যীশুর কাপড়-চোপড় নিজেদের মধ্যে ভাগ করে নিল ।
42023035	লোকেরা দাঁড়িয়ে দেখছিল । ধর্ম-নেতারা যীশুকে ঠাট্টা করে বললেন , “ সে তো অন্যদের রক্ষা করত । যদি সে ঈশ্বরের মশীহ , তাঁর বাছাই-করা লোক হয় তবে নিজেকে রক্ষা করুক ! ”
42023036	সৈন্যেরাও তাঁকে ঠাট্টা করতে লাগল । তারা যীশুকে খেতে দেবার জন্য তাঁর কাছে সির্কা নিয়ে গিয়ে বলল ,
42023037	“ তুমি যদি যিহূদীদের রাজা হও তবে নিজেকে রক্ষা কর । ”
42023038	ক্রুশে তাঁর মাথার উপরের দিকে একটা ফলকে এই কথা লেখা ছিল , “ এই লোকটি যিহূদীদের রাজা । ”
42023039	যে দু ’ জন দোষী লোককে সেখানে ক্রুশে টাংগানো হয়েছিল তাদের মধ্যে একজন যীশুকে টিট্‌কারি দিয়ে বলল , “ তুমি নাকি মশীহ ? তাহলে নিজেকে ও আমাদের রক্ষা কর । ”
42023040	তখন অন্য লোকটি তাকে বকুনি দিয়ে বলল , “ তুমি কি ঈশ্বরকে ভয় কর না ? তুমি তো একই রকম শাস্তি পাচ্ছ ।
42023041	আমরা উচিত শাস্তি পাচ্ছি । আমাদের যা পাওনা আমরা তা-ই পাচ্ছি , কিন্তু এই লোকটি তো কোন দোষ করে নি । ”
42023042	তারপর সে বলল , “ যীশু , আপনি যখন রাজত্ব করতে ফিরে আসবেন তখন আমার কথা মনে করবেন । ”
42023043	উত্তরে যীশু তাকে বললেন , “ আমি তোমাকে সত্যি বলছি , তুমি আজকেই আমার সংগে পরমদেশে উপস্থিত হবে । ”
42023044	তখন বেলা প্রায় দুপুর । সূর্য আলো দেওয়া বন্ধ করল এবং সারা দেশ অন্ধকার হয়ে গেল । বেলা তিনটা পর্যন্ত সেই রকমই রইল । যিরূশালেমের উপাসনা-ঘরের পর্দাটা মাঝখানে চিরে দু ’ ভাগ হয়ে গেল ।
42023045	
42023046	যীশু চিৎকার করে বললেন , “ পিতা , আমি তোমার হাতে আমার আত্মা তুলে দিলাম । ” এই কথা বলে তিনি প্রাণত্যাগ করলেন ।
42023047	এই সব দেখে রোমীয় শত-সেনাপতি ঈশ্বরের গৌরব করে বললেন , “ সত্যিই লোকটি নির্দোষ ছিল । ”
42023048	যে লোকেরা সেখানে জড়ো হয়েছিল তারা এই সমস্ত ঘটনা দেখে বুক চাপ্‌ড়াতে চাপ্‌ড়াতে সেখান থেকে ফিরে গেল ।
42023049	যাঁরা যীশুকে চিনতেন এবং যে স্ত্রীলোকেরা গালীল থেকে তাঁর সংগে সংগে এসেছিলেন তাঁরা সবাই দূরে দাঁড়িয়ে সব কিছু দেখছিলেন ।
42023050	যোষেফ নামে একজন সৎ ও ধার্মিক লোক মহাসভার সভ্য ছিলেন । তিনি অরিমাথিয়া নামে যিহূদীদের একটা গ্রামের লোক ।
42023051	যীশুর বিষয়ে সভার লোকদের সংগে তিনি একমত হতে পারেন নি । তিনি ঈশ্বরের রাজ্যের জন্য অপেক্ষা করছিলেন ।
42023052	পীলাতের কাছে গিয়ে তিনি যীশুর মৃতদেহটি চেয়ে নিলেন ।
42023053	পরে দেহটি ক্রুশ থেকে নামিয়ে কাপড় দিয়ে জড়ালেন এবং পাথর কেটে তৈরী করা একটা কবরের মধ্যে রাখলেন । সেই কবরে আর কখনও কাউকে রাখা হয় নি ।
42023054	সেই দিনটা ছিল বিশ্রামবারের আয়োজনের দিন । বিশ্রামবার প্রায় শুরু হয়ে গিয়েছিল ।
42023055	যে স্ত্রীলোকেরা যীশুর সংগে গালীল থেকে এসেছিলেন তাঁরা যোষেফের পিছনে পিছনে গিয়ে কবরটি দেখলেন এবং যীশুর দেহ কিভাবে রাখা হল তাও দেখলেন ।
42023056	তারপর তাঁরা ফিরে গিয়ে তাঁর দেহের জন্য সুগন্ধি মশলা এবং মলম তৈরী করলেন । এর পরে তাঁরা মোশির আদেশ মত বিশ্রামবারে বিশ্রাম করলেন ।
42024001	সপ্তার প্রথম দিনের খুব সকালবেলা সেই স্ত্রীলোকেরা সেই সুগন্ধি মশলা নিয়ে কবরের কাছে গেলেন ।
42024002	তাঁরা দেখলেন কবরের মুখ থেকে পাথরখানা সরিয়ে রাখা হয়েছে ,
42024003	কিন্তু কবরের ভিতরে গিয়ে তাঁরা প্রভু যীশুর দেহ দেখতে পেলেন না ।
42024004	যখন তাঁরা অবাক হয়ে সেই বিষয়ে ভাবছিলেন তখন বিদ্যুতের মত ঝক্‌ঝকে কাপড় পরা দু ’ জন লোক তাঁদের পাশে এসে দাঁড়ালেন ।
42024005	এতে স্ত্রীলোকেরা ভয় পেয়ে মাথা নীচু করলেন । লোক দু ’ টি তাঁদের বললেন , “ যিনি জীবিত তাঁকে মৃতদের মধ্যে খোঁজ করছ কেন ?
42024006	তিনি এখানে নেই ; তিনি জীবিত হয়ে উঠেছেন । তিনি যখন গালীলে ছিলেন তখন তিনি তোমাদের কাছে যা বলেছিলেন তা মনে করে দেখ ।
42024007	তিনি বলেছিলেন , মনুষ্যপুত্রকে পাপী লোকদের হাতে ধরিয়ে দেওয়া হবে । তার পরে তাঁকে ক্রুশে দেওয়া হবে এবং তৃতীয় দিনে তাঁকে আবার জীবিত হয়ে উঠতে হবে । ”
42024008	তখন তাঁদের সেই কথা মনে পড়ল ।
42024009	তাঁরা কবর থেকে ফিরে গিয়ে সেই এগারোজন শিষ্য এবং অন্য সকলকে এই সব কথা জানালেন ।
42024010	সেই স্ত্রীলোকদের মধ্যে ছিলেন মগ্‌দলীনী মরিয়ম , যোহানা ও যাকোবের মা মরিয়ম । তাঁদের সংগে আর অন্য যে স্ত্রীলোকেরা ছিলেন তাঁরাও এই সমস্ত কথা প্রেরিতদের কাছে বললেন ।
42024011	কিন্তু সেই সব কথা তাঁদের কাছে বাজে কথার মতই মনে হল । সেইজন্য সেই স্ত্রীলোকদের কথা তাঁরা বিশ্বাস করলেন না ।
42024012	পিতর কিন্তু উঠে দৌড়ে কবরের কাছে গেলেন এবং নীচু হয়ে কেবল কাপড়গুলোই দেখতে পেলেন । যা ঘটেছে তাতে আশ্চর্য হয়ে তিনি ফিরে আসলেন ।
42024013	সেই দিনেই দু ’ জন শিষ্য ইম্মায়ূ নামে একটা গ্রামে যাচ্ছিলেন । গ্রামটা যিরূশালেম থেকে প্রায় সাত মাইল দূরে ছিল ।
42024014	যা ঘটেছে তা নিয়ে তাঁরা আলাপ-আলোচনা করছিলেন ।
42024015	সেই সময় যীশু নিজেই সেখানে উপস্থিত হয়ে তাঁদের সংগে হাঁটতে আরম্ভ করলেন ।
42024016	তাঁদের চোখ যেন বন্ধ হয়ে গিয়েছিল , তাই তাঁরা যীশুকে চিনতে পারলেন না ।
42024017	তখন যীশু তাঁদের বললেন , “ আপনারা কি কথা বলতে বলতে যাচ্ছেন ? ” সেই দু ’ জন শিষ্য ম্লান মুখে দাঁড়িয়ে রইলেন ।
42024018	তখন ক্লিয়পা নামে তাঁদের মধ্যে একজন যীশুকে জিজ্ঞাসা করলেন , “ আপনিই কি যিরূশালেমের একমাত্র লোক যিনি জানেন না এই কয়দিনে সেখানে কি কি ঘটছে ? ”
42024019	যীশু তাঁদের বললেন , “ কি কি ঘটেছে ? ” তাঁরা বললেন , “ নাসরত গ্রামের যীশুকে নিয়ে যা যা ঘটেছে । তিনি নবী ছিলেন । তিনি কাজে ও কথায় ঈশ্বর ও সমস্ত লোকের চোখে শক্তিশালী ছিলেন ।
42024020	আমাদের প্রধান পুরোহিতেরা ও ধর্ম-নেতারা তাঁকে রোমীয়দের হাতে ধরিয়ে দিয়েছিলেন যাতে তারা তাঁর বিচার করে তাকে মৃত্যুর শাস্তি দেয় । পরে সেই যিহূদী নেতারা তাঁকে ক্রুশে দিয়েছিলেন ।
42024021	আমরা আশা করেছিলাম তিনিই ইস্রায়েল জাতিকে মুক্ত করবেন । কেবল তা-ই নয় , আজ তিন দিন হল এই সব ঘটনা ঘটেছে ।
42024022	আবার আমাদের দলের কয়েকজন স্ত্রীলোক আমাদের অবাক করেছেন । তাঁরা খুব সকালে যীশুর কবরে গিয়েছিলেন ,
42024023	কিন্তু সেখানে তাঁর দেহ দেখতে পান নি । তাঁরা ফিরে এসে বললেন , তাঁরা স্বর্গদূতদের দেখা পেয়েছেন আর সেই স্বর্গদূতেরা তাঁদের বলেছেন যে , যীশু বেঁচে আছেন ।
42024024	তখন আমাদের সংগে যাঁরা ছিলেন তাঁদের মধ্যে কয়েকজন কবরে গিয়ে স্ত্রীলোকেরা যেমন বলেছিলেন ঠিক তেমনি দেখতে পেলেন , কিন্তু যীশুকে দেখতে পেলেন না । ”
42024025	তখন যীশু তাঁদের বললেন , “ আপনারা কিছুই বোঝেন না । আপনাদের মন এমন অসাড় যে , নবীরা যা বলেছেন তা আপনারা বিশ্বাস করেন না ।
42024026	এই সমস্ত কষ্ট ভোগ করে কি মশীহের মহিমা লাভ করবার কথা ছিল না ? ”
42024027	এর পরে তিনি মোশির এবং সমস্ত নবীদের লেখা থেকে আরম্ভ করে গোটা পবিত্র শাস্ত্রের মধ্যে তাঁর নিজের বিষয়ে যা যা লেখা আছে তা সবই তাঁদের বুঝিয়ে বললেন ।
42024028	তাঁরা যে গ্রামে যাচ্ছিলেন সেই গ্রামের কাছাকাছি আসলে পর যীশু আরও দূরে যাবার ভাব দেখালেন ।
42024029	তখন তাঁরা খুব সাধাসাধি করে তাঁকে বললেন , “ এখন বেলা গেছে , সন্ধ্যা হয়েছে । আপনি আমাদের সংগে থাকুন । ” এতে তিনি তাঁদের সংগে থাকবার জন্য ঘরে ঢুকলেন ।
42024030	যখন তিনি তাঁদের সংগে খেতে বসলেন তখন রুটি নিয়ে ঈশ্বরকে ধন্যবাদ দিলেন এবং তা টুকরা করে তাঁদের দিলেন ।
42024031	তখন তাঁদের চোখ খুলে গেল ; তাঁরা যীশুকে চিনতে পারলেন , কিন্তু তার সংগে সংগেই তাঁকে আর দেখা গেল না ।
42024032	তখন তাঁরা একে অন্যকে বললেন , “ রাস্তায় যখন তিনি আমাদের সংগে কথা বলছিলেন এবং পবিত্র শাস্ত্র বুঝিয়ে দিচ্ছিলেন তখন আমাদের অন্তর কি জ্বলে জ্বলে উঠছিল না ? ”
42024033	তখনই সেই দু ’ জন উঠে যিরূশালেমে গেলেন এবং সেই এগারোজন শিষ্য ও তাঁদের সংগে অন্যদেরও এক জায়গায় দেখতে পেলেন ।
42024034	প্রভু যে সত্যিই জীবিত হয়ে উঠেছেন এবং শিমোনকে দেখা দিয়েছেন তা নিয়ে তখন তাঁরা আলোচনা করছিলেন ।
42024035	সেই দু ’ জন শিষ্য রাস্তায় যা হয়েছিল তা তাঁদের জানালেন । তাঁরা আরও জানালেন , তিনি যখন রুটি টুকরা টুকরা করছিলেন তখন কেমন করে তাঁরা তাঁকে চিনতে পেরেছিলেন ।
42024036	সেই শিষ্যেরা যখন এই কথা বলছিলেন তখন যীশু নিজে তাঁদের মধ্যে এসে দাঁড়িয়ে তাঁদের সবাইকে বললেন , “ তোমাদের শান্তি হোক । ”
42024037	তাঁরা ভূত দেখছেন ভেবে খুব ভয় পেলেন ।
42024038	যীশু তাঁদের বললেন , “ কেন তোমরা অস্থির হচ্ছ আর কেনই বা তোমাদের মনে সন্দেহ জাগছে ?
42024039	আমার হাত ও পা দেখ । দেখ , এ আমি । আমাকে ছুঁয়ে দেখ , কারণ ভূতের তো আমার মত হাড়-মাংস নেই । ”
42024040	এই কথা বলে যীশু তাঁর হাত ও পা তাঁদের দেখালেন ।
42024041	কিন্তু তাঁরা এত আশ্চর্য ও আনন্দিত হয়েছিলেন যে , বিশ্বাস করতে পারছিলেন না । তখন যীশু তাঁদের বললেন , “ তোমাদের এখানে কি কোন খাবার আছে ? ”
42024042	তাঁরা তাঁকে এক টুকরা ভাজা মাছ দিলেন ।
42024043	তিনি তা নিয়ে তাঁদের সামনেই খেলেন ।
42024044	তারপর তিনি তাঁদের বললেন , “ আমি যখন তোমাদের সংগে ছিলাম তখন বলেছিলাম , মোশির আইন-কানুনে , নবীদের লেখায় ও গীতসংহিতার মধ্যে আমার বিষয়ে যে যে কথা লেখা আছে তার সব পূর্ণ হতেই হবে । ”
42024045	পবিত্র শাস্ত্র বুঝবার জন্য তিনি শিষ্যদের বুদ্ধি খুলে দিলেন এবং তাঁদের বললেন , “ লেখা আছে , মশীহকে কষ্ট ভোগ করতে হবে এবং তিন দিনের দিন মৃত্যু থেকে জীবিত হয়ে উঠতে হবে ।
42024046	
42024047	আরও লেখা আছে , যিরূশালেম থেকে আরম্ভ করে সমস্ত জাতির কাছে মশীহের নামে এই খবর প্রচার করা হবে যে , পাপ থেকে মন ফিরালে পাপের ক্ষমা পাওয়া যায় ।
42024048	তোমরাই এই সমস্ত বিষয়ের সাক্ষী ।
42024049	দেখ , আমার পিতা যা দেবার প্রতিজ্ঞা করেছেন তা আমি তোমাদের কাছে পাঠিয়ে দেব । স্বর্গ থেকে শক্তি না পাওয়া পর্যন্ত তোমরা এই শহরেই থেকো । ”
42024050	পরে যীশু তাঁর শিষ্যদের নিয়ে বৈথনিয়া পর্যন্ত গেলেন । সেখানে তিনি হাত তুলে তাঁদের আশীর্বাদ করলেন ।
42024051	আশীর্বাদ করতে করতেই তিনি তাঁদের ছেড়ে গেলেন এবং তাঁকে স্বর্গে তুলে নেওয়া হল ।
42024052	তখন তাঁরা উবুড় হয়ে প্রণাম করে তাঁকে ঈশ্বরের সম্মান দিলেন এবং খুব আনন্দের সংগে যিরূশালেমে ফিরে গেলেন ।
42024053	তাঁরা সব সময় উপাসনা-ঘরে উপস্থিত থেকে ঈশ্বরের গৌরব করতে লাগলেন ।
43001001	প্রথমেই বাক্য ছিলেন , বাক্য ঈশ্বরের সংগে ছিলেন এবং বাক্য নিজেই ঈশ্বর ছিলেন ।
43001002	আর প্রথমেই তিনি ঈশ্বরের সংগে ছিলেন ।
43001003	সব কিছুই সেই বাক্যের দ্বারা সৃষ্ট হয়েছিল , আর যা কিছু সৃষ্ট হয়েছিল সেগুলোর মধ্যে কোন কিছুই তাঁকে ছাড়া সৃষ্ট হয় নি ।
43001004	তাঁর মধ্যে জীবন ছিল এবং সেই জীবনই ছিল মানুষের আলো ।
43001005	সেই আলো অন্ধকারের মধ্যে জ্বলছে কিন্তু অন্ধকার আলোকে জয় করতে পারে নি ।
43001006	ঈশ্বর যোহন নামে একজন লোককে পাঠিয়েছিলেন ।
43001007	তিনি আলোর বিষয়ে সাক্ষী হিসাবে সাক্ষ্য দিতে এসেছিলেন যেন সকলে তাঁর সাক্ষ্য শুনে বিশ্বাস করতে পারে ।
43001008	যোহন নিজে সেই আলো ছিলেন না কিন্তু সেই আলোর বিষয়ে সাক্ষ্য দিতে এসেছিলেন ।
43001009	সেই আসল আলো , যিনি প্রত্যেক মানুষকে আলো দান করেন , তিনি জগতে আসছিলেন ।
43001010	তিনি জগতেই ছিলেন এবং জগৎ তাঁর দ্বারাই সৃষ্ট হয়েছিল , তবু জগতের মানুষ তাঁকে চিনল না ।
43001011	তিনি নিজের দেশে আসলেন , কিন্তু তাঁর নিজের লোকেরাই তাঁকে গ্রহণ করল না ।
43001012	তবে যতজন তাঁর উপর বিশ্বাস করে তাঁকে গ্রহণ করল তাদের প্রত্যেককে তিনি ঈশ্বরের সন্তান হবার অধিকার দিলেন ।
43001013	এই লোকদের জন্ম রক্ত থেকে হয় নি , শারীরিক কামনা বা পুরুষের বাসনা থেকেও হয় নি , কিন্তু ঈশ্বর থেকেই হয়েছে ।
43001014	সেই বাক্যই মানুষ হয়ে জন্মগ্রহণ করলেন এবং আমাদের মধ্যে বাস করলেন । পিতা ঈশ্বরের একমাত্র পুত্র হিসাবে তাঁর যে মহিমা সেই মহিমা আমরা দেখেছি । তিনি দয়া ও সত্যে পূর্ণ ।
43001015	যোহন তাঁর বিষয়ে জোর গলায় সাক্ষ্য দিয়ে বললেন , “ উনিই সেই লোক যাঁর বিষয়ে আমি বলেছিলাম , যিনি আমার পরে আসছেন তিনি আমার চেয়ে মহান , কারণ তিনি আমার অনেক আগে থেকেই আছেন । ”
43001016	আমরা সকলে তাঁর সেই পূর্ণতা থেকে দয়ার উপরে আরও দয়া পেয়েছি ।
43001017	মোশির মধ্য দিয়ে আইন-কানুন দেওয়া হয়েছিল , কিন্তু যীশু খ্রীষ্টের মধ্য দিয়ে দয়া ও সত্য এসেছে ।
43001018	ঈশ্বরকে কেউ কখনও দেখে নি । তাঁর সংগে থাকা সেই একমাত্র পুত্র , যিনি নিজেই ঈশ্বর , তিনিই তাঁকে প্রকাশ করেছেন ।
43001019	যখন যিহূদী নেতারা যিরূশালেম শহর থেকে কয়েকজন পুরোহিত ও লেবীয়কে যোহনের কাছে পাঠালেন তখন যোহন তাঁদের কাছে সাক্ষ্য দিলেন । তাঁরা জিজ্ঞাসা করলেন , “ আপনি কে ? ”
43001020	উত্তরে যোহন অস্বীকার করলেন না বরং স্বীকার করে বললেন , “ আমি মশীহ নই । ”
43001021	তখন তাঁরা যোহনকে জিজ্ঞাসা করলেন , “ তবে কে ? আপনি কি এলিয় ? ” তিনি বললেন , “ না , আমি এলিয় নই । ” তাঁরা বললেন , “ তাহলে আপনি কি সেই নবী ? ” উত্তরে তিনি বললেন , “ না । ”
43001022	তখন তাঁরা তাঁকে বললেন , “ তাহলে আপনি কে ? যাঁরা আমাদের পাঠিয়েছেন ফিরে গিয়ে তাঁদের তো আমাদের উত্তর দিতে হবে । আপনার নিজের সম্বন্ধে আপনি নিজে কি বলেন ? ”
43001023	যোহন বললেন , “ আমিই সেই কণ্ঠস্বর , যার বিষয়ে নবী যিশাইয় বলেছেন , মরু-এলাকায় একজনের কণ্ঠস্বর চিৎকার করে জানাচ্ছে , তোমরা প্রভুর পথ সোজা কর । ”
43001024	যোহনের কাছে যাঁদের পাঠানো হয়েছিল তাঁরা ছিলেন ফরীশী । তাঁরা যোহনকে জিজ্ঞাসা করলেন ,
43001025	“ যদি আপনি মশীহও নন , এলিয়ও নন কিম্বা সেই নবীও নন , তবে কেন আপনি বাপ্তিস্ম দিচ্ছেন ? ”
43001026	যোহন উত্তরে সেই ফরীশীদের বললেন , “ আমি জলে বাপ্তিস্ম দিচ্ছি বটে , কিন্তু আপনাদের মধ্যে এমন একজন আছেন যাঁকে আপনারা চেনেন না ।
43001027	উনিই সেই লোক যাঁর আমার পরে আসবার কথা ছিল । আমি তাঁর জুতার ফিতাটা পর্যন্ত খুলে দেবার যোগ্য নই । ”
43001028	যর্দন নদীর অন্য পারে বৈথনিয়া গ্রামে যেখানে যোহন বাপ্তিস্ম দিচ্ছিলেন সেখানে এই সব ঘটেছিল ।
43001029	পরের দিন যোহন যীশুকে তাঁর নিজের দিকে আসতে দেখে বললেন , “ ঐ দেখ ঈশ্বরের মেষ-শিশু , যিনি মানুষের সমস্ত পাপ দূর করেন ।
43001030	ইনিই সেই লোক যাঁর বিষয়ে আমি বলেছিলাম , আমার পরে একজন আসছেন যিনি আমার চেয়ে মহান , কারণ তিনি আমার অনেক আগে থেকেই আছেন ।
43001031	আমি তাঁকে চিনতাম না , কিন্তু তিনি যেন ইস্রায়েলীয়দের কাছে প্রকাশিত হন সেইজন্য আমি এসে জলে বাপ্তিস্ম দিচ্ছি । ”
43001032	তারপর যোহন এই সাক্ষ্য দিলেন , “ আমি পবিত্র আত্মাকে কবুতরের মত হয়ে স্বর্গ থেকে নেমে এসে তাঁর উপরে থাকতে দেখেছি ।
43001033	আমি তাঁকে চিনতাম না , কিন্তু যিনি আমাকে জলে বাপ্তিস্ম দিতে পাঠিয়েছেন তিনিই আমাকে বলে দিয়েছেন , ‘ যাঁর উপরে পবিত্র আত্মাকে নেমে এসে থাকতে দেখবে , তিনিই সেই জন যিনি পবিত্র আত্মাতে বাপ্তিস্ম দেবেন । ’
43001034	আমি তা দেখেছি আর সাক্ষ্য দিচ্ছি যে , ইনিই ঈশ্বরের পুত্র । ”
43001035	পরের দিন যোহন ও তাঁর দু ’ জন শিষ্য আবার সেখানে ছিলেন ।
43001036	এমন সময় যীশুকে হেঁটে যেতে দেখে যোহন বললেন , “ ঐ দেখ , ঈশ্বরের মেষ-শিশু । ”
43001037	যোহনকে এই কথা বলতে শুনে সেই দু ’ জন শিষ্য যীশুর পিছনে পিছনে যেতে লাগলেন ।
43001038	যীশু পিছন ফিরে তাঁদের আসতে দেখে বললেন , “ তোমরা কিসের খোঁজ করছ ? ” যোহনের শিষ্যেরা জিজ্ঞাসা করলেন , “ রব্বি ( অর্থাৎ গুরু ) , আপনি কোথায় থাকেন ? ”
43001039	যীশু তাঁদের বললেন , “ এসে দেখ । ” তখন তাঁরা গিয়ে যীশু যেখানে থাকতেন সেই জায়গাটা দেখলেন এবং সেই দিন তাঁর সংগেই রইলেন । তখন প্রায় বিকাল চারটা ।
43001040	যোহনের কথা শুনে যে দু ’ জন যীশুর পিছনে পিছনে গিয়েছিলেন তাঁদের একজনের নাম ছিল আন্দ্রিয় । ইনি ছিলেন শিমোন-পিতরের ভাই ।
43001041	আন্দ্রিয় প্রথমে তাঁর ভাই শিমোনকে খুঁজে বের করলেন এবং বললেন , “ আমরা মশীহের ( অর্থাৎ খ্রীষ্টের ) দেখা পেয়েছি । ”
43001042	আন্দ্রিয় শিমোনকে যীশুর কাছে আনলেন । যীশু শিমোনের দিকে তাকিয়ে বললেন , “ তুমি যোহনের ছেলে শিমোন , কিন্তু তোমাকে কৈফা বলে ডাকা হবে । ” এই নামের অর্থ পিতর , অর্থাৎ পাথর ।
43001043	পরের দিন যীশু ঠিক করলেন তিনি গালীল প্রদেশে যাবেন । সেই সময় যীশু ফিলিপের খোঁজ পেয়ে তাঁকে বললেন , “ এস , আমার শিষ্য হও । ”
43001044	ফিলিপ ছিলেন বৈৎসৈদা গ্রামের লোক । আন্দ্রিয় আর পিতরও ঐ একই গ্রামের লোক ছিলেন ।
43001045	ফিলিপ নথনেলকে খুঁজে বের করে বললেন , “ মোশি যাঁর কথা আইন-কানুনে লিখে গেছেন এবং যাঁর বিষয়ে নবীরাও লিখেছেন আমরা তাঁর দেখা পেয়েছি । তিনি যোষেফের পুত্র যীশু , নাসরত গ্রামের লোক । ”
43001046	নথনেল ফিলিপকে বললেন , “ নাসরত থেকে কি ভাল কোন কিছু আসতে পারে ? ” ফিলিপ তাঁকে বললেন , “ এসে দেখ । ”
43001047	যীশু নথনেলকে নিজের দিকে আসতে দেখে তাঁর বিষয়ে বললেন , “ ঐ দেখ , একজন সত্যিকারের ইস্রায়েলীয় । তার মনে কোন ছলনা নেই । ”
43001048	নথনেল যীশুকে জিজ্ঞাসা করলেন , “ আপনি কেমন করে আমাকে চিনলেন ? ” যীশু উত্তরে তাঁকে বললেন , “ ফিলিপ তোমাকে ডাকবার আগে যখন তুমি সেই ডুমুর গাছের তলায় ছিলে , আমি তখনই তোমাকে দেখেছিলাম । ”
43001049	এতে নথনেল যীশুকে বললেন , “ গুরু , আপনিই ঈশ্বরের পুত্র , আপনিই ইস্রায়েলীয়দের রাজা । ”
43001050	যীশু তাঁকে বললেন , “ তোমাকে সেই ডুমুর গাছের তলায় দেখেছি , এই কথা বলবার জন্যই কি বিশ্বাস করলে ? এর চেয়ে আরও অনেক মহৎ ব্যাপার তুমি দেখতে পাবে । ”
43001051	পরে যীশু বললেন , “ আমি তোমাদের সত্যিই বলছি , তোমরা স্বর্গ খোলা দেখবে , আর দেখবে ঈশ্বরের দূতেরা মনুষ্যপুত্রের কাছ থেকে উঠছেন এবং তাঁর কাছে নামছেন । ”
43002001	এর দু ’ দিন পরে গালীলের কান্না গ্রামে একটা বিয়ে হয়েছিল । যীশুর মা সেখানে উপস্থিত ছিলেন ।
43002002	সেই বিয়েতে যীশু এবং তাঁর শিষ্যেরাও নিমন্ত্রণ পেয়েছিলেন ।
43002003	পরে যখন সমস্ত আংগুর-রস ফুরিয়ে গেল তখন যীশুর মা যীশুকে বললেন , “ এদের আংগুর-রস নেই । ”
43002004	যীশু তাঁর মাকে বললেন , “ এই ব্যাপারে তোমার সংগে আমার কি সম্বন্ধ ? আমার সময় এখনও হয় নি । ”
43002005	তাঁর মা তখন চাকরদের বললেন , “ ইনি তোমাদের যা করতে বলেন তা-ই কর । ”
43002006	যিহূদী ধর্মের নিয়ম মত শুচি হবার জন্য সেই জায়গায় পাথরের ছয়টা জালা বসানো ছিল । সেগুলোর প্রত্যেকটাতে কমবেশ পঁয়তাল্লিশ লিটার করে জল ধরত ।
43002007	যীশু সেই চাকরদের বললেন , “ এই জালাগুলোতে জল ভরে দাও । চাকরেরা তখন জালাগুলো কানায় কানায় জল ভরে দিল ।
43002008	তারপর যীশু তাদের বললেন , “ এবার ওখান থেকে অল্প তুলে ভোজের কর্তার কাছে নিয়ে যাও । ” চাকরেরা তা-ই করল ।
43002009	সেই আংগুর-রস , যা জল থেকে হয়েছিল , ভোজের কর্তা তা খেয়ে দেখলেন । কিন্তু সেই রস কোথা থেকে আসল তা তিনি জানতেন না ; তবে যে চাকরেরা জল তুলেছিল তারা জানত । তাই ভোজের কর্তা বরকে ডেকে বললেন ,
43002010	“ প্রথমে সকলে ভাল আংগুর-রস খেতে দেয় । তারপর যখন লোকের ইচ্ছামত খাওয়া শেষ হয় তখন যে রস দেয় তা আগের চেয়ে কিছু মন্দ । কিন্তু তুমি ভাল আংগুর-রস এখনও পর্যন্ত রেখেছ । ”
43002011	যীশু গালীল প্রদেশের কান্না গ্রামে চিহ্ন হিসাবে এই প্রথম আশ্চর্য কাজ করে নিজের মহিমা প্রকাশ করলেন । এতে তাঁর শিষ্যেরা তাঁর উপর বিশ্বাস করলেন ।
43002012	তারপর যীশু , তাঁর মা , তাঁর ভাইয়েরা ও তাঁর শিষ্যেরা কফরনাহূম শহরে গেলেন , কিন্তু বেশী দিন তাঁরা সেখানে থাকলেন না ।
43002013	যিহূদীদের উদ্ধার-পর্বের সময় কাছে আসলে পর যীশু যিরূশালেমে গেলেন ।
43002014	তিনি সেখানে দেখলেন , লোকেরা উপাসনা-ঘরের মধ্যে গরু , ভেড়া আর কবুতর বিক্রি করছে এবং টাকা বদল করে দেবার লোকেরাও বসে আছে ।
43002015	এই সব দেখে তিনি দড়ি দিয়ে একটা চাবুক তৈরী করলেন , আর তা দিয়ে সমস্ত গরু , ভেড়া এবং লোকদেরও সেখান থেকে তাড়িয়ে দিলেন । টাকা বদল করে দেবার লোকদের টাকা-পয়সা ছড়িয়ে দিয়ে তিনি তাদের টেবিলগুলো উল্টে ফেললেন ।
43002016	যারা কবুতর বিক্রি করছিল যীশু তাদের বললেন , “ এই জায়গা থেকে এই সব নিয়ে যাও । আমার পিতার ঘরকে ব্যবসার ঘর কোরো না । ”
43002017	এতে পবিত্র শাস্ত্রে লেখা এই কথাটা তাঁর শিষ্যদের মনে পড়ল : তোমার ঘরের জন্য আমার যে গভীর ভালবাসা , সেই ভালবাসাই আমার অন্তরকে জ্বালিয়ে তুলবে ।
43002018	তখন যিহূদী নেতারা যীশুকে জিজ্ঞাসা করলেন , “ কিন্তু এই সব করবার অধিকার যে তোমার সত্যিই আছে তার প্রমাণ হিসাবে তুমি কি আশ্চর্য কাজ আমাদের দেখাতে পার ? ”
43002019	উত্তরে যীশু তাঁদের বললেন , “ ঈশ্বরের ঘর আপনারা ভেংগে ফেলুন , তিন দিনের মধ্যে আবার আমি তা উঠাব । ”
43002020	এই কথা শুনে যিহূদী নেতারা তাঁকে বললেন , “ এই উপাসনা-ঘরটা তৈরী করতে ছেচল্লিশ বছর লেগেছিল , আর তুমি কি তিন দিনের মধ্যে এটা উঠাবে ? ”
43002021	যীশু কিন্তু ঈশ্বরের ঘর বলতে নিজের দেহের কথাই বলছিলেন ।
43002022	তাই যীশু মৃত্যু থেকে জীবিত হয়ে উঠলে পর তাঁর শিষ্যদের মনে পড়ল যে , তিনি ঐ কথাই বলেছিলেন । তখন শিষ্যেরা পবিত্র শাস্ত্রের কথায় এবং যীশু যে কথা বলেছিলেন তাতে বিশ্বাস করলেন ।
43002023	উদ্ধার-পর্বের সময় যীশু যিরূশালেমে থেকে যে সব আশ্চর্য কাজ করছিলেন তা দেখে অনেকেই তাঁর উপর বিশ্বাস করল ।
43002024	যীশু কিন্তু তাদের কাছে নিজেকে ধরা দিলেন না , কারণ তিনি সব মানুষকে জানতেন ।
43002025	মানুষের বিষয়ে কারও সাক্ষ্যের দরকারও তাঁর ছিল না , কারণ মানুষের মনে যা আছে তা তাঁর জানা ছিল ।
43003001	ফরীশীদের মধ্যে নীকদীম নামে যিহূদীদের একজন নেতা ছিলেন ।
43003002	একদিন রাতে তিনি যীশুর কাছে এসে বললেন , “ গুরু , আমরা জানি আপনি একজন শিক্ষক হিসাবে ঈশ্বরের কাছ থেকে এসেছেন , কারণ আপনি যে সব আশ্চর্য কাজ করছেন , ঈশ্বর সংগে না থাকলে কেউ তা করতে পারে না । ”
43003003	যীশু নীকদীমকে বললেন , “ আমি আপনাকে সত্যিই বলছি , নতুন করে জন্ম না হলে কেউ ঈশ্বরের রাজ্য দেখতে পায় না । ”
43003004	তখন নীকদীম তাঁকে বললেন , “ মানুষ বুড়ো হয়ে গেলে কেমন করে তার আবার জন্ম হতে পারে ? দ্বিতীয় বার মায়ের গর্ভে ফিরে গিয়ে সে কি আবার জন্মগ্রহণ করতে পারে ? ”
43003005	উত্তরে যীশু বললেন , “ আমি আপনাকে সত্যিই বলছি , জল এবং পবিত্র আত্মা থেকে জন্ম না হলে কেউই ঈশ্বরের রাজ্যে ঢুকতে পারে না ।
43003006	মানুষ থেকে যা জন্মে তা মানুষ , আর যা পবিত্র আত্মা থেকে জন্মে তা আত্মা ।
43003007	আমি যে আপনাকে বললাম , আপনাদের নতুন করে জন্ম হওয়া দরকার , এতে আশ্চর্য হবেন না ।
43003008	বাতাস যেদিকে ইচ্ছা সেই দিকে বয় আর আপনি তাঁর শব্দ শুনতে পান , কিন্তু কোথা থেকে আসে এবং কোথায়ই বা যায় তা আপনি জানেন না । পবিত্র আত্মা থেকে যাদের জন্ম হয়েছে তাদেরও ঠিক সেই রকম হয় । ”
43003009	নীকদীম যীশুকে জিজ্ঞাসা করলেন , “ এ কেমন করে হতে পারে ? ”
43003010	তখন যীশু তাঁকে বললেন , “ আপনি ইস্রায়েলীয়দের শিক্ষক হয়েও কি এই সব বোঝেন না ?
43003011	আপনাকে সত্যিই বলছি , আমরা যা জানি তা-ই বলি এবং যা দেখেছি সেই সম্বন্ধে সাক্ষ্য দিই , কিন্তু আপনারা আমাদের সাক্ষ্য অগ্রাহ্য করেন ।
43003012	আমি আপনাদের কাছে জাগতিক বিষয়ে কথা বললে যখন বিশ্বাস করেন না তখন স্বর্গীয় বিষয়ে কথা বললে কেমন করে বিশ্বাস করবেন ?
43003013	“ যিনি স্বর্গে থাকেন এবং স্বর্গ থেকে নেমে এসেছেন সেই মনুষ্যপুত্র ছাড়া আর কেউ স্বর্গে ওঠে নি ।
43003014	মোশি যেমন মরু-এলাকায় সেই সাপকে উঁচুতে তুলেছিলেন তেমনি মনুষ্যপুত্রকেও উঁচুতে তুলতে হবে ,
43003015	যেন যে কেউ তাঁর উপরে বিশ্বাস করে সে অনন্ত জীবন পায় ।
43003016	“ ঈশ্বর মানুষকে এত ভালবাসলেন যে , তাঁর একমাত্র পুত্রকে তিনি দান করলেন , যেন যে কেউ সেই পুত্রের উপরে বিশ্বাস করে সে বিনষ্ট না হয় কিন্তু অনন্ত জীবন পায় ।
43003017	ঈশ্বর মানুষকে দোষী প্রমাণ করবার জন্য তাঁর পুত্রকে জগতে পাঠান নি , বরং মানুষ যেন পুত্রের দ্বারা পাপ থেকে উদ্ধার পায় সেইজন্য তিনি তাঁকে পাঠিয়েছেন ।
43003018	যে সেই পুত্রের উপরে বিশ্বাস করে তার কোন বিচার হয় না , কিন্তু যে বিশ্বাস করে না তাকে দোষী বলে আগেই স্থির করা হয়ে গেছে , কারণ সে ঈশ্বরের একমাত্র পুত্রের উপরে বিশ্বাস করে নি ।
43003019	তাকে দোষী বলে স্থির করা হয়েছে কারণ জগতে আলো এসেছে , কিন্তু মানুষের কাজ মন্দ বলে মানুষ আলোর চেয়ে অন্ধকারকে বেশী ভালবেসেছে ।
43003020	যে কেউ অন্যায় কাজ করতে থাকে সে আলো ঘৃণা করে । তার অন্যায় কাজগুলো প্রকাশ হয়ে পড়বে বলে সে আলোর কাছে আসে না ।
43003021	কিন্তু যে সত্যের পথে চলে সে আলোর কাছে আসে যেন তার কাজগুলো যে ঈশ্বরের ইচ্ছামত করা হয়েছে তা প্রকাশ পায় । ”
43003022	এর পরে যীশু ও তাঁর শিষ্যেরা যিহূদিয়া প্রদেশে গেলেন । সেখানে তিনি তাঁর শিষ্যদের সংগে কিছু দিন থাকলেন এবং লোকদের বাপ্তিস্ম দিতে লাগলেন ।
43003023	শালীম নামে একটা গ্রামের কাছে ঐনোন বলে একটা জায়গায় তখন যোহনও বাপ্তিস্ম দিচ্ছিলেন , কারণ সেই জায়গায় অনেক জল ছিল আর লোকেরাও এসে বাপ্তিস্ম গ্রহণ করছিল ।
43003024	তখনও যোহনকে জেলখানায় বন্দী করা হয় নি ।
43003025	সেই সময় ধর্মের নিয়ম মত শুচি হওয়ার বিষয় নিয়ে যোহনের শিষ্যেরা একজন যিহূদীর সংগে তর্ক আরম্ভ করেছিলেন ।
43003026	পরে তাঁরা যোহনের কাছে এসে বললেন , “ গুরু , যিনি যর্দনের অন্য পারে আপনার সংগে ছিলেন এবং যাঁর বিষয়ে আপনি সাক্ষ্য দিয়েছিলেন , দেখুন , তিনি বাপ্তিস্ম দিচ্ছেন আর সবাই তাঁর কাছে যাচ্ছে । ”
43003027	এর উত্তরে যোহন বললেন , “ স্বর্গ থেকে দেওয়া না হলে কারও পক্ষে কোন কিছুই পাওয়া সম্ভব নয় ।
43003028	তোমরাই আমাকে বলতে শুনেছ যে , আমি মশীহ নই , কিন্তু আমাকে তাঁর আগে পাঠানো হয়েছে ।
43003029	যার হাতে কন্যাকে দেওয়া হয়েছে , সে-ই বর । বরের বন্ধু দাঁড়িয়ে বরের কথা শোনে এবং তাঁর গলার আওয়াজ শুনে খুব খুশী হয় । ঠিক সেইভাবে আমার আনন্দও আজ পূর্ণ হল ।
43003030	তাঁকে বেড়ে উঠতে হবে আর আমাকে সরে যেতে হবে । ”
43003031	যিনি উপর থেকে আসেন তিনি সকলের উপরে । যে পৃথিবী থেকে আসে সে পৃথিবীর , আর সে পৃথিবীর কথাই বলে । কিন্তু যিনি স্বর্গ থেকে আসেন তিনিই সকলের উপরে ।
43003032	তিনি যা দেখেছেন আর শুনেছেন তারই সাক্ষ্য দেন , কিন্তু কেউ তাঁর সাক্ষ্য গ্রাহ্য করে না ।
43003033	যে তাঁর সাক্ষ্য গ্রাহ্য করেছে সে তার দ্বারাই প্রমাণ করেছে যে , ঈশ্বর যা বলেন তা সত্যি ।
43003034	ঈশ্বর যাঁকে পাঠিয়েছেন তিনি ঈশ্বরেরই কথা বলেন , কারণ ঈশ্বর তাঁকে পবিত্র আত্মা মেপে দেন না ।
43003035	পিতা পুত্রকে ভালবাসেন এবং তাঁর হাতে সমস্তই দিয়েছেন ।
43003036	যে কেউ পুত্রের উপরে বিশ্বাস করে সে তখনই অনন্ত জীবন পায় , কিন্তু যে পুত্রকে অমান্য করে সে সেই জীবন কখনও পাবে না , বরং ঈশ্বরের ক্রোধ তার উপরে থাকবে ।
43004001	যীশু যে যোহনের চেয়ে অনেক বেশী শিষ্য করছেন এবং বাপ্তিস্ম দিচ্ছেন তা ফরীশীরা শুনেছিলেন ।
43004002	( অবশ্য যীশু নিজে বাপ্তিস্ম দিচ্ছিলেন না , তাঁর শিষ্যেরাই দিচ্ছিলেন । )
43004003	যীশু তা জানতে পেরে যিহূদিয়া প্রদেশ ছেড়ে আবার গালীলে চলে গেলেন ।
43004004	গালীলে যাবার সময় তাঁকে শমরিয়া প্রদেশের মধ্য দিয়ে যেতে হল ।
43004005	তিনি শুখর নামে শমরিয়ার একটা গ্রামে আসলেন । যাকোব তাঁর ছেলে যোষেফকে যে জমি দান করেছিলেন এই গ্রামটা ছিল তারই কাছে ।
43004006	সেই জায়গায় যাকোবের কূয়া ছিল । পথে হাঁটতে হাঁটতে ক্লান্ত হয়ে যীশু সেই কূয়ার পাশে বসলেন । তখন বেলা প্রায় দুপুর ।
43004007	যীশুর শিষ্যেরা খাবার কিনতে গ্রামে গেছেন ; এমন সময় শমরিয়ার একজন স্ত্রীলোক জল তুলতে আসল । যীশু তাকে বললেন , “ আমাকে একটু জল খেতে দাও । ”
43004008	
43004009	সেই শমরীয় স্ত্রীলোকটি তাঁকে বলল , “ আমি তো শমরীয় স্ত্রীলোক । আপনি যিহূদী হয়ে কেমন করে আমার কাছে জল চাইছেন ? ” স্ত্রীলোকটি এই কথা বলল কারণ যিহূদী এবং শমরীয়দের মধ্যে ধরা-ছোঁয়ার বাছ-বিচার ছিল ।
43004010	যীশু সেই স্ত্রীলোকটিকে উত্তর দিলেন , “ তুমি যদি জানতে ঈশ্বরের দান কি আর কে তোমার কাছে জল চাইছেন তবে তুমিই তাঁর কাছে জল চাইতে আর তিনি তোমাকে জীবন্ত জল দিতেন । ”
43004011	স্ত্রীলোকটি বলল , “ কিন্তু আপনার কাছে জল তুলবার কিছুই নেই আর কূয়াটাও গভীর । তবে সেই জীবন্ত জল কোথা থেকে পেলেন ?
43004012	আপনি আমাদের পূর্বপুরুষ যাকোবের চেয়ে তো বড় নন । এই কূয়া তিনিই আমাদের দিয়েছেন । তিনি নিজে ও তাঁর ছেলেরা এই কূয়ার জলই খেতেন আর তাঁর পশুপালও খেত । ”
43004013	তখন যীশু বললেন , “ যে কেউ এই জল খায় তার আবার পিপাসা পাবে ।
43004014	কিন্তু আমি যে জল দেব , যে তা খাবে তার আর কখনও পিপাসা পাবে না । সেই জল তার অন্তরের মধ্যে উথলে-ওঠা ফোয়ারার মত হয়ে অনন্ত জীবন দান করবে । ”
43004015	এতে স্ত্রীলোকটি যীশুকে বলল , “ আমাকে তবে সেই জল দিন যেন আমার পিপাসা না পায় আর জল তুলতে এখানে আসতে না হয় । ”
43004016	যীশু তাকে বললেন , “ তবে যাও , তোমার স্বামীকে এখানে ডেকে আন । ”
43004017	স্ত্রীলোকটি বলল , “ কিন্তু আমার স্বামী নেই । ” যীশু তাকে বললেন , “ তুমি ঠিকই বলেছ তোমার স্বামী নেই ,
43004018	কারণ এর মধ্যেই তোমার পাঁচজন স্বামী হয়ে গেছে , আর এখন যে তোমার সংগে আছে সে তোমার স্বামী নয় । তুমি সত্যি কথাই বলেছ । ”
43004019	তখন স্ত্রীলোকটি যীশুকে বলল , “ আমি এখন বুঝতে পারলাম আপনি একজন নবী ।
43004020	আমাদের পূর্বপুরুষেরা এই পাহাড়ে উপাসনা করতেন , কিন্তু আপনারা বলে থাকেন যিরূশালেমেই লোকদের উপাসনা করা উচিত । ”
43004021	যীশু তাঁকে বললেন , “ শোন , আমার কথায় বিশ্বাস কর , এমন সময় আসছে যখন পিতা ঈশ্বরের উপাসনা তোমরা এই পাহাড়েও করবে না , যিরূশালেমেও করবে না ।
43004022	তোমরা যা জান না তার উপাসনা করে থাক , কিন্তু আমরা যা জানি তারই উপাসনা করি , কারণ পাপ থেকে উদ্ধার পাবার উপায় যিহূদীদের মধ্য দিয়েই এসেছে ।
43004023	কিন্তু এমন সময় আসছে , এমন কি , এখনই সেই সময় এসে গেছে যখন আসল উপাসনাকারীরা আত্মায় ও সত্যে পিতার উপাসনা করবে । পিতাও এই রকম উপাসনাকারীদেরই খোঁজেন ।
43004024	ঈশ্বর আত্মা ; যারা তাঁর উপাসনা করে , আত্মায় ও সত্যে তাদের সেই উপাসনা করতে হবে । ”
43004025	তখন সেই স্ত্রীলোকটি বলল , “ আমি জানি , মশীহ , যাঁকে খ্রীষ্ট বলা হয় , তিনি আসছেন । তিনি যখন আসবেন তখন সবই আমাদের জানাবেন । ”
43004026	যীশু তাকে বললেন , “ আমিই তিনি , যিনি তোমার সংগে কথা বলছেন । ”
43004027	এমন সময় যীশুর শিষ্যেরা এসে একজন স্ত্রীলোকের সংগে যীশুকে কথা বলতে দেখে আশ্চর্য হলেন । কিন্তু তবুও তাঁরা কেউই বললেন না , “ আপনি কি চাইছেন ? ” বা “ কেন আপনি ওর সংগে কথা বলছেন ? ”
43004028	সেই স্ত্রীলোকটি তখন তার কলসী ফেলে রেখে গ্রামে গেল আর লোকদের বলল ,
43004029	“ তোমরা একজন লোককে এসে দেখ । আমি জীবনে যা করেছি সবই তিনি আমাকে বলে দিয়েছেন । তাহলে উনিই কি সেই মশীহ ? ”
43004030	এতে লোকেরা গ্রাম থেকে বের হয়ে যীশুর কাছে আসতে লাগল ।
43004031	এর মধ্যে তাঁর শিষ্যেরা তাঁকে অনুরোধ করে বললেন , “ গুরু , কিছু খান । ”
43004032	যীশু তাঁদের বললেন , “ আমার কাছে এমন খাবার আছে যার কথা তোমরা জান না । ”
43004033	তাতে শিষ্যেরা বলাবলি করতে লাগলেন , “ তাহলে কি কেউ তাঁকে কোন খাবার এনে দিয়েছে ? ”
43004034	তখন যীশু তাঁদের বললেন , “ যিনি আমাকে পাঠিয়েছেন তাঁর ইচ্ছা পালন করা এবং তাঁর কাজ শেষ করাই হল আমার খাবার ।
43004035	তোমরা কি বল না , ‘ আর চার মাস বাকী আছে , তার পরেই ফসল কাটবার সময় হবে ’ ? কিন্তু আমি তোমাদের বলছি , চোখ তুলে একবার ক্ষেতের দিকে তাকিয়ে দেখ , ফসল কাটবার মত হয়েছে ।
43004036	যে ফসল কাটে সে এখনই বেতন পাচ্ছে এবং অনন্ত জীবনের জন্য ফসল জড়ো করে রাখছে । তার ফলে যে বীজ বোনে আর যে ফসল কাটে , দু ’ জনই সমানভাবে খুশী হয় ।
43004037	এতে এই কথা প্রমাণ হয় যে , ‘ একজন বোনে আর অন্য একজন কাটে । ’
43004038	আমি তোমাদের এমন ফসল কাটতে পাঠালাম যার জন্য তোমরা পরিশ্রম কর নি । অন্যেরা পরিশ্রম করেছে আর তোমরা সেই পরিশ্রমের ফসল কেটেছ । ”
43004039	যে স্ত্রীলোকটি এই বলে সাক্ষ্য দিচ্ছিল যে , সে যা করেছে সবই তিনি তাকে বলে দিয়েছেন , তার কথা শুনে সেই গ্রামের অনেক শমরীয় যীশুর উপর বিশ্বাস করল ।
43004040	তারা যীশুর কাছে গিয়ে তাঁকে তাদের সংগে থাকতে অনুরোধ করল । সেইজন্য যীশু সেখানে দু ’ দিন থাকলেন ।
43004041	তখন তাঁর কথা শুনে আরও অনেক লোক বিশ্বাস করল ।
43004042	সেই স্ত্রীলোকটিকে তারা বলল , “ এখন যে আমরা বিশ্বাস করছি তা তোমার কথাতে নয় , কিন্তু আমরা নিজেরাই তাঁর কথা শুনে বুঝতে পেরেছি যে , উনি সত্যিই মানুষের উদ্ধারকর্তা । ”
43004043	যীশু বলেছিলেন যে , নিজের দেশে নবীর সম্মান নেই ; সেই কথা পূর্ণ হবার জন্য শমরিয়াতে দু ’ দিন থাকবার পর তিনি সেখান থেকে গালীল প্রদেশে চলে গেলেন ।
43004044	
43004045	পর্বের সময় যীশু যিরূশালেমে যা কিছু করেছিলেন , গালীলের লোকেরা সেই পর্বে গিয়েছিল বলে সব দেখতে পেয়েছিল । এইজন্য যীশু যখন গালীলে গেলেন তখন সেখানকার লোকেরা তাঁকে গ্রহণ করল ।
43004046	পরে যীশু আবার গালীলের সেই কান্না গ্রামে গেলেন । এখানেই তিনি জলকে আংগুর-রস করেছিলেন । গালীলের কফরনাহূম শহরে একজন রাজকর্মচারীর ছেলে অসুখে ভুগছিল ।
43004047	যীশু যিহূদিয়া থেকে গালীলে এসেছেন শুনে সেই রাজকর্মচারী তাঁর কাছে গেলেন এবং অনুরোধ করলেন যেন তিনি কফরনাহূমে গিয়ে তাঁর ছেলেকে সুস্থ করেন । তাঁর ছেলেটা তখন মরবার মত হয়েছিল ।
43004048	যীশু সেই রাজকর্মচারীকে বললেন , “ কোন চিহ্ন বা কোন আশ্চর্য কাজ না দেখলে আপনারা কোনমতেই বিশ্বাস করবেন না । ”
43004049	তখন সেই রাজকর্মচারী বললেন , “ দয়া করে আমার ছেলেটি মারা যাবার আগেই আসুন । ”
43004050	যীশু তাঁকে বললেন , “ আপনি যান , আপনার ছেলেটি বাঁচল । ” এতে তিনি যীশুর কথাতে বিশ্বাস করে চলে গেলেন ।
43004051	সেই কর্মচারী যখন বাড়ী ফিরে যাচ্ছিলেন তখন পথেই তাঁর দাসেরা তাঁর কাছে গিয়ে বলল , “ আপনার ছেলেটি ভাল হয়ে গেছে । ”
43004052	তিনি সেই দাসদের জিজ্ঞাসা করলেন , “ সে কখন ভাল হয়েছে ? ” তারা বলল , “ গতকাল দুপুর একটার সময় তার জ্বর ছেড়েছে । ”
43004053	এতে ছেলেটির বাবা বুঝতে পারলেন , ঠিক সেই সময়েই যীশু তাঁকে বলেছিলেন , “ আপনার ছেলেটি বাঁচল । ” তখন সেই রাজকর্মচারী ও তাঁর পরিবারের সবাই যীশুর উপর বিশ্বাস করলেন ।
43004054	যিহূদিয়া থেকে গালীলে আসবার পর যীশু এই দ্বিতীয় আশ্চর্য কাজ করলেন ।
43005001	এই সব ঘটনার পরে যীশু যিরূশালেমে গেলেন , কারণ সেই সময় যিহূদীদের একটা পর্ব ছিল ।
43005002	যিরূশালেমে মেষ-ফটকের কাছে একটা পুকুর আছে ; সেখানে পাঁচটা ছাদ-দেওয়া জায়গা আছে । ইব্রীয় ভাষায় পুকুরটার নাম বৈথেস্‌দা ।
43005003	সেই সব জায়গায় অনেক রোগী পড়ে থাকত । অন্ধ , খোঁড়া , এমন কি শরীর যাদের একেবারে শুকিয়ে গেছে তেমন লোকও তাদের মধ্যে ছিল ।
43005004	একজন স্বর্গদূত সময়ে সময়ে ঐ পুকুরে নেমে এসে জল কাঁপাতেন , আর তার পরেই যে প্রথমে জলের মধ্যে নামত তার যে কোন রোগ ভাল হয়ে যেত । ঐ সব রোগীরা জল কাঁপবার অপেক্ষায় সেখানে পড়ে থাকত ।
43005005	আটত্রিশ বছর ধরে রোগে ভুগছে তেমন একজন লোকও সেখানে ছিল ।
43005006	অনেক দিন ধরে সে এইভাবে পড়ে আছে জেনে যীশু তাকে জিজ্ঞাসা করলেন , “ তোমার কি ভাল হবার ইচ্ছা আছে ? ”
43005007	রোগীটি উত্তর দিল , “ আমার এমন কেউ নেই যে , জল কেঁপে উঠবার সংগে সংগে আমাকে পুকুরে নামিয়ে দেয় । আমি যেতে না যেতেই আর একজন আমার আগে নেমে পড়ে । ”
43005008	যীশু তাকে বললেন , “ ওঠো , তোমার বিছানা তুলে নিয়ে হেঁটে বেড়াও । ”
43005009	তখনই সেই লোকটি ভাল হয়ে গেল ও তার বিছানা তুলে নিয়ে হাঁটতে লাগল । সেই দিনটা ছিল বিশ্রামবার ।
43005010	এইজন্য যে লোকটিকে ভাল করা হয়েছিল তাকে যিহূদী নেতারা বললেন , “ আজ বিশ্রামবার ; ধর্মের নিয়ম মতে বিছানা তুলে নেওয়া তোমার উচিত নয় । ”
43005011	তখন সে সেই নেতাদের বলল , “ কিন্তু যিনি আমাকে ভাল করেছেন তিনিই আমাকে বলেছেন , ‘ তোমার বিছানা তুলে নিয়ে হেঁটে বেড়াও । ’ ”
43005012	তাঁরা সেই লোকটিকে জিজ্ঞাসা করলেন , “ কে সেই লোক , যে তোমাকে বলেছে , ‘ তোমার বিছানা তুলে নিয়ে হেঁটে বেড়াও ? ’ ”
43005013	কিন্তু যে লোকটি ভাল হয়েছিল সে জানত না তিনি কে , কারণ সেই জায়গায় অনেক লোক ভিড় করেছিল বলে যীশু চলে গিয়েছিলেন ।
43005014	এর পরে যীশু সেই লোকটিকে উপাসনা-ঘরে দেখতে পেয়ে বললেন , “ দেখ , তুমি ভাল হয়েছ । পাপে জীবন আর কাটায়ো না , যেন তোমার আরও ক্ষতি না হয় । ”
43005015	তখন সেই লোকটি গিয়ে যিহূদী নেতাদের বলল যে , তাকে যিনি ভাল করেছেন তিনি যীশু ।
43005016	বিশ্রামবারে যীশু এই সব কাজ করছিলেন বলে যিহূদী নেতারা তাঁকে মেরে ফেলতে চেষ্টা করলেন ।
43005017	তখন তিনি সেই নেতাদের বললেন , “ আমার পিতা সব সময় কাজ করছেন এবং আমিও করছি । ”
43005018	যীশুর এই কথার জন্য যিহূদী নেতারা তাঁকে মেরে ফেলবার জন্য উঠে পড়ে লাগলেন , কারণ তিনি যে কেবল বিশ্রামবারের নিয়ম ভাংছিলেন তা নয় , ঈশ্বরকে নিজের পিতা বলে ডেকে নিজেকে ঈশ্বরের সমানও করছিলেন ।
43005019	এতে যীশু সেই নেতাদের বললেন , “ আমি সত্যিই আপনাদের বলছি , পুত্র নিজ থেকে কিছুই করতে পারেন না । পিতাকে যা করতে দেখেন কেবল তা-ই করতে পারেন , কারণ পিতা যা করেন পুত্রও তা-ই করেন ।
43005020	পিতা পুত্রকে ভালবাসেন এবং তিনি নিজে যা কিছু করেন সমস্তই পুত্রকে দেখান । তিনি এগুলোর চেয়ে আরও মহৎ মহৎ কাজ পুত্রকে দেখাবেন , যেন পুত্রকে সেই সব কাজ করতে দেখে আপনারা আশ্চর্য হন ।
43005021	পিতা যেমন মৃতদের জীবন দিয়ে উঠান ঠিক তেমনি পুত্রও যাকে ইচ্ছা করেন তাকে জীবন দেন ।
43005022	পিতা কারও বিচার করেন না , কিন্তু সমস্ত বিচারের ভার পুত্রকে দিয়েছেন ,
43005023	যেন পিতাকে যেমন সবাই সম্মান করে তেমনি পুত্রকেও সম্মান করে । পুত্রকে যে সম্মান করে না , যিনি তাঁকে পাঠিয়েছেন সেই পিতাকেও সে সম্মান করে না ।
43005024	“ আমি আপনাদের সত্যিই বলছি , আমার কথা যে শোনে এবং আমাকে যিনি পাঠিয়েছেন তাঁকে বিশ্বাস করে তার অনন্ত জীবন আছে । তাকে দোষী বলে স্থির করা হবে না ; সে তো মৃত্যু থেকে জীবনে পার হয়ে গেছে ।
43005025	আমি আপনাদের সত্যি বলছি , এমন সময় আসছে , বরং এখনই এসেছে , যখন মৃতেরা ঈশ্বরের পুত্রের গলার স্বর শুনবে এবং যারা শুনবে তারা জীবিত হবে ।
43005026	এর কারণ হল , পিতা নিজে যেমন জীবনের অধিকারী তেমনি তিনি পুত্রকেও জীবনের অধিকারী হতে দিয়েছেন ।
43005027	পিতা পুত্রকে মানুষের বিচার করবার অধিকার দিয়েছেন , কারণ তিনি মনুষ্যপুত্র ।
43005028	এই কথা শুনে আশ্চর্য হবেন না , কারণ এমন সময় আসছে , যারা কবরে আছে তারা সবাই মনুষ্যপুত্রের গলার স্বর শুনে বের হয়ে আসবে ।
43005029	যারা ভাল কাজ করেছে তারা জীবন পাবার জন্য উঠবে , আর যারা অন্যায় কাজ করে সময় কাটিয়েছে তারা শাস্তি পাবার জন্য উঠবে ।
43005030	আমি নিজ থেকে কিছুই করতে পারি না ; যেমন শুনি তেমনই বিচার করি । আমি ন্যায়ভাবে বিচার করি , কারণ আমি আমার ইচ্ছামত কাজ করতে চাই না কিন্তু যিনি আমাকে পাঠিয়েছেন তাঁরই ইচ্ছামত কাজ করতে চাই ।
43005031	“ আমিই যদি আমার নিজের পক্ষে সাক্ষ্য দিই তবে আমার সেই সাক্ষ্য সত্যি নয় ।
43005032	অন্য একজন আছেন যিনি আমার বিষয়ে সাক্ষ্য দিচ্ছেন , আর আমি জানি আমার বিষয়ে তিনি যে সাক্ষ্য দেন তা সত্যি ।
43005033	আপনারা যোহনের কাছে জিজ্ঞাসা করে পাঠিয়েছিলেন , আর তিনি সত্যের পক্ষে সাক্ষ্য দিয়েছেন ।
43005034	অবশ্য আমি মানুষের সাক্ষ্যের উপর নির্ভর করি না , কিন্তু যেন আপনারা পাপ থেকে উদ্ধার পান সেইজন্য এই সব কথা বলছি ।
43005035	যোহনই ছিলেন সেই জ্বলন্ত বাতি যা আলো দিচ্ছিল ; আপনারা কিছু সময়ের জন্য তাঁর সেই আলোতে আনন্দ করতে রাজী হয়েছিলেন ।
43005036	কিন্তু যোহনের সাক্ষ্যের চেয়ে আরও বড় সাক্ষ্য আমার আছে , কারণ পিতা আমাকে যে কাজগুলো করতে দিয়েছেন সেগুলোই আমি করছি । আর সেগুলো আমার বিষয়ে এই সাক্ষ্য দেয় যে , পিতাই আমাকে পাঠিয়েছেন ।
43005037	সেই পিতা , যিনি আমাকে পাঠিয়েছেন , তিনি নিজেই আমার বিষয়ে সাক্ষ্য দিয়েছেন । আপনারা কখনও তাঁর স্বরও শোনেন নি , চেহারাও দেখেন নি ।
43005038	তা ছাড়া তাঁর বাক্য আপনাদের অন্তরে থাকে না , কারণ তিনি যাঁকে পাঠিয়েছেন তাঁর উপর আপনারা বিশ্বাস করেন না ।
43005039	আপনারা পবিত্র শাস্ত্র খুব মনোযোগ দিয়ে পড়েন , কারণ আপনারা মনে করেন তার দ্বারা অনন্ত জীবন পাবেন । কিন্তু সেই শাস্ত্র তো আমারই বিষয়ে সাক্ষ্য দেয় ;
43005040	তবুও আপনারা জীবন পাবার জন্য আমার কাছে আসতে চান না ।
43005041	“ আমি মানুষের প্রশংসা পাবার চেষ্টা করি না ,
43005042	কিন্তু আমি আপনাদের জানি । আমি জানি আপনাদের অন্তরে ঈশ্বরের প্রতি ভালবাসা নেই ।
43005043	আমি আমার পিতার নামে এসেছি আর আপনারা আমাকে গ্রহণ করছেন না ; কিন্তু অন্য কেউ যদি তার নিজের নামে আসে তাকে আপনারা গ্রহণ করবেন ।
43005044	আপনারা একজন অন্যজনের কাছ থেকে প্রশংসা পাবার আশা করেন , কিন্তু যে প্রশংসা একমাত্র ঈশ্বরের কাছ থেকে পাওয়া যায় তার চেষ্টাও করেন না । এর পরে আপনারা কেমন করে বিশ্বাস করতে পারেন ?
43005045	মনে করবেন না যে , পিতার কাছে আমি আপনাদের দোষী করব ; কিন্তু যে মোশির উপরে আপনারা আশা করে আছেন সেই মোশিই আপনাদের দোষী করছেন ।
43005046	যদি আপনারা মোশিকে বিশ্বাস করতেন তবে আমাকেও বিশ্বাস করতেন , কারণ মোশি তো আমারই বিষয়ে লিখেছেন ।
43005047	কিন্তু যখন তাঁর লেখায়ই আপনারা বিশ্বাস করেন না তখন কেমন করে আমার কথায় বিশ্বাস করবেন ? ”
43006001	এর পরে যীশু গালীল সাগরের অন্য পারে চলে গেলেন । এই সাগরকে তিবিরিয়া সাগরও বলা হয় ।
43006002	অনেক লোক যীশুর পিছনে পিছনে যেতে লাগল , কারণ রোগীদের উপর তিনি চিহ্ন হিসাবে যে সব আশ্চর্য কাজ করছিলেন তারা তা দেখেছিল ।
43006003	যীশু তাঁর শিষ্যদের নিয়ে একটা পাহাড়ের উপরে উঠে বসলেন ।
43006004	সেই সময় যিহূদীদের উদ্ধার-পর্ব কাছে এসেছিল ।
43006005	যীশু চেয়ে দেখলেন অনেক লোক তাঁর কাছে আসছে । তিনি ফিলিপকে বললেন , “ এই লোকদের খাওয়াবার জন্য আমরা কোথা থেকে রুটি কিনব ? ”
43006006	ফিলিপকে পরীক্ষা করবার জন্য তিনি ঐ কথা বললেন , কারণ কি করবেন তা তিনি জানতেন ।
43006007	ফিলিপ যীশুকে বললেন , “ ওরা যদি প্রত্যেকে অল্প করেও পায় তবু দু ’ শো দীনারের রুটিতেও কুলাবে না । ”
43006008	যীশুর শিষ্যদের মধ্যে একজনের নাম ছিল আন্দ্রিয় । ইনি ছিলেন শিমোন-পিতরের ভাই ।
43006009	আন্দ্রিয় যীশুকে বললেন , “ এখানে একটা ছোট ছেলের কাছে পাঁচটা যবের রুটি আর দু ’ টা মাছ আছে , কিন্তু এত লোকের মধ্যে ওতে কি হবে ? ”
43006010	যীশু বললেন , “ লোকদের বসিয়ে দাও । ” সেই জায়গায় অনেক ঘাস ছিল । লোকেরা তারই উপর বসে গেল । সেখানে পুরুষের সংখ্যাই ছিল কমবেশি পাঁচ হাজার ।
43006011	এর পরে যীশু সেই রুটি কয়খানা নিয়ে ঈশ্বরকে ধন্যবাদ দিলেন এবং যারা বসে ছিল তাদের ভাগ করে দিলেন । সেইভাবে তিনি মাছও দিলেন । যে যত চাইল তত পেল ।
43006012	লোকেরা পেট ভরে খেলে পর যীশু তাঁর শিষ্যদের বললেন , “ যে টুকরাগুলো বাকী আছে সেগুলো একসংগে জড়ো কর যেন কিছুই নষ্ট না হয় । ”
43006013	লোকেরা খাবার পরে সেই পাঁচখানা রুটির যা বাকী ছিল শিষ্যেরা তা জড়ো করে বারোটা টুকরি ভর্তি করলেন ।
43006014	যীশুর এই আশ্চর্য কাজ দেখে লোকেরা বলতে লাগল , “ জগতে যে নবীর আসবার কথা আছে ইনি সত্যিই সেই নবী । ”
43006015	এতে যীশু বুঝলেন , লোকেরা তাঁকে জোর করে তাদের রাজা করবার জন্য ধরতে আসছে । সেইজন্য তিনি একাই আবার সেই পাহাড়ে চলে গেলেন ।
43006016	সন্ধ্যা হলে পর যীশুর শিষ্যেরা সাগরের ধারে গেলেন ,
43006017	আর নৌকায় উঠে কফরনাহূম শহরে যাবার জন্য সাগর পার হতে লাগলেন । সেই সময় অন্ধকার হয়েছিল , আর তখনও যীশু তাঁদের কাছে আসেন নি ।
43006018	খুব জোরে বাতাস বইছিল বলে সাগরেও বড় বড় ঢেউ উঠছিল ।
43006019	পাঁচ-ছয় কিলোমিটার নৌকা বেয়ে যাবার পর তাঁরা দেখলেন , যীশু সাগরের উপর দিয়ে হেঁটে তাঁদের নৌকার কাছে আসছেন । এ দেখে শিষ্যেরা খুব ভয় পেলেন ।
43006020	তখন যীশু তাঁদের বললেন , “ ভয় কোরো না ; এ আমি । ”
43006021	শিষ্যেরা তাঁকে নৌকায় তুলে নিতে চাইলেন , আর তাঁরা যেখানে যাচ্ছিলেন নৌকাটা তখনই সেখানে পৌঁছে গেল ।
43006022	সাগরের অন্য পারে যে লোকেরা দাঁড়িয়ে ছিল , পরদিন তারা বুঝতে পারল যে , আগের দিন সেখানে একটা নৌকা ছাড়া আর অন্য কোন নৌকা ছিল না । তারা আরও বুঝতে পারল যে , যীশু তাঁর শিষ্যদের সংগে সেই নৌকায় ওঠেন নি বরং শিষ্যেরা একাই চলে গিয়েছিলেন ।
43006023	তবে যেখানে প্রভু ধন্যবাদ দেবার পর লোকেরা রুটি খেয়েছিল সেই জায়গার কাছে তখন তিবিরিয়া শহর থেকে কয়েকটা নৌকা আসল ।
43006024	এইজন্য লোকেরা যখন দেখল যে , যীশু বা তাঁর শিষ্যেরা কেউই সেখানে নেই তখন তারা সেই নৌকাগুলোতে উঠে যীশুকে খুঁজবার জন্য কফরনাহূমে গেল ।
43006025	সেখানে পৌঁছে তারা যীশুকে খুঁজে পেয়ে বলল , “ গুরু , আপনি কখন এখানে এসেছেন ? ”
43006026	যীশু উত্তর দিলেন , “ আমি আপনাদের সত্যিই বলছি , আপনারা আশ্চর্য কাজ দেখেছেন বলেই যে আমার খোঁজ করছেন তা নয় , বরং পেট ভরে রুটি খেতে পেয়েছেন বলেই খোঁজ করছেন ।
43006027	কিন্তু যে খাবার নষ্ট হয়ে যায় সেই খাবারের জন্য ব্যস্ত হয়ে লাভ কি ? যে খাবার নষ্ট হয় না বরং অনন্ত জীবন দান করে তারই জন্য ব্যস্ত হন । সেই খাবারই মনুষ্যপুত্র আপনাদের দেবেন , কারণ পিতা ঈশ্বর প্রমাণ করে দেখিয়েছেন যে , এই কাজ করবার অধিকার কেবল তাঁরই আছে ।
43006028	এতে লোকেরা যীশুকে জিজ্ঞাসা করল , “ তাহলে ঈশ্বরের কাজ করবার জন্য আমাদের কি করতে হবে ? ”
43006029	যীশু তাদের বললেন , “ ঈশ্বর যাঁকে পাঠিয়েছেন তাঁর উপরে বিশ্বাস করাই হল ঈশ্বরের কাজ । ”
43006030	তখন তারা তাঁকে জিজ্ঞাসা করল , “ তাহলে কি এমন আশ্চর্য কাজ আপনি করবেন যা দেখে আমরা আপনাকে বিশ্বাস করতে পারি ? আপনি কি কাজ করবেন ?
43006031	আমাদের পূর্বপুরুষেরা তো মরু-এলাকায় মান্না খেয়েছিলেন । পবিত্র শাস্ত্রে লেখা আছে , ‘ ঈশ্বর স্বর্গ থেকে তাদের রুটি খেতে দিলেন । ’ ”
43006032	যীশু তাদের বললেন , “ আমি আপনাদের সত্যিই বলছি , স্বর্গ থেকে যে রুটি আপনারা পেয়েছিলেন তা মোশি আপনাদের দেন নি , কিন্তু আমার পিতা সত্যিকারের রুটি স্বর্গ থেকে আপনাদের দিচ্ছেন ।
43006033	স্বর্গ থেকে নেমে এসে যিনি মানুষকে জীবন দেন তিনিই ঈশ্বরের দেওয়া রুটি । ”
43006034	লোকেরা তাঁকে বলল , “ গুরু , তাহলে সেই রুটিই সব সময় আমাদের দিন । ”
43006035	যীশু তাদের বললেন , “ আমিই সেই জীবন-রুটি । যে আমার কাছে আসে তার কখনও খিদে পাবে না । যে আমার উপর বিশ্বাস করে তার আর কখনও পিপাসাও পাবে না ।
43006036	আমি তো আপনাদের বলেছি যে , আপনারা আমাকে দেখেছেন কিন্তু তবুও বিশ্বাস করেন না ।
43006037	পিতা আমাকে যাদের দেন তারা সবাই আমার কাছে আসবে । যে আমার কাছে আসে আমি তাকে কোনমতেই বাইরে ফেলে দেব না ,
43006038	কারণ আমি আমার ইচ্ছামত কাজ করতে আসি নি , বরং যিনি আমাকে পাঠিয়েছেন তাঁরই ইচ্ছামত কাজ করতে স্বর্গ থেকে নেমে এসেছি ।
43006039	যিনি আমাকে পাঠিয়েছেন তাঁর ইচ্ছা এই যে , যাদের তিনি আমাকে দিয়েছেন তাদের একজনকেও যেন আমি না হারাই বরং শেষ দিনে জীবিত করে তুলি ।
43006040	আমার পিতার ইচ্ছা এই-আপনাদের মধ্যে যাঁরা পুত্রকে দেখে তাঁর উপর বিশ্বাস করেন তাঁরা যেন অনন্ত জীবন পান । আর আমিই তাঁদের শেষ দিনে জীবিত করে তুলব । ”
43006041	তখন যিহূদী নেতারা যীশুর বিরুদ্ধে বকবক করতে লাগলেন , কারণ যীশু বলেছিলেন , “ স্বর্গ থেকে যে রুটি নেমে এসেছে আমিই সেই রুটি । ”
43006042	সেই নেতারা বলতে লাগলেন , “ এ কি যোষেফের ছেলে যীশু নয় ? এর মা-বাবাকে তো আমরা চিনি । তবে এ কেমন করে বলে , ‘ আমি স্বর্গ থেকে নেমে এসেছি ’ ? ”
43006043	যীশু তাঁদের বললেন , “ আপনারা নিজেদের মধ্যে বকবক করবেন না ।
43006044	আমার পিতা , যিনি আমাকে পাঠিয়েছেন তিনি টেনে না আনলে কেউই আমার কাছে আসতে পারে না । আর আমিই তাকে শেষ দিনে জীবিত করে তুলব ।
43006045	নবীদের বইয়ে লেখা আছে , ‘ তারা সবাই ঈশ্বরের কাছে শিক্ষা পাবে । ’ যে কেউ পিতার কাছ থেকে শুনে শিক্ষা পেয়েছে সে-ই আমার কাছে আসে ।
43006046	পিতাকে কেউ দেখে নি , কেবল যিনি ঈশ্বরের কাছ থেকে এসেছেন তিনিই তাঁকে দেখেছেন ।
43006047	আমি আপনাদের সত্যিই বলছি , যে কেউ আমার উপর বিশ্বাস করে সে তখনই অনন্ত জীবন পায় । ”
43006048	“ আমিই জীবন-রুটি ।
43006049	আপনাদের পূর্বপুরুষেরা মরু-এলাকায় মান্না খেয়েছিলেন , আর তবুও তাঁরা মারা গেছেন ।
43006050	কিন্তু এ সেই রুটি যা স্বর্গ থেকে নেমে এসেছে , যাতে মানুষ তা খেয়ে মৃত্যুর হাত থেকে রেহাই পায় ।
43006051	আমিই সেই জীবন্ত রুটি যা স্বর্গ থেকে নেমে এসেছে । এই রুটি যে খাবে সে চিরকালের জন্য জীবন পাবে । আমার দেহই সেই রুটি । মানুষ যেন জীবন পায় সেইজন্য আমি আমার এই দেহ দেব । ”
43006052	এই কথা শুনে যিহূদী নেতাদের মধ্যে তর্কাতর্কি শুরু হল । তাঁরা বলতে লাগলেন , “ কেমন করে এই লোকটা তার দেহ আমাদের খেতে দিতে পারে ? ”
43006053	যীশু তাঁদের বললেন , “ আমি সত্যিই আপনাদের বলছি , মনুষ্যপুত্রের মাংস ও রক্ত যদি আপনারা না খান তবে আপনাদের মধ্যে জীবন নেই ।
43006054	যদি কেউ আমার মাংস ও রক্ত খায় সে অনন্ত জীবন পায় , আর আমি শেষ দিনে তাকে জীবিত করে তুলব ।
43006055	আমার মাংসই হল আসল খাবার আর আমার রক্তই আসল পানীয় ।
43006056	যে আমার মাংস ও রক্ত খায় সে আমারই মধ্যে থাকে আর আমিও তার মধ্যে থাকি ।
43006057	জীবন্ত পিতা আমাকে পাঠিয়েছেন আর তাঁরই দরুন আমি জীবিত আছি । ঠিক সেইভাবে যে আমাকে খায় সেও আমার দরুন জীবিত থাকবে ।
43006058	এ সেই রুটি যা স্বর্গ থেকে নেমে এসেছে । আপনাদের পূর্বপুরুষেরা যে রুটি খেয়েও মারা গেছেন এ সেই রকম রুটি নয় । এই রুটি যে খাবে সে চিরকালের জন্য জীবন পাবে । ”
43006059	কফরনাহূমের সমাজ-ঘরে শিক্ষা দেবার সময় যীশু এই কথা বলেছিলেন ।
43006060	তাঁর শিষ্যদের মধ্যে অনেকে এই কথা শুনে বলল , “ এ বড় কঠিন শিক্ষা । কে এটা গ্রহণ করতে পারে ? ”
43006061	যীশু নিজের মনে বুঝতে পারলেন যে , তাঁর শিষ্যেরা এই বিষয় নিয়ে বকবক করছে । সেইজন্য তিনি তাঁদের বললেন , “ এতে কি তোমরা মনে বাধা পাচ্ছ ?
43006062	তবে মনুষ্যপুত্র আগে যেখানে ছিলেন তাঁকে সেখানে উঠে যেতে দেখলে তোমরা কি বলবে ?
43006063	মানুষের দেহ কোন কাজের নয় ; পবিত্র আত্মাই জীবন দেন । আমি তোমাদের যে কথাগুলো বলেছি তা আত্মিক জীবন দান করে ,
43006064	কিন্তু তোমাদের মধ্যে এমন কেউ কেউ আছে যারা আমাকে বিশ্বাস করে না । ” কে কে যীশুকে বিশ্বাস করে না আর কে-ই বা তাঁকে শত্রুদের হাতে ধরিয়ে দেবে , যীশু প্রথম থেকেই তা জানতেন ।
43006065	সেইজন্য তিনি বললেন , “ তাই আমি তোমাদের বলেছি যে , পিতা শক্তি না দিলে কেউই আমার কাছে আসতে পারে না । ”
43006066	যীশুর এই কথার জন্য শিষ্যদের মধ্যে অনেকে ফিরে গেল এবং তাঁর সংগে চলাফেরা বন্ধ করে দিল ।
43006067	এইজন্য যীশু সেই বারোজন শিষ্যকে বললেন , “ তোমরাও কি চলে যেতে চাও ? ”
43006068	শিমোন-পিতর যীশুকে বললেন , “ প্রভু , আমরা কার কাছে যাব ? অনন্ত জীবনের বাণী তো আপনারই কাছে আছে ।
43006069	আমরা বিশ্বাস করেছি আর জানতেও পেরেছি যে , আপনিই ঈশ্বরের সেই পবিত্রজন । ”
43006070	তখন যীশু তাঁদের বললেন , “ আমি তোমাদের বারোজনকে কি বেছে নিই নি ? অথচ তোমাদেরই মধ্যে একজন শত্রু আছে । ”
43006071	এখানে যীশু শিমোন ইষ্কারিয়োতের ছেলে যিহূদার কথা বলছিলেন , কারণ সে-ই পরে যীশুকে ধরিয়ে দেবে । সে ছিল সেই বারোজনের মধ্যে একজন ।
43007001	এর পরে যীশু গালীল প্রদেশের মধ্যেই চলাফেরা করতে লাগলেন । যিহূদী নেতারা তাঁকে মেরে ফেলতে চাইছিলেন বলে তিনি যিহূদিয়া প্রদেশে চলাফেরা বন্ধ করে দিলেন ।
43007002	তখন যিহূদীদের কুঁড়ে-ঘরের পর্বের সময় প্রায় হয়ে এসেছিল ।
43007003	এইজন্য যীশুর ভাইয়েরা তাঁকে বললেন , “ এই জায়গা ছেড়ে যিহূদিয়াতে চলে যাও , যেন তুমি যে সব কাজ করছ তোমার শিষ্যেরা তা দেখতে পায় ।
43007004	যদি কেউ চায় লোকে তাকে জানুক তবে সে গোপনে কিছু করে না । তুমি যখন এই সব কাজ করছ তখন লোকদের সামনে নিজেকে দেখাও । ”
43007005	আসলে যীশুর ভাইয়েরাও যীশুর উপর বিশ্বাস করতেন না ।
43007006	এতে যীশু তাঁদের বললেন , “ আমার সময় এখনও হয় নি , কিন্তু তোমাদের তো অসময় বলে কিছু নেই ।
43007007	জগতের লোকেরা তোমাদের ঘৃণা করতে পারে না কিন্তু আমাকেই ঘৃণা করে , কারণ আমি তাদের বিষয়ে এই সাক্ষ্য দিই যে , তাদের সব কাজই মন্দ ।
43007008	তোমরাই পর্বে যাও । আমার সময় এখনও পূর্ণ হয় নি বলে আমি এখন যাব না । ”
43007009	এই সব কথা বলে যীশু গালীলেই থেকে গেলেন ।
43007010	কিন্তু তাঁর ভাইয়েরা পর্বে চলে যাবার পর তিনিও সেখানে গেলেন , তবে খোলাখুলিভাবে গেলেন না , গোপনে গেলেন ।
43007011	পর্বের সময়ে যিহূদী নেতারা যীশুর খোঁজ করতে লাগলেন এবং বলতে লাগলেন , “ সেই লোকটা কোথায় ? ”
43007012	ভিড়ের মধ্যে লোকেরা যীশুর বিষয়ে বিড়বিড় করে নিজেদের মধ্যে অনেক কথা বলতে লাগল । কেউ কেউ বলল , “ তিনি ভাল লোক । ” আবার কেউ কেউ বলল , “ না , সে লোকদের ভুল পথে নিয়ে যাচ্ছে । ”
43007013	কিন্তু যিহূদী নেতাদের ভয়ে খোলাখুলিভাবে কেউই তাঁর বিষয়ে কিছু বলল না ।
43007014	সেই পর্বের মাঝামাঝি সময়ে যীশু উপাসনা-ঘরে গিয়ে শিক্ষা দিতে আরম্ভ করলেন । এতে যিহূদী নেতারা আশ্চর্য হয়ে বললেন ,
43007015	“ এই লোকটি কোন শিক্ষা লাভ না করে কিভাবে এই সব সম্বন্ধে জানে ? ”
43007016	উত্তরে যীশু তাঁদের বললেন , “ আমি যে শিক্ষা দিই তা আমার নিজের নয় , কিন্তু যিনি আমাকে পাঠিয়েছেন , তাঁরই ।
43007017	যদি কেউ তাঁর ইচ্ছা পালন করতে চায় তবে সে বুঝতে পারবে যে , এই শিক্ষা ঈশ্বরের কাছ থেকে এসেছে , না আমি নিজ থেকে বলছি ।
43007018	যে নিজ থেকে কথা বলে সে তার নিজের প্রশংসারই চেষ্টা করে , কিন্তু যিনি পাঠিয়েছেন , কেউ যদি তাঁরই প্রশংসার চেষ্টা করে তবে সে সত্যবাদী এবং তার মনে কোন ছলনা নেই ।
43007019	মোশি কি আপনাদের আইন-কানুন দেন নি ? কিন্তু আপনাদের মধ্যে কেউ সেই আইন-কানুন পালন করেন না । তবে কেন আপনারা আমাকে মেরে ফেলতে চেষ্টা করছেন ? ”
43007020	লোকেরা উত্তর দিল , “ তোমাকে ভূতে পেয়েছে ; কে তোমাকে মেরে ফেলতে চেষ্টা করছে ? ”
43007021	যীশু তাদের বললেন , “ আমি একটা কাজ করেছি বলে আপনারা সবাই অবাক হচ্ছেন ।
43007022	মোশি আপনাদের সুন্নত করাবার নিয়ম দিয়েছেন , আর সেই সুন্নত আপনারা বিশ্রামবারেও করিয়ে থাকেন । অবশ্য এই নিয়ম মোশির কাছ থেকে আসে নি , পূর্বপুরুষদের কাছ থেকেই এসেছে ।
43007023	বেশ ভাল , মোশির নিয়ম না ভাংবার জন্য যদি বিশ্রামবারেও ছেলেদের সুন্নত করানো যায় , তবে আমি বিশ্রামবারে একটি মানুষকে সম্পূর্ণভাবে সুস্থ করেছি বলে আপনারা আমার উপর রাগ করছেন কেন ?
43007024	বাইরের চেহারা দেখে বিচার না করে বরং ন্যায়ভাবে বিচার করুন । ”
43007025	তখন যিরূশালেমের কয়েকজন লোক বলল , “ যাকে নেতারা মেরে ফেলতে চান , এ কি সেই লোক নয় ?
43007026	কিন্তু সে তো খোলাখুলিভাবে কথা বলছে অথচ নেতারা কেউ তাকে কিছুই বলছেন না । তাহলে সত্যিই কি তাঁরা জানতে পেরেছেন যে , এই লোকটিই মশীহ ?
43007027	তবে আমরা তো জানি এ কোথা থেকে এসেছে । কিন্তু মশীহ যখন আসবেন তখন কেউ জানবে না তিনি কোথা থেকে এসেছেন । ”
43007028	তারপর যীশু উপাসনা-ঘরে শিক্ষা দেবার সময় জোরে জোরেই বললেন , “ আপনারা আমাকেও জানেন , আর আমি কোথা থেকে এসেছি তা-ও জানেন । তবে আমি নিজে থেকে আসি নি , কিন্তু সত্য ঈশ্বর আমাকে পাঠিয়েছেন ।
43007029	তাঁকে আপনারা জানেন না কিন্তু আমি জানি , কারণ আমি তাঁরই কাছ থেকে এসেছি আর তিনিই আমাকে পাঠিয়েছেন । ”
43007030	এতে সেই লোকেরা যীশুকে ধরতে চাইল , কিন্তু তখনও তাঁর সময় হয় নি বলে কেউ তাঁর গায়ে হাত দিল না ।
43007031	তবে লোকদের মধ্যে অনেকে যীশুর উপর বিশ্বাস করে বলল , “ ইনি তো অনেক আশ্চর্য কাজ করেছেন । মশীহ এসে কি এর চেয়েও বেশী আশ্চর্য কাজ করবেন ? ”
43007032	লোকেরা যে যীশুর সম্বন্ধে এই সব কথা বলাবলি করছে তা ফরীশীরা শুনতে পেলেন । তখন প্রধান পুরোহিতেরা ও ফরীশীরা যীশুকে ধরবার জন্য কয়েকজন কর্মচারী পাঠিয়ে দিলেন ।
43007033	যীশু বললেন , “ আমি আর বেশী দিন আপনাদের মধ্যে নেই । তারপর যিনি আমাকে পাঠিয়েছেন আমি তাঁর কাছে চলে যাব ।
43007034	আপনারা আমাকে খুঁজবেন কিন্তু পাবেন না , আর আমি যেখানে থাকব আপনারা সেখানে আসতেও পারবেন না । ”
43007035	যীশুর এই কথাতে যিহূদী নেতারা নিজেদের মধ্যে বলাবলি করতে লাগলেন , “ এই লোকটা কোথায় যাবে যে , আমরা তাকে খুঁজে পাব না ? অযিহূদীদের মধ্যে যে যিহূদীরা ছড়িয়ে রয়েছে , সে কি সেখানে গিয়ে অযিহূদীদের শিক্ষা দেবে ?
43007036	সে যে বলল , ‘ আপনারা আমাকে খুঁজবেন কিন্তু পাবেন না , আর আমি যেখানে থাকব আপনারা সেখানে আসতেও পারবেন না , ’ এই কথার মানে কি ? ”
43007037	পর্বের শেষের দিনটাই ছিল প্রধান দিন । সেই দিন যীশু দাঁড়িয়ে জোরে জোরে বললেন , “ কারও যদি পিপাসা পায় তবে সে আমার কাছে এসে জল খেয়ে যাক ।
43007038	যে আমার উপর বিশ্বাস করে , পবিত্র শাস্ত্রের কথামত তার অন্তর থেকে জীবন্ত জলের নদী বইতে থাকবে । ”
43007039	যীশুর উপর বিশ্বাস করে যারা পবিত্র আত্মাকে পাবে সেই পবিত্র আত্মার বিষয়ে যীশু এই কথা বললেন । পবিত্র আত্মাকে তখনও দেওয়া হয় নি কারণ তখনও যীশু তাঁর মহিমা ফিরে পান নি ।
43007040	এই সব কথা শুনে লোকদের মধ্যে কয়েকজন বলল , “ সত্যি ইনিই সেই নবী । ”
43007041	অন্যেরা বলল , “ ইনিই মশীহ । ” কিন্তু কেউ কেউ বলল , “ মশীহ কি গালীল প্রদেশ থেকে আসবেন ?
43007042	পবিত্র শাস্ত্র কি বলে নি , দায়ূদ যে গ্রামে থাকতেন সেই বৈৎলেহমে এবং তাঁরই বংশে মশীহ জন্মগ্রহণ করবেন ? ”
43007043	এইভাবে যীশুকে নিয়ে লোকদের মধ্যে একটা মতের অমিল দেখা দিল ।
43007044	কয়েকজন যীশুকে ধরতে চাইল কিন্তু কেউই তাঁর গায়ে হাত দিল না ।
43007045	যে কর্মচারীদের পাঠানো হয়েছিল তারা প্রধান পুরোহিতদের ও ফরীশীদের কাছে ফিরে আসল । তখন তাঁরা তাদের জিজ্ঞাসা করলেন , “ তাকে আন নি কেন ? ”
43007046	সেই কর্মচারীরা বলল , “ লোকটা যেভাবে কথা বলে সেইভাবে আর কেউ কখনও বলে নি । ”
43007047	এতে ফরীশীরা সেই কর্মচারীদের বললেন , “ তোমরাও কি ঠকে গেলে ?
43007048	নেতাদের মধ্যে বা ফরীশীদের মধ্যে কেউ তো তার উপর বিশ্বাস করে নি ।
43007049	কিন্তু এই যে সাধারণ লোকেরা , এরা তো মোশির আইন-কানুন জানে না ; এদের উপর অভিশাপ রয়েছে । ”
43007050	নীকদীম , যিনি আগে যীশুর কাছে গিয়েছিলেন , তিনি ছিলেন এই সব ফরীশীদের মধ্যে একজন ।
43007051	তিনি বললেন , “ কারও মুখের কথা না শুনে এবং সে কি করেছে তা না জেনে কাউকে শাস্তি দেবার ব্যবস্থা কি আমাদের আইন-কানুনে রয়েছে ? ”
43007052	ফরীশীরা নীকদীমকে উত্তর দিলেন , “ তুমিও কি গালীলের লোক ? পবিত্র শাস্ত্রে খুঁজে দেখ , গালীলে কোন নবীর জন্মগ্রহণ করবার কথা নেই । ”
43008001	এর পরে লোকেরা প্রত্যেকে যে যার বাড়ীতে চলে গেল , কিন্তু যীশু জৈতুন পাহাড়ে গেলেন ।
43008002	পরের দিন খুব সকালে যীশু আবার উপাসনা-ঘরে গেলে পর সমস্ত লোক তাঁর কাছে আসল । তখন যীশু বসে তাদের শিক্ষা দিতে লাগলেন ।
43008003	এমন সময় ধর্ম-শিক্ষক ও ফরীশীরা একজন স্ত্রীলোককে যীশুর কাছে নিয়ে আসলেন । স্ত্রীলোকটি ব্যভিচারে ধরা পড়েছিল । ধর্ম-শিক্ষক ও ফরীশীরা সেই স্ত্রীলোকটিকে মাঝখানে দাঁড় করিয়ে যীশুকে বললেন , “ গুরু , এই স্ত্রীলোকটি ব্যভিচারে ধরা পড়েছে ।
43008004	
43008005	আইন-কানুনে মোশি এই রকম স্ত্রীলোকদের পাথর ছুঁড়ে মেরে ফেলতে আমাদের আদেশ দিয়েছেন । কিন্তু আপনি কি বলেন ? ”
43008006	তাঁরা যীশুকে পরীক্ষা করবার জন্যই এই কথা বললেন , যাতে তাঁকে দোষ দেবার একটা কারণ তাঁরা খুঁজে পান । তখন যীশু নীচু হয়ে আংগুল দিয়ে মাটিতে লিখতে লাগলেন ।
43008007	কিন্তু তাঁরা যখন কথাটা বারবার তাঁকে জিজ্ঞাসা করতে লাগলেন তখন তিনি উঠে তাঁদের বললেন , “ আপনাদের মধ্যে যিনি কোন পাপ করেন নি তিনিই প্রথমে ওকে পাথর মারুন । ”
43008008	এর পরে তিনি নীচু হয়ে আবার মাটিতে লিখতে লাগলেন ।
43008009	এই কথা শুনে সেই নেতাদের মধ্যে বুড়ো লোক থেকে আরম্ভ করে একে একে সবাই চলে গেলেন । যীশু কেবল একা রইলেন আর সেই স্ত্রীলোকটি তাঁর সামনে দাঁড়িয়ে ছিল ।
43008010	যীশু উঠে সেই স্ত্রীলোকটিকে বললেন , “ তাঁরা কোথায় ? কেউ কি তোমাকে শাস্তির উপযুক্ত মনে করেন নি ? ”
43008011	স্ত্রীলোকটি উত্তর দিল , “ না হুজুর , কেউই করেন নি । ” তখন যীশু বললেন , “ আমিও করি না । আচ্ছা যাও ; পাপে জীবন আর কাটায়ো না । ”
43008012	পরে যীশু আবার লোকদের বললেন , “ আমিই জগতের আলো । যে আমার পথে চলে সে কখনও অন্ধকারে পা ফেলবে না , বরং জীবনের আলো পাবে । ”
43008013	এতে ফরীশীরা যীশুকে বললেন , “ তোমার সাক্ষ্য সত্যি নয় , কারণ তুমি নিজের পক্ষে নিজেই সাক্ষ্য দিচ্ছ । ”
43008014	যীশু তাঁদের উত্তর দিলেন , “ যদিও আমি নিজের পক্ষে নিজে সাক্ষ্য দিই তবুও আমার সাক্ষ্য সত্যি , কারণ আমি কোথা থেকে এসেছি আর কোথায় যাচ্ছি তা আমি জানি । কিন্তু আমি কোথা থেকে এসেছি আর কোথায় যাচ্ছি তা আপনারা জানেন না ।
43008015	মানুষ যেভাবে বিচার করে আপনারা সেইভাবে বিচার করে থাকেন , কিন্তু আমি কারও বিচার করি না ।
43008016	কিন্তু যদি আমি কখনও বিচার করি তবে আমার সেই বিচার সত্যি , কারণ আমি একা নই । আমি তো আছিই আর যিনি আমাকে পাঠিয়েছেন সেই পিতাও আমার সংগে আছেন ।
43008017	আপনাদের আইন-কানুনে লেখা আছে , দু ’ জন যদি একই সাক্ষ্য দেয় তবে তা সত্যি ।
43008018	আমিই আমার নিজের পক্ষে সাক্ষ্য দিই , আর যিনি আমাকে পাঠিয়েছেন সেই পিতাও আমার পক্ষে সাক্ষ্য দেন । ”
43008019	ফরীশীরা তাঁকে বললেন , “ তোমার পিতা কোথায় ? ” যীশু উত্তর দিলেন , “ আপনারা আমাকেও জানেন না আর আমার পিতাকেও জানেন না । যদি আমাকে জানতেন তবে আমার পিতাকেও জানতেন । ”
43008020	উপাসনা-ঘরে শিক্ষা দেবার সময়ে দান দেবার জায়গায় যীশু এই সব কথা বললেন । কিন্তু তখনও তাঁর সময় হয় নি বলে কেউই তাঁকে ধরল না ।
43008021	যীশু আবার ফরীশীদের বললেন , “ আমি চলে যাচ্ছি । আপনারা আমাকে খুঁজবেন , কিন্তু আপনারা আপনাদের পাপের মধ্যে মরবেন । আমি যেখানে যাচ্ছি আপনারা সেখানে আসতে পারবেন না । ”
43008022	তখন যিহূদী নেতারা বললেন , “ সে আত্মহত্যা করবে নাকি ? কারণ সে বলছে , ‘ আমি যেখানে যাচ্ছি আপনারা সেখানে আসতে পারবেন না । ’ ”
43008023	যীশু তাঁদের বললেন , “ আমি উপর থেকে এসেছি আর আপনারা নীচ থেকে এসেছেন । আপনারা এই জগতের , কিন্তু আমি এই জগতের নই ।
43008024	তাই আমি আপনাদের বলেছি , আপনারা আপনাদের পাপের মধ্যে মরবেন । যদি আপনারা বিশ্বাস না করেন যে , আমিই সেই , তবে আপনাদের পাপের মধ্যেই আপনারা মরবেন । ”
43008025	এতে নেতারা যীশুকে জিজ্ঞাসা করলেন , “ তুমি কে ? ” যীশু তাঁদের বললেন , “ প্রথম থেকে আমি আপনাদের যা বলছি আমি তা-ই ।
43008026	আপনাদের সম্বন্ধে বলবার আর বিচার করে দেখবার আমার অনেক কিছুই আছে । কিন্তু যিনি আমাকে পাঠিয়েছেন তাঁর মধ্যে মিথ্যা নেই ; আমি তাঁর কাছে যা শুনেছি তা-ই মানুষকে বলি । ”
43008027	তাঁরা বুঝলেন না যীশু পিতার বিষয়েই তাঁদের কাছে বলছিলেন ।
43008028	এইজন্য যীশু বললেন , “ যখন আপনারা মনুষ্যপুত্রকে উঁচুতে তুলবেন তখন বুঝতে পারবেন যে , আমিই সেই । আর এও বুঝতে পারবেন যে , আমি নিজে থেকে কোন কিছুই করি না , বরং পিতা আমাকে যে শিক্ষা দিয়েছেন আমি সেই সব কথাই বলি ।
43008029	যিনি আমাকে পাঠিয়েছেন তিনিই আমার সংগে আছেন । তিনি আমাকে একা ছেড়ে দেন নি , কারণ যে কাজে তিনি সন্তুষ্ট হন আমি সব সময় সেই কাজই করি । ”
43008030	যীশু যখন এই সব কথা বলছিলেন তখন অনেকেই তাঁর উপর বিশ্বাস করল ।
43008031	যে যিহূদীরা তাঁকে বিশ্বাস করেছিল যীশু তাদের বললেন , “ আমার কথামত যদি আপনারা চলেন তবে সত্যিই আপনারা আমার শিষ্য ।
43008032	তা ছাড়া আপনারা সত্যকে জানতে পারবেন , আর সেই সত্যই আপনাদের মুক্ত করবে । ”
43008033	যিহূদী নেতারা তখন যীশুকে বললেন , “ আমরা অব্রাহামের বংশের লোক ; আমরা কখনও কারও দাস হই নি । তুমি কি করে বলছ যে , আমাদের মুক্ত করা হবে ? ”
43008034	যীশু তাঁদের এই উত্তর দিলেন , “ আমি সত্যিই আপনাদের বলছি , যারা পাপে পড়ে থাকে তারা সবাই পাপের দাস ।
43008035	দাস চিরদিন বাড়ীতে থাকে না কিন্তু পুত্র চিরকাল থাকে ।
43008036	তাই ঈশ্বরের পুত্র যদি আপনাদের মুক্ত করেন তবে সত্যিই আপনারা মুক্ত হবেন ।
43008037	আমি জানি আপনারা অব্রাহামের বংশের লোক , কিন্তু তবুও আপনারা আমাকে মেরে ফেলতে চাইছেন , কারণ আমার কথা আপনাদের অন্তরে কোন স্থান পায় না ।
43008038	আমি আমার পিতার কাছে যা দেখেছি সেই বিষয়েই বলি , আর আপনারা আপনাদের পিতার কাছ থেকে যা শুনেছেন তা-ই করে থাকেন । ”
43008039	এতে সেই যিহূদী নেতারা যীশুকে বললেন , “ অব্রাহামই আমাদের পিতা । ” যীশু তাঁদের বললেন , “ যদি আপনারা অব্রাহামের সন্তান হতেন তবে অব্রাহামের মতই কাজ করতেন ।
43008040	ঈশ্বরের কাছ থেকে যে সত্য আমি জেনেছি তা-ই আপনাদের বলেছি , আর তবুও আপনারা আমাকে মেরে ফেলতে চাইছেন ; কিন্তু অব্রাহাম এই রকম করেন নি ।
43008041	আপনাদের পিতা যা করে আপনারা তা-ই করছেন । ” তাঁরা যীশুকে বললেন , “ আমরা তো জারজ নই । আমাদের একজনই পিতা আছেন , সেই পিতা হলেন ঈশ্বর । ”
43008042	যীশু তাঁদের বললেন , “ সত্যিই যদি ঈশ্বর আপনাদের পিতা হতেন তবে আপনারা আমাকে ভালবাসতেন , কারণ আমি ঈশ্বরের কাছ থেকে এসেছি আর এখন আপনাদের মধ্যে আছি । আমি নিজ থেকে আসি নি , কিন্তু তিনিই আমাকে পাঠিয়েছেন ।
43008043	কেন আপনারা আমার কথা বোঝেন না ? তার কারণ এই যে , আপনারা আমার কথা সহ্য করতে পারেন না ।
43008044	শয়তানই আপনাদের পিতা আর আপনারা তারই সন্তান ; সেইজন্য আপনারা তার ইচ্ছা পূর্ণ করতে চান । শয়তান প্রথম থেকেই খুনী । সে কখনও সত্যে বাস করে নি , কারণ তার মধ্যে সত্য নেই । সে যখন মিথ্যা কথা বলে তখন সে তা নিজে থেকেই বলে , কারণ সে মিথ্যাবাদী আর সমস্ত মিথ্যার জন্ম তার মধ্য থেকেই হয়েছে ।
43008045	কিন্তু আমি সত্যি কথা বলি , আর তাই আপনারা আমাকে বিশ্বাস করেন না ।
43008046	আপনাদের মধ্যে কে আমাকে পাপী বলে প্রমাণ করতে পারেন ? যদি আমি সত্যি কথাই বলি তবে কেন আপনারা আমাকে বিশ্বাস করেন না ?
43008047	যে লোক ঈশ্বরের , সে ঈশ্বরের কথা শোনে । আপনারা ঈশ্বরের নন বলে ঈশ্বরের কথা শোনেন না । ”
43008048	তখন যিহূদী নেতারা যীশুকে বললেন , “ আমরা কি ঠিক বলি নি যে , তুমি একজন শমরীয় আর তোমাকে ভূতে পেয়েছে ? ”
43008049	উত্তরে যীশু বললেন , “ আমাকে ভূতে পায় নি । আমি আমার পিতাকে সম্মান করি , কিন্তু আপনারা আমাকে অসম্মান করেন ।
43008050	আমি আমার নিজের প্রশংসার চেষ্টা করি না , কিন্তু একজন আছেন যিনি আমাকে সম্মান দান করেন , আর তিনিই বিচারকর্তা ।
43008051	আমি আপনাদের সত্যিই বলছি , যদি কেউ আমার কথার বাধ্য হয়ে চলে তবে সে কখনও মরবে না । ”
43008052	যিহূদী নেতারা তাঁকে বললেন , “ এবার আমরা সত্যি বুঝলাম যে , তোমাকে ভূতেই পেয়েছে । অব্রাহাম ও নবীরা মারা গেছেন , আর তুমি বলছ , ‘ যদি কেউ আমার কথার বাধ্য হয়ে চলে সে কখনও মরবে না । ’ তুমি কি পিতা অব্রাহাম থেকেও বড় ?
43008053	তিনি তো মারা গেছেন এবং নবীরাও মারা গেছেন । তুমি নিজেকে কি মনে কর ? ”
43008054	উত্তরে যীশু বললেন , “ যদি আমি নিজের প্রশংসা নিজেই করি তবে তার কোন দাম নেই । আমার পিতা , যাঁকে আপনারা আপনাদের ঈশ্বর বলে দাবি করেন তিনিই আমাকে সম্মান দান করেন ।
43008055	আপনারা কখনও তাঁকে জানেন নি , কিন্তু আমি তাঁকে জানি । যদি আমি বলি আমি তাঁকে জানি না তবে আপনাদেরই মত আমি মিথ্যাবাদী হব । কিন্তু আমি তাঁকে জানি এবং তাঁর কথার বাধ্য হয়ে চলি ।
43008056	আপনাদের পিতা অব্রাহাম আমারই দিন দেখবার আশায় আনন্দ করেছিলেন । তিনি তা দেখেছিলেন আর খুশীও হয়েছিলেন । ”
43008057	যিহূদী নেতারা যীশুকে বললেন , “ তোমার বয়স এখনও পঞ্চাশ বছর হয় নি , আর তুমি কি অব্রাহামকে দেখেছ ? ”
43008058	যীশু তাঁদের বললেন , “ আমি আপনাদের সত্যি বলছি , অব্রাহাম জন্মগ্রহণ করবার আগে থেকেই আমি আছি । ” এই কথা শুনে সেই নেতারা যীশুকে মারবার জন্য পাথর কুড়িয়ে নিলেন । কিন্তু যীশু নিজেকে গোপন করে উপাসনা-ঘর থেকে বের হয়ে গেলেন ।
43008059	
43009001	পথ দিয়ে যাবার সময় যীশু একজন অন্ধ লোককে দেখতে পেলেন । সে জন্ম থেকেই অন্ধ ছিল ।
43009002	তখন শিষ্যেরা যীশুকে জিজ্ঞাসা করলেন , “ গুরু , কার পাপে এই লোকটি অন্ধ হয়ে জন্মেছে ? তার নিজের , না তার মা-বাবার ? ”
43009003	যীশু উত্তর দিলেন , “ পাপ সে নিজেও করে নি , তার মা-বাবাও করে নি । এটা হয়েছে যেন ঈশ্বরের কাজ তার মধ্য দিয়ে প্রকাশিত হয় ।
43009004	যিনি আমাকে পাঠিয়েছেন , বেলা থাকতে থাকতে তাঁর কাজ করা আমাদের দরকার । রাত আসছে , তখন কেউই কাজ করতে পারবে না ।
43009005	যতদিন আমি জগতে আছি আমি জগতের আলো । ”
43009006	এই কথা বলবার পরে তিনি মাটিতে থুথু ফেলে কাদা করলেন । তারপর সেই কাদা তিনি লোকটির চোখে লাগিয়ে দিয়ে বললেন ,
43009007	“ যাও , শীলোহের পুকুরে গিয়ে ধুয়ে ফেল । ” শীলোহ মানে পাঠানো হল । লোকটি গিয়ে চোখ ধুয়ে ফেলল এবং চোখে দেখতে পেয়ে ফিরে আসল । এ দেখে তার প্রতিবেশীরা আর যারা তাকে আগে ভিক্ষা করতে দেখেছিল তারা সবাই বলতে লাগল ,
43009008	“ এ কি সেই লোকটি নয় , যে বসে বসে ভিক্ষা করত ? ”
43009009	কেউ কেউ বলল , “ হ্যাঁ , এ-ই সেই লোক । ” আবার কেউ কেউ বলল , “ যদিও দেখতে তারই মত তবুও সে নয় । ” কিন্তু লোকটি নিজে বলল , “ হ্যাঁ , আমিই সেই লোক । ”
43009010	তারা তাকে বলল , “ কিন্তু কেমন করে তোমার চোখ খুলে গেল ? ”
43009011	সে উত্তর দিল , “ যীশু নামে সেই লোকটি কাদা করে আমার চোখে লাগিয়ে দিয়ে বললেন , ‘ শীলোহের পুকুরে গিয়ে ধুয়ে ফেল । ’ আমি গিয়ে ধুয়ে ফেললাম আর দেখতে পেলাম । ”
43009012	তারা তাকে বলল , “ সেই লোকটি কোথায় ? ” সে বলল , “ আমি জানি না । ”
43009013	যে লোকটি অন্ধ ছিল লোকেরা তাকে ফরীশীদের কাছে নিয়ে গেল ।
43009014	যেদিন যীশু কাদা করে তার চোখ খুলে দিয়েছিলেন সেই দিনটা ছিল বিশ্রামবার ।
43009015	এইজন্য তাকে ফরীশীরাও আবার জিজ্ঞাসা করলেন , “ তুমি কেমন করে দেখতে পেলে ? ” সে ফরীশীদের বলল , “ তিনি আমার চোখের উপরে কাদা লাগিয়ে দিলেন , আর আমি তা ধুয়ে ফেলতেই দেখতে পেলাম । ”
43009016	এতে ফরীশীদের মধ্যে কয়েকজন বললেন , “ ঐ লোকটি ঈশ্বরের কাছ থেকে আসে নি , কারণ সে বিশ্রামবার পালন করে না । ” অন্য ফরীশীরা বললেন , “ যে লোক পাপী সে কেমন করে এই রকম আশ্চর্য কাজ করতে পারে ? ” এইভাবে তাঁদের মধ্যে মতের অমিল দেখা দিল ।
43009017	তখন তাঁরা সেই লোকটিকে আবার জিজ্ঞাসা করলেন , “ তুমি তার সম্বন্ধে কি বল ? কারণ সে তো তোমারই চোখ খুলে দিয়েছে । ” লোকটি বলল , “ তিনি একজন নবী । ”
43009018	যিহূদী নেতারা কিন্তু লোকটির মা-বাবাকে ডেকে জিজ্ঞাসা না করা পর্যন্ত বিশ্বাস করলেন না যে , সেই লোকটি আগে অন্ধ ছিল আর এখন দেখতে পাচ্ছে ।
43009019	তাঁরা লোকটির মা-বাবাকে জিজ্ঞাসা করলেন , “ এ-ই কি তোমাদের সেই ছেলে যার সম্বন্ধে তোমরা বল যে , সে অন্ধ হয়ে জন্মেছিল ? এখন তবে সে কেমন করে দেখতে পাচ্ছে ? ”
43009020	তার মা-বাবা উত্তর দিল , “ আমরা জানি এ আমাদেরই ছেলে , আর এ অন্ধ হয়েই জন্মেছিল ।
43009021	কিন্তু কেমন করে সে এখন দেখতে পাচ্ছে তা আমরা জানি না ; আর কে যে তার চোখ খুলে দিয়েছে তাও জানি না । ওর বয়স হয়েছে , ওকেই জিজ্ঞাসা করুন । ও নিজের বিষয় নিজেই বলুক । ”
43009022	তার মা-বাবা যিহূদী নেতাদের ভয়ে এই সব কথা বলল , কারণ যিহূদী নেতারা আগেই ঠিক করেছিলেন যে , কেউ যদি যীশুকে মশীহ বলে স্বীকার করে তবে তাকে সমাজ থেকে বের করে দেওয়া হবে ।
43009023	সেইজন্যই তার মা-বাবা বলেছিল , “ ওর বয়স হয়েছে , ওকেই জিজ্ঞাসা করুন । ”
43009024	যে লোকটি আগে অন্ধ ছিল নেতারা তাকে দ্বিতীয় বার ডেকে বললেন , “ তুমি সত্যি কথা বলে ঈশ্বরের গৌরব কর । আমরা তো জানি ঐ লোকটা পাপী । ”
43009025	সে উত্তর দিল , “ তিনি পাপী কি না তা আমি জানি না ; তবে একটা বিষয় জানি যে , আগে আমি অন্ধ ছিলাম আর এখন দেখতে পাচ্ছি । ”
43009026	নেতারা বললেন , “ সে তোমাকে কি করেছে ? কেমন করে সে তোমার চোখ খুলে দিয়েছে ? ”
43009027	উত্তরে লোকটি তাঁদের বলল , “ আমি তো আগেই আপনাদের বলেছি , কিন্তু আপনারা শোনেন নি । কেন তবে আপনারা আবার শুনতে চান ? আপনারাও কি তাঁর শিষ্য হতে চান ? ”
43009028	এতে নেতারা লোকটিকে খুব গালাগালি দিয়ে বললেন , “ তুই সেই লোকের শিষ্য , কিন্তু আমরা মোশির শিষ্য ।
43009029	আমরা জানি ঈশ্বর মোশির সংগে কথা বলেছিলেন , কিন্তু ঐ লোকটা কোথা থেকে এসেছে তা আমরা জানি না । ”
43009030	তখন সেই লোকটি তাঁদের উত্তর দিল , “ কি আশ্চর্য ! আপনারা জানেন না তিনি কোথা থেকে এসেছেন অথচ তিনিই আমার চোখ খুলে দিয়েছেন ।
43009031	আমরা জানি ঈশ্বর পাপীদের কথা শোনেন না । কিন্তু যদি কোন লোক ঈশ্বরভক্ত হয় ও তাঁর ইচ্ছামত কাজ করে তবে ঈশ্বর তাঁর কথা শোনেন ।
43009032	জগৎ সৃষ্টির পর থেকে কখনও শোনা যায় নি , জন্ম থেকে অন্ধ এমন কোন লোকের চোখ কেউ খুলে দিয়েছে ।
43009033	যদি উনি ঈশ্বরের কাছ থেকে না আসতেন তবে কিছুই করতে পারতেন না । ”
43009034	উত্তরে নেতারা বললেন , “ তোর জন্ম হয়েছে একেবারে পাপের মধ্যে , আর তুই আমাদের শিক্ষা দিচ্ছিস ? ” এই বলে তাঁরা তাকে সমাজ থেকে বের করে দিলেন ।
43009035	যীশু শুনলেন যে , নেতারা লোকটিকে বের করে দিয়েছেন । পরে তিনি সেই লোকটিকে খুঁজে পেয়ে বললেন , “ তুমি কি মনুষ্যপুত্রের উপর বিশ্বাস কর ? ”
43009036	সে উত্তর দিল , “ প্রভু , তিনি কে , আমাকে বলুন যাতে আমি তাঁর উপরে বিশ্বাস করতে পারি । ”
43009037	যীশু তাকে বললেন , “ তুমি তাঁকে দেখেছ , আর তিনিই তোমার সংগে কথা বলছেন । ”
43009038	তখন লোকটি বলল , “ প্রভু , আমি বিশ্বাস করি । ” এই বলে সে যীশুকে প্রণাম করে ঈশ্বরের সম্মান দিল ।
43009039	যীশু বললেন , “ আমি এই জগতে বিচার করবার জন্য এসেছি , যেন যারা দেখতে পায় না তারা দেখতে পায় এবং যারা দেখতে পায় তারা অন্ধ হয় । ”
43009040	কয়েকজন ফরীশীও যীশুর সংগে ছিলেন । তাঁরা এই কথা শুনে যীশুকে বললেন , “ তবে আপনি কি বলতে চান যে , আমরা অন্ধ ? ”
43009041	যীশু তাঁদের বললেন , “ আপনারা যদি অন্ধ হতেন তাহলে আপনাদের কোন দোষ থাকত না । কিন্তু আপনারা বলেন যে , আপনারা দেখতে পান , সেইজন্যই আপনাদের দোষ রয়েছে ।
43010001	“ আমি আপনাদের সত্যিই বলছি , যে কেউ মেষের খোঁয়াড়ের দরজা দিয়ে না ঢুকে অন্য দিক দিয়ে ঢোকে সে চোর ও ডাকাত ।
43010002	কিন্তু যে কেউ দরজা দিয়ে ভিতরে যায় সে-ই মেষদের পালক ।
43010003	মেষের খোঁয়াড় যে পাহারা দেয় সে সেই পালককেই দরজা খুলে দেয় । মেষগুলো তার ডাক শোনে , আর সেই পালক তার নিজের মেষগুলোর নাম ধরে ডেকে বাইরে নিয়ে যায় ।
43010004	তার নিজের সব মেষগুলো বের করবার পরে সে তাদের আগে আগে চলে , আর মেষগুলো তার পিছনে পিছনে যায় কারণ তারা তার ডাক চেনে ।
43010005	তারা কখনও অচেনা লোকের পিছনে যাবে না বরং তার কাছ থেকে পালিয়ে যাবে , কারণ তারা অচেনা লোকের গলার স্বর চেনে না । ”
43010006	সেই ফরীশীদের শিক্ষা দেবার জন্য যীশু এই কথা বললেন কিন্তু তিনি যে কি বলছিলেন তা তাঁরা বুঝলেন না ।
43010007	সেইজন্য যীশু আবার বললেন , “ আমি আপনাদের সত্যিই বলছি , মেষগুলোর জন্য আমিই দরজা ।
43010008	আমার আগে যারা এসেছিল তারা সবাই চোর আর ডাকাত , কিন্তু মেষগুলো তাদের কথা শোনে নি ।
43010009	আমিই দরজা । যদি কেউ আমার মধ্য দিয়ে ভিতরে ঢোকে তবে সে উদ্ধার পাবে । সে ভিতরে আসবে ও বাইরে যাবে আর চরে খাবার জায়গা পাবে ।
43010010	চোর কেবল চুরি , খুন ও নষ্ট করবার উদ্দেশ্য নিয়েই আসে । আমি এসেছি যেন তারা জীবন পায় , আর সেই জীবন যেন পরিপূর্ণ হয় ।
43010011	“ আমিই উত্তম মেষপালক । উত্তম মেষপালক তার মেষদের জন্য নিজের জীবন দেয় ।
43010012	কেবল বেতনের জন্য যে পালকের কাজ করে সে নিজে পালক নয় আর মেষগুলোও তার নিজের নয় । নেকড়ে বাঘ আসতে দেখলেই সে মেষগুলো ফেলে পালিয়ে যায় , কারণ সে কেবল বেতন পাবার জন্য এই কাজ করে আর মেষগুলোর জন্য চিন্তাও করে না । নেকড়ে বাঘ তাদের ধরে নিয়ে যায় আর মেষগুলো চারদিকে ছড়িয়ে পড়ে ।
43010013	
43010014	“ আমিই উত্তম মেষপালক । পিতা যেমন আমাকে জানেন এবং আমি পিতাকে জানি তেমনি করে আমিও আমার মেষগুলোকে জানি এবং তারাও আমাকে জানে । আমি আমার মেষগুলোর জন্য আমার জীবন দিয়ে দিচ্ছি ।
43010015	
43010016	আরও মেষ আমার কাছে আছে যেগুলো এই খোঁয়াড়ের নয় ; তাদেরও আমাকে আনতে হবে । তারা আমার ডাক শুনবে , আর তাতে একটা মেষপাল ও একজন পালক হবে ।
43010017	পিতা আমাকে এইজন্য ভালবাসেন , কারণ আমি আমার প্রাণ দেব যেন তা আবার ফিরিয়ে নিতে পারি ।
43010018	কেউই আমার প্রাণ আমার কাছ থেকে নিয়ে যাবে না , কিন্তু আমি নিজেই তা দেব । প্রাণ দেবারও ক্ষমতা আমার আছে , আবার প্রাণ ফিরিয়ে নেবারও ক্ষমতা আমার আছে । এই দায়িত্ব আমি আমার পিতার কাছ থেকে পেয়েছি । ”
43010019	যীশুর এই কথার জন্য যিহূদীদের মধ্যে আবার মতের অমিল দেখা দিল ।
43010020	তাদের মধ্যে অনেকে বলল , “ তাকে ভূতে পেয়েছে , সে পাগল ; তোমরা তার কথা কেন শুনছ ? ”
43010021	অন্যেরা বলল , “ কিন্তু এ তো ভূতে পাওয়া লোকের মত কথা নয় । ভূত কি অন্ধের চোখ খুলে দিতে পারে ? ”
43010022	এর পরে যিরূশালেমে উপাসনা-ঘর প্রতিষ্ঠার পর্ব উপস্থিত হল । তখন শীতকাল ।
43010023	যীশু উপাসনা-ঘরের মধ্যে শলোমনের বারান্দায় ঘুরে বেড়াচ্ছিলেন ।
43010024	সেই সময় যিহূদী নেতারা যীশুর চারপাশে জড়ো হয়ে বললেন , “ আর কত দিন তুমি আমাদের সন্দেহের মধ্যে রাখবে ? তুমি যদি মশীহ হও তবে স্পষ্ট করে আমাদের বল । ”
43010025	যীশু উত্তরে বললেন , “ আমি তো আপনাদের বলেছি , কিন্তু আপনারা বিশ্বাস করেন না । আমার পিতার নামে আমি যে সব কাজ করি সেগুলোও আমার বিষয়ে সাক্ষ্য দেয় ।
43010026	কিন্তু আপনারা বিশ্বাস করেন না , কারণ আপনারা আমার মেষ নন ।
43010027	আমার মেষগুলো আমার ডাক শোনে । আমি তাদের জানি আর তারা আমার পিছনে পিছনে চলে ।
43010028	আমি তাদের অনন্ত জীবন দিই । তারা কখনও বিনষ্ট হবে না এবং কেউই আমার হাত থেকে তাদের কেড়ে নেবে না ।
43010029	আমার পিতা , যিনি তাদের আমাকে দিয়েছেন , তিনি সকলের চেয়ে মহান । কেউই পিতার হাত থেকে কিছু কেড়ে নিতে পারে না ।
43010030	আমি আর পিতা এক । ”
43010031	তখন যিহূদী নেতারা তাঁকে মারবার জন্য আবার পাথর কুড়িয়ে নিলেন ।
43010032	যীশু তাঁদের বললেন , “ পিতার আদেশ মত অনেক ভাল ভাল কাজ আমি আপনাদের দেখিয়েছি । সেগুলোর মধ্যে কোন্‌কাজের জন্য আপনারা আমাকে পাথর মারতে চান ? ”
43010033	নেতারা উত্তরে বললেন , “ ভাল কাজের জন্য আমরা তোমাকে পাথর মারি না , কিন্তু তুমি ঈশ্বরের বিরুদ্ধে অপমানের কথা বলছ বলেই মারি । মানুষ হয়েও তুমি নিজেকে ঈশ্বর বলে দাবি করছ । ”
43010034	যীশু বললেন , “ আপনাদের আইন-কানুনে কি লেখা নেই যে , ‘ আমি বললাম , তোমরা যেন ঈশ্বর ’ ?
43010035	ঈশ্বরের বাক্য যাদের কাছে এসেছিল তাদের তো তিনি ঈশ্বরের মত বলেছিলেন । পবিত্র শাস্ত্রের কথা কি বাদ দেওয়া যেতে পারে ? পারে না ।
43010036	তাহলে পিতা নিজের উদ্দেশ্যে যাঁকে আলাদা করলেন এবং জগতে পাঠিয়ে দিলেন সেই আমি যখন বললাম , ‘ আমি ঈশ্বরের পুত্র , ’ তখন আপনারা কেমন করে বলছেন , ‘ তুমি ঈশ্বরের বিরুদ্ধে অপমানের কথা বলছ ? ’
43010037	আমার পিতার কাজ যদি আমি না করি তবে আপনারা আমাকে বিশ্বাস করবেন না ।
43010038	কিন্তু যদি করি তবে আমাকে বিশ্বাস না করলেও আমার কাজগুলো অন্ততঃ বিশ্বাস করুন । তাতে আপনারা জানতে ও বুঝতে পারবেন যে , পিতা আমার মধ্যে আছেন আর আমি পিতার মধ্যে আছি । ”
43010039	তখন যিহূদী নেতারা আবার যীশুকে ধরবার চেষ্টা করলেন , কিন্তু তিনি তাঁদের হাত এড়িয়ে চলে গেলেন ।
43010040	এর পরে তিনি আবার যর্দন নদীর ওপারে গিয়ে থাকতে লাগলেন । সেখানেই যোহন প্রথমে বাপ্তিস্ম দিতেন ।
43010041	অনেক লোক যীশুর কাছে গেল এবং বলাবলি করতে লাগল , “ যোহন কোন আশ্চর্য কাজ করেন নি বটে , কিন্তু তবুও তিনি এই লোকটির বিষয়ে যা যা বলেছিলেন তা সবই সত্যি । ”
43010042	আর সেখানে অনেক লোক যীশুর উপরে বিশ্বাস করল ।
43011001	লাসার নামে বৈথনিয়া গ্রামের একজন লোকের অসুখ হয়েছিল । মরিয়ম ও তাঁর বোন মার্থা সেই গ্রামে থাকতেন ।
43011002	ইনি সেই মরিয়ম যিনি প্রভুর পায়ে সুগন্ধি আতর ঢেলে দিয়ে নিজের চুল দিয়ে তাঁর পা মুছিয়ে দিয়েছিলেন । যে লাসারের অসুখ হয়েছিল তিনি ছিলেন এই মরিয়মের ভাই ।
43011003	এইজন্য তাঁর বোনেরা যীশুকে এই কথা বলে পাঠালেন , “ প্রভু , আপনি যাকে ভালবাসেন তার অসুখ হয়েছে । ”
43011004	এই কথা শুনে যীশু বললেন , “ এই অসুখ তার মৃত্যুর জন্য হয় নি বরং ঈশ্বরের মহিমা প্রকাশের জন্যই হয়েছে , যেন এর মধ্য দিয়ে ঈশ্বরের পুত্রের মহিমা প্রকাশ পায় । ”
43011005	মার্থা , তাঁর বোন ও লাসারকে যীশু ভালবাসতেন ।
43011006	যখন যীশু লাসারের অসুখের কথা শুনলেন তখন তিনি যেখানে ছিলেন সেখানেই আরও দু ’ দিন রয়ে গেলেন ।
43011007	তারপর তিনি শিষ্যদের বললেন , “ চল , আমরা আবার যিহূদিয়াতে যাই । ”
43011008	শিষ্যেরা তাঁকে বললেন , “ গুরু , এই কিছুদিন আগে নেতারা আপনাকে পাথর মারতে চেয়েছিলেন , আর আপনি আবার সেখানে যাচ্ছেন ? ”
43011009	যীশু উত্তর দিলেন , “ দিনে কি বারো ঘণ্টা নেই ? কেউ যদি দিনে চলাফেরা করে সে উছোট খায় না , কারণ সে এই পৃথিবীর আলো দেখে ।
43011010	কিন্তু যদি কেউ রাতে চলাফেরা করে সে উছোট খায় , কারণ তার মধ্যে আলো নেই । ”
43011011	এই সব কথা বলবার পরে যীশু শিষ্যদের বললেন , “ আমাদের বন্ধু লাসার ঘুমিয়ে পড়েছে , কিন্তু আমি তাকে জাগাতে যাচ্ছি । ”
43011012	এতে শিষ্যেরা তাঁকে বললেন , “ প্রভু , যদি সে ঘুমিয়েই থাকে তবে সে ভাল হবে । ”
43011013	যীশু লাসারের মৃত্যুর কথা বলছিলেন , কিন্তু তাঁর শিষ্যেরা ভাবলেন তিনি স্বাভাবিক ঘুমের কথাই বলছেন ।
43011014	যীশু তখন স্পষ্ট করেই বললেন , “ লাসার মারা গেছে ,
43011015	কিন্তু আমি তোমাদের কথা ভেবে খুশী হয়েছি যে , আমি সেখানে ছিলাম না যাতে তোমরা বিশ্বাস করতে পার । চল , আমরা লাসারের কাছে যাই । ”
43011016	তখন থোমা , যাঁকে যমজ বলা হয় , তাঁর সংগী-শিষ্যদের বললেন , “ চল , আমরাও যাই , যেন তাঁর সংগে মরতে পারি । ”
43011017	যীশু সেখানে পৌঁছে জানতে পারলেন যে , চার দিন আগেই লাসারকে কবর দেওয়া হয়েছে ।
43011018	যিরূশালেম থেকে বৈথনিয়া প্রায় তিন কিলোমিটার দূরে ছিল ।
43011019	যিহূদীদের মধ্যে অনেকেই মার্থা ও মরিয়মকে তাঁদের ভাইয়ের মৃত্যুর জন্য সান্ত্বনা দিতে এসেছিল ।
43011020	যীশু আসছেন শুনে মার্থা তাঁর সংগে দেখা করতে গেলেন , কিন্তু মরিয়ম ঘরে বসে রইলেন ।
43011021	মার্থা যীশুকে বললেন , “ প্রভু , আপনি যদি এখানে থাকতেন তবে আমার ভাই মারা যেত না ।
43011022	কিন্তু আমি জানি , আপনি এখনও ঈশ্বরের কাছে যা চাইবেন ঈশ্বর তা আপনাকে দেবেন । ”
43011023	যীশু তাঁকে বললেন , “ তোমার ভাই আবার জীবিত হয়ে উঠবে । ”
43011024	তখন মার্থা তাঁকে বললেন , “ আমি জানি , শেষ দিনে মৃত লোকেরা যখন জীবিত হয়ে উঠবে তখন সেও উঠবে । ”
43011025	যীশু মার্থাকে বললেন , “ আমিই পুনরুত্থান ও জীবন । যে আমার উপর বিশ্বাস করে সে মরলেও জীবিত হবে ।
43011026	আর যে জীবিত আছে এবং আমার উপর বিশ্বাস করে সে কখনও মরবে না । তুমি কি এই কথা বিশ্বাস কর ? ”
43011027	মার্থা তাঁকে বললেন , “ হ্যাঁ , প্রভু , আমি বিশ্বাস করি যে , জগতে যাঁর আসবার কথা আছে আপনিই সেই মশীহ , ঈশ্বরের পুত্র । ”
43011028	এই কথা বলে মার্থা গিয়ে তাঁর বোন মরিয়মকে গোপনে ডেকে বললেন , “ গুরু এখানে আছেন ও তোমাকে ডাকছেন । ”
43011029	মরিয়ম এই কথা শুনে তাড়াতাড়ি উঠে যীশুর কাছে গেলেন । যীশু তখনও গ্রামে এসে পৌঁছান নি ;
43011030	মার্থা যেখানে তাঁর সংগে দেখা করেছিলেন সেখানেই ছিলেন ।
43011031	যে যিহূদীরা মরিয়মের সংগে ঘরে থেকে তাঁকে সান্ত্বনা দিচ্ছিল তারা মরিয়মকে তাড়াতাড়ি উঠে বাইরে যেতে দেখে তাঁর পিছনে পিছনে গেল । তারা ভাবল , মরিয়ম কবরের কাছে কাঁদতে যাচ্ছেন ।
43011032	যীশু যেখানে ছিলেন মরিয়ম সেখানে গেলেন আর তাঁকে দেখতে পেয়ে তাঁর পায়ের উপর পড়ে বললেন , “ প্রভু , আপনি যদি এখানে থাকতেন তবে আমার ভাই মারা যেত না । ”
43011033	যীশু মরিয়মকে এবং তাঁর সংগে যে যিহূদীরা এসেছিল তাদের কাঁদতে দেখে অন্তরে খুব অস্থির হলেন ।
43011034	তিনি তাদের বললেন , “ লাসারকে কোথায় রেখেছ ? ” তারা বলল , “ প্রভু , এসে দেখুন । ”
43011035	তখন যীশু কাঁদলেন ।
43011036	তাতে যিহূদীরা বলল , “ দেখ , উনি লাসারকে কত ভালবাসতেন । ”
43011037	কিন্তু যিহূদীদের মধ্যে কেউ কেউ বলল , “ অন্ধের চোখ যিনি খুলে দিয়েছেন তিনি কি এমন কিছু করতে পারতেন না যাতে লোকটি মারা না যেত ? ”
43011038	এতে যীশু অন্তরে আবার অস্থির হলেন এবং কবরের কাছে গেলেন । কবরটা ছিল একটা গুহা । সেই গুহার মুখে একটা পাথর বসানো ছিল ।
43011039	যীশু বললেন , “ পাথরখানা সরাও । ” যিনি মারা গেছেন তাঁর বোন মার্থা যীশুকে বললেন , “ প্রভু , এখন দুর্গন্ধ হয়েছে , কারণ চার দিন হল সে মারা গেছে । ”
43011040	যীশু মার্থাকে বললেন , “ আমি কি তোমাকে বলি নি , যদি তুমি বিশ্বাস কর তবে ঈশ্বরের মহিমা দেখতে পাবে ? ”
43011041	তখন লোকেরা পাথরখানা সরিয়ে দিল । যীশু উপরের দিকে তাকিয়ে বললেন , “ পিতা , তুমি আমার কথা শুনেছ বলে আমি তোমাকে ধন্যবাদ দিই ।
43011042	অবশ্য আমি জানি সব সময়ই তুমি আমার কথা শুনে থাক । কিন্তু যে সব লোক চারপাশে দাঁড়িয়ে আছে তারা যেন বিশ্বাস করতে পারে যে , তুমি আমাকে পাঠিয়েছ , সেইজন্যই এই কথা বললাম । ”
43011043	এই কথা বলবার পরে যীশু জোরে ডাক দিয়ে বললেন , “ লাসার , বের হয়ে এস । ”
43011044	যিনি মারা গিয়েছিলেন তিনি তখন কবর থেকে বের হয়ে আসলেন । তাঁর হাত-পা কবরের কাপড়ে জড়ানো ছিল এবং তাঁর মুখ রুমালে বাঁধা ছিল । যীশু লোকদের বললেন , “ ওর বাঁধন খুলে দাও আর ওকে যেতে দাও ।
43011045	মরিয়মের কাছে যে সব যিহূদীরা এসেছিল তাদের মধ্যে অনেকেই যীশুর এই কাজ দেখে তাঁর উপর বিশ্বাস করল ।
43011046	কিন্তু তাদের মধ্যে কেউ কেউ ফরীশীদের কাছে গিয়ে যীশু যা করেছিলেন তা বলল ।
43011047	তখন প্রধান পুরোহিতেরা ও ফরীশীরা মহাসভার লোকদের একত্র করে বললেন , “ আমরা এখন কি করি ? এই লোকটা তো অনেক আশ্চর্য কাজ করছে ।
43011048	আমরা যদি তাকে এইভাবে চলতে দিই তবে সবাই তার উপরে বিশ্বাস করবে , আর রোমীয়েরা এসে আমাদের উপাসনা-ঘর এবং আমাদের জাতিকে ধ্বংস করে ফেলবে । ”
43011049	তাঁদের মধ্যে কাইয়াফা নামে একজন সেই বছরের মহাপুরোহিত ছিলেন ।
43011050	তিনি তাঁদের বললেন , “ তোমরা কিছুই জান না , আর ভেবেও দেখ না যে , গোটা জাতিটা নষ্ট হওয়ার চেয়ে বরং সমস্ত লোকের বদলে একজন মানুষের মৃত্যু অনেক ভাল । ”
43011051	কাইয়াফা যে নিজে থেকে এই কথা বলেছিলেন তা নয় কিন্তু তিনি ছিলেন সেই বছরের মহাপুরোহিত । সেইজন্য তিনি ভবিষ্যতের কথা বলেছিলেন যে , যিহূদী জাতির জন্য যীশুই মরবেন ।
43011052	কেবল যিহূদী জাতির জন্যই নয় , কিন্তু ঈশ্বরের যে সন্তানেরা চারদিকে ছড়িয়ে রয়েছে তাদের জড়ো করে এক করবার জন্যও তিনি মরবেন ।
43011053	সেই দিন থেকে যিহূদী নেতারা যীশুকে মেরে ফেলবার ষড়যন্ত্র করতে লাগলেন ।
43011054	সেইজন্য যীশু খোলাখুলিভাবে যিহূদীদের মধ্যে চলাফেরা বন্ধ করে দিলেন , আর সেই জায়গা ছেড়ে মরু-এলাকার কাছে ইফ্রয়িম নামে একটা গ্রামে চলে গেলেন । সেখানে তিনি তাঁর শিষ্যদের নিয়ে থাকতে লাগলেন ।
43011055	তখন যিহূদীদের উদ্ধার-পর্ব কাছে এসেছিল । পর্বের আগে নিজেদের শুচি করবার জন্য অনেক লোক গ্রাম থেকে যিরূশালেমে গিয়েছিল ।
43011056	এই লোকেরা যীশুর খোঁজ করতে লাগল । তারা উপাসনা-ঘরে দাঁড়িয়ে একে অন্যকে জিজ্ঞাসা করতে লাগল , “ তিনি কি এই পর্বে একেবারেই আসবেন না ? তোমাদের কি মনে হয় ? ”
43011057	প্রধান পুরোহিতেরা ও ফরীশীরা আদেশ দিয়েছিলেন যে , যীশু কোথায় আছে তা যদি কেউ জানে তবে সে যেন খবরটা তাঁদের জানায় যাতে তাঁরা যীশুকে ধরতে পারেন ।
43012001	উদ্ধার-পর্বের ছয় দিন আগে যীশু বৈথনিয়াতে গেলেন । যাঁকে তিনি মৃত্যু থেকে জীবিত করেছিলেন সেই লাসার বৈথনিয়াতে বাস করতেন ।
43012002	সেখানে তাঁরা যীশুর জন্য খাওয়ার আয়োজন করলেন । মার্থা পরিবেশন করছিলেন । যারা যীশুর সংগে খেতে বসেছিলেন তাঁদের মধ্যে লাসারও ছিলেন ।
43012003	এমন সময় মরিয়ম কমবেশ তিনশো গ্রাম খুব দামী , খাঁটি সুগন্ধি আতর নিয়ে আসলেন এবং যীশুর পায়ে তা ঢেলে দিয়ে নিজের চুল দিয়ে তাঁর পা মুছে দিলেন । সেই আতরের সুগন্ধে সারা ঘর ভরে গেল ।
43012004	যীশুর শিষ্যদের মধ্যে একজন , যে তাঁকে শত্রুদের হাতে ধরিয়ে দেবে , সেই যিহূদা ইষ্কারিয়োৎ বলল ,
43012005	“ এই আতর তিনশো দীনারে বিক্রি করে গরীব-দুঃখীদের দেওয়া যেত । কেন তা করা হল না ? ”
43012006	যিহূদা যে গরীবদের বিষয়ে চিন্তা করে এই কথা বলেছিল তা নয় । আসলে সে ছিল চোর । টাকার বাক্স তার কাছে থাকত বলে যা কিছু জমা রাখা হত তা থেকে সে চুরি করত ।
43012007	যীশু বললেন , “ তোমরা ওর মনে কষ্ট দিয়ো না । আমাকে কবর দেবার সময়ে সাজাবার জন্যই ও এটা রেখেছিল ।
43012008	গরীবেরা তো সব সময় তোমাদের মধ্যে আছে , কিন্তু আমাকে তোমরা সব সময় পাবে না । ”
43012009	যীশু বৈথনিয়াতে আছেন জানতে পেরে যিহূদীদের মধ্য থেকে অনেক লোক সেখানে আসল । তারা যে কেবল যীশুর জন্য সেখানে এসেছিল তা নয় , কিন্তু যাঁকে যীশু মৃত্যু থেকে জীবিত করেছিলেন সেই লাসারকেও দেখতে আসল ।
43012010	তখন প্রধান পুরোহিতেরা লাসারকেও মেরে ফেলবেন বলে ঠিক করলেন ,
43012011	কারণ লাসারের জন্য যিহূদীদের মধ্যে অনেকেই নেতাদের ছেড়ে যীশুর উপর বিশ্বাস করছিল ।
43012012	যে সব লোক পর্বে গিয়েছিল তারা পরদিন শুনতে পেল যীশু যিরূশালেমে আসছেন ।
43012013	তখন তারা খেজুর পাতা নিয়ে তাঁকে এগিয়ে আনতে গেল আর চিৎকার করে বলতে লাগল , “ হোশান্না , যিনি প্রভুর নামে আসছেন তাঁর গৌরব হোক । তিনিই ইস্রায়েলের রাজা । ”
43012014	পবিত্র শাস্ত্রের কথামত যীশু একটা গাধা দেখতে পেয়ে তার উপরে বসলেন । শাস্ত্রে লেখা আছে ,
43012015	“ হে সিয়োন-কন্যা , ভয় কোরো না । চেয়ে দেখ , তোমার রাজা গাধার বাচ্চার উপরে চড়ে আসছেন । ”
43012016	যীশুর শিষ্যেরা প্রথমে এই সব বুঝতে পারলেন না । পরে যীশুর মহিমা যখন প্রকাশিত হল তখন তাঁদের মনে পড়ল পবিত্র শাস্ত্রের ঐ কথা যীশুর বিষয়েই লেখা হয়েছিল । তাঁদের আরও মনে পড়ল লোকেরা যীশুর জন্যই ঐ সব করেছিল ।
43012017	লাসারকে কবর থেকে ডেকে জীবিত করে তুলবার সময় যে সব লোক যীশুর কাছে ছিল তারাই লাসারের জীবিত হয়ে উঠবার বিষয় সাক্ষ্য দিতে লাগল ।
43012018	সেইজন্যই লোকেরা যীশুকে এগিয়ে আনতে গিয়েছিল , কারণ তারা শুনেছিল যীশুই সেই আশ্চর্য কাজটা করেছেন ।
43012019	এ দেখে ফরীশীরা একে অন্যকে বললেন , “ আমাদের কোন লাভই হচ্ছে না । দেখ , সারা দুনিয়া তার দলে চলে গেছে । ”
43012020	সেই পর্বে যারা উপাসনা করতে এসেছিল তাদের মধ্যে কয়েকজন গ্রীকও ছিল ।
43012021	তারা ফিলিপের কাছে এসে তাঁকে অনুরোধ করে বলল , “ এই যে শুনুন , আমরা যীশুকে দেখতে চাই । ” ফিলিপ ছিলেন গালীল প্রদেশের বৈৎসৈদা গ্রামের লোক ।
43012022	ফিলিপ গিয়ে কথাটা আন্দ্রিয়কে বললেন । পরে আন্দ্রিয় আর ফিলিপ গিয়ে যীশুকে বললেন ।
43012023	যীশু তখন আন্দ্রিয় ও ফিলিপকে বললেন , “ মনুষ্যপুত্রের মহিমা প্রকাশিত হবার সময় এসেছে ।
43012024	আমি তোমাদের সত্যিই বলছি , গমের বীজ মাটিতে পড়ে যদি না মরে তবে একটাই বীজ থাকে , কিন্তু যদি মরে তবে প্রচুর ফসল জন্মায় ।
43012025	যে নিজের প্রাণকে বেশী ভালবাসে সে তার সত্যিকারের জীবন হারায় , কিন্তু যে এই জগতে তা করে না সে তার সত্যিকারের জীবন অনন্ত জীবনের জন্য রক্ষা করবে ।
43012026	কেউ যদি আমার সেবা করতে চায় তবে সে আমার পথে চলুক । আমি যেখানে আছি আমার সেবাকারীও সেখানে থাকবে । কেউ যদি আমার সেবা করে তবে পিতা তাকে সম্মান দান করবেন ।
43012027	“ আমার মন এখন অস্থির হয়ে উঠেছে । আমি কি এই কথাই বলব , ‘ পিতা , যে সময় এসেছে সেই সময়ের হাত থেকে আমাকে রক্ষা কর ? ’ কিন্তু এরই জন্য তো আমি এই সময় পর্যন্ত এসেছি ।
43012028	পিতা , তোমার মহিমা প্রকাশ কর । ” স্বর্গ থেকে তখন এই কথা শোনা গেল , “ আমি আমার মহিমা প্রকাশ করেছি এবং আবার তা প্রকাশ করব । ”
43012029	যে লোকেরা সেখানে দাঁড়িয়ে ছিল তারা তা শুনে বলল , “ ওটা মেঘের ডাক । ” কেউ কেউ আবার বলল , “ কোন স্বর্গদূত উনার সংগে কথা বললেন । ”
43012030	এতে যীশু বললেন , “ এই কথা আমার জন্য বলা হয় নি , কিন্তু আপনাদের জন্যই বলা হয়েছে ।
43012031	এই জগতের লোকদের বিচারের সময় এবার এসেছে , আর জগতের কর্তার হাত থেকে এখন প্রভুত্ব কেড়ে নেওয়া হবে ।
43012032	আমাকে যখন মাটি থেকে উঁচুতে তোলা হবে তখন আমি সবাইকে আমার কাছে টেনে আনব । ”
43012033	তাঁর কি রকমের মৃত্যু হবে তা বুঝাবার জন্য তিনি এই কথা বললেন ।
43012034	তখন লোকেরা যীশুকে বলল , “ আমরা পবিত্র শাস্ত্র থেকে শুনেছি মশীহ চিরকাল থাকবেন । তবে আপনি কি করে বলছেন যে , মনুষ্যপুত্রকে উঁচুতে তুলতে হবে ? তাহলে এই মনুষ্যপুত্র কে ? ”
43012035	যীশু তাদের বললেন , “ আর অল্প সময়ের জন্য আলো আপনাদের সংগে সংগে আছে । আলো আপনাদের কাছে থাকতে থাকতেই চলতে থাকুন যেন অন্ধকার আপনাদের জয় করতে না পারে । যে অন্ধকারে চলে সে কোথায় যাচ্ছে তা জানে না ।
43012036	আলো আপনাদের কাছে থাকতে থাকতেই আলোর উপর বিশ্বাস করুন যেন আপনারা সেই আলোর লোক হতে পারেন । ” এই সব কথা বলবার পর যীশু লোকদের কাছ থেকে চলে গিয়ে নিজেকে গোপন করলেন ।
43012037	যদিও তিনি তাদের সামনে চিহ্ন হিসাবে এতগুলো আশ্চর্য কাজ করেছিলেন তবুও লোকেরা তাঁর উপরে বিশ্বাস করে নি ।
43012038	এটা হয়েছিল যেন নবী যিশাইয়ের বলা এই কথা পূর্ণ হয় : প্রভু , আমাদের দেওয়া খবরে কে বিশ্বাস করেছে ? কার কাছেই বা প্রভুর শক্তিশালী হাত প্রকাশিত হয়েছেন ?
43012039	সেই লোকেরা এইজন্যই বিশ্বাস করতে পারে নি , কারণ যিশাইয় যেমন বলেছেন সেই অনুসারে
43012040	“ ঈশ্বর তাদের চোখ বন্ধ করেছেন আর অন্তর অসাড় করেছেন , যাতে তারা চোখ দিয়ে না দেখে ও অন্তর দিয়ে না বোঝে , আর সুস্থ হবার জন্য তাঁর কাছে ফিরে না আসে । ”
43012041	যিশাইয় যীশুর মহিমা দেখেছিলেন বলে তাঁর বিষয়ে এই কথা বলেছিলেন ।
43012042	তবুও নেতাদের মধ্যে অনেকে তাঁর উপরে বিশ্বাস করলেন , কিন্তু ফরীশীরা সমাজ থেকে তাঁদের বের করে দেবেন সেই ভয়ে তাঁরা তা স্বীকার করলেন না ।
43012043	তাঁরা ঈশ্বরের কাছ থেকে প্রশংসা পাওয়ার চেয়ে মানুষের কাছ থেকে প্রশংসা পেতে বেশী ভালবাসতেন ।
43012044	পরে যীশু জোরে জোরে বললেন , “ যে আমার উপরে বিশ্বাস করে সে যে কেবল আমার উপরে বিশ্বাস করে তা নয় , কিন্তু যিনি আমাকে পাঠিয়েছেন তাঁর উপরেও বিশ্বাস করে ।
43012045	যে আমাকে দেখে , যিনি আমাকে পাঠিয়েছেন সে তাঁকেই দেখে ।
43012046	আমি এই জগতে আলো হিসাবে এসেছি যেন আমার উপরে যে বিশ্বাস করে সে অন্ধকারে না থাকে ।
43012047	যদি কেউ আমার কথা শুনে সেইমত না চলে তবে আমি নিজে তার বিচার করি না , কারণ আমি মানুষকে দোষী প্রমাণ করতে আসি নি বরং মানুষকে পাপ থেকে উদ্ধার করতে এসেছি ।
43012048	যে আমাকে অগ্রাহ্য করে এবং আমার কথা না শোনে তার জন্য বিচারকর্তা আছে । যে কথা আমি বলেছি সেই কথাই শেষ দিনে তাকে দোষী বলে প্রমাণ করবে ;
43012049	কারণ আমি তো নিজে থেকে কিছু বলি নি , কিন্তু যিনি আমাকে পাঠিয়েছেন সেই পিতা নিজেই আমাকে আদেশ করেছেন কি কি বলতে হবে ।
43012050	আমি জানি তাঁর আদেশই অনন্ত জীবন । এইজন্য আমি যে সব কথা বলি তা আমার পিতার আদেশ মতই বলি । ”
43013001	উদ্ধার-পর্বের কিছু আগের ঘটনা । যীশু বুঝতে পেরেছিলেন তাঁর এই জগৎ ছেড়ে পিতার কাছে যাবার সময় উপস্থিত হয়েছে । এই জগতে যাঁরা তাঁর নিজের লোক ছিলেন তাঁদের তিনি ভালবাসতেন এবং শেষ পর্যন্তই ভালবেসেছিলেন ।
43013002	তখন খাবার সময় । এর আগেই শয়তান শিমোনের ছেলে যিহূদা ইষ্কারিয়োতের মনে যীশুকে শত্রুদের হাতে ধরিয়ে দেবার ইচ্ছা জাগিয়ে দিয়েছিল ।
43013003	যীশু জানতেন , পিতা ঈশ্বর তাঁর হাতে সব কিছুই দিয়েছেন । তিনি আরও জানতেন যে , তিনি তাঁরই কাছ থেকে এসেছেন এবং তাঁরই কাছে ফিরে যাচ্ছেন ।
43013004	এইজন্য তিনি খাওয়া ছেড়ে উঠলেন আর উপরের কাপড় খুলে ফেলে একটা গামছা নিয়ে কোমরে জড়ালেন ।
43013005	তারপর তিনি গামলায় জল ঢেলে শিষ্যদের পা ধোওয়াতে লাগলেন এবং কোমরে জড়ানো গামছা দিয়ে তা মুছে দিতে লাগলেন ।
43013006	এইভাবে যীশু যখন শিমোন-পিতরের কাছে আসলেন তখন পিতর তাঁকে বললেন , “ প্রভু , আপনি কি আমার পা ধুইয়ে দেবেন ? ”
43013007	যীশু উত্তর দিলেন , “ আমি যা করছি তা এখন তুমি বুঝতে পারছ না কিন্তু পরে বুঝতে পারবে । ”
43013008	পিতর তাঁকে বললেন , “ আপনি কখনও আমার পা ধুইয়ে দেবেন না । ” যীশু পিতরকে বললেন , “ যদি আমি তোমাকে ধুইয়ে না দিই তবে আমার সংগে তোমার কোন সম্বন্ধ নেই । ”
43013009	তখন শিমোন-পিতর বললেন , “ প্রভু , তাহলে কেবল আমার পা নয় , আমার হাত আর মাথাও ধুইয়ে দিন । ”
43013010	যীশু তাঁকে বললেন , “ যে স্নান করেছে তার পা ছাড়া আর কিছুই ধোওয়ার দরকার নেই , কারণ তার আর সব কিছু পরিষ্কার আছে ।
43013011	তোমরা অবশ্য পরিষ্কার আছ , কিন্তু সকলে নও । ” কে তাঁকে ধরিয়ে দেবে তা তিনি জানতেন । সেইজন্যই তিনি বললেন , “ তোমরা সকলে পরিষ্কার নও । ”
43013012	শিষ্যদের সকলের পা ধোওয়াবার পরে যীশু তাঁর উপরের কাপড় পরে আবার বসলেন এবং তাঁদের বললেন , “ আমি কি করলাম তা কি তোমরা বুঝতে পারলে ?
43013013	তোমরা আমাকে গুরু ও প্রভু বলে ডাক , আর তা ঠিকই বল কারণ আমি তা-ই ।
43013014	কিন্তু আমি প্রভু আর গুরু হয়েও যখন তোমাদের পা ধুইয়ে দিলাম তখন তোমাদেরও একে অন্যের পা ধোওয়ানো উচিত ।
43013015	আমি তোমাদের কাছে এটা করে দেখিয়েছি , যেন তোমাদের প্রতি আমি যা করলাম তোমরাও তা কর ।
43013016	আমি তোমাদের সত্যিই বলছি , দাস তার মনিব থেকে বড় নয় । যাকে পাঠানো হয়েছে সে তাঁর চেয়ে বড় নয় যিনি তাকে পাঠিয়েছেন ।
43013017	এই সব জেনে যদি তা পালন কর তবে তোমরা ধন্য ।
43013018	“ আমি তোমাদের সকলের কথা বলছি না । আমি যাদের বেছে নিয়েছি তাদের তো আমি জানি । কিন্তু পবিত্র শাস্ত্রের এই কথা পূর্ণ হতেই হবে , ‘ যে আমার সংগেই খাওয়া-দাওয়া করে , সে-ও আমার বিরুদ্ধে পা উঠিয়েছে । ’
43013019	এটা ঘটবার আগেই আমি তোমাদের বলছি , যেন ঘটলে পর তোমরা বিশ্বাস করতে পার যে , আমিই সেই ।
43013020	আমি তোমাদের সত্যিই বলছি , আমি যাকে পাঠাই , যে তাকে গ্রহণ করে সে আমাকেই গ্রহণ করে , আর যে আমাকে গ্রহণ করে , যিনি আমাকে পাঠিয়েছেন সে তাঁকেই গ্রহণ করে । ”
43013021	এই সব কথা বলবার পরে যীশু অন্তরে অস্থির হলেন । তিনি খোলাখুলিভাবে বললেন , “ আমি তোমাদের সত্যিই বলছি , তোমাদেরই মধ্যে একজন আমাকে শত্রুদের হাতে ধরিয়ে দেবে । ”
43013022	যীশু কার কথা বলছেন তা বুঝতে না পেরে শিষ্যেরা একে অন্যের দিকে তাকাতে লাগলেন ।
43013023	তাঁদের মধ্যে যাঁকে যীশু ভালবাসতেন তিনি যীশুর বুকের কাছেই ছিলেন ।
43013024	শিমোন-পিতর তাঁকে ইশারা করে বললেন , “ উনি কার কথা বলছেন জিজ্ঞাসা কর । ”
43013025	সেই শিষ্য তখন যীশুর দিকে ঝুঁকে বললেন , “ প্রভু , সে কে ? ”
43013026	যীশু উত্তর দিলেন , “ এই রুটির টুকরাটা বাটিতে ডুবিয়ে যাকে দেব সে-ই সেই লোক । ” আর তিনি রুটির টুকরাটা বাটিতে ডুবিয়ে শিমোন ইষ্কারিয়োতের ছেলে যিহূদাকে দিলেন ।
43013027	রুটির টুকরাটা নেবার পরেই শয়তান যিহূদার মধ্যে ঢুকল । যীশু তাকে বললেন , “ যা করবে তাড়াতাড়ি কর । ”
43013028	যাঁরা যীশুর সংগে খাচ্ছিলেন তাঁরা কেউই বুঝলেন না কেন যীশু যিহূদাকে এই কথা বললেন ।
43013029	কেউ কেউ ভাবলেন , পর্বের জন্য যা দরকার যীশু যিহূদাকে তা কিনে আনতে বললেন কিম্বা গরীবদের কিছু দিতে বললেন , কারণ তাঁদের টাকার বাক্স যিহূদার কাছেই থাকত ।
43013030	রুটির টুকরাটা নেওয়ার সংগে সংগে যিহূদা বাইরে চলে গেল । তখন রাত হয়েছে ।
43013031	যিহূদা বাইরে চলে যাওয়ার পর যীশু বললেন , “ মনুষ্যপুত্রের মহিমা প্রকাশিত হবার সময় এসেছে এবং তাঁর মধ্যে ঈশ্বরের মহিমা প্রকাশ পাবে ।
43013032	ঈশ্বরের মহিমা যখন তাঁর মধ্যে প্রকাশিত হবে তখন ঈশ্বরও মনুষ্যপুত্রের মহিমা নিজের মধ্যে প্রকাশ করবেন এবং তা তিনি শীঘ্রই করবেন ।
43013033	“ সন্তানেরা , আর অল্প সময় আমি তোমাদের সংগে সংগে আছি । তোমরা আমাকে খুঁজবে , কিন্তু আমি যিহূদী নেতাদের যেমন বলেছিলাম , ‘ আমি যেখানে যাচ্ছি আপনারা সেখানে আসতে পারেন না , ’ তেমনি তোমাদেরও এখন তা-ই বলছি ।
43013034	একটা নতুন আদেশ আমি তোমাদের দিচ্ছি-তোমরা একে অন্যকে ভালবেসো । আমি যেমন তোমাদের ভালবেসেছি তেমনি তোমরাও একে অন্যকে ভালবেসো ।
43013035	যদি তোমরা একে অন্যকে ভালবাস তবে সবাই বুঝতে পারবে তোমরা আমার শিষ্য । ”
43013036	শিমোন-পিতর যীশুকে বললেন , “ প্রভু , আপনি কোথায় যাচ্ছেন ? ” যীশু উত্তর দিলেন , “ আমি যেখানে যাচ্ছি তোমরা এখন আমার সংগে সেখানে আসতে পার না , কিন্তু পরে তোমরা আসবে । ”
43013037	পিতর তাঁকে বললেন , “ প্রভু , কেন এখন আপনার সংগে যেতে পারি না ? আপনার জন্য আমি আমার প্রাণও দেব । ”
43013038	তখন যীশু বললেন , “ সত্যিই কি আমার জন্য তুমি তোমার প্রাণ দেবে ? আমি তোমাকে সত্যিই বলছি , মোরগ ডাকবার আগেই তুমি তিনবার বলবে যে , তুমি আমাকে চেন না ।
43014001	“ তোমাদের মন যেন আর অস্থির না হয় । ঈশ্বরের উপর বিশ্বাস কর , আমার উপরেও বিশ্বাস কর ।
43014002	আমার পিতার বাড়ীতে থাকবার অনেক জায়গা আছে । তা না থাকলে আমি তোমাদের বলতাম , কারণ আমি তোমাদের জন্য জায়গা ঠিক করতে যাচ্ছি ।
43014003	আমি গিয়ে তোমাদের জন্য জায়গা ঠিক করে আবার আসব আর আমার কাছে তোমাদের নিয়ে যাব , যেন আমি যেখানে থাকি তোমরাও সেখানে থাকতে পার ।
43014004	আমি কোথায় যাচ্ছি তার পথ তো তোমরা জান । ”
43014005	থোমা যীশুকে বললেন , “ প্রভু , আপনি কোথায় যাচ্ছেন তা-ই আমরা জানি না , তবে পথ কি করে জানব ? ”
43014006	যীশু থোমাকে বললেন , “ আমিই পথ , সত্য আর জীবন । আমার মধ্য দিয়ে না গেলে কেউই পিতার কাছে যেতে পারে না ।
43014007	তোমরা যদি আমাকে জানতে তবে আমার পিতাকেও জানতে । এখন তোমরা তাঁকে জেনেছ আর তাঁকে দেখতেও পেয়েছ । ”
43014008	ফিলিপ যীশুকে বললেন , “ প্রভু , পিতাকে আমাদের দেখান , তাতেই আমরা সন্তুষ্ট হব । ”
43014009	যীশু তাঁকে বললেন , “ ফিলিপ , এতদিন আমি তোমাদের সংগে সংগে আছি , তবুও কি তুমি আমাকে জানতে পার নি ? যে আমাকে দেখেছে সে পিতাকেও দেখেছে । তুমি কেমন করে বলছ , ‘ পিতাকে আমাদের দেখান ’ ?
43014010	তুমি কি বিশ্বাস কর না যে , আমি পিতার মধ্যে আছি আর পিতা আমার মধ্যে আছেন ? যে সব কথা আমি তোমাদের বলি তা আমি নিজে থেকে বলি না , কিন্তু পিতা , যিনি আমার মধ্যে আছেন , তিনিই তাঁর কাজ করছেন ।
43014011	আমার কথায় বিশ্বাস কর যে , আমি পিতার মধ্যে আছি আর পিতা আমার মধ্যে আছেন । তা না হলে অন্ততঃ আমার এই সব কাজের জন্য আমাকে বিশ্বাস কর ।
43014012	“ আমি তোমাদের সত্যিই বলছি , যদি কেউ আমার উপরে বিশ্বাস করে তবে আমি যে সব কাজ করি সেও তা করবে । আর আমি পিতার কাছে যাচ্ছি বলে সে এই সবের চেয়েও আরও বড় বড় কাজ করবে ।
43014013	তোমরা আমার নামে যা কিছু চাইবে তা আমি করব , যেন পিতার মহিমা পুত্রের মধ্য দিয়ে প্রকাশিত হয় ।
43014014	আমার নামে যদি আমার কাছে কিছু চাও তবে আমি তা করব ।
43014015	“ তোমরা যদি আমাকে ভালবাস তবে আমার সমস্ত আদেশ পালন করবে ।
43014016	আমি পিতার কাছে চাইব , আর তিনি তোমাদের কাছে চিরকাল থাকবার জন্য আর একজন সাহায্যকারীকে পাঠিয়ে দেবেন ।
43014017	সেই সাহায্যকারীই সত্যের আত্মা । জগতের লোকেরা তাঁকে গ্রহণ করতে পারে না , কারণ তারা তাঁকে দেখতে পায় না এবং তাঁকে জানেও না । তোমরা কিন্তু তাঁকে জান , কারণ তিনি তোমাদের সংগে সংগে থাকেন আর তোমাদের অন্তরে বাস করবেন ।
43014018	“ আমি তোমাদের অনাথ অবস্থায় রেখে যাব না ; আমি তোমাদের কাছে আসব ।
43014019	অল্প সময় পরে জগতের লোকেরা আর আমাকে দেখতে পাবে না , কিন্তু তোমরা দেখতে পাবে । আমি জীবিত আছি বলে তোমরাও জীবিত থাকবে ।
43014020	সেই দিন তোমরা জানতে পারবে যে , আমি পিতার সংগে যুক্ত আছি আর তোমরা আমার সংগে যুক্ত আছ এবং আমি তোমাদের সংগে যুক্ত আছি ।
43014021	যে আমার সব আদেশ জানে ও পালন করে সে-ই আমাকে ভালবাসে । যে আমাকে ভালবাসে আমার পিতা তাকে ভালবাসবেন । আমিও তাকে ভালবাসব আর তার কাছে নিজেকে প্রকাশ করব । ”
43014022	তখন যিহূদা ( ইষ্কারিয়োৎ নয় ) তাঁকে বললেন , “ প্রভু , কেন আপনি কেবল আমাদেরই কাছে নিজেকে প্রকাশ করবেন , জগতের লোকদের কাছে করবেন না ? ”
43014023	যীশু তাঁকে উত্তর দিলেন , “ যদি কেউ আমাকে ভালবাসে তবে সে আমার কথার বাধ্য হয়ে চলবে । আমার পিতা তাকে ভালবাসবেন এবং আমরা তার কাছে আসব আর তার সংগে বাস করব ।
43014024	যে আমাকে ভালবাসে না সে আমার কথার বাধ্য হয়ে চলে না । যে কথা তোমরা শুনছ তা আমার কথা নয় কিন্তু যিনি আমাকে পাঠিয়েছেন সেই পিতারই কথা ।
43014025	তোমাদের সংগে থাকতে থাকতেই এই সব কথা আমি তোমাদের বলেছি ।
43014026	সেই সাহায্যকারী , অর্থাৎ পবিত্র আত্মা যাঁকে পিতা আমার নামে পাঠিয়ে দেবেন , তিনিই সব বিষয়ে তোমাদের শিক্ষা দেবেন , আর আমি তোমাদের যা কিছু বলেছি সেই সব তোমাদের মনে করিয়ে দেবেন ।
43014027	“ আমি তোমাদের জন্য শান্তি রেখে যাচ্ছি , আমারই শান্তি আমি তোমাদের দিচ্ছি ; জগৎ যেভাবে দেয় আমি সেইভাবে দিই না । তোমাদের মন যেন অস্থির না হয় এবং মনে ভয়ও না থাকে ।
43014028	তোমরা শুনেছ আমি তোমাদের বলেছি , ‘ আমি চলে যাচ্ছি এবং আবার তোমাদের কাছে আসব । ’ তোমরা যদি আমাকে ভালবাসতে তবে আমি আমার পিতার কাছে যাচ্ছি বলে খুশী হতে , কারণ পিতা আমার চেয়েও মহান ।
43014029	এই সব ঘটবার আগেই আমি তোমাদের বলে রাখলাম যেন ঘটলে পর তোমরা বিশ্বাস করতে পার ।
43014030	আমি তোমাদের সংগে আর বেশীক্ষণ কথা বলব না , কারণ জগতের কর্তা আসছে । আমার উপরে তার কোন অধিকার নেই ।
43014031	কিন্তু এ ঘটছে যেন লোকেরা জানতে পারে যে , আমি পিতাকে ভালবাসি এবং পিতা আমাকে যেমন আদেশ দিয়েছেন আমি সব কিছু তেমনই করে থাকি । এবার ওঠো , আমরা এখান থেকে যাই ।
43015001	“ আমিই আসল আংগুর গাছ আর আমার পিতা মালী ।
43015002	আমার যে সব ডালে ফল ধরে না সেগুলো তিনি কেটে ফেলেন , আর যে সব ডালে ফল ধরে সেগুলো তিনি ছেঁটে পরিষ্কার করেন যেন আরও অনেক ফল ধরতে পারে ।
43015003	আমি যে কথা তোমাদের বলেছি তার জন্য তোমরা আগেই পরিষ্কার হয়েছ ।
43015004	আমার মধ্যে থাক আর আমিও তোমাদের অন্তরে থাকব । আংগুর গাছে যুক্ত না থাকলে যেমন ডাল নিজে নিজে ফল ধরাতে পারে না তেমনি আমার মধ্যে না থাকলে তোমরাও নিজে নিজে ফল ধরাতে পার না ।
43015005	“ আমিই আংগুর গাছ , আর তোমরা তার ডালপালা । যদি কেউ আমার মধ্যে থাকে এবং আমি তার মধ্যে থাকি তবে তার জীবনে অনেক ফল ধরে , কারণ আমাকে ছাড়া তোমরা কিছুই করতে পার না ।
43015006	যদি কেউ আমার মধ্যে না থাকে তবে কাটা ডালের মতই তাকে বাইরে ফেলে দেওয়া হয় আর তা শুকিয়ে যায় । তখন সেই ডালগুলো কুড়িয়ে আগুনে ফেলে দেওয়া হয় এবং সেগুলো পুড়ে যায় ।
43015007	যদি তোমরা আমার মধ্যে থাক আর আমার কথাগুলো তোমাদের অন্তরে থাকে তবে তোমাদের যা ইচ্ছা তা-ই চেয়ো ; তোমাদের জন্য তা করা হবে ।
43015008	যদি তোমাদের জীবনে প্রচুর ফল ধরে এবং এইভাবে তোমরা নিজেদের আমার শিষ্য বলে প্রমাণ কর তবে আমার পিতার গৌরব হবে ।
43015009	পিতা যেমন আমাকে ভালবেসেছেন আমিও তেমনি তোমাদের ভালবেসেছি । আমার ভালবাসার মধ্যে থাক ।
43015010	আমি আমার পিতার সমস্ত আদেশ পালন করে যেমন তাঁর ভালবাসার মধ্যে রয়েছি , তেমনি তোমরাও যদি আমার আদেশ পালন কর তবে তোমরাও আমার ভালবাসার মধ্যে থাকবে ।
43015011	“ এই সব কথা আমি তোমাদের বললাম যেন আমার আনন্দ তোমাদের অন্তরে থাকে ও তোমাদের আনন্দ পূর্ণ হয় ।
43015012	আমার আদেশ এই , আমি যেমন তোমাদের ভালবেসেছি তেমনি তোমরাও একে অন্যকে ভালবেসো ।
43015013	কেউ যদি তার বন্ধুদের জন্য নিজের প্রাণ দেয় তবে তার চেয়ে বেশী ভালবাসা আর কারও নেই ।
43015014	যে সব আদেশ আমি তোমাদের দিই তা যদি তোমরা পালন কর তবেই তোমরা আমার বন্ধু ।
43015015	আমি তোমাদের আর দাস বলি না , কারণ মনিব কি করেন দাস তা জানে না ; বরং আমি তোমাদের বন্ধু বলেছি , কারণ আমি পিতার কাছ থেকে যা কিছু শুনেছি তা তোমাদের জানিয়েছি ।
43015016	তোমরা আমাকে বেছে নাও নি , কিন্তু আমিই তোমাদের বেছে নিয়ে কাজে লাগিয়েছি যাতে তোমাদের জীবনে ফল ধরে আর তোমাদের সেই ফল যেন টিকে থাকে । তাহলে আমার নামে পিতার কাছে যা কিছু চাইবে তা তিনি তোমাদের দেবেন ।
43015017	এই আদেশ আমি তোমাদের দিচ্ছি যে , তোমরা একে অন্যকে ভালবেসো ।
43015018	“ জগতের লোকেরা তোমাদের ঘৃণা করে , কিন্তু মনে রেখো , তার আগে তারা আমাকেই ঘৃণা করেছে ।
43015019	যদি তোমরা এই জগতের হতে তবে লোকেরা তাদের নিজেদের বলে তোমাদের ভালবাসত । কিন্তু তোমরা এই জগতের নও , বরং আমি তোমাদের জগতের মধ্য থেকে বেছে নিয়েছি বলে জগতের লোকেরা তোমাদের ঘৃণা করে ।
43015020	আমার এই কথাটা তোমরা ভুলে যেয়ো না যে , দাস তার মনিবের চেয়ে বড় নয় । সেইজন্য লোকেরা যদি আমাকে মেরে ফেলবার চেষ্টা করে থাকে তবে তোমাদেরও তা-ই করবে ; যদি তারা আমার কথা শুনে থাকে তবে তোমাদের কথাও শুনবে ।
43015021	তারা আমার জন্য তোমাদের প্রতি এই সব করবে , কারণ যিনি আমাকে পাঠিয়েছেন তারা তাঁকে জানে না ।
43015022	“ আমি যদি না আসতাম ও তাদের কাছে কথা না বলতাম তবে তাদের দোষ হত না ; কিন্তু এখন পাপের জন্য তাদের কোন অজুহাত নেই ।
43015023	যে আমাকে ঘৃণা করে সে আমার পিতাকেও ঘৃণা করে ।
43015024	যে সব কাজ আর কেউ কখনও করে নি সেই কাজ যদি আমি তাদের মধ্যে না করতাম তবে তাদের দোষ হত না । কিন্তু এখন তারা আমাকে আর আমার পিতাকে দেখেছে এবং ঘৃণাও করেছে ।
43015025	এটা হয়েছে যাতে তাদের আইন-কানুনে লেখা এই কথা পূর্ণ হয় , ‘ তারা অকারণে আমাকে ঘৃণা করেছে । ’
43015026	“ যে সাহায্যকারীকে আমি পিতার কাছ থেকে তোমাদের কাছে পাঠিয়ে দেব , তিনি যখন আসবেন তখন তিনিই আমার বিষয়ে সাক্ষ্য দেবেন । ইনি হলেন সত্যের আত্মা যিনি পিতার কাছ থেকে আসবেন ।
43015027	আর তোমরাও আমার বিষয়ে সাক্ষ্য দেবে , কারণ প্রথম থেকেই তোমরা আমার সংগে সংগে আছ ।
43016001	“ আমি তোমাদের এই সব কথা বললাম যেন তোমরা মনে বাধা না পাও ।
43016002	লোকেরা সমাজ-ঘর থেকে তোমাদের বের করে দেবে ; এমন কি , সময় আসছে যখন তোমাদের যারা মেরে ফেলবে তারা মনে করবে যে , তারা ঈশ্বরের সেবাই করছে ।
43016003	তারা এই সব করবে কারণ তারা পিতাকেও জানে নি , আমাকেও জানে নি ।
43016004	আমি তোমাদের এই সব বললাম যেন সেই সময় আসলে পর তোমাদের মনে পড়ে যে , আমি তোমাদের এই কথা বলেছিলাম । “ আমি প্রথম থেকে এই সব কথা তোমাদের বলি নি , কারণ আমি তোমাদের সংগে সংগেই ছিলাম ।
43016005	যিনি আমাকে পাঠিয়েছেন আমি এখন তাঁর কাছে যাচ্ছি , আর তোমাদের মধ্যে কেউ আমাকে জিজ্ঞাসাও করছে না , ‘ আপনি কোথায় যাচ্ছেন ? ’
43016006	আমি তোমাদের এই সব বলেছি বলে বরং তোমাদের মন দুঃখে পূর্ণ হয়েছে ।
43016007	তবুও আমি তোমাদের সত্যি কথা বলছি যে , আমার যাওয়া তোমাদের পক্ষে ভাল , কারণ আমি না গেলে সেই সাহায্যকারী তোমাদের কাছে আসবেন না । কিন্তু আমি যদি যাই তবে তাঁকে তোমাদের কাছে পাঠিয়ে দেব ।
43016008	তিনি এসে পাপ সম্বন্ধে , ঈশ্বরের ইচ্ছামত চলা সম্বন্ধে এবং ঈশ্বরের বিচার সম্বন্ধে লোকদের চেতনা দেবেন ।
43016009	তিনি পাপ সম্বন্ধে চেতনা দেবেন , কারণ লোকেরা আমার উপরে বিশ্বাস করে না ;
43016010	ঈশ্বরের ইচ্ছামত চলা সম্বন্ধে চেতনা দেবেন , কারণ আমি পিতার কাছে যাচ্ছি ও তোমরা আমাকে আর দেখতে পাবে না ;
43016011	বিচার সম্বন্ধে চেতনা দেবেন , কারণ জগতের কর্তার বিচার হয়ে গেছে ।
43016012	“ তোমাদের কাছে আরও অনেক কথা আমার বলবার আছে , কিন্তু এখন তোমরা সেগুলো সহ্য করতে পারবে না ।
43016013	কিন্তু সেই সত্যের আত্মা যখন আসবেন তখন তিনি তোমাদের পথ দেখিয়ে পূর্ণ সত্যে নিয়ে যাবেন । তিনি নিজ থেকে কথা বলবেন না , কিন্তু যা কিছু শোনেন তা-ই বলবেন , আর যা কিছু ঘটবে তাও তিনি তোমাদের জানাবেন ।
43016014	সেই সত্যের আত্মা আমারই মহিমা প্রকাশ করবেন , কারণ আমি যা করি ও বলি তা-ই তিনি তোমাদের কাছে প্রকাশ করবেন । পিতার যা আছে তা সবই আমার । সেইজন্যই আমি বলেছি , আমি যা করি ও বলি তা-ই তিনি তোমাদের কাছে প্রকাশ করবেন ।
43016015	
43016016	“ কিছু কাল পরে আর তোমরা আমাকে দেখতে পাবে না , আবার কিছু কাল পরে তোমরা আমাকে দেখতে পাবে । ”
43016017	এই কথা শুনে যীশুর শিষ্যদের মধ্যে কয়েকজন বলাবলি করতে লাগলেন , “ ইনি আমাদের এ কি বলছেন , ‘ কিছু কাল পরে তোমরা আর আমাকে দেখতে পাবে না , আবার কিছু কাল পরে তোমরা আমাকে দেখতে পাবে ’ ? আবার তিনি বলছেন , ‘ আমি পিতার কাছে যাচ্ছি । ’
43016018	যে কিছু কালের কথা ইনি বলছেন , তা কি ? আমরা বুঝতে পারছি না তিনি কি বলছেন । ”
43016019	শিষ্যেরা যে এই বিষয়ে কিছু জিজ্ঞাসা করতে চাইছেন , তা বুঝতে পেরে যীশু তাঁদের বললেন , “ আমি যে বলেছি , ‘ কিছু কাল পরে তোমরা আমাকে আর দেখতে পাবে না , আবার কিছু কাল পরে তোমরা আমাকে দেখতে পাবে , ’ এই বিষয়েই কি তোমরা নিজেদের মধ্যে বলাবলি করছ ?
43016020	আমি তোমাদের সত্যিই বলছি , তোমরা কাঁদবে আর দুঃখে ভেংগে পড়বে কিন্তু জগতের লোকেরা আনন্দ করবে । তোমরা দুঃখ পাবে , কিন্তু পরে তোমাদের সেই দুঃখ আর থাকবে না ; তার বদলে তোমরা আনন্দিত হবে ।
43016021	সন্তান হওয়ার সময় স্ত্রীলোক কষ্ট পায় , কারণ তার সময় এসে পড়েছে । কিন্তু সন্তান হওয়ার পরে জগতে একটি নতুন মানুষ আসবার আনন্দে তার আর সেই কষ্টের কথা মনে থাকে না ।
43016022	সেইভাবে তোমরাও এখন দুঃখ-কষ্ট পাচ্ছ ; কিন্তু আবার তোমাদের সংগে আমার দেখা হবে , আর তখন তোমাদের মন আনন্দে ভরে উঠবে এবং সেই আনন্দ কেউ তোমাদের কাছ থেকে কেড়ে নেবে না ।
43016023	সেই দিনে তোমরা আমাকে কোন কথাই জিজ্ঞাসা করবে না । আমি তোমাদের সত্যিই বলছি , তোমরা আমার নামে পিতার কাছে যা কিছু চাইবে তা তিনি তোমাদের দেবেন ।
43016024	এখনও পর্যন্ত তোমরা আমার নামে কিছুই চাও নি । চাও , তোমরা পাবে যেন তোমাদের আনন্দ পূর্ণ হয় ।
43016025	“ এই সব শিক্ষার কথা আমি তোমাদের কাছে উদাহরণের মধ্য দিয়েই বললাম । তবে এমন সময় আসছে যখন আমি আর উদাহরণের মধ্য দিয়ে তোমাদের কাছে কথা বলব না , কিন্তু খোলাখুলিভাবেই পিতার বিষয়ে বলব ।
43016026	সেই দিনে তোমরা নিজেরাই আমার নামে চাইবে , আর আমি বলছি না যে , আমিই তোমাদের পক্ষ হয়ে পিতার কাছে অনুরোধ করব ।
43016027	পিতা নিজেই তো তোমাদের ভালবাসেন , কারণ তোমরা আমাকে ভালবেসেছ ও বিশ্বাস করেছ যে , আমি পিতা ঈশ্বরের কাছ থেকে এসেছি ।
43016028	সত্যিই আমি পিতার কাছ থেকে এই জগতে এসেছি , আবার আমি এই জগৎ ছেড়ে পিতার কাছেই যাচ্ছি । ”
43016029	তখন তাঁর শিষ্যেরা তাঁকে বললেন , “ দেখুন , এখন তো আপনি খোলাখুলিভাবেই কথা বলছেন , উদাহরণের মধ্য দিয়ে বলছেন না ।
43016030	এখন আমরা বুঝতে পারছি যে , আপনার অজানা কিছুই নেই , আর কেউ যে আপনাকে কোন কিছু জিজ্ঞাসা করে তার দরকারও আপনার নেই । এইজন্যই আমরা বিশ্বাস করি যে , আপনি ঈশ্বরের কাছ থেকে এসেছেন । ”
43016031	যীশু তাঁর শিষ্যদের বললেন , “ এখন কি তাহলে বিশ্বাস হচ্ছে ?
43016032	দেখ , সেই সময় আসছে , এমন কি এসেই গেছে , যখন তোমরা দলছাড়া হয়ে আমাকে একলা ফেলে যে যার জায়গায় চলে যাবে । তবুও আমি একা নই , কারণ পিতা আমার সংগে সংগে আছেন ।
43016033	আমি তোমাদের এই সব বললাম যেন তোমরা আমার সংগে যুক্ত আছ বলে মনে শান্তি পাও । এই জগতে তোমরা কষ্ট ও চাপের মুখে আছ , কিন্তু সাহস হারায়ো না ; আমিই জগৎকে জয় করেছি । ”
43017001	এই সব কথা বলবার পরে যীশু স্বর্গের দিকে তাকিয়ে বললেন , “ পিতা , সময় এসেছে । তোমার পুত্রের মহিমা প্রকাশ কর যেন পুত্রও তোমার মহিমা প্রকাশ করতে পারেন ।
43017002	তুমি তাঁকে সমস্ত মানুষের উপরে অধিকার দিয়েছ , যেন যাদের তুমি তাঁর হাতে দিয়েছ তাদের সবাইকে তিনি অনন্ত জীবন দিতে পারেন ।
43017003	তোমাকে , অর্থাৎ একমাত্র সত্য ঈশ্বরকে আর তুমি যাঁকে পাঠিয়েছ সেই যীশু খ্রীষ্টকে জানতে পারাই অনন্ত জীবন ।
43017004	তুমি যে কাজ আমাকে করতে দিয়েছ তা শেষ করে এই জগতে আমি তোমার মহিমা প্রকাশ করেছি ।
43017005	পিতা , জগৎ সৃষ্ট হবার আগে তোমার সংগে আমার যে মহিমা ছিল সেই মহিমা তুমি আবার আমাকে দাও ।
43017006	“ জগতের মধ্য থেকে যাদের তুমি আমাকে দিয়েছ আমি তাদের কাছে তোমাকে প্রকাশ করেছি । তারা তোমারই ছিল , আর তুমি তাদের আমাকে দিয়েছ । তারা তোমার কথার বাধ্য হয়ে চলেছে ।
43017007	তারা এখন বুঝতে পেরেছে , যা কিছু তুমি আমাকে দিয়েছ তা তোমারই কাছ থেকে এসেছে ।
43017008	এর কারণ এই , তুমি যা যা আমাকে বলতে বলেছ তা আমি তাদের বলেছি । তারা তা গ্রহণ করে সত্যিই জানতে পেরেছে যে , আমি তোমার কাছ থেকে এসেছি , আর বিশ্বাসও করেছে যে , তুমিই আমাকে পাঠিয়েছ ।
43017009	“ আমি সকলের জন্য অনুরোধ করছি না , কিন্তু যাদের তুমি আমার হাতে দিয়েছ তাদের জন্যই অনুরোধ করছি , কারণ তারা তো তোমারই ।
43017010	যা কিছু আমার তা সবই তোমার আর যা কিছু তোমার তা সবই আমার । তাদের মধ্য দিয়ে আমার মহিমা প্রকাশিত হয়েছে ।
43017011	আমি আর এই জগতে নেই , কিন্তু তারা তো এই জগতে আছে ; আর আমি তোমার কাছে আসছি । পবিত্র পিতা , তুমি আমাকে তোমার যে নাম দিয়েছ সেই নামের গুণে এদের রক্ষা কর , যেন আমরা যেমন এক , এরাও তেমনি এক হতে পারে ।
43017012	আমি যতদিন তাদের সংগে ছিলাম ততদিন তোমার যে নাম তুমি আমাকে দিয়েছ সেই নামের গুণে আমি তাদের রক্ষা করে এসেছি । আমি তাদের পাহারা দিয়েছি , তাদের মধ্যে কেউই বিনষ্ট হয় নি । কেবল যার বিনষ্ট হবার কথা ছিল সে-ই বিনষ্ট হয়েছে , যেন পবিত্র শাস্ত্রের কথা পূর্ণ হয় ।
43017013	“ এখন আমি তোমার কাছে আসছি , আর আমার আনন্দে যেন তাদের অন্তর পূর্ণ হয় সেইজন্য জগতে থাকতেই এই সব কথা বলছি ।
43017014	তুমি যা বলেছ আমি তাদের তা-ই জানিয়েছি । জগতের লোকেরা তাদের ঘৃণা করেছে , কারণ আমি যেমন এই জগতের নই তারাও তেমনি এই জগতের নয় ।
43017015	আমি তোমাকে অনুরোধ করছি না তুমি এই জগত থেকে তাদের নিয়ে যাও , বরং অনুরোধ করছি যে , শয়তানের হাত থেকে তাদের রক্ষা কর ।
43017016	আমি যেমন এই জগতের নই তারাও তেমনি এই জগতের নয় ।
43017017	“ সত্যের দ্বারা তোমারই উদ্দেশ্যে তুমি তাদের আলাদা করে রাখ । তোমার বাক্যই সেই সত্য ।
43017018	তুমি যেমন আমাকে জগতে পাঠিয়েছিলে তেমনি আমিও তাদের জগতে পাঠিয়েছি ।
43017019	তাদের জন্য তোমার উদ্দেশ্যে আমি নিজেকে আলাদা করছি যেন সত্যের দ্বারা তাদেরও আলাদা করা হয় ।
43017020	“ আমি যে কেবল এদের জন্য অনুরোধ করছি তা নয় , কিন্তু যারা এদের কথার মধ্য দিয়ে আমার উপর বিশ্বাস করবে তাদের জন্যও অনুরোধ করছি , যেন তারা সকলে এক হয় ।
43017021	পিতা , তুমি যেমন আমার সংগে যুক্ত আছ আর আমি তোমার সংগে যুক্ত আছি তেমনি তারাও যেন আমাদের সংগে যুক্ত থাকতে পারে । তাতে জগতের লোকেরা বিশ্বাস করতে পারবে যে , তুমিই আমাকে পাঠিয়েছ ।
43017022	যে মহিমা তুমি আমাকে দিয়েছ তা আমি তাদের দিয়েছি যেন আমরা যেমন এক তারাও তেমনি এক হতে পারে ,
43017023	অর্থাৎ আমি তাদের সংগে যুক্ত ও তুমি আমার সংগে যুক্ত , আর এইভাবে যেন তারা পূর্ণ হয়ে এক হতে পারে । তাতে জগতের লোকেরা জানতে পারবে যে , তুমিই আমাকে পাঠিয়েছ , আর আমাকে যেমন তুমি ভালবাস তেমনি তাদেরও ভালবাস ।
43017024	“ পিতা , আমি চাই যাদের তুমি আমাকে দিয়েছ , আমার মহিমা দেখবার জন্য তারা যেন আমি যেখানে আছি সেখানে আমার সংগে থাকতে পারে । সেই মহিমা তুমিই আমাকে দিয়েছ , কারণ জগৎ সৃষ্ট হবার আগে থেকেই তুমি আমাকে ভালবেসেছ ।
43017025	ন্যায়বান পিতা , জগতের লোকেরা তোমাকে জানে না কিন্তু আমি তোমাকে জানি । আর তুমিই যে আমাকে পাঠিয়েছ এরা তা বুঝতে পেরেছে ।
43017026	আমি তাদের কাছে তোমাকে প্রকাশ করেছি এবং আরও প্রকাশ করব , যেন তুমি আমাকে যেভাবে ভালবাস সেই রকম ভালবাসা তাদের অন্তরে থাকে , আর আমি যেন তাদের সংগে যুক্ত থাকি । ”
43018001	এই সব কথা বলবার পরে যীশু তাঁর শিষ্যদের সংগে কিদ্রোণ নামে একটা উপত্যকার ওপাশে গেলেন । সেখানে একটা বাগান ছিল । যীশু আর তাঁর শিষ্যেরা সেই বাগানে গেলেন ।
43018002	যীশুকে শত্রুদের হাতে যে পরে ধরিয়ে দিয়েছিল সেই যিহূদাও এই জায়গাটা চিনত , কারণ যীশু প্রায়ই তাঁর শিষ্যদের সংগে সেখানে এক সংগে মিলিত হতেন ।
43018003	প্রধান পুরোহিতেরা ও ফরীশীরা যিহূদাকে এক দল সৈন্য এবং কয়েকজন কর্মচারী দিলেন । তখন যিহূদা তাদের সংগে বাতি , মশাল আর অস্ত্রশস্ত্র নিয়ে সেখানে উপস্থিত হল ।
43018004	তাঁর নিজের উপর যা ঘটবে যীশু তা সবই জানতেন । এইজন্য তিনি বের হয়ে এসে সেই লোকদের বললেন , “ আপনারা কাকে খুঁজছেন ? ”
43018005	তারা বলল , “ নাসরতের যীশুকে । ” যীশু তাদের বললেন , “ আমিই সেই । ” যীশুকে যে শত্রুদের হাতে ধরিয়ে দিয়েছিল সেই যিহূদাও তাদের সংগে দাঁড়িয়ে ছিল ।
43018006	যীশু যখন তাদের বললেন , “ আমিই সেই , ” তখন তারা পিছিয়ে গিয়ে মাটিতে পড়ে গেল ।
43018007	যীশু আবার তাদের জিজ্ঞাসা করলেন , “ আপনারা কাকে খুঁজছেন ? ” তারা বলল , “ নাসরতের যীশুকে । ”
43018008	তখন যীশু বললেন , “ আমি তো আপনাদের বলেছি যে , আমিই সেই । যদি আপনারা আমারই খোঁজে এসে থাকেন তবে এদের চলে যেতে দিন । ”
43018009	এটা ঘটল যাতে যীশুর বলা এই কথাটা পূর্ণ হয় , “ যাদের তুমি আমাকে দিয়েছ তাদের একজনকেও আমি হারাই নি । ”
43018010	শিমোন-পিতরের কাছে একটা ছোরা ছিল । পিতর সেই ছোরাটা বের করে তার আঘাতে মহাপুরোহিতের দাসের ডান কানটা কেটে ফেললেন । সেই দাসের নাম ছিল মল্ক ।
43018011	এতে যীশু পিতরকে বললেন , “ তোমার ছোরা খাপে রাখ । পিতা আমাকে যে দুঃখের পেয়ালা দিয়েছেন তা কি আমি গ্রহণ করব না ? ”
43018012	তখন সেই সৈন্যেরা আর তাদের সেনাপতি ও যিহূদী নেতাদের কর্মচারীরা যীশুকে ধরে বাঁধল ।
43018013	প্রথমে তারা যীশুকে হাননের কাছে নিয়ে গেল , কারণ যে কাইয়াফা সেই বছরের মহাপুরোহিত ছিলেন হানন ছিলেন তাঁর শ্বশুর ।
43018014	এই কাইয়াফাই যিহূদী নেতাদের পরামর্শ দিয়েছিলেন যে , গোটা জাতির বদলে বরং একজনের মৃত্যু হওয়াই ভাল ।
43018015	শিমোন-পিতর এবং আর একজন শিষ্য যীশুর পিছনে পিছনে গেলেন । সেই অন্য শিষ্যকে মহাপুরোহিত চিনতেন । সেই শিষ্য যীশুর সংগে সংগে মহাপুরোহিতের উঠানে ঢুকলেন ,
43018016	কিন্তু পিতর বাইরে দরজার কাছে দাঁড়িয়ে রইলেন । তখন মহাপুরোহিতের চেনা সেই শিষ্য বাইরে গিয়ে দরজার পাহারাদার মেয়েটিকে বলে পিতরকে ভিতরে আনলেন ।
43018017	সেই মেয়েটি পিতরকে বলল , “ তুমিও কি এই লোকটির শিষ্যদের মধ্যে একজন ? ” পিতর বললেন , “ না , আমি নই । ”
43018018	তখন বেশ শীত পড়েছিল । এইজন্য দাসেরা এবং কর্মচারীরা কাঠকয়লার আগুন জ্বেলে সেই জায়গায় দাঁড়িয়ে আগুন পোহাচ্ছিল । পিতরও তাদের সংগে দাঁড়িয়ে আগুন পোহাচ্ছিলেন ।
43018019	মহাপুরোহিত তখন যীশুকে তাঁর শিষ্যদের বিষয়ে আর তাঁর শিক্ষার বিষয়ে জিজ্ঞাসা করলেন ।
43018020	যীশু উত্তরে বললেন , “ আমি লোকদের কাছে খোলাখুলিভাবেই কথা বলেছি । যেখানে যিহূদীরা সবাই এক সংগে মিলিত হয় সেই সব সমাজ-ঘরে ও উপাসনা-ঘরে আমি সব সময় শিক্ষা দিয়েছি । আমি তো গোপনে কিছু বলি নি ;
43018021	তবে কেন আমাকে জিজ্ঞাসা করছেন ? আমার কথা যারা শুনেছে তাদেরই জিজ্ঞাসা করুন আমি তাদের কি বলেছি । আমি যা বলেছি তা তাদের অজানা নেই ।
43018022	যীশু যখন এই কথা বললেন তখন যে কর্মচারীরা কাছে দাঁড়িয়ে ছিল তাদের মধ্যে একজন তাঁকে চড় মেরে বলল , “ তুমি মহাপুরোহিতকে এইভাবে উত্তর দিচ্ছ ? ”
43018023	যীশু তাকে বললেন , “ আমি যদি মন্দ কিছু বলে থাকি তবে তা দেখিয়ে দিন । কিন্তু যদি ভাল বলে থাকি তবে কেন আমাকে মারছেন ? ”
43018024	তখন হানন যীশুকে বাঁধা অবস্থায়ই মহাপুরোহিত কাইয়াফার কাছে পাঠিয়ে দিলেন ।
43018025	যখন শিমোন-পিতর দাঁড়িয়ে আগুন পোহাচ্ছিলেন তখন লোকেরা তাঁকে বলল , “ তুমিও কি ওর শিষ্যদের মধ্যে একজন ? ” পিতর অস্বীকার করে বললেন , “ না , আমি নই । ”
43018026	পিতর যার কান কেটে ফেলেছিলেন তার এক আত্মীয় মহাপুরোহিতের দাস ছিল । সে বলল , “ আমি কি তোমাকে বাগানে তার সংগে দেখি নি ? ”
43018027	পিতর আবার অস্বীকার করলেন , আর তখনই একটা মোরগ ডেকে উঠল ।
43018028	যিহূদী নেতারা ভোর বেলায় যীশুকে কাইয়াফার কাছ থেকে রোমীয় প্রধান শাসনকর্তা পীলাতের বাড়ীতে নিয়ে গেলেন । তাঁরা কিন্তু সেই বাড়ীর ভিতরে ঢুকলেন না যেন শুচি থেকে উদ্ধার-পর্বের ভোজ খেতে পারেন ।
43018029	তখন পীলাত বাইরে তাঁদের কাছে এসে বললেন , “ এই লোকটিকে তোমরা কি দোষে দোষী করছ ? ”
43018030	যিহূদী নেতারা বললেন , “ এ যদি মন্দ কাজ না করত তবে আমরা তাকে আপনার কাছে আনতাম না । ”
43018031	পীলাত তাঁদের বললেন , “ একে তোমরা নিয়ে গিয়ে তোমাদের আইন-কানুন মতে বিচার কর । ” এতে যিহূদী নেতারা পীলাতকে বললেন , “ কিন্তু কাউকে মৃত্যুর শাস্তি দেবার ক্ষমতা তো আমাদের হাতে নেই । ”
43018032	কিভাবে নিজের মৃত্যু হবে যীশু আগেই তা বলেছিলেন । এটা ঘটল যাতে তাঁর সেই কথা পূর্ণ হয় ।
43018033	তখন পীলাত আবার বাড়ীর মধ্যে ঢুকলেন এবং যীশুকে ডেকে বললেন , “ তুমিই কি যিহূদীদের রাজা ? ”
43018034	যীশু বললেন , “ আপনি কি নিজে থেকেই এই কথা বলছেন , না অন্যেরা আমার বিষয়ে আপনাকে বলেছে ? ”
43018035	পীলাত উত্তর দিলেন , “ আমি কি যিহূদী ? তোমার জাতির লোকেরা আর প্রধান পুরোহিতেরা তোমাকে আমার হাতে দিয়েছে । তুমি কি করেছ ? ”
43018036	যীশু বললেন , “ আমার রাজ্য এই জগতের নয় । যদি আমার রাজ্য এই জগতের হত তবে আমি যাতে যিহূদী নেতাদের হাতে না পড়ি সেইজন্য আমার লোকেরা যুদ্ধ করত ; কিন্তু আমার রাজ্য তো এখানকার নয় । ”
43018037	পীলাত যীশুকে বললেন , “ তাহলে তুমি কি রাজা ? ” যীশু বললেন , “ আপনি ঠিকই বলেছেন যে , আমি রাজা । সত্যের পক্ষে সাক্ষ্য দেবার জন্য আমি জন্মেছি আর সেইজন্যই আমি জগতে এসেছি । যে কেউ সত্যের সে আমার কথা শোনে । ”
43018038	পীলাত তাঁকে বললেন , “ সত্য কি ? ” এই কথা বলে তিনি আবার বাইরে যিহূদী নেতাদের কাছে গিয়ে বললেন , “ আমি এর কোনই দোষ দেখতে পাচ্ছি না ।
43018039	তবে তোমাদের একটা নিয়ম আছে , উদ্ধার-পর্বের সময়ে আমি তোমাদের একজন কয়েদীকে ছেড়ে দিই । তোমরা কি চাও যে , আমি যিহূদীদের রাজাকে ছেড়ে দিই ? ”
43018040	এতে সকলে চেঁচিয়ে বলল , “ ওকে নয় , বারাব্বাকে । ” সেই বারাব্বা একজন ডাকাত ছিল ।
43019001	তখন পীলাত যীশুকে নিয়ে গিয়ে ভীষণ ভাবে চাবুক মারবার আদেশ দিলেন ।
43019002	সৈন্যেরা কাঁটা-লতা দিয়ে একটা মুকুট গেঁথে যীশুর মাথায় পরিয়ে দিল ।
43019003	পরে তাঁকে বেগুনে কাপড় পরাল এবং তাঁর কাছে গিয়ে বলল , “ ওহে যিহূদী-রাজ , জয় হোক ! ” এই বলে সৈন্যেরা তাঁকে চড় মারতে লাগল ।
43019004	পীলাত আবার বাইরে এসে লোকদের বললেন , “ দেখ , আমি ওকে তোমাদের কাছে বের করে আনছি যাতে তোমরা বুঝতে পার যে , আমি ওর কোন দোষই পাচ্ছি না । ”
43019005	যীশু সেই কাঁটার মুকুট আর বেগুনে কাপড় পরা অবস্থায় বাইরে আসলেন । তখন পীলাত লোকদের বললেন , “ এই দেখ , সেই লোক । ”
43019006	যীশুকে দেখে প্রধান পুরোহিতেরা আর কর্মচারীরা চেঁচিয়ে বললেন , “ ক্রুশে দিন , ওকে ক্রুশে দিন । ” পীলাত লোকদের বললেন , “ তোমরাই ওকে নিয়ে গিয়ে ক্রুশে দাও , কারণ আমি ওর কোন দোষই দেখতে পাচ্ছি না । ”
43019007	যিহূদী নেতারা পীলাতকে বললেন , “ আমাদের একটা আইন আছে , সেই আইন মতে তার মৃত্যু হওয়া উচিত , কারণ সে নিজেকে ঈশ্বরের পুত্র বলেছে । ”
43019008	পীলাত যখন এই কথা শুনলেন তখন তিনি আরও ভয় পেলেন ।
43019009	তিনি আবার বাড়ীর মধ্যে গিয়ে যীশুকে জিজ্ঞাসা করলেন , “ তুমি কোথা থেকে এসেছ ? ” যীশু কিন্তু পীলাতকে কোন উত্তর দিলেন না ।
43019010	এইজন্য পীলাত যীশুকে বললেন , “ তুমি কি আমার সংগে কথা বলবে না ? তুমি কি জান যে , তোমাকে ছেড়ে দেবার বা ক্রুশে দেবার ক্ষমতা আমার আছে ? ”
43019011	যীশু উত্তর দিলেন , “ উপর থেকে আপনাকে ক্ষমতা দেওয়া না হলে আমার উপরে আপনার কোন ক্ষমতাই থাকত না । সেইজন্য যে আমাকে আপনার হাতে দিয়েছে তারই পাপ বেশী । ”
43019012	এই কথা শুনে পীলাত যীশুকে ছেড়ে দেবার চেষ্টা করতে লাগলেন , কিন্তু যিহূদী নেতারা চেঁচিয়ে বললেন , “ আপনি যদি এই লোকটাকে ছেড়ে দেন তবে আপনি সম্রাট কৈসরের বন্ধু নন । যে কেউ নিজেকে রাজা বলে দাবি করে সে তো সম্রাট কৈসরের শত্রু । ”
43019013	এই কথা শুনে পীলাত যীশুকে বাইরে আনলেন এবং পাথরে বাঁধানো নামে একটা জায়গায় বিচারের আসনে বসলেন । ইব্রীয় ভাষায় সেই জায়গাটাকে গাব্বাথা বলা হত ।
43019014	সেই দিনটা ছিল উদ্ধার-পর্বের আয়োজনের দিন । তখন বেলা প্রায় দুপুর । পীলাত যিহূদী নেতাদের বললেন , “ এই দেখ , তোমাদের রাজা । ”
43019015	এতে তাঁরা চিৎকার করে বললেন , “ দূর করুন , দূর করুন ! ওকে ক্রুশে দিন ! ” পীলাত তাঁদের বললেন , “ তোমাদের রাজাকে কি আমি ক্রুশে দেব ? ” প্রধান পুরোহিতেরা উত্তর দিলেন , “ সম্রাট কৈসর ছাড়া আমাদের আর কোন রাজা নেই । ”
43019016	তখন পীলাত যীশুকে ক্রুশে দেবার জন্য তাঁদের হাতে দিয়ে দিলেন । তখন সৈন্যেরা যীশুকে নিয়ে গেল ।
43019017	যীশু নিজের ক্রুশ নিজে বয়ে নিয়ে মাথার খুলির স্থান নামে একটা জায়গায় গেলেন । সেই জায়গার ইব্রীয় নাম ছিল গল্‌গথা ।
43019018	সেখানে তারা যীশুকে ক্রুশে দিল-যীশুকে মাঝখানে আর তাঁর দু ’ পাশে অন্য দু ’ জনকে দিল ।
43019019	পীলাত একটা দোষনামা লিখে যীশুর ক্রুশের উপরে লাগিয়ে দিলেন । তাতে লেখা ছিল , “ নাসরতের যীশু , যিহূদীদের রাজা । ”
43019020	যেখানে যীশুকে ক্রুশে দেওয়া হয়েছিল সেই জায়গাটা শহরের কাছে ছিল বলে যিহূদীদের অনেকেই সেই দোষনামা পড়ল । সেটা ইব্রীয় , রোমীয় আর গ্রীক ভাষায় লেখা ছিল ।
43019021	তখন যিহূদীদের প্রধান পুরোহিতেরা পীলাতকে বললেন , “ ‘ যিহূদীদের রাজা , ’ এই কথা লিখবেন না , বরং লিখুন , ‘ এ বলত , আমি যিহূদীদের রাজা । ’ ”
43019022	পীলাত বললেন , “ আমি যা লিখেছি তা লিখেছি । ”
43019023	যীশুকে ক্রুশে দেবার পর সৈন্যেরা তাঁর কাপড়-চোপড় নিয়ে নিজেদের মধ্যে চার ভাগে ভাগ করল । পরে তারা যীশুর জামাটাও নিল । সেই জামায় কোন সেলাই ছিল না , উপর থেকে নীচ পর্যন্ত সবটাই বোনা ছিল ।
43019024	তা দেখে সৈন্যেরা একে অন্যকে বলল , “ এটা না ছিঁড়ে বরং গুলিবাঁট করে দেখি এটা কার হবে । ” এটা ঘটেছিল যাতে পবিত্র শাস্ত্রের এই কথা পূর্ণ হয় , তারা নিজেদের মধ্যে আমার কাপড়-চোপড় ভাগ করছে , আর আমার কাপড়ের জন্য তারা গুলিবাঁট করছে । আর সত্যিই সৈন্যেরা এই সব করেছিল ।
43019025	যীশুর মা , তাঁর মায়ের বোন , ক্লোপার স্ত্রী মরিয়ম আর মগ্‌দলীনী মরিয়ম যীশুর ক্রুশের কাছে দাঁড়িয়ে ছিলেন ।
43019026	যীশু তাঁর মাকে এবং যে শিষ্যকে ভালবাসতেন তাঁকে দাঁড়িয়ে থাকতে দেখলেন । প্রথমে তিনি মাকে বললেন , “ ঐ দেখ , তোমার ছেলে । ”
43019027	তার পরে সেই শিষ্যকে বললেন , “ ঐ দেখ , তোমার মা । ” তখন থেকেই সেই শিষ্য যীশুর মাকে তাঁর নিজের ঘরে নিয়ে গেলেন ।
43019028	এর পরে সব কিছু শেষ হয়েছে জেনে পবিত্র শাস্ত্রের কথা যাতে পূর্ণ হয় সেইজন্য যীশু বললেন , “ আমার পিপাসা পেয়েছে । ”
43019029	সেই জায়গায় সির্কায় পূর্ণ একটা পাত্র ছিল । তখন তারা একটা সপঞ্জ সেই সির্কায় ভিজাল এবং এসোব গাছের ডালের মাথায় তা লাগিয়ে যীশুর মুখের কাছে ধরল ।
43019030	যীশু সেই সির্কা খাওয়ার পরে বললেন , “ শেষ হয়েছে । ” তারপর তিনি মাথা নীচু করে তাঁর আত্মা সমর্পণ করলেন ।
43019031	সেই দিনটা ছিল পর্বের আয়োজনের দিন । পরের দিন ছিল বিশ্রামবার , আর সেই বিশ্রামবারটা একটা বিশেষ দিন ছিল বলে যিহূদী নেতারা চেয়েছিলেন যেন সেই দিনে দেহগুলো ক্রুশের উপরে না থাকে । এইজন্য তাঁরা পীলাতের কাছে অনুরোধ করলেন যেন ক্রুশে যারা আছে তাদের পা ভেংগে ক্রুশ থেকে তাদের সরিয়ে ফেলা হয় ।
43019032	তখন সৈন্যেরা এসে যীশুর সংগে যাদের ক্রুশে দেওয়া হয়েছিল তাদের দু ’ জনের পা ভেংগে দিল ।
43019033	পরে যীশুর কাছে এসে সৈন্যেরা তাঁকে মৃত দেখে তাঁর পা ভাংল না ।
43019034	কিন্তু একজন সৈন্য তাঁর পাঁজরে বর্শা দিয়ে খোঁচা মারল , আর তখনই সেখান থেকে রক্ত আর জল বের হয়ে আসল ।
43019035	যিনি নিজের চোখে এটা দেখেছিলেন তিনিই সাক্ষ্য দিয়ে বলেছেন , আর তাঁর সাক্ষ্য সত্যি । তিনি জানেন যে , তিনি যা বলছেন তা সত্যি , যেন তোমরাও বিশ্বাস করতে পার ।
43019036	এই সব ঘটেছিল যাতে পবিত্র শাস্ত্রের এই কথা পূর্ণ হয় , “ তাঁর একখানা হাড়ও ভাংগা হবে না । ”
43019037	আবার শাস্ত্রের আর একটা কথা এই - “ যাঁকে তারা বিঁধেছে তাঁর দিকে তারা তাকিয়ে দেখবে । ”
43019038	এই সমস্ত ঘটনার পরে অরিমাথিয়া গ্রামের যোষেফ যীশুর দেহটা নিয়ে যাবার জন্য পীলাতের কাছে অনুমতি চাইলেন । যোষেফ ছিলেন যীশুর গুপ্ত শিষ্য , কারণ তিনি যিহূদী নেতাদের ভয় করতেন । পীলাত অনুমতি দিলে পর তিনি এসে যীশুর দেহ নিয়ে গেলেন ।
43019039	আগে যিনি রাতের বেলায় যীশুর কাছে এসেছিলেন সেই নীকদীমও প্রায় তেত্রিশ কেজি গন্ধরস ও অগুরু মিশিয়ে নিয়ে আসলেন ।
43019040	পরে তাঁরা যীশুর দেহটি নিয়ে যিহূদীদের কবর দেবার নিয়ম মত সেই সমস্ত সুগন্ধি জিনিসের সংগে দেহটি কাপড় দিয়ে জড়ালেন ।
43019041	যীশুকে যেখানে ক্রুশে দেওয়া হয়েছিল সেই জায়গায় একটা বাগান ছিল আর সেখানে একটা নতুন কবর ছিল । সেই কবরের মধ্যে কাউকে কখনও রাখা হয় নি ।
43019042	সেই দিনটা ছিল যিহূদীদের পর্বের আয়োজনের দিন , আর কবরটাও কাছে ছিল বলে তাঁরা যীশুকে সেই কবরেই রাখলেন ।
43020001	সপ্তার প্রথম দিনের ভোর বেলায় , অন্ধকার থাকতেই মগ্‌দলীনী মরিয়ম সেই কবরের কাছে গেলেন । তিনি দেখলেন , কবরের মুখ থেকে পাথরখানা সরানো হয়েছে ।
43020002	সেইজন্য তিনি শিমোন-পিতর আর যে শিষ্যকে যীশু ভালবাসতেন সেই শিষ্যের কাছে দৌড়ে গিয়ে বললেন , “ লোকেরা প্রভুকে কবর থেকে নিয়ে গেছে । তাঁকে কোথায় রেখেছে আমরা তা জানি না । ”
43020003	পিতর আর সেই অন্য শিষ্যটি তখন বের হয়ে কবরের দিকে যেতে লাগলেন ।
43020004	দু ’ জন একসংগে দৌড়াচ্ছিলেন । অন্য শিষ্যটি পিতরের আগে আগে আরও তাড়াতাড়ি দৌড়ে প্রথমে কবরের কাছে আসলেন , কিন্তু তিনি কবরের ভিতরে গেলেন না ।
43020005	তিনি নীচু হয়ে দেখলেন , যীশুর দেহে যে কাপড়গুলো জড়ানো হয়েছিল সেগুলো পড়ে আছে ।
43020006	শিমোন-পিতরও তাঁর পিছনে পিছনে এসে কবরের ভিতরে ঢুকলেন এবং কাপড়গুলো পড়ে থাকতে দেখলেন ।
43020007	তিনি আরও দেখলেন , তাঁর মাথায় যে রুমালখানা জড়ানো ছিল তা অন্য কাপড়ের সংগে নেই , কিন্তু আলাদা করে এক জায়গায় গুটিয়ে রাখা হয়েছে ।
43020008	যে শিষ্য প্রথমে কবরের কাছে পৌঁছেছিলেন তিনিও তখন ভিতরে ঢুকলেন এবং দেখে বিশ্বাস করলেন ।
43020009	মৃত্যু থেকে যীশুর জীবিত হয়ে উঠবার যে দরকার আছে , পবিত্র শাস্ত্রের সেই কথা তাঁরা আগে বুঝতে পারেন নি ।
43020010	এর পরে শিষ্যেরা ঘরে ফিরে গেলেন ,
43020011	কিন্তু মরিয়ম কবরের বাইরে দাঁড়িয়ে কাঁদতে লাগলেন । তিনি কাঁদতে কাঁদতে নীচু হয়ে কবরের ভিতরে চেয়ে দেখলেন ,
43020012	যীশুর দেহ যেখানে শোওয়ানো ছিল সেখানে সাদা কাপড় পরা দু ’ জন স্বর্গদূত বসে আছেন-একজন মাথার দিকে আর অন্যজন পায়ের দিকে ।
43020013	তাঁরা মরিয়মকে বললেন , “ কাঁদছ কেন ? ” মরিয়ম তাঁদের বললেন , “ লোকেরা আমার প্রভুকে নিয়ে গেছে এবং তাঁকে কোথায় রেখেছে জানি না । ”
43020014	এই কথা বলে মরিয়ম পিছনে ফিরে দেখলেন যীশু দাঁড়িয়ে আছেন , কিন্তু তিনি যে যীশু তা বুঝতে পারলেন না ।
43020015	যীশু তাঁকে বললেন , “ কাঁদছ কেন ? কাকে খুঁজছ ? ” যীশুকে বাগানের মালী ভেবে মরিয়ম বললেন , “ দেখুন , আপনি যদি তাঁকে নিয়ে গিয়ে থাকেন তবে বলুন কোথায় রেখেছেন । আমিই তাঁকে নিয়ে যাব । ”
43020016	যীশু তাঁকে বললেন , “ মরিয়ম । ” তাতে মরিয়ম ফিরে দাঁড়িয়ে অরামীয় ভাষায় যীশুকে বললেন , “ রব্বুনি । ” রব্বুনি মানে গুরু ।
43020017	যীশু মরিয়মকে বললেন , “ আমাকে ধরে রেখো না , কারণ আমি এখনও উপরে পিতার কাছে যাই নি । তুমি বরং ভাইদের কাছে গিয়ে বল , যিনি আমার ও তোমাদের পিতা , যিনি আমার ও তোমাদের ঈশ্বর , আমি উপরে তাঁর কাছে যাচ্ছি । ”
43020018	তখন মগ্‌দলীনী মরিয়ম শিষ্যদের কাছে গিয়ে সংবাদ দিলেন , তিনি প্রভুকে দেখেছেন আর প্রভুই তাঁকে এই সব কথা বলেছেন ।
43020019	সেই একই দিনে , সপ্তার প্রথম দিনের সন্ধ্যাবেলায় শিষ্যেরা যিহূদী নেতাদের ভয়ে ঘরের সমস্ত দরজা বন্ধ করে এক জায়গায় মিলিত হয়েছিলেন । তখন যীশু এসে তাঁদের মাঝখানে দাঁড়িয়ে বললেন , “ তোমাদের শান্তি হোক । ”
43020020	এই কথা বলে তিনি তাঁর দুই হাত ও পাঁজরের দিকটা তাঁর শিষ্যদের দেখালেন । প্রভুকে দেখতে পেয়ে শিষ্যেরা খুব আনন্দিত হলেন ।
43020021	পরে যীশু আবার তাঁদের বললেন , “ তোমাদের শান্তি হোক । পিতা যেমন আমাকে পাঠিয়েছেন আমিও তেমনি তোমাদের পাঠাচ্ছি । ”
43020022	এই কথা বলে তিনি শিষ্যদের উপর ফুঁ দিয়ে বললেন , “ পবিত্র আত্মাকে গ্রহণ কর ।
43020023	তোমরা যদি কারও পাপ ক্ষমা কর তবে তার পাপ ক্ষমা করা হবে , আর যদি কারও পাপ ক্ষমা না কর তবে তার পাপ ক্ষমা করা হবে না । ”
43020024	যীশু যখন এসেছিলেন তখন থোমা নামে সেই বারোজন শিষ্যদের মধ্যে একজন তাঁদের সংগে ছিলেন না । এই থোমাকে যমজ বলা হত ।
43020025	অন্য শিষ্যেরা পরে থোমাকে বললেন , “ আমরা প্রভুকে দেখেছি । ” থোমা তাঁদের বললেন , “ আমি তাঁর দুই হাতে যদি পেরেকের চিহ্ন না দেখি , সেই চিহ্নের মধ্যে আংগুল না দিই এবং তাঁর পাঁজরে হাত না দিই , তবে কোনমতেই আমি বিশ্বাস করব না । ”
43020026	এর এক সপ্তাহ পরে শিষ্যেরা আবার ঘরের মধ্যে মিলিত হলেন , আর থোমাও তাঁদের সংগে ছিলেন । যদিও সমস্ত দরজা বন্ধ ছিল তবুও যীশু এসে তাঁদের মাঝখানে দাঁড়িয়ে বললেন , “ তোমাদের শান্তি হোক । ”
43020027	পরে তিনি থোমাকে বললেন , “ তোমার আংগুল এখানে দিয়ে আমার হাত দু ’ খানা দেখ এবং তোমার হাত বাড়িয়ে আমার পাঁজরে রাখ । অবিশ্বাস কোরো না বরং বিশ্বাস কর । ”
43020028	তখন থোমা বললেন , “ প্রভু আমার , ঈশ্বর আমার । ”
43020029	যীশু তাঁকে বললেন , “ থোমা , তুমি কি আমাকে দেখেছ বলে বিশ্বাস করছ ? যারা না দেখে বিশ্বাস করে তারা ধন্য । ”
43020030	যীশু শিষ্যদের সামনে চিহ্ন হিসাবে আরও অনেক আশ্চর্য কাজ করেছিলেন ; সেগুলো এই বইয়ে লেখা হয় নি ।
43020031	কিন্তু এই সব লেখা হল যাতে তোমরা বিশ্বাস কর যে , যীশুই মশীহ , ঈশ্বরের পুত্র , আর বিশ্বাস করে যেন তাঁর মধ্য দিয়ে জীবন পাও ।
43021001	এর পরে তিবিরিয়া সাগরের পারে শিষ্যদের কাছে আবার যীশু দেখা দিলেন । ঘটনাটা এইভাবে ঘটেছিল :
43021002	শিমোন-পিতর , থোমা ( যাঁকে যমজ বলে ) গালীল প্রদেশের কান্না গ্রামের নথনেল , সিবদিয়ের ছেলেরা এবং যীশুর অন্য দু ’ জন শিষ্য একসংগে ছিলেন ।
43021003	শিমোন-পিতর তাঁদের বললেন , “ আমি মাছ ধরতে যাচ্ছি । ” তাঁরা বললেন , “ আমরাও তোমার সংগে যাব । ” তখন তাঁরা বের হয়ে নৌকায় উঠলেন , কিন্তু সেই রাতে কিছুই ধরতে পারলেন না ।
43021004	সকাল হয়ে আসছে এমন সময় যীশু সাগরের পারে এসে দাঁড়ালেন । শিষ্যেরা কিন্তু চিনতে পারলেন না যে , তিনি যীশু ।
43021005	তিনি শিষ্যদের বললেন , “ সন্তানেরা , কিছুই কি পাও নি ? ” তাঁরা বললেন , “ না , পাই নি । ”
43021006	যীশু তাঁদের বললেন , “ নৌকার ডানদিকে জাল ফেল , পাবে । ” তখন তাঁরা জাল ফেললেন , আর এত বেশী মাছ উঠল যে , তাঁরা তা টেনে তুলতে পারলেন না ।
43021007	যীশু যে শিষ্যকে ভালবাসতেন সেই শিষ্য পিতরকে বললেন , “ উনি প্রভু । ” সেই সময় শিমোন-পিতরের গায়ে কোন কাপড় ছিল না । তাই যখন তিনি শুনলেন , “ উনি প্রভু , ” তখন গায়ে কাপড় জড়িয়ে সাগরে ঝাঁপ দিলেন ।
43021008	তাঁরা পার থেকে বেশী দূরে ছিলেন না , কমবেশ দু ’ শো হাত দূরে ছিলেন । এইজন্য অন্য শিষ্যেরা মাছে ভরা জালটা টানতে টানতে নৌকায় করে পারে আসলেন ।
43021009	পারে নেমে এসে তাঁরা কাঠকয়লার আগুন এবং আগুনের উপরে মাছ দেখতে পেলেন ; সেখানে রুটিও ছিল ।
43021010	তখন যীশু তাঁদের বললেন , “ এখন যে মাছ ধরলে তা থেকে কয়েকটা আন । ”
43021011	শিমোন-পিতর নৌকায় গিয়ে জালটা পারে টেনে আনলেন । একশো তিপ্পান্নটা বড় মাছে জালটা ভরা ছিল । যদিও এত মাছ ছিল তবুও জালটা ছিঁড়ল না ।
43021012	যীশু তাঁদের বললেন , “ এস , খাও । ” শিষ্যদের মধ্যে কারও সাহস হল না যে , জিজ্ঞাসা করে , “ আপনি কে ? ” কারণ তাঁরা জানতেন , তিনি প্রভু ।
43021013	পরে যীশু এসে রুটি নিয়ে তাঁদের দিলেন , আর সেইভাবে মাছও দিলেন ।
43021014	মৃত্যু থেকে জীবিত হয়ে উঠবার পর যীশু এই তৃতীয় বার শিষ্যদের দেখা দিলেন ।
43021015	তাঁদের খাওয়া শেষ হলে পর যীশু শিমোন-পিতরকে বললেন , “ যোহনের ছেলে শিমোন , ওদের ভালবাসার চেয়ে কি তুমি আমাকে বেশী ভালবাস ? ” শিমোন-পিতর তাঁকে বললেন , “ হ্যাঁ , প্রভু , আপনি জানেন আপনি আমার কত প্রিয় । ” যীশু তাঁকে বললেন , “ আমার শিশু-মেষগুলো চরাও । ”
43021016	যীশু দ্বিতীয় বার তাঁকে বললেন , “ যোহনের ছেলে শিমোন , তুমি কি আমাকে ভালবাস ? ” শিমোন-পিতর তাঁকে বললেন , “ হ্যাঁ , প্রভু , আপনি তো জানেন আপনি আমার কত প্রিয় । ” যীশু তাঁকে বললেন , “ আমার মেষগুলো লালন-পালন কর । ”
43021017	পরে তিনি তৃতীয়বার শিমোন-পিতরকে বললেন , “ যোহনের ছেলে শিমোন , সত্যিই কি আমি তোমার প্রিয় ? ” পিতর এবার দুঃখিত হলেন , কারণ যীশু এই তৃতীয় বার তাঁকে জিজ্ঞাসা করলেন , “ আমি কি সত্যিই তোমার প্রিয় ? ” এইজন্য পিতর যীশুকে বললেন , “ প্রভু , আপনি সব কিছুই জানেন ; আপনি তো জানেন যে , আপনি আমার খুবই প্রিয় । ” যীশু তাঁকে বললেন , “ আমার মেষগুলো চরাও ।
43021018	আমি তোমাকে সত্যিই বলছি , যখন তুমি যুবক ছিলে তখন তুমি নিজেই তোমার কোমর বাঁধতে আর যেখানে ইচ্ছা সেখানে যেতে । কিন্তু যখন তুমি বুড়ো হবে তখন তুমি তোমার হাত বাড়িয়ে দেবে এবং অন্য একজন তোমাকে বাঁধবে আর তুমি যেখানে যেতে চাও না সেখানেই নিয়ে যাবে । ”
43021019	ঈশ্বরের মহিমা প্রকাশ করবার জন্য পিতর কিভাবে মরবেন তা বুঝাতে গিয়ে যীশু এই কথা বললেন । এই কথা বলবার পর যীশু পিতরকে বললেন , “ আমার সংগে এস । ”
43021020	পিতর পিছন ফিরে দেখলেন , যীশু যাঁকে ভালবাসতেন সেই শিষ্য পিছনে পিছনে আসছেন । ইনি সেই শিষ্য , যিনি খাবার সময়ে যীশুর দিকে ঝুঁকে বলেছিলেন , “ প্রভু , আপনাকে যে শত্রুদের হাতে ধরিয়ে দেবে , সে কে ? ”
43021021	পিতর তাঁকে দেখে যীশুকে বললেন , “ প্রভু , এর কি হবে ? ”
43021022	যীশু পিতরকে বললেন , “ আমি যদি চাই এ আমার ফিরে না আসা পর্যন্ত থাকে , তাতে তোমার কি ? তুমি আমার সংগে এস । ”
43021023	এইজন্য ভাইদের মধ্যে এই কথা ছড়িয়ে গেল যে , সেই শিষ্য মরবেন না । যীশু কিন্তু পিতরকে বলেন নি সেই শিষ্য মরবেন না । তিনি বরং বলেছিলেন , “ আমি যদি চাই সে আমার ফিরে না আসা পর্যন্ত থাকে , তাতে তোমার কি ? ”
43021024	সেই শিষ্যই এই সব বিষয়ে সাক্ষ্য দিচ্ছেন আর এই সব লিখেছেন । আমরা জানি তাঁর সাক্ষ্য সত্যি ।
43021025	যীশু আরও অনেক কিছু করেছিলেন । যদি সেগুলো এক এক করে লেখা হত তবে এত বই হত যে , আমার মনে হয় সেগুলো এই জগতে ধরত না ।
44001001	মাননীয় থিয়ফিল , যীশুকে স্বর্গে তুলে নেবার আগে পর্যন্ত তিনি যা করেছিলেন ও শিক্ষা দিয়েছিলেন তার সমস্তই আমি আমার আগের বইতে লিখেছি । যে শিষ্যদের তিনি বেছে নিয়েছিলেন , তাঁকে তুলে নেবার আগে সেই শিষ্যদের তিনি পবিত্র আত্মার মধ্য দিয়ে নির্দেশ দিয়েছিলেন ।
44001002	
44001003	তাঁর দুঃখভোগের পরে এই লোকদের কাছে তিনি দেখা দিয়েছিলেন এবং তিনি যে জীবিত আছেন তার অনেক বিশ্বাসযোগ্য প্রমাণ দিয়েছিলেন । চল্লিশ দিন পর্যন্ত তিনি শিষ্যদের দেখা দিয়ে ঈশ্বরের রাজ্যের বিষয় বলেছিলেন ।
44001004	সেই সময় একদিন যীশু যখন শিষ্যদের সংগে ছিলেন তখন তাঁদের এই আদেশ দিয়েছিলেন , “ তোমরা যিরূশালেম ছেড়ে যেয়ো না , বরং আমার পিতার প্রতিজ্ঞা করা যে দানের কথা তোমরা আমার কাছে শুনেছ তার জন্য অপেক্ষা কর ।
44001005	যোহন জলে বাপ্তিস্ম দিতেন , কিন্তু কয়েক দিনের মধ্যে পিতার সেই প্রতিজ্ঞা অনুসারে পবিত্র আত্মায় তোমাদের বাপ্তিস্ম হবে । ”
44001006	পরে শিষ্যেরা একসংগে মিলিত হয়ে যীশুকে জিজ্ঞাসা করলেন , “ প্রভু , এই সময় কি আপনি ইস্রায়েলীয়দের হাতে রাজ্য ফিরিয়ে দেবেন ? ”
44001007	যীশু তাঁদের বললেন , “ যে দিন বা সময় পিতা নিজের অধিকারের মধ্যে রেখেছেন তা তোমাদের জানতে দেওয়া হয় নি ।
44001008	তবে পবিত্র আত্মা তোমাদের উপরে আসলে পর তোমরা শক্তি পাবে , আর যিরূশালেম , সারা যিহূদিয়া ও শমরিয়া প্রদেশে এবং পৃথিবীর শেষ সীমা পর্যন্ত তোমরা আমার সাক্ষী হবে । ”
44001009	এই কথা বলবার পরে শিষ্যদের চোখের সামনেই যীশুকে তুলে নেওয়া হল এবং তিনি একটা মেঘের আড়ালে চলে গেলেন ।
44001010	যীশু যখন উপরে উঠে যাচ্ছিলেন তখন শিষ্যেরা একদৃষ্টে আকাশের দিকে তাকিয়ে ছিলেন । এমন সময় সাদা কাপড় পরা দু ’ জন লোক শিষ্যদের পাশে দাঁড়িয়ে বললেন ,
44001011	“ গালীলের লোকেরা , এখানে দাঁড়িয়ে আকাশের দিকে তাকিয়ে রয়েছ কেন ? যাঁকে তোমাদের কাছ থেকে তুলে নেওয়া হল সেই যীশুকে যেভাবে তোমরা স্বর্গে যেতে দেখলে সেইভাবেই তিনি ফিরে আসবেন । ”
44001012	তখন শিষ্যেরা জৈতুন পাহাড় থেকে যিরূশালেমে ফিরে আসলেন । যিরূশালেম শহর থেকে এই পাহাড়টা এক কিলোমিটার দূরে ছিল ।
44001013	শহরে পৌঁছে তাঁরা উপরের তলার যে ঘরে তখন থাকতেন সেখানে গেলেন । এই শিষ্যদের নাম ছিল পিতর , যোহন , যাকোব ও আন্দ্রিয় , ফিলিপ ও থোমা , বর্‌থলময় ও মথি , আলফেয়ের ছেলে যাকোব ও মৌলবাদী শিমোন এবং যাকোবের ছেলে যিহূদা ।
44001014	তাঁরা সবাই বিশ্বাসী স্ত্রীলোকদের সংগে এবং যীশুর মা মরিয়ম ও তাঁর ভাইদের সংগে সব সময় একমন হয়ে প্রার্থনা করতেন ।
44001015	সেই সময় পিতর একদিন খ্রীষ্টের উপর বিশ্বাসী প্রায় একশো কুড়িজন লোকের মধ্যে দাঁড়িয়ে বললেন ,
44001016	“ ভাইয়েরা , পবিত্র আত্মা অনেক দিন আগে রাজা দায়ূদের মুখ দিয়ে যিহূদার বিষয়ে যা বলেছিলেন পবিত্র শাস্ত্রের সেই কথা পূর্ণ হবার দরকার ছিল । যারা যীশুকে ধরেছিল , এই যিহূদাই তাদের পথ দেখিয়ে নিয়ে গিয়েছিল ।
44001017	সে আমাদেরই একজন ছিল এবং আমাদের সংগে কাজ করবার জন্য তাকে বেছে নেওয়া হয়েছিল । ”
44001018	মন্দ কাজের দ্বারা যিহূদা যে টাকা পেয়েছিল তা দিয়ে সে এক খণ্ড জমি কিনল , আর সেখানে পড়ে তার পেট ফেটে গেল এবং নাড়িভূঁড়ি বের হয়ে পড়ল ।
44001019	যিরূশালেমের সবাই সেই কথা শুনেছিল । এইজন্য তাদের ভাষায় এই জমিকে তারা আকেল্‌দামা বা রক্তের ক্ষেত বলে ।
44001020	পরে পিতর বললেন , “ পবিত্র শাস্ত্রের গীতসংহিতা নামে বইটিতে লেখা আছে , তার বাড়ী খালি থাকুক ; সেখানে কেউ বাস না করুক । আরও লেখা আছে , তার উঁচু পদ অন্য লোক নিয়ে যাক ।
44001021	“ এইজন্য যীশু যে মৃত্যু থেকে জীবিত হয়ে উঠেছেন তার সাক্ষী হিসাবে অন্য আর একজনকে আমাদের , অর্থাৎ প্রেরিত্‌দের দলে নিতে হবে । যোহন যে সময় বাপ্তিস্ম দিতেন তখন থেকে আরম্ভ করে যীশুকে আমাদের কাছ থেকে তুলে না নেওয়া পর্যন্ত , প্রভু যীশু যতদিন আমাদের সংগে চলাফেরা করেছিলেন ততদিন যে লোকেরা আমাদের দলে ছিল , সেই লোক যেন তাদের মধ্যে একজন হয় । ”
44001022	
44001023	তখন শিষ্যেরা যোষেফ , যাঁকে বর্‌শাব্বা ও যুষ্ট বলা হত , তাঁর এবং মত্তথিয়ের , এই দু ’ জনের নাম বললেন ।
44001024	তারপর তাঁরা এই বলে প্রার্থনা করলেন , “ প্রভু , তুমি সকলের অন্তরই জান । যিহূদা তার পাওনা শাস্তি পাবার জন্য প্রেরিত্‌পদের কাজ ছেড়ে দিয়েছে । এখন এই দু ’ জনের মধ্যে সেই পদের জন্য যাঁকে তুমি বেছে নিয়েছ তাঁকে আমাদের দেখিয়ে দাও । ”
44001025	
44001026	তাঁরা গুলিবাঁট করলে পর মত্তথিয়ের নাম উঠল । এইজন্য মত্তথিয় সেই এগারোজন প্রেরিত্‌দের সংগে যোগ দিলেন ।
44002001	এর কিছু দিন পরে পঞ্চাশত্তমী-পর্বের দিনে শিষ্যেরা এক জায়গায় মিলিত হলেন ।
44002002	তখন হঠাৎ আকাশ থেকে জোর বাতাসের শব্দের মত একটা শব্দ আসল এবং যে ঘরে তাঁরা ছিলেন সেই শব্দে সেই ঘরটা পূর্ণ হয়ে গেল ।
44002003	শিষ্যেরা দেখলেন আগুনের জিভের মত কি যেন ছড়িয়ে গেল এবং সেগুলো তাঁদের প্রত্যেকের উপর এসে বসল ।
44002004	তাতে তাঁরা সবাই পবিত্র আত্মাতে পূর্ণ হলেন এবং সেই আত্মা যাকে যেমন কথা বলবার শক্তি দিলেন সেই অনুসারে তাঁরা ভিন্ন ভিন্ন ভাষায় কথা বলতে লাগলেন ।
44002005	সেই সময় জগতের নানা দেশ থেকে ঈশ্বরভক্ত যিহূদী লোকেরা এসে যিরূশালেমে বাস করছিল ।
44002006	তারা সেই শব্দ শুনল এবং অনেকেই সেখানে জড়ো হল । নিজের নিজের ভাষায় শিষ্যদের কথা বলতে শুনে সেই লোকেরা যেন বুদ্ধিহারা হয়ে গেল ।
44002007	তারা খুব আশ্চর্য হয়ে বলল , “ এই যে লোকেরা কথা বলছে , এরা কি সবাই গালীলের লোক নয় ?
44002008	যদি তা-ই হয় তাহলে আমরা প্রত্যেকে কি করে নিজের নিজের মাতৃভাষা ওদের মুখে শুনছি ?
44002009	পার্থীয় , মাদীয় , এলমীয় লোক এবং মেসোপতেমিয়ায় বাসকারী লোকেরা , যিহূদিয়া ও কাপ্পাদকিয়া , পন্ত ও এশিয়া প্রদেশ ,
44002010	ফরুগিয়া ও পাম্‌ফুলিয়া , মিসর ও কুরীণীর কাছাকাছি লিবিয়ার কয়েকটা জায়গার লোকেরা , রোম শহর থেকে যে যিহূদীরা ও যিহূদী ধর্মে বিশ্বাসী অযিহূদীরা এসেছে তারা ,
44002011	ক্রীট দ্বীপের লোকেরা ও আরবীয়েরা-আমরা সকলেই তো আমাদের নিজের নিজের ভাষায় ঈশ্বরের মহৎ কাজের কথা ওদের বলতে শুনছি । ”
44002012	তাঁরা আশ্চর্য ও বুদ্ধিহারা হয়ে একে অন্যকে জিজ্ঞাসা করতে লাগলেন , “ এর মানে কি ? ”
44002013	আবার অন্যেরা শিষ্যদের ঠাট্টা করে বললেন , “ ওরা মদ খেয়ে মাতাল হয়েছে । ”
44002014	তখন পিতর সেই এগারোজন শিষ্যের সংগে দাঁড়িয়ে জোরে সেই সব লোকদের বললেন , “ যিহূদী লোকেরা আর যাঁরা আপনারা যিরূশালেমে বাস করছেন , আপনারা জেনে রাখুন এবং মন দিয়ে আমার কথা শুনুন ।
44002015	আপনারা মনে করেছেন এরা মাতাল হয়েছে , কিন্তু তা নয় ; কারণ এখন তো মাত্র সকাল ন ’ টা ।
44002016	এটা সেই ঘটনার মত যার কথা নবী যোয়েল বলেছিলেন যে , ঈশ্বর বলছেন ,
44002017	‘ শেষকালে সব লোকের উপরে আমি আমার আত্মা ঢেলে দেব ; তাতে তোমাদের ছেলেরা ও মেয়েরা নবী হিসাবে ঈশ্বরের বাক্য বলবে , তোমাদের যুবকেরা দর্শন পাবে , তোমাদের বুড়ো লোকেরা স্বপ্ন দেখবে ।
44002018	এমন কি , সেই সময়ে আমার দাস ও দাসীদের উপরে আমি আমার আত্মা ঢেলে দেব , আর তারা নবী হিসাবে ঈশ্বরের বাক্য বলবে ।
44002019	আমি উপরে আকাশে আশ্চর্য আশ্চর্য ঘটনা দেখাব , আর নীচে পৃথিবীতে নানা রকম চিহ্ন দেখাব , অর্থাৎ রক্ত , আগুন ও প্রচুর ধূমা দেখাব ।
44002020	প্রভুর সেই মহৎ ও মহিমাপূর্ণ দিন আসবার আগে সূর্য অন্ধকার হয়ে যাবে ও চাঁদ রক্তের মত হবে ।
44002021	রক্ষা পাবার জন্য যে কেউ প্রভুকে ডাকবে সে রক্ষা পাবে । ’
44002022	“ ইস্রায়েলীয়েরা , এই কথা শুনুন । নাসরতের যীশুর মধ্য দিয়ে ঈশ্বর আপনাদের মধ্যে মহৎ ও আশ্চর্য আশ্চর্য কাজ করে আপনাদের কাছে প্রমাণ করেছিলেন যে , তিনি যীশুকে পাঠিয়েছিলেন ; আর এই কথা তো আপনারা জানেন ।
44002023	ঈশ্বর , যিনি আগেই সব জানেন , তিনি আগেই ঠিক করেছিলেন যে , যীশুকে আপনাদের হাতে দেওয়া হবে । আর আপনারাও দুষ্ট লোকদের দ্বারা তাঁকে ক্রুশে দিয়ে মেরে ফেলেছিলেন ।
44002024	কিন্তু ঈশ্বর মৃত্যুর যন্ত্রণা থেকে মুক্ত করে তাঁকে জীবিত করে তুলেছেন , কারণ তাঁকে ধরে রাখবার সাধ্য মৃত্যুর ছিল না ।
44002025	দায়ূদ তাঁর বিষয়ে বলেছেন , ‘ আমার চোখ সব সময় প্রভুর দিকে আছে ; তিনি আমার ডান পাশে আছেন বলে আমি স্থির থাকব ।
44002026	এইজন্য আমার মন খুশীতে ভরা , আমার জিভ্‌আনন্দের কথা বলে , আমার দেহও আশা নিয়ে বাঁচবে ;
44002027	কারণ তুমি আমাকে মৃতস্থানে ফেলে রাখবে না , তোমার ভক্তের দেহকে তুমি নষ্ট হতে দেবে না ।
44002028	জীবনের পথ তুমি আমাকে জানিয়েছ ; তোমার কাছে থাকায় আছে পরিপূর্ণ আনন্দ । ’
44002029	“ ভাইয়েরা , এই কথা আমি নিশ্চয় করে বলতে পারি যে , রাজবংশের পিতা দায়ূদ মারা গেছেন , তাঁকে কবর দেওয়া হয়েছে আর তাঁর কবর আজও এখানে রয়েছে ।
44002030	তিনি একজন নবী ছিলেন এবং তিনি জানতেন ঈশ্বর শপথ করে এই প্রতিজ্ঞা করেছেন যে , তাঁর সিংহাসনে তাঁরই একজন বংশধরকে তিনি বসাবেন ।
44002031	পরে কি হবে তা দায়ূদ দেখতে পেয়েছিলেন বলে মৃত্যু থেকে মশীহের আবার জীবিত হয়ে ওঠা সম্বন্ধে বলেছিলেন যে , মৃতস্থানে মশীহকে ফেলে রাখা হয় নি এবং তাঁর দেহও নষ্ট হয় নি ।
44002032	ঈশ্বর সেই যীশুকেই জীবিত করে তুলেছেন , আর আমরা সবাই তার সাক্ষী ।
44002033	ঈশ্বরের ডান দিকে বসবার গৌরব তাঁকেই দান করা হয়েছে এবং প্রতিজ্ঞা করা পবিত্র আত্মাকে তিনিই পিতা ঈশ্বরের কাছ থেকে পেয়েছেন ; আর এখন আপনারা যা দেখছেন ও শুনতে পাচ্ছেন তা যীশুই দিয়েছেন ।
44002034	দায়ূদ নিজে স্বর্গে যান নি , কিন্তু তিনি বলেছেন , ‘ প্রভু আমার প্রভুকে বললেন , যতক্ষণ না আমি তোমার শত্রুদের তোমার পায়ের তলায় রাখি ততক্ষণ তুমি আমার ডান দিকে বস । ’
44002035	
44002036	“ এইজন্য সমস্ত ইস্রায়েল জাতি এই কথা নিশ্চিত ভাবে জানুন যে , যাঁকে আপনারা ক্রুশে দিয়েছিলেন ঈশ্বর সেই যীশুকেই প্রভু এবং মশীহ-এই দুই পদেই নিযুক্ত করেছেন । ”
44002037	এই কথা শুনে লোকেরা মনে আঘাত পেল । তারা পিতর ও অন্য প্রেরিত্‌দের জিজ্ঞাসা করল , “ ভাইয়েরা , আমরা কি করব ? ”
44002038	উত্তরে পিতর বললেন , “ আপনারা প্রত্যেকে পাপের ক্ষমা পাবার জন্য পাপ থেকে মন ফিরান এবং যীশু খ্রীষ্টের নামে বাপ্তিস্ম গ্রহণ করুন । আপনারা দান হিসাবে পবিত্র আত্মাকে পাবেন ।
44002039	আপনাদের জন্য , আপনাদের ছেলেমেয়েদের জন্য এবং যারা দূরে আছে , এক কথায় আমাদের প্রভু-ঈশ্বর তাঁর নিজের লোক হবার জন্য যাদের ডাকবেন , তাদের সকলের জন্য এই প্রতিজ্ঞা করা হয়েছে । ”
44002040	এছাড়া আরও অনেক কথা বলে পিতর সাক্ষ্য দিতে লাগলেন । তিনি তাদের এই বলে বুঝাতে চেষ্টা করলেন , “ এই যুগের বিবেকহীন লোকদের থেকে নিজেদের রক্ষা করুন । ”
44002041	যারা তাঁর কথা বিশ্বাস করল তারা বাপ্তিস্ম গ্রহণ করল এবং শিষ্যদের দলের সংগে সেই দিন ঈশ্বর কমবেশ তিন হাজার লোককে যুক্ত করলেন ।
44002042	সেই লোকেরা প্রেরিত্‌দের শিক্ষা শুনত , তাঁদের সংগে এক হয়ে প্রভুর ভোজ গ্রহণ করত এবং প্রার্থনা করে সময় কাটাত ।
44002043	সবাই ভক্তিপূর্ণ ভয়ে পূর্ণ হল , আর প্রেরিতেরা অনেক আশ্চর্য কাজ ও চিহ্ন-কাজ করতে লাগলেন ।
44002044	সব বিশ্বাসীই একসংগে থাকত ও সব কিছু যার যার দরকার মত ব্যবহার করত ।
44002045	তারা নিজেদের বিষয়-সম্পত্তি বিক্রি করে যার যেমন দরকার সেইভাবে তাকে দিত ।
44002046	তারা প্রত্যেক দিন উপাসনা-ঘরে একসংগে মিলিত হত , আর ভিন্ন ভিন্ন বাড়ীতে আনন্দের সংগে ও সরল মনে একসংগে খাওয়া-দাওয়া করত ।
44002047	তারা সব সময় ঈশ্বরের প্রশংসা করত এবং সব লোক তাদের সম্মান করত । যারা পাপ থেকে উদ্ধার পাচ্ছিল প্রভু বিশ্বাসী দলের সংগে প্রত্যেক দিনই তাদের যোগ করতে লাগলেন ।
44003001	একদিন বেলা তিনটায় প্রার্থনার সময়ে পিতর ও যোহন উপাসনা-ঘরে যাচ্ছিলেন ।
44003002	লোকেরা প্রত্যেক দিন একজন লোককে বয়ে এনে উপাসনা-ঘরের সুন্দর নামে দরজার কাছে রাখত । সে জন্ম থেকেই খোঁড়া ছিল । যারা উপাসনা-ঘরে যেত তাদের কাছে ভিক্ষা চাইবার জন্য তাকে সেখানে রাখা হত ।
44003003	পিতর ও যোহনকে উপাসনা-ঘরে ঢুকতে দেখে সে তাঁদের কাছে ভিক্ষা চাইল ।
44003004	পিতর ও যোহন সোজা তার দিকে তাকালেন । তার পরে পিতর বললেন , “ আমাদের দিকে তাকাও । ”
44003005	তখন সেই লোকটি তাঁদের কাছ থেকে কিছু পাবার আশায় তাঁদের দিকে তাকাল ।
44003006	তখন পিতর বললেন , “ আমার কাছে সোনা-রূপা কিছু নেই , কিন্তু যা আছে তা-ই তোমাকে দিচ্ছি । নাসরতের যীশু খ্রীষ্টের নামে উঠে দাঁড়াও ও হাঁট । ”
44003007	পরে তিনি লোকটির ডান হাত ধরে তাকে তুললেন আর তখনই তার পা ও গোড়ালি শক্ত হল ।
44003008	সে লাফ দিয়ে উঠে দাঁড়াল এবং হাঁটতে লাগল । পরে সে হাঁটতে হাঁটতে , লাফাতে লাফাতে এবং ঈশ্বরের প্রশংসা করতে করতে তাঁদের সংগে উপাসনা-ঘরে গেল ।
44003009	লোকেরা তাকে হাঁটতে ও ঈশ্বরের প্রশংসা করতে দেখে চিনতে পারল যে , এ সেই একই লোক , যে উপাসনা-ঘরে সুন্দর নামে দরজার কাছে বসে ভিক্ষা করত । তার যা ঘটেছিল তাতে লোকেরা খুব আশ্চর্য হয়ে গেল ।
44003010	
44003011	ভিখারীটি কিন্তু পিতর ও যোহনের পিছু ছাড়ল না । লোকেরা পিতরের সেই কাজে আশ্চর্য হয়ে তাঁদের কাছে দৌড়ে আসল ।
44003012	শলোমনের নামে যে বারান্দা ছিল তাঁরা তখন সেখানে ছিলেন । এই ব্যাপার দেখে পিতর লোকদের বললেন , “ ইস্রায়েলীয়েরা , এতে আপনারা আশ্চর্য হচ্ছেন কেন ? আমাদের নিজেদের শক্তিতে বা ঈশ্বরের প্রতি ভক্তির গুণে একে চলবার শক্তি দিয়েছি মনে করে কেনই বা আপনারা আমাদের দিকে তাকিয়ে রয়েছেন ?
44003013	অব্রাহাম , ইস্‌হাক ও যাকোবের ঈশ্বর , অর্থাৎ আমাদের পূর্বপুরুষদের ঈশ্বর এই কাজের দ্বারা নিজের দাস যীশুর মহিমা প্রকাশ করেছেন । আপনারা তো যীশুকে মেরে ফেলবার জন্য ধরিয়ে দিয়েছিলেন । পীলাত তাঁকে ছেড়ে দিতে চেয়েছিলেন , কিন্তু আপনারা পীলাতের সামনে তাঁকে অস্বীকার করেছিলেন ।
44003014	আপনারা সেই পবিত্র ও ন্যায়বান লোকটিকে অস্বীকার করে একজন খুনীকে আপনাদের কাছে ছেড়ে দিতে বলেছিলেন ।
44003015	যিনি জীবনদাতা তাঁকেই আপনারা মেরে ফেলেছিলেন , কিন্তু ঈশ্বর মৃত্যু থেকে তাঁকে জীবিত করে তুলেছেন ; আর আমরা তার সাক্ষী ।
44003016	এই যে লোকটিকে আপনারা দেখছেন এবং যাকে আপনারা চেনেন , যীশুর উপর বিশ্বাসের ফলে , যীশুর নামের গুণে সে শক্তি লাভ করেছে । যীশুর মধ্য দিয়ে যে বিশ্বাস আসে সেই বিশ্বাসই আপনাদের সকলের সামনে তাকে সম্পূর্ণভাবে সুস্থ করে তুলেছে ।
44003017	“ এখন ভাইয়েরা , আমি জানি আপনাদের নেতাদের মত আপনারাও না বুঝেই যীশুকে ক্রুশে দিয়েছিলেন ।
44003018	কিন্তু ঈশ্বর অনেক দিন আগে সমস্ত নবীদের মধ্য দিয়ে বলেছিলেন তাঁর মশীহকে কষ্টভোগ করতে হবে ; আর সেই কথা ঈশ্বর এইভাবেই পূর্ণ করলেন ।
44003019	এইজন্য আপনারা পাপ থেকে মন ফিরিয়ে ঈশ্বরের দিকে ফিরুন যেন আপনাদের পাপ মুছে ফেলা হয় ;
44003020	আর এতে যেন ঈশ্বর সেই মশীহকে , অর্থাৎ যীশুকে পাঠিয়ে দিয়ে আপনাদের সজীব করে তুলতে পারেন । আপনাদের জন্য তাঁকেই নিযুক্ত করা হয়েছে ।
44003021	ঈশ্বর সব কিছু যে আবার আগের অবস্থায় ফিরিয়ে আনবেন তা অনেক দিন আগেই পবিত্র নবীদের মধ্য দিয়ে বলেছিলেন । তিনি যতদিন না তাঁর সেই কথা পূর্ণ করেন ততদিন পর্যন্ত যীশুকে স্বর্গে থাকতে হবে ।
44003022	মোশি বলেছিলেন , ‘ তোমাদের প্রভু-ঈশ্বর তোমাদের ইস্রায়েলীয় ভাইদের মধ্য থেকেই তোমাদের জন্য আমার মত একজন নবী দাঁড় করাবেন । তাঁর কথামত তোমাদের চলতে হবে ।
44003023	যে তাঁর কথা শুনবে না তাকে তার লোকদের মধ্য থেকে একেবারে ধ্বংস করা হবে । ’
44003024	“ এছাড়া শমূয়েল থেকে আরম্ভ করে যে সব নবীরা কোন কিছু বলে গেছেন তাঁরাও এই সময়ের কথা আগেই বলে গেছেন ,
44003025	আর আপনারা তো সেই নবীদেরই বংশধর । আপনাদের পূর্বপুরুষদের জন্য ঈশ্বর যে ব্যবস্থা স্থাপন করেছিলেন , আপনারা তো তারই ভাগীদার । ঈশ্বর অব্রাহামকে এই কথা বলে সেই ব্যবস্থা স্থাপন করেছিলেন , ‘ তোমার বংশের মধ্য দিয়ে পৃথিবীর সমস্ত জাতিই আশীর্বাদ পাবে । ’
44003026	আপনাদের প্রত্যেককে মন্দ পথ থেকে ফিরিয়ে আশীর্বাদ করবার জন্যই ঈশ্বর তাঁর দাস যীশুকে ঠিক করে প্রথমে আপনাদের কাছে পাঠিয়েছিলেন । ”
44004001	পিতর ও যোহন যখন লোকদের সংগে কথা বলছিলেন সেই সময় পুরোহিতেরা , উপাসনা-ঘরের প্রধান কর্মচারী ও সদ্দূকীরা তাঁদের কাছে আসলেন ।
44004002	এঁরা খুবই বিরক্ত হয়েছিলেন , কারণ পিতর ও যোহন লোকদের শিক্ষা দিচ্ছিলেন এবং যীশুর মধ্য দিয়ে মৃতদের আবার জীবিত হয়ে উঠবার বিষয় প্রচার করছিলেন ।
44004003	তাঁরা পিতর ও যোহনকে ধরলেন এবং সন্ধ্যা হয়ে গিয়েছিল বলে পরের দিন পর্যন্ত হাজতে রাখলেন ।
44004004	কিন্তু যারা পিতরের কথা শুনেছিল তাদের মধ্যে অনেকে বিশ্বাস করল ; তাতে বিশ্বাসীদের সংখ্যা বেড়ে গিয়ে কমবেশ পাঁচ হাজারে দাঁড়াল ।
44004005	পরের দিন যিহূদীদের প্রধান পুরোহিতেরা , বৃদ্ধ নেতারা এবং ধর্ম-শিক্ষকেরা এক সংগে যিরূশালেমে মিলিত হলেন ।
44004006	সেখানে মহাপুরোহিত হানন উপস্থিত ছিলেন । তা ছাড়া কাইয়াফা , যোহন , আলেক্‌সান্দর আর মহাপুরোহিতের পরিবারের অন্যান্য লোকেরাও উপস্থিত ছিলেন ।
44004007	তাঁরা পিতর আর যোহনকে তাঁদের মাঝখানে দাঁড় করিয়ে জিজ্ঞাসা করলেন , “ তোমরা কিসের শক্তিতে বা কার নামে এই কাজ করেছ ? ”
44004008	তখন পিতর পবিত্র আত্মাতে পূর্ণ হয়ে তাঁদের বললেন , “ প্রধান পুরোহিতেরা ও বৃদ্ধ নেতারা ,
44004009	একজন খোঁড়া লোকের উপকার করবার জন্য আজ আপনারা এই নিয়ে আমাদের জেরা করছেন যে , লোকটি কেমন করে ভাল হল ।
44004010	তাহলে আপনারা এবং সমস্ত ইস্রায়েলীয়েরা এই কথা জেনে রাখুন যে , নাসরতের সেই যীশু খ্রীষ্ট , যাঁকে আপনারা ক্রুশে দিয়েছিলেন এবং যাঁকে ঈশ্বর মৃত্যু থেকে জীবিত করে তুলেছেন , তাঁরই শক্তিতে এই লোকটি সম্পূর্ণ সুস্থ হয়ে আপনাদের সামনে দাঁড়িয়ে আছে ।
44004011	পবিত্র শাস্ত্রের কথামত যীশু খ্রীষ্টই ‘ সেই পাথর , যাঁকে রাজমিস্ত্রিরা , অর্থাৎ আপনারা বাদ দিয়েছিলেন ; আর সেটাই সবচেয়ে দরকারী পাথর হয়ে উঠল । ’
44004012	পাপ থেকে উদ্ধার আর কারও কাছে পাওয়া যায় না , কারণ সারা জগতে আর এমন কেউ নেই যার নামে আমরা পাপ থেকে উদ্ধার পেতে পারি । ”
44004013	পিতর আর যোহনের সাহস দেখে এবং তাঁরা যে অশিক্ষিত ও সাধারণ লোক তা জানতে পেরে সেই নেতারা আশ্চর্য হয়ে গেলেন , আর তাঁরা যে যীশুর সংগী ছিলেন তাও বুঝতে পারলেন ।
44004014	যে লোকটি সুস্থ হয়েছিল তাকে পিতর ও যোহনের সংগে দাঁড়িয়ে থাকতে দেখে তাঁদের বিরুদ্ধে বলবার আর কিছুই রইল না ।
44004015	এইজন্য তাঁরা মহাসভা থেকে তাঁদের বাইরে যেতে আদেশ দিলেন । তারপর তাঁরা একসংগে মিলে পরামর্শ করতে লাগলেন ।
44004016	তাঁরা বললেন , “ এই লোকদের নিয়ে আমরা কি করব ? যারা যিরূশালেমে বাস করে তারা সবাই জানে যে , এরা একটা বিশেষ আশ্চর্য কাজ করেছে , আর আমরা তা অস্বীকারও করতে পারি না ।
44004017	কিন্তু লোকদের মধ্যে যেন কথাটা আরও ছড়িয়ে না পড়ে সেইজন্য এই লোকদের ভয় দেখাতে হবে , যাতে তারা কাউকেই যীশুর বিষয়ে আর কোন কথা না বলে । ”
44004018	এর পরে তাঁরা পিতর ও যোহনকে আবার ভিতরে ডেকে আনলেন এবং আদেশ দিলেন যেন তাঁরা যীশুর বিষয়ে আর কোন কথা না বলেন বা শিক্ষা না দেন ।
44004019	উত্তরে পিতর ও যোহন বললেন , “ আপনাদের আদেশ পালন করব , না ঈশ্বরের আদেশ পালন করব ? ঈশ্বরের চোখে কোন্‌টা ঠিক , আপনারাই তা বিচার করে দেখুন ।
44004020	আমরা যা দেখেছি আর শুনেছি তা না বলে তো থাকতে পারি না । ”
44004021	তখন তাঁরা পিতর আর যোহনকে আরও ভয় দেখিয়ে ছেড়ে দিলেন । লোকদের ভয়ে তাঁরা ঠিক করতে পারছিলেন না কিভাবে তাঁদের শাস্তি দেওয়া যায় , কারণ যা ঘটেছিল তাতে সব লোক ঈশ্বরের গৌরব করছিল ।
44004022	যে লোকটি আশ্চর্য ভাবে ভাল হয়েছিল তার বয়স ছিল চল্লিশ বছরেরও বেশী ।
44004023	সেখান থেকে ছাড়া পেয়ে পিতর ও যোহন তাঁদের নিজেদের লোকদের কাছে গেলেন এবং প্রধান পুরোহিতেরা ও বৃদ্ধ নেতারা তাঁদের যা যা বলেছিলেন সমস্তই তাদের জানালেন ।
44004024	এই কথা শুনে তারা সবাই মিলে এক প্রাণে ঈশ্বরের কাছে প্রার্থনা করে বলল , “ হে প্রভু , তুমি আকাশ , পৃথিবী , সমুদ্র এবং ঐগুলোর মধ্যে যা কিছু আছে সবই সৃষ্টি করেছ ।
44004025	তুমি পবিত্র আত্মার মধ্য দিয়ে তোমার দাস আমাদের পূর্বপুরুষ দায়ূদের মুখ দিয়ে বলেছ , ‘ কেন অস্থির হয়ে চেঁচামেচি করছে সমস্ত জাতির লোক ? কেন লোকেরা মিছামিছি ষড়যন্ত্র করছে ?
44004026	প্রভু ও তাঁর মশীহের বিরুদ্ধে পৃথিবীর রাজারা একসংগে দাঁড়াচ্ছে ,
44004027	“ তোমার পবিত্র দাস যীশু , যাঁকে তুমি মশীহ হিসাবে নিযুক্ত করেছিলে , রাজা হেরোদ ও পন্তীয় পীলাত এই শহরেই তাঁর বিরুদ্ধে অযিহূদীদের সংগে এবং ইস্রায়েলীয়দের সংগে সত্যিই হাত মিলিয়েছিলেন ।
44004028	তোমার শক্তি ও ইচ্ছাতে যা ঘটবে বলে তুমি আগেই ঠিক করে রেখেছিলে তাঁরা তা-ই করেছিলেন ।
44004029	আর এখন , হে প্রভু , এঁরা আমাদের কিভাবে ভয় দেখাচ্ছেন তা তুমি লক্ষ্য কর । তোমার দাসদের এমন শক্তি দাও যাতে খুব সাহসের সংগে তারা তোমার বাক্য বলতে পারে ।
44004030	তোমার হাত বাড়িয়ে দাও যেন তোমার পবিত্র দাস যীশুর নামে তারা লোকদের সুস্থ করতে পারে এবং আশ্চর্য কাজ ও চিহ্ন-কাজ করতে পারে । ”
44004031	যে জায়গায় তাঁরা মিলিত হয়েছিলেন , প্রার্থনা করবার পর সেই জায়গাটা কেঁপে উঠল । আর তাঁরা সবাই পবিত্র আত্মাতে পূর্ণ হয়ে সাহসের সংগে ঈশ্বরের বাক্য বলতে লাগলেন ।
44004032	খ্রীষ্টে বিশ্বাসীরা সবাই মনেপ্রাণে এক ছিল । কোন কিছুই তারা নিজের বলে দাবি করত না বরং সব কিছুই যার যার দরকার মত ব্যবহার করত ।
44004033	প্রেরিতেরা মহাশক্তিতে সাক্ষ্য দিতে থাকলেন যে , প্রভু যীশু মৃত্যু থেকে জীবিত হয়ে উঠেছেন , আর তাদের সকলের উপর ঈশ্বরের অশেষ দয়া ছিল ।
44004034	তাদের মধ্যে কোন অভাবী লোক ছিল না , কারণ যাদের জমি কিম্বা বাড়ী ছিল তারা সেগুলো বিক্রি করে টাকা-পয়সা এনে প্রেরিত্‌দের পায়ের কাছে রাখত । পরে যার যেমন দরকার সেইভাবে তাকে দেওয়া হত ।
44004035	
44004036	যোষেফ নামে লেবির বংশের একজন লোক ছিলেন । সাইপ্রাস দ্বীপে তাঁর বাড়ী ছিল । তাঁকে প্রেরিতেরা বার্ণবা , অর্থাৎ উৎসাহদাতা বলে ডাকতেন ।
44004037	তাঁর এক খণ্ড জমি ছিল ; তিনি সেটা বিক্রি করে টাকা এনে প্রেরিত্‌দের পায়ের কাছে রাখলেন ।
44005001	তখন অননিয় নামে একজন লোক ও তার স্ত্রী সাফীরা একটা সম্পত্তি বিক্রি করল ।
44005002	তার স্ত্রীর জানামতেই বিক্রির টাকার কিছু অংশ সে নিজের জন্য রেখে বাকী টাকা প্রেরিত্‌দের দিল ।
44005003	তখন পিতর বললেন , “ অননিয় , কি করে শয়তান তোমার মন এমনভাবে অধিকার করল যে , তুমি পবিত্র আত্মার কাছে মিথ্যা কথা বললে এবং জমি বিক্রির টাকা থেকে কিছু টাকা নিজের জন্য রেখে দিলে ?
44005004	বিক্রির আগে জমিটা কি তোমারই ছিল না ? আর বিক্রির পরেও কি টাকাগুলো তোমার হাতেই ছিল না ? তবে তুমি কেন এমন কাজ করবে বলে ঠিক করলে ? তুমি মানুষের কাছে মিথ্যা বল নি , কিন্তু ঈশ্বরের কাছে মিথ্যা কথা বলেছ । ”
44005005	এই কথা শোনামাত্র অননিয় মাটিতে পড়ে মারা গেল । এই ঘটনার কথা যারা শুনল তারা সবাই ভীষণ ভয় পেল ।
44005006	পরে যুবকেরা উঠে তার গায়ে কাপড় জড়াল এবং বাইরে নিয়ে গিয়ে তাকে কবর দিল ।
44005007	এর প্রায় তিন ঘণ্টা পরে অননিয়ের স্ত্রী সেখানে আসল , কিন্তু কি ঘটেছে তা সে জানত না ।
44005008	তখন পিতর তাকে জিজ্ঞাসা করলেন , “ বল দেখি , তুমি আর অননিয় সেই জমিটা কি এত টাকাতে বিক্রি করেছিলে ? ” সে বলল , “ হ্যাঁ , এত টাকাতেই । ”
44005009	তখন পিতর তাকে বললেন , “ প্রভুর আত্মাকে পরীক্ষা করবার জন্য কেন তোমরা একমত হলে ? দেখ , যে লোকেরা তোমার স্বামীকে কবর দিয়েছে তারা দরজার কাছে এসে পৌঁছেছে , আর তারা তোমাকেও বাইরে নিয়ে যাবে । ”
44005010	সাফীরা তখনই পিতরের পায়ের কাছে পড়ে মারা গেল । আর ঐ যুবকেরা ভিতরে এসে তাকে মৃত অবস্থায় দেখল এবং তাকে বাইরে নিয়ে গিয়ে তার স্বামীর পাশে কবর দিল ।
44005011	তখন মণ্ডলীর সব লোক এবং অন্য যারা সেই কথা শুনল সবাই ভীষণ ভয় পেল ।
44005012	প্রেরিতেরা লোকদের মধ্যে অনেক আশ্চর্য কাজ ও চিহ্ন-কাজ করতেন ; আর বিশ্বাসীরা সবাই উপাসনা-ঘরের শলোমনের বারান্দায় একসংগে মিলিত হত ।
44005013	যদিও লোকেরা তাদের খুব সম্মান করত তবুও আর কেউ তাদের সংগে যোগ দিতে সাহস করল না ।
44005014	তাহলেও অনেক পুরুষ ও স্ত্রীলোক প্রভুর উপর বিশ্বাস করল এবং বিশ্বাসী দলের সংগে যুক্ত হল ।
44005015	প্রেরিতেরা যা করছিলেন তা দেখে লোকেরা খাটের উপরে ও মাদুরের উপরে করে রোগীদের এনে রাস্তায় রাস্তায় রাখতে লাগল , যেন রাস্তা দিয়ে যাবার সময় পিতরের ছায়াটুকু অন্ততঃ তাদের কারও কারও উপরে পড়ে ।
44005016	যিরূশালেমের আশেপাশের গ্রামগুলো থেকে অনেক লোক তাদের রোগীদের এবং মন্দ আত্মার হাতে কষ্ট-পাওয়া লোকদের এনে ভিড় করতে লাগল , আর তারা সবাই সুস্থ হল ।
44005017	তখন মহাপুরোহিত ও তাঁর সংগের সদ্দূকী দলের লোকেরা হিংসায় জ্বলে উঠলেন ।
44005018	তাঁরা প্রেরিত্‌দের ধরে সরকারী জেলে দিলেন ।
44005019	কিন্তু রাতের বেলায় প্রভুর একজন দূত জেলের দরজাগুলো খুলে তাঁদের বাইরে এনে বললেন ,
44005020	“ যাও , উপাসনা-ঘরে দাঁড়িয়ে লোকদের কাছে অনন্ত জীবন সম্বন্ধে সমস্ত কথা বল । ”
44005021	তাঁরা সেই কথামত খুব সকালবেলা উপাসনা-ঘরে ঢুকে লোকদের শিক্ষা দিতে লাগলেন । এদিকে মহাপুরোহিত ও তাঁর সংগের সদ্দূকীরা মহাসভা ডাকলেন , অর্থাৎ ইস্রায়েলীয় বৃদ্ধ নেতাদের গোটা দলটিকে ডাকলেন । তারপর তাঁরা প্রেরিত্‌দের নিয়ে আসবার জন্য কয়েকজন কর্মচারী পাঠালেন ,
44005022	কিন্তু সেই কর্মচারীরা জেলখানায় গিয়ে সেখানে তাঁদের পেল না ।
44005023	তখন তারা ফিরে গিয়ে এই খবর দিল , “ আমরা দেখলাম জেলের দরজায় শক্ত করেই তালা দেওয়া আছে এবং দরজায় দরজায় পাহারাদার দাঁড়িয়ে আছে , কিন্তু দরজা খুলে কাউকেই ভিতরে দেখতে পেলাম না । ”
44005024	এই কথা শুনে উপাসনা-ঘরের প্রধান কর্মচারী ও প্রধান পুরোহিতেরা বুদ্ধিহারা হয়ে ভাবতে লাগলেন এর ফল কি হবে ।
44005025	তখন একজন লোক এসে বলল , “ দেখুন , যে লোকদের আপনারা জেলে দিয়েছিলেন তারা উপাসনা-ঘরে দাঁড়িয়ে লোকদের শিক্ষা দিচ্ছে । ”
44005026	তখন প্রধান কর্মচারী তাঁর অধীন কর্মচারীদের নিয়ে গিয়ে প্রেরিত্‌দের ধরে আনলেন । কিন্তু লোকেরা সেই কর্মচারীদের পাথর মারতে পারে সেই ভয়ে তারা প্রেরিত্‌দের উপর কোন জবরদস্তি করে নি ।
44005027	প্রেরিত্‌দের এনে তারা মহাসভার সামনে দাঁড় করাল । তখন মহাপুরোহিত প্রেরিত্‌দের বললেন ,
44005028	“ ঐ লোকের বিষয় শিক্ষা না দেবার জন্য আমরা তোমাদের কড়া আদেশ দিয়েছিলাম , কিন্তু তোমরা তোমাদের শিক্ষায় যিরূশালেম পূর্ণ করেছ এবং সেই লোকের মৃত্যুর জন্য আমাদের দায়ী করতে চাইছ । ”
44005029	তখন পিতর এবং অন্য প্রেরিতেরা উত্তর দিলেন , “ মানুষের আদেশ পালন করবার চেয়ে বরং ঈশ্বরের আদেশই আমাদের পালন করা উচিত ।
44005030	যাঁকে আপনারা ক্রুশে টাংগিয়ে মেরে ফেলেছিলেন আমাদের পূর্বপুরুষদের ঈশ্বর সেই যীশুকেই মৃত্যু থেকে জীবিত করে তুলেছেন ।
44005031	ঈশ্বর তাঁকেই রাজা ও উদ্ধারকর্তা হিসাবে নিজের ডান পাশে বসবার গৌরব দান করেছেন , যাতে তিনি পাপ থেকে ইস্রায়েলীয়দের মন ফিরাবার সুযোগ দিয়ে পাপের ক্ষমা দান করতে পারেন ।
44005032	আমরা এই সবের সাক্ষী এবং যারা ঈশ্বরের বাধ্য হয় , ঈশ্বর তাদের যে পবিত্র আত্মা দিয়েছেন সেই পবিত্র আত্মাও তার সাক্ষী । ”
44005033	এই কথা শুনে সেই নেতারা রেগে আগুন হয়ে গেলেন এবং প্রেরিত্‌দের মেরে ফেলতে চাইলেন ,
44005034	কিন্তু গমলীয়েল নামে ফরীশী দলের একজন লোক মহাসভার মধ্যে উঠে দাঁড়ালেন । তিনি একজন ধর্ম-শিক্ষক ছিলেন এবং সবাই তাঁকে সম্মান করত । তিনি প্রেরিত্‌দের কিছুক্ষণের জন্য বাইরে রাখতে আদেশ দিলেন ।
44005035	তার পরে তিনি মহাসভার লোকদের বললেন , “ ইস্রায়েলীয়েরা , এই লোকদের উপরে তোমরা যা করতে যাচ্ছ সেই বিষয়ে সাবধান হও ।
44005036	এই তো কিছু দিন আগে থুদা নামে একজন লোক এসে নিজেকে বিশেষ একজন বলে দাবি করেছিল , আর কমবেশ চারশো লোক তার সংগে যোগ দিয়েছিল । তাকে মেরে ফেলা হয়েছে এবং তার সব সংগীরা ছড়িয়ে পড়েছে । এতে তার সব কিছুই বিফল হয়েছে ।
44005037	তারপর লোকগণনার সময়ে গালীলের যিহূদা এসে এক দল লোককে বিদ্রোহী করে তুলেছিল । সেও মারা গেছে , আর তার সংগীরাও সবাই ছড়িয়ে পড়েছে ।
44005038	সেইজন্য এই অবস্থায় আমি তোমাদের বলছি , তোমরা এই লোকদের উপর কিছু কোরো না । এদের ছেড়ে দাও , কারণ এদের উদ্দেশ্য ও কাজকর্ম যদি মানুষ থেকে হয়ে থাকে তবে তা ধ্বংস হবে ।
44005039	কিন্তু যদি ঈশ্বর থেকে হয়ে থাকে তবে তোমরা এদের থামাতে পারবে না । হয়তো দেখবে তোমরা ঈশ্বরের বিরুদ্ধেই যুদ্ধ করছ । ”
44005040	তখন গমলীয়েলের কথায় নেতারা একমত হলেন । তাঁরা প্রেরিত্‌দের ভিতরে ডেকে এনে বেত মারতে আদেশ দিলেন । তার পরে তাঁরা তাঁদের ছেড়ে দিলেন এবং আদেশ দিলেন যেন তাঁরা যীশুর বিষয়ে কোন কথা না বলেন ।
44005041	এতে যীশুর নামের জন্য প্রেরিতেরা যে অপমান ভোগ করবার যোগ্য হয়েছেন সেইজন্য আনন্দ করতে করতে তাঁরা মহাসভা ছেড়ে চলে গেলেন ।
44005042	তাঁরা প্রত্যেক দিন উপাসনা-ঘরে এবং বাড়ী বাড়ী গিয়ে শিক্ষা দিতে লাগলেন এবং যীশুই যে মশীহ এই সুখবর প্রচার করতে থাকলেন ।
44006001	সেই সময়ে শিষ্যদের সংখ্যা বেড়ে যাচ্ছিল । তখন শিষ্যদের মধ্যে যে যিহূদীরা গ্রীক ভাষায় কথা বলত তারা ইব্রীয় ভাষায় কথা বলা যিহূদীদের এই বলে দোষ দিতে লাগল যে , রোজই খাবার দেবার সময়ে তাদের বিধবা স্ত্রীলোকেরা কিছুই পায় না ।
44006002	এতে সেই বারোজন প্রেরিত্‌সব শিষ্যদের এক জায়গায় ডেকে বললেন , “ ঈশ্বরের বাক্য প্রচার করা ছেড়ে খাবার দেওয়ার ব্যাপারে ব্যস্ত থাকা আমাদের পক্ষে ঠিক নয় ।
44006003	ভাইয়েরা , তোমাদের মধ্য থেকে এমন সাতজন লোককে তোমরা বেছে নাও যাঁদের সবাই সম্মান করে এবং যাঁরা পবিত্র আত্মায় ও জ্ঞানে পূর্ণ । আমরা তাঁদের উপরেই এই সেবা-কাজের ভার দিয়ে নিজেরা প্রার্থনা ও ঈশ্বরের বাক্য প্রচারে মন দেব । ”
44006004	
44006005	দলের সকলেরই এই কথা ভাল লাগল । বিশ্বাসে ও পবিত্র আত্মায় পূর্ণ স্তিফানকে তারা বেছে নিল । এছাড়া তারা ফিলিপ , প্রখর , নীকানর , তীমোন , পার্মিনা ও আন্তিয়খিয়া শহরের নিকলায়কেও বেছে নিল । এই নিকলায় অযিহূদী হয়েও যিহূদী ধর্ম পালন করতেন ।
44006006	পরে তারা এই লোকদের প্রেরিত্‌দের কাছে নিয়ে গেল । তখন প্রেরিতেরা প্রার্থনা করলেন এবং কাজে নিযুক্ত করবার জন্য তাঁদের উপর হাত রাখলেন ।
44006007	এইভাবে ঈশ্বরের বাক্য ছড়িয়ে পড়তে লাগল , আর যিরূশালেমে শিষ্যদের সংখ্যা খুব তাড়াতাড়ি বেড়ে যেতে লাগল এবং পুরোহিতদের মধ্যে অনেকে খ্রীষ্টীয় ধর্ম-বিশ্বাসকে মেনে নিলেন ।
44006008	স্তিফান ঈশ্বরের দয়া ও শক্তিতে পূর্ণ হয়ে লোকদের মধ্যে অনেক আশ্চর্র্য কাজ ও চিহ্ন-কাজ করতে লাগলেন ।
44006009	যে সমাজ-ঘরকে মুক্ত-করা লোকদের সমাজ-ঘর বলা হত সেই সমাজ-ঘরের কয়েকজন লোক স্তিফানের পিছনে লাগল । তারা ছিল কুরীণী ও আলেক্‌জান্দ্রিয়া শহরের এবং কিলিকিয়া ও এশিয়া প্রদেশের কয়েকজন যিহূদী ।
44006010	তারা স্তিফানের সংগে তর্ক জুড়ে দিল , কিন্তু স্তিফান পবিত্র আত্মার মধ্য দিয়ে খুব জ্ঞানের সংগে কথা বলছিলেন । সেইজন্য তারা তাঁর বিরুদ্ধে দাঁড়াতে পারছিল না ।
44006011	তখন সেই যিহূদীরা গোপনে কয়েকজন লোককে এই কথা বলতে উস্‌কিয়ে দিল , “ আমরা স্তিফানকে মোশি ও ঈশ্বরের বিরুদ্ধে অপমানের কথা বলতে শুনেছি । ”
44006012	এইভাবে তারা লোকদের , বৃদ্ধ নেতাদের ও ধর্ম-শিক্ষকদের ক্ষেপিয়ে তুলল আর স্তিফানকে ধরে মহাসভার সামনে আনল ।
44006013	তারা কয়েকজন মিথ্যা সাক্ষী দাঁড় করাল । এই মিথ্যা সাক্ষীরা বলল , “ এই লোকটা সব সময় উপাসনা-ঘরের বিরুদ্ধে ও মোশির আইন-কানুনের বিরুদ্ধে কথা বলে ।
44006014	আমরা তাকে এই কথা বলতে শুনেছি যে , সেই নাসরৎ গ্রামের যীশু এই উপাসনা-ঘর ভেংগে ফেলবে এবং মোশি যে চলতি নিয়মগুলো আমাদের দিয়ে গিয়েছেন সেগুলোও বদ্‌লে ফেলবে । ”
44006015	যাঁরা সেই মহাসভায় বসে ছিলেন তাঁরা সবাই তখন স্তিফানের দিকে তাকিয়ে দেখলেন , তাঁর মুখ একজন স্বর্গদূতের মুখের মত হয়ে গেছে ।
44007001	তখন মহাপুরোহিত স্তিফানকে জিজ্ঞাসা করলেন , “ এই সব কথা কি সত্যি ? ”
44007002	উত্তরে স্তিফান বললেন , “ হে আমার ভাইয়েরা ও পিতারা , আমার কথা শুনুন । আমাদের পূর্বপুরুষ অব্রাহাম হারণ শহরে বাস করবার আগে যখন মেসোপতেমিয়া দেশে ছিলেন তখন গৌরবময় ঈশ্বর তাঁকে দেখা দিয়ে বলেছিলেন ,
44007003	‘ তুমি তোমার দেশ ও আত্মীয়-স্বজন ছেড়ে আমি যে দেশ তোমাকে দেখাব সেই দেশে যাও । ’
44007004	“ সেইজন্য তিনি কল্‌দীয়দের দেশ ছেড়ে হারণ শহরে গিয়ে বাস করলেন । যে দেশে এখন আপনারা বাস করছেন ঈশ্বর অব্রাহামকে তাঁর পিতার মৃত্যুর পরে সেখানে পাঠিয়ে দিয়েছিলেন ।
44007005	নিজের অধিকারের জন্য ঈশ্বর অব্রাহামকে সেখানে কিছুই দিলেন না , একটা পা রাখবার মত জমি পর্যন্তও না । কিন্তু ঈশ্বর তাঁর কাছে প্রতিজ্ঞা করেছিলেন যে , তাঁকে ও তাঁর পরে তাঁর বংশধরদের অধিকার হিসাবে তিনি সেই দেশ দেবেন । অবশ্য সেই সময় অব্রাহামের কোন ছেলেমেয়ে ছিল না ।
44007006	ঈশ্বর তাঁকে বললেন , ‘ তোমার বংশধরেরা বিদেশে বাস করবে । লোকে তাদের দাস করে রাখবে এবং চারশো বছর ধরে তাদের উপর অত্যাচার করবে । ’
44007007	ঈশ্বর আরও বললেন , ‘ যে জাতি তাদের দাস করবে সেই জাতিকে আমি শাস্তি দেব । পরে তারা সেই দেশ থেকে বের হয়ে এসে এই জায়গায় আমার উপাসনা করবে । ’
44007008	তারপর ঈশ্বর তাঁর ব্যবস্থার চিহ্ন হিসাবে সুন্নত করাবার নিয়ম দিলেন । এর পরে অব্রাহামের ছেলে ইস্‌হাকের জন্ম হল এবং জন্মের আট দিনের দিন তিনি তাঁর সুন্নত করালেন । পরে ইস্‌হাক যাকোবের সুন্নত করালেন এবং যাকোব সেই বারোজন গোষ্ঠী-পিতাদের সুন্নত করালেন ।
44007009	“ সেই গোষ্ঠী-পিতারা হিংসা করে যোষেফকে দাস হিসাবে মিসর দেশে বিক্রি করে দিয়েছিলেন । কিন্তু ঈশ্বর যোষেফের সংগে থেকে সমস্ত কষ্ট ও বিপদ থেকে তাঁকে রক্ষা করলেন । এছাড়া ঈশ্বর যোষেফকে জ্ঞান দান করলেন এবং মিসরের রাজা ফরৌণের সুনজরে আনলেন । সেইজন্য ফরৌণ তাঁকে মিসরের শাসনকর্তা ও নিজের বাড়ীর কর্তা করলেন ।
44007010	
44007011	“ তার পরে সারা মিসর ও কনান দেশে দুর্ভিক্ষ দেখা দিল । তাতে যখন খুব কষ্ট উপস্থিত হল তখন আমাদের পূর্বপুরুষেরা খাবার পেলেন না ।
44007012	কিন্তু মিসরে খাবার আছে শুনে যাকোব আমাদের পূর্বপুরুষদের প্রথমে একবার সেখানে পাঠিয়ে দিলেন ।
44007013	দ্বিতীয় বারে যোষেফ ভাইদের জানালেন তিনি কে । সেই সময় ফরৌণ যোষেফের পরিবারের বিষয় জানতে পারলেন ।
44007014	এর পরে যোষেফ তাঁর বাবা যাকোব ও পরিবারের অন্য সবাইকে ডেকে পাঠালেন । তাঁরা সংখ্যায় মোট পঁচাত্তরজন ছিলেন ।
44007015	যাকোব মিসরে গেলেন , আর সেখানে তিনি ও আমাদের পূর্বপুরুষেরা মারা গেলেন ।
44007016	তাঁদের দেহ শিখিমে এনে কবর দেওয়া হল । এই কবরস্থান অব্রাহাম শিখিম শহরের হমোরের ছেলেদের কাছ থেকে রূপা দিয়ে কিনেছিলেন ।
44007017	“ অব্রাহামের কাছে ঈশ্বর যে প্রতিজ্ঞা করেছিলেন তা পূর্ণ হবার সময় যখন কাছে আসল তখন দেখা গেল মিসরে আমাদের লোকসংখ্যা খুব বেড়ে গেছে ।
44007018	এর পরে মিসরে আর একজন রাজা হলেন । তিনি যোষেফের বিষয় কিছুই জানতেন না ।
44007019	সেই রাজা আমাদের লোকদের ঠকাতেন এবং আমাদের পূর্বপুরুষদের উপর খুব অত্যাচার করতেন । এমন কি , তাঁদের যে সব শিশু জন্মগ্রহণ করত তারা যাতে মারা যায় সেইজন্য সেই শিশুদের বাইরে ফেলে রাখতে তাঁদের বাধ্য করতেন ।
44007020	“ সেই সময়ে মোশির জন্ম হল । তিনি দেখতে খুবই সুন্দর ছিলেন । তিন মাস পর্যন্ত তিনি তাঁর বাবার বাড়ীতেই লালিত-পালিত হলেন ।
44007021	পরে যখন তাঁকে বাইরে ফেলে রাখা হল তখন ফরৌণের মেয়ে তাঁকে নিয়ে গিয়ে নিজের ছেলের মতই মানুষ করে তুললেন ।
44007022	মোশি মিসরীয়দের সমস্ত শিক্ষায় শিক্ষিত হলেন , আর তিনি কথায় ও কাজে শক্তিশালী ছিলেন ।
44007023	“ মোশির বয়স যখন চল্লিশ বছর তখন তিনি তাঁর ইস্রায়েলীয় ভাইদের সংগে দেখা করতে চাইলেন ।
44007024	একজন মিসরীয়কে একজন ইস্রায়েলীয়ের প্রতি খারাপ ব্যবহার করতে দেখে তিনি সেই ইস্রায়েলীয়কে সাহায্য করতে গেলেন এবং সেই মিসরীয়কে মেরে ফেলে তার শোধ নিলেন ।
44007025	মোশি মনে করেছিলেন , তাঁর নিজের লোকেরা বুঝতে পারবে ঈশ্বর তাঁর দ্বারাই তাদের উদ্ধার করবেন , কিন্তু তারা তা বুঝতে পারল না ।
44007026	পরের দিন মোশি দু ’ জন ইস্রায়েলীয়কে মারামারি করতে দেখলেন । তখন তিনি তাদের মিলন করাবার জন্য বললেন , ‘ ওহে , তোমরা তো ভাই ভাই ; তবে একে অন্যের সংগে কেন এমন খারাপ ব্যবহার করছ ? ’
44007027	“ কিন্তু যে লোকটি খারাপ ব্যবহার করছিল সে মোশিকে ধাক্কা মেরে সরিয়ে দিয়ে বলল , ‘ আমাদের উপরে কে তোমাকে শাসনকর্তা ও বিচারকর্তা করেছে ?
44007028	গতকাল যেভাবে সেই মিসরীয়কে মেরে ফেলেছ , আমাকেও কি সেইভাবে মেরে ফেলতে চাও ? ’
44007029	এই কথা শুনে মোশি পালিয়ে গিয়ে মিদিয়ন দেশে বাস করতে লাগলেন । সেখানেই তাঁর দু ’ টি ছেলের জন্ম হল ।
44007030	“ তারপর চল্লিশ বছর পার হয়ে গেল । সিনাই পাহাড়ের কাছে যে মরু-এলাকা আছে সেখানে একটা জ্বলন্ত ঝোপের আগুনের মধ্যে একজন স্বর্গদূত মোশিকে দেখা দিলেন ।
44007031	এ দেখে মোশি আশ্চর্য হয়ে গেলেন । ভাল করে দেখবার জন্য কাছে গেলে পর তিনি প্রভুর এই কথা শুনতে পেলেন ,
44007032	‘ আমি তোমার পূর্বপুরুষদের ঈশ্বর-অব্রাহাম , ইস্‌হাক ও যাকোবের ঈশ্বর । ’ তখন মোশি ভয়ে কাঁপতে লাগলেন ; তাকিয়ে দেখবার সাহস পর্যন্ত তাঁর হল না ।
44007033	“ তখন প্রভু তাঁকে বললেন , ‘ তোমার পায়ের জুতা খুলে ফেল , কারণ যে জায়গায় তুমি দাঁড়িয়ে আছ তা পবিত্র ।
44007034	মিসর দেশে আমার লোকদের উপরে যে অত্যাচার হচ্ছে তা আমি দেখেছি । আমি তাদের কাতর স্বর শুনেছি এবং তাদের উদ্ধার করবার জন্য নেমে এসেছি । এখন আমি তোমাকে মিসর দেশে ফিরে পাঠাব । ’
44007035	“ ইনি সেই একই মোশি যাঁকে ইস্রায়েলীয়েরা এই বলে ফিরিয়ে দিয়েছিল , ‘ কে তোমাকে শাসনকর্তা ও বিচারকর্তা করেছে ? ’ যে স্বর্গদূত সেই ঝোপের মধ্যে মোশিকে দেখা দিয়েছিলেন সেই স্বর্গদূতের দ্বারা ঈশ্বর নিজে এই মোশিকেই ইস্রায়েলীয়দের শাসনকর্তা ও উদ্ধারকর্তা হিসাবে মিসরে পাঠিয়েছিলেন ।
44007036	এই মোশিই মিসর দেশ থেকে ইস্রায়েলীয়দের বের করে এনেছিলেন এবং মিসর দেশে , লোহিত সাগরে ও চল্লিশ বছর ধরে মরু-এলাকায় অনেক আশ্চর্য কাজ ও চিহ্ন-কাজ করেছিলেন ।
44007037	ইনিই সেই মোশি যিনি ইস্রায়েলীয়দের বলেছিলেন , ‘ তোমাদের ঈশ্বর তোমাদের ইস্রায়েলীয় ভাইদের মধ্য থেকেই তোমাদের জন্য আমার মত একজন নবী দাঁড় করাবেন । ’
44007038	এই মোশিই মরু-এলাকায় ইস্রায়েলীয়দের সেই দলের মধ্যে আমাদের পূর্বপুরুষদের সংগে ছিলেন । যে স্বর্গদূত সিনাই পাহাড়ে কথা বলেছিলেন এই মোশিই সেই স্বর্গদূতের সংগে সেখানে ছিলেন । আমাদের দেবার জন্য জীবন্ত বাণী এই মোশিই সেখানে পেয়েছিলেন ।
44007039	“ কিন্তু আমাদের পূর্বপুরুষেরা মোশিকে মানতে চাইলেন না । তার বদলে তাঁরা মোশিকে অগ্রাহ্য করে মিসর দেশের দিকে মন ফিরিয়ে হারোণকে বললেন , ‘ আমাদের পথ দেখিয়ে নিয়ে যাবার জন্য দেব-দেবতা তৈরী করুন , কারণ যে মোশি মিসর দেশ থেকে আমাদের বের করে এনেছে তার কি হয়েছে আমরা জানি না । ’
44007040	
44007041	এই সময়েই তাঁরা বাছুরের মত করে একটা প্রতিমা তৈরী করেছিলেন । তাঁরা সেই প্রতিমার কাছে পশু উৎসর্গ করেছিলেন এবং নিজেদের হাতে যা তৈরী করেছিলেন তা নিয়ে তাঁরা একটা আনন্দ-উৎসব করেছিলেন ।
44007042	কিন্তু ঈশ্বর মুখ ফিরালেন এবং আকাশের চাঁদ-সূর্য-তারার পূজাতেই তাঁদের ফেলে রাখলেন । এই একই কথা নবীদের বইয়ে লেখা আছে : হে ইস্রায়েলের লোকেরা , মরু-এলাকায় সেই চল্লিশ বছর তোমরা কি আমার উদ্দেশে কোন পশু বা অন্য জিনিস উৎসর্গ করেছিলে ?
44007043	না , বরং পূজা করবার জন্য যে প্রতিমা তোমরা তৈরী করেছিলে সেই মোলক দেবের মূর্তি আর তোমাদের রিফণ দেবতার তারা তোমরা বয়ে নিয়ে গিয়েছিলে । কাজেই আমি বাবিল দেশের ওপাশে বন্দী হিসাবে তোমাদের পাঠিয়ে দেব ।
44007044	“ সাক্ষ্য-তাম্বুটি মরু-এলাকায় আমাদের পূর্বপুরুষদের সংগে ছিল । ঈশ্বর মোশিকে যেভাবে আদেশ করেছিলেন এবং মোশি যে নমুনা দেখেছিলেন সেইভাবেই এই তাম্বু তৈরী করা হয়েছিল ।
44007045	আমাদের পূর্বপুরুষেরা সেই তাম্বু পেয়ে তাঁদের নেতা যিহোশূয়ের অধীনে তা নিজেদের সংগে আমাদের এই দেশে এনেছিলেন । ঈশ্বর সেই সময় তাঁদের সামনে থেকে অন্য জাতিদের তাড়িয়ে দিয়েছিলেন এবং তাঁরা এই দেশ অধিকার করেছিলেন । দায়ূদের সময় পর্যন্ত সেই তাম্বু এই দেশেই ছিল ।
44007046	দায়ূদ ঈশ্বরের দয়া পেয়ে যাকোবের ঈশ্বরের থাকবার ঘর তৈরী করবার জন্য অনুমতি চেয়েছিলেন ;
44007047	কিন্তু শলোমনই তাঁর জন্য ঘর তৈরী করেছিলেন ।
44007048	“ কিন্তু মহান ঈশ্বর মানুষের তৈরী ঘর-বাড়ীতে থাকেন না । নবী বলেছেন যে ,
44007049	প্রভু বলেন , ‘ স্বর্গ আমার সিংহাসন , পৃথিবী আমার পা রাখবার জায়গা ; আমার জন্য কি রকম ঘর তুমি তৈরী করবে ? আমার বিশ্রামের স্থান কোথায় হবে ?
44007050	এই সব জিনিস কি আমি নিজের হাতে তৈরী করি নি ? ’
44007051	“ হে একগুঁয়ে জাতি ! অযিহূদীদের মতই আপনাদের কান ও অন্তর , আর আপনারাও ঠিক আপনাদের পূর্বপুরুষদের মত । আপনারা সব সময় পবিত্র আত্মাকে বাধা দিয়ে থাকেন ।
44007052	এমন কোন নবী আছেন কি , যাঁকে আপনাদের পূর্বপুরুষেরা অত্যাচার করেন নি ? এমন কি , যাঁরা সেই ন্যায়বান লোকের , অর্থাৎ খ্রীষ্টের আসবার কথা আগেই বলেছেন তাঁদেরও তাঁরা মেরে ফেলেছেন । আর এখন আপনারা যীশুকেই শত্রুদের হাতে ধরিয়ে দিয়ে তাঁকে খুন করিয়েছেন ।
44007053	স্বর্গদূতদের মধ্য দিয়ে আপনাদের কাছেই তো আইন-কানুন দেওয়া হয়েছিল , কিন্তু আপনারা তা পালন করেন নি । ”
44007054	এই সব কথা শুনে সেই নেতারা রেগে আগুন হয়ে গেলেন এবং স্তিফানের বিরুদ্ধে দাঁতে দাঁত ঘষতে লাগলেন ।
44007055	কিন্তু স্তিফান পবিত্র আত্মাতে পূর্ণ হয়ে স্বর্গের দিকে তাকিয়ে ঈশ্বরের মহিমা দেখতে পেলেন । তিনি যীশুকে ঈশ্বরের ডান দিকে দাঁড়িয়ে থাকতে দেখে বললেন ,
44007056	“ দেখুন , আমি দেখছি স্বর্গ খোলা আছে এবং ঈশ্বরের ডান দিকে মনুষ্যপুত্র দাঁড়িয়ে রয়েছেন । ”
44007057	এতে তাঁরা কানে আংগুল দিলেন এবং খুব জোরে চিৎকার করে একসংগে স্তিফানের উপর ঝাঁপিয়ে পড়লেন ।
44007058	পরে তাঁরা তাঁকে পাথর মারবার জন্য টেনে শহরের বাইরে নিয়ে গেলেন , আর সাক্ষীরা তাদের উপরের কাপড় খুলে শৌল নামে একজন যুবকের পায়ের কাছে রাখল ।
44007059	যখন সাক্ষীরা স্তিফানকে পাথর মারছিল তখন তিনি প্রার্থনা করে বললেন , “ প্রভু যীশু , আমার আত্মাকে গ্রহণ কর । ”
44007060	পরে তিনি হাঁটু পেতে চেঁচিয়ে বললেন , “ প্রভু , এদের এই পাপ ধোরো না । ” এই কথা বলে তিনি মারা গেলেন ।
44008001	শৌল সেখানে স্তিফানের খুনের পক্ষে সায় দিচ্ছিলেন । সেই দিন যিরূশালেমের খ্রীষ্টীয় মণ্ডলীর লোকদের উপর ভীষণ অত্যাচার আরম্ভ হল । তাতে প্রেরিতেরা ছাড়া বাকী সব বিশ্বাসীরা যিহূদিয়া ও শমরিয়া প্রদেশের সব জায়গায় ছড়িয়ে পড়ল ।
44008002	কয়েকজন ঈশ্বরভক্ত লোক স্তিফানকে কবর দিলেন এবং তাঁর জন্য খুব বিলাপ করলেন ।
44008003	কিন্তু শৌল সেই মণ্ডলীকে ধ্বংস করবার চেষ্টায় ঘরে ঘরে গিয়ে সেই মণ্ডলীর পুরুষ ও স্ত্রীলোকদের টেনে এনে জেলে দিতে লাগলেন ।
44008004	যে বিশ্বাসীরা ছড়িয়ে পড়েছিল তারা চারদিকে গিয়ে খ্রীষ্টের সুখবরের কথা প্রচার করতে লাগল ।
44008005	সেই সময় ফিলিপ শমরিয়া প্রদেশের একটা শহরে গিয়ে মশীহের বিষয় প্রচার করলেন ।
44008006	লোকেরা তাঁর কথা শুনে এবং তিনি যে সব আশ্চর্য কাজ করছিলেন তা দেখে তাঁর কথা মন দিয়ে শুনল ।
44008007	অনেকের মধ্য থেকে মন্দ আত্মা চিৎকার করে বের হয়ে গেল এবং অনেক অবশ রোগী ও খোঁড়া সুস্থ হল ।
44008008	তাতে সেই শহরের লোকেরা খুব আনন্দিত হল ।
44008009	সেই শহরে শিমোন নামে একজন লোক অনেক দিন থেকেই যাদু দেখাচ্ছিল । তাতে শমরিয়ার সব লোক আশ্চর্য হয়েছিল ।
44008010	সে নিজেকে একজন বিশেষ লোক বলে দাবি করত , আর ধনী-গরীব সবাই তার কথায় কান দিত । লোকে বলত , “ ঈশ্বরের যে শক্তিকে মহৎ শক্তি বলা হয় এই লোকটিই সেই শক্তি । ”
44008011	লোকে তার কথামত চলত , কারণ অনেক দিন ধরেই সে তার যাদু দেখিয়ে তাদের আশ্চর্য করেছিল ।
44008012	কিন্তু ফিলিপ যখন ঈশ্বরের রাজ্য ও যীশু খ্রীষ্টের বিষয়ে সুখবর প্রচার করলেন তখন লোকেরা তাঁর কথায় বিশ্বাস করল এবং পুরুষ ও স্ত্রীলোকেরা বাপ্তিস্ম গ্রহণ করতে লাগল ।
44008013	সেই শিমোনও বিশ্বাস করে বাপ্তিস্ম গ্রহণ করল , আর সে ফিলিপের পিছনে পিছনে সব জায়গায় গেল এবং চিহ্ন-কাজ ও বড় বড় আশ্চর্য কাজ দেখে অবাক হল ।
44008014	যিরূশালেমের প্রেরিতেরা যখন শুনলেন যে , শমরিয়ার লোকেরা ঈশ্বরের বাক্যে বিশ্বাস করেছে তখন তাঁরা পিতর ও যোহনকে সেই লোকদের কাছে পাঠালেন ।
44008015	পিতর ও যোহন এসে তাদের জন্য প্রার্থনা করলেন যেন তারা পবিত্র আত্মা পায় ,
44008016	কারণ তখনও তাদের উপর পবিত্র আত্মা আসেন নি ; কেবল প্রভু যীশুর নামে তাদের বাপ্তিস্ম হয়েছিল ।
44008017	তখন পিতর ও যোহন তাদের উপর হাত রাখলেন , আর তারা পবিত্র আত্মা পেল ।
44008018	যখন শিমোন দেখল যে , প্রেরিত্‌দের হাত রাখবার মধ্য দিয়ে পবিত্র আত্মাকে দেওয়া হল তখন সে তাঁদের কাছে টাকা এনে বলল ,
44008019	“ আমাকেও এই শক্তি দিন যেন আমি কারও উপরে হাত রাখলে সে পবিত্র আত্মা পায় । ”
44008020	তখন পিতর তাকে বললেন , “ তোমার টাকা তোমার সংগেই ধ্বংস হোক , কারণ তুমি মনে করেছ ঈশ্বরের দান টাকা দিয়ে কেনা যায় ।
44008021	আমাদের এই কাজে তোমার কোন ভাগ বা অধিকার নেই , কারণ ঈশ্বরের চোখে তোমার অন্তর ঠিক নয় ।
44008022	এই মন্দতা থেকে তুমি তোমার মন ফিরাও ও প্রভুর কাছে প্রার্থনা কর ; তাহলে তোমার মনের এই মন্দ চিন্তা হয়তো তিনি ক্ষমাও করতে পারেন ।
44008023	আমি দেখতে পাচ্ছি , তোমার মন লোভে ভরা এবং তুমি পাপের কাছে বন্দী হয়ে আছ । ”
44008024	তখন শিমোন বলল , “ আপনারাই প্রভুর কাছে আমার জন্য প্রার্থনা করুন যেন আপনারা যা বললেন তা আমার উপর না ঘটে । ”
44008025	এর পরে পিতর ও যোহন প্রভুর বিষয়ে সাক্ষ্য দিয়ে ও তাঁর বাক্য প্রচার করে যিরূশালেমে ফিরে গেলেন । যাবার পথে তাঁরা শমরীয়দের অনেক গ্রামে সুখবর প্রচার করলেন ।
44008026	একদিন প্রভুর একজন দূত ফিলিপকে বললেন , “ ওঠো , দক্ষিণ দিকের যে পথ যিরূশালেম থেকে গাজা শহরের দিকে গেছে সেই পথে যাও । ” পথটা ছিল মরুভূমির মধ্যে ।
44008027	তখন ফিলিপ সেই দিকে গেলেন । পথে ইথিয়পিয়া দেশের একজন বিশেষ রাজকর্মচারীর সংগে তাঁর দেখা হল । সেই কর্মচারী ছিলেন খোজা । ইথিয়পিয়ার কান্দাকী রাণীর ধনরত্নের দেখাশোনা করবার ভার ছিল এই লোকটির উপর । ঈশ্বরের উপাসনা করবার জন্য সেই কর্মচারী যিরূশালেমে গিয়েছিলেন ।
44008028	বাড়ী ফিরবার পথে তিনি রথে বসে নবী যিশাইয়ের বইখানা পড়ছিলেন ।
44008029	তখন পবিত্র আত্মা ফিলিপকে বললেন , “ ঐ রথের কাছে যাও এবং তার সংগে সংগে চল । ”
44008030	এতে ফিলিপ দৌড়ে সেই রথের কাছে গেলেন এবং শুনতে পেলেন লোকটি নবী যিশাইয়ের বইখানা পড়ছেন । ফিলিপ তাঁকে জিজ্ঞাসা করলেন , “ আপনি যা পড়ছেন তা বুঝতে পারছেন কি ? ”
44008031	সেই কর্মচারী বললেন , “ কেউ বুঝিয়ে না দিলে কেমন করে বুঝতে পারব ? ” তিনি ফিলিপকে রথে উঠে তাঁর কাছে বসতে অনুরোধ করলেন ।
44008032	সেই কর্মচারী পবিত্র শাস্ত্রের যে অংশটুকু পড়ছিলেন তা এই : জবাই করবার জন্য যেমন ভেড়া নেওয়া হয় , তেমনি তাঁকে নেওয়া হল । লোম ছাঁটাইকারীর সামনে ভেড়ার বাচ্চা যেমন চুপ করে থাকে , তেমনি তিনি মুখ খুললেন না ।
44008033	তিনি অপমানিত হলেন , তাঁর উপর ন্যায়বিচার করা হয় নি । তাঁর বংশের কথা বলা সম্ভব নয় , কারণ তাঁর জীবন এই পৃথিবী থেকে নিয়ে নেওয়া হয়েছিল ।
44008034	সেই কর্মচারী ফিলিপকে বললেন , “ বলুন না , নবী কার বিষয়ে এই কথা বলেছেন ? নিজের বিষয়ে , না অন্য কারও বিষয়ে ? ”
44008035	তখন ফিলিপ পবিত্র শাস্ত্রের সেই অংশ থেকে আরম্ভ করে তাঁর কাছে যীশুর বিষয়ে সুখবর প্রচার করলেন ।
44008036	পথে যেতে যেতে তাঁরা এমন এক জায়গায় আসলেন যেখানে জল ছিল । তখন সেই কর্মচারীটি বললেন , “ এই দেখুন , এখানে জল আছে ; আমার বাপ্তিস্ম গ্রহণের বাধা কি আছে ? ”
44008038	তিনি রথ থামাতে বললেন । তার পরে ফিলিপ এবং সেই কর্মচারী জলের মধ্যে নামলেন ও ফিলিপ তাঁকে বাপ্তিস্ম দিলেন ।
44008039	যখন তাঁরা জল থেকে উঠে আসলেন তখন প্রভুর আত্মা হঠাৎ ফিলিপকে নিয়ে গেলেন । সেই কর্মচারী আর তাঁকে দেখতে পেলেন না । তখন তিনি আনন্দ করতে করতে বাড়ীর পথে চললেন ।
44008040	ফিলিপকে কিন্তু অস্‌দোদ শহরে দেখতে পাওয়া গেল । তিনি গ্রামে গ্রামে সুখবর প্রচার করতে করতে শেষে কৈসরিয়াতে গেলেন ।
44009001	এদিকে শৌল প্রভুর শিষ্যদের মেরে ফেলবেন বলে ভয় দেখাচ্ছিলেন । দামেস্ক শহরের সমাজ-ঘরগুলোতে দেবার জন্য তিনি মহাপুরোহিতের কাছে গিয়ে চিঠি চাইলেন । যত লোক যীশুর পথে চলে , তারা পুরুষ হোক বা স্ত্রীলোক হোক , তাদের পেলে যেন তাদের বেঁধে যিরূশালেমে আনতে পারেন সেই ক্ষমতার জন্যই তিনি সেই চিঠি চেয়েছিলেন ।
44009002	
44009003	পথে যেতে যেতে যখন তিনি দামেস্কের কাছে আসলেন তখন স্বর্গ থেকে হঠাৎ তাঁর চারদিকে আলো পড়ল ।
44009004	তিনি মাটিতে পড়ে গেলেন এবং শুনলেন কে যেন তাঁকে বলছেন , “ শৌল , শৌল , কেন তুমি আমার উপর অত্যাচার করছ ? ”
44009005	শৌল জিজ্ঞাসা করলেন , “ প্রভু , আপনি কে ? ”
44009006	তিনি বললেন , “ আমি যীশু , যাঁর উপর তুমি অত্যাচার করছ । এখন তুমি উঠে শহরে যাও । কি করতে হবে তা তোমাকে বলা হবে । ”
44009007	যে লোকেরা শৌলের সংগে যাচ্ছিল তারা অবাক হয়ে দাঁড়িয়ে রইল । তারা কথা শুনেছিল কিন্তু কাউকে দেখতে পায় নি ।
44009008	পরে শৌল মাটি থেকে উঠলেন , কিন্তু চোখ খুললে পর কিছুই দেখতে পেলেন না । তখন তাঁর সংগীরা হাত ধরে তাঁকে দামেস্কে নিয়ে গেল ।
44009009	তিন দিন পর্যন্ত শৌল চোখে দেখতে পেলেন না এবং কিছুই খেলেন না ।
44009010	দামেস্ক শহরে অননিয় নামে একজন শিষ্য ছিলেন । প্রভু তাঁকে দর্শন দিয়ে বললেন , “ অননিয় । ” উত্তরে তিনি বললেন , “ প্রভু , এই যে আমি । ”
44009011	প্রভু তাঁকে বললেন , “ সোজা নামে যে রাস্তাটা আছে তুমি সেই রাস্তায় যাও । সেখানে যিহূদার বাড়ীতে শৌল বলে তার্ষ শহরের একজন লোকের খোঁজ কর । সে প্রার্থনা করছে এবং দর্শনে দেখেছে যে , অননিয় নামে একজন লোক এসে তার গায়ে হাত রেখেছে যেন সে আবার দেখতে পায় । ”
44009012	
44009013	অননিয় বললেন , “ প্রভু , আমি অনেকের মুখে এই লোকের বিষয় শুনেছি যে , যিরূশালেমে তোমার লোকদের উপর সে কত অত্যাচার করেছে ।
44009014	এছাড়া যারা তোমার নামে প্রার্থনা করে তাদের ধরবার জন্য প্রধান পুরোহিতদের কাছ থেকে অধিকার নিয়ে সে এখানে এসেছে । ”
44009015	কিন্তু প্রভু অননিয়কে বললেন , “ তুমি যাও , কারণ অযিহূদীদের ও তাদের রাজাদের এবং ইস্রায়েলীয়দের কাছে আমার সম্বন্ধে প্রচার করবার জন্য আমি এই লোককেই বেছে নিয়েছি ।
44009016	আমার জন্য কত কষ্ট যে তাকে পেতে হবে তা আমি তাকে দেখাব । ”
44009017	তখন অননিয় গিয়ে সেই বাড়ীর মধ্যে ঢুকলেন আর শৌলের গায়ে হাত দিয়ে বললেন , “ ভাই শৌল , এখানে আসবার পথে যিনি তোমাকে দেখা দিয়েছিলেন তিনি প্রভু যীশু । তিনিই আমাকে পাঠিয়েছেন যেন তুমি তোমার দেখবার শক্তি ফিরে পাও এবং পবিত্র আত্মায় পুর্ণ হও । ”
44009018	তখনই শৌলের চোখ থেকে আঁশের মত কিছু একটা পড়ে গেল এবং তিনি আবার দেখতে পেলেন । এর পরে তিনি উঠে জলে বাপ্তিস্ম গ্রহণ করলেন এবং খাওয়া-দাওয়া করে শক্তি ফিরে পেলেন । শৌল দামেস্কের শিষ্যদের সংগে কয়েক দিন রইলেন ।
44009019	
44009020	তার পরে সময় নষ্ট না করে তিনি ভিন্ন ভিন্ন সমাজ-ঘরে এই কথা প্রচার করতে লাগলেন যে , যীশুই ঈশ্বরের পুত্র ।
44009021	যারা তাঁর কথা শুনত তারা আশ্চর্য হয়ে জিজ্ঞাসা করত , “ যিরূশালেমে যারা যীশুর নামে প্রার্থনা করে তাদের যে অত্যাচার করত এ কি সেই লোক নয় ? এখানেও যারা তা করে তাঁদের বেঁধে প্রধান পুরোহিতদের কাছে নিয়ে যাবার জন্যই কি সে এখানে আসে নি ? ”
44009022	শৌল কিন্তু আরও শক্তিশালী হয়ে উঠতে লাগলেন এবং যীশুই যে মশীহ তা প্রমাণ করলেন । এতে দামেস্কের যিহূদীরা বুদ্ধিহারা হয়ে গেল ।
44009023	এর অনেক দিন পরে যিহূদীরা তাঁকে মেরে ফেলবার ষড়যন্ত্র করতে লাগল ,
44009024	কিন্তু শৌল তাদের ষড়যন্ত্রের কথা জানতে পারলেন । তাঁকে মেরে ফেলবার জন্য যিহূদীরা শহরের ফটকগুলো দিনরাত পাহারা দিতে লাগল ।
44009025	কিন্তু একদিন রাতের বেলা শৌলের শিষ্যেরা একটা ঝুড়িতে করে দেয়ালের একটা জানলার মধ্য দিয়ে তাঁকে নীচে নামিয়ে দিল ।
44009026	শৌল যিরূশালেমে এসে শিষ্যদের সংগে যোগ দিতে চেষ্টা করলেন , কিন্তু তারা সবাই তাঁকে ভয় করতে লাগল । তারা বিশ্বাস করতে পারল না যে , শৌল সত্যিই একজন শিষ্য হয়েছেন ।
44009027	কিন্তু বার্ণবা তাঁকে সংগে করে প্রেরিত্‌দের কাছে নিয়ে গিয়ে তাঁদের জানালেন , দামেস্কের পথে শৌল কিভাবে প্রভু যীশুকে দেখতে পেয়েছিলেন এবং প্রভু তাঁর সংগে কিভাবে কথা বলেছিলেন , আর দামেস্কে যীশুর সম্বন্ধে তিনি কিভাবে সাহসের সংগে প্রচার করেছিলেন ।
44009028	এর পরে শৌল যিরূশালেমে শিষ্যদের সংগে রইলেন এবং তাঁদের সংগে চলাফেরা করতেন ও প্রভুর বিষয়ে সাহসের সংগে প্রচার করে বেড়াতেন ।
44009029	যে যিহূদীরা গ্রীক ভাষা বলত তাদের সংগে তিনি কথা বলতেন ও তর্ক করতেন , কিন্তু এই যিহূদীরা তাঁকে মেরে ফেলবার চেষ্টা করতে লাগল ।
44009030	বিশ্বাসী ভাইয়েরা এই কথা শুনে তাঁকে কৈসরিয়া শহরে নিয়ে গেলেন এবং পরে তাঁকে তার্ষ শহরে পাঠিয়ে দিলেন ।
44009031	সেই সময় যিহূদিয়া , গালীল ও শমরিয়া প্রদেশের মণ্ডলীগুলোতে শান্তি ছিল , আর সেই মণ্ডলীগুলো গড়ে উঠছিল । ফলে প্রভুর প্রতি ভক্তিতে ও পবিত্র আত্মার উৎসাহে তাদের সংখ্যাও বেড়ে যাচ্ছিল ।
44009032	পিতর সব জায়গায় ঘুরতে ঘুরতে লুদ্দা গ্রামে ঈশ্বরের যে লোকেরা ছিলেন তাঁদের কাছে আসলেন ।
44009033	সেই গ্রামে ঐনিয় বলে একজন লোক ছিল । সে অবশ রোগে আট বছর ধরে বিছানায় পড়ে ছিল ।
44009034	পিতর তাকে দেখে বললেন , “ ঐনিয় , যীশু খ্রীষ্ট তোমাকে ভাল করলেন । ওঠো , তোমার বিছানা তুলে নাও । ” আর তখনই ঐনিয় উঠে দাঁড়াল ।
44009035	তখন লুদ্দা ও শারোণ গ্রামের সমস্ত লোক ঐনিয়কে দেখে প্রভুর দিকে ফিরল ।
44009036	যাফো শহরে টাবিথা নামে একজন শিষ্যা ছিলেন । গ্রীক ভাষায় এই নামের অর্থ দর্কা । তিনি সব সময় অন্যদের উপকার করতেন ও গরীবদের সাহায্য করতেন ।
44009037	তিনি অসুস্থ হয়ে মারা গিয়েছিলেন , আর লোকেরা তাঁকে স্নান করিয়ে উপরের কামরায় রেখেছিল ।
44009038	যাফো ছিল লুদ্দার কাছে ; এইজন্য শিষ্যেরা যখন শুনল যে , পিতর লুদ্দাতে আছেন তখন তারা দু ’ জন লোক তাঁর কাছে পাঠিয়ে তাঁকে এই অনুরোধ জানাল , “ আপনি তাড়াতাড়ি করে আমাদের কাছে আসুন । ”
44009039	তখন পিতর তাদের সংগে গেলেন । তিনি সেখানে পৌঁছালে পর সেই উপরের কামরায় তাঁকে নিয়ে যাওয়া হল । সমস্ত বিধবারা তখন পিতরের চারদিকে দাঁড়িয়ে কাঁদতে লাগল এবং দর্কা বেঁচে থাকতে যে সব জামা ও অন্যান্য কাপড়-চোপড় তৈরী করেছিলেন তা পিতরকে দেখাতে লাগল ।
44009040	তখন পিতর তাদের সবাইকে ঘর থেকে বের করে দিয়ে হাঁটু পেতে প্রার্থনা করলেন । তারপর সেই মৃত স্ত্রীলোকটির দিকে ফিরে বললেন , “ টাবিথা , ওঠো । ” তাতে দর্কা চোখ খুললেন এবং পিতরকে দেখে উঠে বসলেন ।
44009041	পিতর তখন তাঁর হাত ধরে তাঁকে উঠে দাঁড়াতে সাহায্য করলেন । পরে তিনি ঈশ্বরের লোকদের ও বিধবাদের ডেকে তাদের দেখালেন যে , দর্কা বেঁচে উঠেছেন ।
44009042	এই কথা যাফো শহরের সবাই জানতে পারল এবং অনেকেই প্রভুর উপর বিশ্বাস করল ।
44009043	পিতর যাফোতে শিমোন নামে একজন লোকের বাড়ীতে বেশ কিছু দিন কাটালেন । এই শিমোন চামড়ার কাজ করত ।
44010001	কৈসরিয়া শহরে কর্ণীলিয় নামে একজন লোক ইটালীয় সৈন্যদলের শতপতি ছিলেন ।
44010002	যিহূদী না হলেও তিনি ঈশ্বরভক্ত ছিলেন এবং তিনি ও তাঁর পরিবারের সবাই ঈশ্বরের উপাসনা করতেন । তিনি গরীবদের অনেক টাকা-পয়সা দান করতেন এবং ঈশ্বরের কাছে প্রায়ই প্রার্থনা করতেন ।
44010003	একদিন বেলা তিনটার সময় তিনি একটা দর্শন পেলেন । তিনি স্পষ্ট দেখতে পেলেন ঈশ্বরের একজন দূত এসে তাঁকে ডাকছেন , “ কর্ণীলিয় । ”
44010004	কর্ণীলিয় ভয় পেয়ে সেই স্বর্গদূতের দিকে তাকিয়ে বললেন , “ বলুন , প্রভু । ” স্বর্গদূত বললেন , “ তোমার প্রার্থনা ও গরীবদের তোমার দানের কথা স্বর্গে পৌঁছেছে এবং ঈশ্বর তা মনে রেখেছেন ।
44010005	এখন তুমি যাফো শহরে লোক পাঠাও , আর শিমোন , যার আর এক নাম পিতর , তাকে ডেকে আন । সমুদ্রের ধারে আর একজন শিমোন থাকে ।
44010006	সে চামড়ার কাজ করে । পিতর সেই শিমোনের বাড়ীতে আছে । ”
44010007	যে স্বর্গদূত কর্ণীলিয়ের সংগে কথা বলছিলেন তিনি চলে গেলে পর কর্ণীলিয় দু ’ জন চাকর ও একজন সাহায্যকারী সৈন্যকে ডাকলেন । এই সৈন্যটি ঈশ্বরভক্ত ছিল ।
44010008	সমস্ত কথা বুঝিয়ে বলবার পরে কর্ণীলিয় তাদের যাফোতে পাঠিয়ে দিলেন ।
44010009	পরের দিন যখন সেই লোকেরা যাফো শহরের দিকে আসছিল তখন বেলা প্রায় দুপুর । পিতর প্রার্থনা করবার জন্য সেই সময় ছাদে উঠলেন ।
44010010	তখন পিতরের খুব খিদে পেয়েছিল এবং তিনি কিছু খেতে চাইছিলেন । যখন খাবার তৈরী হচ্ছিল তখন পিতর তন্দ্রার মত অবস্থায় ছিলেন ।
44010011	সেই অবস্থায় তিনি দেখলেন , আকাশ খুলে গেছে এবং বড় চাদরের মত কোন একটা জিনিসকে চার কোণা ধরে পৃথিবীতে নামিয়ে দেওয়া হচ্ছে ।
44010012	সেই চাদরের মধ্যে আছে সব রকম পশু , বুকে-হাঁটা প্রাণী এবং পাখী ।
44010013	তার পরে তিনি শুনলেন কে যেন তাঁকে বলছেন , “ পিতর , ওঠো , মেরে খাও । ”
44010014	পিতর বললেন , “ না , না , প্রভু , কিছুতেই না । অপবিত্র বা অশুচি কোন কিছু আমি কখনও খাই নি । ”
44010015	তখন তিনি আবার শুনলেন , “ ঈশ্বর যা শুচি করেছেন তাকে তুমি অপবিত্র বোলো না । ”
44010016	এই রকম তিন বার হবার পরে সেই চাদরটা আকাশে তুলে নেওয়া হল ।
44010017	যে দর্শন পিতর পেয়েছিলেন তার অর্থ কি হতে পারে তা তিনি তখনও ভাবছিলেন ; এমন সময় কর্ণীলিয়ের পাঠানো লোকেরা শিমোনের বাড়ী খুঁজে পেয়ে ফটকের সামনে এসে দাঁড়াল ।
44010018	তারপর তারা ডেকে জিজ্ঞাসা করল , “ শিমোন , যাঁকে পিতরও বলা হয় , তিনি কি এখানে থাকেন ? ”
44010019	পিতর তখনও দর্শনের কথা ভাবছিলেন , এমন সময় পবিত্র আত্মা তাঁকে বললেন , “ দেখ , তিনজন লোক তোমার খোঁজ করছে ।
44010020	উঠে নীচে যাও । কোন সন্দেহ না করে তাদের সংগে যাও , কারণ আমিই তাদের পাঠিয়েছি । ”
44010021	তখন পিতর নেমে এসে সেই লোকদের বললেন , “ আপনারা যার খোঁজ করছেন আমিই সেই লোক । আপনারা কেন এসেছেন ? ”
44010022	সেই লোকেরা বলল , “ শতপতি কর্ণীলিয় আমাদের পাঠিয়েছেন । তিনি একজন ধার্মিক লোক এবং তিনি ঈশ্বরকে ভক্তি করেন । সমস্ত যিহূদীরা তাঁর সুনাম করে । ঈশ্বরের একজন দূত তাঁকে আদেশ দিয়েছেন যেন তিনি আপনাকে তাঁর বাড়ীতে ডেকে নিয়ে গিয়ে আপনার কথা শোনেন । ”
44010023	তখন পিতর বাড়ীর মধ্যে সেই লোকদের ডেকে আনলেন এবং তাদের থাকবার ও খাওয়া-দাওয়ার ব্যবস্থা করলেন । পরের দিন পিতর সেই লোকদের সংগে রওনা হলেন । যাফো শহরের কয়েকজন বিশ্বাসী ভাইও তাঁর সংগে গেলেন ।
44010024	পরদিন তাঁরা কৈসরিয়াতে পৌঁছালেন । সেই সময় কর্ণীলিয় তাঁর আত্মীয়-স্বজন ও বিশেষ বন্ধু-বান্ধবদের একত্র করে তাঁদের জন্য অপেক্ষা করছিলেন ।
44010025	পিতর যখন ঘরে ঢুকলেন তখন কর্ণীলিয় তাঁর কাছে গিয়ে তাঁর পায়ের উপর উবুড় হয়ে ঈশ্বরের সম্মান দিয়ে তাঁকে প্রণাম করলেন ।
44010026	কিন্তু পিতর তাঁকে উঠিয়ে বললেন , “ উঠুন , আমি নিজেও তো কেবল একজন মানুষ । ”
44010027	কর্ণীলিয়ের সংগে কথা বলতে বলতে পিতর ভিতরে গিয়ে দেখলেন সেখানে অনেক লোক জড়ো হয়েছে ।
44010028	তখন তিনি তাদের বললেন , “ আপনারা তো জানেন যে , একজন যিহূদীর পক্ষে একজন অযিহূদীর সংগে মেলামেশা করা বা তার সংগে দেখা করা আমাদের ধর্মের আইন-কানুনের বিরুদ্ধে । কিন্তু ঈশ্বর আমাকে দেখিয়ে দিয়েছেন , কাউকে অপবিত্র বা অশুচি বলা আমার উচিত নয় ।
44010029	সেইজন্য যখন আপনারা আমাকে ডেকে পাঠালেন তখন আমি কোন আপত্তি না করেই এসেছি । এখন আমি জিজ্ঞাসা করছি , আপনারা কেন আমাকে ডেকে পাঠিয়েছেন ? ”
44010030	তখন কর্ণীলিয় বললেন , “ চার দিন আগে ঠিক এই সময়ে বেলা তিনটায় আমি আমার ঘরে প্রার্থনা করছিলাম । এমন সময় হঠাৎ উজ্জ্বল কাপড় পরা একজন লোক আমার সামনে এসে দাঁড়িয়ে বললেন ,
44010031	‘ কর্ণীলিয় , ঈশ্বর তোমার প্রার্থনা শুনেছেন এবং গরীবদের তোমার দানের কথা তিনি মনে রেখেছেন ।
44010032	এখন তুমি যাফোতে লোক পাঠাও , আর শিমোন , যাকে পিতরও বলা হয় , তাকে ডেকে আন । সমুদ্রের ধারে যে শিমোন থাকে এবং চামড়ার কাজ করে পিতর তারই বাড়ীতে অতিথি হয়ে আছে । ’
44010033	সেইজন্য আমি তখনই আপনাকে ডেকে আনবার জন্য লোক পাঠিয়ে দিলাম , আর আপনি এসে ভালই করেছেন । এখানে আমরা সবাই এখন ঈশ্বরের সামনে আছি । প্রভু আপনাকে আমাদের কাছে যা বলতে আদেশ দিয়েছেন আমরা তা সবই শুনব । ”
44010034	তখন পিতর বলতে আরম্ভ করলেন , “ আমি এখন সত্যিই বুঝতে পারলাম ঈশ্বরের চোখে সবাই সমান ।
44010035	প্রত্যেক জাতির মধ্য থেকে যারা তাঁকে ভক্তি করে এবং তাঁর চোখে যা ঠিক তা-ই করে তিনি তাদের গ্রহণ করেন ।
44010036	ঈশ্বর ইস্রায়েলীয়দের কাছে এই সুখবর পাঠিয়েছিলেন যে , যীশু খ্রীষ্ট , যিনি সকলের প্রভু , তাঁরই মধ্য দিয়ে শান্তি পাওয়া যায় ।
44010037	লোকদের যে বাপ্তিস্ম গ্রহণ করা উচিত যোহন সেই কথা প্রচার করবার পরে গালীল থেকে আরম্ভ করে সমস্ত যিহূদিয়াতে যা ঘটেছিল তা আপনারা নিজেরাই জানেন ।
44010038	আপনারা এও জানেন যে , ঈশ্বর নাসরতের যীশুকে পবিত্র আত্মা ও শক্তি দিয়ে অভিষেক করেছিলেন । ঈশ্বর তাঁর সংগে ছিলেন বলে তিনি ভাল কাজ করে বেড়াতেন এবং শয়তানের হাতে যারা কষ্ট পেত তাদের সবাইকে সুস্থ করতেন ।
44010039	“ যিহূদীদের দেশে এবং যিরূশালেমে তিনি যা কিছু করেছিলেন আমরা তার সাক্ষী । লোকেরা তাঁকে ক্রুশে টাংগিয়ে মেরে ফেলেছিল ।
44010040	কিন্তু ঈশ্বর তৃতীয় দিনে তাঁকে মৃত্যু থেকে জীবিত করে তুললেন এবং এমন করলেন যাতে লোকেরা তাঁকে দেখতে পায় ।
44010041	তবে সকলে তাঁকে দেখতে পায় নি , কিন্তু ঈশ্বর যে সাক্ষীদের আগেই বেছে রেখেছিলেন তারাই তাঁকে দেখতে পেয়েছিল , অর্থাৎ তিনি মৃত্যু থেকে জীবিত হয়ে উঠবার পরে আমরা যারা তাঁর সংগে খাওয়া-দাওয়া করেছি আমরাই তাঁকে দেখতে পেয়েছি ।
44010042	তিনি আমাদের আদেশ দিয়েছেন যেন আমরা যিহূদীদের কাছে প্রচার করি এবং সাক্ষ্য দিই যে , ঈশ্বর তাঁকেই জীবিত ও মৃতদের বিচারকর্তা হিসাবে নিযুক্ত করেছেন ।
44010043	সব নবীরাই তাঁর বিষয়ে এই সাক্ষ্য দিচ্ছেন যে , তাঁর উপরে যারা বিশ্বাস করে তারা প্রত্যেকে তাঁর গুণে পাপের ক্ষমা পায় । ”
44010044	পিতর তখনও কথা বলছেন , এমন সময় যারা সেই কথা শুনছিল তাদের সকলের উপরে পবিত্র আত্মা আসলেন ।
44010045	যে যিহূদী বিশ্বাসীরা পিতরের সংগে এসেছিল তারা অযিহূদীদের উপরেও পবিত্র আত্মাকে দান হিসাবে ঢেলে দেওয়া হল দেখে আশ্চর্য হয়ে গেল ।
44010046	তারা তা বুঝতে পারল কারণ এই অযিহূদীদের তারা ভিন্ন ভিন্ন ভাষায় কথা বলতে ও ঈশ্বরের গৌরব করতে শুনল । তখন পিতর বললেন ,
44010047	“ জলে বাপ্তিস্ম গ্রহণ করতে কি এই লোকদের কেউ বাধা দিতে পারে ? তারা তো আমাদেরই মত পবিত্র আত্মাকে পেয়েছে । ”
44010048	তখন তিনি সেই লোকদের যীশু খ্রীষ্টের নামে বাপ্তিস্ম দেবার আদেশ দিলেন । পরে তারা পিতরকে তাঁদের কাছে কয়েক দিন থাকতে অনুরোধ করল ।
44011001	অযিহূদীরাও যে ঈশ্বরের বাক্যে বিশ্বাস করেছে সেই কথা প্রেরিতেরা এবং সমস্ত যিহূদিয়ার বিশ্বাসী ভাইয়েরা শুনলেন ।
44011002	এইজন্য পিতর যখন যিরূশালেমে আসলেন তখন সেই বিশ্বাসীদের মধ্যে যারা সুন্নত করানো ছিল তারা তাঁকে দোষ দিয়ে বলল ,
44011003	“ আপনি সুন্নত-না-করানো লোকদের ঘরে গিয়ে তাদের সংগে খাওয়া-দাওয়া করেছেন । ”
44011004	তখন পিতর প্রথম থেকে আরম্ভ করে যা যা ঘটেছিল তা এক এক করে বুঝিয়ে বললেন ,
44011005	“ আমি যাফো শহরে প্রার্থনা করছিলাম , এমন সময় তন্দ্রার মত অবস্থায় পড়ে একটা দর্শন পেলাম । আমি দেখলাম বড় চাদরের মত কি একটা জিনিস চার কোণা ধরে আকাশ থেকে আমার কাছে নামিয়ে দেওয়া হচ্ছে ।
44011006	আমি ভাল করে তাকিয়ে দেখলাম তার মধ্যে নানা রকম পশু , বুনো জানোয়ার , বুকে-হাঁটা প্রাণী এবং পাখী আছে ।
44011007	পরে আমি শুনলাম কেউ যেন বলছেন , ‘ পিতর , ওঠো , মেরে খাও । ’
44011008	“ আমি বললাম , ‘ না , না , প্রভু , কিছুতেই না । অপবিত্র বা অশুচি কোন কিছু কখনও আমি মুখে দিই নি । ’
44011009	“ এর পরে স্বর্গ থেকে দ্বিতীয় বার বলা হল , ‘ ঈশ্বর যা শুচি করেছেন তাকে তুমি অপবিত্র বোলো না । ’
44011010	এই রকম তিনবার হল , তার পরে সব কিছু আবার আকাশে তুলে নেওয়া হল ।
44011011	“ এর প্রায় সংগে সংগে আমি যে বাড়ীতে ছিলাম সেই বাড়ীতে তিনজন লোক এসে দাঁড়াল । কৈসরিয়া থেকে তাদের পাঠানো হয়েছিল ।
44011012	তখন পবিত্র আত্মা আমাকে কোন সন্দেহ না করে তাদের সংগে যেতে বললেন । এই ছয়জন ভাইও আমার সংগে গিয়েছিলেন । পরে আমরা সেই লোকের বাড়ীতে ঢুকলাম যিনি আমাকে ডেকে পাঠিয়েছিলেন ।
44011013	তিনি একজন স্বর্গদূতকে কেমন ভাবে তাঁর বাড়ীতে দেখেছিলেন তা আমাদের বললেন । সেই স্বর্গদূত তাঁকে বলেছিলেন , ‘ শিমোন , যাকে পিতরও বলা হয় , তাকে ডেকে আনতে তুমি যাফো শহরে লোক পাঠাও ।
44011014	সে তোমার কাছে যে কথা বলবে সেই কথার দ্বারা তুমি ও তোমার পরিবারের সমস্ত লোক পাপ থেকে উদ্ধার পাবে । ’
44011015	“ পবিত্র আত্মা যেভাবে প্রথমে আমাদের উপরে এসেছিলেন আমি কথা বলতে আরম্ভ করলে পর ঠিক সেইভাবে তাদেরও উপরে আসলেন ।
44011016	তখন প্রভু যা বলেছিলেন সেই কথা আমার মনে পড়ল , ‘ যোহন জলে বাপ্তিস্ম দিতেন , কিন্তু তোমাদের বাপ্তিস্ম হবে পবিত্র আত্মাতে । ’
44011017	তাহলে প্রভু যীশু খ্রীষ্টের উপর বিশ্বাস করলে পর ঈশ্বর আমাদের যে দান দিয়েছিলেন সেই একই দান যখন তিনি তাদেরও দিলেন তখন আমি কে যে , ঈশ্বরকে বাধা দিতে পারি ? ”
44011018	এই কথা শুনে যিহূদিয়ার বিশ্বাসীরা আর আপত্তি না করে ঈশ্বরের গৌরব করে বলল , “ তাহলে ঈশ্বর অযিহূদীদেরও জীবন পাবার জন্য পাপ থেকে মন ফিরাতে সুযোগ দিলেন । ”
44011019	স্তিফানকে কেন্দ্র করে বিশ্বাসীদের উপর অত্যাচারের দরুন যারা ছড়িয়ে পড়েছিল তারা ফৈনীকিয়া , সাইপ্রাস ও সিরিয়া দেশের আন্তিয়খিয়া পর্যন্ত গিয়ে কেবল যিহূদীদের কাছেই ঈশ্বরের বাক্য বলল ।
44011020	কিন্তু তাদের মধ্যে কয়েকজন আন্তিয়খিয়াতে গিয়ে গ্রীক ভাষায় কথা বলা লোকদের কাছেও প্রভু যীশুর বিষয়ে সুখবর প্রচার করতে লাগল । এরা ছিল সাইপ্রাস দ্বীপ ও কুরীণী শহরের লোক ।
44011021	ঈশ্বরের শক্তি তাদের উপর ছিল বলে অনেক লোক প্রভুর উপর বিশ্বাস করে তাঁর দিকে ফিরল ।
44011022	এই খবর যিরূশালেমের মণ্ডলীর লোকদের কানে গেলে পর তারা বার্ণবাকে আন্তিয়খিয়াতে পাঠিয়ে দিল ।
44011023	ঈশ্বর যে কিভাবে আন্তিয়খিয়ার লোকদের দয়া করেছেন বার্ণবা এসে তা দেখে খুব আনন্দিত হলেন । তারা যেন সমস্ত অন্তর দিয়ে প্রভুর কাছে বিশ্বস্ত থাকে সেইজন্য তিনি তাদের সকলকে উৎসাহ দিতে লাগলেন ।
44011024	বার্ণবা একজন ভাল লোক ছিলেন এবং তিনি পবিত্র আত্মাতে ও বিশ্বাসে পূর্ণ ছিলেন । তখন প্রভু অনেককেই তাঁর নিজের কাছে নিয়ে এসেছিলেন ।
44011025	এর পরে বার্ণবা শৌলের খোঁজে তার্ষ শহরে গেলেন ,
44011026	আর তাঁকে খুঁজে পেয়ে আন্তিয়খিয়াতে আনলেন । বার্ণবা আর শৌল এক বছর পর্যন্ত মণ্ডলীর লোকদের সংগে মিলিত হয়ে অনেক লোককে শিক্ষা দিলেন । আন্তিয়খিয়াতেই খ্রীষ্টের শিষ্যদের খ্রীষ্টিয়ান নামে প্রথম ডাকা হল ।
44011027	এর মধ্যে কয়েকজন নবী যিরূশালেম থেকে আন্তিয়খিয়াতে আসলেন ।
44011028	তাঁদের মধ্যে আগাব নামে একজন উঠে দাঁড়িয়ে পবিত্র আত্মার পরিচালনায় বললেন যে , সারা রোম সাম্রাজ্যে এক ভীষণ দুর্ভিক্ষ হবে । ( সম্রাট ক্লৌদিয়ের রাজত্বের সময়ে সেই কথা পূর্ণ হয়েছিল । )
44011029	তখন শিষ্যেরা ঠিক করল , যিহূদিয়া প্রদেশের বিশ্বাসী ভাইদের সাহায্যের জন্য তারা প্রত্যেকে নিজের নিজের সাধ্য অনুসারে টাকা পাঠাবে । তারা তা করেছিল ।
44011030	তারা বার্ণবা ও শৌলের হাতে যিহূদিয়ার মণ্ডলীগুলোর বৃদ্ধ নেতাদের কাছে সেই সাহায্য পাঠিয়ে দিয়েছিল ।
44012001	সেই সময় রাজা হেরোদ অত্যাচার করবার জন্য খ্রীষ্টীয় মণ্ডলীর কয়েকজন লোককে ধরে এনেছিলেন ।
44012002	তিনি যোহনের ভাই যাকোবকে ছোরা দিয়ে খুন করিয়েছিলেন ।
44012003	যখন তিনি দেখলেন যিহূদীরা তাতে খুশী হয়েছে তখন তিনি পিতরকেও ধরতে গেলেন । এই ঘটনা খামিহীন রুটির পর্বের সময়ে হয়েছিল ।
44012004	তিনি পিতরকে ধরে জেলে দিলেন । চারজন চারজন করে চার দল সৈন্যের উপর পিতরকে পাহারা দেবার ভার দেওয়া হল । হেরোদ ঠিক করলেন , উদ্ধার-পর্বের পরে বিচার করবার জন্য পিতরকে লোকদের কাছে বের করে আনবেন ।
44012005	এইজন্যই পিতরকে জেলখানায় আটক রাখা হল । মণ্ডলীর লোকেরা কিন্তু ঈশ্বরের কাছে পিতরের জন্য আকুলভাবে প্রার্থনা করছিল ।
44012006	যেদিন হেরোদ বিচারের জন্য পিতরকে বের করে আনবেন তার আগের রাতে দু ’ জন সৈন্যের মাঝখানে পিতর ঘুমাচ্ছিলেন । তাঁকে দু ’ টা শিকল দিয়ে বেঁধে রাখা হয়েছিল এবং পাহারাদারেরা দরজায় পাহারা দিচ্ছিল ।
44012007	এমন সময় হঠাৎ প্রভুর একজন দূত সেখানে এসে দাঁড়ালেন । তাতে জেলখানার সেই ঘরটা আলোতে উজ্জ্বল হয়ে উঠল । স্বর্গদূত পিতরের গায়ে জোরে ঠেলা দিয়ে তাঁকে জাগিয়ে বললেন , “ তাড়াতাড়ি ওঠো । ” এতে পিতরের দু ’ হাত থেকে শিকল খুলে পড়ে গেল ।
44012008	তখন স্বর্গদূত পিতরকে বললেন , “ তোমার কোমরে কোমর-বাঁধনি লাগাও , পায়ে জুতা দাও । ” পিতর তা-ই করলেন । স্বর্গদূত তাঁকে বললেন , “ তোমার চাদরখানা গায়ে জড়িয়ে আমার পিছনে পিছনে এস । ”
44012009	পিতর তাঁর পিছনে পিছনে জেলখানা থেকে বাইরে আসলেন , কিন্তু স্বর্গদূত যা করছিলেন তা যে সত্যিসত্যিই ঘটছে তার কিছুই তিনি বুঝতে পারলেন না । তিনি মনে করলেন দর্শন দেখছেন ।
44012010	তাঁরা প্রথম ও দ্বিতীয় পাহারাদারদের দল পার হয়ে শহরে ঢুকবার লোহার ফটকের কাছে আসলেন । ফটকটা তাঁদের জন্য নিজে নিজেই খুলে গেল এবং তাঁরা তার মধ্য দিয়ে বের হয়ে গেলেন । তাঁরা একটা রাস্তা ধরে হেঁটে চলেছেন এমন সময় স্বর্গদূত হঠাৎ পিতরকে ছেড়ে চলে গেলেন ।
44012011	তখন পিতর যেন চেতনা ফিরে পেলেন আর বললেন , “ এখন আমি সত্যি বুঝতে পারলাম যে , প্রভু তাঁর দূতকে পাঠিয়ে হেরোদের হাত থেকে এবং যিহূদীরা যা করবার জন্য ষড়যন্ত্র করছিল তা থেকে আমাকে রক্ষা করলেন । ”
44012012	এই কথা বুঝতে পেরে তিনি যোহনের মা মরিয়মের বাড়ীতে গেলেন । এই যোহনকে মার্ক বলেও ডাকা হত । সেই বাড়ীতে অনেকে একসংগে মিলিত হয়ে প্রার্থনা করছিল ।
44012013	পিতর বাইরের দরজায় ঘা দিলে পর রোদা নামে একজন চাকরাণী মেয়ে দরজা খুলতে আসল ।
44012014	পিতরের গলার স্বর চিনতে পেরে সে এত আনন্দিত হল যে , দরজা না খুলেই দৌড়ে ভিতরের ঘরে গিয়ে সংবাদ দিল , “ পিতর দরজার কাছে দাঁড়িয়ে আছেন । ”
44012015	তখন শিষ্যেরা সেই মেয়েটিকে বলল , “ তোমার মাথা খারাপ হয়েছে । ” কিন্তু সে বার বার জোর দিয়ে বলাতে তারা বলল , “ তবে এ পিতরের রক্ষাকারী-দূত । ”
44012016	এদিকে পিতর দরজায় ঘা দিতেই থাকলেন । তখন শিষ্যেরা দরজা খুলে পিতরকে দেখে অবাক হয়ে গেল ।
44012017	পিতর তাদের চুপ করাবার জন্য হাত দিয়ে ইশারা করলেন এবং জেলখানা থেকে প্রভু তাঁকে কিভাবে বের করে এনেছেন তা জানালেন । শেষে তিনি বললেন , “ এই খবর যাকোব ও অন্য ভাইদেরও দিয়ো । ” এই কথা বলে তিনি বের হয়ে অন্য জায়গায় চলে গেলেন ।
44012018	সকাল হলে পর পিতর কোথায় গেল তা নিয়ে সৈন্যদের মধ্যে হুলস্থূল পড়ে গেল ।
44012019	হেরোদ খুব ভাল করেই তাঁর খোঁজ করলেন , কিন্তু তাঁকে না পেয়ে পাহারাদারদের জেরা করলেন এবং পরে সেই পাহারাদারদের মেরে ফেলবার হুকুম দিলেন । এর পরে হেরোদ যিহূদিয়া থেকে কৈসরিয়াতে গেলেন ও সেখানে কিছু দিন থাকলেন ।
44012020	সেই সময় হেরোদ সোর ও সীদোন শহরের লোকদের উপর রেগে আগুন হলেন । তখন সেখানকার লোকেরা একসংগে মিলে হেরোদের সংগে দেখা করতে গেল । ব্লাস্ত নামে রাজার শোবার ঘরের বিশ্বস্ত কর্মচারীকে নিজেদের পক্ষে এনে তারা রাজার সংগে একটা মীমাংসা করতে চাইল , কারণ রাজা হেরোদের দেশ থেকেই তাদের দেশে খাবার আসত ।
44012021	তখন হেরোদ একটা দিন ঠিক করলেন । তিনি সেই দিন রাজপোশাক পরে সিংহাসনে বসে সেই লোকদের কাছে কথা বলতে লাগলেন ।
44012022	তাঁর কথা শুনে তারা চিৎকার করে বলল , “ এ দেবতার কথা , মানুষের কথা নয় । ”
44012023	হেরোদ ঈশ্বরের গৌরব করেন নি বলে তখনই প্রভুর একজন দূত তাঁকে আঘাত করলেন , আর ক্রিমির উৎপাতে তিনি মারা গেলেন ।
44012024	কিন্তু ঈশ্বরের বাক্য ছড়িয়ে পড়তে থাকল এবং অনেক লোক তাতে বিশ্বাস করতে লাগল ।
44012025	এদিকে বার্ণবা ও শৌলের কাজ শেষ হওয়াতে তাঁরা যোহনকে সংগে নিয়ে যিরূশালেমে ফিরে গেলেন । এই যোহনকে মার্ক নামেও ডাকা হত ।
44013001	আন্তিয়খিয়ার মণ্ডলীতে কয়েকজন নবী ও শিক্ষক ছিলেন । তাঁদের নাম বার্ণবা , নীগের নামে পরিচিত শিমোন , কুরীণী শহরের লুকিয় , শাসনকর্তা হেরোদের সংগে লালিত-পালিত মনহেম এবং শৌল ।
44013002	তাঁরা যখন উপবাস করে প্রভুর উপাসনা করছিলেন তখন পবিত্র আত্মা তাঁদের বললেন , “ বার্ণবা আর শৌলকে আমি যে কাজের জন্য ডেকেছি আমার সেই কাজের জন্য এখন তাদের আলাদা কর । ”
44013003	তখন তাঁরা উপবাস ও প্রার্থনা করে সেই দু ’ জনের উপর হাত রাখলেন এবং তাঁদের পাঠিয়ে দিলেন ।
44013004	পবিত্র আত্মা এইভাবে বার্ণবা ও শৌলকে পাঠালে পর সেই দু ’ জন সিলূকিয়াতে গেলেন । পরে সেখান থেকে তাঁরা জাহাজে করে সাইপ্রাস দ্বীপে গেলেন ।
44013005	সালামীতে পৌঁছে তাঁরা যিহূদীদের সমাজ-ঘরে ঈশ্বরের বাক্য প্রচার করলেন । তখন সাহায্যকারী হিসাবে যোহন তাঁদের সংগে ছিলেন ।
44013006	সমস্ত দ্বীপটা ঘুরে শেষে তাঁরা পাফোতে আসলেন এবং সেখানে বর-যীশু নামে একজন যিহূদী যাদুকর ও ভণ্ড নবীর দেখা পেলেন ।
44013007	সেই ভণ্ড নবীকে ইলুমা , অর্থাৎ যাদুকর বলা হত । সেই যাদুকর শাসনকর্তা সের্গিয়-পৌলের একজন বন্ধু , আর সেই শাসনকর্তা ছিলেন একজন বুদ্ধিমান লোক । সের্গিয়-পৌল ঈশ্বরের বাক্য শুনবার জন্য বার্ণবা ও শৌলকে ডেকে পাঠালেন । কিন্তু বার্ণবা ও শৌলকে ইলুমা বাধা দিতে লাগল এবং খ্রীষ্টের উপর বিশ্বাস করা থেকে শাসনকর্তাকে ফিরাতে চেষ্টা করল ।
44013008	
44013009	তখন পবিত্র আত্মাতে পূর্ণ হয়ে শৌল , যাঁকে পৌল বলেও ডাকা হত , ইলুমার দিকে সোজা তাকিয়ে বললেন ,
44013010	“ তুমি শয়তানের সন্তান ও যা কিছু ভাল তার শত্রু । তোমার মধ্যে সব রকম ছলনা ও ঠকামি রয়েছে । প্রভুর সোজা পথকে বাঁকা করবার কাজ কি তুমি কখনও থামাবে না ?
44013011	দেখ , প্রভুর হাত তোমার বিরুদ্ধে উঠেছে । তুমি অন্ধ হয়ে যাবে এবং কিছু দিন পর্যন্ত সূর্র্যের আলো দেখতে পাবে না । ” তখনই কুয়াশা আর অন্ধকার তাকে ঢেকে ফেলল এবং কেউ যেন তাকে হাত ধরে নিয়ে যেতে পারে এইজন্য তখন সে হাত্‌ড়ে বেড়াতে লাগল ।
44013012	এই সব দেখে সেই শাসনকর্তা প্রভুর উপর বিশ্বাস করলেন , কারণ প্রভুর বিষয়ে যে শিক্ষা তিনি পেয়েছিলেন তাতে তিনি আশ্চর্য হয়েছিলেন ।
44013013	এর পরে পৌল ও তাঁর সংগীরা পাফো ছেড়ে জাহাজে করে পাম্‌ফুলিয়া প্রদেশের পর্গা শহরে গেলেন । যোহন তখন তাঁদের ছেড়ে যিরূশালেমে ফিরে গেলেন ।
44013014	পরে তাঁরা পর্গা থেকে পিষিদিয়া প্রদেশের আন্তিয়খিয়া শহরে গেলেন এবং বিশ্রামবারে সমাজ-ঘরে গিয়ে বসলেন ।
44013015	পবিত্র শাস্ত্রের আইন-কানুন ও নবীদের বই থেকে পড়া শেষ হলে পর সমাজ-ঘরের নেতারা তাঁদের বলে পাঠালেন , “ ভাইয়েরা , লোকদের উৎসাহ দেবার জন্য যদি কোন কথা থাকে তবে বলুন । ”
44013016	তখন পৌল উঠে দাঁড়ালেন এবং হাত তুলে বললেন , “ ইস্রায়েলীয়েরা ও ঈশ্বরভক্ত অযিহূদীরা , আপনারা শুনুন ।
44013017	ইস্রায়েল জাতির ঈশ্বর আমাদের পূর্বপুরুষদের বেছে নিয়েছিলেন এবং যখন তাঁরা মিসর দেশে ছিলেন তখন তাঁদের অনেক মহান করেছিলেন । পরে ঈশ্বর মহা শক্তিতে সেই দেশ থেকে তাঁদের বের করে এনেছিলেন এবং প্রায় চল্লিশ বছর ধরে মরু-এলাকার মধ্যে তাঁদের অন্যায় ব্যবহার সহ্য করেছিলেন ।
44013018	
44013019	তার পরে তিনি কনান দেশের সাতটা জাতিকে ধ্বংস করে তাঁর নিজের লোকদের সেই দেশের উপরে অধিকার দিয়েছিলেন ।
44013020	এই সমস্ত ঘটনা ঘটতে প্রায় চারশো পঞ্চাশ বছর লেগেছিল । “ এর পরে নবী শমূয়েলের সময় পর্যন্ত ঈশ্বর কয়েকজন শাসনকর্তা দিয়েছিলেন ।
44013021	তার পরে লোকেরা রাজা চাইল । তখন তিনি তাদের বিন্যামীন বংশের কীশের পুত্র শৌলকে দিয়েছিলেন । শৌল চল্লিশ বছর রাজত্ব করেছিলেন ।
44013022	তারপর ঈশ্বর শৌলকে সরিয়ে দিয়ে দায়ূদকে রাজা করেছিলেন । তিনি দায়ূদের বিষয়ে বলেছিলেন , ‘ আমি যিশয়ের পুত্র দায়ূদের মধ্যে আমার মনের মত লোকের খোঁজ পেয়েছি । আমি যা চাই সে তা-ই করবে । ’
44013023	ঈশ্বর তাঁর প্রতিজ্ঞা অনুসারে এই লোকের বংশধরদের মধ্য থেকে উদ্ধারকর্তা যীশুকে ইস্রায়েলীয়দের কাছে উপস্থিত করেছিলেন ।
44013024	যীশু আসবার আগে সমস্ত ইস্রায়েলীয়দের কাছে যোহন এই কথা প্রচার করেছিলেন যে , পাপ থেকে মন ফিরিয়ে লোকদের বাপ্তিস্ম গ্রহণ করা উচিত ।
44013025	কাজ শেষ করবার সময়ে যোহন বলেছিলেন , ‘ আমি কে , তোমরা কি মনে কর ? আমি সেই মশীহ নই । তিনি আমার পরে আসবেন , আর আমি তাঁর জুতা খুলবারও যোগ্য নই । ’
44013026	“ ভাইয়েরা , অব্রাহামের বংশধরেরা ও ঈশ্বরভক্ত অযিহূদীরা , পাপ থেকে উদ্ধারের এই যে খবর তা আমাদের কাছেই পাঠানো হয়েছে ।
44013027	যিরূশালেমের লোকেরা ও তাদের নেতারা যীশুকে চেনে নি । এছাড়া নবীদের যে কথা প্রত্যেক বিশ্রামবারে পড়া হয় সেই কথা তারা বুঝতে পারে নি ; সেইজন্য তারা যীশুকে দোষী করে সেই কথা পূর্ণ করেছে ।
44013028	যদিও যীশুকে মৃত্যুর শাস্তি দেবার কোন কারণ তারা পায় নি তবুও পীলাতকে বলেছে যেন তাঁকে মেরে ফেলা হয় ।
44013029	তাঁর বিষয়ে পবিত্র শাস্ত্রে যা কিছু লেখা ছিল তার সমস্তই পূর্ণ করবার পরে তারা তাঁকে ক্রুশ থেকে নামিয়ে কবর দিয়েছিল ।
44013030	কিন্তু ঈশ্বর মৃত্যু থেকে তাঁকে জীবিত করে তুলেছেন ।
44013031	গালীল থেকে যাঁরা তাঁর সংগে যিরূশালেমে এসেছিলেন তাঁরা অনেক দিন পর্যন্ত তাঁকে দেখতে পেয়েছিলেন । আমাদের লোকদের কাছে তাঁরাই এখন তাঁর বিষয়ে সাক্ষ্য দিচ্ছেন ।
44013032	“ আমরা আপনাদের কাছে এই সুখবর দিচ্ছি যে , আমাদের পূর্বপুরুষদের কাছে ঈশ্বর যে প্রতিজ্ঞা করেছিলেন ,
44013033	তা তিনি তাঁদের বংশধরদের জন্য , অর্থাৎ আমাদের জন্য যীশুকে মৃত্যু থেকে জীবিত করে পূর্ণ করেছেন । এই বিষয়ে গীতসংহিতার দ্বিতীয় গীতে এই কথা লেখা আছে : তুমি আমার পুত্র , আজই আমি তোমার পিতা হলাম । তোমার ভক্তের দেহকে তুমি নষ্ট হতে দেবে না ।
44013034	ঈশ্বর যে তাঁকে মৃত্যু থেকে জীবিত করেছেন এবং তাঁর দেহ যে আর কখনও নষ্ট হবে না তা এই কথাগুলোতে ঈশ্বর বলেছেন , ‘ পবিত্র ও নিশ্চিত আশীর্বাদের যে প্রতিজ্ঞা আমি দায়ূদের কাছে করেছি তা আমি তোমাকে দেব । ’
44013035	সেই বিষয়ে আর এক জায়গায় লেখা আছে : তোমার ভক্তের দেহকে তুমি নষ্ট হতে দেবে না ।
44013036	“ দায়ূদ তখনকার লোকদের মধ্যে ঈশ্বরের উদ্দেশ্য পূর্ণ করবার পরে মারা গেলেন । তাঁর পূর্বপুরুষদের সংগে তাঁকে কবর দেওয়া হলে পর তাঁর দেহ নষ্ট হয়ে গেল ।
44013037	কিন্তু ঈশ্বর যাঁকে মৃত্যু থেকে জীবিত করেছিলেন তাঁর দেহ নষ্ট হয় নি ।
44013038	এইজন্য আমার ভাইয়েরা , আপনাদের জানা দরকার যে , যীশুর মধ্য দিয়েই আপনাদের কাছে পাপের ক্ষমা পাবার বিষয়ে প্রচার করা হচ্ছে ।
44013039	আপনারা মোশির আইন-কানুন দ্বারা পাপের শাস্তি থেকে রেহাই পেতে পারেন নি , কিন্তু যে কেউ যীশুর উপর বিশ্বাস করে সে পাপের শাস্তি থেকে রেহাই পায় ।
44013040	এইজন্য আপনারা সাবধান হন , যেন নবীদের বলা এই সব আপনাদের উপর না ঘটে :
44013041	তোমরা যারা ঈশ্বরকে নিয়ে তামাশা করে থাক , তোমরা শোন-তোমরা হতভম্ব হও ও ধ্বংস হও ; কারণ তোমাদের সময়কালেই আমি এমন একটা কিছু করতে যাচ্ছি যার কথা তোমরা কোনমতেই বিশ্বাস করবে না , কেউ বললেও করবে না । ”
44013042	পৌল আর বার্ণবা সমাজ-ঘর ছেড়ে যাবার সময়ে লোকেরা তাঁদের অনুরোধ করল যেন তাঁরা পরের বিশ্রামবারে এই বিষয়ে আরও কিছু বলেন ।
44013043	লোকেরা সমাজ-ঘর থেকে চলে যাবার পরে অনেক যিহূদী ও যিহূদী ধর্মে বিশ্বাসী ঈশ্বরভক্ত অযিহূদী পৌল আর বার্ণবার সংগে সংগে গেল । তখন সেই লোকদের সংগে পৌল ও বার্ণবা কথা বললেন এবং তাদের উৎসাহ দিলেন যেন তারা ঈশ্বরের দয়ার মধ্যে স্থির থাকে ।
44013044	পরের বিশ্রামবারে শহরের প্রায় সব লোক ঈশ্বরের বাক্য শুনবার জন্য একসংগে মিলিত হল ।
44013045	এত লোকের ভিড় দেখে যিহূদীরা হিংসায় পূর্ণ হল এবং পৌল যা বলছিলেন তার বিরুদ্ধে নানা কথা বলে তাঁর নিন্দা করতে লাগল ।
44013046	তখন পৌল ও বার্ণবা সাহসের সংগে তাদের এই উত্তর দিলেন , “ ঈশ্বরের বাক্য প্রথমে আপনাদের কাছে বলা আমাদের দরকার ছিল , কিন্তু আপনারা যখন তা অগ্রাহ্য করছেন এবং অনন্ত জীবন পাবার যোগ্য বলে নিজেদের মনে করেন না তখন অযিহূদীদের দিকে আমরা ফিরছি ।
44013047	এর কারণ হল , প্রভু আমাদের এই কথা বলেছেন , ‘ আমি অন্য জাতিদের কাছে তোমাকে আলোর মত করেছি , যেন তোমার মধ্য দিয়ে সারা জগতের লোক পাপ থেকে উদ্ধার পায় । ’ ”
44013048	অযিহূদীরা এই কথা শুনে খুশী হল এবং প্রভুর বাক্যের গৌরব করল ; আর অনন্ত জীবন পাবার জন্য ঈশ্বর যাদের ঠিক করে রেখেছিলেন তারা বিশ্বাস করল ।
44013049	প্রভুর বাক্য সেই এলাকার সমস্ত জায়গায় ছড়িয়ে পড়ল ।
44013050	কিন্তু যিহূদীরা ঈশ্বরের উপাসনাকারী ভদ্র মহিলাদের এবং শহরের প্রধান প্রধান লোকদের উস্‌কিয়ে দিল । এইভাবে তারা পৌল ও বার্ণবার উপর অত্যাচার করিয়ে সেই এলাকা থেকে তাঁদের বের করে দিল ।
44013051	তখন পৌল ও বার্ণবা সেই লোকদের বিরুদ্ধে তাঁদের পায়ের ধুলা ঝেড়ে ফেলে ইকনিয় শহরে চলে গেলেন ।
44013052	কিন্তু সেখানকার শিষ্যেরা আনন্দে ও পবিত্র আত্মায় পূর্ণ হল ।
44014001	ইকনিয় শহরে পৌল ও বার্ণবা তাঁদের নিয়ম মতই যিহূদীদের সমাজ-ঘরে গেলেন । সেখানে তাঁরা এমনভাবে কথা বললেন যে , যিহূদী ও ঈশ্বরভক্ত অযিহূদী অনেকেই বিশ্বাস করল ।
44014002	কিন্তু যে যিহূদীরা বিশ্বাস করে নি তারা অযিহূদীদের উস্‌কিয়ে দিয়ে তাদের মন বিশ্বাসী ভাইদের বিরুদ্ধে বিষিয়ে তুলল ।
44014003	পৌল ও বার্ণবা সেই শহরে বেশ কিছুদিন রইলেন এবং সাহসের সংগে প্রভুর কথা বলতে থাকলেন । প্রভুর দয়া সম্বন্ধে তাঁরা যা প্রচার করছিলেন সেই কথা যে বিশ্বাসযোগ্য প্রভু তা প্রমাণ করবার জন্য পৌল ও বার্ণবাকে আশ্চর্য আশ্চর্য কাজ করবার শক্তি দিলেন ।
44014004	এতে শহরের লোকেরা ভাগ হয়ে গেল ; কেউ কেউ যিহূদীদের পক্ষে , আবার কেউ কেউ প্রেরিত্‌দের পক্ষে গেল ।
44014005	তখন অযিহূদী ও যিহূদী এই দু ’ দলই তাদের নেতাদের সংগে মিলে পৌল ও বার্ণবাকে অত্যাচার করবার ও পাথর মারবার জন্য ষড়যন্ত্র করল ।
44014006	কিন্তু পৌল ও বার্ণবা তা টের পেয়ে লুকায়নিয়া প্রদেশের মধ্যে লুস্ত্রা ও দর্বী শহরে এবং তার আশেপাশের জায়গায় পালিয়ে বেড়াতে লাগলেন ।
44014007	সেই সব জায়গায় তাঁরা খ্রীষ্টের বিষয়ে সুখবর প্রচার করতে লাগলেন ।
44014008	লুস্ত্রা শহরে একজন খোঁড়া লোক বসে থাকত । সে জন্ম থেকেই খোঁড়া ছিল এবং কখনও হাঁটে নি ।
44014009	সে পৌলের কথা শুনছিল । তখন পৌল সোজা তার দিকে তাকালেন এবং সুস্থ হবার জন্য তার বিশ্বাস আছে দেখে তাকে জোরে ডেকে বললেন , “ তোমার পায়ে ভর দিয়ে দাঁড়াও । ” তাতে লোকটি লাফ দিয়ে উঠে হেঁটে বেড়াতে লাগল ।
44014010	
44014011	পৌল যা করলেন তা দেখে লোকেরা লুকায়নীয় ভাষায় চিৎকার করে বলল , “ দেবতারা মানুষ হয়ে আমাদের কাছে নেমে এসেছেন । ”
44014012	সেইজন্য লোকেরা বার্ণবার নাম দিল জেউস এবং পৌল কথা বলছিলেন বলে তাঁর নাম দিল হের্মেস ।
44014013	জেউস দেবতার মন্দিরটা ছিল শহরের বাইরে । শহরের ফটকের কাছে জেউস দেবতার পুরোহিত ষাঁড় ও মালা নিয়ে আসল , কারণ সেই পুরোহিত ও সমস্ত লোকেরা পৌল ও বার্ণবার কাছে পশু উৎসর্গ করতে চাইল ।
44014014	বার্ণবা আর পৌল সেই কথা শুনে নিজেদের কাপড় ছিঁড়ে দৌড়ে লোকদের মধ্যে গেলেন এবং চিৎকার করে বললেন ,
44014015	“ বন্ধুরা , আপনারা কেন এই সব করছেন ? আমরা তো কেবল মানুষ , আপনাদেরই মত আমাদের স্বভাব । আমরা আপনাদের কাছে সুখবর প্রচার করছি যেন আপনারা এই সব বাজে জিনিস ছেড়ে জীবন্ত ঈশ্বরের দিকে ফেরেন । তিনিই আকাশ , পৃথিবী , সমুদ্র এবং সেগুলোর মধ্যে যা আছে সব কিছুই সৃষ্টি করেছেন ।
44014016	আগেকার দিনে সব জাতিকেই তিনি তাদের ইচ্ছামত চলতে দিয়েছেন ,
44014017	কিন্তু তবুও তিনি সব সময় নিজের বিষয়ে সাক্ষ্য দিয়েছেন । তিনি আকাশ থেকে বৃষ্টি দিয়ে এবং সময়মত ফসল দান করে তাঁর দয়া আপনাদের দেখিয়েছেন । তিনি প্রচুর খাবার দান করে আপনাদের মনকে আনন্দে পূর্ণ করেছেন । ”
44014018	এই সব কথা বলেও তাঁদের কাছে পশু উৎসর্গ করা থেকে লোকদের থামাতে তাঁদের অনেক কষ্ট হল ।
44014019	পরে আন্তিয়খিয়া ও ইকনিয় থেকে কয়েকজন যিহূদী এসে পৌল ও বার্ণবার বিরুদ্ধে লোকদের উস্‌কিয়ে দিল । তখন লোকেরা পৌলকে পাথর মারল এবং তিনি মরে গেছেন মনে করে শহরের বাইরে তাঁকে টেনে নিয়ে গেল ।
44014020	কিন্তু পরে খ্রীষ্টে বিশ্বাসীরা তাঁর চারদিকে জড়ো হলে পর তিনি উঠে শহরে ফিরে গেলেন । পরদিন তিনি ও বার্ণবা দর্বী শহরে চলে গেলেন ।
44014021	দর্বী শহরে সুখবর প্রচার করে পৌল ও বার্ণবা অনেককে শিষ্য করলেন । তার পরে তাঁরা লুস্ত্রা , ইকনিয় ও পিষিদিয়া প্রদেশের আন্তিয়খিয়াতে ফিরে গিয়ে সেখানকার শিষ্যদের বিশ্বাস বাড়িয়ে তাদের শক্তিশালী করলেন এবং বিশ্বাসে স্থির থাকতে উৎসাহ দিলেন । তাঁরা বললেন , “ ঈশ্বরের রাজ্যে ঢুকবার আগে আমাদের অনেক অত্যাচার সহ্য করা দরকার । ”
44014022	
44014023	তাঁরা প্রত্যেক মণ্ডলীতে প্রধান নেতাদের কাজে বহাল করলেন এবং যে প্রভুর উপর তারা বিশ্বাস করেছিল , প্রার্থনা ও উপবাস করে সেই প্রভুর হাতেই মণ্ডলীর লোকদের তুলে দিলেন ।
44014024	পরে পৌল ও বার্ণবা পিষিদিয়া প্রদেশের মধ্য দিয়ে পাম্‌ফুলিয়া প্রদেশে পৌঁছালেন ।
44014025	তাঁরা পর্গা শহরে ঈশ্বরের বাক্য প্রচার করে অত্তালিয়া বন্দরে গেলেন ।
44014026	পরে অত্তালিয়া থেকে জাহাজে করে সিরিয়া দেশের আন্তিয়খিয়াতে ফিরে আসলেন । যে কাজ তাঁরা এখন শেষ করলেন সেই কাজের জন্য এই আন্তিয়খিয়াতেই ঈশ্বরের দয়ার হাতে তাঁদের তুলে দেওয়া হয়েছিল ।
44014027	আন্তিয়খিয়াতে পৌঁছে মণ্ডলীর সবাইকে তাঁরা এক জায়গায় জড়ো করলেন এবং ঈশ্বর তাঁদের মধ্য দিয়ে যা করেছেন তা সবই বললেন । ঈশ্বর কিভাবে অযিহূদীদের সুযোগ করে দিয়েছিলেন যাতে তারা খ্রীষ্টের উপর বিশ্বাস করতে পারে তাও বললেন ।
44014028	তার পরে পৌল ও বার্ণবা শিষ্যদের সংগে সেখানে অনেক দিন রইলেন ।
44015001	যিহূদিয়া প্রদেশ থেকে কয়েকজন লোক সিরিয়া দেশের আন্তিয়খিয়াতে আসলেন এবং বিশ্বাসী ভাইদের এই বলে শিক্ষা দিতে লাগলেন , “ মোশির আইন-কানুন মতে তোমাদের সুন্নত করানো না হলে তোমরা কোনমতেই পাপ থেকে উদ্ধার পেতে পার না । ”
44015002	তাতে পৌল ও বার্ণবার সংগে এই লোকদের ভীষণ কথা কাটাকাটি হল । পরে ঠিক হল যে , পৌল ও বার্ণবা আন্তিয়খিয়ার কয়েকজন বিশ্বাসীকে সংগে নিয়ে যিরূশালেমে যাবেন এবং প্রেরিত্‌দের ও মণ্ডলীর নেতাদের সংগে এই বিষয় নিয়ে আলাপ-আলোচনা করবেন ।
44015003	আন্তিয়খিয়ার মণ্ডলী তাঁদের যাবার ব্যবস্থা করে দিলেন । ফৈনিকিয়া আর শমরিয়া প্রদেশের মধ্য দিয়ে যাবার সময়ে পৌল ও বার্ণবা লোকদের জানালেন , অযিহূদীরা কিভাবে ঈশ্বরের দিকে ফিরেছে । এই খবর শুনে বিশ্বাসী ভাইয়েরা সকলেই খুব খুশী হলেন ।
44015004	যখন পৌল ও বার্ণবা যিরূশালেমে আসলেন তখন মণ্ডলীর লোকেরা , নেতারা এবং প্রেরিতেরা আগ্রহের সংগে তাঁদের গ্রহণ করলেন । তাঁদের মধ্য দিয়ে ঈশ্বর যা করেছিলেন তা সবই তাঁরা সবাইকে বললেন ।
44015005	ফরীশী দলের কয়েকজন লোক বিশ্বাসী হয়েছিলেন । সেই বিশ্বাসীরা উঠে দাঁড়িয়ে বললেন , “ অযিহূদীদের সুন্নত করানো দরকার এবং তারা যেন মোশির আইন-কানুন পালন করে সেইজন্য তাদের আদেশ দেওয়া দরকার । ”
44015006	তখন প্রেরিতেরা ও মণ্ডলীর নেতারা এই বিষয় চিন্তা করবার জন্য এক জায়গায় মিলিত হলেন ।
44015007	অনেক আলোচনার পর পিতর উঠে তাঁদের বললেন , “ ভাইয়েরা , আপনারা তো জানেন যে , অনেক দিন আগে আপনাদের মধ্য থেকে ঈশ্বর আমাকে বেছে নিয়েছিলেন যাতে অযিহূদীরা আমার মুখ থেকে সুখবরের কথা শুনে বিশ্বাস করে ।
44015008	ঈশ্বর সকলের অন্তর জানেন । তিনি আমাদের যেমন পবিত্র আত্মা দান করেছিলেন , অযিহূদীদেরও সেইভাবে পবিত্র আত্মা দান করে সাক্ষ্য দিয়েছিলেন যে , তারাও পাপ থেকে উদ্ধার পেয়েছে ।
44015009	তিনি আমাদের ও তাদের মধ্যে আলাদা বলে কিছুই রাখেন নি , কারণ তারা বিশ্বাস করেছে বলে তিনি তাদেরও অন্তর পরিষ্কার করেছেন ।
44015010	তাহলে আমাদের পূর্বপুরুষেরা বা আমরা যে বোঝা বইতে পারি নি সেই বোঝা অযিহূদী বিশ্বাসীদের কাঁধে তুলে দিয়ে কেন আপনারা ঈশ্বরকে পরীক্ষা করবার চেষ্টা করছেন ?
44015011	আমরা বিশ্বাস করি যে , প্রভু যীশুর দয়ায় অযিহূদী বিশ্বাসীরা যেমন পাপ থেকে উদ্ধার পেয়েছে তেমনি আমরাও উদ্ধার পেয়েছি । ”
44015012	তখন সভার সবাই চুপ হয়ে গেলেন এবং পৌল ও বার্ণবার মধ্য দিয়ে ঈশ্বর অযিহূদীদের মধ্যে যে সব আশ্চর্য কাজ করেছিলেন তা তাঁদেরই মুখে শুনতে লাগলেন ।
44015013	তাঁদের কথা বলা শেষ হলে পর যাকোব বললেন , “ ভাইয়েরা , শুনুন ।
44015014	ঈশ্বর তাঁর নিজের লোক হবার জন্য অযিহূদীদের মধ্য থেকে কিছু লোককে বেছে নিয়ে দেখিয়েছেন যে , অযিহূদীদের জন্যও তাঁর চিন্তা আছে । এই কথাই শিমোন-পিতর আমাদের বলেছেন ।
44015015	এই কথার সংগে নবীদের কথারও মিল আছে , কারণ শাস্ত্রে লেখা আছে :
44015016	‘ এর পরে আমি এসে দায়ূদের পড়ে যাওয়া ঘর আবার তৈরী করব । যা ধ্বংস হয়ে গেছে তা আবার গাঁথব , আবার তা ঠিক করব ;
44015017	যেন অন্য সব লোকেরা , অর্থাৎ যে সব অযিহূদীদের আমার বলে ডাকা হয়েছে তাঁরা আমার খোঁজ করতে পারে । ’ প্রভু , যিনি এই সব কাজ করেন তিনি এই কথা বলছেন ।
44015018	অনেক দিন আগে থেকে এ তাঁর মনের মধ্যে ছিল । ”
44015019	যাকোব আরও বললেন , “ এইজন্য আমার মতে যে অযিহূদীরা ঈশ্বরের দিকে ফিরছে তাদের কষ্ট দেওয়া আমাদের উচিত নয় ।
44015020	তার চেয়ে বরং আমরা তাদের কাছে এই কথা লিখি যে , তারা যেন প্রতিমার সংগে যুক্ত সব কিছু থেকে এবং সমস্ত রকম ব্যভিচার থেকে দূরে থাকে , আর গলা টিপে মারা পশুর মাংস এবং রক্ত যেন তারা না খায় ।
44015021	এই আদেশগুলো তাদের দেওয়া ভাল , কারণ মোশি যা বলেছেন তা প্রত্যেক শহরে অনেক অনেক দিন আগে থেকে প্রচার করা হচ্ছে এবং তিনি যা লিখে গেছেন তা প্রত্যেক বিশ্রাববারে সমাজ-ঘরগুলোতে পড়া হচ্ছে । ”
44015022	তখন প্রেরিতেরা , মণ্ডলীর নেতারা এবং মণ্ডলীর অন্য সব লোকেরা ঠিক করলেন যে , তাঁরা নিজেদের কয়েকজন লোককে বেছে নিয়ে পৌল ও বার্ণবার সংগে আন্তিয়খিয়াতে পাঠিয়ে দেবেন । তাঁরা যিহূদা ও সীলকে বেছে নিলেন । এই যিহূদাকে বর্‌শাব্বা বলে ডাকা হত । বিশ্বাসী ভাইদের মধ্যে এই দু ’ জন ছিলেন নেতা ।
44015023	তাঁদের সংগে এই চিঠি পাঠানো হল : আন্তিয়খিয়া , সিরিয়া ও কিলিকিয়ার অযিহূদী বিশ্বাসী ভাইদের কাছে আমরা প্রেরিতেরা ও মণ্ডলীর নেতারা , অর্থাৎ আপনাদের ভাইয়েরা এই চিঠি লিখছি । আপনাদের মংগল হোক ।
44015024	“ আমরা শুনতে পেলাম যে , আমাদের মধ্য থেকে কয়েকজন গিয়ে অনেক কথা বলে আপনাদের মন অস্থির করে তুলে কষ্ট দিয়েছে , কিন্তু আমরা তাদের এই রকম কাজ করতে বলি নি ।
44015025	এইজন্য আমরা সবাই একমত হয়ে কয়েকজনকে বেছে নিয়ে আমাদের প্রিয় বন্ধু বার্ণবা ও পৌলের সংগে আপনাদের কাছে তাঁদের পাঠালাম ।
44015026	বার্ণবা ও পৌল আমাদের প্রভু যীশু খ্রীষ্টের জন্য মৃত্যুর মুখোমুখি হয়েছিলেন ।
44015027	আমরা যিহূদা ও সীলকে পাঠালাম যেন আমরা যা লিখছি তা তাঁরা আপনাদের কাছে মুখেও বলেন ।
44015028	পবিত্র আত্মা আর আমরা এটাই ভাল মনে করলাম যে , এই দরকারী বিষয়গুলো ছাড়া আর কোন কিছুর দ্বারা আপনাদের উপর যেন বোঝা চাপানো না হয় ।
44015029	সেই দরকারী বিষয়গুলো হল-আপনারা প্রতিমার কাছে উৎসর্গ করা খাবার খাবেন না , রক্ত খাবেন না , গলা টিপে মারা পশুর মাংস খাবেন না এবং কোন রকম ব্যভিচার করবেন না । এই সব করা থেকে দূরে থাকলে আপনারা ভাল করবেন । বিদায় । ”
44015030	পৌল , বার্ণবা ও সেই লোকদের পাঠানো হলে পর তাঁরা আন্তিয়খিয়াতে গেলেন । সেখানে তাঁরা মণ্ডলীর লোকদের একত্র করে সেই চিঠিখানা তাদের দিলেন ।
44015031	লোকেরা চিঠিটা পড়ল এবং তার মধ্যে যে সান্ত্বনার কথা ছিল তাতে খুশী হল ।
44015032	যিহূদা আর সীল নিজেরাও ছিলেন নবী ; সেইজন্য তাঁরা অনেক কথা বলে সেখানকার ভাইদের উৎসাহ দিলেন এবং তাদের বিশ্বাস বাড়িয়ে তাদের শক্তিশালী করে তুললেন ।
44015033	আন্তিয়খিয়াতে তাঁরা কিছু দিন কাটালেন । যিরূশালেমের যাঁরা যিহূদা ও সীলকে আন্তিয়খিয়াতে পাঠিয়েছিলেন , আন্তিয়খিয়ার ভাইয়েরা তাঁদের শুভেচ্ছা জানিয়ে যিহূদা আর সীলকে আবার তাঁদের কাছে ফেরৎ পাঠিয়ে দিল ,
44015035	কিন্তু পৌল আর বার্ণবা আন্তিয়খিয়াতেই রইলেন । সেখানে তাঁরা আরও অনেকের সংগে প্রভুর বাক্য শিক্ষা দিতে ও প্রচার করতে থাকলেন ।
44015036	কিছু দিন পরে পৌল বার্ণবাকে বললেন , “ যে সব জায়গায় আমরা প্রভুর বাক্য প্রচার করেছি , চল , এখনই সেই সব জায়গায় ফিরে গিয়ে বিশ্বাসী ভাইদের সংগে দেখা করি এবং তারা কেমন ভাবে চলছে তা দেখি । ”
44015037	তখন বার্ণবা যোহনকে সংগে নিতে চাইলেন । এই যোহনকে মার্ক বলেও ডাকা হত ।
44015038	পৌল কিন্তু তাঁকে সংগে নেওয়া ভাল মনে করলেন না , কারণ মার্ক পাম্‌ফুলিয়াতে তাঁদের ছেড়ে চলে গিয়েছিলেন এবং তাঁদের সংগে আর কাজ করেন নি ।
44015039	তখন পৌল ও বার্ণবার মধ্যে এমন মতের অমিল হল যে , তাঁরা একে অন্যের কাছ থেকে আলাদা হয়ে গেলেন । বার্ণবা মার্ককে নিয়ে জাহাজে করে সাইপ্রাস দ্বীপে গেলেন , আর পৌল সীলকে বেছে নিলেন ।
44015040	তখন আন্তিয়খিয়ার ভাইয়েরা পৌল ও সীলকে প্রভুর দয়ার হাতে তুলে দিলে পর তাঁরা রওনা হলেন ।
44015041	পৌল সিরিয়া ও কিলিকিয়ার মধ্য দিয়ে গিয়ে সমস্ত মণ্ডলীগুলোর বিশ্বাস বাড়িয়ে তাদের আরও শক্তিশালী করে তুললেন ।
44016001	পরে পৌল দর্বী ও লুস্ত্রা শহরে গেলেন । সেখানে তীমথিয় নামে একজন শিষ্য থাকতেন । তাঁর মা ছিলেন খ্রীষ্টের উপর বিশ্বাসী একজন যিহূদী মহিলা , কিন্তু তাঁর বাবা জাতিতে গ্রীক ছিলেন ।
44016002	লুস্ত্রা ও ইকনিয় শহরের বিশ্বাসী ভাইয়েরা তীমথিয়ের খুব প্রশংসা করত ।
44016003	পৌল তীমথিয়কে সংগে নিয়ে যেতে চেয়েছিলেন বলে তাঁর সুন্নত করালেন , কারণ ঐ সব জায়গায় যে যিহূদীরা থাকত তারা জানত তীমথিয়ের বাবা একজন গ্রীক ।
44016004	পরে তাঁরা সেই সব শহরগুলোর মধ্য দিয়ে গেলেন এবং যিরূশালেমের প্রেরিতেরা ও মণ্ডলীর নেতারা যে কয়েকটা নিয়ম ঠিক করেছিলেন তা লোকদের জানালেন আর সেই সব নিয়ম পালন করতে বললেন ।
44016005	এইভাবে মণ্ডলীগুলোর লোকেরা খ্রীষ্টীয় ধর্ম-বিশ্বাসে সবল হয়ে উঠতে লাগল এবং তাদের সংখ্যা দিন দিন বেড়ে যেতে লাগল ।
44016006	পবিত্র আত্মা পৌল আর তাঁর সংগীদের এশিয়া প্রদেশে প্রচার করতে দিলেন না । তখন তাঁরা ফরুগিয়া ও গালাতিয়া প্রদেশের সমস্ত জায়গায় গেলেন ।
44016007	পরে মুশিয়ার সীমানায় এসে তাঁরা বিথুনিয়া প্রদেশে যেতে চেষ্টা করলেন , কিন্তু যীশুর আত্মা তাঁদের যেতে দিলেন না ।
44016008	এইজন্য তাঁরা মুশিয়ার মধ্য দিয়ে ত্রোয়া শহরে চলে গেলেন ।
44016009	রাতের বেলা পৌল একটা দর্শনে দেখলেন , ম্যাসিডোনিয়া প্রদেশের একজন লোক দাঁড়িয়ে তাঁকে মিনতি করে বলছে , “ ম্যাসিডোনিয়াতে এসে আমাদের সাহায্য করুন । ”
44016010	পৌল এই দর্শন দেখবার পর আমরা ম্যাসিডোনিয়াতে যাবার জন্য তখনই প্রস্তুত হলাম , কারণ আমরা বুঝতে পারলাম ম্যাসিডোনিয়ার লোকদের কাছে খ্রীষ্টের বিষয়ে সুখবর প্রচার করবার জন্যই ঈশ্বর আমাদের ডেকেছেন ।
44016011	পরে আমরা ত্রোয়া ছেড়ে জাহাজে করে সোজা সামথ্রাকী দ্বীপে গেলাম এবং পরের দিন নিয়াপলি শহরে আসলাম ।
44016012	সেখান থেকে আমরা ফিলিপী শহরে গেলাম । এই ফিলিপীই ম্যাসিডোনিয়ার সেই এলাকার প্রধান শহর । সেখানকার লোকেরা রোম রাজ্যের প্রজা ছিল । আমরা কিছু দিন সেই শহরে রইলাম ।
44016013	বিশ্রামবারে আমরা শহরের ফটকের বাইরে নদীর কাছে গেলাম ; মনে করলাম সেখানে যিহূদীদের প্রার্থনা করবার জায়গা আছে । সেখানে যে স্ত্রীলোকেরা মিলিত হয়েছিলেন আমরা তাঁদের কাছে বসে কথা বলতে লাগলাম ।
44016014	যাঁরা শুনছিলেন তাঁদের মধ্যে থুয়াতীরা শহরের লুদিয়া নামে একজন স্ত্রীলোক ছিলেন । তিনি বেগুনী রংয়ের কাপড়ের ব্যবসা করতেন । যিহূদী না হলেও তিনি ঈশ্বরের উপাসনা করতেন । প্রভু লুদিয়ার অন্তর এমনভাবে খুলে দিলেন যাতে তিনি পৌলের কথা মন দিয়ে শুনে বিশ্বাস করেন ।
44016015	এতে তিনি ও তাঁর বাড়ীর সকলে বাপ্তিস্ম গ্রহণ করলেন । এর পরে তিনি এই বলে আমাদের নিমন্ত্রণ করলেন , “ যদি আমাকে আপনারা প্রভুর উপর বিশ্বাসী বলে মনে করেন তবে আমার বাড়ীতে এসে থাকুন । ” এই কথা বলে তিনি আমাদের সাধাসাধি করে তাঁর বাড়ীতে নিয়ে গেলেন ।
44016016	একদিন যখন আমরা সেই প্রার্থনার জায়গায় যাচ্ছিলাম তখন একজন দাসীর সংগে আমাদের দেখা হল । তাকে একটা মন্দ আত্মায় পেয়েছিল যার ফলে সে ভবিষ্যতের কথা বলতে পারত । তাতে তার মনিবদের লাভ হত ।
44016017	সেই মেয়েটি পৌল এবং আমাদের পিছনে যেতে যেতে চিৎকার করে বলত , “ এই লোকেরা মহান ঈশ্বরের দাস । কি করে পাপ থেকে উদ্ধার পাওয়া যায় এঁরা তা-ই আপনাদের কাছে বলছেন । ”
44016018	সে অনেক দিন পর্যন্ত এই রকম করল । শেষে পৌল এত বিরক্ত হলেন যে , তিনি পিছন ফিরে সেই মন্দ আত্মাকে বললেন , “ যীশু খ্রীষ্টের নামে আমি তোমাকে আদেশ দিচ্ছি , এই মেয়েটির মধ্য থেকে বের হয়ে যাও । ” আর তখনই সেই আত্মা বের হয়ে গেল ।
44016019	লাভের আশা চলে গেল দেখে মেয়েটির মনিবেরা পৌল আর সীলকে ধরে শহর-চকে নেতাদের কাছে টেনে নিয়ে গেল ।
44016020	তার পরে তারা শাসনকর্তাদের কাছে তাঁদের নিয়ে গিয়ে বলল , “ এই লোকেরা আমাদের শহরে গোলমাল বাধিয়েছে । এরা যিহূদী ।
44016021	এরা এমন সব আচার-ব্যবহারের বিষয় শিক্ষা দিচ্ছে যা রোমীয় হিসাবে আমাদের পক্ষে গ্রহণ করা বা পালন করা আইন-বিরুদ্ধ কাজ । ”
44016022	অন্যান্য লোকেরাও পৌল ও সীলের বিরুদ্ধে তাদের সংগে যোগ দিল । তখন শাসনকর্তারা আদেশ দিলেন যেন তাঁদের কাপড়-চোপড় ছিঁড়ে ফেলে বেত মারা হয় ।
44016023	ভীষণভাবে বেত মারবার পরে তাঁদের জেলখানায় রাখা হল , আর ভাল করে পাহারা দেবার জন্য জেল-রক্ষককে আদেশ দেওয়া হল ।
44016024	জেল-রক্ষক সেই আদেশ পেয়ে পৌল ও সীলকে জেলের ভিতরের ঘরে নিয়ে গেলেন এবং হাড়িকাঠ দিয়ে তাঁদের পা আটকে রাখলেন ।
44016025	তখন প্রায় রাত দুপুর । পৌল ও সীল প্রার্থনা করছিলেন এবং ঈশ্বরের উদ্দেশে প্রশংসা-গান করছিলেন । অন্য কয়েদীরা তা শুনছিল ।
44016026	এমন সময় হঠাৎ এক ভীষণ ভূমিকম্প হল এবং তাতে জেলখানার ভিত্তি পর্যন্ত কেঁপে উঠল । তখনই জেলের সমস্ত দরজা ও কয়েদীদের শিকল খুলে গেল ।
44016027	জেল-রক্ষক জেগে উঠলেন এবং জেলের দরজাগুলো খোলা দেখতে পেয়ে ছোরা বের করে আত্মহত্যা করতে চাইলেন । তিনি মনে করলেন সমস্ত কয়েদীই পালিয়ে গেছে ।
44016028	তখন পৌল চিৎকার করে বললেন , “ থামুন , নিজের ক্ষতি করবেন না ; আমরা সবাই এখানে আছি । ”
44016029	তখন সেই জেল-রক্ষক একজনকে বাতি আনতে বলে নিজে ছুটে ভিতরে গেলেন এবং ভয়ে কাঁপতে কাঁপতে পৌল ও সীলের পায়ে পড়লেন ।
44016030	তার পরে তিনি পৌল ও সীলকে বাইরে এনে জিজ্ঞাসা করলেন , “ বলুন , পাপ থেকে উদ্ধার পাবার জন্য আমাকে কি করতে হবে ? ”
44016031	তাঁরা বললেন , “ আপনি ও আপনার পরিবার প্রভু যীশুর উপর বিশ্বাস করুন , তাহলে পাপ থেকে উদ্ধার পাবেন । ”
44016032	পৌল আর সীল তখন জেল-রক্ষক ও তাঁর বাড়ীর সকলের কাছে প্রভুর বাক্য বললেন ।
44016033	জেল-রক্ষক সেই রাতেই পৌল আর সীলকে নিয়ে গিয়ে তাঁদের দেহের কাটা জায়গাগুলো ধুয়ে দিলেন , আর তিনি ও তাঁর পরিবারের অন্য সবাই তখনই বাপ্তিস্ম গ্রহণ করলেন ।
44016034	তার পরে তিনি পৌল ও সীলকে নিজের বাড়ীতে নিয়ে গিয়ে খেতে দিলেন । ঈশ্বরের উপর বিশ্বাস করে তাঁর পরিবারের সবাই খুব আনন্দিত হলেন ।
44016035	পরের দিন সকালবেলা শাসনকর্তারা তাঁদের কর্মচারীদের দিয়ে বলে পাঠালেন , “ ঐ লোকদের ছেড়ে দাও । ”
44016036	তখন জেল-রক্ষক পৌলকে বললেন , “ আপনাকে ও সীলকে ছেড়ে দেবার জন্য শাসনকর্তারা বলে পাঠিয়েছেন । আপনারা এখন বের হয়ে আসুন এবং শান্তিতে চলে যান । ”
44016037	তখন পৌল সেই কর্মচারীদের বললেন , “ আমরা রোমীয় , আমাদের বিচার না করেই সকলের সামনে বেত মারা হয়েছে এবং জেলে দেওয়া হয়েছে । এখন কি শাসনকর্তারা আমাদের গোপনে ছেড়ে দিতে চান ? তা হবে না ; তাঁরা নিজেরা এসে আমাদের বাইরে নিয়ে যান । ”
44016038	সেই কর্মচারীরা তখন এই কথা শাসনকর্তাদের জানাল । শাসনকর্তারা যখন শুনলেন পৌল আর সীল রোমীয় তখন তাঁরা ভয় পেলেন ।
44016039	তাঁরা পৌল আর সীলের কাছে গিয়ে ক্ষমা চাইলেন এবং তাঁদের জেলের বাইরে এনে শহর ছেড়ে যেতে অনুরোধ করলেন ।
44016040	পৌল আর সীল জেলখানা থেকে বাইরে এসে লুদিয়ার বাড়ীতে গেলেন । সেখানে বিশ্বাসী ভাইদের সংগে তাঁদের দেখা হল । ভাইদের উৎসাহ দেবার পর তাঁরা সেখান থেকে চলে গেলেন ।
44017001	পৌল ও সীল আম্‌ফিপলি ও আপল্লোনিয়া শহরের মধ্য দিয়ে থিষলনীকী শহরে গেলেন । সেখানে যিহূদীদের একটা সমাজ-ঘর ছিল ।
44017002	পৌল তাঁর নিয়ম মতই সেই সমাজ-ঘরে গেলেন এবং পর পর তিন বিশ্রামবারে লোকদের সংগে পবিত্র শাস্ত্র থেকে আলোচনা করলেন ।
44017003	তিনি লোকদের বুঝালেন এবং প্রমাণ করলেন যে , মশীহের কষ্টভোগ করবার এবং মৃত্যু থেকে জীবিত হয়ে উঠবার দরকার ছিল । তিনি বললেন , “ যে যীশুর কথা আমি আপনাদের কাছে প্রচার করছি সেই যীশুই হলেন মশীহ । ”
44017004	এই কথা শুনে কয়েকজন যিহূদী বিশ্বাস করে পৌল ও সীলের সংগে যোগ দিল । এছাড়া ঈশ্বরভক্ত অনেক গ্রীক এবং অনেক বিশেষ বিশেষ মহিলাও তাঁদের সংগে যোগ দিলেন ।
44017005	যিহূদীরা কিন্তু হিংসা করে বাজার থেকে কিছু দুষ্ট লোক যোগাড় করে এনে ভিড় জমাল এবং শহরের মধ্যে গোলমাল বাধিয়ে দিল । তারপর পৌল ও সীলের খোঁজ করে বাইরে লোকদের কাছে তাঁদের আনবার জন্য তারা যাসোনের বাড়ীর উপর যেন ঝাঁপিয়ে পড়ল ,
44017006	কিন্তু সেখানে তারা তাঁদের পেল না । তখন তারা যাসোন ও কয়েকজন বিশ্বাসী ভাইকে টেনে নিয়ে শহর-প্রশাসকদের কাছে গেল এবং চিৎকার করে বলল , “ যে লোকেরা সারা দুনিয়া তোলপাড় করে তুলেছে তারা এখন এখানেও উপস্থিত হয়েছে ;
44017007	আর যাসোন তার নিজের বাড়ীতে ওদের জায়গা দিয়েছে । ওরা সবাই সম্রাট কৈসরের আদেশ অমান্য করে বলছে যে , তিনি ছাড়া যীশু নামে আরও একজন রাজা আছেন । ”
44017008	এই সব কথা বলে সেই যিহূদীরা প্রশাসকদের ও লোকদের অস্থির করে তুলল ।
44017009	কিন্তু যাসোন ও অন্যেরা জামিনের টাকা দিলে পর তারা তাঁদের ছেড়ে দিল ।
44017010	রাত হলে পর বিশ্বাসী ভাইয়েরা পৌল ও সীলকে বিরয়াতে পাঠিয়ে দিল । সেখানে পৌঁছে তাঁরা যিহূদীদের সমাজ-ঘরে গেলেন ।
44017011	থিষলনীকীর যিহূদীদের চেয়ে বিরয়া শহরের যিহূদীদের মন অনেক বেশী খোলা ছিল । তারা খুব আগ্রহের সংগে ঈশ্বরের বাক্য শুনে তা গ্রহণ করল । পৌল যা বলেছেন তা সত্যি কিনা দেখবার জন্য প্রত্যেক দিন তারা শাস্ত্রের মধ্যে খোঁজ করত ।
44017012	অনেক যিহূদী যীশুর উপর বিশ্বাস করল ; এছাড়া অনেক বিশেষ গ্রীক মহিলা ও পুরুষও বিশ্বাস করলেন ।
44017013	থিষলনীকীর যিহূদীরা যখন শুনতে পেল পৌল বিরয়াতে ঈশ্বরের বাক্য প্রচার করছেন তখন তারা সেখানেও গেল এবং লোকদের উত্তেজিত করে গোলমাল বাধিয়ে দিল ।
44017014	বিশ্বাসী ভাইয়েরা তখনই পৌলকে সাগরের ধারে পাঠিয়ে দিল , কিন্তু সীল আর তীমথিয় বিরয়াতেই রইলেন ।
44017015	যে লোকেরা পৌলকে সংগে করে নিয়ে যাচ্ছিল তারা তাঁকে এথেন্স শহরে আনল । তারপর সেই লোকেরা সীল ও তীমথিয়ের জন্য এই আদেশ নিয়ে বিরয়াতে ফিরে গেল যে , সীল আর তীমথিয় যত শীঘ্র সম্ভব গিয়ে যেন পৌলের সংগে যোগ দেন ।
44017016	পৌল এথেন্স শহরে সীল ও তীমথিয়ের জন্য অপেক্ষা করবার সময় সেই শহর প্রতিমাতে পূর্ণ দেখলেন । তাতে তাঁর মন খুব ব্যাকুল হয়ে উঠল ।
44017017	তিনি সমাজ-ঘরের মধ্যে যিহূদীদের ও ঈশ্বরভক্ত গ্রীকদের সংগে আলোচনা করতে লাগলেন । এছাড়া যারা বাজারে আসত তাদের সংগেও তিনি দিনের পর দিন আলোচনা করতে থাকলেন ।
44017018	তখন ইপীকুরীয় ও স্তোয়িকীয় দলের কয়েকজন শিক্ষক পৌলের সংগে তর্ক জুড়ে দিলেন । তাঁদের মধ্যে কয়েকজন বললেন , “ এই বাচালটা কি বলতে চাইছে ? ” আবার অন্যেরা বললেন , “ বোধহয় সে বিদেশী দেব-দেবীর কথা প্রচার করছে । ” তাঁরা এই কথা বললেন কারণ পৌল যীশুর বিষয় এবং মৃত্যু থেকে জীবিত হয়ে উঠবার বিষয় প্রচার করছিলেন ।
44017019	তখন সেই শিক্ষকেরা পৌলকে আরেয়পাগের সভার সামনে উপস্থিত করলেন । সেখানে তাঁরা পৌলকে জিজ্ঞাসা করলেন , “ যে নতুন শিক্ষা আপনি দিচ্ছেন সেটা কি , তা কি আমরা জানতে পারি ?
44017020	কারণ আপনি এমন কতগুলো কথা বলছেন যা আমাদের কানে অদ্ভুত শোনাচ্ছে । সেইজন্য এই সব কথার মানে কি তা আমরা জানতে চাই । ”
44017021	তাঁরা এই কথা বললেন কারণ এথেন্সের সব লোকেরা এবং সেই শহরে যে বিদেশীরা থাকত তারা কেবল নতুন নতুন বিষয় নিয়ে কথা বলে এবং শুনে সময় কাটাত ।
44017022	তখন পৌল আরেয়পাগের সভার মধ্যে উঠে দাঁড়িয়ে বললেন , “ এথেন্স শহরের লোকেরা , শুনুন । আমি দেখতে পাচ্ছি যে , আপনারা সব দিক থেকেই খুব ধর্মভীরু ,
44017023	কারণ আমি ঘুরে বেড়াবার সময় আপনাদের উপাসনার জিনিসগুলো যখন দেখছিলাম তখন এমন একটা বেদী দেখতে পেলাম যার উপরে লেখা আছে , ‘ অজানা দেবতার উদ্দেশে । ’ আপনারা না জেনে যাঁর উপাসনা করছেন তাঁর সম্বন্ধে আমি আপনাদের কাছে প্রচার করছি ।
44017024	“ ঈশ্বর , যিনি এই পৃথিবী ও তার মধ্যে যা আছে সব কিছু তৈরী করেছেন , তিনিই স্বর্গ ও পৃথিবীর প্রভু । তিনি হাতে তৈরী কোন মন্দিরে বাস করেন না ।
44017025	তাঁর কোন অভাব নেই , সেইজন্য মানুষের হাত থেকে পূজা গ্রহণ করবারও তাঁর দরকার নেই , কারণ তিনিই সব মানুষকে জীবন , প্রাণবায়ু আর অন্যন্য সব কিছু দান করেন ।
44017026	তিনি একজন মানুষ থেকে সমস্ত জাতির লোক সৃষ্টি করেছেন যেন তারা সারা পৃথিবীতে বাস করে । তারা কখন কোথায় বাস করবে তাও তিনি ঠিক করে দিয়েছেন ।
44017027	ঈশ্বর এই কাজ করেছেন যেন মানুষ হাতড়াতে হাতড়াতে তাঁকে পেয়ে যাবার আশায় তাঁর খোঁজ করে । কিন্তু আসলে তিনি আমাদের কারও কাছ থেকে দূরে নন ,
44017028	কারণ তাঁর শক্তিতেই আমরা জীবন কাটাই ও চলাফেরা করি এবং বেঁচেও আছি । আপনাদের কয়েকজন কবিও বলেছেন , ‘ আমরাও তাঁর সন্তান । ’
44017029	“ তাহলে আমরা যখন ঈশ্বরের সন্তান তখন ঈশ্বরকে মানুষের হাত ও চিন্তাশক্তি দিয়ে তৈরী সোনা , রূপা বা পাথরের মূর্তি মনে করা আমাদের উচিত নয় ।
44017030	আগেকার দিনে মানুষ জানত না বলে ঈশ্বর এই সব দেখেও দেখেন নি । কিন্তু এখন তিনি সব জায়গায় সব লোককে পাপ থেকে মন ফিরাতে আদেশ দিচ্ছেন ,
44017031	কারণ তিনি এমন একটা দিন ঠিক করেছেন যে দিনে তাঁর নিযুক্ত লোকের দ্বারা তিনি ন্যায়ভাবে মানুষের বিচার করবেন । তিনি সেই লোককে মৃত্যু থেকে জীবিত করে তুলে সব মানুষের কাছে এর প্রমাণ দিয়েছেন । ”
44017032	মৃতদের আবার জীবিত হয়ে উঠবার কথা শুনে লোকদের মধ্যে কয়েকজন মুখ বাঁকাল , কিন্তু অন্যেরা বলল , “ এই বিষয়ে আপনার কথা আমরা আবার শুনব । ”
44017033	তখন পৌল সেই সভা ছেড়ে চলে গেলেন ।
44017034	কয়েকজন লোক পৌলের সংগে যোগ দিল এবং বিশ্বাস করল । সেই বিশ্বাসীদের মধ্যে দিয়নুষিয় নামে আরেয়পাগের সভার একজন সভ্য , দামারিস্‌নামে একজন স্ত্রীলোক এবং তাঁদের সংগে আরও কয়েকজন ছিলেন ।
44018001	এর পরে পৌল এথেন্স ছেড়ে করিন্থ শহরে গেলেন ।
44018002	সেখানে আকিলা নামে একজন যিহূদীর সংগে তাঁর দেখা হল । পন্ত প্রদেশে আকিলার জন্ম হয়েছিল । সম্রাট ক্লৌদিয় সমস্ত যিহূদীদের রোম ছেড়ে যেতে আদেশ দিয়েছিলেন । সেইজন্য কিছু দিন আগে আকিলা তাঁর স্ত্রী প্রিষ্কিল্লাকে নিয়ে ইটালী থেকে করিন্থে এসেছিলেন । পৌল তাঁদের কাছে গেলেন ।
44018003	তাঁদের মত তিনিও তাম্বু তৈরীর কাজ করতেন বলে তাঁদের সংগে থেকে কাজ করতে লাগলেন ।
44018004	প্রত্যেক বিশ্রামবারে পৌল সমাজ-ঘরে গিয়ে যীশুর বিষয় আলোচনা করতেন এবং গ্রীক ও যিহূদীদের যীশুর পথে আনতে চেষ্টা করতেন ।
44018005	সীল ও তীমথিয় ম্যাসিডোনিয়া থেকে আসলে পর পৌল কেবল ঈশ্বরের বাক্য প্রচার করে তাঁর সমস্ত সময় কাটাতে লাগলেন । তিনি যিহূদীদের কাছে সাক্ষ্য দিতেন যে , যীশুই মশীহ ।
44018006	কিন্তু যিহূদীরা যখন পৌলের বিরুদ্ধে কথা বলে তাঁকে অপমান করতে লাগল তখন পৌল তাদের বিরুদ্ধে তাঁর কাপড়-চোপড় ঝেড়ে ফেললেন এবং বললেন , “ আপনাদের রক্তের দায় আপনাদের নিজেদের মাথার উপরেই থাকুক । এই বিষয়ে আমার কোন দোষ নেই । এখন থেকে আমি অযিহূদীদের কাছে যাব । ”
44018007	এর পরে পৌল সমাজ-ঘর ছেড়ে তিতিয়-যুষ্ট নামে একজন লোকের ঘরে গেলেন । এই লোকের বাড়ী সমাজ-ঘরের পাশেই ছিল এবং ইনি অযিহূদী হয়েও ঈশ্বরের উপাসনা করতেন ।
44018008	সমাজ-ঘরের কর্তা ক্রীষ্প ও তাঁর বাড়ীর সবাই প্রভুর উপর বিশ্বাস করলেন । এছাড়া করিন্থীয়দের মধ্যে অনেকেই পৌলের কথা শুনে বিশ্বাস করল এবং বাপ্তিস্ম গ্রহণ করল ।
44018009	একদিন রাতের বেলা প্রভু একটা দর্শনের মধ্য দিয়ে পৌলকে এই কথা বললেন , “ ভয় কোরো না , কথা বলতে থাক , চুপ করে থেকো না ;
44018010	কারণ আমি তোমার সংগে সংগে আছি । তোমাকে আক্রমণ করে কেউ তোমার ক্ষতি করবে না , কারণ এই শহরে আমার অনেক লোক আছে । ”
44018011	এতে পৌল দেড় বছর সেই শহরে থেকে লোকদের ঈশ্বরের বাক্য শিক্ষা দিলেন ।
44018012	গাল্লিয়ো যখন আখায়া প্রদেশের শাসনকর্তা ছিলেন তখন যিহূদীরা সবাই মিলে পৌলকে ধরে বিচারের জন্য আদালতে আনল ।
44018013	তারা বলল , “ এই লোকটা এমনভাবে ঈশ্বরের উপাসনা করতে উস্‌কে দিচ্ছে যা আইন-কানুনের বিরুদ্ধে । ”
44018014	পৌল কথা বলতে যাবেন এমন সময় গাল্লিয়ো যিহূদীদের বললেন , “ যিহূদীরা , এটা যদি কোন অন্যায় বা ভীষণ কোন দোষের ব্যাপার হত তবে তোমাদের কথা শোনা আমার পক্ষে ঠিক কাজ হত ।
44018015	কিন্তু এটা যখন বিশেষ কোন কথার ব্যাপার , কারও নামের ব্যাপার ও তোমাদের আইন-কানুনের ব্যাপার , তখন তোমরাই এর মীমাংসা কর । আমি ঐ সব ব্যাপারের বিচার করব না । ”
44018016	এই কথা বলে তিনি আদালত থেকে তাদের বের করে দেবার আদেশ দিলেন ।
44018017	তখন সেই যিহূদীরা সবাই মিলে সমাজ-ঘরের কর্তা সোস্থিনীকে ধরে আদালতের সামনে মারধর করল ; গাল্লিয়ো কিন্তু তা চেয়েও দেখলেন না ।
44018018	বেশ কিছু দিন করিন্থে কাটাবার পরে পৌল বিশ্বাসী ভাইদের কাছ থেকে বিদায় নিলেন এবং আকিলা ও পিষ্কিল্লার সংগে জলপথে সিরিয়া দেশে আসলেন । পৌল একটা মানত করেছিলেন বলে যাত্রা করবার আগে কিংক্রিয়া বন্দরে তাঁর মাথার চুল কেটে ফেলেছিলেন ।
44018019	ইফিষ শহরে পৌঁছে তিনি প্রিষ্কিল্লা ও আকিলার সংগ ছাড়লেন । পরে তিনি নিজেই সমাজ-ঘরে গিয়ে যিহূদীদের সংগে যীশুর বিষয় আলোচনা করতে লাগলেন ।
44018020	যিহূদীরা তাঁকে তাদের সংগে কিছু দিন থাকতে বলল , কিন্তু তিনি রাজী হলেন না ।
44018021	তবে সেখান থেকে চলে যাবার সময় তিনি বললেন , “ ঈশ্বরের ইচ্ছা হলে আমি আবার ফিরে আসব । ” তারপর তিনি ইফিষ থেকে জাহাজে করে রওনা হলেন ।
44018022	তিনি কৈসরিয়া শহরে পৌঁছে জাহাজ থেকে নেমে যিরূশালেমে গেলেন । সেখানে মণ্ডলীর লোকদের শুভেচ্ছা জানাবার পরে তিনি আন্তিয়খিয়াতে গেলেন ।
44018023	আন্তিয়খিয়াতে কিছু দিন কাটাবার পর তিনি সেখান থেকে যাত্রা করলেন এবং গালাতিয়া ও ফরুগিয়া প্রদেশের এক জায়গা থেকে অন্য জায়গায় ঘুরে ঘুরে শিষ্যদের বিশ্বাস বাড়িয়ে তাদের শক্তিশালী করে তুললেন ।
44018024	এর মধ্যে আপল্লো নামে একজন যিহূদী ইফিষে আসলেন । আলেক্‌জান্দ্রিয়া শহরে তাঁর বাড়ী ছিল । তিনি একজন ভাল বক্তা ছিলেন এবং পবিত্র শাস্ত্র খুব ভাল করে জানতেন ।
44018025	প্রভুর পথের বিষয় তিনি শিক্ষা পেয়েছিলেন । তিনি খুব আগ্রহের সংগে কথা বলতেন এবং যীশুর বিষয় ঠিকভাবে শিক্ষা দিতেন , কিন্তু যোহনের বাপ্তিস্ম ছাড়া আর কোন বাপ্তিস্মের কথা তিনি জানতেন না ।
44018026	তিনি খুব সাহসের সংগে সমাজ-ঘরে কথা বলতে আরম্ভ করলেন । তখন প্রিষ্কিল্লা ও আকিলা আপল্লোর কথা শুনে তাঁকে তাঁদের বাড়ীতে নিমন্ত্রণ করলেন এবং ঈশ্বরের পথের বিষয় আরও ভাল করে তাঁকে বুঝিয়ে দিলেন ।
44018027	পরে আপল্লো যখন আখায়াতে যেতে চাইলেন তখন ইফিষের বিশ্বাসী ভাইয়েরা তাঁকে উৎসাহ দিল । আখায়ার শিষ্যেরা যেন আপল্লোকে গ্রহণ করে এইজন্য ইফিষীয় ভাইয়েরা আখায়াতে চিঠি লিখল । ঈশ্বরের দয়ায় আখায়াতে যারা বিশ্বাসী হয়েছিল আপল্লো সেখানে পৌঁছে তাদের খুব সাহায্য করলেন ।
44018028	যীশুই যে মশীহ তা তিনি পবিত্র শাস্ত্রের মধ্য থেকে প্রমাণ করলেন এবং সকলের সামনেই খুব জোরালো যুক্তি দিয়ে তর্কে যিহূদীদের হারিয়ে দিলেন ।
44019001	আপল্লো যখন করিন্থে ছিলেন সেই সময় পৌল এশিয়া প্রদেশের মধ্য দিয়ে ইফিষে আসলেন । সেখানে তিনি কয়েকজন শিষ্যের দেখা পেয়ে তাদের জিজ্ঞাসা করলেন , “ আপনারা যখন প্রভু যীশুর উপর বিশ্বাস করেছিলেন তখন কি পবিত্র আত্মা পেয়েছিলেন ? ” তারা তাঁকে বলল , “ পবিত্র আত্মা যে আছেন সেই কথা আমরা শুনিই নি । ”
44019002	
44019003	তখন পৌল বললেন , “ তবে আপনারা কোন্‌বাপ্তিস্ম পেয়েছিলেন ? ” তারা বলল , “ যোহনের বাপ্তিস্ম । ”
44019004	পৌল বললেন , “ পাপ থেকে মন ফিরিয়ে যে বাপ্তিস্ম গ্রহণ , সেটাই ছিল যোহনের বাপ্তিস্ম । যোহন লোকদের বলেছিলেন , তাঁর পরে যিনি আসছেন তাঁর উপরে , অর্থাৎ যীশুর উপরে বিশ্বাস করতে হবে । ”
44019005	এই কথা শুনে সেই শিষ্যেরা প্রভু যীশুর নামে বাপ্তিস্ম গ্রহণ করল ।
44019006	তখন পৌল তাদের উপর হাত রাখলে পর তাদের উপর পবিত্র আত্মা আসলেন , আর তারা ভিন্ন ভিন্ন ভাষায় কথা বলতে ও নবী হিসাবে ঈশ্বরের বাক্য বলতে লাগল ।
44019007	সেই শিষ্যেরা সংখ্যায় কমবেশ বারোজন ছিল ।
44019008	এর পরে পৌল সমাজ-ঘরে গেলেন এবং তিন মাস পর্যন্ত খুব সাহসের সংগে কথা বললেন । ঈশ্বরের রাজ্য সম্বন্ধে তিনি যুক্তি-তর্কের মধ্য দিয়ে লোকদের বিশ্বাস জন্মাবার চেষ্টা করতে লাগলেন ।
44019009	কিন্তু তাদের মধ্যে কয়েকজনের মন কঠিন হয়ে গিয়েছিল বলে তারা বিশ্বাস করতে চাইল না এবং সকলের সামনে যীশুর পথের বিষয়ে অনেক নিন্দা করতে লাগল । তখন পৌল তাদের ছেড়ে চলে গেলেন । তিনি শিষ্যদের সংগে নিয়ে তুরান্ন নামে একজন শিক্ষকের বক্তৃতা দেবার ঘরে গিয়ে প্রত্যেক দিন যুক্তি-তর্কের সংগে আলোচনা করতে লাগলেন ।
44019010	দু ’ বছর এইভাবেই চলল । তাতে যে যিহূদী ও গ্রীকেরা এশিয়া প্রদেশে থাকত তারা সবাই প্রভুর বাক্য শুনতে পেল ।
44019011	ঈশ্বর পৌলের মধ্য দিয়ে খুব আশ্চর্য আশ্চর্য কাজ করতে লাগলেন ।
44019012	তাঁর ব্যবহার করা গামছা ও গায়ের কাপড় রোগীদের কাছে নিয়ে গেলে পর তাদের অসুখ ভাল হয়ে যেত এবং মন্দ আত্মারাও ছেড়ে যেত ।
44019013	কয়েকজন যিহূদী মন্দ আত্মা ছাড়িয়ে বেড়াত । প্রভু যীশুর নাম ব্যবহার করে তারা মন্দ আত্মায় পাওয়া লোকদের সুস্থ করবার চেষ্টা করতে লাগল । তারা বলত , “ পৌল যাঁর বিষয় প্রচার করেন সেই যীশুর নামে আমি তোমাদের বের হয়ে যাবার আদেশ দিচ্ছি । ”
44019014	তাদের মধ্যে স্কিবা নামে একজন যিহূদী প্রধান পুরোহিতের সাতটি ছেলে ঐ রকম করত ।
44019015	একবার যখন তারা ঐ রকম করছিল তখন মন্দ আত্মা তাদের বলল , “ আমি যীশুকেও চিনি , পৌলকেও চিনি , কিন্তু তোমরা কারা ? ”
44019016	যে লোকটিকে মন্দ আত্মায় পেয়েছিল সে তখন সেই সাতজনের উপর লাফিয়ে পড়ল আর তাদের সবাইকে এমনভাবে আঘাত করল যে , তারা ক্ষত-বিক্ষত হয়ে উলংগ অবস্থায় সেই বাড়ী থেকে পালিয়ে গেল ।
44019017	এই খবর যখন ইফিষে বাসকারী যিহূদী ও গ্রীকেরা জানতে পারল তখন তারা সবাই খুব ভয় পেল , আর প্রভু যীশুর নামের খুব গৌরব হল ।
44019018	যারা প্রভু যীশুর উপর বিশ্বাস করেছিল এমন অনেক লোক তখন এসে খোলাখুলিভাবেই তাদের মন্দ কাজের বিষয় স্বীকার করল ।
44019019	যারা যাদুর খেলা দেখাত তাদের মধ্যে অনেকে তাদের বই-পুঁথি একসংগে জড়ো করে সবার সামনেই সেগুলো পুড়িয়ে দিল । বইগুলোর দাম হিসাব করলে দেখা গেল পঞ্চাশ হাজার দীনার ।
44019020	প্রভুর বাক্য এইভাবে ছড়িয়ে পড়ল এবং তার শক্তি লোকদের মনে আরও বেশী করে কাজ করতে লাগল ।
44019021	এই সব ঘটবার পর পৌল ঠিক করলেন তিনি ম্যাসিডোনিয়া ও আখায়া হয়ে যিরূশালেমে যাবেন । তিনি বললেন , “ যিরূশালেমে যাবার পরে আমাকে রোম শহরেও যেতে হবে । ”
44019022	পরে তিনি তীমথিয় ও ইরাস্ত নামে তাঁর দু ’ জন সাহায্যকারীকে ম্যাসিডোনিয়াতে পাঠিয়ে দিলেন , আর এদিকে তিনি আরও কিছু দিন এশিয়া প্রদেশে রইলেন ।
44019023	সেই সময়ে যীশুর পথের বিষয় নিয়ে খুব গোলমাল শুরু হল ।
44019024	দীমীত্রিয় নামে একজন স্বর্ণকার দেবী আর্তেমিসের মন্দিরের মত ছোট ছোট রূপার মন্দির তৈরী করত । এতে মিস্ত্রিদের খুব লাভ হত ।
44019025	দীমীত্রিয় সেই মিস্ত্রিদের ও তাদের মত অন্যান্য কারিগরদের এক জায়গায় ডেকে বলল , “ ভাইয়েরা , তোমরা তো জান যে , এই ব্যবসা দিয়ে আমাদের আয় বেশ ভালই হয় ।
44019026	কিন্তু তোমরা দেখতে ও শুনতে পাচ্ছ যে , পৌল নামে ঐ লোকটা আমাদের এই ইফিষে এবং বলতে গেলে প্রায় সমস্ত এশিয়া প্রদেশের অনেক লোকদের বিশ্বাস জন্মিয়ে তাদের ভুল পথে নিয়ে গেছে । সে বলে যে , হাতে তৈরী দেব-দেবীরা কিছুই নয় ।
44019027	এতে কেবল যে আমাদের ব্যবসার সুনাম যাবে তা নয় , কিন্তু মহান দেবী আর্তেমিসের মন্দিরও মিথ্যা হয়ে যাবে । আর এশিয়া প্রদেশের সব লোকেরা , এমন কি , জগতের সবাই যে দেবীর উপাসনা করে তিনি নিজেও মহান থাকবেন না । ”
44019028	এই কথা শুনে সেই লোকেরা রেগে আগুন হয়ে গেল এবং চিৎকার করে বলতে লাগল , “ ইফিষীয়দের আর্তেমিস দেবীই মহান । ”
44019029	আর দেখতে না দেখতে সমস্ত শহরটা হট্টগোলে পূর্ণ হয়ে গেল । গাইয় ও আরিষ্টার্খ নামে ম্যাসিডোনিয়ার যে দু ’ জন লোক তখন পৌলের সংগে যাচ্ছিলেন লোকেরা তাদের ধরল এবং সবাই একসংগে সভা বসবার স্থানে ছুটে গেল ।
44019030	পৌল ভিড়ের সামনে যেতে চাইলেন কিন্তু শিষ্যেরা তাঁকে যেতে দিল না ।
44019031	সেই প্রদেশের কয়েকজন রাজকর্মচারী পৌলের বন্ধু ছিলেন । তাঁরাও পৌলকে খবর পাঠিয়ে বিশেষভাবে অনুরোধ করলেন যেন তিনি বিপদের ঝুঁকি নিয়ে সেই সভার স্থানে না যান ।
44019032	এর মধ্যে সভাতে গোলমাল হতেই থাকল । কিছু লোক এক কথা বলে চিৎকার করছিল , আবার কিছু লোক অন্য কথা বলে চিৎকার করছিল । বেশীর ভাগ লোক জানতই না কেন তারা সেই সভাতে উপস্থিত হয়েছে ।
44019033	যিহূদীরা আলেক্‌সান্দরকে সামনে ঠেলে দিলে পর কয়েকজন লোক তাকে বলে দিল কি বলতে হবে । তখন আলেক্‌সান্দর লোকদের সামনে নিজের পক্ষে কথা বলবার জন্য হাতের ইশারায় লোকদের চুপ করাতে চেষ্টা করল ।
44019034	কিন্তু লোকেরা যখন জানতে পারল যে , আলেক্‌সান্দর যিহূদী তখন সবাই একসংগে প্রায় দু ’ ঘণ্টা ধরে এই বলে চিৎকার করল , “ ইফিষীয়দের আর্তেমিস দেবীই মহান । ”
44019035	শেষে শহরের একজন বিশেষ সরকারী কর্মচারী লোকদের চুপ করিয়ে বললেন , “ ইফিষীয় লোকেরা , এই কথা সবাই জানে যে , মহান আর্তেমিস দেবীর মন্দিরের এবং আকাশ থেকে তাঁর যে মূর্তি পড়েছে তার রক্ষাকারী হল ইফিষ শহর ।
44019036	এই সত্যি কথা যখন অস্বীকার করা যায় না তখন বোকার মত কাজ না করে তোমাদের চুপ করে থাকাই উচিত ।
44019037	যদিও এই লোকেরা আমাদের মন্দিরগুলো থেকে চুরিও করে নি এবং আমাদের দেবীর নিন্দাও করে নি , তবুও এই লোকদের তোমরা এখানে এনেছ ।
44019038	যদি দীমীত্রিয় ও তার সংগী-মিস্ত্রিরা কারও বিরুদ্ধে কোন কথা বলতে চায় তবে আদালত তো খোলাই আছে আর শাসনকর্তারাও সেখানে আছেন । তারা সেখানে মকদ্দমা করতে পারে ।
44019039	কিন্তু তোমরা যদি আরও বেশী কিছু বলতে চাও তবে সাধারণ সভার মধ্যে তার মীমাংসা করতে হবে ।
44019040	আজকের ঘটনায় দাংগা-হাংগামা বাধাবার জন্য আমাদেরই উপর দোষ পড়বার ভয় আছে । যদি তা-ই হয় তবে আমরা এই গোলমালের কোন কারণ দেখাতে পারব না , কারণ এই গোলমালের কোন কারণই নেই । ”
44019041	এই বলে তিনি সভা ভেংগে দিলেন ।
44020001	গোলমাল থামলে পর পৌল শিষ্যদের ডেকে পাঠালেন । তাদের উৎসাহ দেবার পরে তাদের কাছ থেকে বিদায় নিয়ে তিনি ম্যাসিডোনিয়ার দিকে যাত্রা করলেন ।
44020002	ম্যাসিডোনিয়ার মধ্য দিয়ে যাবার সময় তিনি অনেক কথা বলে লোকদের উৎসাহ দিলেন । পরে তিনি গ্রীস , অর্থাৎ আখায়া প্রদেশে গিয়ে সেখানে তিন মাস রইলেন । তার পরে তিনি জাহাজে করে সিরিয়া দেশে রওনা হবার আগে জানতে পারলেন যিহূদীরা তাঁর বিরুদ্ধে ষড়যন্ত্র করছে । তখন তিনি আবার ম্যাসিডোনিয়ার মধ্য দিয়ে ফিরে যাওয়া ঠিক করলেন ।
44020003	
44020004	বিরয়া থেকে পুর্হের ছেলে সোপাত্র , থিষলনীকী থেকে আরিষ্টার্খ ও সিকুন্দ , দর্বী থেকে গাইয় , তীমথিয় এবং এশিয়া থেকে তুখিক ও ত্রফিম পৌলের সংগে গেলেন ।
44020005	এই লোকেরা আগে গিয়ে ত্রোয়া শহরে আমাদের জন্য অপেক্ষা করলেন ।
44020006	খামিহীন রুটির পর্বের পরে আমরা জলপথে ফিলিপী থেকে যাত্রা করলাম এবং পাঁচ দিন পরে ত্রোয়াতে তাঁদের সংগে যোগ দিলাম । ত্রোয়াতে আমরা সাত দিন ছিলাম ।
44020007	সপ্তার প্রথম দিনে প্রভুর ভোজ গ্রহণ করবার জন্য আমরা একসংগে মিলিত হলাম । তখন পৌল লোকদের কাছে প্রচার করতে লাগলেন । পরের দিন তাঁর চলে যাবার কথা ছিল বলে তিনি মাঝরাত পর্যন্ত কথা বলতেই থাকলেন ।
44020008	আমরা উপরতলার যে ঘরে মিলিত হয়েছিলাম সেখানে অনেকগুলো বাতি ছিল ।
44020009	উতুখ্‌নামে একজন যুবক সেই ঘরের জানলার উপর বসে ছিল । পৌল অনেকক্ষণ ধরে কথা বলছিলেন বলে সে আস্তে আস্তে ঘুমিয়ে পড়ল । ঘুম গাঢ় হলে পর সে তিনতলা থেকে নীচে পড়ে গেল এবং তাকে মৃত অবস্থায় তুলে নেওয়া হল ।
44020010	তখন পৌল নীচে নেমে গেলেন এবং সেই যুবকের উপর ঝুঁকে তাকে জড়িয়ে ধরে বললেন , “ তোমরা ভয় কোরো না , সে বেঁচে আছে । ”
44020011	এর পরে পৌল আবার উপরতলায় গিয়ে প্রভুর ভোজ গ্রহণ করলেন এবং অনেকক্ষণ ধরে ভোর পর্যন্ত কথা বলবার পর তিনি চলে গেলেন ।
44020012	লোকেরা সেই যুবককে জীবিত অবস্থায় বাড়ী নিয়ে গেল এবং খুব সান্ত্বনা পেল ।
44020013	আমরা আগে গিয়ে জাহাজে উঠে আঃস বন্দরের দিকে যাত্রা করলাম । সেখান থেকে পৌলকে তুলে নেবার কথা ছিল । তাঁকে তুলে নেবার কথা তিনি আমাদের বলেছিলেন কারণ তিনি হাঁটা-পথে সেখানে যেতে চেয়েছিলেন ।
44020014	আঃসে আমাদের সংগে তাঁর দেখা হলে পর আমরা তাঁকে জাহাজে তুলে নিলাম ও মিতুলীনীতে আসলাম ।
44020015	পরের দিন আমরা সেখান থেকে যাত্রা করে খীয় দ্বীপের কাছে পৌঁছালাম । তার পরের দিন আমরা সাগর পার হয়ে সামঃ দ্বীপে গেলাম । এর পরের দিন আমরা মিলীত্‌বন্দরে গিয়ে পৌঁছালাম ।
44020016	এশিয়া প্রদেশে পৌলকে যাতে দেরি করতে না হয় সেইজন্য তিনি ঠিক করেছিলেন যে , তিনি ইফিষে না থেমে তার কাছ দিয়ে চলে যাবেন । যিরূশালেমে পৌঁছাবার জন্য তিনি তাড়াহুড়া করছিলেন যেন সম্ভব হলে পঞ্চাশত্তমীর দিনে সেখানে উপস্থিত থাকতে পারেন ।
44020017	পৌল মিলীত্‌থেকে ইফিষে লোক পাঠিয়ে সেখানকার মণ্ডলীর নেতাদের ডেকে পাঠালেন ।
44020018	তাঁরা সেখানে পৌঁছালে পর পৌল তাঁদের বললেন , “ এশিয়া প্রদেশে আসবার পরে প্রথম দিন থেকে সব সময় আপনাদের সংগে আমি কিভাবে কাটিয়েছি তা তো আপনারা জানেন ।
44020019	যিহূদীদের নানা ষড়যন্ত্রের দরুন আমাকে ভীষণ পরীক্ষার মধ্যে পড়তে হয়েছিল , কিন্তু আমি খুব নম্রভাবে চোখের জলের সংগে প্রভুর দাস হয়ে তাঁর সেবা করেছি ।
44020020	আপনাদের যাতে সাহায্য হয় এমন কোন কিছুই আমি আপনাদের কাছে না বলে চুপ করে থাকি নি , বরং বাইরে খোলাখুলিভাবে এবং আপনাদের ঘরে ঘরে শিক্ষা দিয়েছি ও প্রচার করেছি ।
44020021	যিহূদী ও গ্রীকদের কাছে আমি বিশেষ জোর দিয়ে জানিয়েছি যে , পাপ থেকে মন ফিরিয়ে ঈশ্বরের দিকে তাদের ফিরতে হবে এবং আমাদের প্রভু যীশুর উপর বিশ্বাস করতে হবে ।
44020022	“ এখন আমি পবিত্র আত্মার বাধ্য হয়ে যিরূশালেমে যাচ্ছি । সেখানে আমার উপর কি ঘটবে তা আমি জানি না ।
44020023	আমি কেবল এই কথা জানি , পবিত্র আত্মা প্রত্যেক শহরে আমাকে এই কথা জানিয়ে দিচ্ছেন যে , আমাকে জেল খাটতে ও কষ্ট পেতে হবে ।
44020024	কিন্তু আমার কাছে আমার প্রাণের কোন দাম নেই । আমার একমাত্র ইচ্ছা এই , যেন আমি শেষ পর্যন্ত দৌড়াতে পারি , অর্থাৎ প্রভু যীশু যে কাজের ভার আমাকে দিয়েছেন তা শেষ করতে পারি । সেই কাজ হল ঈশ্বরের দয়ার সুখবরের বিষয়ে সাক্ষ্য দেওয়া ।
44020025	“ এখন আমি এই কথা জানি যে , আপনাদের যাঁদের কাছে আমি গিয়ে ঈশ্বরের রাজ্যের বিষয়ে প্রচার করেছি তাঁদের কেউই আমাকে আর দেখতে পাবেন না ।
44020026	সেইজন্য আজ আমি আপনাদের পরিষ্কার ভাবে বলছি , কারও রক্তের দায়ী আমি নই ,
44020027	কারণ ঈশ্বর কি চান তা আপনাদের জানাতে আমি কখনও পিছপা হই নি ।
44020028	আপনারা নিজেদের সম্বন্ধে সতর্ক থাকুন , আর পবিত্র আত্মা যে বিশ্বাসী দলের ভার পরিচালক হিসাবে আপনাদের উপর দিয়েছেন তাদের সম্বন্ধেও সতর্ক থাকুন । রাখাল যেমন তার ভেড়ার পালের দেখাশোনা করে ঠিক তেমনি করে আপনারাও পালক হিসাবে ঈশ্বরের মণ্ডলীর দেখাশোনা করুন । ঈশ্বর সেই মণ্ডলীকে নিজের রক্ত দিয়ে কিনেছেন ।
44020029	আমি জানি যে , আমি চলে যাবার পর লোকেরা হিংস্র নেকড়ে বাঘের মত করে আপনাদের মধ্যে আসবে এবং ভেড়ার পালের ক্ষতি করবে ।
44020030	এমন কি , আপনাদের নিজেদের মধ্য থেকে লোকেরা উঠে ঈশ্বরের সত্যকে মিথ্যা বানাবার চেষ্টা করবে যেন বিশ্বাসীদের নিজেদের দলে টানতে পারে ।
44020031	এইজন্য আপনারা সাবধান থাকুন । মনে রাখবেন , তিন বছর ধরে দিনরাত চোখের জলের সংগে আমি আপনাদের প্রত্যেককে সাবধান করেছিলাম , কখনও চুপ করে থাকি নি ।
44020032	“ ঈশ্বর ও তাঁর বাক্যের হাতে এখন আমি আপনাদের তুলে দিচ্ছি । ঈশ্বরের বাক্য তাঁর দয়ার বিষয় বলে , আর আপনাদের গড়ে তুলবার ক্ষমতা সেই বাক্যের আছে । এছাড়া ঈশ্বর তাঁর নিজের লোকদের জন্য যা কিছু রেখেছেন সেই বাক্য আপনাদের তাও দিতে পারবে ।
44020033	কারও সোনা , রূপা বা কাপড়-চোপড়ের উপরে আমি লোভ করি নি ।
44020034	আপনারা নিজেরাই তো জানেন যে , আমার এই দুই হাত আমার ও আমার সংগীদের সমস্ত অভাব মিটিয়েছে ।
44020035	আমি যা করেছি তা সব কিছুতেই আপনাদের দেখিয়েছি যে , এই রকম কঠিন পরিশ্রমের দ্বারা দুর্বলদের সাহায্য করা উচিত এবং প্রভু যীশুর এই কথা আমাদের মনে রাখা উচিত যে , ‘ পাওয়ার চেয়ে দেওয়াতে আরও বেশী আশীর্বাদ রয়েছে । ’ ”
44020036	এই কথা বলবার পর পৌল সবার সংগে হাঁটু পেতে প্রার্থনা করলেন ।
44020037	পরে মণ্ডলীর নেতারা সবাই পৌলকে জড়িয়ে ধরে চুমু দিলেন এবং কাঁদতে লাগলেন ।
44020038	পৌলের মুখ আর তাঁরা দেখতে পাবেন না , বিশেষ করে এই কথার জন্য তাঁরা খুব বেশী দুঃখ পেলেন । এর পরে তাঁরা তাঁর সংগে সংগে জাহাজ পর্যন্ত গেলেন ।
44021001	ইফিষের মণ্ডলীর নেতাদের কাছ থেকে বিদায় নিয়ে আমরা জাহাজে করে সোজা কো দ্বীপে গেলাম । পরের দিন আমরা রোদঃ দ্বীপে আসলাম । তারপর সেখান থেকে পাতারা শহরে গেলাম । সেখানে আমরা ফৈনীকিয়া যাবার একটা জাহাজ পেলাম ।
44021002	তখন আমরা সেই জাহাজে উঠে রওনা হলাম ।
44021003	পরে সাইপ্রাস দ্বীপ দেখতে পেয়ে তার দক্ষিণ দিক দিয়ে ঘুরে আমরা সিরিয়া দেশের সোর শহরে গিয়ে জাহাজ থেকে নামলাম । সেখানে আমাদের জাহাজের মালপত্র নামাবার কথা ছিল ।
44021004	সেখানকার শিষ্যদের খুঁজে পেয়ে আমরা তাদের সংগে সাত দিন রইলাম । সেই শিষ্যেরা পবিত্র আত্মার মধ্য দিয়ে পৌলকে অনুরোধ করল যেন তিনি যিরূশালেমে না যান ।
44021005	কিন্তু সেই দিনগুলো কেটে গেলে পর আমরা তাদের ছেড়ে আমাদের পথে রওনা হলাম । সব শিষ্যেরা এবং তাদের স্ত্রী ও ছেলেমেয়েরা আমাদের সংগে সংগে শহরের বাইরে আসল । পরে সাগরের কিনারে আমরা হাঁটু পেতে প্রার্থনা করলাম ।
44021006	তারপর একে অন্যের কাছ থেকে বিদায় নিয়ে আমরা জাহাজে উঠলাম এবং তারা বাড়ী ফিরে গেল ।
44021007	সোর থেকে যাত্রা করে আমরা তলিমায়িতে পৌঁছালাম । সেখানে বিশ্বাসী ভাইদের শুভেচ্ছা জানিয়ে তাদের সংগে এক দিন রইলাম ।
44021008	পরদিন আমরা যাত্রা করে কৈসরিয়াতে পৌঁছালাম এবং সুখবর প্রচারক ফিলিপের বাড়ীতে রইলাম । ইনি ছিলেন যিরূশালেম মণ্ডলীর সেই সাতজন সেবাকারীর মধ্যে একজন ।
44021009	তাঁর চারজন অবিবাহিতা মেয়ে ছিল । তাঁরা লোকদের কাছে নবী হিসাবে ঈশ্বরের বাক্য বলতেন ।
44021010	আমরা সেখানে বেশ কয়েকদিন থাকবার পর যিহূদিয়া থেকে আগাব নামে একজন নবী আসলেন ।
44021011	তিনি আমাদের কাছে এসে পৌলের কোমর-বাঁধনি খুলে নিলেন এবং তা দিয়ে নিজের হাত-পা বেঁধে বললেন , “ পবিত্র আত্মা বলছেন , ‘ যিরূশালেমের যিহূদীরা এই কোমর-বাঁধনির মালিককে এইভাবে বাঁধবে এবং অযিহূদীদের হাতে দেবে । ’ ”
44021012	এই কথা শুনে সেখানকার লোকেরা এবং আমরা পৌলকে বিশেষ ভাবে অনুরোধ করলাম যেন তিনি যিরূশালেমে না যান ।
44021013	তখন পৌল বললেন , “ তোমরা কেঁদে আমার মনে দুঃখ দিচ্ছ কেন ? প্রভু যীশুর জন্য আমি যিরূশালেমে কেবল বন্দী হতে নয় , মরতেও প্রস্তুত আছি । ”
44021014	তাঁকে থামাতে না পেরে আমরা চুপ করলাম এবং পরে বললাম , “ প্রভুর ইচ্ছামত হোক । ”
44021015	এর পরে আমরা জিনিসপত্র গুছিয়ে নিয়ে যিরূশালেমে গেলাম ।
44021016	কৈসরিয়ার কয়েকজন শিষ্য আমাদের সংগে চলল এবং ম্নাসোন নামে সাইপ্রাস দ্বীপের একজন লোকের বাড়ীতে নিয়ে গেল । এঁরই বাড়ীতে আমাদের থাকবার কথা ছিল । ইনি ছিলেন প্রথম শিষ্যদের মধ্যে একজন ।
44021017	যিরূশালেমে পৌঁছালে পর বিশ্বাসী ভাইয়েরা খুশী হয়ে আমাদের গ্রহণ করল ।
44021018	পরদিন পৌল আমাদের সংগে যাকোবকে দেখতে গেলেন । সেখানে মণ্ডলীর সব নেতারা উপস্থিত ছিলেন ।
44021019	পৌল তাঁদের শুভেচ্ছা জানালেন এবং তাঁর প্রচারের মধ্য দিয়ে ঈশ্বর কিভাবে অযিহূদীদের মধ্যে কাজ করেছেন তা এক এক করে বললেন ।
44021020	এই কথা শুনে সেই নেতারা ঈশ্বরের গৌরব করলেন এবং পৌলকে বললেন , “ ভাই , তুমি তো দেখছ , কত হাজার হাজার যিহূদী যীশুর উপর বিশ্বাস করেছে , আর তারা সবাই মোশির আইন-কানুন পালন করবার জন্য খুবই আগ্রহী ।
44021021	তারা খবর পেয়েছে , অযিহূদীদের মধ্যে যে সব যিহূদীরা থাকে তাদের তুমি মোশির আইন-কানুন বাদ দিয়ে চলতে শিক্ষা দিয়ে থাক , অর্থাৎ তুমি তাদের ছেলেদের সুন্নত করাতে এবং যিহূদীদের চলতি নিয়ম পালন করতে বারণ করে থাক । এখন আমরা কি করি ?
44021022	তারা তো নিশ্চয়ই শুনবে যে , তুমি এসেছ ।
44021023	আমরা এখন তোমাকে যা বলি তুমি তা-ই কর । আমাদের মধ্যে এমন চারজন লোক আছে যারা একটা মানত করেছে ।
44021024	এই লোকদের তুমি তোমার সংগে নিয়ে যাও এবং তাদের সংগে তুমি নিজেও শুচি হও আর তাদের মাথার চুল কামাবার পয়সা দাও । তখন সবাই জানবে যে , তোমার সম্বন্ধে তারা যে খবর পেয়েছে তা মিথ্যা এবং তুমি আইন-কানুন পালন করছ ।
44021025	কিন্তু যে অযিহূদীরা বিশ্বাসী হয়েছে তাদের জন্য আমরা যা ঠিক করেছি সেই সম্বন্ধে তাদের কাছে এই কথা লিখে জানিয়েছি যে , প্রতিমার কাছে উৎসর্গ করা খাবার তারা খাবে না , রক্ত খাবে না , গলা টিপে মারা কোন পশুর মাংস খাবে না আর কোন রকম ব্যভিচার করবে না । ”
44021026	তখন পৌল সেই লোকদের নিয়ে গিয়ে তাদের সংগে নিজেকেও শুচি করলেন । পরের দিন তিনি উপাসনা-ঘরে গেলেন , আর তাদের শুচি হবার কাজ কবে শেষ হবে এবং প্রত্যেকের জন্য কবে পশু উৎসর্গ করা হবে তা জানিয়ে দিলেন ।
44021027	শুচি হবার সেই সাত দিন প্রায় শেষ হয়ে আসলে পর এশিয়া প্রদেশের কয়েকজন যিহূদী পৌলকে উপাসনা-ঘরে দেখল । তারা সেখানকার সব লোকদের উস্‌কিয়ে দিল এবং পৌলকে ধরল ।
44021028	পরে তারা চিৎকার করে বলতে লাগল , “ ইস্রায়েলীয়েরা , এগিয়ে এস । সব জায়গার মানুষের কাছে আমাদের জাতি এবং আমাদের আইন-কানুন ও উপাসনা-ঘরের বিরুদ্ধে যে লোক শিক্ষা দিয়ে বেড়ায় , এ-ই সেই লোক । তা ছাড়া সে উপাসনা-ঘরে গ্রীকদের এনে এই পবিত্র জায়গা অপবিত্র করেছে । ”
44021029	তারা এই কথা বলল কারণ তারা আগে ইফিষীয় ত্রফিমকে পৌলের সংগে শহরের মধ্যে দেখেছিল । সেইজন্য তারা ভেবেছিল , পৌল ত্রফিমকে উপাসনা-ঘরেও এনেছেন ।
44021030	তখন সারা শহর উত্তেজিত হয়ে উঠল । লোকেরা একসংগে দৌড়ে এসে পৌলকে ধরে উপাসনা-ঘর থেকে টেনে বের করে আনল এবং সংগে সংগেই উপাসনা-ঘরের দরজাগুলো বন্ধ করে দিল ।
44021031	লোকেরা পৌলকে মেরে ফেলবার চেষ্টা করছিল , এমন সময় রোমীয় সৈন্যদের প্রধান সেনাপতির কাছে খবর গেল যে , সারা যিরূশালেম শহরে একটা হুলস্থূল পড়ে গেছে ।
44021032	সেই প্রধান সেনাপতি তখনই কয়েকজন শতপতি ও সৈন্যদের নিয়ে দৌড়ে ভিড়ের কাছে গেলেন । লোকেরা প্রধান সেনাপতি ও সৈন্যদের দেখে পৌলকে মারা বন্ধ করল ।
44021033	তখন প্রধান সেনাপতি এসে পৌলকে বন্দী করলেন এবং দু ’ টা শিকল দিয়ে তাঁকে বাঁধবার হুকুম দিলেন । তার পরে তিনি জিজ্ঞাসা করলেন , “ লোকটি কে ? সে কি করেছে ? ”
44021034	তখন লোকদের মধ্য থেকে কয়েকজন চিৎকার করে এক রকম কথা বলল , আবার কয়েকজন অন্য রকম কথা বলল । তাতে প্রধান সেনাপতি গোলমালের জন্য আসল ব্যাপার জানতে না পেরে পৌলকে সেনানিবাসে নিয়ে যাবার হুকুম দিলেন ।
44021035	পৌল সিঁড়ি পর্যন্ত পৌঁছালে পর লোকদের হাত থেকে বাঁচাবার জন্য সৈন্যদের তাঁকে বয়ে নিয়ে যেতে হল ।
44021036	লোকেরা তাঁর পিছনে পিছনে চিৎকার করে বলতে লাগল , “ ওকে মেরে ফেল । ”
44021037	সৈন্যেরা পৌলকে নিয়ে সেনানিবাসে ঢুকতে যাবে এমন সময় পৌল প্রধান সেনাপতিকে বললেন , “ আপনাকে কি কিছু বলতে পারি ? ” প্রধান সেনাপতি বললেন , “ তুমি দেখছি গ্রীক ভাষা জান !
44021038	মিসর দেশের যে লোকটা কিছু দিন আগে বিদ্রোহ শুরু করে চার হাজার খুনী বিদ্রোহীদের মরুভূমিতে নিয়ে গিয়েছিল , তুমি কি তবে সেই লোক নও ? ”
44021039	তখন পৌল উত্তর দিলেন , “ আমি যিহূদী , কিলিকিয়া প্রদেশের তার্ষ শহরের লোক । আমি যে-সে শহরের লোক নই । দয়া করে আমাকে লোকদের কাছে কথা বলতে দিন । ”
44021040	প্রধান সেনাপতির অনুমতি পেয়ে পৌল সিঁড়ির উপরে দাঁড়ালেন এবং হাত তুলে লোকদের চুপ করবার জন্য ইশারা করলেন । লোকেরা চুপ করলে পর পৌল ইব্রীয় ভাষায় তাদের বললেন ,
44022001	“ ভাইয়েরা ও পিতারা , এখন আমি আমার নিজের পক্ষে কথা বলি , শুনুন । ”
44022002	লোকেরা তাঁকে ইব্রীয় ভাষায় কথা বলতে শুনে একেবারে চুপ হয়ে গেল । তখন পৌল বললেন ,
44022003	“ আমি একজন যিহূদী । কিলিকিয়ার তার্ষ শহরে আমার জন্ম , তবে আমি এই শহরেই বড় হয়েছি । গমলীয়েলের পায়ের কাছে বসে আমি আমাদের পূর্বপুরুষদের আইন-কানুন সম্পূর্ণভাবে শিক্ষালাভ করেছি । ঈশ্বর সম্বন্ধে আজ আপনারা যেমন আগ্রহ দেখাচ্ছেন আমি নিজেও তেমনি আগ্রহী ছিলাম ।
44022004	যীশুর পথে যারা চলত আমি তাদের অত্যাচার করে অনেককে মেরে ফেলতাম আর পুরুষ ও স্ত্রীলোকদের ধরে জেলে দিতাম ।
44022005	এই কথা যে সত্যি , তার সাক্ষী মহাপুরোহিত ও মহাসভার সবাই । এমন কি , আমি তাঁদের কাছ থেকে দামেস্ক শহরের ধর্ম-নেতাদের দেবার জন্য চিঠি নিয়েছিলাম এবং ঐ ধরনের লোকদের বন্দী হিসাবে যিরূশালেমে এনে শাস্তি দেবার জন্য সেখানে যাচ্ছিলাম ।
44022006	“ তখন বেলা প্রায় দুপুর । আমি দামেস্কের কাছাকাছি আসলে পর হঠাৎ আমার চারদিকে স্বর্গ থেকে একটা উজ্জ্বল আলো পড়ল ।
44022007	আমি মাটিতে পড়ে গেলাম এবং শুনলাম কেউ যেন আমাকে বলছেন , ‘ শৌল , শৌল , কেন তুমি আমার উপর অত্যাচার করছ ? ’
44022008	“ আমি জিজ্ঞাসা করলাম , ‘ প্রভু , আপনি কে ? ’ “ তিনি বললেন , ‘ আমি নাসরতের যীশু , যাঁর উপর তুমি অত্যাচার করছ । ’
44022009	যারা আমার সংগে ছিল তারা সেই আলো দেখল , কিন্তু যিনি আমার সংগে কথা বলছিলেন তাঁর কথা তারা বুঝল না ।
44022010	“ তখন আমি বললাম , ‘ প্রভু , আমি কি করব ? ’ “ প্রভু বললেন , ‘ ওঠো , দামেস্কে যাও । তোমার জন্য যা ঠিক করে রাখা হয়েছে তা সেখানেই তোমাকে বলা হবে । ’
44022011	আমার সংগীরা হাত ধরে আমাকে দামেস্কে নিয়ে চলল , কারণ সেই উজ্জ্বল আলোতে আমি অন্ধ হয়ে গিয়েছিলাম ।
44022012	“ পরে অননিয় নামে একজন লোক আমার কাছে আসলেন । তিনি মোশির আইন-কানুন ভক্তির সংগে পালন করতেন , আর সেখানকার সব যিহূদীরা তাঁকে খুব সম্মান করত ।
44022013	তিনি আমার পাশে এসে দাঁড়িয়ে বললেন , ‘ ভাই শৌল , তোমার দেখবার শক্তি ফিরে আসুক । ’ আর তখনই আমি তাঁকে দেখতে পেলাম ।
44022014	“ তখন অননিয় বললেন , ‘ আমাদের পূর্বপুরুষদের ঈশ্বর তোমাকে বেছে নিয়েছেন যেন তুমি তাঁর ইচ্ছা জানতে পার , আর সেই ন্যায়বান লোককে , অর্থাৎ যীশু খ্রীষ্টকে দেখতে পাও এবং তাঁর মুখের কথা শুনতে পাও ।
44022015	তুমি তাঁরই সাক্ষী হবে এবং যা দেখেছ আর শুনেছ সব মানুষের কাছে তা বলবে ।
44022016	এখন তুমি কেন দেরি করছ ? উঠে বাপ্তিস্ম গ্রহণ কর এবং পাপ থেকে উদ্ধার পাবার জন্য যীশুকে ডেকে তোমার সব পাপ ধুয়ে ফেল । ’
44022017	“ পরে আমি যিরূশালেমে ফিরে এসে যখন একদিন উপাসনা-ঘরে প্রার্থনা করছিলাম তখন আমি তন্দ্রার মত অবস্থায় পড়লাম ।
44022018	সেই অবস্থায় আমি দেখলাম প্রভু আমার সংগে কথা বলছেন । তিনি আমাকে বললেন , ‘ তাড়াতাড়ি কর , এখনই যিরূশালেম ছেড়ে চলে যাও , কারণ আমার বিষয়ে তোমার সাক্ষ্য লোকে গ্রহণ করবে না । ’
44022019	“ আমি বললাম , ‘ প্রভু , এই লোকেরা জানে , যারা তোমার উপর বিশ্বাস করত তাদের মারধর করে জেলে দেবার জন্য আমি এক সমাজ-ঘর থেকে অন্য সমাজ-ঘরে যেতাম ।
44022020	যখন তোমার সাক্ষী স্তিফানকে খুন করা হচ্ছিল তখন আমি সেখানে দাঁড়িয়ে সায় দিচ্ছিলাম , আর যারা তাঁকে খুন করছিল তাদের কাপড়-চোপড় পাহারা দিচ্ছিলাম । ’
44022021	“ তখন প্রভু আমাকে বললেন , ‘ তুমি যাও , আমি তোমাকে দূরে অযিহূদীদের কাছে পাঠাব । ’ ”
44022022	লোকেরা এতক্ষণ পর্যন্ত পৌলের কথা শুনছিল , কিন্তু যখন তিনি অযিহূদীদের কথা বললেন তখন লোকেরা জোরে চিৎকার করে বলতে লাগল , “ ওকে পৃথিবী থেকে দূর করে দাও ; ও বেঁচে থাকবার উপযুক্ত নয় । ”
44022023	লোকেরা যখন চিৎকার করছিল এবং কাপড়-চোপড় ছুঁড়ে আকাশে ধুলা ছড়াচ্ছিল ,
44022024	তখন প্রধান সেনাপতি পৌলকে সেনানিবাসে নিয়ে যাবার হুকুম দিলেন । কেন লোকেরা পৌলের বিরুদ্ধে এইভাবে চিৎকার করছে তা জানবার জন্য তিনি তাঁকে চাবুক মেরে জেরা করতে আদেশ দিলেন ।
44022025	পৌলকে যখন চাবুক মারবার জন্য বাঁধা হল , তখন যে শতপতি সেখানে দাঁড়িয়ে ছিলেন পৌল তাঁকে বললেন , “ যাকে দোষী বলে এখনও ঠিক করা হয় নি এমন একজন রোমীয়কে চাবুক মারা কি আপনাদের পক্ষে আইন মত কাজ হচ্ছে ? ”
44022026	এই কথা শুনে সেই শতপতি প্রধান সেনাপতির কাছে সেই খবর দিয়ে বললেন , “ আপনি কি করতে যাচ্ছেন ? এই লোকটি তো রোমীয় । ”
44022027	তখন প্রধান সেনাপতি পৌলের কাছে গিয়ে জিজ্ঞাসা করলেন , “ আমাকে বল দেখি , তুমি কি রোমীয় ? ” পৌল বললেন , “ হ্যাঁ । ”
44022028	প্রধান সেনাপতি বললেন , “ অনেক টাকা-পয়সা দিয়ে রোমীয় হবার অধিকার আমি কিনেছি । ” পৌল বললেন , “ কিন্তু আমি রোমীয় হয়ে জন্মেছি । ”
44022029	এই কথা শুনে যারা তাঁকে জেরা করতে যাচ্ছিল তারা তখনই চলে গেল । যখন প্রধান সেনাপতি বুঝতে পারলেন যে , তিনি একজন রোমীয়কে বেঁধেছিলেন তখন তিনি ভয় পেলেন ।
44022030	যিহূদীরা কেন পৌলকে দোষ দিচ্ছে তা ঠিকভাবে জানবার জন্য পরের দিন প্রধান সেনাপতি পৌলের বাঁধন খুলে দিলেন এবং প্রধান পুরোহিতদের ও মহাসভার লোকদের একসংগে মিলিত হবার আদেশ দিলেন । তারপর তিনি পৌলকে নিয়ে এসে তাঁদের সামনে দাঁড় করালেন ।
44023001	পৌল সোজা মহাসভার লোকদের দিকে তাকিয়ে বললেন , “ আমার ভাইয়েরা , আমি আজ পর্যন্ত পরিষ্কার বিবেকে ঈশ্বরের প্রতি আমার কর্তব্য পালন করছি । ”
44023002	এই কথা শুনে মহাপুরোহিত অননিয় পৌলের কাছে যারা দাঁড়িয়ে ছিল তাদের তাঁর মুখের উপর আঘাত করতে আদেশ করলেন ।
44023003	তখন পৌল অননিয়কে বললেন , “ ভণ্ড , ঈশ্বর আপনাকেও আঘাত করবেন । আইন মত আমার বিচার করবার জন্য আপনি ওখানে বসেছেন , কিন্তু আমাকে মারতে আদেশ দিয়ে তো আপনি নিজেই আইন ভাংছেন । ”
44023004	যারা পৌলের কাছে দাঁড়িয়ে ছিল তারা তাঁকে বলল , “ তুমি ঈশ্বরের মহাপুরোহিতকে অপমান করছ ! ”
44023005	তখন পৌল বললেন , “ ভাইয়েরা , আমি জানতাম না যে , উনি মহাপুরোহিত । যদি জানতাম তাহলে ঐ কথা বলতাম না , কারণ পবিত্র শাস্ত্রে লেখা আছে , ‘ তোমার জাতির নেতাকে অসম্মান কোরো না । ’ ”
44023006	সেই মহাসভার এক দল যে সদ্দূকী ও অন্য দল ফরীশী , এই কথা জেনে পৌল মহাসভার মধ্যে জোরে বললেন , “ আমার ভাইয়েরা , আমি একজন ফরীশী ও ফরীশীর সন্তান । আমার বিচার হচ্ছে কারণ আমি বিশ্বাস করি যে , মৃতেরা আবার জীবিত হয়ে উঠবে । ”
44023007	তাঁর এই কথাতে ফরীশী ও সদ্দূকীদের মধ্যে ঝগড়া আরম্ভ হল । এতে মহাসভার লোকেরা ভাগ হয়ে গেলেন ,
44023008	কারণ সদ্দূকীরা বলে , “ মৃতেরা আর জীবিত হয়ে উঠবে না । ” এছাড়া তারা আরও বলে যে , স্বর্গদূতও নেই , কোন আত্মাও নেই ; কিন্তু ফরীশীরা এ সবই বিশ্বাস করে ।
44023009	তখন ভীষণ গোলমাল শুরু হল এবং ফরীশী দলের কয়েকজন ধর্ম-শিক্ষক উঠে খুব জোর তর্কাতর্কি শুরু করে দিলেন । তাঁরা বললেন , “ আমরা এই লোকটির কোন দোষ দেখতে পাচ্ছি না । হয়তো কোন আত্মা বা কোন স্বর্গদূত এর সংগে কথা বলেছেন । ”
44023010	সেই ঝগড়া এমন ভীষণ হয়ে উঠল যে , প্রধান সেনাপতির ভয় হল তাঁরা পৌলকে ছিঁড়ে টুকরা টুকরা করে ফেলবেন । তিনি সৈন্যদের আদেশ দিলেন যেন তারা গিয়ে লোকদের হাত থেকে পৌলকে ছাড়িয়ে এনে সেনানিবাসে নিয়ে যায় ।
44023011	পরদিন রাতে প্রভু পৌলের কাছে দাঁড়িয়ে বললেন , “ সাহসী হও , যিরূশালেমে যেমন তুমি আমার বিষয়ে সাক্ষ্য দিয়েছ সেইভাবে রোমেও তোমাকে সাক্ষ্য দিতে হবে । ”
44023012	পরদিন সকালবেলা যিহূদীরা একটা ষড়যন্ত্র করল এবং পৌলকে মেরে না ফেলা পর্যন্ত কিছুই খাবে না বলে শপথ করল ।
44023013	চল্লিশজনেরও বেশী লোক এই ষড়যন্ত্র করল ।
44023014	তারা প্রধান পুরোহিতদের ও যিহূদী বৃদ্ধ নেতাদের কাছে গিয়ে বলল , “ পৌলকে মেরে না ফেলা পর্যন্ত কিছুই খাব না বলে আমরা কঠিন শপথ করেছি ।
44023015	এখন আপনারা ও মহাসভার লোকেরা এই ব্যাপারে আরও ভাল করে তদন্ত করবার অজুহাতে পৌলকে আপনাদের সামনে আনবার জন্য প্রধান সেনাপতির কাছে খবর পাঠান । সে এখানে পৌঁছাবার আগেই আমরা তাঁকে শেষ করে ফেলবার জন্য প্রস্তুত হয়ে রইলাম । ”
44023016	কিন্তু পৌলের বোনের ছেলে এই ষড়যন্ত্রের কথা শুনতে পেয়ে সেনানিবাসে গেল এবং পৌলকে সেই খবর জানাল ।
44023017	তখন পৌল একজন শতপতিকে ডেকে বললেন , “ এই যুবককে প্রধান সেনাপতির কাছে নিয়ে যান । তাঁর কাছে এর কিছু বলবার আছে । ”
44023018	তখন সেই শতপতি সেই যুবককে নিয়ে প্রধান সেনাপতির কাছে গিয়ে বললেন , “ বন্দী পৌল আমাকে ডেকে পাঠিয়ে এই যুবককে আপনার কাছে নিয়ে আসতে বলল , কারণ আপনার কাছে তার নাকি কিছু বলবার আছে । ”
44023019	প্রধান সেনাপতি তখন সেই যুবকের হাত ধরে একপাশে নিয়ে গিয়ে বললেন , “ আমাকে তুমি কি বলতে চাও ? ”
44023020	সেই যুবক বলল , “ যিহূদীরা ঠিক করেছে , পৌলের বিষয় আরও ভাল করে খবর নেবার অজুহাতে তাঁকে আগামী কাল মহাসভার সামনে নিয়ে যাবার জন্য আপনাকে অনুরোধ করবে ।
44023021	আপনি তাদের কথায় রাজী হবেন না , কারণ চল্লিশজনেরও বেশী লোক লুকিয়ে থেকে পৌলের জন্য অপেক্ষা করে আছে । পৌলকে খুন না করা পর্যন্ত এই লোকেরা কিছু খাবে না বলে শপথ করেছে । তারা প্রস্তুত হয়ে এখন কেবল আপনার রাজী হবার অপেক্ষায় আছে । ”
44023022	প্রধান সেনাপতি সেই যুবককে বিদায় করবার সময় এই আদেশ দিলেন , “ এই কথা যে তুমি আমাকে জানিয়েছ তা কাউকে বোলো না । ”
44023023	পরে প্রধান সেনাপতি তাঁর দু ’ জন শতপতিকে ডেকে বললেন , “ দু ’ শো সাধারণ সৈন্য , সত্তরজন ঘোড়সওয়ার সৈন্য এবং দু ’ শো বর্শাধারী সৈন্যকে আজ রাত ন ’ টার সময় কৈসরিয়াতে যাবার জন্য প্রস্তুত রাখ ।
44023024	আর পৌলের জন্যও ঘোড়ার ব্যবস্থা কোরো যাতে তাকে নিরাপদে প্রধান শাসনকর্তা ফীলিক্সের কাছে নিয়ে যাওয়া যায় । ”
44023025	প্রধান সেনাপতি এই চিঠি লিখলেন :
44023026	“ আমি , ক্লৌদিয় লুসিয় , মহান শাসনকর্তা ফীলিক্সের কাছে এই চিঠি লিখছি । আমার শুভেচ্ছা গ্রহণ করুন ।
44023027	“ যিহূদীরা এই লোকটিকে ধরে প্রায় খুন করে ফেলেছিল , কিন্তু আমি আমার সৈন্যদের নিয়ে গিয়ে তাকে উদ্ধার করে এনেছি , কারণ আমি জানতে পারলাম সে একজন রোমীয় ।
44023028	পরে আমি জানতে চাইলাম কেন লোকেরা তাকে দোষী করছে । সেইজন্য তাদের মহাসভার কাছে আমি তাকে নিয়ে গেলাম ।
44023029	আমি বুঝতে পারলাম যে , তাদের ধর্মের আইন-কানুনের বিষয় নিয়ে তারা তাকে দোষী করছে , কিন্তু মরবার বা জেলে যাবার মত এমন কোন দোষ তার নেই ।
44023030	যখন আমি জানতে পারলাম লোকেরা এই লোকটির বিরুদ্ধে ষড়যন্ত্র করেছে তখনই আমি তাকে আপনার কাছে পাঠালাম । যারা তাকে দোষী করছে তাদেরও আমি আদেশ দিলাম যেন তারা এর দোষের বিষয়ে আপনার কাছে বলে । ”
44023031	তখন সৈন্যেরা প্রধান সেনাপতির আদেশ মত পৌলকে রাতের বেলা তাদের সংগে করে আন্তিপাত্রি শহর পর্যন্ত নিয়ে গেল ।
44023032	পরের দিন তারা ঘোড়সওয়ার সৈন্যদের সংগে পৌলকে পাঠিয়ে দিয়ে সেনানিবাসে ফিরে গেল ।
44023033	ঘোড়সওয়ার সৈন্যেরা কৈসরিয়াতে পৌঁছে চিঠিখানা ও পৌলকে প্রধান শাসনকর্তার হাতে দিল ।
44023034	প্রধান শাসনকর্তা চিঠিখানা পড়ে পৌল কোন্‌জায়গার লোক তা জিজ্ঞাসা করলেন । পৌল যে কিলিকিয়া প্রদেশের লোক সেই কথা জানতে পেরে তিনি বললেন ,
44023035	“ তোমাকে যারা দোষী করছে তারা এখানে পৌঁছালে পর আমি তোমার কথা শুনব । ” পরে তিনি রাজা হেরোদের বাড়ীর হাজতে পৌলকে পাহারা দিয়ে রাখতে বললেন ।
44024001	পাঁচ দিন পরে মহাপুরোহিত অননিয় কয়েকজন যিহূদী বৃদ্ধ নেতা ও তর্তুল্ল নামে একজন উকিলকে নিয়ে কৈসরিয়াতে গেলেন এবং পৌলের বিরুদ্ধে প্রধান শাসনকর্তার কাছে নালিশ জানালেন ।
44024002	পৌলকে ডেকে আনা হলে পর তর্তুল্ল এই বলে পৌলের দোষ দেখাতে লাগলেন , “ হে মাননীয় ফীলিক্স , আপনার অধীনে আমরা অনেক দিন ধরে খুব শান্তিতে আছি । আপনি আপনার জ্ঞান দ্বারা এই জাতির অনেক উন্নতি করেছেন । এর জন্য আমরা সব সময় সব জায়গায় আপনাকে আমাদের গভীর কৃতজ্ঞতা জানিয়ে থাকি ।
44024003	
44024004	কিন্তু আপনার সময় যেন আর নষ্ট না হয় এইজন্য আমি এই অনুরোধ করি , আপনি দয়া করে আমাদের কথা শুনুন । আমরা অল্প কথায় সব বলব ।
44024005	“ আমরা দেখেছি এই লোকটা একটা আপদ ; সব সময় সে গোলমালের সৃষ্টি করে থাকে । সারা জগতের যিহূদীদের মধ্যে সে গোলমাল বাধিয়ে বেড়ায় । সে নাসরতীয় নামে একটা ধর্ম-বিরুদ্ধ দলের নেতা ।
44024006	উপাসনা-ঘর পর্যন্ত সে অপবিত্র করবার চেষ্টা করেছে বলে আমরা তাকে ধরেছি ।
44024008	আমরা তাকে যে সব দোষ দিচ্ছি , আপনি নিজে তাকে জেরা করলে সব কিছুই জানতে পারবেন । ”
44024009	এই সব কথা যে সত্যি তাতে যিহূদীরাও সায় দিল ।
44024010	তখন প্রধান শাসনকর্তা পৌলকে ইশারা করলে পর পৌল বলতে লাগলেন , “ আমি জানি , বেশ কয়েক বছর ধরে আপনি এই যিহূদী জাতির বিচার করে আসছেন ; সেইজন্য আমি খুব খুশী হয়েই নিজের পক্ষে কথা বলছি ।
44024011	আজ বারো দিনের বেশী হয় নি আমি উপাসনা করবার জন্য যিরূশালেমে গিয়েছিলাম । আপনি খোঁজ নিলে তা সহজেই জানতে পারবেন ।
44024012	আমাকে যাঁরা দোষ দিচ্ছেন তাঁরা উপাসনা-ঘরে আমাকে কারও সংগে তর্কাতর্কি করতে দেখেন নি বা সমাজ-ঘরে কিম্বা শহরের অন্য কোথাও লোকদের উস্‌কানি দিতে দেখেন নি ।
44024013	আমার বিরুদ্ধে এখন তাঁরা যে দোষ দেখাচ্ছেন তার প্রমাণ তাঁরা আপনার কাছে দিতে পারবেন না ।
44024014	যাহোক , এই কথা আমি আপনার কাছে স্বীকার করছি যে , যীশু খ্রীষ্টের পথ , যাকে তাঁরা ধর্ম-বিরুদ্ধ পথ বলেন , আমি সেই পথেই আমার পূর্বপুরুষদের ঈশ্বরের উপাসনা করে থাকি । মোশির আইন-কানুনের সংগে যা কিছুর মিল আছে তাতে এবং নবীদের লেখায় আমি বিশ্বাস করি ।
44024015	তাঁরা যেমন আশা করেন তেমনি আমারও ঈশ্বরের উপর এই আশা আছে যে , সৎ কিম্বা অসৎ সবাইকে আবার জীবিত করা হবে ।
44024016	সেইজন্য আমি ঈশ্বর ও মানুষের কাছে সব সময় আমার বিবেককে পরিষ্কার রাখবার চেষ্টা করি ।
44024017	“ অনেক বছর পরে আমি যিরূশালেমে গিয়েছিলাম যেন আমার জাতির গরীব লোকদের কিছু টাকা-পয়সা দিতে পারি এবং পশু উৎসর্গ করতে পারি ।
44024018	নিজেকে শুচি করবার পর যখন আমি সেই কাজ করছিলাম তখনই তাঁরা আমাকে উপাসনা-ঘরে দেখতে পেয়েছিলেন । আমার কাছে লোকজনের ভিড়ও হয় নি বা আমাকে নিয়ে কোন গোলমালও হয় নি ।
44024019	কিন্তু এশিয়া প্রদেশের কয়েকজন যিহূদী সেখানে ছিল । আপনার কাছে সেই যিহূদীদেরই আসা উচিত ছিল এবং আমাকে দোষ দেবার যদি কিছু থাকে তবে তাদেরই তা দেওয়া উচিত ছিল ।
44024020	কিম্বা এখানে যাঁরা উপস্থিত আছেন তাঁরাই বলুন , আমি যখন মহাসভার সামনে দাঁড়িয়ে ছিলাম তখন তাঁরা আমার কি দোষ পেয়েছিলেন ।
44024021	কেবল এই একটি বিষয়ে তাঁরা আমার দোষ দিতে পারেন যে , আমি তাঁদের সামনে দাঁড়িয়ে জোর গলায় বলেছিলাম , ‘ মৃতদের আবার জীবিত হয়ে উঠবার বিষয় নিয়ে আজ আপনাদের সামনে আমার বিচার হচ্ছে । ’ ”
44024022	যীশুর পথের বিষয়ে ফীলিক্স খুব ভাল করেই জানতেন । তিনি বিচার করা বন্ধ করে বললেন , “ প্রধান সেনাপতি লুসিয় আসলে পর আমি তোমাদের বিচার শেষ করব । ”
44024023	তিনি পৌলকে পাহারা দেবার জন্য শতপতিকে আদেশ দিলেন , কিন্তু তাঁকে কিছুটা স্বাধীনভাবে রাখতে বললেন । তিনি অনুমতি দিলেন যেন পৌলের বন্ধুরা এসে দরকার মত তাঁর দেখাশোনা করতে পারে ।
44024024	কয়েক দিন পরে ফীলিক্স তাঁর যিহূদী স্ত্রী দ্রুষিল্লাকে সংগে করে আসলেন । তিনি পৌলকে ডেকে পাঠিয়ে তাঁর কাছে খ্রীষ্ট যীশুর উপর বিশ্বাসের কথা শুনলেন ।
44024025	পৌল যখন সৎভাবে চলা , নিজেকে দমনে রাখা এবং আগামী বিচারের বিষয়ে বললেন , তখন ফীলিক্স ভয় পেয়ে বললেন , “ তুমি এখন যাও ; সময়-সুযোগ মত আমি তোমাকে ডেকে পাঠাব । ”
44024026	তিনি আশা করেছিলেন পৌল তাঁকে ঘুষ দেবেন । সেইজন্য বারবার পৌলকে ডাকিয়ে এনে তিনি তাঁর সংগে কথা বলতেন ।
44024027	দু ’ বছর পার হয়ে গেলে পর ফীলিক্সের জায়গায় পর্কীয় ফীষ্ট আসলেন । ফীলিক্স যিহূদীদের খুশী করবার জন্য পৌলকে জেলখানাতেই রেখে গেলেন ।
44025001	সেই প্রদেশে আসবার তিন দিন পরে ফীষ্ট কৈসরিয়া থেকে যিরূশালেমে গেলেন ।
44025002	তখন প্রধান পুরোহিতেরা ও যিহূদী নেতারা তাঁর কাছে গিয়ে পৌলের বিরুদ্ধে নালিশ জানালেন ।
44025003	তাঁরা ফীষ্টকে বিশেষভাবে অনুরোধ করলেন যেন তিনি তাঁদের উপর দয়া করে পৌলকে যিরূশালেমে ডেকে পাঠান । এর কারণ এই যে , তাঁরা পথের মধ্যে লুকিয়ে থেকে পৌলকে খুন করবার ষড়যন্ত্র করছিলেন ।
44025004	তখন ফীষ্ট বললেন , “ পৌলকে কৈসরিয়াতে আটক রাখা হয়েছে এবং আমি নিজেই শিগ্‌গির সেখানে যাচ্ছি ।
44025005	তোমাদের কয়েকজন ক্ষমতাশালী লোক আমার সংগে যাক এবং যদি সেই লোক কোন দোষ করে থাকে তবে তা দেখিয়ে দিক । ”
44025006	ফীষ্ট তাঁদের মধ্যে আট-দশ দিন কাটিয়ে কৈসরিয়াতে ফিরে গেলেন । পরের দিন তিনি বিচার-সভায় বসে পৌলকে তাঁর সামনে আনবার হুকুম দিলেন ।
44025007	যে যিহূদীরা যিরূশালেম থেকে এসেছিলেন পৌল সেখানে আসলে পর তাঁরা তাঁর চারদিকে দাঁড়িয়ে তাঁর বিরুদ্ধে অনেক ভীষণ রকমের দোষ দিলেন , কিন্তু সেগুলোর কোন প্রমাণ দিতে পারলেন না ।
44025008	তখন পৌল নিজের পক্ষে এই কথা বললেন , “ আমি যিহূদীদের আইন-কানুন বা উপাসনা-ঘর কিম্বা রোম-সম্রাটের বিরুদ্ধে কোন অন্যায় করি নি । ”
44025009	ফীষ্ট যিহূদীদের খুশী করবার জন্য পৌলকে বললেন , “ এই সব দোষের বিচার আমি যেন যিরূশালেমে করতে পারি সেইজন্য তুমি কি সেখানে যেতে রাজী আছ ? ”
44025010	তখন পৌল বললেন , “ আমি এখন রোমীয় বিচার-সভায় দাঁড়িয়ে আছি এবং রোমীয় সরকারের কাছেই আমার বিচার হওয়া উচিত । আপনি নিজে তো ভাল করেই জানেন যে , আমি যিহূদীদের উপর কোন অন্যায় করি নি ।
44025011	যাহোক , যদি আমি মৃত্যুর উপযুক্ত কোন দোষ করে থাকি তবে মরতে আমি রাজী আছি । কিন্তু এই যিহূদীরা আমার বিরুদ্ধে যে দোষ দিচ্ছেন তা যদি সত্যি না হয় তবে এঁদের হাতে আমাকে ছেড়ে দেবার অধিকার কারও নেই । আমি সম্রাটের কাছে আপীল করছি । ”
44025012	ফীষ্ট তাঁর পরামর্শদাতাদের সংগে পরামর্শ করে বললেন , “ তুমি সম্রাটের কাছে যখন আপীল করেছ তখন সম্রাটের কাছেই যাবে । ”
44025013	এর কিছু দিন পরে যিহূদীদের রাজা আগ্রিপ্প ও তাঁর স্ত্রী বর্ণীকী ফীষ্টকে শুভেচ্ছা জানাবার জন্য কৈসরিয়াতে আসলেন ।
44025014	তাঁরা অনেক দিন সেখানে ছিলেন বলে ফীষ্ট পৌলের বিষয় রাজাকে জানালেন । তিনি বললেন , “ ফীলিক্স একজন লোককে এখানে বন্দী হিসাবে রেখে গেছেন ।
44025015	আমি যখন যিরূশালেমে গিয়েছিলাম তখন প্রধান পুরোহিতেরা ও যিহূদী বৃদ্ধ নেতারা এই লোকের বিরুদ্ধে অনেক নালিশ জানিয়েছিল এবং দোষী হিসাবে একে শাস্তি দিতে বলেছিল ।
44025016	“ আমি তাদের বললাম , ‘ কোন লোকের বিরুদ্ধে যদি কোন নালিশ করা হয় তবে যারা নালিশ করেছে তাদের সামনে নিজেকে নির্দোষ বলে প্রমাণ করবার সুযোগ না পাওয়া পর্যন্ত তাকে শাস্তি দেবার কথা রোমীয়দের চলতি নিয়মে নেই । ’
44025017	“ সেই যিহূদীরা আমার সংগে আসলে পর আমি দেরি না করে পরদিনই বিচার করতে বসলাম এবং সেই লোককে আনতে আদেশ করলাম ।
44025018	যে লোকেরা তাকে দোষ দিচ্ছিল তারা যখন কথা বলবার জন্য উঠে দাঁড়াল তখন আমি যেমন ভেবেছিলাম সেই রকম কোন নালিশ তারা করল না ,
44025019	বরং তাদের ধর্ম-মত এবং যীশু বলে একজন মৃত লোক সম্বন্ধে তাকে দোষী করল । পৌল নামে সেই লোকটা দাবি করে যে , সেই যীশু বেঁচে আছে ।
44025020	এই সব ব্যাপারের খোঁজ কি করে নেব তা বুঝতে না পেরে আমি জিজ্ঞাসা করলাম , এই সব দোষের যেন বিচার করা যায় সেইজন্য সেই লোক যিরূশালেমে যেতে রাজী আছে কিনা ।
44025021	কিন্তু সে যখন সম্রাটের রায়ের জন্য অপেক্ষা করতে আমার কাছে আপীল করল তখন সম্রাটের কাছে না পাঠানো পর্যন্ত তাকে পাহারা দিয়ে রাখতে আমি আদেশ দিয়েছি । ”
44025022	তখন আগ্রিপ্প ফীষ্টকে বললেন , “ আমি নিজে এই লোকের কথা শুনতে ইচ্ছা করি । ” ফীষ্ট বললেন , “ কালকে শুনতে পাবেন । ”
44025023	পরদিন রাজা আগ্রিপ্প ও বর্ণীকী প্রধান সেনাপতিদের ও শহরের প্রধান প্রধান লোকদের নিয়ে মহা জাঁকজমকের সংগে সভা-ঘরের মধ্যে ঢুকলেন । ফীষ্টের আদেশে পৌলকে সেখানে আনা হল ।
44025024	তখন ফীষ্ট বললেন , “ রাজা আগ্রিপ্প এবং আর যাঁরা এখানে উপস্থিত আছেন , আপনারা এই লোকটাকে দেখছেন । সমস্ত যিহূদীরা যিরূশালেমে ও কৈসরিয়াতে আমার কাছে আপীল করেছে এবং চিৎকার করে বলেছে যে , এই লোকটার আর বেঁচে থাকা উচিত নয় ।
44025025	কিন্তু আমি দেখলাম , মৃত্যুর শাস্তি দেবার মত কোন দোষ সে করে নি । তবে সে নিজেই যখন সম্রাটের কাছে আপীল করেছে তখন আমি তাকে সম্রাটের কাছে পাঠানোই ঠিক করলাম ,
44025026	কিন্তু মহান সম্রাটের কাছে লিখবার মত এমন সঠিক কিছুই পেলাম না । সেইজন্য আমি আপনাদের সকলের সামনে , বিশেষ করে রাজা আগ্রিপ্প আপনার সামনে তাকে এনেছি যাতে তাকে জেরা করে কিছু অন্ততঃ আমি লিখতে পারি ;
44025027	কারণ আমার মতে , কোন বন্দীকে চালান দেবার সময় তার দোষগুলোও জানানো উচিত । ”
44026001	তখন আগ্রিপ্প পৌলকে বললেন , “ তোমার নিজের পক্ষে কথা বলবার জন্য তোমাকে অনুমতি দেওয়া গেল । ” তখন পৌল হাত বাড়িয়ে দিয়ে নিজের পক্ষে এই কথা বললেন ,
44026002	“ হে রাজা আগ্রিপ্প , যিহূদীরা আমাকে যে সব দোষ দিয়েছে তার বিরুদ্ধে আপনার সামনে আজ আমার নিজের পক্ষে কথা বলবার সুযোগ পেয়েছি বলে আমি নিজেকে ভাগ্যবান মনে করছি ,
44026003	বিশেষ করে যখন যিহূদীদের চলতি নিয়ম এবং তর্কের বিষয়গুলো সম্বন্ধে আপনার ভাল করেই জানা আছে । এইজন্য ধৈর্য ধরে আমার কথা শুনতে আমি আপনাকে বিশেষ ভাবে অনুরোধ করছি ।
44026004	“ ছেলেবেলা থেকে , অর্থাৎ আমার জীবনের আরম্ভ থেকে আমার নিজের দেশের এবং পরে যিরূশালেমের লোকদের মধ্যে আমি কিভাবে জীবন কাটিয়েছি যিহূদীরা সবাই তা জানে ।
44026005	তারা অনেক দিন ধরেই আমাকে চেনে এবং ইচ্ছা করলে এই সাক্ষ্য দিতে পারে যে , আমাদের ধর্মের ফরীশী নামে যে গোঁড়া দল আছে আমি সেই ফরীশীর জীবনই কাটিয়েছি ।
44026006	ঈশ্বর আমার পূর্বপুরুষদের কাছে যে প্রতিজ্ঞা করেছিলেন তাতে আমি আশা রাখি বলে এখন আমার বিচার করা হচ্ছে ।
44026007	আমাদের বারো গোষ্ঠীর লোকেরা দিনরাত মন-প্রাণ দিয়ে ঈশ্বরের সেবা করে সেই প্রতিজ্ঞার পূর্ণতা দেখবার আশায় আছে । মহারাজ , সেই আশার জন্যই যিহূদীরা আমাকে দোষ দিচ্ছে ।
44026008	ঈশ্বর যে মৃতদের জীবিত করেন এই কথা বিশ্বাসযোগ্য নয় বলে আপনারা কেন মনে করছেন ?
44026009	“ আমি নিজেই বিশ্বাস করতাম , নাসরতের যীশুর বিরুদ্ধে যা করা যায় তার সবই আমার করা উচিত ,
44026010	আর ঠিক তা-ই আমি যিরূশালেমে করছিলাম । প্রধান পুরোহিতদের কাছ থেকে ক্ষমতা পেয়ে আমি খ্রীষ্টের উপর বিশ্বাসী অনেককে জেলে দিতাম এবং তাদের মেরে ফেলবার সময় তাদের বিরুদ্ধে ভোট দিতাম ।
44026011	তাদের শাস্তি দেবার জন্য আমি প্রায়ই এক সমাজ-ঘর থেকে অন্য সমাজ-ঘরে যেতাম এবং যীশুর বিরুদ্ধে কথা বলবার জন্য আমি তাদের উপর জোর খাটাতাম । তাদের উপর আমার এত রাগ ছিল যে , তাদের উপর অত্যাচার করবার জন্য আমি বিদেশের শহরগুলোতে পর্যন্ত যেতাম ।
44026012	“ এইভাবে একবার প্রধান পুরোহিতদের কাছ থেকে ক্ষমতা ও আদেশ নিয়ে আমি দামেস্কে যাচ্ছিলাম ।
44026013	মহারাজ , তখন বেলা প্রায় দুপুর । পথের মধ্যে সুর্য থেকেও উজ্জ্বল একটা আলো স্বর্গ থেকে আমার ও আমার সংগীদের চারদিকে জ্বলতে লাগল ।
44026014	আমরা সবাই মাটিতে পড়ে গেলাম এবং আমি শুনলাম ইব্রীয় ভাষায় কে যেন আমাকে বলছেন , ‘ শৌল , শৌল , কেন তুমি আমার উপর অত্যাচার করছ ? কাঁটা বসানো লাঠির মুখে লাথি মেরে কি তুমি নিজের ক্ষতি করছ না ? ’
44026015	“ তখন আমি বললাম , ‘ প্রভু , আপনি কে ? ’
44026016	“ প্রভু বললেন , ‘ আমি যীশু , যাঁর উপর তুমি অত্যাচার করছ । এখন ওঠো , তোমার পায়ে ভর দিয়ে দাঁড়াও । সেবাকারী ও সাক্ষী হিসাবে তোমাকে নিযুক্ত করবার জন্য আমি তোমাকে দেখা দিলাম । তুমি আমাকে যেভাবে দেখলে এবং আমি তোমাকে যা দেখাব তা তুমি অন্যদের কাছে বলবে ।
44026017	তোমার নিজের লোকদের ও অযিহূদীদের হাত থেকে আমি তোমাকে রক্ষা করব । তাদের চোখ খুলে দেবার জন্য ও অন্ধকার থেকে আলোতে এবং শয়তানের শক্তির হাত থেকে ঈশ্বরের কাছে ফিরিয়ে আনবার জন্য আমি তোমাকে তাদের কাছে পাঠাচ্ছি , যেন আমার উপর বিশ্বাসের ফলে তারা পাপের ক্ষমা পায় এবং ঈশ্বরের উদ্দেশ্যে যাদের আলাদা করে রাখা হয়েছে তাদের মধ্যে স্থান পায় । ’
44026018	
44026019	“ রাজা আগ্রিপ্প , এইজন্য স্বর্গ থেকে এই দর্শনের মধ্য দিয়ে আমাকে যা বলা হয়েছে তার অবাধ্য আমি হই নি ।
44026020	যারা দামেস্কে আছে প্রথমে তাদের কাছে , তার পরে যারা যিরূশালেমে এবং সমস্ত যিহূদিয়া প্রদেশে আছে তাদের কাছে এবং অযিহূদীদের কাছেও আমি প্রচার করেছি যে , পাপ থেকে মন ফিরিয়ে ঈশ্বরের দিকে তাদের ফেরা উচিত , আর এমন কাজ করা উচিত যার দ্বারা প্রমাণ পাওয়া যায় যে , তারা মন ফিরিয়েছে ।
44026021	এইজন্যই যিহূদীরা আমাকে উপাসনা-ঘরে ধরে মেরে ফেলবার চেষ্টা করেছিল ।
44026022	কিন্তু ঈশ্বর আজ পর্যন্ত আমাকে সাহায্য করে আসছেন এবং সেইজন্যই আমি এখানে দাঁড়িয়ে ছোট-বড় সবার কাছে সাক্ষ্য দিচ্ছি । নবীরা এবং মোশি যা ঘটবার কথা বলে গেছেন তার বাইরে আমি কিছুই বলছি না ।
44026023	সেই কথা হল এই যে , মশীহকে কষ্টভোগ করতে হবে এবং তাঁকেই মৃত্যু থেকে প্রথমে জীবিত হয়ে উঠে তাঁর নিজের জাতির লোকদের ও অযিহূদীদের কাছে আলোর রাজ্যের বিষয়ে ঘোষণা করতে হবে । ”
44026024	পৌল এইভাবে যখন নিজের পক্ষে কথা বলছিলেন তখন ফীষ্ট তাঁকে বাধা দিয়ে চিৎকার করে বললেন , “ পৌল , তুমি পাগল হয়ে গেছ । তুমি অনেক পড়াশোনা করেছ আর সেই পড়াশুনাই তোমাকে পাগল করে তুলেছে । ”
44026025	তখন পৌল বললেন , “ মাননীয় ফীষ্ট , আমি পাগল নই । আমি যা বলছি তা সত্যি এবং যুক্তিপূর্ণ ।
44026026	রাজা তো এই সব বিষয় জানেন এবং আমি তাঁর সংগে খোলাখুলিই সব কথা বলতে পারি । আর এই কথা আমি নিশ্চয় জানি যে , এর কিছুই তাঁর চোখ এড়ায় নি , কারণ এই সব ঘটনা তো গোপনে ঘটে নি ।
44026027	রাজা আগ্রিপ্প , আপনি কি নবীদের কথা বিশ্বাস করেন ? আমি জানি আপনি করেন । ”
44026028	তখন আগ্রিপ্প পৌলকে বললেন , “ তুমি কি এত অল্প সময়ের মধ্যেই আমাকে খ্রিষ্িটয়ান করবার চেষ্টা করছ ? ”
44026029	পৌল বললেন , “ সময় অল্প হোক বা বেশী হোক , আমি ঈশ্বরের কাছে এই প্রার্থনা করি যে , কেবল আপনি নন , কিন্তু যাঁরা আজ আমার কথা শুনছেন তাঁরা সবাই যেন আমার মত হন-কেবল এই শিকল ছাড়া । ”
44026030	তখন রাজা উঠলেন এবং তাঁর সাথে সাথে প্রধান শাসনকর্তা ফীষ্ট ও বর্ণীকী এবং যাঁরা তাঁদের সংগে বসে ছিলেন সবাই উঠে দাঁড়ালেন ।
44026031	তারপর তাঁরা সেই ঘর ছেড়ে চলে গেলেন এবং একে অন্যকে বলতে লাগলেন , “ এই লোকটি মৃত্যুর শাস্তি পাবার বা জেল খাটবার মত কিছুই করে নি । ”
44026032	আগ্রিপ্প ফীষ্টকে বললেন , “ এই লোকটি যদি সম্রাটের কাছে আপীল না করত তবে তাকে ছেড়ে দেওয়া যেত । ”
44027001	জাহাজে করে আমাদের ইটালীতে নিয়ে যাওয়া স্থির হলে পর পৌল এবং আরও কয়েকজন বন্দীকে যুলিয় নামে একজন শতপতির হাতে দেওয়া হল । যুলিয় ছিলেন সম্রাটের নিজের সৈন্যদলের একজন শতপতি ।
44027002	আমরা আদ্রামুত্তীয় বন্দরের একটা জাহাজে উঠে যাত্রা শুরু করলাম । এশিয়ার ভিন্ন ভিন্ন বন্দরে যাবার জন্য জাহাজখানা প্রস্তুত হয়েই ছিল । ম্যাসিডোনিয়া প্রদেশের থিষলনীকী শহরের আরিষ্টার্খ আমাদের সংগে ছিলেন ।
44027003	আমাদের জাহাজ পরের দিন সীদোনে থামল । যুলিয় পৌলের সংগে বেশ ভাল ব্যবহার করলেন এবং তাঁকে তাঁর বন্ধুদের কাছে যাবার অনুমতি দিলেন যেন তাঁর বন্ধুরা তাঁকে দরকারী জিনিসপত্র দিতে পারে ।
44027004	পরে সেখান থেকে আবার আমাদের জাহাজ ছাড়ল । বাতাস আমাদের উল্টাদিকে থাকাতে সাইপ্রাস দ্বীপের যে দিকটাতে বাতাস ছিল না আমরা সেই দিক ধরে চললাম ।
44027005	পরে আমরা কিলিকিয়া ও পাম্‌ফুলিয়ার সামনে যে সাগর ছিল সেই সাগর পার হয়ে লুকিয়া প্রদেশের মুরা শহরে উপস্থিত হলাম ।
44027006	শতপতি সেখানে আলেক্‌জান্দ্রিয়ার একটা জাহাজ পেলেন । সেই জাহাজটা ইটালী দেশে যাচ্ছিল বলে তিনি আমাদের নিয়ে সেই জাহাজে উঠলেন ।
44027007	আমাদের জাহাজখানা অনেক দিন ধরে খুব আস্তে আস্তে চলে খুব কষ্টে ক্লীদোন শহরের কাছাকাছি উপস্থিত হল , কিন্তু বাতাস আমাদের আর এগিয়ে যেতে দিল না । তখন আমরা ক্রীট দ্বীপের যে দিকে বাতাস ছিল না সেই দিক ধরে সল্‌মোনীর পাশ দিয়ে চললাম ।
44027008	সাগরের কিনার ধরে কষ্ট করে চলে আমরা সুন্দর পোতাশ্রয় বলে একটা জায়গায় আসলাম । তার কাছেই ছিল লাসেয়া শহর ।
44027009	এইভাবে অনেক দিন কেটে গেল । তখন উপবাস-পর্ব শেষ হয়ে শীতকাল প্রায় এসে গেছে । কাজেই জাহাজে করে যাওয়া তখন একটা বিপদের ব্যাপার হয়ে দাঁড়াল । এইজন্য পৌল জাহাজের লোকদের সাবধান করবার জন্য বললেন ,
44027010	“ দেখুন , আমি দেখতে পাচ্ছি আমাদের এই যাত্রায় খুব ক্ষতি হবে । সেই ক্ষতি যে কেবল জাহাজ আর মালপত্রের হবে তা নয় , আমাদের জীবনেরও ক্ষতি হবে । ”
44027011	শতপতি কিন্তু পৌলের কথা না শুনে জাহাজের কাপ্তেন ও জাহাজের মালিকের কথা শুনলেন ।
44027012	বন্দরটা শীতকাল কাটাবার উপযুক্ত জায়গা নয় বলে বেশীর ভাগ লোক ঠিক করল যে , সেখান থেকে যাত্রা করে সম্ভব হলে ফৈণীকে গিয়ে শীতকাল কাটানো হবে । ফৈণীক ছিল ক্রীট দ্বীপের জাহাজ থামাবার জায়গা । এই জায়গাটার দক্ষিণ-পশ্চিম ও উত্তর-পশ্চিম দিক খোলা ছিল ।
44027013	পরে যখন আস্তে আস্তে দখিনা বাতাস বইতে লাগল তখন তারা মনে করল তারা যা চেয়েছিল তা-ই হয়েছে । এইজন্য তারা জাহাজের নোংগর তুলে ক্রীট দ্বীপের কিনার ধরে চলল ।
44027014	কিন্তু একটু পরেই সেই দ্বীপ থেকে উরাকুলো বলে এক ভীষণ তুফান শুরু হল , আর জাহাজখানা সেই তুফানে পড়ল ।
44027015	আমরা বাতাসের মুখে এগিয়ে যেতে পারলাম না ; সেইজন্য এগিয়ে যাবার চেষ্টা ছেড়ে দিয়ে জাহাজখানা বাতাসে ভেসে যেতে দিলাম ।
44027016	পরে কৌদা নামে একটা ছোট দ্বীপের যে দিকে বাতাস ছিল না আমরা সেই দিক ধরে চললাম এবং জাহাজে যে নৌকা থাকে সেই নৌকাখানা খুব কষ্ট করে ধ্বংসের হাত থেকে আমরা বাঁচালাম ।
44027017	লোকেরা নৌকাখানা জাহাজে টেনে তুলল এবং তার পরে দড়ি দিয়ে জাহাজের খোলটা বাঁধল যেন তার তক্তাগুলো আলাদা হয়ে না পড়ে । সুর্তী নামে সাগরের চরে জাহাজ আট্‌কাবার ভয়ে পালগুলো নামিয়ে ফেলে জাহাজখানা বাতাসে চলতে দেওয়া হল ।
44027018	ঝড়ের ভীষণ আঘাতে আমাদের জাহাজখানা এমনভাবে দুলতে লাগল যে , পরের দিন লোকেরা জাহাজের মালপত্র জলে ফেলে দিতে লাগল ।
44027019	তৃতীয় দিনে তারা নিজের হাতে জাহাজের সাজ-সরঞ্জামও ফেলে দিল ।
44027020	অনেক দিন ধরে সূর্য বা তারা কিছুই দেখা গেল না এবং ভীষণ ঝড় বইতেই থাকল । শেষে আমরা রক্ষা পাবার সব আশাই ছেড়ে দিলাম ।
44027021	লোকেরা অনেক দিন ধরে কিছু খায় নি বলে পৌল তাদের সামনে দাঁড়িয়ে বললেন , “ দেখুন , আমার কথা শুনে ক্রীট দ্বীপ থেকে জাহাজ না ছাড়া আপনাদের উচিত ছিল । তাহলে এই বিপদ ও ক্ষতির হাত থেকে আপনারা রক্ষা পেতেন ।
44027022	কিন্তু এখন আমি আপনাদের অনুরোধ করছি , আপনারা মনে সাহস রাখুন , কারণ আপনাদের কেউই মরবেন না ; কেবল এই জাহাজখানাই নষ্ট হবে ।
44027023	আমি যাঁর লোক এবং যাঁর সেবা আমি করি সেই ঈশ্বরের একজন দূত গত রাতে আমার পাশে দাঁড়িয়ে বললেন ,
44027024	‘ পৌল , ভয় কোরো না । তোমাকে সম্রাট কৈসরের সামনে দাঁড়াতে হবে । এই জাহাজে যারা তোমার সংগে যাচ্ছে তাদের সকলের জীবন ঈশ্বর দয়া করে তোমাকে দান করেছেন । ’
44027025	এইজন্য আপনারা মনে সাহস রাখুন । ঈশ্বরের উপর আমার এই বিশ্বাস আছে যে , তিনি আমাকে যা বলেছেন তা-ই হবে ।
44027026	তবে আমরা কোন দ্বীপের উপর গিয়ে পড়ব । ”
44027027	আমরা আদ্রিয়া সাগরের উপর দিয়ে এইভাবে চলতে থাকলাম । ঝড়ের চৌদ্দ দিনের দিন মাঝরাতে নাবিকদের মনে হল তারা ডাংগার কাছে এসেছে ।
44027028	তারা মেপে দেখল সেখানকার জল আশি হাত গভীর । এর কিছুক্ষণ পরে তারা আবার মেপে দেখল যে , সেখানে জল ষাট হাত ।
44027029	পাথরের গায়ে ধাক্কা লাগবার ভয়ে জাহাজের পিছন দিক থেকে তারা চারটা নোংগর ফেলে দিল এবং দিনের আলোর জন্য প্রার্থনা করতে লাগল ।
44027030	পরে জাহাজের নাবিকেরা পালিয়ে যাবার চেষ্টায় জাহাজের সামনের দিক থেকে নোংগর ফেলবার ভান করে জাহাজের নৌকাখানা সাগরে নামিয়ে দিল ।
44027031	তখন পৌল শতপতি ও সৈন্যদের বললেন , “ এই নাবিকেরা জাহাজে না থাকলে আপনারা রক্ষা পাবেন না । ”
44027032	তখন সৈন্যেরা নৌকার দড়ি কেটে দিল যাতে নৌকাটা জলে পড়ে যায় ।
44027033	সকাল হবার আগে পৌল সকলকে কিছু খাওয়ার অনুরোধ করে বললেন , “ আজ চৌদ্দ দিন হল , কি হবে না হবে সেই চিন্তা করে আপনারা না খেয়ে আছেন-কোন খাবারই খান নি ।
44027034	এখন আমি আপনাদের কিছু খেয়ে নেবার জন্য অনুরোধ করছি । বেঁচে থাকবার জন্য আপনাদের তো কিছু খাওয়া দরকার । দেখবেন , আপনাদের মাথার একটা চুল পর্যন্ত নষ্ট হবে না । ”
44027035	এই কথা বলে পৌল রুটি নিয়ে তাদের সকলের সামনেই ঈশ্বরকে ধন্যবাদ দিলেন এবং তা ভেংগে খেতে লাগলেন ।
44027036	তখন তারা সবাই সাহস পেয়ে খেতে লাগল ।
44027037	আমরা জাহাজে মোট দু ’ শো ছিয়াত্তরজন ছিলাম ।
44027038	সবাই পেট ভরে খেলে পর জাহাজের ভার কমাবার জন্য সমস্ত গম সাগরে ফেলে দেওয়া হল ।
44027039	সকালবেলা তারা জায়গাটা চিনতে পারল না , কিন্তু এমন একটা ছোট উপসাগর দেখতে পেল যার কিনার বালিতে ভরা ছিল । তখন তারা ঠিক করল , সম্ভব হলে জাহাজখানা সেই কিনারে তুলে দেবে ।
44027040	এইজন্য তারা জাহাজের নোংগরগুলো কেটে সাগরেই ফেলে দিল এবং হালের বাঁধনের দড়িগুলো খুলে দিল । এর পরে তারা বাতাসের মুখে সামনের পাল খাটিয়ে দিল এবং কিনারের দিকে এগিয়ে গিয়ে চরে আটকে গেল ।
44027041	সামনের অংশটা তাড়াতাড়ি বসে যাওয়াতে জাহাজটা অচল হল আর ঢেউয়ের আঘাতে পিছন দিকটা টুকরা টুকরা হয়ে ভেংগে যেতে লাগল ।
44027042	তখন সৈন্যেরা বন্দীদের মেরে ফেলবে বলে ঠিক করল , যেন তাদের মধ্যে কেউ সাঁতার দিয়ে পালিয়ে যেতে না পারে ।
44027043	কিন্তু শতপতি পৌলের প্রাণ বাঁচাতে চেয়েছিলেন বলে সৈন্যদের ইচ্ছামত কাজ করতে দিলেন না । তিনি আদেশ দিলেন , যারা সাঁতার জানে তারা প্রথমে জাহাজ থেকে লাফিয়ে পড়ে পারে গিয়ে উঠুক ,
44027044	আর বাকি সবাই জাহাজের তক্তা বা অন্য কোন টুকরা ধরে সেখানে যাক । এইভাবে সবাই নিরাপদে ডাংগায় পৌঁছাল ।
44028001	আমরা নিরাপদে পারে পৌঁছে জানতে পারলাম দ্বীপটার নাম মাল্টা ।
44028002	সেই দ্বীপের লোকেরা আমাদের সংগে খুব ভাল ব্যবহার করল । তখন বৃষ্টি পড়ছিল এবং ঠাণ্ডা ছিল বলে তারা আগুন জ্বেলে আমাদের সবাইকে ডাকল ।
44028003	পৌল এক বোঝা শুকনা কাঠ জড়ো করে আগুনে দেবার সময় একটা বিষাক্ত সাপ আগুনের তাপে সেই বোঝা থেকে বের হয়ে পৌলের হাত কামড়ে ধরল ।
44028004	সাপটাকে পৌলের হাতে ঝুলতে দেখে সেই দ্বীপের লোকেরা বলাবলি করতে লাগল , “ এই লোকটা নিশ্চয়ই খুনী , কারণ সাগরের হাত থেকে রক্ষা পেলেও ন্যায়দেবতা তাকে বাঁচতে দিলেন না । ”
44028005	কিন্তু পৌল যখন হাত ঝাড়া দিয়ে সাপটা আগুনে ফেলে দিলেন তখন তাঁর কোনই ক্ষতি হল না ।
44028006	লোকেরা ভাবছিল তাঁর দেহ ফুলে উঠবে বা হঠাৎ তিনি মারা যাবেন । কিন্তু অনেকক্ষণ অপেক্ষা করেও তাঁর কিছু হল না দেখে তারা মত বদলে বলতে লাগল , “ উনি দেবতা । ”
44028007	সেই জায়গার কাছেই পুব্লিয় নামে সেই দ্বীপের প্রধান লোকের একটা জমিদারি ছিল । পুব্লিয় তাঁর বাড়ীতে আমাদের ডাকলেন এবং তিন দিন ধরে খুব আদরের সংগে আমাদের সেবা-যত্ন করলেন ।
44028008	সেই সময় পুব্লিয়ের বাবা জ্বর ও আমাশা রোগে বিছানায় পড়ে ভুগছিলেন । পৌল ভিতরে তাঁর কাছে গিয়ে প্রার্থনা করলেন এবং তাঁর গায়ে হাত দিয়ে তাঁকে সুস্থ করলেন ।
44028009	এই ঘটনার পরে সেই দ্বীপের বাকি সব রোগীরা এসে সুস্থ হল ।
44028010	তারা নানা ভাবেই আমাদের সম্মান দেখাল এবং পরে জাহাজ ছাড়বার সময় আমাদের দরকারী সমস্ত জিনিসপত্র জাহাজে বোঝাই করে দিল ।
44028011	এর তিন মাস পরে আমরা একটা জাহাজে করে যাত্রা করলাম । জাহাজটা সেই দ্বীপেই শীতকাল কাটিয়েছিল । সেটা ছিল আলেক্‌জান্দ্রিয়া শহরের জাহাজ এবং তার মাথায় যমজ দেবের মূর্তি খোদাই করা ছিল ।
44028012	আমরা সুরাকুষে জাহাজ বেঁধে সেখানে তিন দিন রইলাম ।
44028013	সেখান থেকে যাত্রা করে আমরা রীগিয়তে পৌঁছালাম । পরের দিন দখিনা বাতাস উঠল এবং তার পরের দিন আমরা পূতিয়লীতে পৌঁছালাম ।
44028014	সেখানে আমরা কয়েকজন বিশ্বাসী ভাইয়ের দেখা পেলাম । তাদের সংগে সপ্তাখানেক কাটাবার জন্য তারা আমাদের অনুরোধ করল । এইভাবে আমরা রোমে আসলাম ।
44028015	সেখানকার বিশ্বাসী ভাইয়েরা আমাদের আসবার খবর শুনেছিল । পথে আমাদের সংগী হওয়ার জন্য তাদের কেউ কেউ আপ্পিয়েরহাট , কেউ কেউ তিন-সরাই গ্রাম পর্যন্ত এসেছিল । এই লোকদের দেখে পৌল ঈশ্বরকে ধন্যবাদ দিলেন এবং তিনি নিজে উৎসাহ পেলেন ।
44028016	আমরা রোমে পৌঁছালে পর পৌল আলাদা ঘরে থাকবার অনুমতি পেলেন । একজন সৈন্য তাঁকে পাহারা দিত ।
44028017	তিন দিন পরে পৌল সেখানকার যিহূদী নেতাদের ডেকে একসংগে মিলিত করলেন । তাঁরা মিলিত হলে পর পৌল তাঁদের বললেন , “ আমার ভাইয়েরা , যদিও আমি আমাদের জাতির বিরুদ্ধে বা পূর্বপুরুষদের চলতি নিয়মের বিরুদ্ধে কিছুই করি নি , তবুও যিরূশালেমে আমাকে ধরা হয়েছে এবং রোমীয়দের হাতে দেওয়া হয়েছে ।
44028018	রোমীয়েরা আমাকে জেরা করে ছেড়ে দিতে চেয়েছিল , কারণ মৃত্যুর উপযুক্ত কোন দোষ আমি করি নি ।
44028019	কিন্তু যিহূদীরা এতে বাধা দেওয়াতে বাধ্য হয়ে আমি সম্রাটের কাছে আপীল করেছি । অবশ্য আমি আমার নিজের লোকদের কোন দোষ দিতে আসি নি ।
44028020	এইজন্যই আমি আপনাদের সংগে দেখা করতে ও কথা বলতে চেয়েছি । ইস্রায়েল জাতির যে আশা আছে সেই আশার জন্যই আমাকে এই শিকল দিয়ে বাঁধা হয়েছে । ”
44028021	তখন যিহূদী নেতারা বললেন , “ আপনার সম্বন্ধে যিহূদিয়া থেকে আমরা কোন চিঠি পাই নি । যে ভাইয়েরা সেখান থেকে এসেছেন তাঁরাও কেউ আপনার সম্বন্ধে কিছুই জানান নি বা কোন মন্দ কথা বলেন নি ।
44028022	তবে আমরা আপনার মতামত শুনতে চাই , কারণ আমরা জানি সব জায়গাতেই লোকেরা সেই দলের বিরুদ্ধে কথা বলে । ”
44028023	পৌলের সংগে মিলিত হবার জন্য তাঁরা একটা দিন ঠিক করলেন । পৌল যেখানে থাকতেন সেখানে তাঁরা ছাড়া আরও অনেকে আসলেন । তখন পৌল সকাল থেকে সন্ধ্যা পর্যন্ত ঈশ্বরের রাজ্যের বিষয়ে তাঁদের জানালেন ও বুঝালেন । মোশির আইন-কানুন ও নবীদের বইয়ের মধ্য থেকে যীশুর বিষয় দেখিয়ে তাঁর সম্বন্ধে তাঁদের বিশ্বাস জন্মাতে চেষ্টা করলেন ।
44028024	তিনি যা বলেছিলেন তাতে কেউ কেউ বিশ্বাস করলেন , আবার কেউ কেউ বিশ্বাস করলেন না ।
44028025	পৌলের কথায় তাঁদের মধ্যে মতের অমিল হল আর তাঁরা সেখান থেকে চলে গেলেন । তাঁরা চলে যাবার আগে পৌল বললেন , “ পবিত্র আত্মা নবী যিশাইয়ের মধ্য দিয়ে আপনাদের পূর্বপুরুষদের কাছে সত্যি কথাই বলেছিলেন যে ,
44028026	এই লোকদের কাছে গিয়ে বল , ‘ তোমরা শুনতে থাকবে কিন্তু কোনমতেই বুঝবে না ; দেখতে থাকবে কিন্তু কোনমতেই জানবে না ।
44028027	এই সব লোকদের অন্তর অসাড় এবং কান বন্ধ হয়ে গেছে , আর তারা তাদের চোখও বন্ধ করে রেখেছে , যেন তারা চোখ দিয়ে না দেখে , কান দিয়ে না শোনে এবং অন্তর দিয়ে না বোঝে , আর ভাল হবার জন্য আমার কাছে ফিরে না আসে । ’
44028028	“ এইজন্য আপনারা জেনে রাখুন , ঈশ্বর মানুষকে পাপ থেকে কিভাবে উদ্ধার করেন সেই কথা অযিহূদীদের কাছে জানানো হয়েছে , আর তারাই সেই কথা শুনবে । ”
44028030	পুরো দু ’ বছর ধরে পৌল তাঁর নিজের ভাড়াটে বাড়ীতে ছিলেন এবং যারা তাঁর সংগে দেখা করতে আসত তিনি তাদের সবাইকে গ্রহণ করতেন ।
44028031	তিনি সাহসের সংগে বিনা বাধায় ঈশ্বরের রাজ্যের বিষয়ে প্রচার করতেন এবং প্রভু যীশু খ্রীষ্টের বিষয়ে শিক্ষা দিতেন ।
45001001	আমি খ্রীষ্ট যীশুর দাস পৌল রোম শহরের বিশ্বাসীদের কাছে এই চিঠি লিখছি । তাঁর প্রেরিত্‌হবার জন্য ঈশ্বর আমাকে ডেকেছেন এবং তাঁর দেওয়া সুখবর প্রচার করবার জন্য বেছে নিয়েছেন ।
45001002	ঈশ্বর তাঁর নবীদের মধ্য দিয়ে পবিত্র শাস্ত্রের মধ্যে আগেই এই সুখবরের প্রতিজ্ঞা করেছিলেন ।
45001003	সেই সুখবর হল তাঁর পুত্রের বিষয়ে । সেই পুত্রই যীশু খ্রীষ্ট , আমাদের প্রভু । দেহের দিক থেকে তিনি রাজা দায়ূদের বংশধর ছিলেন , আর তাঁর নিষ্পাপ আত্মার দিক থেকে তিনি মহা শক্তিতে মৃত্যু থেকে জীবিত হয়ে ঈশ্বরের পুত্র হিসাবে প্রকাশিত হয়েছিলেন ।
45001004	
45001005	তাঁরই মধ্য দিয়ে তাঁরই নামের জন্য আমরা দয়া ও প্রেরিত্‌-পদ পেয়েছি , যেন সব জাতির মধ্য থেকে লোকে বিশ্বাস করে ঈশ্বরের বাধ্য হতে পারে ।
45001006	সেই লোকদের মধ্যে তোমরাও আছ । যীশু খ্রীষ্টের লোক হবার জন্য ঈশ্বরই তোমাদের ডেকেছেন ।
45001007	রোম শহরে যে লোকদের ঈশ্বর ভালবাসেন এবং তাঁর নিজের লোক হবার জন্য ডেকেছেন তাদের সকলের কাছে , অর্থাৎ তোমাদেরই কাছে আমি এই চিঠি লিখছি । আমাদের পিতা ঈশ্বর ও প্রভু যীশু খ্রীষ্ট তোমাদের দয়া করুন ও শান্তি দান করুন ।
45001008	প্রথমেই আমি যীশু খ্রীষ্টের মধ্য দিয়ে তোমাদের সকলের জন্য আমার ঈশ্বরকে ধন্যবাদ জানাচ্ছি , কারণ তোমাদের বিশ্বাসের কথা সারা জগতে ছড়িয়ে পড়ছে ।
45001009	ঈশ্বরের পুত্রের বিষয়ে সুখবর প্রচার করে আমার সমস্ত অন্তর দিয়ে আমি ঈশ্বরের সেবা করছি । আমি যতবার প্রার্থনা করি ততবারই যে তোমাদের কথা মনে করে থাকি , তিনিই তার সাক্ষী ।
45001010	আমার প্রার্থনা এই যে , ঈশ্বরের ইচ্ছাতে আমি যেন এইবার কোন রকমে তোমাদের কাছে যেতে পারি ।
45001011	তোমাদের শক্তিশালী করে তুলবার জন্য কোন আত্মিক দান যেন তোমরা আমার মধ্য দিয়ে পেতে পার সেইজন্যই আমি তোমাদের সংগে দেখা করতে চাই ।
45001012	তার মানে , আমরা সবাই যেন একে অন্যের বিশ্বাস থেকে উৎসাহ পাই ।
45001013	ভাইয়েরা , এই কথা জেনো যে , অনেক বারই আমি তোমাদের কাছে যাবার ইচ্ছা করেও এই পর্যন্ত বাধা পেয়ে আসছি । অন্যান্য জায়গায় অযিহূদীদের মধ্যে প্রচার করে যেমন ফল লাভ করেছি , ঠিক সেইভাবে তোমাদের মধ্যেও কিছু ফল দেখবার আশায় আমি তোমাদের কাছে যেতে চেয়েছি ।
45001014	সভ্য-অসভ্য , শিক্ষিত-অশিক্ষিত , সবার কাছেই আমি ঋণী ।
45001015	সেইজন্য তোমরা যারা রোমে আছ তোমাদের কাছেও যীশু খ্রীষ্টের বিষয়ে সুখবর প্রচার করতে আমি আগ্রহী ।
45001016	যীশু খ্রীষ্টের বিষয়ে এই যে সুখবর তাতে আমার কোন লজ্জা নেই , কারণ এই সুখবরই হল ঈশ্বরের শক্তি যার দ্বারা তিনি সব বিশ্বাসীদের পাপ থেকে উদ্ধার করেন-প্রথমে যিহূদীদের , তারপর অযিহূদীদের ।
45001017	ঈশ্বর কেমন করে মানুষকে নির্দোষ বলে গ্রহণ করেন সেই কথা এই সুখবরের মধ্যে প্রকাশ করা হয়েছে । প্রথম থেকে শেষ পর্যন্ত কেবল বিশ্বাসের মধ্য দিয়েই মানুষকে নির্দোষ বলে গ্রহণ করা হয় । পবিত্র শাস্ত্রে লেখা আছে , “ যাকে নির্দোষ বলে গ্রহণ করা হয় সে বিশ্বাসের মধ্য দিয়েই জীবন পাবে । ”
45001018	মানুষ ঈশ্বরের সত্যকে অন্যায় দিয়ে চেপে রাখে , আর তাই তাঁর প্রতি ভক্তির অভাব ও সমস্ত অন্যায় কাজের জন্য স্বর্গ থেকে মানুষের উপর ঈশ্বরের ক্রোধ প্রকাশ পেয়ে থাকে ।
45001019	ঈশ্বর সম্বন্ধে যা জানা যেতে পারে তা মানুষের কাছে স্পষ্ট , কারণ ঈশ্বর নিজেই তাদের কাছে তা প্রকাশ করেছেন ।
45001020	ঈশ্বরের যে সব গুণ চোখে দেখতে পাওয়া যায় না , অর্থাৎ তাঁর চিরস্থায়ী ক্ষমতা ও তাঁর ঈশ্বরীয় স্বভাব সৃষ্টির আরম্ভ থেকেই পরিষ্কার হয়ে ফুটে উঠেছে । তাঁর সৃষ্টি থেকেই মানুষ তা বেশ বুঝতে পারে । এর পরে মানুষের আর কোন অজুহাত নেই ।
45001021	মানুষ তাঁর সম্বন্ধে জানবার পরেও ঈশ্বর হিসাবে তাঁর গৌরবও করে নি , তাঁকে কৃতজ্ঞতাও জানায় নি । তাদের চিন্তাশক্তি অসার হয়ে গেছে এবং তাদের বুদ্ধিহীন অন্তর অন্ধকারে পূর্ণ হয়েছে ।
45001022	যদিও তারা নিজেদের জ্ঞানী বলে দাবি করেছে তবুও আসলে তারা মুর্খই হয়েছে ।
45001023	চিরস্থায়ী , মহিমাপূর্ণ ঈশ্বরের উপাসনা ছেড়ে দিয়ে তারা অস্থায়ী মানুষ , পাখী , পশু ও বুকে-হাঁটা প্রাণীর মূর্তির পূজা করেছে ।
45001024	এইজন্য ঈশ্বর মানুষকে তার অন্তরের কামনা-বাসনা অনুসারে জঘন্য কাজ করতে ছেড়ে দিয়েছেন । ফলে তারা একে অন্যের সংগে জঘন্য কাজ করে নিজেদের দেহের অসম্মান করেছে ।
45001025	ঈশ্বরের সত্যকে ফেলে তারা মিথ্যাকে গ্রহণ করেছে । সৃষ্টিকর্তাকে বাদ দিয়ে তারা তাঁর সৃষ্ট জিনিসের পূজা করেছে , কিন্তু সমস্ত গৌরব চিরকাল সেই সৃষ্টিকর্তারই । আমেন ।
45001026	মানুষ এই সব করেছে বলে ঈশ্বর লজ্জাপূর্ণ কামনার হাতে তাদের ছেড়ে দিয়েছেন । স্ত্রীলোকেরা পর্যন্ত পুরুষদের সংগে তাদের স্বাভাবিক ব্যবহারের বদলে অন্য স্ত্রীলোকদের সংগে অস্বাভাবিক ভাবে খারাপ কাজ করেছে ।
45001027	পুরুষেরাও ঠিক তেমনি করে স্ত্রীলোকদের সংগে তাদের স্বাভাবিক ব্যবহার ছেড়ে দিয়ে পুরুষদের সংগে কামনায় জ্বলে উঠেছে ; পুরুষ পুরুষের সংগে লজ্জাপূর্ণ খারাপ কাজ করেছে । ফলে তারা প্রত্যেকেই তার অন্যায় কাজের পাওনা শাস্তি নিজের মধ্যেই পেয়েছে ।
45001028	এইভাবে মানুষ ঈশ্বরকে মানতে চায় নি বলে ঈশ্বরও পাপপূর্ণ মনের হাতে তাদের ছেড়ে দিয়েছেন , আর সেইজন্যই মানুষ অনুচিত কাজ করতে থাকে ।
45001029	সব রকম অন্যায় , মন্দতা , লোভ , নীচতা , হিংসা , খুন , মারামারি , ছলনা ও অন্যের ক্ষতি করবার ইচ্ছায় তারা পরিপূর্ণ । তারা অন্যের বিষয় নিয়ে আলোচনা করে ,
45001030	অন্যের নিন্দা করে এবং ঈশ্বরকে ঘৃণা করে । তারা বদ্‌মেজাজী , অহংকারী ও গর্বিত । অন্যায় কাজ করবার জন্য তারা নতুন নতুন উপায় বের করে । তারা মা-বাবার অবাধ্য ,
45001031	ভাল-মন্দের জ্ঞান তাদের নেই , আর তারা অবিশ্বস্ত । পরিবারের প্রতি তাদের ভালবাসা নেই এবং তাদের অন্তরে দয়া-মায়া নেই ।
45001032	ঈশ্বরের এই বিচারের কথা তারা ভাল করেই জানে যে , এই রকম কাজ যারা করে তারা মৃত্যুর শাস্তির উপযুক্ত । এই কথা জেনেও তারা যে কেবল এই সব কাজ করতে থাকে তা নয় , কিন্তু অন্য যারা তা করে তাদের সায়ও দেয় ।
45002001	কেউ যদি এতে অন্যদের দোষ দেয় তাহলে আমি তাকে বলব , তোমার নিজের অজুহাতটা কোথায় ? যখন তুমি অন্যদের দোষ দাও তখন কি তুমি নিজেকেই দোষী বলে প্রমাণ কর না ? তুমি অন্যদের দোষ দাও অথচ তুমি সেই একই কাজ করে থাক ।
45002002	আমরা জানি যারা এই রকম কাজ করে ঈশ্বর তাদের ন্যায্য বিচারই করেন ।
45002003	যে কাজের জন্য তুমি অন্যদের দোষ দিচ্ছ সেই একই কাজ যখন তুমি নিজেও কর তখন কি ঈশ্বরের শাস্তির হাত থেকে রেহাই পাবে বলে মনে কর ?
45002004	তুমি তো ঈশ্বরের অশেষ দয়া , সহ্যগুণ ও ধৈর্যকে তুচ্ছ করছ । তুমি ভুলে গেছ ঈশ্বরের এই দয়ার উদ্দেশ্য হল তোমাকে পাপ থেকে মন ফিরাবার পথে নিয়ে আসা ।
45002005	কিন্তু তোমার মন কঠিন ; তুমি তো পাপ থেকে মন ফিরাতে চাও না । সেইজন্য যেদিন ঈশ্বরের ক্রোধ প্রকাশ পাবে সেই দিনের জন্য তুমি তোমার পাওনা শাস্তি জমা করে রাখছ । সেই সময়েই ঈশ্বরের ন্যায়বিচার প্রকাশ পাবে ।
45002006	তিনি প্রত্যেকজনকে তার কাজ হিসাবে ফল দেবেন ।
45002007	যারা ধৈর্যের সংগে ভাল কাজ করে ঈশ্বরের কাছ থেকে গৌরব , সম্মান এবং ধ্বংসহীন জীবন পেতে চায় , ঈশ্বর তাদেরই অনন্ত জীবন দেবেন ।
45002008	কিন্তু যারা নিজেদের ইচ্ছামত চলে আর সত্যকে না মেনে অন্যায়কে মেনে চলে ঈশ্বর তাদের ভীষণ শাস্তি দেবেন ।
45002009	যারা পাপ করে বেড়ায় তাদের প্রত্যেকের দুঃখ-কষ্ট ও দুর্দশা হবে-প্রথমে যিহূদীদের , তার পরে অযিহূদীদের ।
45002010	কিন্তু যারা ভাল কাজ করে তারা গৌরব , সম্মান ও শান্তি লাভ করবে-প্রথমে যিহূদীরা , তারপর অযিহূদীরা ।
45002011	এতে দেখা যায় , ঈশ্বরের চোখে সবাই সমান ।
45002012	মোশির আইন-কানুনের বাইরে থাকা অবস্থায় যারা পাপ করে তারা আইন-কানুন ছাড়াই ধ্বংস হবে । কিন্তু যারা আইন-কানুনের ভিতরে থাকা অবস্থায় পাপ করে তাদের বিচার আইন-কানুনের দ্বারাই হবে ।
45002013	যারা কেবল আইন-কানুনের কথা শোনে তারা ঈশ্বরের চোখে নির্দোষ নয় , কিন্তু যারা আইন-কানুন পালন করে ঈশ্বর তাদেরই নির্দোষ বলে গ্রহণ করবেন ।
45002014	অযিহূদীরা মোশির আইন-কানুন পায় নি , কিন্তু তবুও তারা যখন নিজে থেকেই আইন-কানুন মত কাজ করে তখন আইন-কানুন না পেয়েও তারা নিজেরাই নিজেদের আইন-কানুন হয়ে ওঠে ।
45002015	এতে দেখা যায় যে , আইন-কানুন মতে যা করা উচিত তা তাদের অন্তরেই লেখা আছে । তাদের বিবেকও সেই একই সাক্ষ্য দেয় । তাদের চিন্তা কোন কোন সময় তাদের দোষী করে , আবার কোন কোন সময় তাদের পক্ষেও থাকে ।
45002016	ঈশ্বর যেদিন যীশু খ্রীষ্টের মধ্য দিয়ে মানুষের গোপন সব কিছুর বিচার করবেন সেই দিনই তা প্রকাশ পাবে । আমি যে সুখবর প্রচার করি সেই অনুসারেই এই বিচার হবে ।
45002017	তুমি নিজেকে যিহূদী বলে থাক , তাই না ? তুমি মোশির আইন-কানুনের উপর নির্ভর কর এবং নিজে ঈশ্বরের লোক বলে গর্ববোধ কর ।
45002018	ঈশ্বর কি চান তা তুমি জান এবং যা ভাল তা মেনে নাও , কারণ আইন-কানুন থেকে তুমি সেই শিক্ষাই লাভ করেছ ।
45002019	তুমি মনে কর তুমি অন্ধদের পথ দেখাচ্ছ । তুমি ভাব , যারা অন্ধকারে আছে তাদের কাছে তুমি আলোর মত ।
45002020	তোমার ধারণা , যারা বিবেচনাহীন তাদের তুমি সংশোধন করে থাক ও যারা আইন-কানুনের বিষয়ে শিক্ষা পায় নি তাদের তুমি শিক্ষা দিয়ে থাক । আইন-কানুনের মধ্যে জ্ঞান ও সত্য আছে বলেই তোমার এই সব ধারণা আছে ।
45002021	বেশ , তুমি যখন অন্যদের শিক্ষা দিয়ে থাক তখন নিজেকেও শিক্ষা দাও না কেন ? তুমি প্রচার করছ , “ চুরি কোরো না , ” কিন্তু তুমি নিজেই কি চুরি করছ না ?
45002022	তুমি বলে থাক , “ ব্যভিচার কোরো না , ” কিন্তু তুমি নিজেই কি ব্যভিচার করছ না ? তুমি তো প্রতিমা ঘৃণা কর , কিন্তু তুমি কি নিজেই প্রতিমার মন্দিরে গিয়ে চুরি করছ না ?
45002023	আইন-কানুন নিয়ে তুমি গর্ববোধ কর , কিন্তু তুমি নিজেই কি আইন-কানুন অমান্য করে ঈশ্বরকে অসম্মান করছ না ?
45002024	পবিত্র শাস্ত্রে এই কথা লেখা আছে , “ তোমাদেরই জন্য অযিহূদীরা ঈশ্বরের নামের নিন্দা করে । ”
45002025	তুমি যদি আইন-কানুন মেনে চল তবে সুন্নত করাবার মূল্য আছে , কিন্তু যদি আইন-কানুন অমান্য কর তবে সুন্নত করানো হলেও ঈশ্বরের কাছে তুমি সুন্নত-না-করানো লোকেরই মত ।
45002026	এইজন্য কোন সুন্নত-না-করানো লোক যদি আইন-কানুনের দাবি-দাওয়া মেনে চলে তবে ঈশ্বর কি তাকে সুন্নত করানো হয়েছে বলেই ধরবেন না ?
45002027	তোমার কাছে তো লেখা আইন-কানুন আছে এবং তোমার সুন্নত করানোও হয়েছে । কিন্তু তুমি যদি আইন-কানুন অমান্য কর তবে যার সুন্নত করানো হয় নি অথচ আইন-কানুন পালন করছে , সে কি আইন অমান্য করবার জন্য তোমাকে দোষী করবে না ?
45002028	কেবল বাইরের দিক থেকে যে যিহূদী সে আসল যিহূদী নয় । দেহের বাইরে সুন্নত করানো হলেই যে আসল সুন্নত করানো হল তাও নয় ।
45002029	কিন্তু অন্তরে যে যিহূদী সে-ই আসল যিহূদী । আসল সুন্নত করানোর কাজ অন্তরের মধ্যেই হয় । ওটা আত্মিক ব্যাপার , লিখিত আইন মানার ব্যাপার নয় । এই রকম লোক মানুষের প্রশংসা পায় না বটে , কিন্তু ঈশ্বরের প্রশংসা পায় ।
45003001	তা-ই যদি হয় তবে যিহূদীদের বিশেষ কি লাভ হয়েছে ? সুন্নত করাবারই বা মূল্য কি ?
45003002	সব দিকেই যথেষ্ট লাভ হয়েছে । প্রথমতঃ ঈশ্বর তাঁর বাক্য যিহূদীদেরই দিয়েছিলেন ।
45003003	অবশ্য তাদের মধ্যে কিছু লোক অবিশ্বস্ত হয়েছে , কিন্তু তাতে কি ? তারা অবিশ্বস্ত হয়েছে বলে কি ঈশ্বরও অবিশ্বস্ত হবেন ?
45003004	নিশ্চয় না । সব মানুষ মিথ্যাবাদী হলেও ঈশ্বর সব সময় সত্যবাদী । পবিত্র শাস্ত্রে লেখা আছে , “ কাজেই তোমার রায় ঠিক , তোমার বিচার নিখুঁত । ”
45003005	কিন্তু আমাদের অন্যায় কাজ থেকে আরও স্পষ্টভাবে বুঝা যায় যে , ঈশ্বর সব সময় ন্যায় কাজ করেন । তাহলে আমরা কি বলব যে , তিনি যখন আমাদের শাস্তি দেন তখন অন্যায় করেন ? অবশ্য কথাটা আমি মানুষ হিসাবে বলছি , আসলে তিনি কখনও অন্যায় করেন না ।
45003006	ঈশ্বর যদি অন্যায় করেন তবে তিনি কেমন করে মানুষের বিচার করবেন ?
45003007	কেউ হয়তো বলবে , “ আমার মিথ্যা কথা বলবার দরুন আরও ভালভাবে প্রকাশ পায় যে , ঈশ্বর সত্যবাদী । এতে যখন ঈশ্বর গৌরব লাভ করেন তখন পাপী বলে আমাকে দোষী করা হয় কেন ? ”
45003008	বেশ , তাহলে কি আমরা এই কথাই বলব , “ চল , আমরা মন্দ কাজ করতে থাকি যাতে সেই মন্দের মধ্য দিয়ে ভাল আসতে পারে ” ? কোন কোন লোক আমাদের নিন্দা করে বলে যে , আমরা এই রকম কথাই বলে থাকি । তাদের পাওনা শাস্তি তারা পাবে ।
45003009	এখন আমরা কি বলব ? যিহূদী হিসাবে আমাদের অবস্থা কি অযিহূদীদের চেয়ে ভাল ? মোটেই না । আমরা তো আগেই বলেছি , যিহূদী-অযিহূদী সবাই পাপের অধীন ।
45003010	পবিত্র শাস্ত্রে লেখা আছে : নির্দোষ কেউ নেই , একজনও নেই ;
45003011	কেউ সত্যিকারের জ্ঞান নিয়ে চলে না , কেউ ঈশ্বরের ইচ্ছামত কাজ করে না ।
45003012	সবাই ঠিক পথ থেকে সরে গেছে , সবাই একসংগে খারাপ হয়ে গেছে । ভাল কাজ করে এমন কেউ নেই , একজনও নেই ।
45003013	তাদের মুখ যেন খোলা কবর , জিভ্‌দিয়ে তারা খোশামোদের কথা বলে । তাদের ঠোঁটের নীচে যেন সাপের বিষ আছে ।
45003014	তাদের মুুখ অভিশাপ ও তেতো কথায় ভরা ।
45003015	খুন করবার জন্য তাদের পা তাড়াতাড়ি দৌড়ে ,
45003016	তাদের পথে ধ্বংস ও সর্বনাশ থাকে ।
45003017	শান্তির পথ তারা জানে না ,
45003018	তারা ঈশ্বরকে ভয়ও করে না ।
45003019	আমরা জানি মোশির আইন-কানুন তাদেরই জন্য যারা সেই আইন-কানুনের অধীন । ফলে যিহূদী-অযিহূদী কারও কিছু বলবার নেই , সব মানুষই ঈশ্বরের কাছে দোষী হয়ে আছে ।
45003020	আইন-কানুন পালন করলেই যে ঈশ্বর মানুষকে নির্দোষ বলে গ্রহণ করবেন তা নয় , কিন্তু আইন-কানুনের মধ্য দিয়েই মানুষ নিজের পাপের বিষয়ে চেতনা লাভ করে ।
45003021	ঈশ্বর মানুষকে এখন আইন-কানুন ছাড়াই কেমন করে নির্দোষ বলে গ্রহণ করেন তা প্রকাশিত হয়েছে । মোশির আইন-কানুন ও নবীরা সেই বিষয়ে সাক্ষ্য দিয়ে গেছেন ।
45003022	যারা যীশু খ্রীষ্টের উপর বিশ্বাস করে তাদের সেই বিশ্বাসের মধ্য দিয়েই ঈশ্বর তাদের নির্দোষ বলে গ্রহণ করেন । যিহূদী ও অযিহূদী সবাই সমান ,
45003023	কারণ সবাই পাপ করেছে এবং ঈশ্বরের প্রশংসা পাবার অযোগ্য হয়ে পড়েছে ।
45003024	কিন্তু খ্রীষ্ট যীশু মানুষকে পাপের হাত থেকে মুক্ত করবার ব্যবস্থা করেছেন এবং সেই মুক্তির মধ্য দিয়েই দয়ার দান হিসাবে বিশ্বাসীদের নির্দোষ বলে গ্রহণ করা হয় ।
45003025	ঈশ্বর প্রকাশ করেছিলেন যে , যারা বিশ্বাস করে তাদের জন্য যীশু খ্রীষ্ট তাঁর রক্তের দ্বারা , অর্থাৎ তাঁর জীবন-উৎসর্গের দ্বারা তাঁকে সন্তুষ্ট করেছেন । এইভাবেই ঈশ্বর দেখিয়েছেন , যদিও তিনি তাঁর সহ্যগুণের জন্য মানুষের আগেকার পাপের শাস্তি দেন নি তবুও তিনি নির্দোষ ।
45003026	তিনি যে নির্দোষ তা তিনি এখন দেখিয়েছেন যেন প্রমাণ হয় যে , তিনি নিজে নির্দোষ এবং যে কেউ যীশুর উপর বিশ্বাস করে তাকেও তিনি নির্দোষ বলে গ্রহণ করেন ।
45003027	এর পর মানুষের গর্ব করবার আর কি আছে ? কিছুই নেই । কিন্তু কেন নেই ? মানুষ আইন-কানুন পালন করে বলে কি তার গর্ব করবার কিছু নেই ? তা নয় । আসল কথা হল , বিশ্বাসের মধ্যে গর্বের জায়গা নেই ,
45003028	কারণ আমরা জানি , ঈশ্বর মানুষকে তার বিশ্বাসের জন্য নির্দোষ বলে গ্রহণ করেন , আইন-কানুন পালন করবার জন্য নয় ।
45003029	ঈশ্বর কি তবে কেবল যিহূদীদেরই , অযিহূদীদের নয় ? হ্যাঁ , নিশ্চয় তিনি অযিহূদীদেরও ঈশ্বর ,
45003030	কারণ ঈশ্বর তো মাত্র একজন । তিনি যিহূদীদের যেমন বিশ্বাসের মধ্য দিয়ে নির্দোষ বলে গ্রহণ করবেন তেমনি অযিহূদীদেরও করবেন ।
45003031	এই বিশ্বাসের জন্য কি আমরা তাহলে আইন-কানুন বাতিল করে দিচ্ছি ? কখনও না , বরং আইন-কানুনের কথা যে সত্যি তা-ই আমরা প্রমাণ করছি ।
45004001	তাহলে আমাদের পূর্বপুরুষ অব্রাহামের বিষয়ে আমরা কি বলব ? এই ব্যাপারে তিনি কি দেখেছিলেন ?
45004002	কাজের জন্যই যদি অব্রাহামকে নির্দোষ বলে গ্রহণ করা হয়ে থাকে তবে তো তাঁর গর্ব করবার কিছু আছেই । কিন্তু ঈশ্বরের সামনে তাঁর গর্ব করবার কিছুই নেই ।
45004003	পবিত্র শাস্ত্রে লেখা আছে , “ অব্রাহাম ঈশ্বরের কথা বিশ্বাস করলেন আর সেইজন্য ঈশ্বর তাঁকে নির্দোষ বলে গ্রহণ করলেন । ”
45004004	কাজ করে যে বেতন পাওয়া যায় তা দান নয় , পাওনা ।
45004005	কিন্তু যে নিজের চেষ্টার উপর নির্ভর না করে কেবল ঈশ্বরের উপর বিশ্বাস করে ঈশ্বর তার সেই বিশ্বাসের জন্য তাকে নির্দোষ বলে ধরেন , কারণ তিনিই পাপীকে নির্দোষ বলে গ্রহণ করতে পারেন ।
45004006	দায়ূদও সেই লোককে ধন্য বলেছেন যাকে ঈশ্বর কোন কাজ ছাড়াই নির্দোষ বলে ধরেছেন । দায়ূদ বলেছেন ,
45004007	ধন্য সেই লোকেরা , যাদের ঈশ্বরের প্রতি বিদ্রোহ ক্ষমা করা হয়েছে , যাদের পাপ ঢাকা দেওয়া হয়েছে ।
45004008	ধন্য সেই লোক , যার অন্যায় সদাপ্রভু ক্ষমা করেছেন ।
45004009	এখানে কি কেবল তাদেরই ধন্য বলা হয়েছে যাদের সুন্নত করানো হয়েছে ? সুন্নত-না-করানো লোকদেরও কি বলা হয় নি ? হ্যাঁ , তাদেরও ধন্য বলা হয়েছে , কারণ আমরা বলছি , “ অব্রাহামের বিশ্বাসের জন্য তাঁকে নির্দোষ বলে ধরা হয়েছিল । ”
45004010	কোন্‌অবস্থায় ধরা হয়েছিল ? সুন্নত করাবার আগে , না পরে ? সুন্নত করাবার আগেই ধরা হয়েছিল , পরে নয় ।
45004011	সুন্নত-না-করানো অবস্থায় বিশ্বাসের জন্যই যে ঈশ্বর তাঁকে নির্দোষ বলে ধরেছিলেন তাঁর সুন্নত করানোটা ছিল তারই প্রমাণ এবং চিহ্ন । তাহলে দেখা যাচ্ছে , সুন্নত করানো না হলেও কেবল বিশ্বাসের জন্যই যাদের নির্দোষ বলে গ্রহণ করা হয় , অব্রাহাম তাদের সকলের পিতা ।
45004012	এছাড়া , সুন্নত করাবার আগে অব্রাহাম যেভাবে বিশ্বাসের পথে চলতেন , যে সব সুন্নত করানো লোক সেইভাবে চলে অব্রাহাম তাদেরও পিতা ।
45004013	অব্রাহাম ও তাঁর বংশধরদের কাছে ঈশ্বর প্রতিজ্ঞা করেছিলেন যে , এই জগৎ অব্রাহামেরই হবে । আইন-কানুন পালন করবার ফলে এই প্রতিজ্ঞা তাঁর কাছে করা হয় নি , কিন্তু তাঁর বিশ্বাসের মধ্য দিয়েই তাঁকে নির্দোষ বলে গ্রহণ করা হয়েছিল আর সেইজন্যই সেই প্রতিজ্ঞা করা হয়েছিল ।
45004014	আইন-কানুন পালন করেই যদি কেউ জগতের অধিকার পেয়ে যায় তবে তো বিশ্বাস অকেজো হয়ে পড়ে আর ঈশ্বরের সেই প্রতিজ্ঞারও কোন মূল্য থাকে না ,
45004015	কারণ আইন-কানুন ঈশ্বরের শাস্তিকে ডেকে আনে । আর সত্যি বলতে কি , যেখানে আইন-কানুন নেই সেখানে আইন-কানুন অমান্য করবার প্রশ্নও নেই ।
45004016	সেইজন্য মানুষের বিশ্বাসের মধ্য দিয়ে এই প্রতিজ্ঞা পূর্ণ করা হয় , যেন এটা ঈশ্বরের দয়ার দান হতে পারে । আর তাই অব্রাহামের বংশধরদের সকলের জন্যই এই প্রতিজ্ঞা নিশ্চয়ই পূর্ণ হবে । আইন-কানুনের অধীন লোকদের জন্যই যে কেবল এই প্রতিজ্ঞা পূর্ণ হবে তা নয় , যে সব লোক অব্রাহামের মত একই বিশ্বাসে বিশ্বাসী তাদের জন্যও নিশ্চয়ই এই প্রতিজ্ঞা পূর্ণ হবে ।
45004017	পবিত্র শাস্ত্রে যেমন লেখা আছে , “ আমি তোমাকে অনেকগুলো জাতির আদিপিতা করে রেখেছি , ” সেই অনুসারে ঈশ্বরের চোখে অব্রাহাম আমাদের সকলেরই পিতা । যিনি মৃতকে জীবন দেন এবং যা নেই তা আছে বলে ঘোষণা করেন সেই ঈশ্বরকে অব্রাহাম বিশ্বাস করেছিলেন ।
45004018	যখন পিতা হবার কোন আশাই ছিল না তখনও অব্রাহাম ঈশ্বরের উপর আশা রেখে বিশ্বাস করেছিলেন । ঈশ্বর তাঁকে বলেছিলেন , “ তোমার বংশধরেরা আকাশের তারার মত অসংখ্য হবে । ” আর সেই কথামতই অব্রাহাম অনেক জাতির পিতা হয়েছিলেন ।
45004019	যদিও প্রায় একশো বছরের বুড়ো অব্রাহাম বুঝতে পেরেছিলেন যে , তাঁর দেহ অকেজো হয়ে গেছে আর সারারও সন্তান হবার বয়স আর নেই , তবুও অব্রাহামের বিশ্বাস দুর্বল ছিল না ।
45004020	ঈশ্বরের প্রতিজ্ঞা সম্বন্ধে তাঁর মনে কখনও কোন সন্দেহ আসে নি , বরং তিনি বিশ্বাসে আরও বলবান হয়ে উঠে ঈশ্বরের গৌরব করতেন ।
45004021	অব্রাহাম সম্পূর্ণভাবে এই বিশ্বাস করতেন যে , ঈশ্বর যা প্রতিজ্ঞা করেছেন তা করবার ক্ষমতাও তাঁর আছে ।
45004022	এইজন্যই অব্রাহামের বিশ্বাসের দরুন তাঁকে নির্দোষ বলে ধরা হয়েছিল ।
45004023	“ নির্দোষ বলে ধরা হয়েছিল , ” এই কথাটা কেবল অব্রাহামকেই লক্ষ্য করে লেখা হয় নি ,
45004024	আমাদেরও লক্ষ্য করে লেখা হয়েছে । আমাদের বিশ্বাসের জন্য ঈশ্বর আমাদেরও নির্দোষ বলে ধরবেন , কারণ যিনি আমাদের প্রভু যীশুকে মৃত্যু থেকে জীবিত করেছিলেন আমরা তাঁরই উপর বিশ্বাস করি ।
45004025	আমাদের পাপের জন্য যীশুকে মৃত্যুর হাতে তুলে দেওয়া হয়েছিল এবং আমাদের নির্দোষ বলে গ্রহণ করবার জন্য তাঁকে মৃত্যু থেকে জীবিত করা হয়েছিল ।
45005001	বিশ্বাসের মধ্য দিয়েই আমাদের নির্দোষ বলে গ্রহণ করা হয়েছে আর তার ফলেই প্রভু যীশু খ্রীষ্টের মধ্য দিয়ে ঈশ্বর ও আমাদের মধ্যে শান্তি হয়েছে ।
45005002	ঈশ্বরের এই যে দয়ার পথে এখন আমরা চলছি সেখানে আমরা খ্রীষ্টের মধ্য দিয়ে বিশ্বাসের দ্বারাই পৌঁছেছি । ঈশ্বরের মহিমা পাবার আশায় আমরা আনন্দ বোধ করছি ।
45005003	কেবল তা-ই নয় , দুঃখ-কষ্টের মধ্যেও আমরা আনন্দ বোধ করছি , কারণ আমরা জানি দুঃখ-কষ্টের ফল ধৈর্য ,
45005004	ধৈর্যের ফল খাঁটি স্বভাব এবং খাঁটি স্বভাবের ফল আশা ।
45005005	এই আশা আমাদের লজ্জায় ফেলে না , কারণ ঈশ্বর তাঁর দেওয়া পবিত্র আত্মার দ্বারা আমাদের অন্তর তাঁরই ভালবাসা দিয়ে পূর্ণ করেছেন ।
45005006	যখন আমাদের কোন শক্তিই ছিল না তখন ঠিক সময়েই খ্রীষ্ট ঈশ্বরের প্রতি ভক্তিহীন মানুষের জন্য , অর্থাৎ আমাদের জন্য প্রাণ দিলেন । কোন সৎ লোকের জন্য কেউ প্রাণ দেয় না বললেই চলে ।
45005007	যিনি অন্যের উপকার করেন সেই রকম লোকের জন্য হয়তো বা কেউ সাহস করে প্রাণ দিলেও দিতে পারে ।
45005008	কিন্তু ঈশ্বর যে আমাদের ভালবাসেন তার প্রমাণ এই যে , আমরা পাপী থাকতেই খ্রীষ্ট আমাদের জন্য প্রাণ দিয়েছিলেন ।
45005009	তাহলে খ্রীষ্টের রক্তের দ্বারা যখন আমাদের নির্দোষ বলে গ্রহণ করা হয়েছে তখন আমরা খ্রীষ্টের মধ্য দিয়েই ঈশ্বরের শাস্তি থেকে নিশ্চয়ই রেহাই পাব ।
45005010	আমরা যখন ঈশ্বরের শত্রু ছিলাম তখন তাঁরই পুত্রের মৃত্যুর মধ্য দিয়ে তাঁর সংগে আমাদের মিলন হয়েছে । এইভাবে মিলন হয়েছে বলে খ্রীষ্টের জীবন দ্বারা আমরা নিশ্চয়ই পাপ থেকে উদ্ধার পাব ।
45005011	কেবল তা-ই নয় , যাঁর দ্বারা ঈশ্বরের সংগে আমাদের মিলন হয়েছে সেই প্রভু যীশু খ্রীষ্টের মধ্য দিয়ে ঈশ্বরকে নিয়ে আমরা আনন্দও বোধ করছি ।
45005012	একটি মানুষের মধ্য দিয়ে পাপ জগতে এসেছিল ও সেই পাপের মধ্য দিয়ে মৃত্যুও এসেছিল । সব মানুষ পাপ করেছে বলে এইভাবে সকলের কাছেই মৃত্যু উপস্থিত হয়েছে ।
45005013	মোশির আইন-কানুন দেবার আগেই জগতে পাপ ছিল , কিন্তু আইন-কানুন না থাকলে তো পাপকে পাপ বলে ধরা হয় না ।
45005014	তবুও আদমের সময় থেকে আরম্ভ করে মোশির সময় পর্যন্ত সকলের উপরেই মৃত্যু রাজত্ব করছিল । এমন কি , ঈশ্বরের আদেশ অমান্য করে যারা আদমের মত পাপ করে নি তাদের উপরেও মৃত্যু রাজত্ব করছিল । যাঁর আসবার কথা ছিল আদম ছিলেন একদিক থেকে সেই যীশু খ্রীষ্টেরই ছবি ।
45005015	কিন্তু আদমের পাপ যে রকম , ঈশ্বরের বিনামূল্যের দান সেই রকম নয় । যখন একজন লোকের পাপের ফলে অনেকে মরল তখন ঈশ্বরের দয়ার এবং আর একজন মানুষের দয়ার মধ্য দিয়ে যে দান আসল , তা সেই অনেকের জন্য আরও কত না বেশী করে উপ্‌চে পড়ল ! সেই আর একজন মানুষ হলেন যীশু খ্রীষ্ট ।
45005016	ঈশ্বরের দান আদমের পাপের ফলের মত নয় , কারণ একটা পাপের বিচারের ফলে সব মানুষকেই শাস্তির যোগ্য বলে ধরা হয়েছে , কিন্তু নির্দোষ বলে ঈশ্বরের গ্রহণযোগ্য হওয়ার এই যে দয়ার দান , তা অনেক পাপের ফলে এসেছে ।
45005017	একজন মানুষের পাপের দরুন মৃত্যু সেই একজনের মধ্য দিয়েই রাজত্ব করতে আরম্ভ করেছিল । কিন্তু যারা প্রচুর পরিমাণে ঈশ্বরের দয়া ও নির্দোষ বলে তাঁর গ্রহণযোগ্য হওয়ার দান পায় , তারা সেই একজন মানুষের , অর্থাৎ যীশু খ্রীষ্টের মধ্য দিয়ে জীবনের পরিপূর্ণতা নিয়ে নিশ্চয়ই রাজত্ব করবে ।
45005018	তাহলে একটা পাপের মধ্য দিয়ে যেমন সব মানুষকেই শাস্তির যোগ্য বলে ধরা হয়েছে , তেমনি একটা ন্যায় কাজের মধ্য দিয়ে সব মানুষকেই নির্দোষ বলে গ্রহণ করবার ব্যবস্থাও করা হয়েছে এবং তার ফল হল অনন্ত জীবন ।
45005019	যেমন একজন মানুষের অবাধ্যতার মধ্য দিয়ে অনেককেই পাপী বলে ধরা হয়েছিল , তেমনি একজন মানুষের বাধ্যতার মধ্য দিয়ে অনেককেই নির্দোষ বলে গ্রহণ করা হবে ।
45005020	আইন-কানুন দেওয়া হল যাতে অন্যায় বেড়ে যায় , কিন্তু যেখানে অন্যায় বাড়ল সেখানে ঈশ্বরের দয়াও আরও অনেক পরিমাণে বাড়ল ।
45005021	সেই দয়া এইজন্য বাড়ল যাতে মৃত্যুর মধ্য দিয়ে যেমন পাপ রাজত্ব করেছিল , তেমনি মানুষকে নির্দোষ বলে গ্রহণ করবার মধ্য দিয়ে এখন তাঁর দয়া রাজত্ব করতে পারে ; আর তারই ফল হল আমাদের প্রভু যীশু খ্রীষ্টের মধ্য দিয়ে অনন্ত জীবন লাভ ।
45006001	তাহলে কি আমরা এই বলব যে , ঈশ্বরের দয়া যেন বাড়ে সেইজন্য আমরা পাপ করতে থাকব ?
45006002	নিশ্চয়ই না । পাপের দাবি-দাওয়ার কাছে তো আমরা মরে গেছি ; তবে কেমন করে আমরা আর পাপের পথে চলব ?
45006003	এই কথা কি জান না যে , আমরা যারা খ্রীষ্ট যীশুর মধ্যে বাপ্তিস্ম গ্রহণ করেছি , আমরা তাঁর মৃত্যুর মধ্যে অংশ গ্রহণ করেই তা করেছি ?
45006004	আর সেইজন্য সেই বাপ্তিস্মের দ্বারা খ্রীষ্টের সংগে মরে আমাদের কবরও হয়েছে , যেন পিতা ঈশ্বর তাঁর মহাশক্তি দ্বারা যেমন খ্রীষ্টকে মৃত্যু থেকে জীবিত করেছিলেন তেমনি আমরাও যেন নতুন জীবনের পথে চলতে পারি ।
45006005	খ্রীষ্টের সংগে মরে যখন তাঁর সংগে আমরা যুক্ত হয়েছি তখন তিনি যেমন মৃত্যু থেকে জীবিত হয়ে উঠেছেন , ঠিক তেমনি করে আমরা তাঁর সংগে জীবিতও হব ।
45006006	আমরা জানি যে , আমাদের পাপ-স্বভাবকে অকেজো করবার জন্যই আমাদের পুরানো ‘ আমি ’ কে খ্রীষ্টের সংগে ক্রুশে দেওয়া হয়েছে যেন পাপের দাস হয়ে আর আমাদের থাকতে না হয় ;
45006007	কারণ যে মরেছে সে পাপের হাত থেকে ছাড়া পেয়েছে ।
45006008	আমরা যখন খ্রীষ্টের সংগে মরেছি তখন বিশ্বাস করি যে , তাঁর সংগে জীবিতও থাকব ।
45006009	আমরা জানি খ্রীষ্টকে মৃত্যু থেকে জীবিত করা হয়েছিল বলে তিনি আর কখনও মরবেন না , অর্থাৎ তাঁর উপরে মৃৃত্যুর আর কোন হাত নেই ।
45006010	তিনি যখন মরলেন তখন পাপের দাবি-দাওয়ার কাছেও মরলেন ; তাঁর উপর পাপের আর কোন দাবি-দাওয়া রইল না । আর এখন তিনি জীবিত হয়ে ঈশ্বরের জন্য বেঁচে আছেন ।
45006011	ঠিক সেইভাবে এই কথার উপর নির্ভর কোরো যে , খ্রীষ্ট যীশুর সংগে যুক্ত হয়েছ বলে পাপের দাবি-দাওয়ার কাছে তোমরাও মরেছ , আর এখন ঈশ্বরের জন্য তোমরাও বেঁচে আছ ।
45006012	এইজন্য তোমাদের এই মৃত্যুর অধীন দেহের উপর পাপকে আর রাজত্ব করতে দিয়ো না । যদি দাও তবে তোমাদের দেহের মন্দ ইচ্ছার অধীনেই তোমরা চলতে থাকবে ।
45006013	দেহের কোন অংশকে অন্যায় কাজ করবার হাতিয়ার হিসাবে পাপের হাতে তুলে দিয়ো না । মৃত্যু থেকে জীবিত হয়ে ওঠা লোক হিসাবে তোমরা বরং ঈশ্বরের হাতে নিজেদের তুলে দাও এবং ন্যায় কাজ করবার হাতিয়ার হিসাবে তোমাদের সম্পূর্ণ দেহকেই ঈশ্বরকে দিয়ে দাও ।
45006014	তোমরা তো পাপের দাস নও , কারণ তোমরা ঈশ্বরের দয়ার অধীন , আইন-কানুনের অধীন নও ।
45006015	কিন্তু আইন-কানুনের অধীনে না থেকে দয়ার অধীন হয়েছি বলে কি আমরা পাপ করব ? নিশ্চয় না ।
45006016	তোমরা কি জান না যে , দাসের মত যখন তোমরা কারও হাতে নিজেদের তুলে দাও এবং তার আদেশ পালন করতে থাক তখন তোমরা আসলে তার দাসই হয়ে পড় ? সেইভাবে হয় তোমরা পাপের দাস হয়ে মরবে , নয় ঈশ্বরের দাস হয়ে ন্যায় কাজ করবে ।
45006017	কিন্তু ঈশ্বরের ধন্যবাদ হোক , কারণ যদিও তোমরা পাপের দাস ছিলে তবুও যে শিক্ষা তোমাদের দেওয়া হয়েছে সমস্ত অন্তর দিয়ে তোমরা তার বাধ্য হয়েছ ।
45006018	পাপের হাত থেকে ছাড়া পেয়ে তোমরা তো ন্যায়ের দাস হয়েছ ।
45006019	মানুষের দুর্বলতার জন্য আমি কথাগুলো মানুষ যেভাবে বুঝবে সেইভাবে বলছি । আগে তোমরা যেমন আরও বেশী করে অন্যায় কাজ করবার জন্য নিজেদের দেহকে অপবিত্রতার ও অন্যায়ের দাস করে তুলেছিলে , ঠিক সেইভাবে এখন পবিত্রতায় বেড়ে উঠবার জন্য তোমাদের দেহকে ন্যায় কাজের দাস করে তোলো ।
45006020	যখন তোমরা পাপের দাস ছিলে তখন ন্যায়ের দাস ছিলে না ।
45006021	আগেকার যে সব কাজের কথা ভেবে এখন তোমরা লজ্জা পাও সেই সব কাজ থেকে তোমাদের কি লাভ হত ? তার শেষ ফল হল মৃত্যু ।
45006022	কিন্তু এখন তোমরা পাপের হাত থেকে ছাড়া পেয়ে ঈশ্বরের দাস হয়েছ । তাতে লাভ হল এই যে , তোমরা পবিত্রতায় বেড়ে উঠছ , আর তার শেষ ফল হল অনন্ত জীবন ।
45006023	পাপ যে বেতন দেয় তা মৃত্যু , কিন্তু ঈশ্বর যা দান করেন তা আমাদের প্রভু খ্রীষ্ট যীশুর মধ্য দিয়ে অনন্ত জীবন ।
45007001	ভাইয়েরা , তোমরা তো আইন-কানুন জান । তোমরা কি জান না যে , যতদিন মানুষ জীবিত থাকে ততদিনই আইন-কানুনের দাবি তার উপরে থাকে ?
45007002	যতদিন স্বামী বেঁচে থাকে ততদিনই স্ত্রী আইন দ্বারা তার সংগে বাঁধা থাকে । কিন্তু স্বামী মারা যাবার পর সেই আইনের বাঁধন থেকে স্ত্রী মুক্ত হয় ।
45007003	সেইজন্য স্বামী বেঁচে থাকতে সেই স্ত্রী যদি অন্য কাউকে বিয়ে করে তবে তাকে ব্যভিচারিণী বলা হয় । কিন্তু যদি তার স্বামী মারা যায় তবে সে সেই আইনের বাঁধন থেকে মুক্ত হয় । আর তখন যদি সে অন্য কাউকে বিয়ে করে তবে সে ব্যভিচারিণী হয় না ।
45007004	ঠিক সেইভাবে আমার ভাইয়েরা , খ্রীষ্টের দেহের মধ্য দিয়ে মোশির আইন-কানুনের দাবি-দাওয়ার কাছে তোমরাও মরেছ । তার ফলে যাঁকে মৃত্যু থেকে জীবিত করা হয়েছে তোমরা সেই যীশু খ্রীষ্টেরই হয়েছ , যেন ঈশ্বরের জন্য তোমাদের জীবন ফলবান হয়ে ওঠে ।
45007005	আমরা যখন পাপ-স্বভাবের অধীন ছিলাম তখন আইন-কানুন আমাদের মধ্যে পাপের কামনা-বাসনা জাগিয়ে তুলত এবং সেই কামনা-বাসনা আমাদের দেহের মধ্যে কাজ করত ; তাই আমাদের জীবন মৃত্যুর জন্য ফলবান হত ।
45007006	তখন আমাদের যা বেঁধে রাখত তার দাবি-দাওয়ার কাছে আমরা মরেছি । সেইজন্য আইন-কানুন থেকে এখন আমরা মুক্ত । তার ফলে আমরা এখন লেখা আইন-কানুনের সেই পুরানো জীবন-পথের দাস নই , কিন্তু পবিত্র আত্মার দেওয়া নতুন জীবন-পথের দাস হয়েছি ।
45007007	তবে কি আমরা বলব যে , আইন-কানুন মন্দ ? নিশ্চয়ই না ; বরং এই কথা ঠিক যে , আইন-কানুন না থাকলে পাপ কি তা আমি জানতে পারতাম না । “ লোভ কোরো না , ” আইন-কানুন যদি এই কথা না বলত তবে লোভ কি তা আমি জানতাম না ।
45007008	কিন্তু পাপ সেই আদেশের সুযোগ নিয়ে আমার মধ্যে সব রকম লোভ জাগিয়েছে , কারণ আইন-কানুন না থাকলে পাপ যেন মরার মত পড়ে থাকে ।
45007009	আমার জীবনে আইন-কানুন আসবার আগে আমি বেঁচেই ছিলাম , কিন্তু সেই আদেশ আসবার সংগে সংগে পাপও বেঁচে উঠল ,
45007010	আর আমারও মৃত্যু ঘটল । যে আদেশের ফলে জীবন পাবার কথা তা আমার জন্য মৃত্যু নিয়ে আসল ,
45007011	কারণ সেই আদেশের সুযোগ নিয়ে পাপ আমাকে ঠকাল , আর সেই আদেশের দ্বারাই পাপ আমাকে মেরে ফেলল ।
45007012	তবে এই কথা ঠিক যে , আইন-কানুন পবিত্র এবং তার আদেশও পবিত্র , ন্যায্য ও উপকারী ।
45007013	তাহলে যা উপকারী তার দ্বারাই কি আমার মৃত্যু হল ? কখনও না , বরং যা উপকারী তার দ্বারাই পাপ আমার মৃত্যু ঘটাল , যেন পাপ যে সত্যিই পাপ তা বুঝা যায় । পাপ যে কত জঘন্য তা আদেশের দ্বারাই ধরা পড়ে ।
45007014	আমরা জানি আইন-কানুন আত্মিক , কিন্তু আমি পাপ-স্বভাবের অধীন বলে পাপের দাস হয়েছি ।
45007015	আমি যে কি করি তা আমি নিজেই বুঝি না , কারণ আমি যা করতে চাই তা করি না বরং যা ঘৃণা করি তা-ই করি ।
45007016	যা চাই না তা-ই যখন আমি করি তখন আমি এটাই স্বীকার করি যে , আইন-কানুন ভাল ।
45007017	তাহলে দেখা যায় , আমি নিজেই এই সব করছি না , কিন্তু আমার মধ্যে যে পাপ বাস করে , সে-ই আমাকে দিয়ে তা করাচ্ছে ।
45007018	আমি জানি আমার মধ্যে , অর্থাৎ আমার পাপ-স্বভাবের মধ্যে ভাল বলে কিছু নেই । যা সত্যিই ভাল তা করবার আমার ইচ্ছা আছে কিন্তু শক্তি নেই ।
45007019	যে সব ভাল কাজ আমি করতে চাই তা করি না , বরং তার বদলে যা চাই না সেই সব মন্দ কাজই আমি করতে থাকি ।
45007020	যা করতে চাই না তা-ই যখন আমি করি তখন আসলে আমি নিজে তা করি না , বরং আমার মধ্যে যে পাপ বাস করে সে-ই আমাকে দিয়ে তা করাচ্ছে ।
45007021	তাহলে আমি নিজের মধ্যে একটা নিয়মকে কাজ করতে দেখতে পাচ্ছি । সেই নিয়মটা হল এই-যা ভাল তা যখন আমি করতে চাই তখন মন্দ সব সময় আমার মধ্যে উপস্থিত থাকে ।
45007022	আমার অন্তর ঈশ্বরের আইন-কানুনে আনন্দিত হয় ;
45007023	তবুও আমি দেখতে পাচ্ছি যে , একটা অন্য রকমের নিয়ম আমার দেহের মধ্যে কাজ করছে । যা ভাল আমার মন তা ভাল বলেই গ্রহণ করে , কিন্তু এই অন্য নিয়মটি আমার মনের বিরুদ্ধে যুদ্ধ করছে এবং আমাকে বন্দী করে রাখছে । আমার মধ্যে যে পাপ আছে এই নিয়মটা তারই ।
45007024	কি হতভাগা মানুষ আমি ! আমার মধ্যে এই যে পাপ-স্বভাব যা মৃত্যু আনে , তার হাত থেকে কে আমাকে রক্ষা করবে ?
45007025	আমাদের প্রভু যীশু খ্রীষ্টের মধ্য দিয়ে আমি ঈশ্বরকে ধন্যবাদ দিই যে , তিনি আমাকে রক্ষা করেছেন । তাহলে দেখা যায় যে , মনের দিক থেকে আমি ঈশ্বরের আইন-কানুনের দাস , কিন্তু পাপ-স্বভাবের দিক থেকে আমি পাপের নিয়মের দাস ।
45008001	যারা খ্রীষ্ট যীশুর সংগে যুক্ত হয়েছে ঈশ্বর তাদের আর শাস্তির যোগ্য বলে মনে করবেন না ।
45008002	জীবনদাতা পবিত্র আত্মার নিয়মই খ্রীষ্ট যীশুর মধ্য দিয়ে আমাকে পাপ ও মৃত্যুর নিয়ম থেকে মুক্ত করেছে ।
45008003	মানুষের পাপ-স্বভাবের দরুন আইন-কানুন শক্তিহীন হয়ে পড়েছিল , আর সেইজন্য আইন-কানুন যা করতে পারে নি ঈশ্বর নিজে তা করেছেন । তিনি পাপ দূর করবার জন্য নিজের নিষ্পাপ পুত্রকে মানুষের স্বভাব দিয়ে পাঠিয়ে দিলেন এবং তাঁর পুত্রের মৃত্যুর মধ্য দিয়ে পাপের বিচার করে তার শক্তিকে বাতিল করে দিলেন ।
45008004	তিনি তা করলেন যেন পাপ-স্বভাবের অধীনে না চলে পবিত্র আত্মার অধীনে চলবার দরুন আমাদের মধ্যে আইন-কানুনের দাবি-দাওয়া পূর্ণ হয় ।
45008005	যারা পাপ-স্বভাবের অধীন তাদের মন পাপ-স্বভাব যা চায় তাতে আগ্রহী ; আর যারা পবিত্র আত্মার অধীন তাদের মন পবিত্র আত্মা যা চান তাতে আগ্রহী ।
45008006	পাপ-স্বভাব যা চায় তাতে আগ্রহী হবার ফল হল মৃত্যু , আর পবিত্র আত্মা যা চান তাতে আগ্রহী হবার ফল হল জীবন ও শান্তি ।
45008007	যে মন পাপ-স্বভাব যা চায় তাতে আগ্রহী , সেই মন ঈশ্বরের বিরুদ্ধে , কারণ তা ঈশ্বরের আইন-কানুন মানতে চায় না , মানতে পারেও না ।
45008008	কাজেই যারা পাপ-স্বভাবের অধীন তারা ঈশ্বরকে সন্তুষ্ট করতে পারে না ।
45008009	কিন্তু ঈশ্বরের আত্মা যদি তোমাদের অন্তরে বাস করেন তবে তোমরা তো পাপ-স্বভাবের অধীন নও বরং পবিত্র আত্মার অধীন । যার অন্তরে খ্রীষ্টের আত্মা নেই সে খ্রীষ্টের নয় ।
45008010	কিন্তু খ্রীষ্ট যদি তোমাদের অন্তরে থাকেন তবে পাপের দরুন তোমাদের দেহের উপর মৃত্যু কাজ করতে থাকলেও তোমাদের আত্মা জীবিত , কারণ ঈশ্বর তোমাদের নির্দোষ বলে গ্রহণ করেছেন ।
45008011	যিনি যীশুকে মৃত্যু থেকে জীবিত করেছেন সেই ঈশ্বরের আত্মা যদি তোমাদের অন্তরে বাস করেন , তবে ঈশ্বর তাঁর সেই আত্মার দ্বারা তোমাদের মৃত্যুর অধীন দেহকেও জীবন দান করবেন ।
45008012	সেইজন্য ভাইয়েরা , আমরা ঋণী , কিন্তু সেই ঋণ পাপ-স্বভাবের কাছে নয় । পাপ-স্বভাবের অধীন হয়ে আর আমাদের চলবার দরকার নেই ।
45008013	যদি তোমরা পাপ-স্বভাবের অধীনে চল তবে তোমরা চিরকালের জন্য মরবে । কিন্তু যদি পবিত্র আত্মার দ্বারা দেহের সব অন্যায় কাজ ধ্বংস করে ফেল তবে চিরকাল জীবিত থাকবে ,
45008014	কারণ যারা ঈশ্বরের আত্মার পরিচালনায় চলে তারাই ঈশ্বরের সন্তান ।
45008015	তোমরা তো দাসের মনোভাব পাও নি যার জন্য ভয় করবে ; তোমরা ঈশ্বরের আত্মাকে পেয়েছ যিনি তোমাদের সন্তানের অধিকার দিয়েছেন । সেইজন্যই আমরা ঈশ্বরকে আব্বা , অর্থাৎ পিতা বলে ডাকি ।
45008016	পবিত্র আত্মাও নিজে আমাদের অন্তরে এই সাক্ষ্য দিচ্ছেন যে , আমরা ঈশ্বরের সন্তান ।
45008017	আমরা যদি সন্তানই হয়ে থাকি তবে ঈশ্বর তাঁর সন্তানদের যা দেবেন বলে প্রতিজ্ঞা করেছেন আমরা তা পাব । খ্রীষ্টই ঈশ্বরের কাছ থেকে তা পাবেন আর আমরাও তাঁর সংগে তা পাব , কারণ আমরা যদি খ্রীষ্টের সংগে কষ্টভোগ করি তবে তাঁর সংগে মহিমারও ভাগী হব ।
45008018	আমি জানি , আমরা যে মহিমা পরে পাব তার তুলনায় আমাদের এই জীবনের কষ্টভোগ কিছুই নয় ।
45008019	ঈশ্বরের সন্তানেরা কখন সেই মহিমায় প্রকাশিত হবেন তার জন্য সমস্ত সৃষ্টি আগ্রহের সংগে অপেক্ষা করে আছে ,
45008020	কারণ সৃষ্টির উদ্দেশ্যটাই বিফল হয়ে গেছে । অবশ্য নিজের ইচ্ছায় তা হয় নি , ঈশ্বরই তাঁকে বিফলতার হাতে ছেড়ে দিয়েছেন । তবে তার সংগে সংগে এই আশ্বাসও দিয়েছেন যে ,
45008021	ধ্বংসের বাঁধন থেকে মুক্ত হয়ে এই সৃষ্টি একদিন ঈশ্বরের সন্তানদের গৌরবময় স্বাধীনতার ভাগী হতে পারবে ।
45008022	আমরা জানি যে , গোটা সৃষ্টিটাই যেন এক ভীষণ প্রসব-বেদনায় এখনও কাতরাচ্ছে ।
45008023	কেবল তা-ই নয় , কিন্তু যে মহিমা আমরা পরে পাব তার প্রথম ফল হিসাবে পবিত্র আত্মাকে পেয়ে আমরা নিজেরাও অন্তরে কাতরাচ্ছি । আর সেই সংগে সেই দিনের জন্য অপেক্ষা করে আছি যখন ঈশ্বরের সন্তান হিসাবে আমাদের প্রকাশ করা হবে , অর্থাৎ ধ্বংসের হাত থেকে আমাদের দেহকে মুক্ত করা হবে ।
45008024	পাপ থেকে উদ্ধার পেয়ে আমরা এই আশাই পেয়েছি । আমরা যার জন্য আশা করে আছি যদি তা পাওয়া হয়ে যায় তবে তো সেই আশা আর আশাই রইল না । যা পাওয়া হয়ে গেছে , তার জন্য কে আশা করে থাকে ?
45008025	কিন্তু যা পাওয়া হয় নি তার জন্য যদি আমাদের আশা থাকে তবে তার জন্য আমরা ধৈর্য ধরে অপেক্ষাও করি ।
45008026	এছাড়া আমাদের দুর্বলতায় পবিত্র আত্মা আমাদের সাহায্য করেন । কি বলে প্রার্থনা করা উচিত তা আমরা জানি না , কিন্তু যা ভাষায় প্রকাশ করা যায় না সেই রকম আকুলতার সংগে পবিত্র আত্মা নিজেই আমাদের হয়ে অনুরোধ করেন ।
45008027	যিনি মানুষের অন্তর খুঁজে দেখেন তিনি পবিত্র আত্মার মনের কথাও জানেন , কারণ পবিত্র আত্মা ঈশ্বরের ইচ্ছামতই ঈশ্বরের লোকদের জন্য অনুরোধ করেন ।
45008028	আমরা জানি যারা ঈশ্বরকে ভালবাসে , অর্থাৎ ঈশ্বর নিজের উদ্দেশ্যমত যাদের ডেকেছেন তাদের মংগলের জন্য সব কিছুই একসংগে কাজ করে যাচ্ছে ।
45008029	ঈশ্বর যাদের আগেই বাছাই করেছিলেন তাদের তিনি তাঁর পুত্রের মত হবার জন্য আগেই ঠিক করেও রেখেছিলেন , যেন সেই পুত্র অনেক ভাইদের মধ্যে প্রধান হন ।
45008030	যাদের তিনি আগেই ঠিক করে রেখেছিলেন তাদের তিনি ডাকও দিলেন ; যাদের ডাক দিলেন তাদের তিনি নির্দোষ বলে গ্রহণও করলেন ; যাদের নির্দোষ বলে গ্রহণ করলেন তাদের তিনি নিজের মহিমাও দান করলেন ।
45008031	তাহলে এই সব ব্যাপারে আমরা কি বলব ? ঈশ্বর যখন আমাদের পক্ষে আছেন তখন আমাদের ক্ষতি করবার কে আছে ?
45008032	ঈশ্বর নিজের পুত্রকে পর্যন্ত রেহাই দিলেন না বরং আমাদের সকলের জন্য তাঁকে মৃত্যুর হাতে তুলে দিলেন । তাহলে তিনি কি পুত্রের সংগে আর সব কিছুও আমাদের দান করবেন না ?
45008033	ঈশ্বর যাদের বেছে নিয়েছেন কে তাদের বিরুদ্ধে নালিশ করবে ? ঈশ্বর নিজেই তো তাদের নির্দোষ বলে গ্রহণ করেছেন ।
45008034	কে তাদের দোষী বলে স্থির করবে ? যিনি মরেছিলেন এবং যাঁকে মৃত্যু থেকে জীবিত করাও হয়েছে সেই খ্রীষ্ট যীশু এখন ঈশ্বরের ডান পাশে আছেন এবং আমাদের জন্য অনুরোধ করছেন ।
45008035	কাজেই এমন কি আছে যা খ্রীষ্টের ভালবাসা থেকে আমাদের দূরে সরিয়ে দেবে ? যন্ত্রণা ? মনের কষ্ট ? অত্যাচার ? খিদে ? কাপড়-চোপড়ের অভাব ? বিপদ ? মৃত্যু ?
45008036	পবিত্র শাস্ত্রে লেখা আছে , তোমার জন্য সব সময় আমাদের কাউকে না কাউকে মেরে ফেলা হচ্ছে ; জবাই করার ভেড়ার মতই লোকে আমাদের মনে করে ।
45008037	কিন্তু যিনি তোমাদের ভালবাসেন তাঁর মধ্য দিয়ে এই সবের মধ্যেও আমরা সম্পূর্ণভাবে জয়লাভ করছি ।
45008038	আমি এই কথা ভাল করেই জানি , মৃত্যু বা জীবন , স্বর্গদূত বা শয়তানের দূত , বর্তমান বা ভবিষ্যতের কোন কিছু কিম্বা অন্য কোন রকম শক্তি ,
45008039	অথবা আকাশের উপরের বা পৃথিবীর নীচের কোন কিছু , এমন কি , সমস্ত সৃষ্টির মধ্যে কোন ব্যাপারই ঈশ্বরের ভালবাসা থেকে আমাদের দূরে সরিয়ে দিতে পারবে না । ঈশ্বরের এই ভালবাসা আমাদের প্রভু খ্রীষ্ট যীশুর মধ্যে রয়েছে ।
45009001	খ্রীষ্টের সংগে যুক্ত হয়ে আমি বলছি যে , অন্তরে আমি গভীর দুঃখ ও অশেষ কষ্ট পাচ্ছি , আর এই কথা সত্যি , মিথ্যা নয় । আমার বিবেকও পবিত্র আত্মার সংগে যুক্ত থেকে সেই একই সাক্ষ্য দিচ্ছে ।
45009002	
45009003	আমার ভাইদের বদলে , অর্থাৎ যারা আমার জাতির লোক তাদের বদলে যদি সম্ভব হত তবে আমি নিজেই খ্রীষ্টের কাছ থেকে দূর হয়ে যাবার অভিশাপ গ্রহণ করতাম ।
45009004	তারা তো ইস্রায়েল জাতির লোক । ঈশ্বর তাদের পুত্রের অধিকার দিয়েছেন , নিজের মহিমা দেখিয়েছেন , তাদের জন্য ব্যবস্থা স্থাপন করেছেন , আইন-কানুন দিয়েছেন , তাঁর সেবা ও উপাসনার উপায় করেছেন এবং অনেক প্রতিজ্ঞাও করেছেন ।
45009005	ঈশ্বরের মহান ভক্তেরা ছিলেন তাদেরই পূর্বপুরুষ এবং মানুষ হিসাবে মশীহ তাদেরই বংশে জন্মগ্রহণ করেছিলেন । তিনিই ঈশ্বর , যিনি সব কিছুরই উপরে ; সমস্ত গৌরব চিরকাল তাঁরই । আমেন ।
45009006	ঈশ্বরের বাক্য যে মিথ্যা হয়ে গেছে তা নয় , কারণ যারা ইস্রায়েল জাতির মধ্যে জন্মেছে তারা সবাই সত্যিকারের ইস্রায়েল নয় ।
45009007	অব্রাহামের বংশের বলেই যে তারা তাঁর সত্যিকারের সন্তান তা নয় , বরং পবিত্র শাস্ত্রের কথামত , “ ইস্‌হাকের বংশকেই তোমার বংশ বলে ধরা হবে । ”
45009008	এর অর্থ হল , ইস্রায়েল জাতির মধ্যে জন্ম হয়েছে বলেই কেউ যে ঈশ্বরের সন্তান তা নয় , কিন্তু ঈশ্বরের প্রতিজ্ঞা মত যাদের জন্ম হয়েছে তাদেরই অব্রাহামের বংশের বলে ধরা হবে ।
45009009	সেই প্রতিজ্ঞা এই - “ ঠিক সময়ে আমি ফিরে আসব এবং সারার একটি ছেলে হবে । ”
45009010	কেবল তা-ই নয় , রিবিকার যমজ ছেলেরা একই পুরুষের সন্তান ছিল ।
45009011	সেই পুরুষটি ছিলেন আমাদের পূর্বপুরুষ ইস্‌হাক । সেই ছেলে দু ’ টির জন্মের আগে যখন তারা ভাল বা মন্দ কিছুই করে নি ঈশ্বর তখনই রিবিকাকে বলেছিলেন , “ বড়টি ছোটটির দাস হবে । ” এতে ঈশ্বর দেখিয়েছিলেন যে , নিজের উদ্দেশ্য পূর্ণ করবার জন্য তিনিই বেছে নেন ; কোন কাজের ফলে তিনি তা করেন না বরং তাঁর ইচ্ছামতই তিনি মানুষকে ডাকেন ।
45009012	
45009013	আর তাই পবিত্র শাস্ত্রে লেখা আছে , “ যাকোবকে আমি ভালবেসেছি , কিন্তু এষৌকে অগ্রাহ্য করেছি । ”
45009014	তাহলে আমরা কি বলব ঈশ্বর অন্যায় করেন ? মোটেই না । তিনি মোশিকে বলেছিলেন ,
45009015	“ আমার যাকে ইচ্ছা তাকে দয়া করব , যাকে ইচ্ছা তাকে করুণা করব । ”
45009016	এটা তাহলে কারও চেষ্টা বা ইচ্ছার উপর নির্ভর করে না , ঈশ্বরের দয়ার উপরেই নির্ভর করে ।
45009017	পবিত্র শাস্ত্রে ঈশ্বর ফরৌণকে এই কথা বলেছিলেন , “ আমি তোমাকে রাজা করেছি যেন তোমার প্রতি আমার ব্যবহারের মধ্য দিয়ে আমার শক্তি দেখাতে পারি এবং সমস্ত পৃথিবীতে যেন আমার নাম প্রচারিত হয় । ”
45009018	তাহলে দেখা যায় , ঈশ্বর নিজের ইচ্ছামত কাউকে দয়া করেন এবং কারও অন্তর কঠিন করেন ।
45009019	হয়তো তোমাদের মধ্যে কেউ আমাকে জিজ্ঞাসা করবে , “ তবে ঈশ্বর মানুষের দোষ ধরেন কেন ? কেউ কি ঈশ্বরের উদ্দেশ্যকে বাধা দিতে পারে ? ”
45009020	তার উত্তরে আমি বলব যে , তুমি মানুষ ; ঈশ্বরের কথার উপর কথা বলবার তুমি কে ? কোন লোক যদি একটা জিনিস তৈরী করে তবে সেই তৈরী করা জিনিসটা কি তাকে জিজ্ঞাসা করতে পারে , “ কেন আমাকে এই রকম তৈরী করলে ? ”
45009021	একই মাটি থেকে কি কুমারের ভিন্ন ভিন্ন রকমের পাত্র তৈরী করবার অধিকার নেই-কোনটা সম্মানের কাজের জন্য বা কোনটা নীচু কাজের জন্য ?
45009022	ঠিক সেইভাবে ঈশ্বর তাঁর ক্রোধ ও শক্তি দেখাতে চেয়েছিলেন ; তবুও যে লোকদের উপরে তাঁর ক্রোধ প্রকাশ করবেন , খুব ধৈর্যের সংগে তিনি তাদের সহ্য করলেন । এই লোকদের একমাত্র পাওনা ছিল ধ্বংস ।
45009023	আবার তিনি তাঁর অশেষ মহিমার কথাও জানাতে চেয়েছিলেন । যারা তাঁর দয়ার পাত্র তাদের তিনি তাঁর মহিমা পাবার জন্য আগেই তৈরী করে রেখেছিলেন ।
45009024	আমরাই সেই দয়ার পাত্র । তিনি আমাদের কেবল যিহূদীদের মধ্য থেকে ডাকেন নি , অযিহূদীদের মধ্য থেকেও ডেকেছেন ।
45009025	নবী হোশেয়ের বইয়ে ঈশ্বর বলেছেন , “ যারা আমার নয় তাদের আমি আমার লোক বলে ডাকব , আর যাকে আমি ভালবাসি নি তাকে আমি আমার প্রিয়া বলে ডাকব ।
45009026	যে জায়গায় তাদের বলা হয়েছিল , ‘ তোমরা আমার লোক নও , ’ সেখানে তাদের জীবন্ত ঈশ্বরের সন্তান বলে ডাকা হবে । ”
45009027	নবী যিশাইয় ইস্রায়েল জাতির বিষয়ে বলেছিলেন , “ ইস্রায়েলীয়েরা যদিও সংখ্যায় সমুদ্র-পারের বালির মত তবুও কেবল তার বিশেষ একটা অংশই উদ্ধার পাবে ।
45009028	প্রভু শীঘ্রই পৃথিবীকে তার পাওনা শাস্তি পুরোপুরিভাবেই দেবেন । ”
45009029	যিশাইয় আরও বলেছিলেন , “ সর্বক্ষমতার অধিকারী প্রভু যদি কিছু বংশধর আমাদের জন্য রেখে না যেতেন তবে আমাদের অবস্থা সদোম ও ঘমোরা শহরের মত হত । ”
45009030	তাহলে আমরা এই কথাই বলব যে , অযিহূদীরা যদিও ঈশ্বরের গ্রহণযোগ্য হবার চেষ্টাও করে নি তবুও তাদের বিশ্বাসের মধ্য দিয়েই তারা ঈশ্বরের গ্রহণযোগ্য হয়েছে ।
45009031	কিন্তু ইস্রায়েলীয়েরা আইন-কানুন পালনের মধ্য দিয়ে ঈশ্বরের গ্রহণযোগ্য হবার চেষ্টা করেছিল , কিন্তু তারা তা হতে পারে নি ।
45009032	কেন পারে নি ? কারণ তারা বিশ্বাসের উপর নির্ভর না করে কাজের উপর নির্ভর করেছিল । যে পাথরে লোকে উছোট খায় তাতেই তারা উছোট খেয়েছিল ।
45009033	এই বিষয়ে পবিত্র শাস্ত্রে লেখা আছে , দেখ , আমি সিয়োনে এমন একটা পাথর রাখছি যাতে লোকে উছোট খাবে এবং যা লোকের উছোট খাওয়ার কারণ হয়ে দাঁড়াবে । কিন্তু যে তাঁর উপরে বিশ্বাস করে সে নিরাশ হবে না ।
45010001	ভাইয়েরা , ইস্রায়েলীয়দের জন্য আমার অন্তরের গভীর ইচ্ছা ও ঈশ্বরের কাছে আমার প্রার্থনা এই যে , তারা যেন পাপ থেকে উদ্ধার পায় ।
45010002	তাদের সম্বন্ধে আমি এই সাক্ষ্য দিচ্ছি যে , ঈশ্বরের প্রতি তাদের গভীর আগ্রহ আছে , কিন্তু কি করে ঈশ্বরের গ্রহণযোগ্য হওয়া যায় তা তারা জানে না ।
45010003	ঈশ্বর মানুষকে কেমন করে নির্দোষ বলে গ্রহণ করেন সেই কথায় মনোযোগ না দিয়ে নিজেদের চেষ্টায় তারা তাঁর গ্রহণযোগ্য হতে চাইছিল । সেইজন্যই ঈশ্বর যে উপায়ে মানুষকে নির্দোষ বলে গ্রহণ করেন তা তারা মেনে নেয় নি ।
45010004	খ্রীষ্টই আইন-কানুন পূর্ণ করে তার শক্তি বাতিল করেছেন , যেন তাঁর উপর যারা বিশ্বাস করে তারা ঈশ্বরের গ্রহণযোগ্য হয় ।
45010005	আইন-কানুন পালন করে ঈশ্বরের গ্রহণযোগ্য হওয়ার সম্বন্ধে মোশি লিখেছেন , “ যে লোক আইন-কানুন মতে চলে সে তার মধ্য দিয়েই জীবন পাবে । ”
45010006	কিন্তু বিশ্বাসের দ্বারা কিভাবে মানুষ ঈশ্বরের গ্রহণযোগ্য হয় সেই বিষয়ে পবিত্র শাস্ত্রে বলা হয়েছে , “ মনে মনে এই কথা বোলো না , ‘ কে স্বর্গে যাবে ? ’ ” এর অর্থ হল , স্বর্গ থেকে খ্রীষ্টকে নামিয়ে আনবার জন্য কে স্বর্গে যাবে ?
45010007	“ কিম্বা বোলো না , ‘ কে নীচে মৃতদের জায়গায় যাবে ? ’ ” অর্থাৎ মৃত্যু থেকে খ্রীষ্টকে উঠিয়ে আনবার জন্য কে মৃতদের জায়গায় যাবে ?
45010008	ঈশ্বরের গ্রহণযোগ্য হবার বিষয়ে শাস্ত্র আরও বলে , “ ঈশ্বর যা বলেছেন তা তোমার সংগেই রয়েছে , অর্থাৎ তোমার মুখে ও তোমার অন্তরে রয়েছে । ” যে বিশ্বাসের কথা আমরা প্রচার করছি তা হল ঈশ্বরের সেই কথা ।
45010009	সেই কথা হল , যদি তুমি যীশুকে প্রভু বলে মুখে স্বীকার কর এবং অন্তরে বিশ্বাস কর যে , ঈশ্বর তাঁকে মৃত্যু থেকে জীবিত করে তুলেছেন তবেই তুমি পাপ থেকে উদ্ধার পাবে ;
45010010	কারণ অন্তরে বিশ্বাস করবার ফলে ঈশ্বর মানুষকে নির্দোষ বলে গ্রহণ করেন আর মুখে স্বীকার করবার ফলে পাপ থেকে উদ্ধার করেন ।
45010011	পবিত্র শাস্ত্র বলে , “ যে কেউ তাঁর উপরে বিশ্বাস করে সে নিরাশ হবে না । ”
45010012	যিহূদী ও অযিহূদীর মধ্যে কোন পার্থক্য নেই , কারণ সকলের একই প্রভু । যারা তাঁকে ডাকে তিনি তাদের উপর প্রচুর আশীর্বাদ ঢেলে দেন ।
45010013	পবিত্র শাস্ত্রে আছে , “ উদ্ধার পাবার জন্য যে কেউ প্রভুকে ডাকে সে উদ্ধার পাবে । ”
45010014	কিন্তু যাঁর উপরে তারা বিশ্বাস করে নি তাঁকে কেমন করে ডাকবে ? যাঁর বিষয় তারা শোনে নি তাঁর উপরে কেমন করে বিশ্বাস করবে ? প্রচারক না থাকলে তারা কেমন করেই বা শুনবে ?
45010015	তা ছাড়া কেউ না পাঠালে কেমন করে প্রচারকেরা প্রচার করবে ? পবিত্র শাস্ত্রে লেখা আছে , “ ধন্য তাদের পা যারা মংগলের সুখবর প্রচার করতে আসে । ”
45010016	কিন্তু সবাই সেই সুখবরে সাড়া দেয় নি । নবী যিশাইয় বলেছেন , “ প্রভু , আমাদের দেওয়া সুখবরে কে বিশ্বাস করেছে ? ”
45010017	তাহলে দেখা যায় , ঈশ্বরের বাক্য শুনবার ফলেই বিশ্বাস আসে , আর খ্রীষ্টের বিষয় প্রচারের মধ্য দিয়ে সেই বাক্য শুনতে পাওয়া যায় ।
45010018	কিন্তু আমি বলি , ইস্রায়েলীয়েরা কি সেই বাক্য শুনতে পায় নি ? নিশ্চয় শুনেছে । পবিত্র শাস্ত্র বলে , তাদের ডাক সারা পৃথিবীতে ছড়িয়ে পড়েছে , ছড়িয়ে পড়েছে তাদের কথা জগতের শেষ সীমা পর্যন্ত ।
45010019	আমি আবার বলি , ইস্রায়েলীয়েরা কি সেই বাক্য বুঝতে পারে নি ? প্রথমে মোশির মধ্য দিয়ে ঈশ্বর বলেছেন , “ যে জাতি কোন জাতিই নয় , সেই জাতিকে দিয়েই আমি তোমার আগ্রহ জাগিয়ে তুলব ; একটা অবুঝ জাতিকে দিয়ে তোমাকে রাগিয়ে তুলব । ”
45010020	তারপর যিশাইয়ের মধ্য দিয়ে ঈশ্বর আরও জোর দিয়ে বলেছেন , “ আমি তাদের কাছেই ছিলাম , কিন্তু তারা কোন সাহায্যের জন্য আমার কাছে আসে নি । আমি এই লোকদের আমার কাছে অনুরোধ জানাবার সুযোগ দিয়েছি , কিন্তু তারা আমার কাছে কোন অনুরোধ জানায় নি । ”
45010021	কিন্তু ইস্রায়েলীয়দের বিষয়ে তিনি বলেছেন , “ অবাধ্য ও একগুঁয়ে লোকদের দিকে আমি সারা দিন আমার হাত বাড়িয়েই রয়েছি । ”
45011001	আমি তবে জিজ্ঞাসা করি , ঈশ্বর কি তাঁর লোকদের অগ্রাহ্য করেছেন ? কখনও না । আমি নিজেই একজন ইস্রায়েলীয় , অব্রাহামের বংশের এবং বিন্যামীন-গোষ্ঠীর লোক ।
45011002	ঈশ্বর তাঁর যে সব লোকদের আগেই বাছাই করেছিলেন তাদের অগ্রাহ্য করেন নি । নবী এলিয়ের বিষয় পবিত্র শাস্ত্র কি বলে তা কি তোমরা জান না ? তিনি ইস্রায়েলীয়দের বিরুদ্ধে ঈশ্বরের কাছে বলেছিলেন ,
45011003	“ প্রভু , এরা তোমার নবীদের মেরে ফেলেছে ও তোমার বেদীগুলো ভেংগে ফেলেছে । কেবল আমিই বাকী আছি , আর আমাকেও তারা মেরে ফেলবার চেষ্টা করেছে । ”
45011004	কিন্তু ঈশ্বর এলিয়কে কি উত্তর দিয়েছিলেন ? তিনি বলেছিলেন , “ সাত হাজার লোককে আমি আমার জন্য রেখে দিয়েছি যারা বাল দেবতার কাছে হাঁটু পাতে নি । ”
45011005	ঈশ্বর সেই একইভাবে এখনও দয়া করে ইস্রায়েলীয়দের বিশেষ একটা অংশকে বেছে রেখেছেন ।
45011006	ঈশ্বর যদি দয়া করেই বেছে রেখেছেন তবে তো তা কোন কাজের ফল নয় । যদি তা-ই হত তবে দয়া আর দয়া থাকত না ।
45011007	তাহলে বুঝা যায় , ইস্রায়েলীয়েরা যা পাবার চেষ্টা করছিল তা তারা পায় নি , কিন্তু ঈশ্বর যাদের বেছে রেখেছিলেন তারাই তা পেয়েছে , আর অন্য সকলের মন পাথরের মত শক্ত হয়ে গেছে ।
45011008	পবিত্র শাস্ত্রে লেখা আছে , “ ঈশ্বর তাদের মন এমন অসাড় করলেন যে , তারা আজও পর্যন্ত তাদের চোখ দিয়ে দেখেও দেখে না এবং কান দিয়ে শুনেও শোনে না । ”
45011009	রাজা দায়ূদও বলেছিলেন , তাদের ভোজের উৎসবগুলো ফাঁদ ও জালের মত হোক ; সেগুলো যেন তাদের উছোট খাওয়ার কারণ হয় , আর তাদের যা পাওনা তারা যেন তা-ই পায় ।
45011010	তাদের চোখ অন্ধ হোক যেন তারা দেখতে না পায় , আর সব সময় তাদের কোমরে খিঁচুনি ধরে যাক ।
45011011	তাহলে যিহূদীরা উছোট খেয়ে কি চিরকালের জন্য পড়ে গেল ? মোটেই না , বরং তাদের পাপের দরুনই অযিহূদীরা উদ্ধার পাবার সুযোগ পেল যেন যিহূদীরা আগ্রহে জেগে ওঠে ।
45011012	তাহলে দেখা যায় , যিহূদীদের পাপের দরুন জগতের লোকদের অনেক লাভ হল , হ্যাঁ , তাদের ক্ষতির দরুন অযিহূদীদের অনেক লাভ হল । সেইজন্য যিহূদীদের উপর ঈশ্বরের পূর্ণ আশীর্বাদ যখন নেমে আসবে তখন তার সংগে অযিহূদীদের জন্য আরও কত না বেশী আশীর্বাদ আসবে !
45011013	অযিহূদীরা , আমি তোমাদের বলছি , অযিহূদীদের কাছে প্রেরিত্‌হিসাবে আমি আমার কাজকে খুব সম্মানের চোখে দেখছি ।
45011014	এতে যেন আমি আমার নিজের জাতির লোকদের আগ্রহ জাগিয়ে তুলে তাদের মধ্য থেকে কিছু লোককে উদ্ধার করতে পারি ।
45011015	ঈশ্বর যিহূদীদের অগ্রাহ্য করেছেন বলে যদি ঈশ্বরের সংগে জগতের অন্য লোকদের মিলন হল তবে তিনি যখন যিহূদীদের গ্রহণ করবেন তখন অবস্থাটা কি হবে ? সে কি মৃতের জীবন পাওয়ার মত অবস্থা হবে না ?
45011016	রুটির ময়দার তাল থেকে তৈরী প্রথম রুটিটা যদি পবিত্র হয় তবে তো গোটা তালটাই পবিত্র । জলপাই গাছের মূলটাই যদি পবিত্র হয় তবে তার ডালপালাগুলোও তো পবিত্র ।
45011017	যদি সেই জলপাই গাছের কতগুলো ডালপালা ভেংগে ফেলে সেই জায়গায় তোমার মত বুনো জলপাই গাছের ডাল জুড়ে দেওয়া হয় এবং তুমি আসল জলপাই গাছের মূল থেকে রস টেনে নাও ,
45011018	তবে ভেংগে ফেলা ডালপালাগুলোর চেয়ে নিজেকে বড় মনে কোরো না । যদি কর তবে মনে রেখো , তুমি মূলকে ধরে রাখছ না বরং মূলই তোমাকে ধরে রাখছে ।
45011019	তুমি হয়তো বলবে , “ আমাকে জুড়ে দেবার জন্যই ডালপালাগুলো ভেংগে ফেলা হয়েছিল । ”
45011020	বেশ , ভাল । কিন্তু তাদের ভেংগে ফেলা হয়েছে তাদের অবিশ্বাসের জন্য আর তুমি সেখানে যুক্ত হয়ে আছ তোমার বিশ্বাসের জন্য । এতে অহংকার কোরো না বরং ভক্তিপূর্ণ ভয় কর ,
45011021	কারণ ঈশ্বর যখন আসল ডালগুলোকে রেহাই দেন নি তখন তোমাকেও রেহাই দেবেন না ।
45011022	সেইজন্য ঈশ্বর যে কত দয়ালু আর কঠিন তা একবার ভেবে দেখ । যারা পড়ে গেছে তাদের প্রতি তিনি কঠিন , কিন্তু তোমার প্রতি তিনি দয়ালু-অবশ্য যদি তুমি তার দয়ার মধ্যে থাক । তা না হলে তোমাকেও কেটে ফেলা হবে ।
45011023	আর যদি তারা অবিশ্বাস থেকে ফেরে তবে তাদের নিজের গাছের সংগে আবার জুড়ে দেওয়া হবে , কারণ এই জুড়ে দেওয়ার কাজ ঈশ্বরই করতে পারেন ।
45011024	আসলে তুমি একটা বুনো জলপাই গাছের ডাল ছিলে , আর সেই গাছ থেকে তোমাকে কেটে নিয়ে বাগানের জলপাই গাছে অস্বাভাবিক ভাবে জুড়ে দেওয়া হয়েছে । তাহলে যারা সেই গাছের আসল ডালপালা ছিল , কত সহজেই না তাদের নিজের গাছের মধ্যে আবার জুড়ে দেওয়া হবে !
45011025	ভাইয়েরা , তোমরা যেন নিজেদের জ্ঞানী মনে না কর সেইজন্য আমি একটা গুপ্ত সত্য তোমাদের জানিয়ে রাখতে চাই । সেই সত্য এই-অযিহূদীদের সংখ্যা পূর্ণ না হওয়া পর্যন্ত বেশীর ভাগ ইস্রায়েলীয়দের অন্তর কঠিন হয়েই থাকবে ।
45011026	আর এইভাবেই গোটা ইস্রায়েল জাতি উদ্ধার পাবে । পবিত্র শাস্ত্রে লেখা আছে , সিয়োন থেকে উদ্ধারকর্তা আসবেন ; তিনি যাকোবের বংশের লোকদের মধ্য থেকে আমার প্রতি ভক্তিহীনতা দূর করবেন ।
45011027	আমি যখন তাদের পাপ দূর করব তখন এটাই হবে তাদের জন্য আমার আশীর্বাদযুক্ত ব্যবস্থা ।
45011028	সুখবরের দিক থেকে তোমাদের মংগলের জন্যই তারা এখন ঈশ্বরের শত্রু । কিন্তু ঈশ্বরের বেছে নেবার দিক থেকে পূর্বপুরুষদের জন্য তারা ঈশ্বরের ভালবাসার পাত্র ।
45011029	ঈশ্বর যা দান করেন এবং যাকে ডাকেন সেই বিষয়ে তাঁর মন তিনি বদলান না ।
45011030	যেমন তোমরা এক সময় ঈশ্বরের অবাধ্য ছিলে কিন্তু যিহূদীদের অবাধ্যতার জন্য এখন ঈশ্বরের দয়া পেয়েছ ,
45011031	ঠিক তেমনি করে তোমরা দয়া পেয়েছ বলে তারাও এখন অবাধ্য হয়েছে যেন তারাও এখন দয়া পেতে পারে ।
45011032	ঈশ্বর যেন সকলকে দয়া দেখাতে পারেন সেইজন্য তিনি সবাইকে অবাধ্যতার মধ্যে বন্দী করে রেখেছেন ।
45011033	ঈশ্বরের ধন অসীম । তাঁর জ্ঞান ও বুদ্ধি কত গভীর ! তাঁর বিচার ও তাঁর সমস্ত কাজ বুঝা অসম্ভব ।
45011034	কে প্রভুর মন বুঝতে পেরেছে ? আর কে-ই বা তাঁর পরামর্শদাতা হয়েছে ?
45011035	ঈশ্বরের বিরুদ্ধে কার দাবি আছে যে , তার দাবি তাঁকে মানতে হবে ?
45011036	সব কিছু তো তাঁরই কাছ থেকে ও তাঁরই মধ্য দিয়ে আসে এবং সব কিছু তাঁরই উদ্দেশে । চিরকাল তাঁরই গৌরব হোক । আমেন ।
45012001	তাহলে ভাইয়েরা , ঈশ্বরের এই সব দয়ার জন্যই আমি তোমাদের বিশেষভাবে অনুরোধ করছি , তোমরা তোমাদের দেহকে জীবিত , পবিত্র ও ঈশ্বরের গ্রহণযোগ্য উৎসর্গ হিসাবে ঈশ্বরের হাতে তুলে দাও । সেটাই হবে তোমাদের উপযুক্ত সেবা ।
45012002	এখানকার মন্দ জগতের চালচলনের মধ্যে তোমরা নিজেদের ডুবিয়ে দিয়ো না , বরং ঈশ্বরকে তোমাদের মনকে নতুন করে গড়ে তুলতে দিয়ে সম্পূর্ণ নতুন হয়ে ওঠো , যেন তোমরা ঈশ্বরের ইচ্ছা জানতে পার । ঈশ্বরের ইচ্ছা ভাল , সম্পূর্ণ নির্ভুল এবং তাতে ঈশ্বর সন্তুষ্ট হন ।
45012003	আমি ঈশ্বরের কাছ থেকে যে বিশেষ দয়া পেয়েছি তার মধ্য দিয়ে আমি তোমাদের প্রত্যেককে বলছি , নিজেকে যতটুকু বড় মনে করা উচিত তার চেয়ে বেশী বড় তোমরা নিজেকে মনে কোরো না , বরং যতটুকু উপযুক্ত ততটুকুই মনে কোরো । ঈশ্বর যাকে যতটা বিশ্বাসের শক্তি দিয়েছেন তার বেশী কেউ যেন নিজেকে মনে না করে ।
45012004	আমাদের প্রত্যেকের দেহের অনেকগুলো অংশ আছে , কিন্তু সব অংশগুলো একই কাজ করে না ;
45012005	ঠিক সেইভাবে আমরা সংখ্যায় অনেক হলেও খ্রীষ্টের সংগে যুক্ত হয়ে একটা দেহই হয়েছি । আমাদের সকলের একে অন্যের সংগে যোগ আছে ।
45012006	ঈশ্বরের দয়া অনুসারে আমরা ভিন্ন ভিন্ন দান পেয়েছি । সেই দান যদি নবী হিসাবে ঈশ্বরের বাক্য বলবার ক্ষমতা হয় তবে বিশ্বাস অনুসারে সে ঈশ্বরের বাক্য বলুক ।
45012007	যদি তা সেবা করবার ক্ষমতা হয় তবে সে সেবা করুক । যে শিক্ষা দেবার ক্ষমতা পেয়েছে সে শিক্ষা দিক ;
45012008	যে উৎসাহিত করবার ক্ষমতা পেয়েছে সে উৎসাহিত করুক ; যে অন্যকে দান করবার ক্ষমতা পেয়েছে সে সরল মনে দিক ; যে নেতা হবার ক্ষমতা পেয়েছে সে আগ্রহের সংগে পরিচালনা করুক ; যে অন্যদের সাহায্য করবার ক্ষমতা পেয়েছে সে খুশী মনে তা করুক ।
45012009	ভালবাসার মধ্যে ভণ্ডামি না থাকুক । যা মন্দ তা ঘৃণা কর ; যা ভাল তা শক্তভাবে ধরে রাখ ।
45012010	একে অন্যকে ভাইয়ের মত গভীরভাবে ভালবাস । নিজের চেয়ে অন্যকে বেশী সম্মান কর ।
45012011	ঈশ্বরের প্রতি সব সময় তোমাদের আগ্রহ থাকুক । তোমাদের অন্তর ভক্তিতে ভরা থাকুক । তোমরা প্রভুর কাজে লেগে থাক ।
45012012	তোমাদের সামনে যে আশা রয়েছে তার জন্য আনন্দ কর । দুঃখ-কষ্টে ধৈর্য ধর । অনবরত প্রার্থনা কর ।
45012013	ঈশ্বরের লোকদের অভাবের সময় সাহায্য কর । অতিথিদের সেবা করতে আগ্রহী হও ।
45012014	যারা তোমাদের অত্যাচার করে তাদের অমংগল চেয়ো না বরং মংগল চেয়ো ।
45012015	যারা আনন্দ করে তাদের সংগে আনন্দিত হও ; যারা কাঁদে তাদের সংগে কাঁদ ।
45012016	তোমাদের একের প্রতি অন্যের মনোভাব যেন একই রকম হয় । বড়লোকের ভাব না দেখিয়ে বরং যারা বড়লোক নয় তাদের সংগে মেলামেশা কর । নিজেকে জ্ঞানী মনে কোরো না ।
45012017	মন্দের বদলে কারও মন্দ কোরো না । সমস্ত লোকের চোখে যা ভাল সেই বিষয়ে মনোযোগ দাও ।
45012018	তোমাদের দিক থেকে যতদূর সম্ভব সমস্ত লোকের সংগে শান্তিতে বাস কর ।
45012019	প্রিয় ভাইয়েরা , তোমরা নিজেরা প্রতিশোধ নিয়ো না , বরং ঈশ্বরকেই শাস্তি দিতে দাও । পবিত্র শাস্ত্রে প্রভু বলেন , “ অন্যায়ের শাস্তি দেবার অধিকার কেবল আমারই আছে ; যার যা পাওনা আমি তাকে তা-ই দেব । ”
45012020	শাস্ত্রের কথামত বরং “ তোমার শত্রুর যদি খিদে পায় তাকে খেতে দাও ; যদি তার পিপাসা পায় তাকে জল দাও । এই রকম করলে তুমি তার মাথায় জ্বলন্ত কয়লা গাদা করে রাখবে । ”
45012021	মন্দের কাছে হেরে যেয়ো না , বরং ভাল দিয়ে মন্দকে জয় কর ।
45013001	প্রত্যেকেই দেশের শাসনকর্তাদের মেনে চলুক , কারণ ঈশ্বর যাঁকে শাসনকর্তা করেন তিনি ছাড়া আর কেউই শাসনকর্তা হতে পারেন না । ঈশ্বরই শাসনকর্তাদের নিযুক্ত করেছেন ;
45013002	এইজন্য শাসনকর্তার বিরুদ্ধে যে দাঁড়ায় সে ঈশ্বরের শাসন-ব্যবস্থার বিরুদ্ধেই দাঁড়ায় । যারা এই রকম করে তারা নিজেদের উপরে শাস্তি ডেকে আনে ।
45013003	যারা ভাল কাজ করে শাসনকর্তাদের ভয় করবার কোন কারণ তাদের থাকে না , কিন্তু যারা অন্যায় করে তারাই ভয় করে । শাসনকর্তাকে ভয় না করে কি তোমরা চলতে চাও ? তাহলে যা ভাল তা-ই করতে থাক । তাতে তোমরা তাঁর কাছ থেকে প্রশংসা পাবে ।
45013004	তোমাদের মংগলের জন্যই তিনি ঈশ্বরের সেবাকারী হিসাবে কাজ করেন । তোমরা যদি অন্যায় কর তাহলে ভয় কর , কারণ অন্যায়কারীদের শাস্তি দেবার অধিকার তাঁর আছে । তিনি তো ঈশ্বরের সেবাকারী ; যারা অন্যায় কাজ করে তাদের তিনি ঈশ্বরের হয়ে শাস্তি দেন ।
45013005	এইজন্য তোমরা শাসনকর্তাদের অধীনতা স্বীকার করতে বাধ্য । ঈশ্বরের শাস্তির ভয়েই যে কেবল তাঁদের অধীনতা স্বীকার করবে তা নয় , তোমাদের বিবেক পরিষ্কার রাখবার জন্যও তা করবে ।
45013006	আর সেইজন্যই তো তোমরা কর্‌দিয়ে থাক , কারণ কর্‌-আদায়কারীরা তাঁদের কাজের দ্বারা ঈশ্বরের সেবা করছেন ।
45013007	যাঁর যা পাওনা তাঁকে তা দাও । যিনি কর্‌আদায় করেন তাঁকে কর্‌দাও ; যিনি শুল্ক আদায় করেন তাঁকে শুল্ক দাও ; যাঁকে শ্রদ্ধা করা উচিত তাঁকে শ্রদ্ধা কর ; যাঁকে সম্মান করা উচিত তাঁকে সম্মান কর ।
45013008	অন্যের কাছে এক ভালবাসার ঋণ ছাড়া আর অন্য কোন ঋণ যেন তোমাদের না থাকে । যারা অন্যকে ভালবাসে তারা মোশির আইন-কানুন মেনে চলেছে ।
45013009	আদেশ আছে , “ ব্যভিচার কোরো না , খুন কোরো না , চুরি কোরো না , লোভ কোরো না । ” এই সব এবং এই রকম আরও অন্যান্য আদেশ মিলিয়ে এক কথায় বলা হয়েছে , “ তোমার প্রতিবেশীকে নিজের মত ভালবেসো । ”
45013010	ভালবাসলে কেউ কারও ক্ষতি করে না । তাহলে দেখা যায় , ভালবাসার মধ্য দিয়েই সমস্ত আইন-কানুন পালন করা হয় ।
45013011	এতক্ষণ যা বললাম , এখনকার সময় বুঝে সেইভাবেই চল । ঘুম থেকে জাগবার সময় হয়েছে , কারণ যখন আমরা বিশ্বাস করেছিলাম তখনকার চেয়ে বরং এখনই উদ্ধার পাবার সময় কাছে এসে গেছে ।
45013012	রাত প্রায় শেষ , ভোর হয়ে আসছে ; এইজন্য এস , আমরা অন্ধকারের কাজ ছেড়ে দিয়ে আলোর অস্ত্রশস্ত্র তুলে নিই ।
45013013	হৈ-হল্লা করে মদ খাওয়া এবং মাতলামিতে নয় , ব্যভিচার ও বিশৃঙ্খল জীবনে নয় , ঝগড়াঝাটি ও হিংসাতে নয় , কিন্তু যারা দিনের আলোয় চলাফেরা করে , এস , আমরা তাদের মত উপযুক্ত ভাবে জীবন কাটাই ।
45013014	তোমরা কাপড়ের মত করে প্রভু যীশু খ্রীষ্টকে দিয়ে নিজেদের ঢেকে ফেল ; পাপ-স্বভাবের ইচ্ছা পূর্ণ করবার দিকে মন দিয়ো না ।
45014001	বিশ্বাসে যে দুর্বল তাকে আপন করে নাও ; তার মতামত নিয়ে তার সংগে তর্কাতর্কি কোরো না ।
45014002	কেউ মনে করে সে সব কিছুই খেতে পারে , কিন্তু যে বিশ্বাসে দুর্বল সে কেবল শাক-সবজীই খায় ।
45014003	আমিষভোজী যেন নিরামিষভোজীকে তুচ্ছ না করে এবং নিরামিষভোজী যেন আমিষভোজীর দোষ না ধরে , কারণ ঈশ্বর তো সেই দু ’ জনকেই আপন করে নিয়েছেন ।
45014004	তুমি কে , যে অন্যের চাকরের বিচার কর ? সে দাঁড়িয়ে আছে , না পড়ে গেছে , তা তার মনিবই বুঝবেন । কিন্তু সে দাঁড়িয়েই থাকবে , কারণ প্রভুই তাকে দাঁড় করিয়ে রাখতে পারেন ।
45014005	কারও কাছে কোন একটা দিন অন্য একটা দিনের চেয়ে গুরুত্বপূর্ণ । আবার কেউ সব দিনকেই সমান মনে করে । এই ব্যাপারে কে কি করবে না করবে , তাতে যেন তার মন পুরোপুরিভাবে সায় দেয় ।
45014006	বিশেষ কোন একটা দিন যে পালন করে সে তো প্রভুকে খুশী করবার জন্যই তা করে । যে সব কিছু খায় সে প্রভুকে খুশী করবার জন্যই খায় , কারণ সে ঈশ্বরকে ধন্যবাদ দেয় । যে সব কিছু খায় না সে প্রভুকে খুশী করবার জন্যই খায় না , আর সেও ঈশ্বরকে ধন্যবাদ দেয় ।
45014007	আমাদের মধ্যে কেউই নিজের জন্য বেঁচে থাকে না এবং কেউই নিজের জন্য মরে না ।
45014008	আমরা যদি বাঁচি তবে প্রভুর জন্যই বেঁচে থাকি , আর যদি মরি তবে প্রভুর জন্যই মরি । তাহলে আমরা বাঁচি বা মরি আমরা প্রভুরই ।
45014009	খ্রীষ্ট মরেছিলেন এবং আবার জীবিতও হয়েছিলেন যেন তিনি জীবিত ও মৃত এই দু ’ য়েরই প্রভু হতে পারেন ।
45014010	তাহলে কেন তুমি তোমার ভাইয়ের দোষ ধরছ ? আর কেনই বা তোমার ভাইকে তুচ্ছ করছ ? বিচারের জন্য আমরা সবাই তো ঈশ্বরের সামনে দাঁড়াব ।
45014011	পবিত্র শাস্ত্রে লেখা আছে , “ প্রভু বলেন , ‘ আমি আমার নাম করে বলছি , আমার সামনে প্রত্যেকেই হাঁটু পাতবে এবং আমাকে ঈশ্বর বলে স্বীকার করবে । ’ ”
45014012	তাহলে দেখা যায় , আমাদের প্রত্যেককেই নিজের বিষয়ে ঈশ্বরের কাছে হিসাব দিতে হবে ।
45014013	এইজন্য আমরা যেন আর একে অন্যের দোষ না ধরি , বরং এমন কোন কাজ করব না বলে ঠিক করি , যা দেখে কোন ভাই মনে বাধা পেতে পারে বা পাপে পড়তে পারে ।
45014014	প্রভু যীশুর সংগে যুক্ত হয়েছি বলে আমি ভাল করেই জানি যে , আসলে কোন খাবারই অশুচি নয় , কিন্তু কেউ যদি কোন খাবারকে অশুচি মনে করে তবে তা তারই কাছে অশুচি ।
45014015	কোন খাবারের জন্য যদি তুমি তোমার ভাইয়ের মনে দুঃখ দাও তবে তো তুমি আর ভালবাসার মনোভাব নিয়ে চলছ না । যে ভাইয়ের জন্য খ্রীষ্ট মরেছিলেন , খাবারের জন্য তার সর্বনাশ কোরো না ।
45014016	তোমাদের কাছে যা ভাল , কেউ যেন তার নিন্দা করতে না পারে ।
45014017	ঈশ্বরের রাজ্যে খাওয়া-দাওয়া বড় কথা নয় ; বড় কথা হল , পবিত্র আত্মার মধ্য দিয়ে সৎ পথে চলা আর শান্তি ও আনন্দ ।
45014018	যে এইভাবে খ্রীষ্টের সেবা করে ঈশ্বর তার উপর সন্তুষ্ট হন এবং লোকেও তাকে ভাল মনে করে ।
45014019	এইজন্য যা করলে শান্তি হয় এবং যার দ্বারা আমরা একে অন্যকে গড়ে তুলতে পারি , এস , আমরা তারই চেষ্টা করি ।
45014020	কোন খাবারের জন্য ঈশ্বরের কাজ নষ্ট কোরো না । সব খাবারই শুচি , কিন্তু কেউ কিছু খেয়ে যদি অন্যের মনে বাধার সৃষ্টি করে তবে তা খাওয়া তার পক্ষে অন্যায় ।
45014021	মাংস খাওয়া , আংগুর-রস খাওয়া বা এমন কিছু করা উচিত নয় যাতে তোমার কোন ভাই মনে বাধা পায় ।
45014022	এই বিষয়ে তুমি যা ভাল বলে বিশ্বাস কর তা ঈশ্বর ও তোমার মধ্যেই রাখ । ভাল মনে করে কিছু করবার সময় যদি কারও বিবেক তাকে দোষী না করে তবে সে ধন্য ।
45014023	কিন্তু যদি কেউ সন্দেহ করে কোন কিছু খায় তবে সে দোষী , কারণ সে তার বিশ্বাস মত কাজ করছে না । বিশ্বাসের বিরুদ্ধে কোন কিছু করাই পাপ ।
45015001	আমরা যারা বিশ্বাসে সবল , আমরা যেন নিজেদের সন্তুষ্ট করবার দিকে লক্ষ্য না রেখে দুর্বল বিশ্বাসীদের দুর্বলতা সহ্য করি ।
45015002	বিশ্বাসী ভাইকে গড়ে তুলবার উদ্দেশ্যে আমরা প্রত্যেকেই যেন তার মংগলের জন্য তাকে সন্তুষ্ট করি ।
45015003	খ্রীষ্টও নিজেকে সন্তুষ্ট করেন নি । পবিত্র শাস্ত্রে লেখা আছে , “ যারা তোমাকে অপমান করে তাদের করা সব অপমান আমার উপরেই পড়েছে । ”
45015004	পবিত্র শাস্ত্রে যা কিছু আগে লেখা হয়েছিল তা আমাদের শিক্ষার জন্যই লেখা হয়েছিল , যাতে সেই শাস্ত্র থেকে আমরা ধৈর্য ও উৎসাহ লাভ করি এবং তার ফলে আশ্বাস পাই ।
45015005	খ্রীষ্ট যীশুর সংগে চলবার পথে ধৈর্য ও উৎসাহদাতা ঈশ্বর তোমাদের সকলের মন এক করুন ।
45015006	তাহলে তোমরা মনে ও মুখে এক হয়ে আমাদের প্রভু যীশু খ্রীষ্টের ঈশ্বর ও পিতার গৌরব করতে পারবে ।
45015007	ঈশ্বরের গৌরব যাতে প্রকাশিত হয় , সেইজন্য খ্রীষ্ট যেমন তোমাদের আপন করে নিয়েছেন তেমনি তোমরাও একে অন্যকে আপন করে নাও ।
45015008	মনে রেখো , ঈশ্বরের কথা যে সত্যি তা প্রমাণ করবার জন্য খ্রীষ্ট যিহূদীদের সেবাকারী হয়েছিলেন । এর উদ্দেশ্য ছিল , পূর্বপুরুষদের কাছে ঈশ্বর যে সব প্রতিজ্ঞা করেছিলেন তা যেন পূর্ণ হয় এবং তাঁর দয়ার জন্য অযিহূদীরা তাঁর গৌরব করে । এই বিষয়ে পবিত্র শাস্ত্রে লেখা আছে , এইজন্য অন্য জাতিদের মধ্যে আমি তোমার গৌরব প্রকাশ করব আর তোমার সুনাম গাইব । হে সমস্ত জাতির লোকেরা , তোমরা ঈশ্বরের লোকদের সংগে তাঁর প্রশংসা কর । হে সমস্ত জাতি , প্রভুর গৌরব কর ; সমস্ত লোক তাঁর প্রশংসা করুক । যিনি যিশয়ের মূল তিনি আসবেন , সব জাতিকে শাসন করবার জন্য তিনি দাঁড়াবেন । তাঁর উপরেই সব জাতির লোকেরা আশা রাখবে ।
45015009	
45015010	আবার বলা হয়েছে , হে সমস্ত জাতির লোকেরা , তোমরা ঈশ্বরের লোকদের সংগে তাঁর প্রশংসা কর ।
45015011	আবার আছে , হে সমস্ত জাতি , প্রভুর গৌরব কর ; সমস্ত লোক তাঁর প্রশংসা করুক ।
45015012	আবার যিশাইয় বলেছেন , যিনি যিশয়ের মূল তিনি আসবেন , সব জাতিকে শাসন করবার জন্য তিনি দাঁড়াবেন । তাঁর উপরেই সব জাতির লোকেরা আশা রাখবে ।
45015013	যিনি আশা দান করেন সেই ঈশ্বর তোমাদের বিশ্বাসের মধ্য দিয়ে অসীম আনন্দ ও শান্তিতে তোমাদের পরিপূর্ণ করুন । তাহলে পবিত্র আত্মার শক্তিতে তোমাদের অন্তরে আশা উপ্‌চে পড়বে ।
45015014	আমার ভাইয়েরা , আমি তোমাদের সম্বন্ধে এই কথা বিশ্বাস করি যে , তোমাদের অন্তর মংগল-ইচ্ছায় পূর্ণ , তোমাদের সব রকম জ্ঞান আছে , আর তোমরা একে অন্যকে উপদেশ দিতে পার ।
45015015	তবুও কয়েকটা বিষয় তোমাদের মনে করিয়ে দেবার জন্য আমি সাহস করে তোমাদের কাছে এই কথাগুলো লিখলাম , কারণ ঈশ্বর আমাকে অযিহূদীদের কাছে খ্রীষ্ট যীশুর সেবাকারী হবার আশীর্বাদ দান করেছেন । পবিত্র আত্মার দ্বারা যে সব অযিহূদীদের আলাদা করে রাখা হয়েছে , তারা যেন ঈশ্বরের গ্রহণযোগ্য উৎসর্গ হতে পারে সেইজন্য তাঁরই দেওয়া সুখবর প্রচার করে আমি পুরোহিতের কাজ করছি ।
45015016	
45015017	আমি ঈশ্বরের জন্য যে কাজ করছি তাতে খ্রীষ্ট যীশুর মধ্য দিয়ে আমার গৌরব করবার অধিকার আছে ।
45015018	খ্রীষ্ট আমার মধ্য দিয়ে যা করেছেন তার বাইরে কোন কথা বলবার সাহস আমি করব না । তিনিই আমার কথা ও কাজের মধ্য দিয়ে , আশ্চর্য কাজ ও চিহ্ন-কাজের মধ্য দিয়ে এবং পবিত্র আত্মার শক্তি দিয়ে অযিহূদীদের ঈশ্বরের বাধ্য করেছেন । তার ফলে আমি যিরূশালেম থেকে আরম্ভ করে ইল্লুরিকা পর্যন্ত সমস্ত জায়গায় খ্রীষ্টের বিষয় সুখবর সম্পূর্ণভাবে প্রচার করেছি ।
45015019	
45015020	যেখানে খ্রীষ্টের নাম কখনও বলা হয় নি সেখানে সুখবর প্রচার করাই আমার জীবনের লক্ষ্য , যেন অন্যের গাঁথা ভিত্তির উপরে আমাকে গড়ে তুলতে না হয় ।
45015021	পবিত্র শাস্ত্রে লেখা আছে , “ যাদের কাছে তাঁর বিষয় বলা হয় নি তারা তা দেখতে পাবে , আর যারা কখনও শোনে নি তারা বুঝতে পারবে । ”
45015022	এইজন্যই আমি তোমাদের কাছে অনেক বার যেতে চেয়েও বাধা পেয়েছি ।
45015023	কিন্তু এখন এই সব এলাকায় আমার কাজ করবার আর জায়গা নেই । অনেক বছর ধরেই তোমাদের কাছে আমার যাবার ইচ্ছা ,
45015024	তাই এখন সেপন দেশে যাবার পথে আমি তোমাদের কাছে যেতে চাইছি । আমি আশা করি যে , ঐ পথ দিয়ে যাবার সময়ে তোমাদের কাছে যেতে পারব এবং তোমাদের সংগে কিছু সময় আনন্দে কাটাবার পর তোমরাই আমাকে সেপন দেশে যাবার ব্যবস্থা করে দেবে ।
45015025	কিন্তু এখন আমি ঈশ্বরের লোকদের সাহায্য করবার জন্য যিরূশালেমে যাচ্ছি ,
45015026	কারণ যিরূশালেমে ঈশ্বরের লোকদের মধ্যে যে সব গরীব লোক আছেন তাঁদের জন্য ম্যাসিডোনিয়া ও আখায়ার মণ্ডলীগুলোর লোকেরা কিছু চাঁদা তুলেছেন ।
45015027	এই চাঁদা তাঁরা খুশী হয়েই তুলেছেন । এছাড়া এই মণ্ডলীগুলো যিরূশালেমের ঈশ্বরের লোকদের কাছে ঋণী , কারণ যিহূদীরা যখন তাদের আত্মিক আশীর্বাদের ভাগ অযিহূদীদের দিয়েছে তখন অযিহূদীদেরও উচিত সাংসারিক বিষয়ে যিহূদীদের সাহায্য করা ।
45015028	আমার এই কাজ শেষ হলে পর আমি যখন জানব যে , সেই চাঁদা ঠিকমত পৌঁছেছে তখন তোমাদের কাছ হয়ে আমি সেপনে যাব ।
45015029	আমি জানি যখন আমি তোমাদের কাছে যাব তখন খ্রীষ্টের পরিপূর্ণ আশীর্বাদ নিয়েই যাব ।
45015030	ভাইয়েরা , আমাদের প্রভু যীশু খ্রীষ্টের মধ্য দিয়ে এবং পবিত্র আত্মার দেওয়া ভালবাসার মধ্য দিয়ে আমি তোমাদের বিশেষভাবে অনুরোধ করছি , তোমরা ঈশ্বরের কাছে আমার জন্য আমার সংগে প্রার্থনার যুদ্ধ চালাতে থাক ।
45015031	তোমরা প্রার্থনা কর , যিহূদিয়াতে যারা ঈশ্বরকে অমান্য করে তাদের হাত থেকে যেন আমি রক্ষা পাই , আর যিরূশালেমের ঈশ্বরের লোকেরা যেন আমার এই সাহায্য গ্রহণ করেন ।
45015032	তখন ঈশ্বরের ইচ্ছায় আমি খুশী মনেই তোমাদের কাছে যেতে পারব এবং তোমাদের সংগে থেকে প্রাণ জুড়াব ।
45015033	শান্তিদাতা ঈশ্বর তোমাদের সকলের সংগে সংগে থাকুন । আমেন ।
45016001	এবার আমি আমাদের বোন ফৈবীর বিষয় তোমাদের কাছে সুপারিশ করছি । তিনি কিংক্রিয়া শহরের মণ্ডলীর পরিচারিকা ।
45016002	ঈশ্বরের লোকদের যেভাবে আপন করে নেওয়া উচিত তাঁকে তোমরা প্রভুর নামে সেইভাবেই আপন করে নিয়ো । কোন ব্যাপারে যদি তিনি তোমাদের সাহায্য চান তবে তাঁকে সাহায্য কোরো , কারণ তিনি অনেক লোককে , এমন কি , আমাকেও সাহায্য করেছেন ।
45016003	প্রিষ্কিল্লা ও আকিলাকে আমার শুভেচ্ছা জানায়ো । তাঁরা খ্রীষ্ট যীশুর কাজে আমার সংগে পরিশ্রম করেছেন ।
45016004	আমার প্রাণ রক্ষা করতে গিয়ে তাঁরা নিজেদের মৃত্যুর মুখে ফেলেছিলেন । কেবল আমি নই , কিন্তু সমস্ত অযিহূদী মণ্ডলীগুলোও তাঁদের কাছে কৃতজ্ঞ ।
45016005	তাঁদের বাড়ীতে যারা মণ্ডলী হিসাবে একসংগে মিলিত হয় তাদেরও শুভেচ্ছা জানায়ো । এশিয়া প্রদেশে প্রথম যিনি খ্রীষ্টকে গ্রহণ করেছিলেন আমার সেই প্রিয় বন্ধু ইপেনিতকে শুভেচ্ছা জানায়ো ।
45016006	মরিয়ম , যিনি তোমাদের জন্য অনেক পরিশ্রম করেছেন , তাঁকে শুভেচ্ছা জানায়ো । আন্দ্রনীক্‌ও যূনিয়কে শুভেচ্ছা জানায়ো ।
45016007	তাঁরা আমারই মত যিহূদী এবং আমার সংগে তাঁরাও জেলে বন্দী ছিলেন । প্রেরিত্‌দের মধ্যে তাঁরা খুব সম্মানিত লোক । তাঁরা আমার আগেই খ্রীষ্টের উপর বিশ্বাস করেছিলেন ।
45016008	প্রভুর সংগে যুক্ত আমার প্রিয় বন্ধু আম্‌প্লিয়াতকে শুভেচ্ছা জানায়ো ।
45016009	উর্বাণ , যিনি আমাদের সংগে খ্রীষ্টের জন্য কাজ করেন , তাঁকে আর আমার প্রিয় বন্ধু স্তাখিস্‌কে শুভেচ্ছা জানায়ো । আপিল্লিস্‌কে শুভেচ্ছা জানায়ো ।
45016010	খ্রীষ্টের লোক হিসাবে তাঁকে যাচাই করে দেখা হয়েছে । আরিষ্টবুলের বাড়ীর লোকদের শুভেচ্ছা জানায়ো ।
45016011	হেরোদিয়োন , যিনি আমার মতই যিহূদী , তাঁকে শুভেচ্ছা জানায়ো । নার্কিসের বাড়ীর মধ্যে যাঁরা প্রভুর লোক তাঁদের শুভেচ্ছা জানায়ো ।
45016012	ত্রুফেণা ও ত্রুফোষাকে শুভেচ্ছা জানায়ো । এই স্ত্রীলোকেরা প্রভুর জন্য পরিশ্রম করেন । স্নেহের পর্ষিসকেও শুভেচ্ছা জানায়ো । এই স্ত্রীলোকটিও প্রভুর জন্য অনেক কাজ করেছেন ।
45016013	খ্রীষ্টের উপর ভাল বিশ্বাসী বলে যাঁর সুনাম আছে সেই রূফকে ও তাঁর মাকে শুভেচ্ছা জানায়ো । তাঁর মা আমার কাছে আমার মায়ের মতই ।
45016014	অসুংক্রিত , ফ্লিগোন , হের্মেস , পাত্রোবাস , হের্মাস্‌এবং তাঁদের সংগে খ্রীষ্টের উপর বিশ্বাসী অন্যান্য ভাইদেরও শুভেচ্ছা জানায়ো ।
45016015	ফিললগ ও যুলিয়া , নিরীয় ও তাঁর বোন , ওলুমপ ও তাঁদের সংগে ঈশ্বরের যে সব লোক আছেন তাঁদের সবাইকে শুভেচ্ছা জানায়ো ।
45016016	ভালবাসার মনোভাব নিয়ে তোমরা একে অন্যকে শুভেচ্ছা জানায়ো । খ্রীষ্টের সমস্ত মণ্ডলীগুলো তোমাদের শুভেচ্ছা জানাচ্ছে ।
45016017	ভাইয়েরা , তোমরা যে শিক্ষা পেয়েছ তার বিরুদ্ধে শিক্ষা দিয়ে যারা দলাদলি ও বাধার সৃষ্টি করে , তাদের প্রতি লক্ষ্য রাখতে আমি তোমাদের বিশেষভাবে অনুরোধ করছি । তোমরা তাদের কাছ থেকে দূরে থেকো ,
45016018	কারণ এই সব লোকেরা আমাদের প্রভু খ্রীষ্টের সেবা না করে বরং নিজেদের পেটের সেবাই করছে । মিষ্টি ও খোশামোদের কথা বলে তারা সরলমনা লোকদের ঠকাচ্ছে ।
45016019	তোমাদের বাধ্যতার কথা সবাই শুনেছে , আর সেইজন্য আমি তোমাদের উপর খুশী হয়েছি । আমি চাই যেন তোমরা ভালকে চিনে গ্রহণ কর এবং মন্দ থেকে দূরে থাক ।
45016020	শান্তিদাতা ঈশ্বর শীঘ্রই শয়তানকে তোমাদের পায়ের নীচে ফেলে গুঁড়িয়ে দেবেন । আমাদের প্রভু যীশুর দয়া তোমাদের উপরে থাকুক ।
45016021	আমার সংগে যিনি কাজ করেন সেই তীমথিয় তোমাদের শুভেচ্ছা জানাচ্ছেন ; লুকিয় , যাসোন ও সোষিপাত্রও তোমাদের শুভেচ্ছা জানাচ্ছেন । তাঁরাও আমার মত যিহূদী জাতির লোক ।
45016022	আমি , তর্তিয় , পৌলের এই চিঠিখানা লিখছি । প্রভুর লোক হিসাবে আমিও তোমাদের শুভেচ্ছা জানাচ্ছি ।
45016023	আমি যাঁর বাড়ীতে থাকি এবং মণ্ডলীর লোকেরা যাঁর বাড়ীতে একসংগে মিলিত হয় সেই গাইয় তোমাদের শুভেচ্ছা জানাচ্ছেন । এই শহরের টাকা-পয়সার হিসাব রাখবার ভার যাঁর উপরে আছে সেই ইরাস্ত ও আমাদের ভাই কার্ত তোমাদের শুভেচ্ছা জানাচ্ছেন ।
45016025	যীশু খ্রীষ্টের বিষয়ে যে সুখবর আমি প্রচার করি সেই সুখবরের মধ্য দিয়ে তোমাদের স্থির রাখবার ক্ষমতা ঈশ্বরের আছে । অনেক যুগ ধরে ঈশ্বর তাঁর গুপ্ত উদ্দেশ্যের বিষয় কাউকে বলেন নি ,
45016026	কিন্তু এখন সুখবরের মধ্য দিয়ে তা প্রকাশিত হয়েছে এবং সেইমত আমি প্রচার করছি । অনন্ত ঈশ্বরের আদেশ মত নবীদের লেখার মধ্য দিয়ে সব জাতির লোকদের কাছে তা জানানো হয়েছে , যেন তারা খ্রীষ্টের উপর বিশ্বাস করে ঈশ্বরের বাধ্য হতে পারে ।
45016027	একমাত্র তিনিই ঈশ্বর , তিনিই জ্ঞানী । যীশু খ্রীষ্টের মধ্য দিয়ে চিরকাল তাঁরই গৌরব হোক । আমেন ।
46001001	ঈশ্বরের ইচ্ছায় তাঁরই আহ্বানে আমি পৌল খ্রীষ্ট যীশুর একজন প্রেরিত্‌হয়েছি । আমি আর ভাই সোস্থিনি করিন্থ শহরের ঈশ্বরের মণ্ডলীর লোকদের কাছে , অর্থাৎ তোমাদের কাছে লিখছি । খ্রীষ্ট যীশুর সংগে যুক্ত হবার মধ্য দিয়ে ঈশ্বর তাঁর নিজের উদ্দেশ্যে তোমাদের আলাদা করে রেখেছেন এবং তাঁর নিজের লোক হবার জন্য ডেকেছেন । তোমাদের কাছে এবং আর অন্য সব জায়গায় যারা আমাদের প্রভু যীশু খ্রীষ্টকে প্রভু বলে স্বীকার করে তাদের কাছে আমরা এই চিঠি লিখছি । তিনি তাদেরও প্রভু , আমাদেরও প্রভু ।
46001002	
46001003	আমাদের পিতা ঈশ্বর আর প্রভু যীশু খ্রীষ্ট তোমাদের দয়া করুন ও শান্তি দান করুন ।
46001004	আমি সব সময় তোমাদের জন্য আমার ঈশ্বরকে ধন্যবাদ দিয়ে থাকি , কারণ খ্রীষ্ট যীশুর সংগে যুক্ত হয়ে তোমরা ঈশ্বরের দয়া পেয়েছ ।
46001005	সেই দয়া এই যে , তোমরা খ্রীষ্টের সংগে যুক্ত হয়ে সব দিক থেকে , অর্থাৎ সব কিছু বলবার ক্ষমতায় ও জ্ঞানে বেড়ে উঠেছ ,
46001006	কারণ খ্রীষ্টের সম্বন্ধে আমাদের সাক্ষ্য তোমাদের অন্তরে গাঁথা হয়ে আছে ।
46001007	সেইজন্যই যখন তোমরা আমাদের প্রভু যীশু খ্রীষ্টের প্রকাশিত হবার জন্য আগ্রহের সংগে অপেক্ষা করে আছ তখন ঈশ্বরের দেওয়া কোন দানের অভাব তোমাদের হচ্ছে না ।
46001008	আমাদের প্রভু যীশু খ্রীষ্টই শেষ পর্যন্ত তোমাদের স্থির রাখবেন , যার ফলে তাঁর আসবার দিনে তোমরা সব রকম নিন্দার বাইরে থাকবে ।
46001009	ঈশ্বর বিশ্বাসযোগ্য ; তিনিই তোমাদের ডেকেছেন যেন তাঁর পুত্র আমাদের প্রভু যীশু খ্রীষ্ট ও তোমাদের মধ্যে যোগাযোগ-সম্বন্ধ থাকে ।
46001010	ভাইয়েরা , আমাদের প্রভু যীশু খ্রীষ্টের হয়ে আমি তোমাদের বিশেষভাবে অনুরোধ করছি যে , তোমরা সকলে এক হও । তোমাদের মধ্যে কোন দলাদলি না থাকুক , বরং তোমরা একমন ও একমত হও ।
46001011	আমার ভাইয়েরা , তোমাদের সম্বন্ধে ক্লোয়ীর বাড়ীর লোকদের কাছে এই খবর পেলাম যে , তোমাদের মধ্যে ঝগড়া-বিবাদ রয়েছে ।
46001012	আমি এই কথা বলতে চাইছি যে , তোমাদের মধ্যে কেউ বলে , “ আমি পৌলের দলের ” ; কেউ বলে , “ আমি আপল্লোর দলের ” ; কেউ বলে , “ আমি পিতরের দলের ” ; আবার কেউ বলে , “ আমি খ্রীষ্টের দলের । ”
46001013	কিন্তু খ্রীষ্টকে কি ভাগ করা হয়েছে ? পৌলকে কি তোমাদের জন্য ক্রুশে দেওয়া হয়েছিল ? তোমরা কি পৌলের নামে বাপ্তিস্ম গ্রহণ করেছ ?
46001014	আমি ঈশ্বরের কাছে কৃতজ্ঞ যে , ক্রীষ্প আর গাইয় ছাড়া তোমাদের আর কাউকেই আমি বাপ্তিস্ম দিই নি ,
46001015	যাতে কেউ বলতে না পারে যে , তোমরা আমার নামে বাপ্তিস্ম গ্রহণ করেছ ।
46001016	অবশ্য স্তিফানের পরিবারের লোকদেরও আমি বাপ্তিস্ম দিয়েছি , কিন্তু তা ছাড়া আর কাউকে বাপ্তিস্ম দিয়েছি বলে আমার মনে পড়ে না ।
46001017	খ্রীষ্ট আমাকে বাপ্তিস্ম দিতে পাঠান নি বরং সুখবর প্রচার করবার জন্যই পাঠিয়েছেন । সেই সুখবর তিনি আমাকে জ্ঞানীদের ভাষায় প্রচার করতে পাঠান নি , যেন খ্রীষ্টের ক্রুশীয় মৃত্যু শক্তিহীন হয়ে না পড়ে ।
46001018	যারা ধ্বংসের পথে এগিয়ে যাচ্ছে তাদের কাছে খ্রীষ্টের সেই ক্রুশীয় মৃত্যুর কথা মূর্খতা ছাড়া আর কিছুই নয় ; কিন্তু আমরা যারা পাপ থেকে উদ্ধারের পথে এগিয়ে যাচ্ছি আমাদের কাছে তা ঈশ্বরের শক্তি ।
46001019	পবিত্র শাস্ত্রে লেখা আছে , “ আমি জ্ঞানীদের জ্ঞান নষ্ট করব , বুদ্ধিমানদের বুদ্ধি বিফল করব । ”
46001020	কিন্তু জ্ঞানী লোক কোথায় ? পণ্ডিত লোকই বা কোথায় ? আর যার তর্ক করবার ক্ষমতা আছে এই যুগের সেই রকম লোকই বা কোথায় ? এই জগতের জ্ঞান যে কেবল মূর্খতা তা কি ঈশ্বর দেখান নি ?
46001021	ঈশ্বর তাঁর নিজের জ্ঞানে স্থির করেছেন বলেই জগৎ তার নিজের জ্ঞান দিয়ে ঈশ্বরকে জানতে পারে নি । এইজন্য সুখবরের মূর্খতা দিয়ে পাপ থেকে বিশ্বাসীদের উদ্ধার করা ঈশ্বর ভাল মনে করলেন ।
46001022	যিহূদীরা চিহ্ন হিসাবে আশ্চর্য কাজ দেখতে চায় , গ্রীকেরা জ্ঞানের খোঁজ করে ,
46001023	কিন্তু আমরা ক্রুশে দেওয়া খ্রীষ্টের কথা প্রচার করি । সেই কথা যিহূদীদের কাছে একটা বাধা আর অযিহূদীদের কাছে মূর্খতা ,
46001024	কিন্তু যিহূদী হোক আর গ্রীকই হোক , ঈশ্বর যাদের ডেকেছেন তাদের কাছে সেই খ্রীষ্টই ঈশ্বরের শক্তি আর ঈশ্বরের জ্ঞান ।
46001025	ঈশ্বরের মধ্যে যা মূর্খতা বলে মনে হয় তা মানুষের জ্ঞানের চেয়ে অনেক বেশী জ্ঞানপূর্ণ , আর যা দুর্বলতা বলে মনে হয় তা মানুষের শক্তির চেয়ে অনেক বেশী শক্তিপূর্ণ ।
46001026	ভাইয়েরা , তোমাদের যখন ডাকা হয়েছিল তখন তোমরা কি রকমের লোক ছিলে সেই কথা ভেবে দেখ । মানুষের বিচারে তোমাদের মধ্যে অনেকেই যে জ্ঞানী বা ক্ষমতাশালী বা উঁচু বংশের তা নয় ।
46001027	কিন্তু জগৎ যা মূর্খতা বলে মনে করে ঈশ্বর তা-ই বেছে নিয়েছেন যেন জ্ঞানীরা লজ্জা পায় । জগৎ যা দুর্বল বলে মনে করে ঈশ্বর তা-ই বেছে নিয়েছেন যেন যা শক্তিশালী তা শক্তিহীন হয় ।
46001028	জগৎ যা নীচ ও তুচ্ছ বলে মনে করে , এমন কি , জগতের চোখে যা কিছুই নয় ঈশ্বর তা-ই বেছে নিয়েছেন যেন জগতের চোখে যা মূল্যবান তা মূল্যহীন হতে পারে ।
46001029	তিনি ঐ সব বেছে নিয়েছেন যেন তাঁর সামনে কোন মানুষ গর্ব করতে না পারে ।
46001030	খ্রীষ্ট যীশুর সংগে তোমরা যে যুক্ত আছ তা ঈশ্বর থেকেই হয়েছে । যীশু খ্রীষ্টই আমাদের কাছে ঈশ্বরের দেওয়া জ্ঞান ; তিনিই আমাদের নির্দোষিতা , পবিত্রতা ও মুক্তি ।
46001031	এইজন্য পবিত্র শাস্ত্রের কথামত , “ যে গর্ব করে সে প্রভুকে নিয়েই গর্ব করুক । ”
46002001	ভাইয়েরা , তোমাদের কাছে গিয়ে ঈশ্বরের দেওয়া সুখবর প্রচার করবার সময় আমি সুন্দর ভাষা ব্যবহার করি নি বা খুব জ্ঞানী লোকের মত কথা বলি নি ।
46002002	আমি ঠিক করেছিলাম , তোমাদের কাছে থাকবার সময়ে আমি যীশু খ্রীষ্টকে , অর্থাৎ ক্রুশে দেওয়া যীশু খ্রীষ্টকে জানা ছাড়া আর কিছুই জানব না ।
46002003	যখন তোমাদের কাছে ছিলাম তখন আমি নিজেকে দুর্বল মনে করতাম এবং ভয়ে খুবই কাঁপতাম ।
46002004	আমার প্রচার ও আমার দেওয়া সংবাদের মধ্যে লোকদের ভাসিয়ে নেবার মত কোন জ্ঞানপূর্ণ যুক্তি-তর্ক ছিল না বরং পবিত্র আত্মার শক্তিই তাতে দেখা গিয়েছিল ,
46002005	যাতে তোমাদের বিশ্বাস মানুষের জ্ঞানের উপর নির্ভর না করে ঈশ্বরের শক্তির উপর নির্ভর করে ।
46002006	যারা খ্রীষ্টীয় জীবনে পরিপক্ক তাদের কাছে অবশ্য আমরা জ্ঞানের কথা বলি ; কিন্তু সেই জ্ঞান এই জগতের নয় , কিম্বা এই জগতের নেতাদেরও নয় যারা ক্ষমতাশূন্য হয়ে পড়ছে ।
46002007	আসলে আমরা ঈশ্বরের জ্ঞানপূর্ণ গুপ্ত উদ্দেশ্যের কথাই বলি । সেই উদ্দেশ্য লুকানো ছিল এবং জগৎ সৃষ্টির আগেই ঈশ্বর তা স্থির করে রেখেছিলেন যেন আমরা তাঁর মহিমার ভাগী হতে পারি ।
46002008	এই যুগের নেতাদের মধ্যে কেউই তা বোঝে নি ; যদি তা বুঝত তাহলে সেই মহিমাপূর্ণ প্রভুকে ক্রুশে দিত না ।
46002009	কিন্তু পবিত্র শাস্ত্রের কথামত , “ ঈশ্বরকে যারা ভালবাসে তাদের জন্য তিনি যা যা ঠিক করে রেখেছেন , সেগুলো কেউ চোখেও দেখে নি , কানেও শোনে নি এবং মনেও ভাবে নি । ”
46002010	কিন্তু ঈশ্বর তাঁর আত্মার মধ্য দিয়ে সেগুলো আমাদের কাছে প্রকাশ করেছেন , কারণ পবিত্র আত্মার অজানা কিছুই নেই ; এমন কি , তিনি ঈশ্বরের গভীর বিষয়ও জানেন ।
46002011	মানুষের মধ্যে এমন কে আছে , যে অন্য মানুষের মনের কথা জানতে পারে ? মানুষের মধ্যে যে আত্মা আছে সে-ই কেবল তার নিজের মনের কথা জানে । সেই রকম , ঈশ্বরের আত্মা ছাড়া ঈশ্বরের মনের কথা অন্য কেউ জানতে পারে না ।
46002012	আমরা জগতের আত্মাকে পাই নি , বরং ঈশ্বরের কাছ থেকে তাঁর আত্মাকে পেয়েছি , যেন ঈশ্বর আমাদের যে সব দান দিয়েছেন তা বুঝতে পারি ;
46002013	আর সেই দানগুলোর কথাই আমরা বলি । তা বলবার জন্য আমরা যে সব কথা ব্যবহার করি তা মানুষের জ্ঞান থেকে শিক্ষা পেয়ে বলি না , কিন্তু পবিত্র আত্মার দ্বারা শিক্ষা পেয়েই বলি । আত্মিক সত্য ব্যাখ্যা করবার জন্য আমরা আত্মিক কথাই ব্যবহার করি ।
46002014	যে লোক আত্মিক নয় সে ঈশ্বরের আত্মার কাছ থেকে যা আসে তা গ্রহণ করে না , কারণ সেগুলো তার কাছে মুর্খতা । সেগুলো সে বুঝতে পারে না , কারণ পবিত্র আত্মা শিক্ষা না দিলে সেগুলো পরীক্ষা করে দেখা যায় না ।
46002015	যে লোক আত্মিক সে সব কিছুই পরীক্ষা করে দেখে , কিন্তু কেউ তাকে পরীক্ষা করে দেখতে পারে না ।
46002016	পবিত্র শাস্ত্রে লেখা আছে , কে প্রভুর মন বুঝতে পেরেছে যে , সে তাঁকে উপদেশ দিতে পারে ?
46003001	ভাইয়েরা , যারা আত্মিক সেই রকম লোকদের কাছে যেভাবে কথা বলা উচিত , আমি তোমাদের কাছে সেইভাবে কথা বলতে পারি নি , বরং যারা পাপ-স্বভাবের অধীনে আছে তাদের কাছে যেভাবে কথা বলা উচিত , সেইভাবেই তোমাদের কাছে কথা বলেছিলাম । খ্রীষ্টিয় জীবনে তোমরা তো একেবারে শিশুর মত , তাই তোমাদের কাছে সেইভাবেই কথা বলেছিলাম ।
46003002	শক্ত খাবার না দিয়ে আমি তোমাদের দুধ খেতে দিয়েছিলাম , কারণ তখন তোমরা সেই শক্ত খাবার গ্রহণ করবার অবস্থায় ছিলে না । আর এখনও তোমরা সেই অবস্থায় নেই ,
46003003	কারণ তোমরা এখনও পাপ-স্বভাবের অধীনে আছ । তোমাদের মধ্যে যখন হিংসা আর ঝগড়া-বিবাদ লেগেই আছে তখন কি তোমরা পাপ-স্বভাবের অধীন নও ? আর তোমাদের চালচলন কি একেবারে সাধারণ লোকদের মতই নয় ?
46003004	তোমাদের মধ্যে যখন একজন বলে সে পৌলের দলের এবং আর একজন বলে সে আপল্লোর দলের তখন তোমরা কি একেবারে সাধারণ লোকদের মত নও ?
46003005	আপল্লো কে ? আর পৌলই বা কে ? আমরা তো সেবাকারী মাত্র যাদের মধ্য দিয়ে তোমরা বিশ্বাসের পথে এসেছ । প্রভুই আমাদের প্রত্যেককে যার যার কাজ দিয়েছেন ।
46003006	আমি বীজ লাগিয়েছিলাম , আপল্লো তাতে জল দিয়েছিলেন , কিন্তু ঈশ্বরই তা বাড়িয়ে তুলেছিলেন ।
46003007	সেইজন্য যে বীজ লাগায় বা যে তাতে জল দেয় সে কিছুই নয় ; কিন্তু ঈশ্বর , যিনি বাড়িয়ে তোলেন , তিনিই সব ।
46003008	যে বীজ লাগায় আর যে জল দেয় তাদের উদ্দেশ্য একই , কিন্তু প্রত্যেকে যার যার পরিশ্রম হিসাবে পুরস্কার পাবে ,
46003009	কারণ আমরা দু ’ জনই ঈশ্বরের সংগে কাজ করছি । তোমরা ঈশ্বরেরই ক্ষেত , ঈশ্বরেরই তৈরী দালান ।
46003010	ঈশ্বরের কাছ থেকে যে বিশেষ দয়া আমি পেয়েছি তার দ্বারাই ওস্তাদ রাজমিস্ত্রির মত আমি ভিত্তি গেঁথেছি , আর তার উপরে অন্যেরা দালান তৈরী করছে । কিন্তু কে কিভাবে তৈরী করছে সেই বিষয়ে সে সাবধান হোক ।
46003011	যে ভিত্তি আগেই গাঁথা হয়ে গেছে সেটা ছাড়া আর কোন ভিত্তি কেউ গাঁথতে পারে না । যীশু খ্রীষ্টই হলেন সেই ভিত্তি ।
46003012	সেই ভিত্তির উপরে সোনা , রূপা , দামী পাথর , কাঠ , খড় বা বিচালি দিয়ে যদি লোকে গড়ে তোলে ,
46003013	তবে কে কি রকম কাজ করেছে তা ভাল করে দেখা যাবে । বিচারের দিনেই তা প্রকাশিত হবে , কারণ সেই দিনের প্রকাশ আগুনের মধ্য দিয়েই হবে । কার কাজ কি রকম তা আগুনই যাচাই করবে ।
46003014	যে যা গড়ে তুলেছে তা যদি টিকে থাকে তবে সে পুরস্কার পাবে ;
46003015	আর যদি তা পুড়ে যায় তবে তার ক্ষতি হবে । অবশ্য সে নিজে উদ্ধার পাবে , কিন্তু তার অবস্থা এমন লোকের মত হবে যে আগুনের মধ্য দিয়ে পার হয়ে এসেছে ।
46003016	তোমরা কি জান না যে , তোমরা ঈশ্বরের থাকবার ঘর আর ঈশ্বরের আত্মা তোমাদের মধ্যে বাস করেন ?
46003017	যদি কেউ ঈশ্বরের থাকবার ঘর নষ্ট করে তবে ঈশ্বরও তাকে নষ্ট করবেন , কারণ তাঁর থাকবার ঘর পবিত্র , আর তোমরাই সেই ঘর ।
46003018	তোমরা কেউ নিজেকে ফাঁকি দিয়ো না । তোমাদের মধ্যে যদি কেউ এই যুগের চিন্তাধারা অনুসারে নিজেকে জ্ঞানী মনে করে তবে সে মূর্খ হোক যেন সে সত্যিকারের জ্ঞানী হতে পারে ,
46003019	কারণ ঈশ্বরের চোখে এই জগতের জ্ঞান কেবল মূর্খতা । পবিত্র শাস্ত্রে লেখা আছে , “ ঈশ্বর জ্ঞানীদের তাদের ছল-চাতুরীতে ধরেন । ”
46003020	আবার লেখা আছে , “ জ্ঞানীদের সমস্ত চিন্তাই যে নিষ্ফল তা প্রভু জানেন । ”
46003021	সেইজন্য তোমরা কেউ কোন মানুষকে নিয়ে গর্ব কোরো না , কারণ সবই তো তোমাদের ।
46003022	পৌল , আপল্লো , পিতর , এই জগৎ , জীবন , মৃত্যু , বর্তমান এবং ভবিষ্যতের সব কিছু , সবই তোমাদের ;
46003023	তোমরা খ্রীষ্টের আর খ্রীষ্ট ঈশ্বরের ।
46004001	লোকে আমাদের মনে করুক যে , আমরা খ্রীষ্টের সেবাকারী এবং আমাদের উপর ঈশ্বরের গোপন সত্য জানাবার ভার দেওয়া হয়েছে ।
46004002	যাদের উপর ভার দেওয়া হয়েছে তাদের দেখাতে হবে যে , তারা বিশ্বাসযোগ্য ।
46004003	আমার বিচার তোমরাই কর বা আদালত করুক , তাতে আমার কিছু যায়-আসে না ; এমন কি , আমিও আমার নিজের বিচার করি না ।
46004004	আমার বিবেক পরিষ্কার , কিন্তু তাতে এটা প্রমাণ হচ্ছে না যে , আমি নির্দোষ । প্রভুই আমার বিচার করেন ।
46004005	সেইজন্য প্রভুর আসবার আগে , অর্থাৎ সেই ঠিক করা সময়ের আগে তোমরা কোন কিছুরই দোষ ধরতে যেয়ো না । অন্ধকারে যা লুকানো আছে তিনিই তখন তা আলোতে আনবেন এবং মানুষের অন্তরের গোপন উদ্দেশ্যগুলোও প্রকাশ করবেন । সেই সময়ে ঈশ্বরের কাছ থেকেই যে যার পাওনা প্রশংসা পাবে ।
46004006	ভাইয়েরা , তোমাদের উপকারের জন্য আমি আমার নিজের আর আপল্লোর উদাহরণ দিয়ে এই সব কথা বললাম , যেন তোমরা আমাদের কাছ থেকে শিখতে পার যে , পবিত্র শাস্ত্রে যা লেখা আছে তার বাইরে যেতে নেই । তাহলে তোমরা একজনকে ফেলে আর একজনকে নিয়ে অহংকারে ফুলে উঠবে না ।
46004007	তুমি যে অন্যদের চেয়ে বিশেষ কিছু তা তো কেউ মনে করে না । তোমার এমন কি আছে যা তুমি দান হিসাবে পাও নি ? আর যদি তুমি তা পেয়েই থাক তবে পাও নি বলে কেন গর্ব করছ ?
46004008	তোমাদের দেখে মনে হচ্ছে তোমরা আগেই সব কিছু পেয়ে গেছ , আগেই ধনী হয়েছ , আর আমাদের বাদ দিয়েই রাজা হয়ে বসে আছ । অবশ্য তোমরা রাজা হলে ভালই হত , তাহলে আমরাও তোমাদের সংগে রাজা হতে পারতাম ।
46004009	মেরে ফেলা হবে বলে যাদের মিছিলের শেষে রাখা হয় , আমার মনে হয় ঈশ্বর আমাদের , অর্থাৎ প্রেরিত্‌দের ঠিক তেমনি সকলের শেষে রেখেছেন । আমরা সারা জগতের কাছে , অর্থাৎ স্বর্গদূত আর লোকদের কাছে যেন ঠাট্টার পাত্র হয়েছি ।
46004010	আমরা খ্রীষ্টের জন্য মূর্খ হয়েছি , আর তোমরা খ্রীষ্টের সংগে যুক্ত হয়ে বুদ্ধিমান হয়েছ । আমরা দুর্বল কিন্তু তোমরা বলবান । তোমরা অনেক সম্মান পেয়েছ আর আমরা অসম্মান পেয়েছি ।
46004011	এই মুহূর্ত পর্যন্তও আমরা খিদে আর পিপাসায় কষ্ট পাচ্ছি । আমাদের কাপড়ের অভাব আছে , আমাদের সংগে নিষ্ঠুর ব্যবহার করা হচ্ছে , আমাদের ঘর-বাড়ী নেই ।
46004012	আমরা নিজের হাতে কঠিন পরিশ্রম করছি । যখন লোকে আমাদের গালাগালি দেয় তখন আমরা তাদের মংগল কামনা করি ; যখন তারা আমাদের কষ্ট দেয় তখন আমরা তা সহ্য করি ;
46004013	যখন তারা আমাদের নিন্দা করে তখন নম্রভাবে আমরা তাদের উত্তর দিই । এখনও পর্যন্ত আমরা জগতের আবর্জনার মত , দুনিয়ার জঞ্জাল হয়েই রয়েছি ।
46004014	আমি তোমাদের লজ্জা দেবার জন্য এই সব লিখছি না , বরং আমার প্রিয় সন্তান হিসাবে সাবধান করবার জন্যই লিখছি ।
46004015	খ্রীষ্টের বিষয়ে শিক্ষা দেবার লোক হয়তো তোমাদের হাজার হাজার থাকতে পারে , কিন্তু পিতা তোমাদের অনেক নেই ; আমিই সুখবরের মধ্য দিয়ে খ্রীষ্টিয় জীবনে তোমাদের পিতা হয়েছি ।
46004016	সেইজন্যই আমি বিশেষভাবে তোমাদের অনুরোধ করছি , আমি যা করি তোমরাও তা-ই কর ;
46004017	আর এইজন্যই আমি তীমথিয়কে তোমাদের কাছে পাঠিয়েছি । বিশ্বাসী হিসাবে তিনি আমার প্রিয় আর বিশ্বস্ত সন্তান । যীশুর সংগে যুক্ত হয়ে আমার শিক্ষা ও কাজ কি রকম , তিনি তা তোমাদের মনে করিয়ে দেবেন । প্রত্যেক জায়গার প্রত্যেক মণ্ডলীতে আমি সেই সব বিষয়ে একই রকম শিক্ষা দিয়ে থাকি ।
46004018	আমি তোমাদের কাছে আসব না মনে করে তোমাদের মধ্যে কেউ কেউ অহঙ্কারে ফুলে উঠেছে ।
46004019	কিন্তু প্রভুর ইচ্ছা হলে আমি শীঘ্রই তোমাদের কাছে আসব । যারা অহঙ্কারে ফুলে উঠেছে তাদের কথাবার্তা শুনতে আসব না , কিন্তু তাদের শক্তি কতখানি তা দেখতে আসব ।
46004020	ঈশ্বরের রাজ্য তো কথার ব্যাপার নয় , তা শক্তির ব্যাপার । তোমাদের ইচ্ছা কি ?
46004021	আমি তোমাদের কাছে কি নিয়ে আসব-বেত , না ভালবাসা আর নরম মনোভাব ?
46005001	শোনা যাচ্ছে , তোমাদের মধ্যে ব্যভিচারের পাপ আছে , আর সেই ব্যভিচার এমন জঘন্য রকমের যে , অযিহূদীরা পর্যন্ত তা করে না । এমন কি , একজন তার সৎমাকে নিজের স্ত্রীর মত করে রেখেছে ।
46005002	আর এর পরেও তোমরা অহঙ্কার করছ ! এর চেয়ে তোমাদের কি দুঃখ করা এবং যে এই কাজ করেছে তাকে তোমাদের মধ্য থেকে বের করে দেওয়া উচিত ছিল না ?
46005003	আমি দেহে উপস্থিত না থাকলেও আত্মায় তোমাদের সংগে আছি । যে এই রকম কাজ করেছে , উপস্থিত থাকা লোকের মতই আমি তার বিচার আগেই করে রেখেছি ।
46005004	আমার বিচার এই যে , আমাদের প্রভু যীশুর নামে যখন তোমরা এক জায়গায় মিলিত হবে আর আমিও আত্মায় তোমাদের সংগে থাকব এবং প্রভু যীশুর শক্তি আমাদের উপর থাকবে ,
46005005	তখন সেই লোককে শয়তানের হাতে দিয়ে দিতে হবে , যেন তার দেহ ধ্বংস হয় কিন্তু আত্মা প্রভু যীশুর আসবার দিনে উদ্ধার পায় ।
46005006	গর্ব করা তোমাদের পক্ষে ভাল নয় । তোমরা কি জান না যে , একটুখানি খামি একটা গোটা ময়দার তালকে ফাঁপিয়ে তোলে ? তোমাদের মধ্য থেকে সেই পুরানো খামি ফেলে দাও ,
46005007	যেন তোমরা একটা নতুন খামিহীন ময়দার তাল হতে পার ; আর আসলেও তোমরা তা-ই । আমাদের উদ্ধার-পর্বের মেষ-শিশু খ্রীষ্টকে উৎসর্গ করা হয়েছে ।
46005008	সেইজন্য পুরানো খামি , অর্থাৎ হিংসা ও মন্দ দিয়ে নয় , বরং এস , আমরা খামিহীন রুটি , অর্থাৎ সরলতা ও সত্য দিয়ে পর্বটা পালন করি ।
46005009	আমার চিঠিতে আমি তোমাদের কাছে লিখেছিলাম , তোমরা যেন খারাপ চরিত্রের লোকদের সংগে মেলামেশা না কর ।
46005010	এই জগতের খারাপ চরিত্রের লোক , লোভী , জোচ্চোর বা যারা প্রতিমা পূজা করে তাদের কথা অবশ্য আমি বলি নি , কারণ তাহলে তোমাদের তো এই জগতের বাইরে চলে যেতে হয় ।
46005011	আসলে আমি যা লিখেছিলাম তার অর্থ এই-যদি কেউ নিজেকে বিশ্বাসী ভাই বলে অথচ সে খারাপ চরিত্রের লোক বা লোভী হয় , প্রতিমা পূজা করে , অন্যের নিন্দা করে , মাতাল বা জোচ্চোর হয় , তবে তার সংগে মেলামেশা কোরো না । এমন কি , তার সংগে খাওয়া-দাওয়াও কোরো না ।
46005012	মণ্ডলীর বাইরের লোকদের বিচার করবার জন্য আমার কি দায় পড়েছে ? কিন্তু মণ্ডলীর ভিতরের লোকদের বিচার করা কি তোমাদেরই উচিত নয় ?
46005013	যারা বাইরের তাদের বিচার ঈশ্বরই করবেন । পবিত্র শাস্ত্রের কথামত , “ তোমাদের মধ্য থেকে সেই মন্দ লোককে বের করে দাও । ”
46006001	তোমাদের মধ্যে কারও যদি কোন বিশ্বাসী ভাইয়ের বিরুদ্ধে নালিশ করবার কোন কারণ থাকে , তবে সে কোন্‌সাহসে ঈশ্বরের লোকদের কাছে না গিয়ে যারা ঈশ্বরের নয় তাদের কাছে গিয়ে বিচার চায় ?
46006002	তোমরা কি জান না যে , ঈশ্বরের লোকেরাই জগতের বিচার করবে ? যখন তোমরা জগতের বিচার করবে তখন তোমরা কি সামান্য বিষয়ের বিচার করতে পার না ?
46006003	তোমরা কি জান না আমরা স্বর্গদূতদেরও বিচার করব ? তা-ই যদি হয় তবে এই জগতের বিষয় তো সামান্য কথা !
46006004	যদি তোমাদের এই রকম কোন নালিশ থাকে তবে যারা মণ্ডলীর লোক নয় তাদেরই কি তোমরা বিচারক হবার জন্য ঠিক করে থাক ?
46006005	তোমাদের লজ্জা দেবার জন্য আমি এই কথা বলছি । তোমাদের মধ্যে সত্যিই কি এমন কোন জ্ঞানী লোক নেই , যে ভাইদের মধ্যে গোলমালের মীমাংসা করে দিতে পারে ?
46006006	তার বদলে ভাই কিনা ভাইয়ের বিরুদ্ধে আদালতে যায় , আর তাও আবার অবিশ্বাসীদের সামনে !
46006007	আসলে তোমরা যে একে অন্যের বিরুদ্ধে মামলা-মকদ্দমা করছ তাতে এটাই প্রমাণ হচ্ছে যে , তোমরা হেরে গেছ । তার চেয়ে বরং অন্যায় সহ্য কর না কেন ? ঠকে যাও না কেন ?
46006008	তার বদলে তোমরাই অন্যায় করছ , তোমরাই ঠকাচ্ছ , আর তা তোমাদের ভাইদের প্রতিই করছ !
46006009	যারা অন্যায় করে তারা যে ঈশ্বরের রাজ্যের অধিকারী হবে না , তা কি তোমরা জান না ? তোমরা ভুল কোরো না । যাদের চরিত্র খারাপ , যারা প্রতিমা পূজা করে , যারা ব্যভিচার করে , যারা পুরুষ-বেশ্যা , যে পুরুষেরা সমকামী ,
46006010	যারা চোর , লোভী , মাতাল , যারা পরের নিন্দা করে এবং যারা জোচ্চোর তারা ঈশ্বরের রাজ্যের অধিকারী হবে না ।
46006011	তোমাদের মধ্যে কেউ কেউ সেই রকমই ছিলে , কিন্তু প্রভু যীশু খ্রীষ্টের মধ্য দিয়ে আর আমাদের ঈশ্বরের আত্মার মধ্য দিয়ে তোমাদের ধুয়ে পরিষ্কার করা হয়েছে , ঈশ্বরের উদ্দেশ্যে আলাদা করা হয়েছে এবং নির্দোষ বলে গ্রহণ করা হয়েছে ।
46006012	কেউ কেউ বলে , “ কোন কিছু করা আমার পক্ষে অনুচিত নয় । ” তা ঠিক , তবে সব কিছুই যে মানুষের উপকার করে , তা নয় । কোন কিছু করা আমার পক্ষে অনুচিত নয় বটে , কিন্তু আমি কোন কিছুরই দাস হব না ।
46006013	আবার কেউ কেউ এই কথাও বলে , “ খাবার পেটের জন্য আর পেট খাবারের জন্য । ” বেশ ভাল কথা , কিন্তু এই দু ’ টাই একদিন ঈশ্বর বাতিল করে দেবেন । দেহ ব্যভিচার করবার জন্য নয় বরং তা প্রভুরই জন্য , আর প্রভু দেহের জন্য ।
46006014	ঈশ্বর তাঁর শক্তির দ্বারা প্রভুকে মুত্যু থেকে জীবিত করেছেন এবং তিনি আমাদেরও জীবিত করবেন ।
46006015	তোমরা কি জান না যে , তোমাদের দেহ খ্রীষ্টের দেহের অংশ ? তাহলে আমি কি খ্রীষ্টের দেহের অংশ নিয়ে বেশ্যার দেহের সংগে যুক্ত করব ? কখনও না ।
46006016	তোমরা কি জান না , বেশ্যার সংগে যে যুক্ত হয় সে তার সংগে একদেহ হয় ? কারণ শাস্ত্রে লেখা আছে , “ তারা দু ’ জন একদেহ হবে । ”
46006017	কিন্তু যে কেউ প্রভুর সংগে যুক্ত হয় সে তাঁর সংগে আত্মাতে এক হয় ।
46006018	সমস্ত রকম ব্যভিচার থেকে পালিয়ে যাও । মানুষ অন্য যে সব পাপ করে তা তার দেহের বাইরে করে , কিন্তু যে ব্যভিচার করে সে নিজের দেহের বিরুদ্ধেই পাপ করে ।
46006019	তোমরা কি জান না , তোমাদের অন্তরে যিনি বাস করেন এবং যাঁকে তোমরা ঈশ্বরের কাছ থেকে পেয়েছ , সেই পবিত্র আত্মার থাকবার ঘরই হল তোমাদের দেহ ? তোমরা তোমাদের নিজেদের নও ;
46006020	অনেক দাম দিয়ে তোমাদের কেনা হয়েছে । তাই ঈশ্বরের গৌরবের জন্য তোমাদের দেহ ব্যবহার কর ।
46007001	তোমরা আমাকে যে সব বিষয় সম্বন্ধে লিখেছ এবার তার উত্তর দিচ্ছি । যদি কেউ বিয়ে না করে তবে সে ভালই করে ;
46007002	কিন্তু চারদিকে অনেক ব্যভিচার হচ্ছে , সেইজন্য প্রত্যেক পুরুষের নিজের স্ত্রী থাকুক আর প্রত্যেক স্ত্রীর নিজের স্বামী থাকুক ।
46007003	দেহের দিক থেকে স্ত্রীর যা পাওনা , তার স্বামী তাকে তা দিক ; সেইভাবে স্ত্রীও স্বামীকে দিক ।
46007004	স্ত্রীর দেহ তার নিজের নয় , তার স্বামীর । একইভাবে স্বামীর দেহ তার নিজের নয় , তার স্ত্রীর ।
46007005	একে অন্যের সংগে দেহে মিলিত হতে অস্বীকার কোরো না ; তবে কেবল প্রার্থনা করতে সুযোগ পাবার জন্য একমত হয়ে কিছুকাল আলাদা থাকতে পার । তার পরে আবার একসংগে মিলিত হয়ো , যেন নিজেদের দমনের অভাবে শয়তান তোমাদের পাপের দিকে টানতে না পারে ।
46007006	এই কথা আমি তোমাদের আদেশ দিয়ে বলছি না বরং অনুমতি দিয়েই বলছি ।
46007007	যদি সবাই আমার মত হত ! কিন্তু ঈশ্বরের কাছ থেকে এক একজন এক একটা দান পেয়েছে । একজনের দান এক রকম , আবার অন্যজনের দান আর এক রকম ।
46007008	অবিবাহিত আর বিধবাদের আমি বলছি , তারা যদি আমার মত থাকতে পারে তবে তাদের পক্ষে তা ভাল ।
46007009	কিন্তু যদি তারা নিজেদের দমন করতে না পারে তবে বিয়ে করুক , কারণ দেহের কামনায় জ্বলে-পুড়ে মরবার চেয়ে বরং বিয়ে করা অনেক ভাল ।
46007010	যাদের বিয়ে হয়েছে তাদের আমি এই আদেশ দিচ্ছি-অবশ্য আমি দিচ্ছি না , প্রভুই দিচ্ছেন-স্ত্রী যেন স্বামীর কাছ থেকে চলে না যায় ।
46007011	কিন্তু যদি সে চলেই যায় তবে আর বিয়ে না করুক কিম্বা স্বামীর সংগে আবার মিলিত হোক । স্বামীও তার স্ত্রীকে ত্যাগ না করুক ।
46007012	অন্য সবাইকে অবশ্য প্রভু বলছেন না কিন্তু আমি বলছি , যদি কোন ভাইয়ের খ্রীষ্টে অবিশ্বাসী স্ত্রী থাকে আর সেই স্ত্রী তার সংগে থাকতে রাজী থাকে , তবে সেই স্বামী যেন তাকে ত্যাগ না করে ।
46007013	আবার যদি কোন স্ত্রীলোকের খ্রীষ্টে অবিশ্বাসী স্বামী থাকে আর সেই স্বামী তার সংগে থাকতে রাজী থাকে , তবে সেই স্বামীকে যেন সে ত্যাগ না করে ;
46007014	কারণ স্ত্রীর মধ্য দিয়ে সেই অবিশ্বাসী স্বামীকে আর স্বামীর মধ্য দিয়ে সেই অবিশ্বাসী স্ত্রীকে ঈশ্বর বিশেষ চোখে দেখেন । তা না হলে তোমাদের ছেলেমেয়েরা তো অশুচি হত ; কিন্তু আসলে ঈশ্বর তাদের বিশেষ চোখে দেখেন ।
46007015	কিন্তু যদি সেই অবিশ্বাসী স্বামী বা স্ত্রী চলে যেতে চায় তবে সে চলে যাক । এই রকম অবস্থায় সেই বিশ্বাসী ভাই বা বোন কোন বাঁধাবাঁধির মধ্যে থাকে না । ঈশ্বর তো আমাদের শান্তিতে থাকবার জন্যই ডেকেছেন ।
46007016	স্ত্রী , তুমি কি করে জান যে , তোমার স্বামীকে তুমি উদ্ধার করতে পারবে না ? স্বামী , তুমি কি করে জান যে , তোমার স্ত্রীকে তুমি উদ্ধার করতে পারবে না ?
46007017	কাজেই , প্রভু যাকে যে অবস্থায় রেখেছেন এবং ঈশ্বর যাকে যে জন্য ডেকেছেন , সেই অনুসারেই সে চলুক । এই আদেশ আমি সমস্ত মণ্ডলীতে দিয়ে থাকি । কোন সুন্নত-করানো লোককে কি ডাকা হয়েছে ? তবে সে সুন্নতের চিহ্ন মুছে না ফেলুক ।
46007018	কোন সুন্নত-না-করানো লোককে কি ডাকা হয়েছে ? তবে তার সুন্নত করানো না হোক ।
46007019	সুন্নত করালেই বা কি আর না করালেই বা কি , ঈশ্বরের আদেশ পালন করাই হল আসল কথা ।
46007020	ঈশ্বর যাকে যে অবস্থায় ডেকেছেন সে সেই অবস্থাতেই থাকুক ।
46007021	তোমাকে যখন ডাকা হয়েছিল তখন কি তুমি দাস ছিলে ? সেইজন্য দুঃখ কোরো না ; অবশ্য যদি স্বাধীন হবার সুযোগ পাও তবে তা গ্রহণ কোরো ।
46007022	দাস থাকা অবস্থায় প্রভু যাকে ডেকেছেন সে প্রভুর দ্বারা স্বাধীন হয়েছে । সেইভাবে যাকে স্বাধীন অবস্থায় ডাকা হয়েছে সে খ্রীষ্টের দাস হয়েছে ।
46007023	অনেক দাম দিয়ে তোমাদের কেনা হয়েছে ; মানুষের দাস হয়ো না ।
46007024	ভাইয়েরা , ঈশ্বর যাকে যে অবস্থায় ডেকেছেন সে ঈশ্বরের সামনে সেই অবস্থাতেই থাকুক ।
46007025	কুমারী মেয়েদের জন্য প্রভুর কাছ থেকে কোন আদেশ আমি পাই নি । তবে ঈশ্বরের দয়া পেয়ে আমি বিশ্বাসযোগ্য হয়েছি বলে আমার মত জানাচ্ছি ।
46007026	যে ভীষণ দুঃখ-কষ্টের সময় আসছে তার জন্য আমার মনে হয় তোমরা যে যেমন আছ তেমন থাকাই ভাল ।
46007027	তোমার কি স্ত্রী আছে ? তবে স্ত্রীকে ত্যাগ করতে চেষ্টা কোরো না । তোমার কি স্ত্রী নেই ? তবে বিয়ে করবার চেষ্টা কোরো না ।
46007028	কিন্তু বিয়ে যদি তুমি করই তাতে তোমার কোন পাপ হয় না । কোন কুমারী মেয়ে যদি বিয়ে করে তাহলে তারও পাপ হয় না । কিন্তু যারা বিয়ে করে তারা এই সংসারে কষ্ট পাবে , আর আমি এই সব থেকে তোমাদের রেহাই দিতে চাইছি ।
46007029	ভাইয়েরা , যে কথা আমি তোমাদের বলতে চাইছি তা এই-সময় খুবই কম । সেইজন্য এখন থেকে এমনভাবে চলবার দরকার যে , যাদের স্ত্রী আছে তাদের যেন স্ত্রী নেই ;
46007030	যারা দুঃখ করছে তারা যেন দুঃখ করছে না ; যারা আনন্দ করছে তারা যেন আনন্দ করছে না ; যারা কেনা-কাটা করছে তাদের যেন সেই সব জিনিসের উপর অধিকার নেই ;
46007031	যারা জগতের বিষয়ে জড়িত তারা যেন সম্পূর্ণভাবে জড়িত নয় ; কারণ জগতের রূপ বদলে যাচ্ছে ।
46007032	আমি চাই যেন তোমরা ভাবনা-চিন্তা থেকে মুক্ত থাকতে পার । অবিবাহিত লোক প্রভুর বিষয়ে ভাবে ; সে চিন্তা করে কিভাবে সে প্রভুকে সন্তুষ্ট করবে ।
46007033	বিবাহিত লোক সংসারের বিষয়ে ভাবে ; সে চিন্তা করে কিভাবে সে স্ত্রীকে সন্তুষ্ট করবে ।
46007034	এইভাবে দুই দিকই তাকে টানতে থাকে । যে মেয়ের স্বামী নেই সে এবং কুমারী মেয়ে প্রভুর বিষয়ে চিন্তা করে যাতে সে দেহে আর অন্তরে প্রভুর হতে পারে । কিন্তু বিবাহিতা স্ত্রীলোক সংসারের বিষয়ে ভাবে ; সে চিন্তা করে কেমন করে সে স্বামীকে সন্তুষ্ট করবে ।
46007035	এই কথা আমি তোমাদের মংগলের জন্যই বলছি । আমি তোমাদের ধরাবাঁধার মধ্যে রাখবার জন্য তা বলছি না , বরং যা করা উচিত ও ভাল তা করবার জন্য তোমাদের উৎসাহ দিচ্ছি , যেন তোমরা সম্পূর্ণ মনোযোগ দিয়ে প্রভুর সেবা করতে পার ।
46007036	যদি কেউ মনে করে সে তার অবিবাহিতা মেয়ের প্রতি ন্যায্য ব্যবহার করছে না , যদি মেয়েটির বিয়ের বয়স পার হয়ে যাবার মত হয় আর যদি সে তাকে বিয়ে দেবার দরকার মনে করে , তবে সে নিজের ইচ্ছামতই কাজ করুক । মেয়েটির বিয়ে হোক , তাতে কোন পাপ হয় না ।
46007037	কিন্তু যে লোকের মন স্থির , যার উপর কোন চাপ নেই বলে সে নিজের ইচ্ছামতই কাজ করতে পারে , সে যদি তার মেয়েকে অবিবাহিতা রাখবে বলেই ঠিক করে থাকে তবে সে ভালই করে ।
46007038	তাহলে দেখা যায় , যে তার মেয়েকে বিয়ে দেয় সে ভাল করে , আর যে তাকে বিয়ে না দেয় সে আরও ভাল করে ।
46007039	স্বামী যতদিন বেঁচে থাকে ততদিনই স্ত্রী তার কাছে বাঁধা থাকে । কিন্তু যদি স্বামী মারা যায় তবে সে যাকে ইচ্ছা তাকে বিয়ে করতে পারে , অবশ্য সেই লোক যেন প্রভুর হয় ।
46007040	কিন্তু আমার মতে সে যেমন আছে যদি তেমনই থাকে তবে সে আরও সুখী হয় । আমার মনে হয় যে , আমি ঈশ্বরের আত্মার মধ্য দিয়েই এই কথা বলছি ।
46008001	এবার আমি প্রতিমার কাছে উৎসর্গ করা খাবারের বিষয়ে বলছি । আমরা জানি , আমাদের সকলের জ্ঞান আছে । জ্ঞান মানুষকে অহংকারী করে , কিন্তু ভালবাসা মানুষকে গড়ে তোলে ।
46008002	যে কিছু জানে বলে মনে করে , সে যেভাবে জানা উচিত সেইভাবে এখনও জানে না ।
46008003	কিন্তু যে ঈশ্বরকে ভালবাসে ঈশ্বর তাকে জানেন ।
46008004	এবার প্রতিমার কাছে উৎসর্গ করা খাবার খাওয়ার বিষয়ে বলছি । আমরা জানি , জগতে প্রতিমা আসলে কিছুই নয় আর ঈশ্বরও মাত্র একজন ছাড়া আর নেই ।
46008005	স্বর্গে হোক বা পৃথিবীতে হোক , দেব-দেবী বলে যদি কিছু থেকেই থাকে-অবশ্য দেবতাও অনেক , প্রভুও অনেক -
46008006	তবুও আমাদের জন্য ঈশ্বর মাত্র একজনই আছেন । তিনিই পিতা ; তাঁরই কাছ থেকে সব কিছু এসেছে আর তাঁরই জন্য আমরা বেঁচে আছি । আর প্রভুও আমাদের মাত্র একজন , তিনি যীশু খ্রীষ্ট । তাঁরই মধ্য দিয়ে সব কিছু এসেছে এবং তাঁরই মধ্য দিয়ে আমরা বেঁচে আছি ।
46008007	এই সব জ্ঞান কিন্তু সকলের নেই । প্রতিমা পূজার অভ্যাস ছিল বলে প্রতিমার কাছে উৎসর্গ করা খাবার এখনও পর্যন্ত কেউ কেউ সেই হিসাবেই খেয়ে থাকে । তাতে তাদের বিবেক দুর্বল বলে অশুচি হয় ।
46008008	কিন্তু খাবারের দ্বারা আমরা ঈশ্বরের গ্রহণযোগ্য হই না । আমরা যদি না খাই তবে আমাদের কোন ক্ষতিও হয় না , আর যদি খাই তবে আমাদের কোন লাভও হয় না ।
46008009	তবে সাবধান ! যাদের বিশ্বাস দুর্বল , তোমাদের এই স্বাধীনতা তাদের কাছে যেন পাপের কারণ হয়ে না দাঁড়ায় ।
46008010	তোমার তো জ্ঞান আছে , কিন্তু যার বিবেক দুর্বল সে যদি তোমাকে দেবতার মন্দিরে বসে খেতে দেখে তবে সেও কি প্রতিমার কাছে উৎসর্গ করা খাবার খেতে উৎসাহ পাবে না ?
46008011	সেই দুর্বল লোক , সেই ভাই , যার জন্য খ্রীষ্ট মরেছিলেন , তোমার জ্ঞানের দ্বারাই তার মহা ক্ষতি হয় ।
46008012	এইভাবে তোমরা তোমাদের ভাইদের বিরুদ্ধে পাপ করে যখন তাদের দুর্বল বিবেকে আঘাত দাও তখন তোমরা আসলে খ্রীষ্টের বিরুদ্ধেই পাপ কর ।
46008013	তাই খাবারের জন্য যদি আমার ভাই পাপে পড়ে তবে আমার ভাই যাতে পাপে না পড়ে সেইজন্য আমি মাংস খাওয়াই ছেড়ে দেব ।
46009001	আমি কি স্বাধীন নই ? আমি কি প্রেরিত্‌নই ? আমাদের প্রভু যীশুকে কি আমি দেখি নি ? প্রভুর জন্য আমি যে কাজ করেছি তোমরা কি তারই ফল নও ?
46009002	অন্যেরা যদি আমাকে প্রেরিত্‌বলে স্বীকার না-ও করে তবু তোমরা অন্ততঃ তা স্বীকার করবে । তোমরা যে প্রভুর লোক হয়েছ সেটাই আমার প্রেরিত্‌-পদের প্রমাণ ।
46009003	যারা আমার প্রেরিত্‌হওয়া সম্বন্ধে প্রশ্ন তোলে তাদের কাছে আমার উত্তর এই -
46009004	আমাদের খাওয়া-দাওয়া করবার অধিকার কি নেই ?
46009005	অন্য সব প্রেরিতেরা , প্রভুর ভাইয়েরা আর পিতর যেমন নিজের নিজের স্ত্রীকে নিয়ে প্রচারে বের হন , সেইভাবে খ্রীষ্টে বিশ্বাসী নিজের স্ত্রীকে নিয়ে প্রচারে বের হবার অধিকার কি আমাদের নেই ?
46009006	বার্ণবা আর আমাকেই কি কেবল কাজ করে খেতে হবে ?
46009007	নিজের পয়সা খরচ করে কে সৈনিকের কাজ করে ? আংগুর ক্ষেত যে করে সে কি তার ফল খায় না ? পশুর পাল যে চরায় সে কি তার দুধ খায় না ?
46009008	আমি কি কেবল সাধারণ বুদ্ধিতে এই কথা বলছি ? মোশির আইন-কানুনও কি সেই একই কথা বলে না ?
46009009	তাতে লেখা আছে , “ শস্য মাড়াই করবার সময়ে বলদের মুখে জাল্‌তি বেঁধো না । ” ঈশ্বর কি কেবল বলদের কথা চিন্তা করেন ?
46009010	আসলে তিনি তো আমাদেরই জন্য এই কথা বলছেন , নয় কি ? হ্যাঁ , এই কথা আমাদের জন্যই লেখা হয়েছিল , কারণ যে চাষ করে এবং যে শস্য মাড়াই করে , ফসলের ভাগ পাবার আশা নিয়েই তাদের তা করা উচিত ।
46009011	আমরা যখন তোমাদের মধ্যে আত্মিক বীজ বুনেছি তখন তোমাদের কাছ থেকে যদি জাগতিক খাওয়া-পরা জোগাড় করি তবে সেটা কি খুব বেশী কিছু ?
46009012	এই ব্যাপারে তোমাদের উপর যদি অন্যদের দাবি থাকে তবে আমাদের কি তা আরও বেশী করে থাকবে না ? আমরা কিন্তু সেই দাবি কাজে লাগাই নি বরং সব কিছু সহ্য করছি , যেন খ্রীষ্টের বিষয়ে সুখবর প্রচারের পথে আমরা কোন বাধা হয়ে না পড়ি ।
46009013	তোমরা কি জান না , যারা উপাসনা-ঘরের কাজকর্ম করে তারা উপাসনা-ঘর থেকেই খাবার পায় , আর যারা বেদীর কাজকর্ম করে তারা বেদীতে যা উৎসর্গ করা হয় তার ভাগ পায় ?
46009014	ঠিক সেইভাবে প্রভু আদেশ দিয়েছেন , যারা সুখবর প্রচার করে তারা যেন তা থেকেই খাওয়া-পরা পায় ।
46009015	আমি কিন্তু এর কিছুই ভোগ করি নি । তোমরা যাতে আমার জন্য এই রকম ব্যবস্থা কর সেইজন্য আমি এই কথা লিখছি না । আসলে আমার এই গর্ব যদি কেউ মিথ্যা করে দেয় তবে তার চেয়ে আমার মৃত্যু অনেক ভাল ।
46009016	আমি সুখবর প্রচার করছি বটে , কিন্তু তাতে আমার গৌরব করবার কিছুই নেই , কারণ আমাকে তা করতেই হবে । দুর্ভাগ্য আমার , যদি আমি সেই সুখবর প্রচার না করি !
46009017	যদি আমি নিজের ইচ্ছায় প্রচার করি তবে তো আমার পুরস্কার আছেই , আর যদি নিজের ইচ্ছায় না-ও করি তবুও আমার উপর সেই ভার রয়েছে বলেই আমি তা করি ।
46009018	তাহলে আমার পুরস্কার কি ? সেই পুরস্কার এই যে , আমি যখন সুখবর প্রচার করি তখন তার বদলে আমার যা পাওনা আছে তা ভোগ না করে বিনা পয়সায় আমি সেই কাজ করতে পারি ।
46009019	যদিও আমি কারও দাস নই তবুও আমি নিজেকে সকলের দাস করেছি , যেন অনেককে খ্রীষ্টের জন্য জয় করতে পারি ।
46009020	যিহূদীদের জয় করবার জন্য আমি যিহূদীদের কাছে যিহূদীদের মত হয়েছি । যদিও আমি মোশির আইন-কানুনের অধীনে নই তবুও যারা আইন-কানুনের অধীনে আছে তাদের জয় করবার জন্য আমি তাদের মত হয়েছি ।
46009021	আবার আইন-কানুনের বাইরে যারা আছে তাদের জয় করবার জন্য আমি আইন-কানুনের বাইরে থাকা লোকের মত হয়েছি । অবশ্য এর মানে এই নয় যে , আমি ঈশ্বরের দেওয়া আইন-কানুনের বাইরে আছি ; আমি তো খ্রীষ্টের আইনের অধীনেই আছি ।
46009022	বিশ্বাসে যারা দুর্বল তাদের কাছে আমি সেই রকম লোকের মতই হয়েছি , যেন খ্রীষ্টের জন্য তাদের সম্পূর্ণভাবে জয় করতে পারি । মোট কথা , আমি সকলের কাছে সব কিছুই হয়েছি যেন যে কোন উপায়ে কিছু লোককে উদ্ধার করতে পারি ।
46009023	এই সব আমি সুখবরের জন্যই করছি যেন এর আশীর্বাদের ভাগী হতে পারি ।
46009024	তোমরা কি জান না দৌড়ের খেলায় সবাই দৌড়ায় , কিন্তু একজনই কেবল পুরস্কার পায় ? তোমরা এমনভাবে দৌড়াও যেন পুরস্কার পেতে পার ।
46009025	যারা দৌড়ে যোগ দেয় তারা প্রত্যেকে আগে থেকেই কঠিন নিয়মের অধীনে চলে । যে জয়ের মালা নষ্ট হয়ে যায় সেই মালা পাবার জন্যই তারা তা করে , কিন্তু আমরা তা করি সেই পুরস্কারের জন্য যা কখনও নষ্ট হবে না ।
46009026	তাই উদ্দেশ্য ছাড়া আমি দৌড়াচ্ছি না । যারা শূন্যে আঘাত করে মুষ্টিযুদ্ধ করে আমি তাদের মত নই ।
46009027	আমি বরং দেহকে কষ্ট দিয়ে নিজের অধীনে রাখছি , যেন অন্যদের কাছে সুখবর প্রচার করবার পর আমি নিজে পুরস্কার পাবার অযোগ্য হয়ে না পড়ি ।
46010001	ভাইয়েরা , আমি চাই যেন তোমরা জানতে পার , আমাদের পূর্বপুরুষেরা সবাই সেই মেঘের ছায়ায় ছিলেন এবং সবাই লোহিত সাগরের মধ্য দিয়ে গিয়েছিলেন ।
46010002	মোশির সংগে এক হবার জন্য মেঘ এবং সমুদ্রের মধ্যে তাদের সকলের বাপ্তিস্ম হয়েছিল ।
46010003	ঈশ্বরের দেওয়া সেই একই খাবার এবং সেই একই জল তাঁরা সবাই খেয়েছিলেন । ঈশ্বরের দেওয়া যে পাথর তাঁদের সংগে সংগে যাচ্ছিল তা থেকেই তাঁরা খাবার জন্য জল পেতেন ; আর খ্রীষ্টই ছিলেন সেই পাথর ।
46010004	
46010005	তবুও ঈশ্বর সেই লোকদের মধ্যে বেশীর ভাগ লোকের উপরে সন্তুষ্ট ছিলেন না । সেইজন্য তাঁদের মৃতদেহ মরু-এলাকায় পড়ে রইল ।
46010006	আমরা যাতে দেখে শিখতে পারি সেইজন্যই এই সব ঘটেছিল , যেন তাঁরা যেমন মন্দ বিষয়ে লোভ করেছিলেন আমরা সেই রকম না করি ।
46010007	তাঁদের মধ্যে কেউ কেউ যেমন প্রতিমা পূজা করেছিলেন তোমরা তেমন কোরো না । পবিত্র শাস্ত্রে লেখা আছে , লোকেরা খাওয়া-দাওয়া করতে বসল , পরে হৈ-হল্লা করে আমোদ-প্রমোদ করবার জন্য উঠে দাঁড়াল ।
46010008	তাঁদের মধ্যে অনেকে ব্যভিচার করবার ফলে একই দিনে তেইশ হাজার লোক মারা গিয়েছিলেন । আমরা যেন সেইভাবে ব্যভিচার না করি ।
46010009	তাঁদের মধ্যে অনেকে প্রভুকে পরীক্ষা করে যেমন সাপের কামড়ে মারা গিয়েছিলেন সেইভাবে আমরা যেন প্রভুর পরীক্ষা না করি ।
46010010	কারণ অন্তরে বিশ্বাস করবার ফলে ঈশ্বর মানুষকে নির্দোষ বলে গ্রহণ করেন আর মুখে স্বীকার করবার ফলে পাপ থেকে উদ্ধার করেন ।
46010011	অন্য লোকেরা যাতে দেখে শিখতে পারে সেইজন্যই তাঁদের উপর এই সব ঘটেছিল । আর আমরা যারা সমস্ত যুগের শেষ সময়ে এসে পড়েছি , সেই আমাদের সাবধান করবার জন্যই এই সব লেখা হয়েছে ।
46010012	এইজন্য যদি কেউ মনে করে সে শক্তভাবে দাঁড়িয়ে আছে তবে সে সাবধান হোক যেন পড়ে না যায় ।
46010013	মানুষের জীবনে যে সব পরীক্ষা হয়ে থাকে তা ছাড়া আর অন্য কোন পরীক্ষা তো তোমাদের উপর হয় নি । ঈশ্বর বিশ্বাসযোগ্য ; সহ্যের অতিরিক্ত পরীক্ষা তিনি তোমাদের উপর হতে দেবেন না , বরং পরীক্ষার সংগে সংগে তা থেকে বের হয়ে আসবার একটা পথও তিনি করে দেবেন যেন তোমরা তা সহ্য করতে পার ।
46010014	এইজন্য আমার প্রিয় বন্ধুরা , তোমরা প্রতিমাপূজা থেকে পালিয়ে যাও ।
46010015	তোমাদের বুদ্ধিমান জেনেই আমি এই সব কথা বলছি । আমি যা বলি তা তোমরা নিজেরা বিচার করে দেখ ।
46010016	প্রভুর ভোজের সময়ে ধন্যবাদ দিয়ে যে আশীর্বাদের পেয়ালা থেকে আমরা খাই , সেটা কি খ্রীষ্টের রক্তের অংশ গ্রহণ করবার মত নয় ? আর যে রুটি আমরা টুকরা করে খাই তাও কি খ্রীষ্টের দেহের অংশ গ্রহণ করবার মত নয় ?
46010017	আমরা অনেকে হলেও একই দেহ , কারণ মাত্র একটাই রুটি আছে , আর আমরা সবাই সেই একটা রুটিরই অংশ গ্রহণ করি ।
46010018	ইস্রায়েল জাতির কথা চিন্তা কর । তাদের মধ্যে যারা উৎসর্গের জিনিস খেয়ে থাকে তারা কি সেই বেদীর সব কিছুতে অংশ গ্রহণ করে না ?
46010019	আমার এই কথাতে কি এটাই বুঝা যায় যে , প্রতিমার কাছে উৎসর্গ করা খাবার বিশেষ কিছু বা প্রতিমা বিশেষ কিছু ?
46010020	তা নয় , বরং আমি বলছি , অযিহূদীরা যা উৎসর্গ করে তা ঈশ্বরের কাছে করে না , মন্দ আত্মাদের কাছেই করে । আমি চাই না যে , মন্দ আত্মাদের সংগে তোমাদের কোন যোগাযোগ-সম্বন্ধ থাকে ।
46010021	প্রভুর পেয়ালা আর মন্দ আত্মাদের পেয়ালা , এই দুই পেয়ালা থেকেই তোমরা খেতে পার না । প্রভুর টেবিলের উপরে আর মন্দ আত্মাদের টেবিলের উপরে যা আছে , এই দু ’ য়েরই অংশ তোমরা গ্রহণ করতে পার না ।
46010022	এটা করে কি আমরা সত্যিই প্রভুর অন্তরের জ্বালা জাগিয়ে তুলতে চাইছি ? আমরা কি তাঁর চেয়ে বলবান ?
46010023	কেউ কেউ বলে , “ কোন কিছু করা অনুচিত নয় । ” তা ঠিক , কিন্তু সব কিছুই যে মানুষের উপকার করে তা নয় । কোন কিছু করা অনুচিত নয় বটে , কিন্তু সব কিছুই যে মানুষকে গড়ে তোলে তা নয় ।
46010024	কেউ তার নিজের মংগলের চেষ্টা না করুক বরং প্রত্যেকে অন্যের মংগলের চেষ্টা করুক ।
46010025	বাজারে যে কোন মাংস বিক্রি হয় তা খেয়ো ; বিবেককে শান্ত রাখবার জন্য কোন কিছু জিজ্ঞাসা কোরো না ,
46010026	কারণ পবিত্র শাস্ত্রের কথামত , “ পৃথিবী ও তার মধ্যেকার সব কিছু প্রভুরই । ”
46010027	যদি কোন অবিশ্বাসী তোমাদের নিমন্ত্রণ করে আর তোমরা যেতেও চাও , তবে বিবেককে শান্ত রাখবার জন্য কোন কিছু জিজ্ঞাসা না করে তোমাদের সামনে যা দেওয়া হয় তা খেয়ো ।
46010028	কিন্তু যদি কেউ তোমাদের বলে , “ এটা প্রতিমার কাছে উৎসর্গ করা হয়েছে , ” তবে যে তা বলেছে তার জন্য আর বিবেকের জন্য তা খেয়ো না ।
46010029	আমি তোমাদের বিবেকের কথা বলছি না , অন্য লোকটির বিবেকের কথা বলছি । কিন্তু অন্য একজন লোকের বিবেকের জন্য কেন আমার স্বাধীনতায় হাত দেওয়া হবে ?
46010030	আমি যদি ধন্যবাদ দিয়ে খাই তবে যে খাবারের জন্য আমি ধন্যবাদ দিচ্ছি তার জন্য কেন আমার নিন্দা করা হবে ?
46010031	সেইজন্য তোমরা খাওয়া-দাওয়া কর আর যা-ই কর , সব কিছু ঈশ্বরের গৌরবের জন্য কোরো ।
46010032	আমি যেমন সব মানুষকে সব রকমে সন্তুষ্ট করতে চেষ্টা করি তোমরাও তেমনই কর ; অর্থাৎ যিহূদী বা অযিহূদী বা ঈশ্বরের মণ্ডলীর লোকদের পথের বাধা হয়ে দাঁড়ায়ো না । আমি নিজের মংগলের চেষ্টা না করে অনেকের মংগলের চেষ্টা করি যেন তারা পাপ থেকে উদ্ধার পায় ।
46010033	
46011001	আমি যেমন খ্রীষ্টের মত চলছি তোমরাও তেমনি আমার মত চল ।
46011002	আমি তোমাদের প্রশংসা করছি , কারণ তোমরা সব ব্যাপারেই আমার কথা মনে করে থাক , আর আমি তোমাদের যে শিক্ষা দিয়েছি তা ধরে রাখছ ।
46011003	আমি চাই যেন তোমরা বুঝতে পার যে , খ্রীষ্টই প্রত্যেক পুরুষের মাথার মত , স্বামী তার স্ত্রীর মাথার মত , আর ঈশ্বর খ্রীষ্টের মাথার মত ।
46011004	যে পুরুষ মাথা ঢেকে প্রার্থনা করে বা নবী হিসাবে ঈশ্বরের বাক্য বলে সে তার মাথার অসম্মান করে ।
46011005	যে স্ত্রীলোক মাথা না ঢেকে প্রার্থনা করে বা নবী হিসাবে কথা বলে সে তার মাথার অসম্মান করে , কারণ তাতে সে মাথা কামানো স্ত্রীলোকের মতই হয়ে পড়ে ।
46011006	যদি কোন স্ত্রীলোক মাথা না ঢাকে তবে সে তার চুলও কেটে ফেলুক । কিন্তু স্ত্রীলোকের পক্ষে চুল কেটে ফেলা বা মাথা কামিয়ে ফেলা লজ্জার বিষয় বলে সে তার মাথা ঢেকে রাখুক ।
46011007	মাথা ঢেকে রাখা পুরুষের উচিত নয় , কারণ ঈশ্বর পুরুষকে নিজের মত করে সৃষ্টি করেছিলেন আর পুরুষের মধ্য দিয়ে ঈশ্বরের গৌরব প্রকাশ পায় ; কিন্তু স্ত্রীলোকের মধ্য দিয়ে পুরুষের গৌরব প্রকাশ পায় ।
46011008	পুরুষ স্ত্রীলোক থেকে আসে নি কিন্তু স্ত্রীলোক পুরুষ থেকে এসেছে ।
46011009	স্ত্রীলোকের জন্য পুরুষের সৃষ্টি হয় নি কিন্তু পুরুষের জন্য স্ত্রীলোকের সৃষ্টি হয়েছে ।
46011010	সেইজন্য এবং স্বর্গদূতদের জন্য অধীনতার চিহ্ন হিসাবে মাথা ঢাকা স্ত্রীলোকের উচিত ।
46011011	অবশ্য প্রভুর সংগে যুক্ত হয়ে স্ত্রী তার স্বামীর উপর নির্ভর করে , আবার স্বামীও তার স্ত্রীর উপর নির্ভর করে ;
46011012	কারণ যেমন পুরুষ থেকে স্ত্রীলোক এসেছিল তেমনি আবার স্ত্রীলোকের মধ্য দিয়ে পুরুষের জন্ম হয় । কিন্তু সমস্তই ঈশ্বর থেকে হয় ।
46011013	তোমরা নিজেরাই বিচার করে দেখ । মাথায় কাপড় না দিয়ে ঈশ্বরের কাছে প্রার্থনা করা কি স্ত্রীলোকের মানায় ?
46011014	স্বাভাবিক বুদ্ধি দিয়ে কি এটা বুঝা যায় না যে , পুরুষ যদি লম্বা চুল রাখে তবে তাতে তার অসম্মান হয় ,
46011015	কিন্তু স্ত্রীলোক যদি লম্বা চুল রাখে তবে তাতে তার গৌরব হয় ? নিজেকে ঢাকবার জন্যই তো স্ত্রীলোককে লম্বা চুল দেওয়া হয়েছে ।
46011016	যদি কেউ এই নিয়ে তর্ক করতে চায় তবে আমি এই বলব যে , অন্য কোন নিয়ম আমাদের মধ্যেও নেই বা ঈশ্বরের মণ্ডলীগুলোর মধ্যেও নেই ।
46011017	এবার আমি যে বিষয় নিয়ে আদেশ দিতে যাচ্ছি সেই বিষয়ে আমি তোমাদের প্রশংসা করি না , কারণ তোমরা যেভাবে মণ্ডলীতে মিলিত হও তাতে তোমাদের উপকার না হয়ে ক্ষতিই হয় ।
46011018	প্রথমতঃ আমি শুনতে পাচ্ছি , তোমরা যখন মণ্ডলী হিসাবে একসংগে মিলিত হও তখন তোমাদের মধ্যে দলাদলি থাকে , আর আমি তা কতকটা বিশ্বাসও করি ।
46011019	অবশ্য তোমাদের মধ্যে মতের অমিল হবেই যেন ঈশ্বরের চোখে তোমাদের মধ্যে যোগ্য লোক কে , তা ধরা পড়ে ।
46011020	মণ্ডলী হিসাবে এক জায়গায় মিলিত হয়ে যা খাও তা আসলে প্রভুর ভোজ নয় ,
46011021	কারণ তোমরা কেউ কারও জন্য অপেক্ষা না করেই খেয়ে ফেল । আর তাতে একজনের খিদে থেকে যায় , আর অন্যজন মাতাল হয় ।
46011022	খাওয়া-দাওয়া করবার জন্য তোমাদের কি ঘর-বাড়ী নেই ? নাকি তোমরা ঈশ্বরের মণ্ডলীকে তুচ্ছ করছ এবং যাদের কিছু নেই তাদের লজ্জা দিচ্ছ ? আমি তোমাদের কি বলব ? আমি কি এতে তোমাদের প্রশংসা করব ? নিশ্চয়ই না ।
46011023	আমি তোমাদের যে শিক্ষা দিয়েছি তা আমি প্রভুর কাছ থেকে পেয়েছি । যে রাতে প্রভু যীশুকে শত্রুদের হাতে ধরিয়ে দেওয়া হয়েছিল ,
46011024	সেই রাতে তিনি রুটি নিয়ে ঈশ্বরকে ধন্যবাদ দিয়েছিলেন এবং তা টুকরা টুকরা করে বলেছিলেন , “ এটা আমার দেহ যা তোমাদেরই জন্য দেওয়া হবে ; আমাকে মনে করবার জন্য এই রকম কোরো । ”
46011025	খাওয়া হলে পর সেইভাবে তিনি পেয়ালা নিয়ে বলেছিলেন , “ আমার রক্তের দ্বারা ঈশ্বরের যে নতুন ব্যবস্থা বহাল করা হবে সেই ব্যবস্থার চিহ্ন হল এই পেয়ালা । তোমরা যতবার এর থেকে খাবে আমাকে মনে করবার জন্য এই রকম কোরো । ”
46011026	সেইজন্য তিনি না আসা পর্যন্ত যতবার তোমরা এই রুটি খাবে আর এই পেয়ালা থেকে খাবে ততবারই প্রভুর মৃত্যুর কথা প্রচার করবে ।
46011027	সেইজন্য যে কেউ অযোগ্য ভাবে এই রুটি আর প্রভুর পেয়ালা থেকে খায় সে প্রভুর দেহের আর রক্তের বিরুদ্ধে পাপ করেছে বলে দোষী হয় ।
46011028	সেই রুটি আর সেই পেয়ালা থেকে খাবার আগে মানুষ নিজেকে পরীক্ষা করে দেখুক ,
46011029	কারণ খাবার সময় সে যদি প্রভুর দেহের বিষয়ে না বোঝে তবে সেই খাওয়াতে সে তার নিজের উপরেই শাস্তি ডেকে আনে ।
46011030	সেইজন্যই তোমাদের মধ্যে অনেকে দুর্বল আর অসুস্থ হয়েছে , আবার অনেকে মারাও গেছে ।
46011031	যদি আমরা নিজেদের বিচার করে দেখি তবে আমরা প্রভুর বিচারের হাত থেকে রেহাই পাই ।
46011032	কিন্তু আমাদের বিচার যখন প্রভু করেন তখন তিনি আমাদের শাসন করেন , যাতে জগতের সকলের সংগে আমাদের দোষী বলে স্থির করা না হয় ।
46011033	সেইজন্য আমার ভাইয়েরা , যখন খাওয়ার জন্য তোমরা মণ্ডলী হিসাবে এক জায়গায় মিলিত হও তখন একজন আর একজনের জন্য অপেক্ষা কোরো ।
46011034	যদি কারও খিদে পায় তবে সে বাড়ী থেকে খেয়ে আসুক , যেন মণ্ডলী হিসাবে এক জায়গায় মিলিত হবার ফলে শাস্তি পেতে না হয় । অন্য সব ব্যাপারে আমি যখন আসব তখন উপদেশ দেব ।
46012001	ভাইয়েরা , আমি চাই না যে , পবিত্র আত্মার দেওয়া দান সম্বন্ধে তোমাদের অজানা থাকে ।
46012002	তোমরা জান , যখন তোমরা ঈশ্বরের উপাসনা করতে না তখন এমন সব প্রতিমার দিকে তোমাদের টেনে নিয়ে যাওয়া হত যারা কথা বলতে পারে না ।
46012003	আমি তোমাদের জানাচ্ছি , ঈশ্বরের আত্মার দ্বারা কথা বললে কেউ বলে না , “ যীশুর উপর অভিশাপ পড়ুক । ” আবার পবিত্র আত্মার মধ্য দিয়ে না হলে কেউ বলতে পারে না , “ যীশুই প্রভু । ”
46012004	একই পবিত্র আত্মার দেওয়া বিশেষ দান ভিন্ন ভিন্ন রকমের ।
46012005	আমরা ভিন্ন ভিন্ন উপায়ে একই প্রভুর সেবা করি ।
46012006	আমাদের প্রত্যেককে ভিন্ন ভিন্ন কাজ দেওয়া হয়েছে , কিন্তু একই ঈশ্বর ভিন্ন ভিন্ন উপায়ে আমাদের প্রত্যেকের মধ্যে কাজ করে থাকেন ।
46012007	সকলের মংগলের জন্যই এক এক মানুষের মধ্যে এক এক রকম করে পবিত্র আত্মা প্রকাশিত হন ।
46012008	কাউকে কাউকে সেই পবিত্র আত্মার মধ্য দিয়ে জ্ঞানের কথা বা বুদ্ধির কথা বলতে দেওয়া হয় ।
46012009	অন্য কাউকে কাউকে সেই একই আত্মার দ্বারা বিশ্বাস বা রোগ ভাল করবার ক্ষমতা বা আশ্চর্য কাজ করবার ক্ষমতা বা নবী হিসাবে ঈশ্বরের বাক্য বলবার ক্ষমতা বা ভাল ও মন্দ আত্মাদের চিনে নেবার ক্ষমতা দেওয়া হয় । আবার অন্য কাউকে কাউকে বিভিন্ন ভাষায় কথা বলবার ক্ষমতা বা বিভিন্ন ভাষার মানে বুঝিয়ে দেবার ক্ষমতা দেওয়া হয় ।
46012010	
46012011	এই সমস্ত কাজ সেই একই পবিত্র আত্মা করে থাকেন । তিনি যেভাবে ইচ্ছা করেন সেইভাবেই এই সব দান প্রত্যেককে আলাদা আলাদা করে দেন ।
46012012	একটি দেহের যেমন অনেকগুলো অংশ থাকে আর সেই অংশগুলো অনেক হলেও যেমন সব মিলে একটিমাত্র দেহ হয় , খ্রীষ্টও ঠিক সেই রকম ।
46012013	আমরা যিহূদী কি অযিহূদী , দাস কি স্বাধীন , সকলেরই একই পবিত্র আত্মার দ্বারা একই দেহের মধ্যে বাপ্তিস্ম হয়েছে । আমরা সকলেই সেই একই পবিত্র আত্মাকে পেয়েছি ।
46012014	দেহ কেবল একটিমাত্র অংশ দিয়ে গড়া নয় , তা অনেক অংশ দিয়েই গড়া ।
46012015	পা যদি বলে , “ আমি হাত নই , তাই দেহের অংশও নই , ” তাহলে সেটা যে দেহের অংশ নয় এমন নয় ।
46012016	কান যদি বলে , “ আমি চোখ নই বলে দেহের অংশও নই , ” তাহলে সেটা যে দেহের অংশ নয় এমন নয় ।
46012017	যদি সমস্ত দেহটাই চোখ হত তবে শুনবার শক্তি কোথায় থাকত ? আর যদি সমস্ত দেহটাই কান হত তবে শুঁকবার শক্তি কোথায় থাকত ?
46012018	ঈশ্বর যেমন ভাবে চেয়েছেন ঠিক তেমন ভাবেই দেহের অংশগুলোকে তিনি এক এক করে দেহের মধ্যে বসিয়েছেন ।
46012019	যদি সব অংশগুলো একই রকম হত তবে দেহ কোথায় থাকত ?
46012020	অংশ অনেক বটে কিন্তু দেহ একটিই ।
46012021	চোখ হাতকে বলতে পারে না , “ তোমাকে আমার দরকার নেই , ” আবার মাথা পা দু ’ টিকে বলতে পারে না , “ তোমাদের আমার দরকার নেই । ”
46012022	আসলে দেহের যে অংশগুলোকে দুর্বল বলে মনে হয় সেগুলোই বেশী দরকারী ।
46012023	দেহের যে অংশগুলোকে আমরা কম সম্মানের যোগ্য বলে মনে করি সেই অংশগুলোকে বেশী সম্মান দেখাই । যে অংশগুলোকে বাইরে দেখানো যায় না সেগুলোকে আমরা যত্নের সংগে ঢেকে রাখি ,
46012024	কিন্তু যে অংশগুলো বাইরে দেখানো যায় সেগুলো আর ঢাকবার দরকার হয় না । দেহের যে অংশগুলোর কোন সম্মান নেই ঈশ্বর সেগুলোকে অনেক বেশী সম্মান দান করেছেন এবং সমস্ত অংশগুলোকে একসংগে যুক্ত করেছেন ,
46012025	যেন দেহ ভাগ হয়ে না যায় বরং অংশগুলো যেন একে অন্যের জন্য সমান ভাবে চিন্তা করে । যদি একটা অংশের কষ্ট হয় তবে তার সংগে সমস্ত অংশই কষ্ট পায় ।
46012026	যদি একটা অংশ সম্মান পায় তবে সমস্ত অংশই তার সংগে আনন্দিত হয় ।
46012027	তোমরাই খ্রীষ্টের দেহ আর এক একজন সেই দেহের এক একটি অংশ ।
46012028	ঈশ্বর মণ্ডলীতে প্রথমতঃ প্রেরিত্‌ , দ্বিতীয়তঃ নবী , তৃতীয়তঃ শিক্ষক নিযুক্ত করেছেন । তারপর এই সব লোকদের নিযুক্ত করেছেন-যারা আশ্চর্য কাজ করবার ক্ষমতা পেয়েছে , যারা রোগ ভাল করবার ক্ষমতা পেয়েছে , যারা সাহায্য করবার ক্ষমতা পেয়েছে , যারা পরিচালনা করবার ক্ষমতা পেয়েছে , আর যারা বিভিন্ন ভাষা বলবার ক্ষমতা পেয়েছে । সকলেই কি প্রেরিত্‌ ?
46012029	সকলেই কি নবী ? সকলেই কি শিক্ষক ? সকলেরই কি আশ্চর্য কাজ করবার ক্ষমতা আছে ?
46012030	সকলেরই কি রোগ ভাল করবার ক্ষমতা আছে ? সকলেই কি বিভিন্ন ভাষায় কথা বলে ? সকলেই কি তার মানে বুঝিয়ে দেয় ? নিশ্চয়ই না !
46012031	আমি বরং বলি , তোমরা সবচেয়ে দরকারী দানগুলো পাবার জন্য আগ্রহী হও । আমি তোমাদের এবার আরও ভাল একটা পথ দেখিয়ে দিচ্ছি :
46013001	আমি যদি মানুষের এবং স্বর্গদূতদের ভাষায় কথা বলি কিন্তু আমার মধ্যে ভালবাসা না থাকে , তবে আমি জোরে বাজানো ঘণ্টা বা ঝনঝন করা করতাল হয়ে পড়েছি ।
46013002	যদি নবী হিসাবে কথা বলবার ক্ষমতা আমার থাকে , যদি আমি সমস্ত গুপ্ত সত্যের বিষয় বুঝতে পারি , আর যদি আমার সব রকম জ্ঞান থাকে , এমন কি , পাহাড়কে পর্যন্ত এক জায়গা থেকে অন্য জায়গায় সরিয়ে দেবার মত পূর্ণ বিশ্বাস থাকে , কিন্তু আমার মধ্যে ভালবাসা না থাকে , তবে আমার কোনই মূল্য নেই ।
46013003	আমার যা কিছু আছে তা যদি আমি গরীবদের খাওয়াবার জন্য দান করি , এমন কি , দেহটাও পোড়াবার জন্য দিয়ে দিই , কিন্তু আমার মধ্যে যদি ভালবাসা না থাকে , তবে আমার কোনই লাভ নেই ।
46013004	ভালবাসা সব সময় ধৈর্য ধরে , দয়া করে , হিংসা করে না , গর্ব করে না , অহংকার করে না ,
46013005	খারাপ ব্যবহার করে না , নিজের সুবিধার চেষ্টা করে না , রাগ করে না , কারও মন্দ ব্যবহারের কথা মনে রাখে না ,
46013006	মন্দ কিছু নিয়ে আনন্দ করে না বরং যা সত্য তাতে আনন্দ করে ।
46013007	ভালবাসা সব কিছুই সহ্য করে , সকলকেই বিশ্বাস করতে আগ্রহী , সব কিছুতে আশা রাখে আর সব অবস্থায় স্থির থাকে ।
46013008	এই ভালবাসা কখনও শেষ হয় না । নবী হিসাবে কথা বলবার যে ক্ষমতা আছে তা শেষ হয়ে যাবে ; বিভিন্ন ভাষায় কথা বলবার যে ক্ষমতা আছে তা চলে যাবে ; জ্ঞান আছে , তাও শেষ হয়ে যাবে ;
46013009	কারণ আমরা সব বিষয় পুরোপুরি ভাবে জানি না , নবী হিসাবেও পুরোপুরি ভাবে কথা বলতে পারি না ।
46013010	কিন্তু যা পূর্ণ তা যখন আসবে তখন যা পূর্ণ নয় তা শেষ হয়ে যাবে ।
46013011	আমি যখন শিশু ছিলাম তখন শিশুর মত কথা বলতাম , শিশুর মত চিন্তা করতাম আর শিশুর মত বিচারও করতাম । এখন আমার বয়স হয়েছে , তাই শিশুর আচার-ব্যবহারগুলো বাদ দিয়েছি ।
46013012	আমরা এখন যেন আয়নায় অস্পষ্ট দেখছি , কিন্তু তখন সামনাসামনি দেখতে পাব । আমি এখন যা জানি তা অসম্পূর্ণ , কিন্তু ঈশ্বর আমাকে যেমন সম্পূর্ণভাবে জানেন তখন আমি তেমনি সম্পূর্ণভাবে জানতে পারব ।
46013013	তাহলে দেখা যাচ্ছে বিশ্বাস , আশা আর ভালবাসা-এই তিনটিই শেষ পর্যন্ত টিকে থাকে ; কিন্তু এগুলোর মধ্যে ভালবাসাই সবচেয়ে বড় ।
46014001	এই ভালবাসার জন্য তোমরা বিশেষভাবে চেষ্টা কর , আর পবিত্র আত্মার দেওয়া দান , বিশেষভাবে নবী হিসাবে কথা বলবার ক্ষমতা পাবার জন্য তোমাদের আগ্রহ থাকুক ।
46014002	অন্য কোন ভাষায় যে লোক কথা বলে সে মানুষের কাছে কথা বলে না কিন্তু ঈশ্বরের কাছে কথা বলে , কারণ কেউ তা বুঝতে পারে না । সে আত্মা দিয়ে গুপ্ত সত্যের কথা বলে ।
46014003	কিন্তু নবী হিসাবে যে কথা বলে সে মানুষের কাছে এমন কথা বলে যা তাদের গড়ে তোলে এবং উৎসাহ ও সান্ত্বনা দেয় ।
46014004	অন্য কোন ভাষায় যে লোক কথা বলে সে নিজেকেই গড়ে তোলে , কিন্তু নবী হিসাবে যে কথা বলে সে মণ্ডলীর লোকদের গড়ে তোলে ।
46014005	আমি চাই যেন তোমরা সকলেই বিভিন্ন ভাষায় কথা বলতে পার , কিন্তু আরও বেশী করে চাই যেন তোমরা নবী হিসাবে কথা বলতে পার । অন্য কোন ভাষায় যে লোক কথা বলে , মণ্ডলীর লোকদের গড়ে তুলবার জন্য যদি সে তার কথার মানে বুঝিয়ে না দেয় , তবে তার চেয়ে নবী হিসাবে যে কথা বলে সে-ই বরং বড় ।
46014006	সেইজন্য ভাইয়েরা , আমি যদি তোমাদের কাছে এসে কেবল অন্য ভাষায় কথা বলি , কিন্তু তার মধ্য দিয়ে ঈশ্বরের সত্য প্রকাশের কথা বা জ্ঞানের কথা বা নবী হিসাবে ঈশ্বরের দেওয়া কথা বা শিক্ষার কথা না বলি , তবে আমি তোমাদের কি উপকার করতে পারব ?
46014007	এমন কি , বাঁশী বা বীণার মত প্রাণহীন বাজনা যদি পরিষ্কার আলাদা আলাদা সুরে না বাজে , তবে বাঁশী বা বীণাতে কি সুর বাজছে তা কেমন করে জানা যাবে ?
46014008	যুদ্ধের তূরী যদি পরিষ্কার ভাবে না বাজে তবে কে যুদ্ধে যাবার জন্য নিজেকে প্রস্তুত করবে ?
46014009	ঠিক সেইভাবে যে ভাষা লোকেরা বোঝে না তোমরা যদি সেই ভাষায় কথা বল তবে তোমরা যা বল তা কেমন করে বুঝা যাবে ? কারণ তখন যে কথা তোমরা বল তা তো বাতাসের কাছেই বল ।
46014010	এই জগতে অনেক রকমের ভাষা আছে ; সেগুলোর মধ্যে কোনটাই অর্থহীন নয় ।
46014011	এইজন্য আমি যদি কোন ভাষার মানে না বুঝি তবে যে লোক কথা বলছে তার কাছে তো আমি অজানা বিদেশীর মত হব , আর সেও আমার কাছে তা-ই হবে ।
46014012	তোমাদের বেলায়ও এই কথা খাটে । তোমরা যখন পবিত্র আত্মার দেওয়া দান পাবার জন্য বিশেষভাবে আগ্রহী হচ্ছ তখন যে যে দানের দ্বারা মণ্ডলীকে গড়ে তোলা যায় সেগুলোই বেশী করে পাবার চেষ্টা কর ।
46014013	এইজন্য অন্য কোন ভাষায় যে লোক কথা বলে সে প্রার্থনা করুক যেন তার মানে সে বুঝিয়ে দিতে পারে ।
46014014	আমি যদি অন্য কোন ভাষায় প্রার্থনা করি তবে আমার আত্মাই প্রার্থনা করে কিন্তু আমার মন কোন কাজ করে না ।
46014015	তাহলে আমার কি করা উচিত ? আমি আত্মা দিয়ে প্রার্থনা করব , বুদ্ধি দিয়েও প্রার্থনা করব ; আমি আত্মা দিয়ে প্রশংসা-গান করব , বুদ্ধি দিয়েও প্রশংসা-গান করব ।
46014016	তা না হলে যদি তুমি আত্মাতে ধন্যবাদ দাও তবে সেই ভাষা বুঝতে পারে না এমন কোন লোক যদি সেখানে উপস্থিত থাকে , তবে সে কেমন করে তোমার ধন্যবাদে আমেন বলে সায় দেবে ? সে তো জানে না তুমি কি বলছ ।
46014017	তুমি হয়তো ঠিকভাবেই ধন্যবাদ দিচ্ছ , কিন্তু তাতে সেই অন্য লোকটিকে তো গড়ে তোলা হচ্ছে না ।
46014018	আমি তোমাদের সকলের চেয়ে বিভিন্ন ভাষায় কথা বলতে বেশী পারি বলে ঈশ্বরকে ধন্যবাদ দিই ।
46014019	তবে মণ্ডলীর মধ্যে বিভিন্ন ভাষায় হাজার হাজার কথা বলবার বদলে অন্যদের শিক্ষা দেবার জন্য আমি বুদ্ধি দিয়ে বরং মাত্র পাঁচটা কথা বলব ।
46014020	ভাইয়েরা , ছেলে মানুষের মত আর চিন্তা কোরো না । মন্দ বিষয়ে তোমাদের মন শিশুর মত সরল হোক , কিন্তু চিন্তাতে তোমরা বয়স্ক লোকের মত হও ।
46014021	মোশির আইন-কানুনে প্রভু বলেন , “ অন্য ভাষার লোকদের দিয়ে ও অন্যদের মুখ দিয়ে আমি এই জাতির কাছে কথা বলব , কিন্তু তবুও তারা আমার কথা শুনবে না । ”
46014022	তাহলে দেখা যায় , বিশ্বাসীদের জন্য বিভিন্ন ভাষায় কথা বলা কোন চিহ্ন নয় , বরং অবিশ্বাসীদের জন্য ওটা একটা চিহ্ন ; কিন্তু অবিশ্বাসীদের জন্য নবী হিসাবে কথা বলা কোন চিহ্ন নয় , বরং বিশ্বাসীদের জন্য ওটা একটা চিহ্ন ।
46014023	মণ্ডলীর সমস্ত লোক এক জায়গায় মিলিত হলে পর যদি সবাই বিভিন্ন ভাষায় কথা বলতে থাকে আর তখন সেই মণ্ডলীর বাইরের লোকেরা এবং অবিশ্বাসীরা ভিতরে আসে , তবে কি তারা তোমাদের পাগল বলবে না ?
46014024	কিন্তু যদি সবাই নবী হিসাবে কথা বলে আর তখন কোন অবিশ্বাসী বা মণ্ডলীর বাইরের লোক ভিতরে আসে , তবে সেই লোক সকলের কথার মধ্য দিয়ে নিজের পাপ সম্বন্ধে চেতনা পাবে এবং সেই সব কথার দ্বারাই তার অন্তরের বিচার হবে ।
46014025	তাতে তার অন্তরের গুপ্ত বিষয়গুলো বের হয়ে পড়বে , আর সে তখন মাটিতে উবুড় হয়ে পড়ে ঈশ্বরের গৌরব করে বলবে , “ সত্যিই , ঈশ্বর আপনাদের মধ্যে আছেন । ”
46014026	ভাইয়েরা , তবে কি বলব ? তোমরা যখন মণ্ডলীতে এক জায়গায় মিলিত হও তখন তোমাদের মধ্যে কেউ প্রশংসা-গান করে , কেউ শিক্ষা দেয় , কেউ ঈশ্বরের সত্য প্রকাশ করে , কেউ অন্য ভাষায় কথা বলে , আবার কেউ তার মানে বুঝিয়ে দেয় । যে যা-ই করুক না কেন সমস্তই যেন মণ্ডলীকে গড়ে তুলবার জন্য করা হয় ।
46014027	যদি কেউ অন্য ভাষায় কথা বলে তবে দু ’ জন বা বেশী হলে তিনজন এক একজন করে কথা বলুক , আর অন্য একজন তার মানে বুঝিয়ে দিক ।
46014028	যদি মানে বুঝাবার কেউ না থাকে তবে তারা মণ্ডলীতে কথা না বলুক ; তারা একা একা নিজের সংগে আর ঈশ্বরের সংগে কথা বলুক ।
46014029	যারা নবী হিসাবে কথা বলে তারা দুইজন বা তিনজন কথা বলুক আর অন্যেরা তার বিচার করে দেখুক ।
46014030	যে বসে আছে তার কাছে যদি ঈশ্বরের সত্য প্রকাশিত হয় তবে যে কথা বলছে সে কথা বলা বন্ধ করুক ,
46014031	কারণ তোমরা সবাই এক এক করে নবী হিসাবে কথা বলতে পার যেন সবাই শিক্ষা এবং উৎসাহ পায় ।
46014032	নবীদের আত্মা তাদের নিজেদের অধীনে থাকে ।
46014033	ঈশ্বর বিশৃঙ্খলার ঈশ্বর নন , তিনি শান্তির ঈশ্বর । ঈশ্বরের লোকদের সব মণ্ডলীতে যেমন হয়ে থাকে ,
46014034	সেইভাবে স্ত্রীলোকেরা মণ্ডলীতে চুপ করে থাকুক , কারণ কথা বলবার অনুমতি তাদের দেওয়া হয় নি । মোশির আইন-কানুন যেমন বলে তেমনি তারা বরং বাধ্য হয়ে থাকুক ।
46014035	যদি তারা কিছু জানতে চায় তবে বাড়ীতে তাদের স্বামীকে জিজ্ঞাসা করুক , কারণ মণ্ডলীতে কথা বলা একজন স্ত্রীলোকের পক্ষে লজ্জার বিষয় ।
46014036	ঈশ্বরের বাক্য কি তোমাদের মধ্য থেকেই বের হয়েছিল কিম্বা তা কি কেবল তোমাদেরই কাছে এসেছে ?
46014037	যদি কেউ নিজেকে নবী বলে বা আত্মিক লোক বলে মনে করে তবে সে স্বীকার করুক যে , আমি তোমাদের কাছে যা কিছু লিখলাম তা সবই প্রভুর আদেশ ।
46014038	যদি কেউ তা অগ্রাহ্য করে তবে তাকেও অগ্রাহ্য করা হবে ।
46014039	সেইজন্যই আমার ভাইয়েরা , নবী হিসাবে কথা বলবার জন্য বিশেষভাবে আগ্রহী হও এবং বিভিন্ন ভাষায় কথা বলতে বাধা দিয়ো না ।
46014040	সব কিছুই যেন উপযুক্তভাবে আর শৃঙ্খলার সংগে করা হয় ।
46015001	ভাইয়েরা , যে সুখবর আমি তোমাদের কাছে প্রচার করেছিলাম , সেই সুখবরের কথা তোমাদের মনে করিয়ে দিচ্ছি । তোমরা তা গ্রহণ করেছ আর তাতে স্থিরও আছ ।
46015002	যে বাক্য আমি তোমাদের কাছে প্রচার করেছিলাম তা যদি তোমরা শক্তভাবে ধরে রেখে থাক তবেই তোমরা সেই সুখবরের মধ্য দিয়ে পাপ থেকে উদ্ধার পাচ্ছ-অবশ্য যদি তোমাদের বিশ্বাস কেবল বাইরের না হয় ।
46015003	আমি নিজে যা পেয়েছি তা সব চেয়ে দরকারী বিষয় হিসাবে তোমাদেরও দিয়েছি । সেই বিষয় হল এই-পবিত্র শাস্ত্রের কথামত খ্রীষ্ট আমাদের পাপের জন্য মরেছিলেন ,
46015004	তাঁকে কবর দেওয়া হয়েছিল , শাস্ত্রের কথামত তিন দিনের দিন তাঁকে মৃত্যু থেকে জীবিত করা হয়েছে ,
46015005	আর তিনি পিতরকে ও পরে তাঁর প্রেরিত্‌দের দেখা দিয়েছিলেন ।
46015006	এর পরে তিনি একই সময়ে পাঁচশোরও বেশী ভাইদের দেখা দিয়েছিলেন । তাঁদের মধ্যে কেউ কেউ মারা গেলেও বেশীর ভাগ লোক এখনও বেঁচে আছেন ।
46015007	তার পরে তিনি যাকোবকে ও পরে সব প্রেরিত্‌দের দেখা দিয়েছিলেন ।
46015008	অসময়ে জন্মেছি যে আমি , সেই আমাকেও তিনি সবার শেষে দেখা দিয়েছিলেন ।
46015009	প্রেরিত্‌দের মধ্যে আমিই সবচেয়ে নীচু , এমন কি , প্রেরিত্‌বলে কেউ যে আমাকে ডাকে তার যোগ্যও আমি নই , কারণ ঈশ্বরের মণ্ডলীকে আমি অত্যাচার করতাম ।
46015010	কিন্তু এখন আমি যা হয়েছি তা ঈশ্বরের দয়াতেই হয়েছি । আমার উপর তাঁর সেই দয়া নিষ্ফল হয় নি । আমি অন্য প্রেরিত্‌দের সকলের চেয়ে বেশী পরিশ্রম করেছি ; তবে পরিশ্রম যে আমিই করেছি তা নয় , বরং আমার উপর ঈশ্বরের যে দয়া আছে সেই দয়াই তা করেছে ।
46015011	সেইজন্য আমিই প্রচার করি বা অন্য প্রেরিতেরাই করেন , আমরা এই বিষয়েই প্রচার করি আর তোমরা তা-ই বিশ্বাস করেছ ।
46015012	কিন্তু যদি প্রচার করা হয় যে , খ্রীষ্টকে মৃত্যু থেকে জীবিত করা হয়েছে তবে তোমাদের মধ্যে কেউ কেউ কেমন করে বলছে যে , মৃতদের জীবিত হয়ে ওঠা বলে কিছু নেই ?
46015013	মৃতেরা যদি জীবিত হয়ে না-ই ওঠে তাহলে তো খ্রীষ্টকেও জীবিত করা হয় নি ;
46015014	আর খ্রীষ্টকে যদি জীবিত করা না হয়ে থাকে তবে আমাদের প্রচারও মিথ্যা আর তোমাদের বিশ্বাসও মিথ্যা ।
46015015	এছাড়া তাতে এই কথাই প্রমাণ হচ্ছে যে , ঈশ্বরের বিষয়ে আমরা মিথ্যা সাক্ষ্য দিচ্ছি , কারণ আমাদের সাক্ষ্য এই যে , ঈশ্বর খ্রীষ্টকে মৃত্যু থেকে জীবিত করে তুলেছেন । কিন্তু যদি মৃতদের জীবিত করে তোলা না-ই হয় তবে তিনি খ্রীষ্টকেও জীবিত করে তোলেন নি ,
46015016	কারণ মৃতদের যদি জীবিত করা না হয় তবে খ্রীষ্টকেও জীবিত করা হয় নি ।
46015017	যদি খ্রীষ্টকেই জীবিত করা না হয়ে থাকে তবে তোমাদের বিশ্বাস নিষ্ফল আর এখনও তোমরা পাপের মধ্যেই পড়ে রয়েছ ।
46015018	তাহলে খ্রীষ্টের সংগে যুক্ত হয়ে যারা মারা গেছে তারা তো বিনষ্ট হয়েছে ।
46015019	খ্রীষ্টের উপর আমাদের যে আশা তা যদি কেবল এই জীবনের জন্যই হয় তবে সমস্ত মানুষের মধ্যে আমাদেরই বেশী দুর্ভাগ্য ।
46015020	খ্র্রীষ্টকে কিন্তু সত্যিসত্যিই মৃত্যু থেকে জীবিত করে তোলা হয়েছে । তিনি প্রথম ফল , অর্থাৎ মৃত্যু থেকে যাদের জীবিত করা হবে তাদের মধ্যে তিনিই প্রথমে জীবিত হয়েছেন ।
46015021	একজন মানুষের মধ্য দিয়ে মৃত্যু এসেছে বলে মৃত্যু থেকে জীবিত হয়ে ওঠাও একজন মানুষেরই মধ্য দিয়ে এসেছে ।
46015022	আদমের সংগে যুক্ত আছে বলে যেমন সমস্ত মানুষই মারা যায় , তেমনি খ্রীষ্টের সংগে যারা যুক্ত আছে তাদের সবাইকে জীবিত করা হবে ;
46015023	তবে তার মধ্যে পালা রয়েছে-প্রথম ফলের মত প্রথমে খ্রীষ্ট , তারপর যারা খ্রীষ্টের নিজের । খ্রীষ্টের আসবার সময়ে তাদের জীবিত করা হবে ।
46015024	এর পরে খ্রীষ্ট যখন সমস্ত শাসন-ব্যবস্থা , অধিকার আর ক্ষমতা ধ্বংস করে পিতা ঈশ্বরের হাতে রাজ্য দিয়ে দেবেন তখনই শেষ সময় আসবে ।
46015025	ঈশ্বর যে পর্যন্ত না খ্রীষ্টের সমস্ত শত্রুকে তাঁর পায়ের তলায় রাখেন সেই পর্যন্ত খ্রীষ্টকে রাজত্ব করতে হবে ।
46015026	শেষ শত্রু যে মৃত্যু , তাকেও ধ্বংস করা হবে ।
46015027	শাস্ত্রের কথামত , “ তিনি সব কিছুই তাঁর পায়ের তলায় রেখেছেন । ” সব জিনিসই অধীনে রাখা হয়েছে বললে স্পষ্টই বুঝা যায় , যিনি সব জিনিস খ্রীষ্টের অধীনে রেখেছেন সেই ঈশ্বর নিজেকে বাদ দিয়েই তা করেছেন ।
46015028	যখন সব কিছুই খ্রীষ্টের অধীনে রাখা হয়ে যাবে , তখন যিনি সব কিছু খ্রীষ্টের অধীনে রেখেছিলেন সেই ঈশ্বরই যাতে একমাত্র কর্তা হতে পারেন সেইজন্য পুত্রও নিজে ঈশ্বরের অধীন হবেন ।
46015029	কিন্তু মৃতদের জন্য যারা বাপ্তিস্ম গ্রহণ করে তাদের কি হবে ? মৃতদের যদি জীবিত করে তোলা না-ই হয় তবে কেন তারা মৃতদের জন্য বাপ্তিস্ম গ্রহণ করে ?
46015030	আর কেনই বা আমরা সব সময় বিপদের মুখে পড়ছি ?
46015031	ভাইয়েরা , আমাদের প্রভু খ্রীষ্ট যীশুর কাজে তোমাদের নিয়ে আমার যে গর্ব , সেই গর্বে আমি নিশ্চয় করে বলছি যে , প্রত্যেক দিনই আমি মৃত্যুর মুখোমুখি হচ্ছি ।
46015032	ইফিষে বুনো জানোয়ারদের সংগে আমাকে যে লড়াই করতে হয়েছিল , তা যদি কেবল জাগতিক উদ্দেশ্য নিয়েই করে থাকি তবে তাতে আমার কি লাভ হয়েছে ? মৃতদের যদি না-ই জীবিত করে তোলা হয় তবে চলতি কথা মতে , “ এস , আমরা খাওয়া-দাওয়া করি , কারণ কালকে আমরা মরে যাব । ” তোমরা ভুল কোরো না ।
46015033	কথায় বলে , “ খারাপ সংগী ভাল লোককেও খারাপ করে দেয় । ”
46015034	কাজেই তোমরা তোমাদের মনকে জাগিয়ে তোল এবং আর পাপ কোরো না । তোমাদের মধ্যে কেউ কেউ ঈশ্বরকে চেনেই না ; আমি তোমাদের লজ্জা দেবার জন্য এই কথা বলছি ।
46015035	কেউ হয়তো বলবে , “ মৃতদের কেমন করে জীবিত করে তোলা হবে ? কেমন দেহ নিয়েই বা তারা উঠবে ? ”
46015036	তুমি তো মুর্খ ! তুমি নিজে যে বীজ লাগাও তা না মরলে তো চারা গজিয়ে ওঠে না ।
46015037	তোমার লাগানো বীজ থেকে যে চারা হয় তা তুমি লাগাও না বরং একটা মাত্র বীজই লাগাও-সেই বীজ গমের হোক বা অন্য কোন শস্যের হোক ।
46015038	কিন্তু ঈশ্বর নিজের ইচ্ছামতই সেই বীজকে দেহ দিয়ে থাকেন । তিনি প্রত্যেক বীজকেই তার উপযুক্ত দেহ দান করে থাকেন ।
46015039	সব মাংসই এক রকম নয় । মানুষের মাংস এক রকম , পশুর এক রকম , পাখীর এক রকম এবং মাছের এক রকম ।
46015040	মহাকাশে অনেক দেহ আছে , জগতেও অনেক দেহ আছে , কিন্তু মহাকাশের দেহগুলোর উজ্জ্বলতা এক রকম এবং জগতের দেহগুলোর উজ্জ্বলতা আর এক রকম ।
46015041	সূর্যের উজ্জ্বলতা এক রকম , চাঁদের এক রকম এবং তারাগুলোর আর এক রকম । এমন কি , উজ্জ্বলতার দিক থেকে একটা তারা অন্য আর একটার চেয়ে আলাদা ।
46015042	মৃতদের জীবিত হয়ে ওঠাও ঠিক সেই রকম । দেহ কবর দিলে পর তা নষ্ট হয়ে যায় , কিন্তু সেই দেহ এমন অবস্থায় জীবিত করে তোলা হবে যা আর কখনও নষ্ট হবে না ।
46015043	তা অসম্মানের সংগে মাটিতে দেওয়া হয় , কিন্তু সম্মানের সংগে উঠানো হবে ; দুর্বল অবস্থায় মাটিতে দেওয়া হয় , কিন্তু শক্তিতে উঠানো হবে ;
46015044	সাধারণ দেহ মাটিতে দেওয়া হয় , কিন্তু অসাধারণ দেহ উঠানো হবে । যখন সাধারণ দেহ আছে তখন অসাধারণ দেহও আছে ।
46015045	শাস্ত্রে এইভাবে লেখা আছে , “ প্রথম মানুষ আদম জীবন্ত প্রাণী হলেন । ” আর শেষ আদম জীবনদানকারী আত্মা হলেন ।
46015046	কিন্তু যা অসাধারণ তা প্রথম নয় , বরং যা সাধারণ তা-ই প্রথম , তার পরে অসাধারণ । প্রথম মানুষ মাটি থেকে এসেছিলেন-তিনি মাটিরই তৈরী ;
46015047	কিন্তু দ্বিতীয় মানুষ স্বর্গ থেকে এসেছিলেন ।
46015048	পৃথিবীর মানুষেরা সেই মাটির তৈরী মানুষের মত , আর যারা স্বর্গে যাবে তারা সেই স্বর্গের মানুষের মত ।
46015049	আমরা যেমন সেই মাটির মানুষের মত হয়েছি ঠিক তেমনি সেই স্বর্গের মানুষের মতও হব ।
46015050	ভাইয়েরা , আমি যা বলছি তা এই-মানুষ তার রক্তমাংসের দেহ নিয়ে ঈশ্বরের রাজ্যের অধিকারী হতে পারে না । যা নষ্ট হয়ে যাবে তা এমন কিছুর অধিকারী হতে পারে না যা নষ্ট হবে না ।
46015051	আমি তোমাদের একটা গুপ্ত সত্যের কথা বলছি , শোন । আমরা সবাই যে মারা যাব তা নয় , কিন্তু বদলে যাব ।
46015052	এক মুহূর্র্তের মধ্যে , চোখের পলকে , শেষ সময়ের তূরীর আওয়াজের সংগে সংগে আমরা সবাই বদলে যাব । সেই তূরী যখন বাজবে তখন মৃতেরা এমন অবস্থায় জীবিত হয়ে উঠবে যে , তারা আর কখনও নষ্ট হবে না ; আর আমরাও বদলে যাব ।
46015053	যা নষ্ট হয় তাকে কাপড়ের মত করে এমন কিছু পরতে হবে যা কখনও নষ্ট হয় না । আর যা মরে যায় তাকে এমন কিছু পরতে হবে যা কখনও মরে না ।
46015054	যা নষ্ট হয় আর যা মরে যায় , সেগুলো যখন ঐভাবে বদলে যাবে তখন পবিত্র শাস্ত্রের এই কথা পূর্ণ হবে যে , মৃত্যু ধ্বংস হয়ে জয় এসেছে ।
46015055	“ মৃত্যু , তোমার জয় কোথায় ? মৃত্যু , তোমার হুল কোথায় ? ”
46015056	মৃত্যুর হূল পাপ , আর পাপের শক্তিই মোশির আইন-কানুন ।
46015057	কিন্তু ঈশ্বরকে ধন্যবাদ , আমাদের প্রভু যীশু খ্রীষ্টের মধ্য দিয়ে তিনি আমাদের জয় দান করেন ।
46015058	সেইজন্যই , আমার প্রিয় ভাইয়েরা , শক্ত হয়ে দাঁড়াও ; কোন কিছুই যেন তোমাদের নড়াতে না পারে । সব সময় প্রভুর কাজের জন্য নিজেকে সম্পূর্ণভাবে দিয়ে দাও , কারণ তোমরা জান , তাঁর কাজে তোমাদের পরিশ্রম নিষ্ফল নয় ।
46016001	এবার আমি ঈশ্বরের লোকদের সাহায্যের জন্য চাঁদা তুলবার বিষয়ে বলছি । গালাতিয়া প্রদেশের মণ্ডলীগুলোর লোকদের আমি যে নির্দেশ দিয়েছি তোমরাও সেই রকম কর ।
46016002	তোমরা প্রত্যেকে তোমাদের আয় অনুসারে সপ্তার প্রথম দিনে কিছু তুলে রেখে জমা কোরো , যেন আমি আসলে পর চাঁদা তুলতে না হয় ।
46016003	আমি যখন তোমাদের কাছে আসব তখন তোমাদের সেই দান যিরূশালেমে নিয়ে যাবার জন্য তোমরা যাদের যোগ্য মনে করবে , আমি চিঠি দিয়ে তাদের পাঠিয়ে দেব ।
46016004	যদি আমারও যাওয়া দরকার মনে কর তবে তারা আমার সংগে যেতে পারবে ।
46016005	ম্যাসিডোনিয়া প্রদেশ হয়ে আমি তোমাদের কাছে আসব , কারণ আমি ম্যাসিডোনিয়ার মধ্য দিয়েই যাব ।
46016006	হয়তো তোমাদের কাছে কিছু দিন থাকব , কিম্বা শীতকালটা তোমাদের সংগেই কাটাব , যেন আমি যেখানেই যাই না কেন তোমরা আমার যাবার ব্যবস্থা করে দিতে পার ।
46016007	যাবার পথে এখন আমি তোমাদের সংগে দেখা করতে চাই না , কারণ আমি আশা করি , প্রভুর অনুমতি হলে আমি তোমাদের সংগে বেশ কিছু দিন থাকব ।
46016008	পঞ্চাশত্তমী-পর্ব পর্যন্ত আমি ইফিষেই থাকব ,
46016009	কারণ যে কাজে প্রচুর ফল পাওয়া যায় সেই রকম কাজের জন্য একটা মস্ত বড় সুযোগ আমার সামনে এসেছে ; অবশ্য অনেকে এতে বাধাও দিচ্ছে ।
46016010	তীমথিয় যদি আসেন তবে দেখো যেন তিনি তোমাদের মধ্যে নির্ভয়ে থাকতে পারেন , কারণ আমি যেমন প্রভুর কাজ করছি তিনিও তেমনি করছেন ।
46016011	এইজন্য কেউ যেন তাঁকে তুচ্ছ না করে । তোমরা তাঁকে শান্তিতে পাঠিয়ে দিয়ো , যেন তিনি আমার কাছে আসতে পারেন । তিনি ভাইদের সংগে আসবেন বলে আমি অপেক্ষা করে আছি ।
46016012	আমি এবার ভাই আপোল্লোর সম্বন্ধে বলছি । আমি তাঁকে অনেক অনুরোধ করেছিলাম যেন তিনি ভাইদের সংগে তোমাদের কাছে যান , কিন্তু এখন তিনি কোনমতেই যেতে চাইলেন না । পরে সুযোগ পেলেই তিনি যাবেন ।
46016013	তোমরা সতর্ক থাক , বিশ্বাসে স্থির থাক , সাহসী ও বলবান হও ।
46016014	তোমরা যা কিছু কর না কেন ভালবাসার মনোভাব নিয়েই কোরো ।
46016015	ভাইয়েরা , তোমরা তো জান , স্তিফানের পরিবারের লোকেরাই আখায়া প্রদেশের প্রথম বিশ্বাসী । ঈশ্বরের লোকদের সেবা করবার জন্য তাঁরা নিজেদের উৎসর্গ করেছেন ।
46016016	সেইজন্য এই রকম লোকদের অধীনতা স্বীকার করতে আমি তোমাদের অনুরোধ করছি । আর অন্য যাঁরা এই কাজে যোগ দিয়ে কঠিন পরিশ্রম করেন তাঁদেরও অধীনতা স্বীকার কর ।
46016017	স্তিফান , ফর্তুনাত আর আখায়িক এসেছেন বলে আমি খুব খুশী হয়েছি , কারণ তোমরা না থাকবার অভাব তাঁরাই পূরণ করেছেন ।
46016018	তাঁরা আমার আর তোমাদের অন্তরে উৎসাহ এনেছেন । তোমরা এই রকম লোকদের সম্মান কোরো ।
46016019	এশিয়া প্রদেশের মণ্ডলীগুলোর লোকেরা তোমাদের শুভেচ্ছা জানাচ্ছে । আকিলা , প্রিষ্কিল্লা আর তাঁদের ঘরের মণ্ডলীর লোকেরা প্রভুর ভালবাসার সংগে তোমাদের আন্তরিক শুভেচ্ছা জানাচ্ছেন ।
46016020	সমস্ত ভাইয়েরাও তোমাদের শুভেচ্ছা জানাচ্ছেন । ভালবাসার মনোভাব নিয়ে তোমরা একে অন্যকে শুভেচ্ছা জানায়ো ।
46016021	আমি পৌল আমার নিজের হাতে এই শুভেচ্ছার কথা লিখলাম ।
46016022	যদি কেউ প্রভুকে ভাল না বাসে তবে তার উপর অভিশাপ পড়ুক । আমাদের প্রভু আসুন ।
46016023	প্রভু যীশুর আশীর্বাদ তোমাদের সংগে থাকুক ।
46016024	তোমাদের সকলের জন্যই আমার খ্রীষ্টীয় ভালবাসা রইল ।
47001001	আমি পৌল ঈশ্বরের ইচ্ছায় খ্রীষ্ট যীশুর একজন প্রেরিত্‌হয়েছি । আমি এবং আমাদের বিশ্বাসী ভাই তীমথিয় করিন্থ শহরের ঈশ্বরের মণ্ডলী এবং আখায়া প্রদেশের ঈশ্বরের সব লোকদের কাছে এই চিঠি লিখছি ।
47001002	আমাদের পিতা ঈশ্বর ও আমাদের প্রভু যীশু খ্রীষ্ট তোমাদের দয়া করুন ও শান্তি দান করুন ।
47001003	আমাদের প্রভু যীশু খ্রীষ্টের ঈশ্বর ও পিতার গৌরব হোক । তিনিই করুণাময় পিতা ; তিনিই সমস্ত সান্ত্বনার ঈশ্বর ।
47001004	আমাদের সব দুঃখ-কষ্টে তিনি সান্ত্বনা দান করেন , যেন তাঁর কাছ থেকে পাওয়া সান্ত্বনা আমরা অন্যদের দুঃখ-কষ্টের সময়েও দিতে পারি ।
47001005	খ্রীষ্টের মত করে আমরা যেমন অনেক কষ্ট সহ্য করছি তেমনি তাঁর মধ্য দিয়ে অনেক সান্ত্বনাও পাচ্ছি ।
47001006	আমরা যে কষ্ট ভোগ করি তা তোমাদের সান্ত্বনা ও উদ্ধারের উদ্দেশ্যেই করি । আমরা যে সান্ত্বনা পাই তা তোমাদের সান্ত্বনার উদ্দেশ্যেই পাই । যখন তোমরা আমাদের মত করে একই কষ্ট ভোগ করবে তখন এ সান্ত্বনা সেই কষ্ট ধৈর্যের সংগে সহ্য করতে সাহায্য করবে ।
47001007	তোমাদের সম্বন্ধে আমাদের স্থির বিশ্বাস আছে , কারণ তোমরা যেমন আমাদের কষ্টের ভাগী তেমনি আমাদের সান্ত্বনারও ভাগী ।
47001008	এশিয়া প্রদেশে আমরা যে কষ্টে পড়েছিলাম , আমরা চাই তা যেন তোমরা জানতে পার । সেখানে সহ্যের অতিরিক্ত এমন চাপ আমাদের উপর পড়েছিল যে , বাঁচবার আশা আমরা ছেড়েই দিয়েছিলাম ।
47001009	আমরা ভেবেছিলাম যে , এবার আমরা নিশ্চয়ই মারা যাব । কিন্তু এই অবস্থা আমাদের এইজন্য হয়েছিল যেন আমরা নিজেদের উপর নির্ভর না করে ঈশ্বর , যিনি মৃতদের জীবিত করে তোলেন , তাঁর উপর নির্ভর করি ।
47001010	এক ভীষণ মৃত্যুর হাত থেকে তিনি আমাদের রক্ষা করেছিলেন এবং এখনও করছেন । আমরা তাঁর উপর এই আশা রাখি যে , তিনি সব সময়ই আমাদের রক্ষা করতে থাকবেন ।
47001011	আর তোমরাও আমাদের জন্য প্রার্থনা করে আমাদের সাহায্য কোরো । তাহলে অনেকের প্রার্থনার ফলে আমরা যে আশীর্বাদ পাব তার দরুন আমাদের জন্য অনেকেই ঈশ্বরকে ধন্যবাদ দেবে ।
47001012	আমরা যে জন্য গর্ব বোধ করি তা এই-আমাদের বিবেক এই সাক্ষ্য দিচ্ছে যে , ঈশ্বরের দেওয়া পবিত্রতায় এবং সরলতায় আমরা সব মানুষের মধ্যে , বিশেষ করে তোমাদের মধ্যে জীবন কাটিয়েছি । সেই জীবন আমরা জাগতিক জ্ঞানের পরিচালনায় কাটাই নি বরং ঈশ্বরের দয়ার পরিচালনায় কাটিয়েছি ।
47001013	তোমরা যা পড়তে পার বা বুঝতে পার তার বাইরে আর অন্য কিছুই আমরা তোমাদের কাছে লিখছি না । আমি এই আশা করি , তোমরা যেমন কিছু পরিমাণে আমাদের বুঝতে পেরেছ , তেমনি পুরোপুরি বুঝতে পারবে যে , প্রভু যীশুর আসবার দিনে তোমরা যেমন আমাদের গর্বের বিষয় হবে তেমনি আমরাও তোমাদের গর্বের বিষয় হব ।
47001014	
47001015	এই কথা যে সত্যি তা জেনে আমি আগেই তোমাদের কাছে যাব বলে ঠিক করেছিলাম , যেন তোমরা দু ’ বার আশীর্বাদ পেতে পার ।
47001016	আমি ঠিক করেছিলাম যে , ম্যাসিডোনিয়া যাবার পথে তোমাদের সংগে দেখা করে যাব এবং ম্যাসিডোনিয়া থেকে আবার তোমাদের কাছেই ফিরে আসব , যেন তোমরা আমাকে যিহূদিয়াতে পাঠাবার ব্যবস্থা করতে পার ।
47001017	তোমরা কি মনে কর আমি কোন তামাশার মনোভাব নিয়ে এটা ঠিক করেছিলাম ? সাধারণ মানুষ যেমন একই সময়ে “ হ্যাঁ ” আবার “ না ” বলে , আমি কি তেমনি করে কোন কিছু ঠিক করি ?
47001018	ঈশ্বর বিশ্বাসযোগ্য , এই কথা যেমন সত্যি তেমনি এটাও সত্যি যে , তোমাদের কাছে আমাদের কথা একই সময়ে “ হ্যাঁ ” এবং “ না ” হয় না ।
47001019	যাঁর কথা সীলবান , তীমথিয় এবং আমি তোমাদের কাছে প্রচার করেছি সেই যীশু খ্রীষ্ট , ঈশ্বরের পুত্র , একই সময়ে “ হ্যাঁ ” এবং “ না ” নন ;
47001020	তিনি সব সময় “ হ্যাঁ ” । ঈশ্বরের সমস্ত প্রতিজ্ঞা খ্রীষ্টের মধ্য দিয়ে “ হ্যাঁ ” হয়ে ওঠে । তাই ঈশ্বরের গৌরবের জন্য খ্রীষ্টেরই মধ্য দিয়ে আমরা “ আমেন ” বলি ।
47001021	যিনি খ্রীষ্টের সংগে আমাদের ও তোমাদের যুক্ত করে শক্তভাবে দাঁড় করিয়ে রেখেছেন তিনি হলেন ঈশ্বর । তিনিই আমাদের অভিষেক করেছেন ,
47001022	অর্থাৎ তাঁর নিজের সম্পত্তি হিসাবে তিনি আমাদের সীলমোহর করে রেখেছেন ; আর যা কিছু আমাদের দেবেন তার প্রথম অংশ হিসাবে তিনি আমাদের অন্তরে পবিত্র আত্মাকে দিয়েছেন ।
47001023	আমার জীবনের দিব্য দিয়ে আমি ঈশ্বরকে সাক্ষী রেখে বলছি , শাস্তি থেকে তোমাদের রেহাই দেবার জন্যই আমি করিন্থে ফিরে যাই নি ।
47001024	মনিবের মত করে আমরা যে তোমাদের বিশ্বাসের উপর হাত দিচ্ছি তা নয় , বরং তোমরা যেন আনন্দ পাও সেইজন্যই তোমাদের সংগে কাজ করছি , কারণ বিশ্বাসে তোমরা শক্তভাবে দাঁড়িয়ে আছ ।
47002001	তাই আমি মনে মনে ঠিক করলাম , আবার তোমাদের দুঃখ দেবার জন্য তোমাদের কাছে যাব না ,
47002002	কারণ তোমাদেরই যদি আমি দুঃখ দিই তবে আমাকে আনন্দ দেবে কে ? যাদের আমি দুঃখ দেব সেই তোমরা ছাড়া আমাকে আনন্দ দেবার যে আর কেউ নেই ।
47002003	যখন আমি যাব তখন যাদের কাছ থেকে আমার আনন্দ পাবার কথা তাদের কাছ থেকে আমি যেন দুঃখ না পাই , সেইজন্যই আমি এই কথা লিখেছিলাম । তোমাদের উপর আমার এই বিশ্বাস আছে যে , আমি যাতে আনন্দ পাই তোমরাও তাতে আনন্দ পাও ।
47002004	অনেক দুঃখ ও মনের ব্যথায় চোখের জলের ভিতর দিয়ে আমি তোমাদের কাছে লিখেছিলাম । তোমাদের দুঃখ দেবার জন্য আমি লিখি নি , বরং তোমাদের প্রতি আমার ভালবাসা যে কত গভীর তা জানাবার জন্যই লিখেছিলাম ।
47002005	কেউ যদি আমাকে দুঃখ দিয়ে থাকে তবে কথাটা কড়া করে না বলে শুধু এটুকুই বলি যে , সে কেবল আমাকে দুঃখ দেয় নি , কিন্তু কিছু পরিমাণে তোমাদের সবাইকে দুঃখ দিয়েছে ।
47002006	তোমাদের বেশীর ভাগ লোক মিলে তাকে যে শাস্তি দিয়েছে তা-ই তার পক্ষে যথেষ্ট ।
47002007	তোমরা বরং এখন তাকে ক্ষমা কর এবং সান্ত্বনা দাও , যেন অতিরিক্ত দুঃখে সে হতাশ হয়ে না পড়ে ।
47002008	তাই আমি বিশেষভাবে তোমাদের অনুরোধ করছি , তাকে যে তোমরা ভালবাস তা প্রমাণ করে দেখাও ।
47002009	আমি যাচাই করে দেখতে চেয়েছিলাম তোমরা সব বিষয়ে বাধ্য আছ কিনা , আর এইজন্যই আমি তোমাদের কাছে লিখেছিলাম ।
47002010	কোন ব্যাপারে যদি কাউকে তোমরা ক্ষমা কর তবে আমিও তাকে ক্ষমা করি । আর সত্যিই যদি আমি কোন কিছু ক্ষমা করে থাকি তবে খ্রীষ্টের সামনে তোমাদের জন্যই তা করেছি ,
47002011	যেন শয়তান আমাদের উপরে কোন সুযোগ-সুবিধা না পায় । তার মতলবের কথা তো আমাদের অজানা নেই ।
47002012	আমি ত্রোয়া শহরে খ্রীষ্টের বিষয় সুখবর প্রচার করতে গিয়ে দেখলাম যে , সেখানে কাজ করবার জন্য প্রভু আমাকে একটা সুযোগ করে দিয়েছেন ।
47002013	কিন্তু তবুও আমি মনে শান্তি পাই নি , কারণ আমার বিশ্বাসী ভাই তীত সেখানে ছিলেন না । সেইজন্য ত্রোয়ার লোকদের কাছ থেকে বিদায় নিয়ে আমি ম্যাসিডোনিয়ায় চলে গেলাম ।
47002014	ঈশ্বরকে ধন্যবাদ যে , আমরা খ্রীষ্টের সংগে যুক্ত হয়েছি বলে ঈশ্বর তাঁর জয়-যাত্রায় সব সময় আমাদের চালিয়ে নিয়ে যাচ্ছেন । খ্রীষ্টকে জানা একটা সুগন্ধের মত । ঈশ্বর তাঁর জয়-যাত্রায় সেই সুগন্ধ আমাদের মধ্য দিয়ে সব জায়গায় ছড়িয়ে দেন ।
47002015	যারা উদ্ধার পাচ্ছে এবং যারা ধ্বংস হয়ে যাচ্ছে তাদের কাছে ঈশ্বরের পক্ষে আমরা সত্যিসত্যিই খ্রীষ্টের সুগন্ধ ।
47002016	কিন্তু যারা ধ্বংস হচ্ছে তাদের কাছে আমাদের সুগন্ধ হল মৃত্যুর গন্ধ , যার ফল হল অনন্ত মৃত্যু ; আর যারা উদ্ধার পাচ্ছে তাদের কাছে আমরা জীবনের সুগন্ধ , যার ফল হল অনন্ত জীবন । এই কাজের যোগ্য কে ?
47002017	নিজেদের লাভের জন্য যারা ঈশ্বরের বাক্য নিয়ে ব্যবসা করে আমরা সেই সব লোকদের মত নই ; বরং খ্রীষ্টের সংগে যুক্ত হয়ে ঈশ্বরের সামনে ঈশ্বরের পাঠানো লোক হিসাবে আমরা খাঁটি অন্তর থেকে কথা বলি ।
47003001	আমরা এই সব কথা বলে কি আবার নিজেদের প্রশংসা করতে শুরু করছি ? কোন কোন লোকের যেমন দরকার হয়ে থাকে , আমাদেরও কি সেই রকম তোমাদের কাছে বা তোমাদের কাছ থেকে প্রশংসার চিঠির দরকার হয়ে পড়েছে ? কখনও না ।
47003002	আমাদের অন্তরের মধ্যে লেখা তোমরাই তো আমাদের চিঠি । সেই চিঠির কথা সবাই জানে এবং সবাই তা পড়েছে ।
47003003	তোমরাই যে খ্রীষ্টের লেখা চিঠি আর আমাদের কাজের ফল তা পরিষ্কার দেখা যায় । এই চিঠি কালি দিয়ে লেখা হয় নি বরং জীবন্ত ঈশ্বরের আত্মা দিয়েই লেখা হয়েছে । এটা কোন পাথরের ফলকের উপরে লেখা হয় নি , মানুষের অন্তরের উপরেই তা লেখা হয়েছে ।
47003004	খ্রীষ্টের মধ্য দিয়ে ঈশ্বরের উপর এই রকমের নিশ্চিত বিশ্বাসই আমাদের হয়েছে ।
47003005	কিন্তু তার মানে এই নয় যে , আমাদের নিজেদের কোন কিছু করবার শক্তি আছে বলে আমরা দাবি করতে পারি , বরং আমাদের সেই যোগ্যতা ঈশ্বরের কাছ থেকেই আসে ।
47003006	একটা নতুন ব্যবস্থার কথা জানাবার জন্য তিনিই আমাদের যোগ্য করে তুলেছেন । এই ব্যবস্থা অক্ষরে অক্ষরে আইন-কানুন পালনের ব্যাপার নয় , কিন্তু পবিত্র আত্মার পরিচালনায় অন্তরের বাধ্যতার ব্যাপার ; কারণ আইন-কানুন মৃত্যু আনে , কিন্তু পবিত্র আত্মা জীবন দান করেন ।
47003007	পাথরে লেখা যে ব্যবস্থার ফলে মৃত্যু আসে সেই ব্যবস্থা দেবার সময় ঈশ্বরের মহিমা প্রকাশিত হয়েছিল । তাতে মোশির মুখও ঈশ্বরের মহিমায় উজ্জ্বল হয়েছিল । সেই উজ্জ্বলতা যদিও আস্তে আস্তে কমে যাচ্ছিল তবুও ইস্রায়েলীয়েরা মোশির মুখের দিকে তাকাতে পারে নি ।
47003008	যদি এই ব্যবস্থার ফল এত মহিমাপুর্ণ হতে পারে , তবে পবিত্র আত্মার কাজের ফল কি আরও মহিমাপূর্ণ হবে না ?
47003009	যে ব্যবস্থার দ্বারা মানুষকে দোষী বলে স্থির করা হয় তার কাজ যদি এত মহিমাপূর্ণ , তবে যে ব্যবস্থার দ্বারা মানুষকে নির্দোষ বলে গ্রহণ করা হয় তার কাজ আরও কত না বেশী মহিমাপূর্ণ !
47003010	আর সত্যিই , যা আগে মহিমাপূর্ণ ছিল , আসলে এখন তার কোন মহিমা নেই বললেই হয় , কারণ তার তুলনায় এখনকার ব্যবস্থার মহিমা আরও অনেক বেশী ।
47003011	যা শেষ হয়ে যাচ্ছিল তা যখন এত মহিমাপূর্ণ ছিল তখন যা চিরকাল থাকে তা আরও কত না বেশী মহিমাপূর্ণ !
47003012	আমাদের এই রকম আশা আছে বলেই আমরা খোলাখুলিভাবে কথা বলি ।
47003013	আমরা মোশির মত নই , কারণ মোশি তাঁর মুখের উপর ঢাকা দিয়েছিলেন যেন তাঁর মুখের উজ্জ্বলতা কমে যাওয়া ইস্রায়েলীয়েরা দেখতে না পায় ।
47003014	কিন্তু সেই লোকদের মন কঠিন হয়েছিল । সেইজন্য আজও যখন সেই পুরানো ব্যবস্থার কথা পড়া হয় তখন তাদের অন্তরের উপর সেই একই রকমের পর্দা থেকেই যায় , কারণ কেবল খ্রীষ্টের সংগে যুক্ত হলেই সেই পর্দা সরে যায় ।
47003015	কিন্তু আজও মোশির আইন-কানুনের বইগুলো পড়বার সময় ইস্রায়েলীয়দের অন্তর সেই পর্দায় ঢাকা থাকে ।
47003016	কিন্তু তাদের মধ্যে কেউ যখন প্রভুর দিকে ফেরে তখন সেই পর্দা সরে যায় ।
47003017	এই প্রভুই হলেন পবিত্র আত্মা ; আর যেখানেই প্রভুর আত্মা সেখানেই স্বাধীনতা ।
47003018	এইজন্য আমরা যারা খ্রীষ্টের সংগে যুক্ত হয়েছি , আমরা সবাই খোলা মুখে আয়নায় দেখা ছবির মত করে প্রভুর মহিমা দেখতে দেখতে নিজেরাও মহিমায় বেড়ে উঠে বদলে গিয়ে তাঁরই মত হয়ে যাচ্ছি । প্রভুর , অর্থাৎ পবিত্র আত্মার শক্তিতেই এটা হয় ।
47004001	এই ব্যবস্থার কথা জানাবার ভার ঈশ্বর দয়া করে আমাদের দিয়েছেন বলে আমরা নিরাশ হই না ।
47004002	লোকে গোপনে যে সব লজ্জাপূর্ণ কাজ করে তা আমরা একেবারেই করি না । আমরা কোন কাজে ছলনা করি না , ঈশ্বরের বাক্যে কোন ভুলের ভেজাল দিই না । আমরা বরং ঈশ্বরের সত্য প্রকাশ করে তাঁরই সামনে সব মানুষের বিবেকের কাছে নিজেদের গ্রহণযোগ্য বলে তুলে ধরি ।
47004003	আমাদের সুখবর যদি ঢাকা থাকে তবে যারা ধ্বংস হয়ে যাচ্ছে তাদের কাছেই ঢাকা থাকে ।
47004004	অবিশ্বাসী লোকদের মন এই যুগের দেবতা অন্ধ করে দিয়েছে যেন তারা সুখবরের আলো দেখতে না পায় । এই সুখবরে খ্রীষ্টের মহিমা ফুটে উঠেছে , আর এই খ্রীষ্টই হলেন ঈশ্বরের হুবহু প্রকাশ ।
47004005	আমরা তো নিজেদের বিষয় প্রচার করছি না , বরং প্রচার করছি যে , যীশু খ্রীষ্টই প্রভু এবং যীশুর জন্যই আমরা তোমাদের দাস হয়েছি ।
47004006	আমরা এই কথা প্রচার করছি , কারণ যিনি বলেছিলেন , “ অন্ধকার থেকে আলো হোক , ” সেই ঈশ্বরই আমাদের অন্তরে জ্বলেছিলেন , যাতে তাঁর মহিমা বুঝবার আলো প্রকাশ পায় । এই মহিমাই খ্রীষ্টের মুখমণ্ডলে রয়েছে ।
47004007	কিন্তু এই ধন মাটির পাত্রে রাখা হয়েছে , আর আমরাই সেই মাটির পাত্র । মাটির পাত্রে তা রাখা হয়েছে যেন লোকে বুঝতে পারে যে , এই অসাধারণ মহাশক্তি আমাদের নিজেদের কাছ থেকে আসে নি বরং ঈশ্বরের কাছ থেকেই এসেছে ।
47004008	সব দিক থেকেই আমাদের উপর চাপ পড়ছে , তবু আমরা ভেংগে পড়ছি না । বুদ্ধিহারা হলেও আমরা সম্পূর্ণ হতাশ হয়ে পড়ছি না ;
47004009	অত্যাচারিত হলেও ঈশ্বর আমাদের ত্যাগ করছেন না ; মাটিতে আছড়ে ফেললেও আমরা ধ্বংস হচ্ছি না ।
47004010	আমরা সব সময় প্রভু যীশুর মৃত্যু আমাদের দেহে বয়ে নিয়ে বেড়াচ্ছি , যেন আমাদের দেহের মধ্যে যীশুর জীবনও প্রকাশিত হয় ।
47004011	আমরা যারা বেঁচে আছি আমাদের সব সময়ই যীশুর জন্য মৃত্যুর হাতে তুলে দেওয়া হচ্ছে , যেন আমাদের মৃত্যুর অধীন দেহে যীশুর জীবনও প্রকাশিত হয় ।
47004012	সেইজন্য আমাদের মধ্যে মৃত্যু কাজ করছে কিন্তু তোমাদের মধ্যে জীবন কাজ করছে ।
47004013	পবিত্র শাস্ত্রে লেখা আছে , “ আমি বিশ্বাস করেছি বলেই কথা বলেছি । ” এই একই রকম বিশ্বাসের মনোভাব নিয়ে আমরাও বিশ্বাস করি বলে কথা বলছি ,
47004014	কারণ আমরা জানি , যিনি প্রভু যীশুকে জীবিত করেছিলেন তিনি তাঁর সংগে আমাদেরও জীবিত করবেন এবং তোমাদের সংগে আমাদেরও নিজের সামনে উপস্থিত করবেন ।
47004015	সব কিছু তোমাদের উপকারের জন্যই হয়েছে , যেন ঈশ্বরের যে দয়া অনেক লোকের উপর ঢেলে দেওয়া হয়েছে সেই দয়ার জন্য অনেকেই ঈশ্বরকে আরও বেশী করে ধন্যবাদ দেয় এবং এইভাবে ঈশ্বরের গৌরব হয় ।
47004016	এইজন্য আমরা হতাশ হই না । যদিও আমাদের বাইরের দেহ ক্ষয় হয়ে যাচ্ছে তবুও আমাদের ভিতরের মানুষ দিনে দিনে নতুন হয়ে উঠছে ।
47004017	এখন আমরা অল্পকালের জন্য যে সামান্য কষ্টভোগ করছি তার ফলে আমরা চিরকালের মহিমা লাভ করব । এই মহিমা এত বেশী যে , তা মাপা যায় না ।
47004018	যা দেখা যায় আমরা তার দিকে দেখছি না , বরং যা দেখা যায় না তার দিকেই দেখছি । যা দেখা যায় তা মাত্র অল্প দিনের , কিন্তু যা দেখা যায় না তা চিরদিনের ।
47005001	আমরা এই কথা জানি যে , এই পৃথিবীতে যে তাম্বুতে আমরা বাস করি , অর্থাৎ যে দুর্বল দেহে আমরা আছি তা যদি নষ্ট হয়ে যায় তবুও ঈশ্বরের দেওয়া একটা ঘর আমাদের আছে । এই ঘর মানুষের হাতের তৈরী নয় , তা স্বর্গে চিরকাল ধরেই আছে ।
47005002	এই দেহে থাকা অবস্থায় আমরা দীর্ঘনিঃশ্বাস ফেলছি এবং সমস্ত অন্তর দিয়ে চাইছি যেন স্বর্গের সেই নতুন দেহ দিয়ে আমাদের ঢাকা হয় ;
47005003	কারণ এই কথা সত্যি যে , সেই দেহ পেলে পর দেখা যাবে যে , আমরা উলংগ নই ।
47005004	সত্যিই এই দুর্বল দেহে থাকা অবস্থায় আমরা বোঝার ভারে দীর্ঘনিঃশ্বাস ফেলছি । আমরা যে দেহহীন হতে চাই তা নয় , বরং সেই নতুন দেহ দিয়ে ঢাকা হতে চাই , যেন আমাদের মৃত্যুর অধীন দেহ চিরকাল জীবিত থাকা দেহে বদলে যায় ।
47005005	এরই জন্য ঈশ্বর আমাদের সৃষ্টি করেছেন এবং তারই প্রথম অংশ হিসাবে তিনি পবিত্র আত্মাকে আমাদের দিয়েছেন ।
47005006	এইজন্য কখনও আমাদের সাহসের অভাব হয় না , আর আমরা বুঝতে পারছি যে , যতদিন আমরা এই দেহের ঘরে বাস করব ততদিন প্রভুর কাছ থেকে দূরে থাকব ।
47005007	যা দেখা যায় আমরা তো তার দ্বারা চলি না , বরং বিশ্বাসের দ্বারা চলাফেলা করি ।
47005008	আমাদের সাহস আছে আর আমরা দেহের ঘর থেকে দূর হয়ে প্রভুর সংগে বাস করাই ভাল মনে করি ।
47005009	সেইজন্য আমরা দেহের ঘরে বাস করি বা না করি , আমাদের লক্ষ্য হচ্ছে প্রভুকে খুশী করা ।
47005010	এর কারণ হল , খ্রীষ্টের বিচার-আসনের সামনে আমাদের সকলের সব কিছু প্রকাশ করা হবে , যেন আমরা প্রত্যেকে এই দেহে থাকতে যা কিছু করেছি , তা ভাল হোক বা মন্দ হোক , সেই হিসাবে তার পাওনা পাই ।
47005011	প্রভুকে ভয় করি বলে আমরা নিজেদের সম্বন্ধে মানুষের মনে বিশ্বাস জন্মাবার চেষ্টা করি । আমরা যা , তা তো ঈশ্বরের কাছে স্পষ্ট এবং আমি আশা করি তোমাদের বিবেকের কাছেও তা স্পষ্ট ।
47005012	এতে অবশ্য আমরা তোমাদের কাছে আবার নিজেদের প্রশংসা করছি না বরং আমাদের নিয়ে তোমাদের গর্ববোধ করবার কারণ দেখাচ্ছি , যেন অন্তর না দেখে যারা বাইরের চেহারা দেখে গর্ববোধ করে তাদের তোমরা একটা জবাব দিতে পার ।
47005013	যদি আমরা পাগল হয়ে গিয়ে থাকি তবে তা ঈশ্বরের জন্যই হয়েছি , আর যদি সুস্থ মনে থাকি তবে তা তোমাদের জন্যই রয়েছি ।
47005014	খ্রীষ্টের ভালবাসাই আমাদের বশে রেখে চালাচ্ছে , কারণ আমরা নিশ্চয় করে বুঝেছি যে , সকলের হয়ে একজন মরলেন , আর সেইজন্য সকলেই মরল ।
47005015	তিনি সবার হয়ে মরেছিলেন যেন যারা জীবিত আছে তারা আর নিজেদের জন্য বেঁচে না থাকে , বরং যিনি তাদের জন্য মরেছিলেন ও জীবিত হয়েছেন তাঁরই জন্য বেঁচে থাকে ।
47005016	সেইজন্য এখন থেকে মানুষকে আমরা আর তার বাইরের অবস্থা দেখে বিচার করি না । অবশ্য খ্রীষ্টকে আমরা আগে সেইভাবেই বিচার করেছিলাম , কিন্তু এখন আর তা করি না ।
47005017	যদি কেউ খ্রীষ্টের সংগে যুক্ত হয়ে থাকে তবে সে নতুনভাবে সৃষ্ট হল । তার পুরানো সব কিছু মুছে গিয়ে সব নতুন হয়ে উঠেছে ।
47005018	এই সব ঈশ্বর থেকেই হয় । তিনি খ্রীষ্টের মধ্য দিয়ে তাঁর নিজের সংগে আমাদের মিলিত করেছেন , আর তাঁর সংগে অন্যদের মিলন করিয়ে দেবার দায়িত্ব আমাদের উপর দিয়েছেন ।
47005019	এর অর্থ হল , ঈশ্বর মানুষের পাপ না ধরে খ্রীষ্টের মধ্য দিয়ে নিজের সংগে মানুষকে মিলিত করছিলেন , আর সেই মিলনের খবর জানাবার ভার তিনি আমাদের উপর দিয়েছেন ।
47005020	সেইজন্যই আমরা খ্রীষ্টের দূত হিসাবে তাঁর হয়ে কথা বলছি । আসলে ঈশ্বর যেন নিজেই আমাদের মধ্য দিয়ে লোকদের কাছে অনুরোধ করছেন । তাই খ্রীষ্টের হয়ে আমরা এই মিনতি করছি , “ তোমরা ঈশ্বরের সংগে মিলিত হও । ”
47005021	যীশু খ্রীষ্টের মধ্যে কোন পাপ ছিল না ; কিন্তু ঈশ্বর আমাদের পাপ তাঁর উপর তুলে দিয়ে তাঁকেই পাপের জায়গায় দাঁড় করালেন , যেন খ্রীষ্টের সংগে যুক্ত থাকবার দরুন ঈশ্বরের পবিত্রতা আমাদের পবিত্রতা হয় ।
47006001	ঈশ্বরের সহকর্মী হিসাবে আমরা তোমাদের এই অনুরোধ করছি , তোমরা যখন ঈশ্বরের দয়া পেয়েছ তখন তা নিষ্ফল হতে দিয়ো না ।
47006002	ঈশ্বর পবিত্র শাস্ত্রে বলেছেন , “ উপযুক্ত সময়ে আমি তোমার কথা শুনেছি এবং পাপ থেকে উদ্ধার পাবার দিনে আমি তোমাকে সাহায্য করেছি । ” দেখ , এখনই উপযুক্ত সময় , আজই উদ্ধার পাবার দিন ।
47006003	খ্রীষ্টের জন্য আমরা যে কাজ করি তার যেন নিন্দা না হয় সেইজন্য আমরা এমন কিছু করি না যার দ্বারা কেউ কোন রকমে মনে বাধা পায় ।
47006004	তার চেয়ে বরং সব ব্যাপারেই ঈশ্বরের সেবাকারী বলে আমরা নিজেদের প্রমাণ করি । অত্যাচার , বিপদ ও কষ্টের মধ্যে অনেক ধৈর্য ধরে আমরা এই প্রমাণই দিচ্ছি ।
47006005	কতবার আমাদের মারধর করা হয়েছে , কতবার জেলে দেওয়া হয়েছে , কত দাংগা-হাংগামা আমাদের উপর দিয়ে গেছে , কত পরিশ্রম করেছি , কত রাত আমরা না ঘুমিয়ে কাটিয়েছি এবং কতবার না খেয়ে থেকেছি ।
47006006	এছাড়া আমাদের খাঁটি জীবন দ্বারা , আমাদের জ্ঞান , সহ্যগুণ ও দয়া দ্বারা , পবিত্র আত্মা দ্বারা , আমাদের খাঁটি ভালবাসা দ্বারা ,
47006007	সত্যের প্রচার দ্বারা এবং ঈশ্বরের শক্তি দ্বারা আমরা প্রমাণ দিচ্ছি যে , আমরা ঈশ্বরের সেবাকারী । আবার দুই হাতে ন্যায়ের অস্ত্রশস্ত্র তুলে নিয়ে আমরা প্রমাণ করছি যে , আমরা ঈশ্বরের সেবাকারী ।
47006008	লোকে আমাদের সম্মান করুক বা অসম্মান করুক , আমাদের বিষয়ে ভাল বলুক বা মন্দ বলুক , আমরা প্রমাণ করছি যে , আমরা ঈশ্বরের সেবাকারী । লোকে আমাদের ঠগ বলে , কিন্তু আসলে আমরা সত্যের পথে চলি ।
47006009	লোকে আমাদের চিনতে চায় না , কিন্তু সবাই আমাদের চেনে । আমরা মরবার মত হচ্ছি , তবুও বেঁচে আছি । আমাদের মারধর করা হচ্ছে , তবুও মেরে ফেলা হচ্ছে না ।
47006010	আমরা অনেক দুঃখ পাচ্ছি তবুও আমাদের অন্তর সব সময় আনন্দে ভরা । আমরা নিজেরা গরীব , তবুও আমরা অনেককে ধনী করছি । আমাদের কিছুই নেই , তবুও আমরা সব কিছুর অধিকারী । এইভাবেই আমরা প্রমাণ করছি যে , আমরা ঈশ্বরের সেবাকারী ।
47006011	করিন্থীয় বিশ্বাসীরা , আমরা তোমাদের কাছে খোলাখুলিভাবেই কথা বলেছি এবং তোমাদের কাছে আমাদের অন্তর সম্পূর্ণভাবে মেলে ধরেছি ।
47006012	আমরা আমাদের অন্তর তোমাদের জন্য খুলে রেখেছি , কিন্তু তোমরা তোমাদের অন্তর আমাদের বিরুদ্ধে বন্ধ করে রেখেছ ।
47006013	আমার সন্তান হিসাবে আমি তোমাদের বলছি , আমরা যেমন তোমাদের জন্য আমাদের অন্তর খুলে রেখেছি তোমরাও তেমনি তোমাদের অন্তর আমাদের জন্য খুলে দাও ।
47006014	তোমরা অবিশ্বাসীদের সংগে একই জোয়ালে কাঁধ দিয়ো না । ন্যায়ের সংগে অন্যায়ের যোগ কোথায় ? আলো ও অন্ধকারের মধ্যে কি যোগাযোগ আছে ?
47006015	খ্রীষ্টের সংগে বলীয়ালের , অর্থাৎ শয়তানের মিলই বা কোথায় ? ঈশ্বরের লোক হিসাবে বিশ্বাসীর যে অধিকার তাতে অবিশ্বাসীর অংশ কি ?
47006016	আর ঈশ্বরের থাকবার ঘরে প্রতিমার স্থান কোথায় ? আমরা তো জীবন্ত ঈশ্বরের থাকবার ঘর । পবিত্র শাস্ত্রে ঈশ্বর বলেছেন , “ আমি আমার লোকদের মধ্যে বাস করব , আর তাদেরই সংগে চলাফেরা করব । আমি তাদের ঈশ্বর হব ,
47006017	ঈশ্বর আরও বলেছেন , “ এইজন্য তোমরা অবিশ্বাসীদের মধ্য থেকে বের হয়ে এস ও আলাদা হও । কোন অশুচি জিনিস ছুঁয়ো না , তাহলে আমি তোমাদের গ্রহণ করব । ”
47006018	এছাড়া “ সর্বশক্তিমান প্রভু বলেন , ‘ আমি তোমাদের পিতা হব আর তোমরা আমার ছেলেমেয়ে হবে । ’ ”
47007001	প্রিয় বন্ধুরা , আমাদের জন্য এই সব প্রতিজ্ঞা করা আছে বলে এস , আমরা দেহ ও অন্তরের সমস্ত অশুচিতা থেকে নিজেদের শুচি করি এবং ঈশ্বরের প্রতি ভক্তিপূর্ণ ভয়ে পরিপূর্ণ পবিত্রতার পথে এগিয়ে চলি ।
47007002	তোমাদের অন্তরে আমাদের জন্য জায়গা কর । আমরা তো কারও প্রতি অন্যায় করি নি , কারও ক্ষতি করি নি এবং কাউকে ঠকাই নি ।
47007003	অবশ্য এই কথা আমি তোমাদের দোষী করবার জন্য বলছি না । আমি তো আগেই বলেছি , তোমরা আমাদের কাছে এত প্রিয় যে , আমরা তোমাদের সংগে মরতেও রাজী , বাঁচতেও রাজী ।
47007004	তোমাদের উপর আমার খুব বিশ্বাস আছে এবং তোমাদের জন্য আমি খুব গর্ববোধ করছি । আমাদের সব দুঃখ-কষ্টের মধ্যে আমার আনন্দ উপ্‌চে পড়ছে এবং আমি খুব সান্ত্বনা পেয়েছি ।
47007005	ম্যাসিডোনিয়ায় পৌঁছেও আমাদের দেহ বিশ্রাম পায় নি ; সব দিক থেকেই আমরা কষ্ট পেয়েছি-চারদিকে ছিল গণ্ডগোল আর অন্তরে ছিল ভয় ।
47007006	তবে ঈশ্বর , যিনি দুঃখিতদের সান্ত্বনা দান করেন , তিনি তীতের আসবার মধ্য দিয়ে আমাদের সান্ত্বনা দিয়েছেন ।
47007007	কেবল তা-ই নয় , তীত নিজে তোমাদের দ্বারা সান্ত্বনা পেয়েছেন বলে আমরাও সান্ত্বনা পেয়েছি । তোমাদের আগ্রহ ও দুঃখের কথা তিনি আমাদের বলেছেন এবং জানিয়েছেন যে , তোমরা আমার জন্য খুব চিন্তা-ভাবনা করছ , আর তাতে আমি আরও আনন্দ পেয়েছি ।
47007008	যদিও আমি আমার আগের চিঠির দ্বারা তোমাদের দুঃখ দিয়েছিলাম তবুও আমি দুঃখিত নই । যখন আমি দেখলাম যে , ঐ চিঠি কিছুকালের জন্য হলেও তোমাদের দুঃখ দিয়েছে তখন অবশ্য আমি কিছুটা দুঃখিত হয়েছিলাম , কিন্তু এখন আমি আনন্দিত ।
47007009	তোমরা দুঃখ পেয়েছিলে বলে আমি আনন্দিত নই , বরং তোমরা দুঃখিত হয়ে পাপ থেকে মন ফিরিয়েছ বলে আনন্দিত হয়েছি । ঈশ্বরের ইচ্ছামতই তোমরা এই দুঃখ পেয়েছিলে , আর সেইজন্য আমাদের দ্বারা তোমাদের কোন ক্ষতি হয় নি ।
47007010	ঈশ্বর যে দুঃখ দেন তাতে পাপ থেকে মন ফেরে এবং তার ফলে পাপ থেকে উদ্ধার পাওয়া যায় , আর তাতে দুঃখ করবার কিছু থাকে না । কিন্তু জগতের দেওয়া দুঃখ মানুষের মৃত্যু ডেকে আনে ।
47007011	ভেবে দেখ , ঈশ্বর যখন তোমাদের দুঃখ দিয়েছিলেন তখন তোমরা পিছিয়ে পড় নি , তখন নির্দোষ বলে নিজেদের প্রমাণ করবার জন্য তোমাদের কত ইচ্ছা হয়েছিল , পাপের প্রতি কত ঘৃণা জেগেছিল , মনে কত ভয় হয়েছিল , কত আগ্রহ জেগেছিল , কত চিন্তা-ভাবনা হয়েছিল এবং পাপের শাস্তি দেবার জন্য কত ইচ্ছা হয়েছিল । এইভাবে সব দিক থেকেই তোমরা প্রমাণ করেছিলে যে , সেই ব্যাপারে তোমরা নির্দোষ ।
47007012	আমি সেই চিঠি লিখেছিলাম বটে , কিন্তু যে অন্যায় করেছে বা যার উপর অন্যায় করা হয়েছে তার জন্য লিখি নি , বরং লিখেছিলাম যেন ঈশ্বরের সামনে তোমাদের কাছে প্রকাশিত হয় যে , তোমরা সত্যিই আমাদের ভালবাস ।
47007013	এর মধ্য দিয়ে আমরা সান্ত্বনা পেয়েছি । সেই সান্ত্বনার সংগে তীতের আনন্দ দেখে আমরাও আনন্দিত হয়েছি , কারণ তোমাদের সকলের কাছ থেকে তিনি মনে খুব শান্তি পেয়েছেন ।
47007014	আমি খুশী হয়েছি , কারণ তোমাদের নিয়ে আমি তাঁর কাছে গর্ব করেছিলাম , আর তাতে আমাকে লজ্জা পেতে হয় নি । তার বদলে তোমাদের কাছে বলা আমাদের সব কথা যেমন সত্যি ছিল , তেমনি তীতের কাছে তোমাদের নিয়ে আমাদের গর্বও সত্যি বলে প্রমাণিত হয়েছে ।
47007015	তোমরা সবাই যেভাবে ভয় ও সম্মানের সংগে তাঁকে গ্রহণ করে বাধ্যতা দেখিয়েছিলে , তা মনে করে তোমাদের প্রতি তাঁর ভালবাসা আরও বেড়ে গেছে ।
47007016	আমি খুশী হয়েছি , কারণ সব ব্যাপারেই আমি তোমাদের উপর নির্ভর করতে পারি ।
47008001	ভাইয়েরা , ম্যাসিডোনিয়ার মণ্ডলীগুলো ঈশ্বরের কাছ থেকে যে বিশেষ দয়া পেয়েছে সেই বিষয়ে আমরা তোমাদের জানাচ্ছি ।
47008002	অনেক কষ্টভোগ করবার মধ্য দিয়ে যদিও তাদের খুব পরীক্ষা চলছিল এবং যদিও তারা খুব গরীব ছিল , তবুও তাদের মনে এত আনন্দ ছিল যে , তারা খোলা হাতে দান করেছিল ।
47008003	আমি তাদের পক্ষে এই সাক্ষ্য দিচ্ছি যে , তারা ইচ্ছা করেই নিজেদের সাধ্যমত , এমন কি , সাধ্যের অতিরিক্তও দান করেছিল ।
47008004	তারা খুব আগ্রহের সংগে আমাদের কাছে অনুরোধ করেছিল যেন ঈশ্বরের যে লোকেরা অভাবের মধ্যে আছে তাদের অভাব মিটাবার কাজে তারা অংশগ্রহণ করবার সুযোগ পায় ।
47008005	আমাদের আশার অতিরিক্ত তারা দান করেছিল-তারা নিজেদেরই প্রথমে প্রভুর কাছে ও পরে ঈশ্বরের ইচ্ছামত আমাদের কাছে দিয়ে দিয়েছিল ।
47008006	এ দেখে আমরা তীতকে বিশেষভাবে অনুরোধ করেছিলাম , দান করবার যে কাজ তিনি তোমাদের মধ্যে আরম্ভ করেছিলেন তা যেন তিনি শেষ করেন ।
47008007	সব কিছু , অর্থাৎ বিশ্বাস , ঈশ্বরের বিষয়ে বলবার ক্ষমতা , জ্ঞান , আগ্রহ এবং আমাদের প্রতি ভালবাসা যেমন তোমাদের প্রচুর পরিমাণে আছে ঠিক তেমনি দান করবার গুণও যেন তোমাদের উপ্‌চে পড়ে ।
47008008	এই কথা যে আমি আদেশ হিসাবে বলছি তা নয় , কিন্তু অন্যদের আগ্রহের কথা তোমাদের জানিয়ে আমি পরীক্ষা করে দেখতে চাই তোমাদের ভালবাসা কতখানি খাঁটি ।
47008009	তোমরা তো আমাদের প্রভু যীশু খ্রীষ্টের দয়ার দানের কথা জান যে , তিনি নিজে ধনী হয়েও তোমাদের জন্য গরীব হলেন , যেন তাঁর গরীব হওয়ার মধ্য দিয়ে তোমরা ধনী হতে পার ।
47008010	তোমাদের পক্ষে যা ভাল সেই সম্বন্ধে আমি আমার মতামত জানাচ্ছি । তোমরাই গত বছর এই চাঁদা তুলতে শুরু করেছিলে এবং সেই কাজে খুব আগ্রহ দেখিয়েছিলে ।
47008011	এখন সেই কাজ শেষ কর । তোমরা যে আগ্রহ নিয়ে সেই কাজ করতে ইচ্ছা করেছিলে সেই একই আগ্রহ নিয়ে তোমাদের সাধ্যমত তা শেষ কর ।
47008012	যদি কারও দেবার ইচ্ছা থাকে তবে তার যা আছে সেই হিসাবেই তার দান ঈশ্বর গ্রহণ করেন , তার যা নেই সেই হিসাবে নয় ।
47008013	আমি চাই না যে , অন্যেরা সুখে থাকে আর তোমরা কষ্টে থাক , বরং আমি চাই যেন তোমাদের সকলের অবস্থা সমান থাকে ।
47008014	এখন তোমাদের যা বেশী আছে তার দ্বারা তাদের অভাব মিটবে , আবার যখন তাদের বেশী হবে তখন তারা তোমাদের অভাব মিটাবে । এইভাবে সকলের অবস্থা সমান হবে ।
47008015	পবিত্র শাস্ত্রে লেখা আছে , “ যারা অনেক কুড়ালো তাদের বেশী হল না আর যারা অল্প কুড়ালো তাদের কম পড়ল না । ”
47008016	তোমাদের জন্য আমার অন্তরে যে আগ্রহ আছে , ঠিক সেই আগ্রহ ঈশ্বর তীতের অন্তরেও দিয়েছেন বলে আমি তাঁকে ধন্যবাদ দিই ।
47008017	তীত আমাদের অনুরোধ মেনে নিয়েছেন , কিন্তু তার চেয়েও বড় কথা এই যে , তিনি নিজের ইচ্ছায় খুব আগ্রহের সংগে তোমাদের কাছে যাচ্ছেন ।
47008018	তীতের সংগে আমরা আর এক ভাইকেও পাঠাচ্ছি । যীশু খ্রীষ্টের বিষয়ে সুখবর প্রচারের কাজে সব মণ্ডলীই এই ভাইয়ের প্রশংসা করে থাকে ।
47008019	এই মণ্ডলীগুলো কেবল যে তাঁর প্রশংসা করেছে তা নয় , আমাদের সংগে এই দান নিয়ে যাবার জন্য মণ্ডলীগুলো তাঁকে বেছেও নিয়েছে । প্রভুর গৌরবের জন্য এবং অন্যদের সাহায্য করবার কাজে আগ্রহ দেখাবার জন্য আমরা এই দান নিয়ে যাবার ব্যবস্থা করছি ।
47008020	এই বিরাট দান বিলি করবার ব্যাপারে কেউ যেন আমাদের বিরুদ্ধে কিছু বলতে না পারে সেইজন্য আমরা এই ভাইকেও পাঠাচ্ছি ।
47008021	আমরা কেবল প্রভুর সামনে নয় , কিন্তু মানুষের সামনেও সৎভাবে চলবার দিকে মনোযোগ দিই ।
47008022	তা ছাড়া তাঁদের সংগে আমরা আমাদের অন্য আর এক ভাইকেও পাঠাচ্ছি । তিনি যে আগ্রহী তা তিনি অনেক ব্যাপারে অনেক বার আমাদের কাছে প্রমাণ করেছেন । এখন তোমাদের উপর তাঁর খুব বেশী বিশ্বাস হয়েছে বলে তিনি আরও আগ্রহী হয়েছেন ।
47008023	তীতের সম্বন্ধে আমার যা বলবার আছে তা এই-তিনি আমার সংগী এবং আমার সংগে তিনি তোমাদের জন্য কাজ করেন । আর অন্য ভাইদের সম্বন্ধে আমার যা বলবার আছে তা এই-মণ্ডলীগুলো তাঁদের বেছে নিয়ে পাঠাচ্ছে । এই ভাইদের মধ্য দিয়ে খ্রীষ্টের গৌরব হয় ।
47008024	তাই বলি , তাঁদের কাছে খোলাখুলিভাবেই তোমাদের ভালবাসার প্রমাণ দিয়ো এবং তাঁদের দেখায়ো কেন তোমাদের নিয়ে আমরা গর্ববোধ করি , যাতে মণ্ডলীগুলো তা দেখতে পায় ।
47009001	ঈশ্বরের লোকদের জন্য দান দেবার যে কাজ চলছে সেই সম্বন্ধে তোমাদের কাছে লেখবার অবশ্য কোন দরকার নেই ,
47009002	কারণ এই কাজে তোমাদের আগ্রহের কথা আমার জানা আছে । আমি তোমাদের নিয়ে ম্যাসিডোনিয়ার লোকদের কাছে এই বলে গর্ব করি যে , গত বছর থেকে আখায়ার লোকেরা , অর্থাৎ তোমরা এই দানের জন্য প্রস্তুত হয়ে আছ । তোমাদের এই আগ্রহ তাদের বেশীর ভাগ লোককে জাগিয়ে তুলেছে ।
47009003	আমি এই ভাইদের পাঠাচ্ছি যেন এই ব্যাপারে তোমাদের নিয়ে আমাদের যে গর্ব তা তাঁদের কাছে সত্যি বলে প্রমাণিত হয় , আর আমি যেভাবে বলেছি সেইভাবে যেন সত্যিই তোমরা প্রস্তুত থাকতে পার ।
47009004	তা না হলে ম্যাসিডোনিয়ার লোকেরা যদি আমার সংগে গিয়ে দেখে যে , তোমরা প্রস্তুত নও তবে তোমাদের উপর আমাদের এত বিশ্বাসের জন্য আমরা লজ্জা পাব ; অবশ্য তোমরাও লজ্জা পাবে ।
47009005	তাই আমি এই ভাইদের আগে তোমাদের কাছে যাবার জন্য অনুরোধ করা দরকার মনে করলাম , যেন তোমরা যে বিরাট দান দিতে প্রতিজ্ঞা করেছিলে তার ব্যবস্থা তাঁরা আগেই করে রাখতে পারেন । এতে তোমাদের কাছ থেকে জোর করে আমাদের কিছু আদায় করতে হবে না , বরং তোমরা যা দেবে তা দান হিসাবে আগে থেকেই প্রস্তুত থাকবে ।
47009006	মনে রেখ , যে অল্প বীজ বোনে সে অল্প ফসলই কাটবে আর যে বেশী বীজ বোনে সে বেশী ফসল কাটবে ।
47009007	প্রত্যেকে মনে মনে যা ঠিক করে রেখেছে সে যেন তা-ই দেয় । কেউ যেন মনে দুঃখ নিয়ে না দেয় বা দিতে হবে বলে না দেয় , কারণ যে খুশী মনে দেয় ঈশ্বর তাকে ভালবাসেন ।
47009008	তোমাদের সব রকম ভাবে দয়া করবার ক্ষমতা ঈশ্বরের আছে , যাতে তোমাদের যা কিছু দরকার তার সবই সব সময় তোমাদের থাকে ; আর তার ফলে যেন তোমরা সব রকম ভাল কাজের জন্য খোলা হাতে দান করতে পার ।
47009009	পবিত্র শাস্ত্রে লেখা আছে , সে খোলা হাতে গরীবদের দান করেছে ; তার সততা চিরকাল স্থায়ী ।
47009010	যিনি চাষীর জন্য বীজ ও খাবারের জন্য রুটি যোগান তিনি তোমাদের বুনবার জন্য বীজও যোগাবেন এবং তার পরিমাণ বাড়িয়ে দেবেন । আর তিনি তোমাদের সৎ কাজের ফল প্রচুর পরিমাণে দেবেন ।
47009011	তোমরা সব দিক থেকেই ধনী হবে যাতে তোমরা খোলা হাতে দান করতে পার , আর তাতেই আমাদের মধ্য দিয়ে ঈশ্বরকে ধন্যবাদ দেওয়া হবে ।
47009012	তোমাদের এই কাজের ফলে যে কেবল ঈশ্বরের লোকদের অভাব পূরণ হবে তা নয় ; ঈশ্বরের প্রতি অনেক লোকের কৃতজ্ঞতাও উপ্‌চে পড়বে ।
47009013	তোমরা যে বিশ্বস্ত , তোমাদের এই দান করা তা প্রমাণ করবে , আর তা দেখে তারা ঈশ্বরের গৌরব করবে , কারণ তোমরা খ্রীষ্টের বিষয়ে সুখবর বিশ্বাস করে তার বাধ্য হয়েছ এবং তোমরা খোলা হাতে তাদের ও অন্য সবাইকে দান করেছ ।
47009014	ঈশ্বরের কাছ থেকে তোমরা যে অশেষ দয়া পেয়েছ তার জন্য তারা সমস্ত অন্তর দিয়ে তোমাদের জন্য প্রার্থনা করবে ।
47009015	যে দানের কথা ভাষায় প্রকাশ করা যায় না ঈশ্বরের সেই দানের জন্য তাঁর ধন্যবাদ হোক ।
47010001	খ্রীষ্টের নম্র ও দয়ালু অন্তরের কথা মনে রেখে আমি পৌল নিজেই তোমাদের অনুরোধ করছি । লোকে বলে , আমি যখন তোমাদের কাছে থাকি তখন নাকি ভয়ে ভয়ে কাটাই , কিন্তু যখন থাকি না তখন সাহসী হই ।
47010002	যারা মনে করে আমরা সাধারণ মানুষের মত জীবন কাটাচ্ছি , তাদের বিরুদ্ধে যতখানি সাহস দেখানো আমি দরকার বলে মনে করি , আমি চাই যেন আমি আসলে পর ততখানি সাহস আমাকে দেখাতে না হয় ।
47010003	যদিও আমরা রক্ত-মাংসের মানুষ তবুও আমরা যে যুদ্ধ করছি তা রক্ত-মাংসের যুদ্ধ নয় ।
47010004	সাধারণ মানুষ যে সব অস্ত্রশস্ত্র দিয়ে যুদ্ধ করে আমরা তা দিয়ে যুদ্ধ করছি না , কিন্তু ঈশ্বরের শক্তিতে আমাদের অস্ত্রশস্ত্র দুর্গ পর্যন্ত ভেংগে ফেলতে পারে ।
47010005	আমরা মানুষের মিথ্যা যুক্তি নষ্ট করি এবং ঈশ্বরকে জানবার পথে বাধা হিসাবে যে সব চিন্তা অহংকারে মাথা তুলে দাঁড়ায় তা ধ্বংস করি ; আর মনের প্রত্যেকটি চিন্তাকে বন্দী করে খ্রীষ্টের বাধ্য করি ।
47010006	যখন তোমরা পূর্ণ বাধ্যতায় আসবে তখনও যারা অবাধ্য থাকবে তাদের আমরা শাস্তি দিতে প্রস্তুত হব ।
47010007	তোমরা তো বাইরের চেহারা দেখছ । কেউ যদি নিজেকে খ্রীষ্টের বলে বিশ্বাস করে তবে এটাও তার চিন্তা করা উচিত যে , সে যেমন খ্রীষ্টের তেমনি আমরাও খ্রীষ্টের লোক ।
47010008	প্রভু আমাদের যে অধিকার দিয়েছেন সেই অধিকারের উদ্দেশ্য হল তোমাদের গড়ে তোলা , তোমাদের ক্ষতি করা নয় । যদিও আমি এই অধিকার নিয়ে কিছুটা গর্ব করে থাকি তবুও তার জন্য আমি লজ্জা পাব না ।
47010009	আমার এই কথার জন্য মনে কোরো না যে , আমি চিঠির মধ্য দিয়ে তোমাদের ভয় দেখাচ্ছি ।
47010010	কোন কোন লোক বলে , “ তার চিঠিগুলো মনে দাগ কাটে এবং তা শক্তিশালীও বটে , কিন্তু সে কাছে থাকলে দেখা যায় , সে দুর্বল এবং তার কথা শোনবার মত এমন কিছু নয় । ”
47010011	এই রকম লোক বুঝুক যে , আমরা অনুপস্থিত থেকে আমাদের চিঠির মধ্য দিয়ে যে কথা বলছি , উপস্থিত হলে পর ঠিক তা-ই করব ।
47010012	তোমাদের মধ্যে কেউ কেউ নিজের প্রশংসা করে থাকে । আমরা তাদের দলে নিজেদের ফেলতে বা তাদের সংগে নিজেদের তুলনা করতে সাহস করি না । কি মুর্খ তারা ! কারণ তারা নিজেরা যা ভাল মনে করে তার সংগেই নিজেদের তুলনা করে ও তা দিয়েই নিজেদের বিচার করে ।
47010013	কিন্তু যতটুকু গর্ব করা উচিত তার বাইরে আমরা গর্ব করব না , বরং ঈশ্বর আমাদের কাজের যে সীমানা ঠিক করে দিয়েছেন তার মধ্য থেকেই গর্ব করব ; আর সেই সীমানার মধ্যে তোমরাও আছ ।
47010014	সেইজন্য তোমাদের কথা বলে যখন আমরা গর্ব করি তখন সীমার বাইরে কিছু বলি না । যদি আমরা তোমাদের কাছে না যেতাম তবে আমাদের এই রকম গর্ব করা সীমার বাইরে হত । কিন্তু আমরা খ্রীষ্টের বিষয়ে সুখবর প্রচার করতে করতে তোমাদের কাছেও গিয়েছিলাম ।
47010015	তা ছাড়া অন্যদের কাজ নিয়েও আমরা গর্ব করছি না-যদি করতাম তবে তা সীমার বাইরে হত । আমরা এই আশা করি যে , তোমাদের বিশ্বাস বাড়বার সংগে সংগে আমরা তোমাদের মধ্যে আরও অনেক কাজ করতে পারব ।
47010016	তাতে তোমাদের কাছ থেকে গিয়ে আরও দূরের জায়গাগুলোতেও সুখবর প্রচার করতে পারব । এর ফলে কেউ বলতে পারবে না যে , অন্য লোকে যেখানে কাজ করেছে তাদের সেখানকার কাজের জন্য আমরা গর্ব করছি ।
47010017	কিন্তু শাস্ত্রের কথামত , “ যে গর্ব করে সে প্রভুকে নিয়েই গর্ব করুক ” ;
47010018	কারণ নিজের প্রশংসা করবার দরুন কেউ ভাল বলে প্রমাণিত হয় না , বরং প্রভু যার প্রশংসা করেন সে-ই ভাল বলে প্রমাণিত হয় ।
47011001	আমি চাই তোমরা আমার একটুখানি বোকামি সহ্য কর । অবশ্য তোমরা তো সহ্য করছই ।
47011002	আমি তোমাদের জন্য আমার অন্তরে ঈশ্বরের দেওয়া এক গভীর জ্বালায় জ্বলছি , কারণ আমি মাত্র একজন বরের সংগে , অর্থাৎ খ্রীষ্টের সংগে তোমাদের বিয়ের সম্বন্ধ পাকা করে রেখেছি , যেন সতী কনে হিসাবে তাঁর কাছেই তোমাদের তুলে দিতে পারি ।
47011003	কিন্তু আমার ভয় হচ্ছে যে , সেই সাপ তার দুষ্ট বুদ্ধি খাটিয়ে যেমন হবাকে ভুলিয়েছিল সেইভাবে খ্রীষ্টের প্রতি খাঁটি ও আন্তরিক ভক্তি থেকে কেউ হয়তো তোমাদেরও ভুলিয়ে নিয়ে যাবে ।
47011004	যে যীশুর কথা আমরা প্রচার করেছি কেউ যখন তাঁকে ছাড়া অন্য কোন যীশুর কথা তোমাদের কাছে প্রচার করে , কিম্বা যে পবিত্র আত্মাকে তোমরা পেয়েছ তাঁকে ছাড়া আলাদা কোন রকম আত্মা যখন তোমরা পাও , কিম্বা যে সুখবর তোমরা গ্রহণ করেছ তা থেকে আলাদা কোন রকম সুখবর যখন তোমরা পাও , তখন তো দেখছি খুশী হয়েই সেই সব মেনে নাও ।
47011005	কিন্তু আমার তো মনে হয় না যে , আমি কোন দিক দিয়ে ঐ সব “ বিশেষ ” প্রেরিত্‌দের চেয়ে পিছনে পড়ে আছি ।
47011006	যদিও আমি খুব ভাল করে কথা বলতে পারি না তবুও আমার যথেষ্ট জ্ঞান আছে এবং তা সব রকম ভাবে সব কিছুতেই তোমাদের কাছে প্রকাশ করেছি ।
47011007	ঈশ্বরের দেওয়া সুখবরের কথা আমি বিনামূল্যে তোমাদের কাছে প্রচার করে নিজেকে নীচু করেছি যেন তোমাদের বড় করে দেখাতে পারি । এতে কি আমি পাপ করেছি ?
47011008	তোমাদের সেবা করবার জন্য আমি অন্যান্য মণ্ডলীর কাছ থেকে সাহায্য নিয়েছি , বলতে গেলে তাদের লুটই করেছি ।
47011009	তোমাদের কাছে থাকবার সময়ে যখন আমার অভাব হয়েছিল তখনও আমি কারও বোঝা হই নি , কারণ যে ভাইয়েরা ম্যাসিডোনিয়া থেকে এসেছিল তারাই আমার অভাব পূরণ করেছিল । কোন ব্যাপারেই আমি তোমাদের বোঝা হই নি এবং হবও না ।
47011010	আমার মধ্যে খ্রীষ্টের যে সত্য আছে সেই অনুসারে আমি বলি যে , আখায়া প্রদেশের কোন জায়গাতেই আমার এই গর্ব করা কেউ বন্ধ করতে পারবে না ।
47011011	কেন আমি এই কথা বলছি ? তোমাদের ভালবাসি না বলেই কি ? ঈশ্বর জানেন যে , আমি তোমাদের ভালবাসি ।
47011012	যারা তাদের গর্বের বিষয় নিয়ে নিজেদের আমাদের সমান বলে দেখাতে চায় তারা যেন সেই সুযোগ না পায় সেইজন্যই আমি যা করছি তা করতেই থাকব ।
47011013	আসলে ঐ রকম লোকেরা তো ভণ্ড প্রেরিত্‌এবং ঠগ কর্মচারী । নিজেদের খ্রীষ্টের প্রেরিত্‌বলে দেখাবার উদ্দেশ্যে তারা নিজেদের বদলে ফেলে ।
47011014	এতে আশ্চর্য হবার কিছু নেই , কারণ শয়তানও নিজেকে আলোতে পূর্ণ স্বর্গদূত বলে দেখাবার উদ্দেশ্যে নিজেকে বদলে ফেলে ।
47011015	তাহলে যারা শয়তানের সেবা করে তারা যদি নিজেদের বদলে ফেলে দেখায় যে , তারা ন্যায়ের সেবা করছে তবে তাতে আশ্চর্য হবার কি আছে ? তাদের কাজের যা পাওনা শেষে তারা তা-ই পাবে ।
47011016	আমি আবার বলি , কেউ যেন আমাকে বোকা মনে না করে । অবশ্য যদি তোমরা তা-ই মনে করে থাক তবে বোকা হিসাবেই আমাকে গ্রহণ কর , যেন আমি একটুখানি গর্ব করতে পারি ।
47011017	আমি এখন যা বলছি তা প্রভুর আদেশ মত বলছি না , কিন্তু নিজের সম্বন্ধে গর্ব করতে গিয়ে বোকার মতই বলছি ।
47011018	মানুষ যা নিয়ে গর্ব করে , অনেকেই যখন তা নিয়ে গর্ব করছে তখন আমিও করব না কেন ?
47011019	তোমরা জ্ঞানী বলে খুশী হয়ে বোকাদের সহ্য কর ।
47011020	শুধু তা-ই নয় , যদি কেউ তোমাদের দাস বানায় , তোমাদের সম্পূর্ণ ধ্বংস করে , তোমাদের ফাঁদে ফেলে , তোমাদের মনিব হয়ে দাঁড়ায় কিম্বা তোমাদের গালে চড় মারে , তোমরা সেই সবও সহ্য কর ।
47011021	আমি লজ্জার সংগে স্বীকার করছি যে , এই সব ব্যাপারে আমরা তোমাদের প্রতি দুর্বল ছিলাম । যা নিয়ে অন্যেরা গর্ব করতে সাহস করে আমিও তা নিয়ে গর্ব করতে সাহস করি ; এই কথা আমি বোকার মতই বলছি ।
47011022	যারা গর্ব করে তারা কি ইব্রীয় ? আমিও তা-ই । তারা কি ইস্রায়েলীয় ? আমিও তা-ই । তারা কি অব্রাহামের বংশধর ? আমিও তা-ই ।
47011023	তারা কি খ্রীষ্টের সেবাকারী ? আমি আরও বেশী করে তা-ই । মনে রেখো , আমি মাথা-খারাপ লোকের মত কথা বলছি । খ্রীষ্টের সেবা করতে গিয়ে আমি তাদের চেয়ে অনেক বেশী পরিশ্রম করেছি , আরও অনেক বার জেল খেটেছি , আরও অনেক বার মার খেয়েছি , অনেক বার মৃত্যুর মুখে পড়েছি ।
47011024	যিহূদীদের হাতে পাঁচ বার আমি ঊনচল্লিশ ঘা চাবুক খেয়েছি ,
47011025	বেত দিয়ে তিন বার আমাকে মারা হয়েছে । এক বার আমাকে পাথর মারা হয়েছিল । তিন বার আমার জাহাজ-ডুবি হয়েছিল । একদিন ও একরাত আমি সমুদ্রের জলের মধ্যে ছিলাম ।
47011026	আমি অনেক দেশ ঘুরেছি । বন্যা , ডাকাত , নিজের জাতির লোক এবং অযিহূদীদের দরুন আমি বিপদে পড়েছি । তা ছাড়া শহরে , মরু-এলাকায় , সমুদ্রে এবং ভণ্ড ভাইদের মধ্যেও আমি বিপদে পড়েছি ।
47011027	খ্রীষ্টের সেবা করতে গিয়ে আমি কষ্টের মধ্যেও কঠিন পরিশ্রম করেছি । আমি অনেক রাত জেগেছি , খিদে ও পিপাসায় কষ্ট পেয়েছি , না খেয়ে থেকেছি , ঠাণ্ডায় ও কাপড়-চোপড়ের অভাবে কষ্ট পেয়েছি ।
47011028	বাইরের এই সব ব্যাপার ছাড়াও সব মণ্ডলীগুলোর জন্য রোজই আমার উপর চিন্তার চাপ পড়ছে ।
47011029	কেউ দুর্বল হলে আমি কি তার দুর্বলতার ভাগী হই না ? কারও দরুন কেউ পাপে পড়লে আমি কি অন্তরে জ্বালা বোধ করি না ?
47011030	যদি আমাকে গর্ব করতেই হয় তবে আমি আমার দুর্বলতা নিয়েই গর্ব করব ।
47011031	আমাদের প্রভু যীশু খ্রীষ্টের ঈশ্বর ও পিতা , যিনি চিরকাল গৌরব পাবার যোগ্য , তিনি জানেন আমি মিথ্যা কথা বলছি না ।
47011032	দামেস্কে রাজা আরিতার নিযুক্ত শাসনকর্তা আমাকে ধরবার জন্য দামেস্কীয়দের শহর পাহারা দেবার আদেশ দিয়েছিলেন ।
47011033	কিন্তু দেয়ালের মধ্যে যে জানলা ছিল তার মধ্য দিয়ে আমাকে ঝুড়িতে করে নামিয়ে দেওয়া হয়েছিল , আর এইভাবেই আমি তাঁর হাত থেকে পালিয়ে গিয়েছিলাম ।
47012001	আমাকে আরও একটু গর্ব করতে হচ্ছে । যদিও তাতে কোন লাভ নেই তবুও প্রভু যে সব দর্শন আমাকে দেখিয়েছেন এবং যা কিছু আমার কাছে প্রকাশ করেছেন সেই বিষয়ে আমি এখন বলব ।
47012002	খ্রীষ্টে বিশ্বাসী একজন লোককে আমি চিনি । চৌদ্দ বছর আগে স্বর্গ পর্যন্ত তাকে তুলে নেওয়া হয়েছিল । তখন সে তার দেহের মধ্যে ছিল কি ছিল না তা আমি জানি না , ঈশ্বর জানেন ।
47012003	আমি জানি যে , সেই লোককে পরমদেশে তুলে নেওয়া হয়েছিল । সে এমন কথা শুনেছিল যা ভাষায় প্রকাশ করা যায় না এবং মানুষকে তা বলতে দেওয়াও হয় না । তখন সে তার দেহের মধ্যে ছিল কি ছিল না তা আমি জানি না , ঈশ্বর জানেন ।
47012004	
47012005	এই লোকের সম্বন্ধে আমি গর্ব করব , কিন্তু আমার নিজের সম্বন্ধে গর্ব করব না , কেবল আমার দুর্বলতার বিষয়ে করব ।
47012006	অবশ্য যদি আমি গর্ব করতে চাই তবে বোকামি করব না , কারণ আমি সত্যি কথাই বলব । তবুও আমি গর্ব করব না , কারণ আমার কাজ দেখে বা আমার কথা শুনে লোকে আমাকে যা মনে করে তার চেয়ে বেশী যেন কেউ আমাকে মনে না করে ।
47012007	অনেক কিছু আমার কাছে প্রকাশিত হয়েছে বলে আমি যেন অহংকারী না হই , সেই উদ্দেশ্যে আমাকে কষ্ট দেবার জন্য আমার দেহে একটা কাঁটা , অর্থাৎ শয়তানের দূত দেওয়া হয়েছিল ।
47012008	প্রভুকে আমি তিন বার অনুরোধ করেছিলাম যেন তিনি আমার কাছ থেকে তা দূর করেন ।
47012009	কিন্তু তিনি আমাকে বললেন , “ আমার দয়াই তোমার পক্ষে যথেষ্ট , কারণ দুর্বলতার মধ্য দিয়েই আমার শক্তি সম্পূর্ণভাবে প্রকাশিত হয় । ” সেইজন্য আমার দুর্বলতা সম্বন্ধে আমি খুব খুশী হয়েই গর্ব করব , যেন খ্রীষ্টের শক্তি আমার উপর থাকে ।
47012010	তাই খ্রীষ্টের জন্য দুর্বলতায় , অপমানে , যন্ত্রণায় , অত্যাচারে এবং অসুবিধা-ভোগে আমি সন্তুষ্ট , কারণ যখন আমি দুর্বল তখনই আমি শক্তিশালী ।
47012011	আমি বোকা হয়েছি বটে , কিন্তু তোমরাই আমাকে তা হতে বাধ্য করেছ , কারণ তোমাদেরই উচিত ছিল আমার প্রশংসা করা । যদিও আমি কিছুই নই তবুও তোমাদের ঐ “ বিশেষ ” প্রেরিত্‌দের চেয়ে কোনমতেই ছোট নই ।
47012012	অনেক ধৈর্যের সংগে তোমাদের মধ্যে নানা রকম মহৎ ও আশ্চর্য কাজ করে আমি নিজেকে একজন প্রেরিত্‌বলে প্রমাণ করেছি ।
47012013	অন্যান্য মণ্ডলীর চেয়ে তোমরা কোন দিক দিয়েই ছোট নও ; কেবল একটা বিষয়ে তোমরা ছোট , আর তা হল এই যে , আমি তোমাদের বোঝা হই নি । এই ভুলের জন্য আমাকে ক্ষমা কর ।
47012014	আমি এখন এই তৃতীয় বার তোমাদের কাছে যাবার জন্য প্রস্তুত হয়ে আছি । আমি তোমাদের বোঝা হব না , কারণ আমি তোমাদের কোন কিছু পেতে চাই না , তোমাদের পেতে চাই । ছেলেমেয়েরা যে তাদের বাপ-মায়ের জন্য টাকা-পয়সা জমাবে তা নয় বরং ছেলেমেয়েদের জন্য টাকা-পয়সা জমানো বাপ-মায়েরই উচিত ।
47012015	আমি খুব খুশী হয়েই তোমাদের জন্য আমার সব কিছু খরচ করব এবং নিজেকেও দিয়ে দেব । যদি আমি তোমাদের বেশী ভালবাসি তবে কি তোমরা আমাকে কম ভালবাসবে ?
47012016	যাহোক , আমি তোমাদের বোঝা হই নি , কিন্তু হয়তো কেউ তাতে বলবে যে , আমি চালাক বলে ছলনা করে তোমাদের ভুলিয়েছি ।
47012017	আমি যাদের তোমাদের কাছে পাঠিয়েছিলাম তাদের কারও দ্বারা কি তোমাদের ঠকিয়েছি ?
47012018	আমি তীতকে যাবার জন্য অনুরোধ করেছিলাম , আর তাঁর সংগে সেই ভাইকেও পাঠিয়েছিলাম । তীত কি তোমাদের ঠকিয়েছেন ? কখনও না । আমি আর তীত কি একই মনোভাব নিয়ে একইভাবে কাজ করি নি ?
47012019	তোমাদের কি মনে হয় যে , এই চিঠির মধ্য দিয়ে আমরা তোমাদের কাছে নিজেদের পক্ষে কথা বলছি ? খ্রীষ্টের সংগে যুক্ত হয়ে আমরা ঈশ্বরের সামনে কথা বলছি । প্রিয় বন্ধুরা , তোমাদের গড়ে তুলবার জন্যই আমরা এই সব বলছি ।
47012020	আমার ভয় হচ্ছে , আমি যখন তোমাদের কাছে আসব তখন আমি তোমাদের যে রকম দেখতে চাই হয়তো সেই রকম দেখতে পাব না , আর তোমরাও আমাকে যে রকম দেখতে চাও সেই রকম দেখতে পাবে না । আমার ভয় হচ্ছে , তোমাদের মধ্যে ঝগড়া , হিংসা , মেজাজ দেখানো , দলাদলি , নিন্দা , পরের কথা নিয়ে আলোচনা , অহংকার এবং গোলমাল থাকবে ।
47012021	আমার ভয় হচ্ছে যে , আমি যখন আবার তোমাদের কাছে যাব তখন আমার ঈশ্বর তোমাদের সামনে আমাকে লজ্জা দেবেন , আর যারা আগে পাপ করেছিল অথচ তাদের অশুচিতা , ব্যভিচার ও লমপটতা থেকে মন ফিরায় নি , তাদের অনেকের জন্য আমি দুঃখ পাব ।
47013001	আমি এই তৃতীয় বার তোমাদের কাছে আসছি । শাস্ত্রে লেখা আছে , “ দুই বা তিনজন সাক্ষীর কথায় এই সব বিষয় সত্যি বলে প্রমাণিত হয় । ”
47013002	দ্বিতীয় বার আমি যখন তোমাদের কাছে ছিলাম তখন যারা আগে পাপ করেছিল তাদের এবং অন্যান্য সবাইকে আমি সাবধান করেছিলাম । এখন আমি উপস্থিত না থেকেও আবার তোমাদের সাবধান করে বলছি যে , আমি যখন আবার আসব তখন কাউকেই রেহাই দেব না ,
47013003	কারণ খ্রীষ্ট যে আমার মধ্য দিয়ে কথা বলছেন তার প্রমাণ তোমরা চাইছ । তিনি তোমাদের ব্যাপারে দুর্বল নন , বরং তাঁর শক্তি তিনি তোমাদের মধ্যে দেখান ।
47013004	তাঁকে দুর্বল অবস্থায় ক্রুশে দেওয়া হয়েছিল বটে , কিন্তু ঈশ্বরের শক্তিতে তিনি জীবিত আছেন । আমরা তাঁর সংগে যুক্ত হয়ে দুর্বল হয়েছি , কিন্তু তোমাদের জন্য ঈশ্বরের শক্তিতে তাঁর সংগে আমরা জীবিত থাকব ।
47013005	তোমরা নিজেদের পরীক্ষা করে দেখ তোমরা সত্যি করে খ্রীষ্টকে বিশ্বাস করেছ কি না । তোমরা নিজেদের যাচাই করে দেখ । তোমরা কি বোঝ না যে , খ্রীষ্ট যীশু তোমাদের অন্তরে আছেন ? অবশ্য যাচাই করবার ফলে তোমরা যদি অখাঁটি বলে ধরা না পড় ।
47013006	কিন্তু আমি আশা করি তোমরা বুঝতে পারবে যে , আমরা খাঁটি বলে প্রমাণিত হয়েছি ।
47013007	আমরা ঈশ্বরের কাছে প্রার্থনা করি যেন তোমরা কোন মন্দ কাজ না কর । অন্যেরা যাতে আমাদের খাঁটি বলে মনে করে সেইজন্যই যে আমরা এটা চাইছি তা নয় । আমরা চাই , তারা আমাদের খাঁটি বলে মনে না করলেও তোমরা যেন যা ভাল তা-ই কর ।
47013008	সত্যের বিরুদ্ধে আমাদের কোন ক্ষমতা নেই কিন্তু সত্যের পক্ষে আছে ।
47013009	যখন আমরা দুর্বল হই আর তোমরা বলবান হও তখন আমরা আনন্দিত হই । আর আমরা প্রার্থনা করি যেন তোমরা সব কিছু শুধ্‌রে নিয়ে পূর্ণতার দিকে এগিয়ে যাও ।
47013010	এইজন্য আমার অনুপস্থিত থাকবার সময়েই আমি তোমাদের কাছে এই সব লিখছি , যেন উপস্থিত হলে পর প্রভু আমাকে যে অধিকার দিয়েছেন তা কঠিনভাবে ব্যবহার করতে না হয় । সেই অধিকারের উদ্দেশ্য হল তোমাদের গড়ে তোলা , তোমাদের ক্ষতি করা নয় ।
47013011	ভাইয়েরা , এবার বিদায় । তোমরা তোমাদের সব কিছু শুধ্‌রে নিয়ে পূর্ণতার দিকে এগিয়ে যাও । আমার কথায় মনোযোগ দাও , তোমাদের একই মনোভাব হোক , আর তোমরা শান্তিতে থাক । তাহলে ভালবাসা ও শান্তির ঈশ্বর তোমাদের সংগে থাকবেন ।
47013012	ভালবাসার মনোভাব নিয়ে তোমরা একে অন্যকে শুভেচ্ছা জানায়ো ।
47013013	ঈশ্বরের সব লোকেরা তোমাদের শুভেচ্ছা জানাচ্ছে ।
47013014	আমাদের প্রভু যীশু খ্রীষ্টের দয়া , ঈশ্বরের ভালবাসা এবং পবিত্র আত্মার যোগাযোগ-সম্বন্ধ তোমাদের সকলের অন্তরে থাকুক ।
48001001	আমি পৌল খ্রীষ্টের একজন প্রেরিত্‌ । এই প্রেরিত্‌-পদ কোন মানুষের কাছ থেকে বা কোন মানুষের মধ্য দিয়ে আমি পাই নি , বরং যীশু খ্রীষ্ট এবং পিতা ঈশ্বর , যিনি খ্রীষ্টকে মৃত্যু থেকে জীবিত করে তুলেছিলেন , তাঁদের মধ্য দিয়েই আমি তা পেয়েছি ।
48001002	আমি এবং আমার সংগে যে সব বিশ্বাসী ভাইয়েরা আছেন , আমরা সবাই গালাতিয়া মণ্ডলীগুলোর কাছে লিখছি ।
48001003	আমাদের পিতা ঈশ্বর এবং প্রভু যীশু খ্রীষ্ট তোমাদের দয়া করুন ও শান্তি দান করুন ।
48001004	আমাদের ঈশ্বর ও পিতার ইচ্ছামত খ্রীষ্ট আমাদের পাপের জন্য নিজের জীবন দিয়েছিলেন , যেন তিনি এখনকার এই মন্দ জগতের হাত থেকে আমাদের রক্ষা করতে পারেন ।
48001005	চিরকাল ঈশ্বরের গৌরব হোক । আমেন ।
48001006	খ্রীষ্টের দয়াতে যিনি তাঁর নিজের লোক হবার জন্য তোমাদের ডেকেছিলেন , তোমরা এত তাড়াতাড়ি তাঁকে ছেড়ে দিয়ে অন্য রকম সুখবরের দিকে ঝুঁকে পড়েছ দেখে আমি আশ্চর্য হচ্ছি ।
48001007	আসলে ওটা তো কোন সুখবরই নয় । তবুও কিছু লোক আছে যারা তোমাদের স্থির থাকতে দিচ্ছে না , আর খ্রীষ্টের বিষয়ে সুখবর বদলাতে চাইছে ।
48001008	কিন্তু যে সুখবর আমরা তোমাদের কাছে প্রচার করেছি তা থেকে আলাদা কোন সুখবর যদি তোমাদের কাছে প্রচার করা হয় , তা আমরা নিজেরাই করি বা কোন স্বর্গদূতই করেন , তবে তার উপর অভিশাপ পড়ুক ।
48001009	আমি যেমন আগেও বলেছি তেমনি এখন আবার বলছি , যে সুখবর তোমরা গ্রহণ করেছ তা থেকে আলাদা কোন সুখবর যদি কেউ প্রচার করে তবে তার উপর অভিশাপ পড়ুক ।
48001010	আমি এতে কার প্রশংসা পাবার চেষ্টা করছি , মানুষের না ঈশ্বরের ? না কি মানুষকে সন্তুষ্ট করবার চেষ্টা করছি ? আমি যদি এখনও মানুষকে সন্তুষ্ট করতে চেষ্টা করি তবে তো আমি খ্রীষ্টের দাস নই ।
48001011	ভাইয়েরা , আমি তোমাদের জানাচ্ছি , আমি যে সুখবর প্রচার করেছি তা কোন মানুষের বানানো কথা নয় ।
48001012	আমি কোন লোকের কাছ থেকে তা পাই নি বা কেউ আমাকে তা শেখায় নি , বরং যীশু খ্রীষ্ট নিজেই আমার কাছে তা প্রকাশ করেছিলেন ।
48001013	যিহূদী ধর্ম পালন করবার সময় কিভাবে আমি জীবন কাটাতাম তা তো তোমরা শুনেছ । আর তোমরা এও শুনেছ যে , কি ভীষণ ভাবে আমি ঈশ্বরের মণ্ডলীর উপরে অত্যাচার করতাম ও তা ধ্বংস করবার চেষ্টা করতাম ।
48001014	আমার বয়সের অনেক যিহূদীর চেয়েও আমি সেই ধর্মে অনেক দূর এগিয়ে যাচ্ছিলাম । এছাড়া আমার পূর্বপুরুষদের কাছ থেকে যে সব নিয়ম চলে আসছে সেই বিষয়েও আমি খুবই উৎসাহী ছিলাম ।
48001015	কিন্তু ঈশ্বর আমার জন্মের সময় থেকেই আমাকে নিযুক্ত করে রেখেছিলেন এবং তাঁরই দয়ায় প্রেরিত্‌হবার জন্য তিনি আমাকে ডেকেছিলেন ।
48001016	আমি যেন অযিহূদীদের কাছে খ্রীষ্টের বিষয়ে সুখবর প্রচার করি , এইজন্য ঈশ্বর যখন তাঁর ইচ্ছা অনুসারে তাঁর পুুত্রকে আমার কাছে প্রকাশ করলেন তখন আমি কোন লোকের সংগে পরামর্শ করি নি ।
48001017	এমন কি , যাঁরা আমার আগে প্রেরিত্‌হয়েছিলেন আমি যিরূশালেমে তাঁদের কাছেও যাই নি । আমি তখন আরব দেশে চলে গিয়েছিলাম এবং পরে আবার দামেস্ক শহরে ফিরে এসেছিলাম ।
48001018	এর তিন বছর পরে আমি প্রথম বার পিতরের সংগে দেখা করবার জন্য যিরূশালেমে গিয়েছিলাম , আর সেখানে তাঁর সংগে পনেরো দিন ছিলাম ।
48001019	তখন প্রভুর ভাই যাকোব ছাড়া অন্য কোন প্রেরিতের সংগে আমার দেখা হয় নি ।
48001020	ঈশ্বর সাক্ষী যে , আমি তোমাদের কাছে যা লিখছি তার কিছুই মিথ্যা নয় ।
48001021	তারপর আমি সিরিয়া ও কিলিকিয়ার মধ্যে ভিন্ন ভিন্ন জায়গায় গিয়েছিলাম ।
48001022	যিহূদিয়ার খ্রীষ্টীয় মণ্ডলীগুলো আমাকে চিনত না ।
48001023	তারা কেবল এই কথা শুনেছিল , “ যে লোক আমাদের উপর অত্যাচার করত সে এখন খ্রীষ্টের উপর বিশ্বাসের কথা প্রচার করছে , অথচ তা সে আগে ধ্বংস করতে চেয়েছিল । ”
48001024	আর তারা আমার দরুন ঈশ্বরের গৌরব করতে লাগল ।
48002001	চৌদ্দ বছর পরে আমি বার্ণবার সংগে আবার যিরূশালেমে গেলাম , আর তীতকেও সংগে নিলাম ।
48002002	ঈশ্বরের ইচ্ছা প্রকাশিত হবার পরে আমি সেখানে গেলাম । যে সুখবর আমি অযিহূদীদের কাছে প্রচার করে থাকি তা বললাম । মণ্ডলীর গণ্যমান্য লোকদের কাছে সেই সব গোপনেই বললাম , কারণ আমার ভয় হচ্ছিল যে , হয়তো আমি অনর্থক পরিশ্রম করছি বা করেছি ।
48002003	কিন্তু অযিহূদী হলেও আমার সংগী তীতকে সুন্নত করাবার জন্য বাধ্য করা হয় নি ।
48002004	কয়েকজন ভণ্ড ভাই গোপনে ঢুকে পড়বার দরুন কথাটা উঠেছিল । খ্রীষ্ট যীশুর উপর বিশ্বাসী হিসাবে আমাদের যে স্বাধীনতা আছে সেই স্বাধীনতার দোষ ধরবার জন্যই এরা গোপনে ঢুকেছিল যেন আমাদের দাস বানাতে পারে ।
48002005	কিন্তু সুখবরের সত্য যেন তোমাদের জন্য রক্ষা করতে পারি তাই এক মুহুর্তের জন্যও আমরা তাদের কথা মেনে নিই নি ।
48002006	মণ্ডলীর গণ্যমান্য লোকেরা সুখবরের বিষয়ে নতুন কোন কিছুই আমাকে জানান নি । আসলে তাঁরা যা-ই হন না কেন তাতে আমার কিছুই যায় আসে না । ঈশ্বর বাইরের চেহারা দেখে বিচার করেন না ।
48002007	যাহোক , তাঁরা দেখলেন , যিহূদীদের কাছে সুখবর প্রচার করবার ভার যেমন পিতরের উপর দেওয়া হয়েছিল , তেমনি অযিহূদীদের কাছে সুখবর প্রচার করবার ভার ঈশ্বর আমার উপর দিয়েছেন ।
48002008	তাঁরা এটা দেখতে পেলেন , কারণ যিহূদীদের কাছে পিতরের প্রেরিত্‌-কাজের পিছনে যিনি ছিলেন সেই ঈশ্বর অযিহূদীদের কাছে আমার প্রেরিত্‌-কাজের পিছনেও ছিলেন ।
48002009	সেই গণ্যমান্য লোকেরা , অর্থাৎ যাকোব , পিতর ও যোহন এই সব দেখে বুঝতে পেরেছিলেন যে , আমি ঈশ্বরের কাছ থেকে বিশেষ দয়া পেয়েছি । তাঁদের ও আমাদের মধ্যে যে যোগাযোগ-সম্বন্ধ আছে তা দেখাবার জন্য তাঁরা আমার ও বার্ণবার সংগে ডান হাত মিলালেন । তাঁরা রাজী হলেন যে , আমরা অযিহূদীদের কাছে যাব এবং তাঁরা নিজেরা যিহূদীদের কাছে যাবেন ।
48002010	তাঁদের একটা মাত্র অনুরোধ ছিল যে , আমরা যেন গরীবদের কথা মনে রাখি ; অবশ্য আমারও সেই আগ্রহ ছিল ।
48002011	পিতর যখন সিরিয়া দেশের আন্তিয়খিয়াতে আসলেন তখন তাঁর মুখের উপরেই আমি আপত্তি জানালাম , কারণ তিনি অন্যায় করেছিলেন ।
48002012	বিশ্বাসী যিহূদীদের যে দলটি অযিহূদীদের সুন্নত করাবার উপর জোর দেয় , তাদের কয়েকজন যাকোবের কাছ থেকে আসবার আগে পিতর অযিহূদীদের সংগে খাওয়া-দাওয়া করতেন । কিন্তু যখন সেই দলের লোকেরা আসল তখন তিনি তাদের ভয়ে অযিহূদীদের সংগ ছেড়ে দিয়ে নিজেকে আলাদা করে নিলেন ।
48002013	আন্তিয়খিয়ার অন্যান্য বিশ্বাসী যিহূদীরাও পিতরের সংগে এই ভণ্ডামিতে যোগ দিয়েছিল । এমন কি , বার্ণবাও তাদের ভণ্ডামির দরুন ভুল পথে পা বাড়িয়েছিলেন ।
48002014	কিন্তু আমি যখন দেখলাম যে , সুখবরের সত্যের সংগে তাদের কাজের কোন মিল নেই তখন আমি সবার সামনে পিতরকে বললাম , “ আপনি যিহূদী হয়েও যখন যিহূদীদের মত না চলে অযিহূদীদের মত চলেছেন তখন কেমন করে অযিহূদীদের যিহূদীদের মত চলতে বাধ্য করছেন ?
48002015	“ আমরা যিহূদী , পাপী অযিহূদী হয়ে জন্মগ্রহণ করি নি ।
48002016	কিন্তু তবুও আমরা এই কথা জানি যে , আইন-কানুন পালনের জন্য ঈশ্বর মানুষকে নির্দোষ বলে গ্রহণ করেন না , বরং যীশু খ্রীষ্টের উপর বিশ্বাসের জন্যই তা করেন । সেইজন্য আমরাও খ্রীষ্ট যীশুর উপর বিশ্বাস করেছি , যেন আইন-কানুন পালনের জন্য নয় বরং খ্রীষ্টের উপর বিশ্বাসের জন্যই আমাদের নির্দোষ বলে গ্রহণ করা হয় ; কারণ আইন-কানুন পালন করবার ফলে কাউকেই নির্দোষ বলে গ্রহণ করা হবে না ।
48002017	“ খ্রীষ্টের মধ্য দিয়ে নির্দোষ বলে ঈশ্বরের গ্রহণযোগ্য হবার চেষ্টায় যদি দেখা যায় , অযিহূদীদের মত আমরাও পাপী , তাহলে তার মানে কি এই যে , খ্রীষ্ট পাপের সেবা করেন ? কখনও না ।
48002018	যে জিনিস আমি ভেংগে ফেলেছি তা যদি আমি আবার তৈরী করি তবে তো আমি নিজেই নিজেকে দোষী বলে প্রমাণ করি ।
48002019	আইন-কানুনের দাবি-দাওয়ার কাছে আইন-কানুন দ্বারাই আমার মৃত্যু হয়েছে যেন আমি ঈশ্বরের জন্য বেঁচে থাকতে পারি ।
48002020	আমাকে খ্রীষ্টের সংগে ক্রুশে দেওয়া হয়েছে । তাই আমি আর জীবিত নই , খ্রীষ্টই আমার মধ্যে জীবিত আছেন । এখন এই দেহে আমি যে জীবন কাটাচ্ছি তা ঈশ্বরের পুত্রের উপর বিশ্বাসের মধ্য দিয়েই কাটাচ্ছি । তিনি আমাকে ভালবেসে আমার জন্য নিজেকে দান করেছিলেন ।
48002021	ঈশ্বরের এই দয়াকে আমি বাতিল করব না , কারণ মানুষ যদি আইন-কানুন পালনের মধ্য দিয়েই ঈশ্বরের গ্রহণযোগ্য হতে পারে তবে খ্রীষ্ট মিথ্যাই মরেছিলেন । ”
48003001	ওহে অবুঝ গালাতীয়েরা ! কে তোমাদের যাদু করেছে ? তোমাদের কাছে তো স্পষ্টভাবেই প্রচার করা হয়েছে যে , যীশু খ্রীষ্টকে ক্রুশে দেওয়া হয়েছিল ।
48003002	আমি কেবল তোমাদের কাছ থেকে জানতে চাই , তোমরা আইন-কানুন পালন করে কি পবিত্র আত্মাকে পেয়েছিলে , না সুখবর শুনে বিশ্বাস করে পেয়েছিলে ?
48003003	তোমরা কি এতই অবুঝ ? পবিত্র আত্মার মধ্য দিয়ে নতুন জীবন আরম্ভ করে কি এখন নিজের চেষ্টায় পূর্ণতা লাভ করতে যাচ্ছ ?
48003004	তোমরা কি মিথ্যাই এত দুঃখভোগ করেছ ? আমি আশা করি তোমাদের সেই দুঃখভোগ অনর্থক হয় নি ।
48003005	ঈশ্বর কেন তোমাদের পবিত্র আত্মা দিয়েছেন এবং তোমাদের মধ্যে এত আশ্চর্য কাজ করছেন তা ভেবে দেখ । তোমরা আইন-কানুন পালন করছ বলেই কি তিনি এই সব করছেন , নাকি সুখবর শুনে বিশ্বাস করেছ বলে করছেন ?
48003006	অব্রাহামের কথা ভেবে দেখ । পবিত্র শাস্ত্রে লেখা আছে , “ অব্রাহাম ঈশ্বরের কথা বিশ্বাস করলেন আর ঈশ্বর সেইজন্য তাঁকে নির্দোষ বলে গ্রহণ করলেন । ”
48003007	এইজন্য তোমরা এই কথা জেনো , যারা ঈশ্বরকে বিশ্বাস করে কেবল তারাই অব্রাহামের বংশধর ।
48003008	পবিত্র শাস্ত্রে আগেই লেখা হয়েছিল , বিশ্বাসের জন্যই ঈশ্বর অযিহূদীদের নির্দোষ বলে গ্রহণ করবেন । অব্রাহামের কাছে এই কথা বলে আগেই সুখবর জানানো হয়েছিল , “ তোমার মধ্য দিয়েই সব জাতি আশীর্বাদ পাবে । ”
48003009	তাহলে দেখা যায় , ঈশ্বরকে বিশ্বাস করে অব্রাহাম যেমন আশীর্বাদ পেয়েছিলেন ঠিক তেমনি তাঁর পর থেকে যারা ঈশ্বরকে বিশ্বাস করছে তারাও সেই আশীর্বাদ পাচ্ছে ।
48003010	পবিত্র শাস্ত্রে লেখা আছে , “ সেই লোক অভিশপ্ত , যে আইন-কানুনে লেখা প্রত্যেকটি কথা পালন করে না । ” তাহলে দেখা যায় , যারা আইন-কানুন পালন করবার উপর নির্ভর করে তাদের সকলের উপরে এই অভিশাপ রয়েছে ।
48003011	তা ছাড়া এটাও পরিষ্কার দেখা যাচ্ছে যে , আইন-কানুন পালন করবার জন্য ঈশ্বর কাউকে নির্দোষ বলে গ্রহণ করেন না , কারণ পবিত্র শাস্ত্রের কথামত , “ যাকে নির্দোষ বলে গ্রহণ করা হয় সে বিশ্বাসের মধ্য দিয়েই জীবন পাবে । ” বিশ্বাসের সংগে আইন-কানুনের কোন সম্বন্ধ নেই ।
48003012	আইন-কানুন বরং বলে , “ যে লোক আইন-কানুন মতে চলে সে তার মধ্য দিয়েই জীবন পাবে । ”
48003013	আইন-কানুন অমান্য করবার দরুন যে অভিশাপ আমাদের উপর ছিল , খ্রীষ্ট সেই অভিশাপ নিজের উপর নিয়ে আমাদের মুক্ত করেছেন । পবিত্র শাস্ত্রে এই কথা লেখা আছে , “ যাকে গাছে টাংগানো হয় সে অভিশপ্ত । ”
48003014	ঈশ্বর অব্রাহামকে যে আশীর্বাদ করেছিলেন সেই আশীর্বাদ খ্রীষ্ট যীশুর মধ্য দিয়ে যেন অযিহূদীরাও পেতে পারে , আর যেন আমরা বিশ্বাসের মধ্য দিয়ে প্রতিজ্ঞা-করা পবিত্র আত্মাকে পেতে পারি , সেইজন্যই খ্রীষ্ট সেই অভিশাপ নিজের উপর নিয়েছিলেন ।
48003015	ভাইয়েরা , আমি একটা সাধারণ কথা দিয়ে বিষয়টা বুঝাচ্ছি । একবার যখন মানুষের মধ্যে কোন চুক্তি পাকা করে ফেলা হয় তখন সেই চুক্তি কেউ বাতিল করতে পারে না বা তার সংগে কিছু যোগও দিতে পারে না ।
48003016	অব্রাহাম ও তাঁর বংশের কাছে ঈশ্বর প্রতিজ্ঞা করেছিলেন । পবিত্র শাস্ত্র বলে নি , “ বংশগুলোর কাছে , ” অর্থাৎ অনেক বংশের কাছে , বরং বলেছে , “ তোমার বংশের কাছে , ” অর্থাৎ একটি বংশের কাছে , আর সেই বংশের বংশধর হলেন খ্রীষ্ট ।
48003017	আমার কথার মানে হল , ঈশ্বর অব্রাহামের সময়ে একটা প্রতিজ্ঞাপুর্ণ ব্যবস্থা স্থাপন করেছিলেন । তার চারশো ত্রিশ বছর পরে আইন-কানুন দেওয়া হয়েছিল , কিন্তু তাতে আগের সেই ব্যবস্থা বাতিল হয়ে গেল না ; কাজেই তার প্রতিজ্ঞা টিকেই রইল ।
48003018	ঈশ্বরের আশীর্বাদ পাওয়া যদি আইন-কানুন পালনের উপর নির্ভর করে তাহলে তো আর প্রতিজ্ঞার উপর তা নির্ভর করছে না । কিন্তু ঈশ্বর দয়া করে একটা প্রতিজ্ঞার মধ্য দিয়ে অব্রাহামকে আশীর্বাদ করেছিলেন ।
48003019	তাহলে আইন-কানুন কেন দেওয়া হয়েছিল ? মানুষ পাপ করতে থাকবার দরুন ঈশ্বরের প্রতিজ্ঞার সংগে আইন-কানুন যুক্ত করা হয়েছিল । যাঁর বিষয় ঈশ্বর প্রতিজ্ঞা করেছিলেন অব্রাহামের সেই বংশধর না আসা পর্যন্ত বহাল থাকবার জন্যই আইন-কানুন দেওয়া হয়েছিল । স্বর্গদূতদের মধ্য দিয়ে একজন মধ্যস্থের দ্বারা এই আইন-কানুন বহাল করা হয়েছিল ।
48003020	কিন্তু কেবল একজন থাকলে মধ্যস্থের দরকার হয় না ; আর ঈশ্বর মাত্র একজনই ।
48003021	তাহলে আইন-কানুন কি ঈশ্বরের প্রতিজ্ঞাগুলোর বিরুদ্ধে ? নিশ্চয়ই না । ঈশ্বর যদি এমন আইন-কানুন দিতেন যা জীবন দিতে পারে তবে তা পালনের দ্বারা নিশ্চয় মানুষ ঈশ্বরের গ্রহণযোগ্য হত ।
48003022	কিন্তু পবিত্র শাস্ত্র সব মানুষকেই পাপের জন্য দোষী বলে স্থির করেছে , যেন যীশু খ্রীষ্টের উপর যারা বিশ্বাস করে তারা তাদের সেই বিশ্বাসের ফলে প্রতিজ্ঞা-করা আশীর্বাদ পেতে পারে ।
48003023	বিশ্বাস আসবার আগে আইন-কানুন আমাদের পাহারা দিয়ে রেখেছিল এবং যতদিন না বিশ্বাস প্রকাশিত হল ততদিন পর্যন্ত আমাদের বন্দী করে রেখেছিল ।
48003024	তাহলে দেখা যায় , খ্রীষ্টের কাছে পৌঁছে দেবার জন্য এই আইন-কানুনই আমাদের পরিচালনাকারী , যেন বিশ্বাসের মধ্য দিয়ে আমাদের নির্দোষ বলে গ্রহণ করা হয় ।
48003025	কিন্তু এখন বিশ্বাস এসেছে বলে আমরা আর আইন-কানুনের পরিচালনার অধীন নই ।
48003026	খ্রীষ্ট যীশুর উপর বিশ্বাসের মধ্য দিয়ে তোমরা সবাই ঈশ্বরের সন্তান হয়েছ ,
48003027	কারণ তোমাদের যাদের খ্রীষ্টের মধ্যে বাপ্তিস্ম হয়েছে , তোমরা কাপড়ের মত করে খ্রীষ্টকে দিয়ে নিজেদের ঢেকে ফেলেছ ।
48003028	যিহূদী ও অযিহূদীর মধ্যে , দাস ও স্বাধীন লোকের মধ্যে , স্ত্রীলোক ও পুরুষের মধ্যে কোন তফাৎ নেই , কারণ খ্রীষ্ট যীশুর সংগে যুক্ত হয়ে তোমরা সবাই এক হয়েছ ।
48003029	তোমরা যখন খ্রীষ্টের হয়েছ তখন অব্রাহামের বংশধরও হয়েছ । আর ঈশ্বর যা দেবার প্রতিজ্ঞা অব্রাহামের কাছে করেছিলেন তোমরাও সেই সবের অধিকারী হয়েছ ।
48004001	আমার কথার অর্থ এই-বাবার সব কিছুর উপর সন্তানের অধিকার থাকলেও যতদিন সে নাবালক থাকে ততদিন তার এবং দাসের মধ্যে কোন তফাৎ থাকে না ।
48004002	তার বাবা যে সময় ঠিক করে দেন সেই সময় পর্যন্ত তাকে অভিভাবক ও ভারপ্রাপ্ত লোকদের অধীনে থাকতে হয় ।
48004003	সেই একইভাবে আমরাও যখন ছোট ছিলাম তখন জগতের নানা রীতিনীতির দাস ছিলাম ।
48004004	কিন্তু সময় পূর্ণ হলে পর ঈশ্বর তাঁর পুত্রকে পাঠিয়ে দিলেন । সেই পুত্র স্ত্রীলোকের গর্ভে জন্মগ্রহণ করলেন এবং আইন-কানুনের অধীনে জীবন কাটালেন ,
48004005	যেন আইন-কানুনের অধীনে থাকা লোকদের তিনি মুক্ত করতে পারেন , আর ঈশ্বরের সন্তান হিসাবে আমাদের গ্রহণ করতে পারেন ।
48004006	তোমরা সন্তান বলেই ঈশ্বর তাঁর পুত্রের আত্মাকে তোমাদের অন্তরে থাকবার জন্য পাঠিয়ে দিয়েছেন । সেই আত্মা ঈশ্বরকে আব্বা , অর্থাৎ পিতা বলে ডাকেন ।
48004007	ফলে তোমরা আর দাস নও বরং সন্তান । যদি তোমরা সন্তানই হয়ে থাক তবে ঈশ্বর যা দেবেন বলে প্রতিজ্ঞা করেছেন তোমরা তার অধিকারী ।
48004008	আগে যখন তোমরা ঈশ্বরকে চিনতে না তখন তোমরা যাদের সেবা করতে তারা আসলে কোন দেবতাই নয় ।
48004009	কিন্তু এখন তোমরা ঈশ্বরকে চিনেছ ; তার চেয়ে বরং এই কথা বললে ঠিক হবে যে , ঈশ্বরই তোমাদের চিনেছেন । তাহলে কেমন করে তোমরা আবার জগতের সেই নানা দুর্বল ও নিষ্ফল রীতিনীতির দিকে ফিরছ ? তোমরা কি আবার সেই সবের দাস হতে চাইছ ?
48004010	তোমরা বিশেষ বিশেষ দিন , মাস , ঋতু ও বছর পালন করছ ।
48004011	তোমাদের জন্য আমার এই ভয় হচ্ছে যে , তোমাদের মধ্যে হয়তো আমি মিথ্যাই পরিশ্রম করেছি ।
48004012	ভাইয়েরা , আমি তোমাদের অনুরোধ করছি , তোমরা আমার মত হও , কারণ আমিও তোমাদের মত হয়েছি । তোমরা আমার উপর কোন অন্যায় কর নি ।
48004013	তোমরা জান যে , আমার শরীর অসুস্থ ছিল বলে আমি প্রথম বার তোমাদের কাছে সুখবর প্রচার করবার সুযোগ পেয়েছিলাম ।
48004014	আমার অসুস্থতা যদিও তোমাদের কষ্ট দিয়েছিল তবুও তোমরা আমাকে তুচ্ছ বা ঘৃণা কর নি , বরং ঈশ্বরের দূতকে কিম্বা খ্রীষ্ট যীশুকে যেভাবে গ্রহণ করতে সেইভাবেই তোমরা আমাকে গ্রহণ করেছিলে ।
48004015	কিন্তু এখন নিজেদের সেই ধন্য মনে করবার ভাব তোমাদের কোথায় গেল ? আমি তোমাদের সম্বন্ধে এই সাক্ষ্য দিতে পারি যে , সম্ভব হলে তখন তোমরা তোমাদের চোখ তুলে নিয়ে আমাকে দিতে ।
48004016	এখন সত্যি কথা বলবার জন্য কি আমি তোমাদের শত্রু হয়ে গেছি ?
48004017	সেই অন্য লোকেরা তোমাদের জন্য আগ্রহী হয়েছে , কিন্তু সেটা কোন ভাল উদ্দেশ্যের জন্য নয় । তারা আমার দিক থেকে তোমাদের ফিরাতে চায় , যেন তোমরা তাদের প্রতি আগ্রহী হও ।
48004018	অবশ্য সৎ উদ্দেশ্যের জন্য আগ্রহ থাকা ভাল । আমি যখন তোমাদের মধ্যে উপস্থিত থাকি কেবল তখন নয় , কিন্তু সব সময়েই আগ্রহ থাকা ভাল ।
48004019	আমার সন্তানেরা , যতদিন না তোমরা খ্রীষ্টের মত হও ততদিন পর্যন্ত আমি আবার তোমাদের জন্য প্রসব-বেদনার মত কষ্ট ভোগ করছি ।
48004020	আমার এমন ইচ্ছা হচ্ছে যে , এই চিঠি লেখার বদলে আমি এখনই তোমাদের মধ্যে উপস্থিত হয়ে তোমাদের সংগে কথা বলি , কারণ তোমাদের সম্বন্ধে আমি কি করব তা বুঝতে পারছি না ।
48004021	তোমরা যারা আইন-কানুনের অধীনে থাকতে চাইছ , তোমরা আমাকে বল দেখি , আইন-কানুন যা বলে তা কি তোমরা শুনতে পাও না ?
48004022	শাস্ত্রে লেখা আছে অব্রাহামের দু ’ টি ছেলে ছিল , তাদের একজনের মা ছিল এক দাসী ও আর একজনের মা ছিলেন অব্রাহামের আসল স্বাধীন স্ত্রী ।
48004023	স্বাভাবিক ভাবেই সেই দাসীর সন্তান জন্মগ্রহণ করেছিল , কিন্তু যিনি স্বাধীন ছিলেন তাঁর সন্তানটি ঈশ্বরের প্রতিজ্ঞার ফলে জন্মগ্রহণ করেছিল ।
48004024	আমি রূপক অর্থে এই সব কথা বলছি । এই দু ’ জন স্ত্রীলোক দু ’ টি ব্যবস্থাকে বুঝায় । একটা ব্যবস্থা সিনাই পাহাড় থেকে এসেছে এবং তা তার অধীন মানুষকে দাস হবার পথে নিয়ে যাচ্ছে । এ হল সেই দাসী হাগার ।
48004025	হাগার আরব দেশের সিনাই পাহাড়কে বুঝায় । হাগার এখনকার যিরূশালেমের একটা ছবিও বটে , কারণ যিরূশালেম তার ছেলেমেয়েদের নিয়ে দাসী হয়েছে ।
48004026	কিন্তু যে যিরূশালেম স্বর্গের , সে স্বাধীন ; সে-ই আমাদের মা ।
48004027	পবিত্র শাস্ত্রে লেখা আছে , “ হে বন্ধ্যা স্ত্রীলোক , যার কখনও সন্তান হয় নি , তুমি আনন্দে গান কর ; তুমি , যার কখনও প্রসব-বেদনা হয় নি , তুমি গানে ফেটে পড় , আনন্দে চিৎকার কর ; কারণ যার স্বামী আছে তার চেয়ে যার কেউ নেই তার সন্তান অনেক বেশী হবে । ”
48004028	ভাইয়েরা , তোমরা ইস্‌হাকের মতই ঈশ্বরের প্রতিজ্ঞার ফলে জন্মেছ ।
48004029	কিন্তু সেই সময় যার স্বাভাবিক ভাবে জন্ম হয়েছিল সে অত্যাচার করত তার উপর যার পবিত্র আত্মার শক্তিতে জন্ম হয়েছিল । আর এখনও তা-ই হচ্ছে ।
48004030	কিন্তু পবিত্র শাস্ত্র কি বলে ? পবিত্র শাস্ত্র বলে যে , দাসী ও তার ছেলেকে যেন বের করে দেওয়া হয় , কারণ দাসীর ছেলে কোনমতেই স্বাধীন স্ত্রীর ছেলের সংগে বিষয়-সম্পত্তির ভাগ পেতে পারে না ।
48004031	ভাইয়েরা , তাহলে দেখা যাচ্ছে , আমরা দাসীর সন্তান নই , বরং আমরা স্বাধীন স্ত্রীর সন্তান ।
48005001	খ্রীষ্ট আমাদের স্বাধীন করেছেন যেন আমরা স্বাধীন থাকতে পারি । সেইজন্য তোমরা স্থির থাক , যেন কেউ আবার তোমাদের দাস বানাতে না পারে ।
48005002	আমি পৌল তোমাদের বলছি , শোন-যদি তোমাদের সুন্নত করানোই হয় তবে তোমাদের কাছে খ্রীষ্টের কোন মূল্য নেই ।
48005003	আমি সকলের কাছে আবার এই সাক্ষ্য দিচ্ছি , যাকে সুন্নত করানো হয় সে সমস্ত আইন-কানুন পালন করতে বাধ্য ।
48005004	তোমরা যারা আইন-কানুন পালন করে ঈশ্বরের গ্রহণযোগ্য হতে চাইছ তোমরা তো খ্রীষ্টের কাছ থেকে আলাদা হয়ে গেছ , ঈশ্বরের দয়া থেকে সরে গেছ ।
48005005	কিন্তু আমাদের যে নির্দোষ বলে গ্রহণ করা হবে , সেই নিশ্চয়তায় বিশ্বাসের দ্বারা পবিত্র আত্মার মধ্য দিয়ে আমরা অপেক্ষা করে আছি ;
48005006	কারণ যারা খ্রীষ্ট যীশুর , তাদের কাছে সুন্নত করানো বা না করানোর কোন দাম নেই , বরং যে বিশ্বাস ভালবাসার মধ্য দিয়ে কাজ করে সেই বিশ্বাসই আসল জিনিস ।
48005007	তোমরা তো বেশ ভালভাবেই চলছিলে ; তবে সত্যের বাধ্য হতে কে তোমাদের বাধা দিল ?
48005008	যে মতামত তোমরা মেনে নিয়েছ , যিনি তোমাদের ডেকেছেন সেই ঈশ্বরের কাছ থেকে তা আসে নি ।
48005009	একটুখানি খামি একটা গোটা ময়দার তালকে ফাঁপিয়ে তোলে ।
48005010	তোমাদের সম্বন্ধে প্রভুর উপর আমার এই বিশ্বাস আছে যে , তোমরা আর অন্য কোন মতামত গ্রহণ করবে না । কিন্তু যে তোমাদের স্থির থাকতে দিচ্ছে না , সে যে-ই হোক না কেন , সে তার পাওনা শাস্তি ভোগ করবে ।
48005011	ভাইয়েরা , যদি আমি এখনও প্রচার করি যে , লোকদের সুন্নত করানো উচিত তবে কেন আমাকে এখনও অত্যাচার করা হচ্ছে ? ক্রুশের উপর খ্রীষ্টের মৃত্যুর বাধা তো তাহলে দূর হয়ে গেছে ।
48005012	যারা তোমাদের গোলমালে ফেলছে , আমি চাই তারা যেন নিজেদের একেবারে খোজা-ই করে ফেলে ।
48005013	ভাইয়েরা , স্বাধীন হবার জন্যই তো ঈশ্বর তোমাদের ডেকেছেন । কিন্তু তোমাদের পাপ-স্বভাবের ইচ্ছাগুলো পূর্ণ করবার জন্য এই স্বাধীনতা ব্যবহার কোরো না । তার চেয়ে বরং ভালবাসার মনোভাব নিয়ে একে অন্যের সেবা কর ,
48005014	কারণ সমস্ত আইন-কানুন মিলিয়ে এক কথায় বলা হয়েছে , “ তোমার প্রতিবেশীকে নিজের মত ভালবাসবে । ”
48005015	কিন্তু যদি তোমরা একে অন্যের সংগে ঝগড়াঝাঁটি ও হিংসাহিংসি কর তবে সাবধান ! এই রকম করলে তোমরা তো একে অন্যকে ধ্বংস করে ফেলবে ।
48005016	আমি যা বলছি তা এই-তোমরা পবিত্র আত্মার অধীনে চলাফেরা কর । তা করলে তোমরা পাপ-স্বভাবের ইচ্ছা পূর্ণ করবে না ।
48005017	পাপ-স্বভাব যা চায় তা পবিত্র আত্মার বিরুদ্ধে এবং পবিত্র আত্মা যা চান তা পাপ-স্বভাবের বিরুদ্ধে । পাপ-স্বভাব ও পবিত্র আত্মা একে অন্যের বিরুদ্ধে বলে তোমরা যা করতে চাও তা কর না ।
48005018	তোমরা যদি পবিত্র আত্মার দ্বারাই পরিচালিত হও তবে তোমরা আইন-কানুনের অধীনে নও ।
48005019	পাপ-স্বভাবের কাজগুলো স্পষ্টই দেখা যায় । সেগুলো হল-ব্যভিচার , অশুচিতা , লমপটতা ,
48005020	প্রতিমা-পূজা , যাদুবিদ্যা , শত্রুতা , ঝগড়া , লোভ , রাগ , স্বার্থপরতা , অমিল , দলাদলি ,
48005021	হিংসা , মাতলামি , হৈ-হল্লা করে মদ খাওয়া , আর এই রকম আরও অনেক কিছু । আমি যেমন এর আগে তোমাদের সতর্ক করেছিলাম এখনও তা-ই করে বলছি , যারা এই রকম কাজ করে ঈশ্বরের রাজ্যে তাদের জায়গা হবে না ।
48005022	কিন্তু পবিত্র আত্মার ফল হল-ভালবাসা , আনন্দ , শান্তি , সহ্যগুণ , দয়ার স্বভাব , ভাল স্বভাব , বিশ্বস্ততা ,
48005023	নম্রতা ও নিজেকে দমন । এই সবের বিরুদ্ধে কোন আইন নেই ।
48005024	যারা খ্রীষ্ট যীশুর , তারা তাদের পাপ-স্বভাবকে তার সমস্ত কামনা-বাসনা সুদ্ধ ক্রুশে দিয়ে শেষ করে ফেলেছে ।
48005025	যদি আমরা পবিত্র আত্মার মধ্য দিয়ে জীবন পেয়ে থাকি তবে এস , আমরা পবিত্র আত্মার অধীনেই চলাফেরা করি ।
48005026	আমরা যেন মিথ্যা বড়াই না করি এবং একে অন্যকে বিরক্ত ও হিংসা না করি ।
48006001	ভাইয়েরা , তোমাদের মধ্যে কেউ যদি হঠাৎ কোন পাপে পড়ে যায় , তবে তোমরা যারা পবিত্র আত্মার অধীনে চলাফেরা করছ তোমরা তাকে তুলে এনো । তবে খুব নরম মনোভাব নিয়ে তোমরা এই কাজ কোরো এবং নিজের বিষয় সতর্ক থেকো , যাতে তোমরাও পাপে না পড় ।
48006002	তোমরা একে অন্যের ভার বয়ে নিয়ো । এইভাবেই তোমরা খ্রীষ্টের আইন পালন করতে পারবে ।
48006003	কিছু না হয়েও যদি কেউ নিজেকে বিশেষ কিছু বলে মনে করে তবে তো সে নিজেকে ঠকায় ।
48006004	প্রত্যেকে নিজের কাজ পরীক্ষা করে দেখুক । তাহলে অন্যের সংগে নিজের তুলনা না করে তার নিজের কাজের জন্য সে গর্ববোধ করতে পারবে ,
48006005	কারণ প্রত্যেকেরই উচিত নিজের দায়িত্ব বয়ে নেওয়া ।
48006006	যাকে ঈশ্বরের বাক্য শিক্ষা দেওয়া হয় সে যেন তার শিক্ষককে তার সব ভাল জিনিসের ভাগ দেয় ।
48006007	তোমরা ভুল কোরো না , ঈশ্বরের সংগে তামাশা চলে না ; কারণ যে যা বুনবে সে তা-ই কাটবে ।
48006008	পাপ-স্বভাবকে খুশী করবার বীজ বুনলে তা থেকে ধ্বংসের ফসল আসবে । কিন্তু পবিত্র আত্মাকে খুশী করবার বীজ বুনলে তা থেকে অনন্ত জীবনের ফসল আসবে ।
48006009	আমরা যেন সৎকাজ করতে করতে ভেংগে না পড়ি , কারণ তা ছেড়ে না দিয়ে করতে থাকলে আমরা ঠিক সময়ে তার ফসল পাব ।
48006010	সুযোগ পেলেই আমরা যেন সকলের , বিশেষভাবে ঈশ্বরের পরিবারের লোকদের উপকার করি ।
48006011	দেখ , কত বড় বড় অক্ষরে আমি নিজের হাতে তোমাদের কাছে লিখছি ।
48006012	যারা বাইরে নিজেদের ভাল দেখাতে চায় তারাই সুন্নত করাবার জন্য তোমাদের বাধ্য করতে চেষ্টা করছে । খ্রীষ্টের ক্রুশের জন্য যেন তাদের উপর অত্যাচার না আসে সেইজন্যই তারা এই রকম করছে ।
48006013	যাদের সুন্নত করানো হয়েছে তারাও তো আইন-কানুন পালন করে না । তবুও তারা তোমাদের সুন্নত করাতে চায় যেন এই বলে গর্ব করতে পারে যে , তোমরাও তাদের দলে এসেছ ।
48006014	প্রভু যীশু খ্রীষ্টের ক্রুশ ছাড়া আমি যেন আর কিছুতে গর্ববোধ না করি । এই ক্রুশের মধ্য দিয়েই জগৎ আমার কাছে মরে গেছে এবং আমিও জগতের কাছে মরে গেছি ।
48006015	সুন্নত করানো বা না করানোর কোন দামই নেই , খ্রীষ্টের মধ্য দিয়ে নতুন সৃষ্টি হয়ে ওঠাই হল বড় কথা ।
48006016	যারা এই নিয়মে চলে তাদের , অর্থাৎ ঈশ্বরের আসল ইস্রায়েলীয়দের তিনি শান্তি ও করুণা দান করুন ।
48006017	শেষে বলি , কেউ আমাকে কষ্ট না দিক , কারণ যীশুর আঘাতের চিহ্ন আমি আমার দেহে বয়ে নিয়ে বেড়াচ্ছি ।
48006018	ভাইয়েরা , আমাদের প্রভু যীশু খ্রীষ্টের দয়া তোমাদের অন্তরে থাকুক । আমেন ।
49001001	আমি পৌল ঈশ্বরের ইচ্ছায় খ্রীষ্ট যীশুর একজন প্রেরিত্‌ । ইফিষ শহরে যারা ঈশ্বরের লোক ও খ্রীষ্ট যীশুর উপর বিশ্বাসী তাদের কাছে আমি এই চিঠি লিখছি ।
49001002	আমাদের পিতা ঈশ্বর ও প্রভু যীশু খ্রীষ্ট তোমাদের দয়া করুন ও শান্তি দান করুন ।
49001003	আমাদের প্রভু যীশু খ্রীষ্টের পিতা ও ঈশ্বরের গৌরব হোক । আমরা খ্রীষ্টের সংগে যুক্ত হয়েছি বলে স্বর্গের প্রত্যেকটি আত্মিক আশীর্বাদ ঈশ্বর আমাদের দান করেছেন ।
49001004	আমরা যাতে ঈশ্বরের চোখে পবিত্র ও নিখুঁত হতে পারি সেইজন্য ঈশ্বর জগৎ সৃষ্টি করবার আগেই খ্রীষ্টের মধ্য দিয়ে আমাদের বেছে নিয়েছেন । তাঁর ভালবাসার দরুন তিনি খুশী হয়ে নিজের ইচ্ছায় আগেই ঠিক করেছিলেন যে , যীশু খ্রীষ্টের মধ্য দিয়ে তাঁর সন্তান হিসাবে তিনি আমাদের গ্রহণ করবেন ।
49001005	
49001006	তিনি এটা করেছিলেন যেন তিনি তাঁর প্রিয় পুত্রের মধ্য দিয়ে বিনামূল্যে যে মহিমাপূর্ণ দয়া আমাদের করেছেন তাঁর প্রশংসা হয় ।
49001007	ঈশ্বরের অশেষ দয়া অনুসারে খ্রীষ্টের সংগে যুক্ত হয়ে তাঁর রক্তের দ্বারা আমরা মুক্ত হয়েছি , অর্থাৎ পাপের ক্ষমা পেয়েছি ।
49001008	এই দয়া ঈশ্বর তাঁর মহা জ্ঞান ও বুদ্ধির সংগে খোলা হাতে আমাদের দান করেছেন ।
49001009	ঠিক যেমন তিনি চেয়েছিলেন এবং খ্রীষ্টের মধ্য দিয়ে আগেই স্থির করে রেখেছিলেন , সেই অনুসারেই তিনি তাঁর গুপ্ত উদ্দেশ্য আমাদের জানিয়েছিলেন ।
49001010	তিনি স্থির করে রেখেছিলেন যে , সময় পূর্ণ হলে পর সেই উদ্দেশ্য কার্যকর করবার জন্য তিনি স্বর্গের ও পৃথিবীর সব কিছু মিলিত করে খ্রীষ্টের শাসনের অধীনে আনবেন ।
49001011	ঈশ্বর তাঁর বিচারবুদ্ধি অনুসারে নিজের ইচ্ছামতই সব কাজ করেন । তাঁর উদ্দেশ্য অনুসারে তিনি আগেই যা ঠিক করে রেখেছিলেন সেইমতই খ্রীষ্টের মধ্য দিয়ে তাঁর নিজের লোক হবার জন্য তিনি আমাদের বেছে নিয়েছেন ।
49001012	আমরা যারা আগেই খ্রীষ্টের উপর আশা রেখেছি , সেই আমাদেরই মধ্য দিয়ে যেন ঈশ্বরের মহিমার প্রশংসা হয় সেইজন্যই তিনি আমাদের বেছে নিয়েছেন ।
49001013	আর তোমরাও সত্যের বাক্য , অর্থাৎ পাপ থেকে উদ্ধার পাবার সুখবর শুনে খ্রীষ্টের উপর বিশ্বাস করেছ । খ্রীষ্টের সংগে যুক্ত হয়েছ বলে ঈশ্বর তাঁর প্রতিজ্ঞা করা পবিত্র আত্মা দিয়ে তোমাদের সীলমোহর করে রেখেছেন ।
49001014	যারা ঈশ্বরের নিজের সম্পত্তি তাদের তিনি একটা অধিকার দেবার প্রতিজ্ঞা করেছেন । তাদের যতদিন না সম্পূর্ণভাবে মুক্ত করা হয় ততদিন পর্যন্ত সেই অধিকারের প্রথম অংশ হিসাবে পবিত্র আত্মাকে তাদের দেওয়া হয়েছে । আর এই সবের দ্বারাই ঈশ্বরের মহিমার প্রশংসা হবে ।
49001015	এইজন্য যখন আমি প্রভু যীশুর উপর তোমাদের বিশ্বাস এবং ঈশ্বরের সমস্ত লোকদের প্রতি তোমাদের ভালবাসার কথা শুনলাম ,
49001016	তখন থেকে তোমাদের জন্য ধন্যবাদ দেওয়া আমি কখনও বন্ধ করি নি ।
49001017	প্রার্থনা করবার সময় আমি তোমাদের কথা ভুলে যাই না । আমি প্রার্থনা করি যেন আমাদের প্রভু যীশু খ্রীষ্টের ঈশ্বর , অর্থাৎ সেই গৌরবময় পিতা তোমাদের আত্মিক জ্ঞান ও বুঝবার ক্ষমতা দান করেন , যাতে তোমরা তাঁকে আরও ভাল করে জানতে পার ।
49001018	আমি আরও প্রার্থনা করি যেন তোমাদের অন্তরের চোখ খুলে যায় , যাতে তাঁর ডাকের ফলে তোমাদের অন্তরে যে আশা জেগেছে তা তোমরা বুঝতে পার ; আর তার সংগে এও বুঝতে পার যে , তাঁর কাছে তাঁর লোকেরা কত বড় একটা সম্পত্তি এবং আমরা যারা বিশ্বাসী আমাদের অন্তরে তাঁর কত বড় শক্তি কাজ করছে । এ সেই একই মহাশক্তি ,
49001019	
49001020	যার দ্বারা তিনি মৃত্যু থেকে খ্রীষ্টকে জীবিত করে তুলেছেন এবং স্বর্গে তাঁর ডান দিকে বসিয়েছেন ।
49001021	মহাকাশে যাদের হাতে সমস্ত শাসন , ক্ষমতা , শক্তি এবং কর্তৃত্ব রয়েছে তাদের তিনি খ্রীষ্টের অধীন করেছেন । আর যাকে যে নামই দেওয়া হোক না কেন , তা সে এই যুগেই হোক কিম্বা আগামী যুগেই হোক , সব নামের উপরে খ্রীষ্টের নাম ।
49001022	ঈশ্বর সব কিছু খ্রীষ্টের পায়ের তলায় রেখেছেন এবং তাঁকে সব কিছুর অধিকার দিয়েছেন , আর তাঁকেই মণ্ডলীর মাথা হিসাবে নিযুক্ত করেছেন ।
49001023	এই মণ্ডলী আসলে খ্রীষ্টেরই দেহ । যিনি সব দিক থেকে সব কিছু পূর্ণ করেন সেই খ্রীষ্টের পূর্ণতা হল এই মণ্ডলী ।
49002001	অবাধ্যতা আর পাপের দরুন তোমরা মৃত ছিলে ।
49002002	জগতের চিন্তাধারা অনুসারে তোমরাও এক সময় সেই অবাধ্যতা আর পাপের মধ্যে চলাফেরা করতে । যে আত্মা আকাশের ক্ষমতাশালীদের রাজা সেই দুষ্ট আত্মা ঈশ্বরের অবাধ্য লোকদের মধ্যে কাজ করছে , আর তোমরা সেই আত্মার পিছনে পিছনে চলতে ।
49002003	আমরা সবাই আমাদের পাপ-স্বভাবের কামনা পূর্ণ করে সেই লোকদের মধ্যে এক সময় জীবন কাটাতাম । পাপ-স্বভাব থেকে যে সব ইচ্ছা এবং চিন্তা জাগে আমরা সেই অনুসারে কাজ করতাম । এই স্বভাবের জন্য আমরাও অন্য সকলের মত ঈশ্বরের কাছ থেকে শাস্তি পাবার যোগ্য ছিলাম ।
49002004	কিন্তু ঈশ্বর করুণায় পূর্ণ ; তিনি আমাদের খুব ভালবাসেন ।
49002005	এইজন্য অবাধ্যতার দরুন যখন আমরা মৃত অবস্থায় ছিলাম তখন খ্রীষ্টের সংগে তিনি আমাদের জীবিত করলেন । ঈশ্বরের দয়ায় তোমরা পাপ থেকে উদ্ধার পেয়েছ ।
49002006	আমরা খ্রীষ্ট যীশুর সংগে যুক্ত হয়েছি বলে ঈশ্বর আমাদের খ্রীষ্টের সংগে জীবিত করে খ্রীষ্টের সংগেই স্বর্গে বসিয়েছেন ।
49002007	তিনি এই কাজ করেছেন যেন তিনি তাঁর তুলনাহীন অশেষ দয়া আগামী যুগ যুগ ধরে দেখাতে পারেন । তিনি খ্রীষ্ট যীশুর মধ্য দিয়ে আমাদের উপর দয়া করে যা করেছেন তাতেই তাঁর এই দয়া প্রকাশ পেয়েছে ।
49002008	ঈশ্বরের দয়ায় বিশ্বাসের মধ্য দিয়ে তোমরা পাপ থেকে উদ্ধার পেয়েছ । এটা তোমাদের নিজেদের দ্বারা হয় নি , তা ঈশ্বরেরই দান ।
49002009	এটা কাজের ফল হিসাবে দেওয়া হয় নি , যেন কেউ গর্ব করতে না পারে ।
49002010	আমরা ঈশ্বরের হাতের তৈরী । ঈশ্বর খ্রীষ্ট যীশুর সংগে যুক্ত করে আমাদের নতুন করে সৃষ্টি করেছেন যাতে আমরা সৎ কাজ করি । এই সৎ কাজ তিনি আগেই ঠিক করে রেখেছিলেন , যেন আমরা তা করে জীবন কাটাই ।
49002011	জন্মের দিক থেকে তোমরা তো অযিহূদী । হাত দিয়ে দেহের মধ্যে যাদের সুন্নত করানো হয়েছে , অর্থাৎ যারা নিজেদের সুন্নত-করানো লোক বলে থাকে তারা তোমাদের সুন্নত-না-করানো লোক বলে ।
49002012	মনে রেখো , আগে তোমরা খ্রীষ্টের কাছ থেকে আলাদা ছিলে ; জাতি হিসাবে ইস্রায়েলীয়দের যে অধিকার তোমরা সেই অধিকারের বাইরে ছিলে ; ঈশ্বর ইস্রায়েল জাতির জন্য যে কয়টি প্রতিজ্ঞাযুক্ত ব্যবস্থা করেছিলেন তার সংগে তোমাদের কোন সম্বন্ধ ছিল না ; তোমাদের কোন আশা ছিল না ; আর এই জগতে তোমরা ঈশ্বর ছাড়াই ছিলে ।
49002013	তোমরা এক কালে দূরে ছিলে , কিন্তু খ্রীষ্ট যীশুর সংগে যুক্ত হয়েছ বলে তোমাদের এখন তাঁর রক্তের দ্বারা কাছে আনা হয়েছে ।
49002014	তিনিই আমাদের শান্তি । যিহূদী ও অযিহূদী , এই দুইকে তিনিই এক করেছেন । তিনি তাঁর ক্রুশে দেওয়া দেহের মধ্য দিয়ে সমস্ত আদেশ ও নিয়ম সুদ্ধ মোশির আইন-কানুনের শক্তিকে বাতিল করেছেন । এইভাবেই যে শত্রুতার ভাব এই দু ’ য়ের মধ্যে দেওয়ালের মত হয়ে দাঁড়িয়ে ছিল তা তিনি ভেংগে ফেলেছেন । তিনি এটা করেছিলেন যেন এই দু ’ টিকে দিয়ে তিনি নিজেই একটি নতুন মানুষ সৃষ্টি করতে পারেন , আর এইভাবেই যেন সেই দু ’ য়ের মধ্যে শান্তি হয় ।
49002015	
49002016	এটাও তাঁর উদ্দেশ্য ছিল যে , তাঁর ক্রুশীয় মৃত্যুর মধ্য দিয়ে সেই দু ’ টিকে তিনি এক দেহে ঈশ্বরের সংগে আবার মিলিত করেন , কারণ এই দু ’ য়ের মধ্যে যে শত্রুতার ভাব ছিল তা তিনি তাঁর ক্রুশীয় মৃত্যুর দ্বারা ধ্বংস করেছেন ।
49002017	তোমরা যারা দূরে ছিলে এবং তারা যারা কাছে ছিল , সকলের কাছেই তিনি এসে শান্তির সুখবর প্রচার করেছিলেন ।
49002018	তাঁরই মধ্য দিয়ে একই পবিত্র আত্মার দ্বারা পিতার কাছে যাবার অধিকার আমাদের সকলের আছে ।
49002019	এইজন্য তোমরা আর অচেনাও নও , বিদেশীও নও ; কিন্তু ঈশ্বরের লোকদের সংগে তোমরাও তাঁর রাজ্যের ও তাঁর পরিবারের লোক হয়েছ ।
49002020	প্রেরিত্‌আর নবীরা হলেন ভিত্তি , আর সেই ভিত্তির প্রধান পাথর খ্রীষ্ট যীশু নিজে । সেই ভিত্তির উপরেই তোমাদের গাঁথা হয়েছে ।
49002021	খ্রীষ্টের সংগে যোগ থাকবার দরুন দালানের সমস্ত অংশ একসংগে যুক্ত হয়ে প্রভুর থাকবার জন্য একটা পবিত্র ঘর গড়ে উঠছে ।
49002022	তোমরা তাঁরই সংগে যুক্ত হয়েছ এবং সেইজন্য তোমাদেরও একসংগে গেঁথে তোলা হচ্ছে , যেন পবিত্র আত্মার মধ্য দিয়ে তোমরা ঈশ্বরের থাকবার জায়গা হতে পার ।
49003001	এইজন্য আমি পৌল ঈশ্বরের কাছে প্রার্থনা করছি । তোমরা যারা অযিহূদী তোমাদের জন্যই আমি খ্রীষ্ট যীশুর বন্দী হয়েছি ।
49003002	তোমরা নিশ্চয়ই শুনেছ যে , ঈশ্বর তাঁর দয়ার ব্যবস্থা তোমাদের জানাবার ভার আমার উপর দিয়েছেন ।
49003003	তাঁর গুপ্ত উদ্দেশ্য তিনি বিশেষ প্রকাশ দ্বারা আমাকে জানিয়েছেন , আর এই বিষয় আমি তোমাদের কাছে অল্প কথায় লিখলাম ।
49003004	তোমরা তা পড়লে বুঝতে পারবে যে , খ্রীষ্টের বিষয়ে সেই গুপ্ত উদ্দেশ্য আমার বুঝবার ক্ষমতা রয়েছে ।
49003005	সেই গুপ্ত উদ্দেশ্য পবিত্র আত্মার দ্বারা এখন যেভাবে তাঁর পবিত্র প্রেরিত্‌ও নবীদের কাছে প্রকাশিত হয়েছে , আগের সব যুগের লোকদের কাছে সেইভাবে প্রকাশিত হয় নি ।
49003006	সেই গুপ্ত উদ্দেশ্য হল এই-সুখবরের মধ্য দিয়ে অযিহূদীরা খ্রীষ্ট যীশুর সংগে যুক্ত হয়ে যিহূদীদের সংগে একই সুযোগের অধিকারী হবে , একই দেহের অংশ হবে , আর একই প্রতিজ্ঞা করা আশীর্বাদের ভাগী হবে ।
49003007	ঈশ্বর তাঁর মহা শক্তি অনুসারে আমাকে যে দয়া করেছেন সেই দয়ার দান হিসাবে তিনি আমাকে সুখবর প্রচার করবার কাজ দিয়েছেন ।
49003008	ঈশ্বরের সমস্ত লোকদের মধ্যে আমার চেয়ে নীচু আর কেউ নেই , তবুও খ্রীষ্টের যে সম্পদের কথা সম্পূর্ণভাবে বুঝতে পারা যায় না , অযিহূদীদের কাছে সেই সম্পদের সুখবর জানাবার কাজ ঈশ্বর দয়া করে আমাকেই দিয়েছেন ।
49003009	এছাড়া তাঁর গুপ্ত উদ্দেশ্য যে কিভাবে কাজে লাগানো হবে তা প্রকাশ করবার ভারও তিনি আমার উপর দিয়েছেন । সব কিছুর সৃষ্টিকর্তা ঈশ্বর এত কাল ধরে তাঁর সেই উদ্দেশ্য গুপ্ত রেখেছিলেন ।
49003010	তিনি তা করেছিলেন যেন খ্রীষ্টের মণ্ডলীর মধ্য দিয়ে স্বর্গের সমস্ত শাসনকর্তা ও ক্ষমতার অধিকারীদের কাছে বিভিন্নভাবে প্রকাশিত ঈশ্বরের জ্ঞান এখন প্রকাশ পায় ।
49003011	এটাই ছিল তাঁর চিরকালের ইচ্ছা , আর সেই ইচ্ছা তিনি আমাদের প্রভু খ্রীষ্ট যীশুর মধ্য দিয়ে পূরণ করেছেন ।
49003012	খ্রীষ্টের সংগে যুক্ত হয়ে তাঁর উপর বিশ্বাসের মধ্য দিয়ে আমরা ঈশ্বরের সামনে সাহসের সংগে উপস্থিত হবার অধিকার পেয়েছি ।
49003013	তাই আমি অনুরোধ করছি , তোমাদের জন্য আমি দুঃখ-কষ্ট ভোগ করছি বলে তোমরা সাহস হারায়ো না , কারণ সেই সব তোমাদের গৌরবের জন্যই হচ্ছে ।
49003014	স্বর্গ আর পৃথিবীর সমস্ত প্রাণীদের বিভিন্ন পরিবারের সবাইকে যাঁর সন্তান বলে ডাকা হয় সেই পিতার সামনে আমি প্রার্থনার জন্য হাঁটু পাতছি ।
49003015	
49003016	আমি প্রার্থনা করি যেন ঈশ্বরের অশেষ মহিমা অনুসারে তিনি তোমাদের এমন শক্তি দেন যাতে পবিত্র আত্মার মধ্য দিয়ে তোমাদের অন্তর শক্তিশালী হয় ,
49003017	আর বিশ্বাসের মধ্য দিয়ে খ্রীষ্ট তোমাদের অন্তর পরিপূর্ণভাবে অধিকার করেন । আমি আরও প্রার্থনা করি যেন খ্রীষ্টের ভালবাসার মধ্যে তোমরা গভীরভাবে ডুবে গিয়ে স্থির হও ,
49003018	আর ঈশ্বরের সব লোকদের সংগে তোমরাও বুঝতে পার যে , খ্রীষ্টের সেই ভালবাসার কোন কূল-কিনারা নেই , কোন দিক-সীমানা নেই ।
49003019	খ্রীষ্টের সেই ভালবাসা বুদ্ধি দিয়ে জানা যায় না ; তবুও আমি প্রার্থনা করি যেন তোমরা সেই ভালবাসা বুঝতে পার , যাতে ঈশ্বরের সমস্ত পূর্ণতায় তোমরা পরিপূর্ণ হও ।
49003020	আমাদের অন্তরে ঈশ্বরের যে শক্তি কাজ করে সেই শক্তি অনুসারে তিনি আমাদের চাওয়া ও চিন্তার চেয়েও অনেক বেশী করতে পারেন ।
49003021	খ্রীষ্ট যীশুর মধ্য দিয়ে এবং মণ্ডলীর মধ্য দিয়ে পুরুষের পর পুরুষ ধরে চিরদিন ঈশ্বরের গৌরব হোক । আমেন ।
49004001	তাই প্রভুর জন্য বন্দী অবস্থায় আমি তোমাদের কাছে এই অনুরোধ করছি , ঈশ্বর যে জন্য তোমাদের ডেকেছেন তার উপযুক্ত হয়ে চল ।
49004002	তোমাদের স্বভাব যেন সম্পূর্ণভাবে নম্র ও নরম হয় । ধৈর্য ধর এবং ভালবাসার মনোভাব নিয়ে একে অন্যকে সহ্য কর ।
49004003	যে শান্তি আমাদের একসংগে যুক্ত করেছে সেই শান্তির মধ্য দিয়ে পবিত্র আত্মার দেওয়া একতা রক্ষা করতে বিশেষভাবে চেষ্টা কর ।
49004004	ঈশ্বর তোমাদের ডেকেছেন বলে তোমাদের মধ্যে কেবল একটাই আশা আছে , মাত্র একটিই দেহ আছে , একজনই পবিত্র আত্মা আছেন ,
49004005	একজনই প্রভু আছেন , একই বিশ্বাস আছে , একই বাপ্তিস্ম আছে ,
49004006	আর সকলের ঈশ্বর ও পিতা মাত্র একজনই আছেন । তিনিই সকলের উপরে ; তিনিই সকলের মধ্যে ও সকলের অন্তরে আছেন ।
49004007	কিন্তু খ্রীষ্ট যেভাবে ঠিক করে রেখেছেন সেই পরিমাণ অনুসারে আমরা প্রত্যেকেই বিশেষ দয়া পেয়েছি ।
49004008	পবিত্র শাস্ত্রে এইজন্য লেখা আছে , তিনি যখন স্বর্গে উঠলেন , তখন বন্দীদের চালিয়ে নিয়ে গেলেন , আর তিনি লোকদের অনেক দানও দিলেন ।
49004009	“ তিনি উঠলেন , ” এই কথা থেকে কি এটাই বুঝা যায় না যে , খ্রীষ্ট পৃথিবীর গভীরে নেমেছিলেন?
49004010	যিনি নেমেছিলেন তিনিই সব কিছু পূর্ণ করবার জন্য আবার আকাশ থেকেও অনেক উপরে উঠেছেন ।
49004011	তিনিই কিছু লোককে প্রেরিত্‌ , কিছু লোককে নবী , কিছু লোককে সুখবর প্রচারক এবং কিছু লোককে পালক ও শিক্ষক হিসাবে নিযুক্ত করেছেন ।
49004012	তিনি এঁদের নিযুক্ত করেছেন যেন ঈশ্বরের সব লোকেরা তাঁরই সেবা করবার জন্য প্রস্তুত হয় এবং এইভাবে খ্রীষ্টের দেহ গড়ে ওঠে ।
49004013	এর উদ্দেশ্য হল , আমরা যেন সবাই ঈশ্বরের পুত্রের উপর বিশ্বাস করে এবং তাঁকে ভাল করে জানতে পেরে এক হই ; আর খ্রীষ্ট যেমন সমস্ত গুণে পূর্ণ , আমরাও যেন তেমনি সমস্ত গুণে পূর্ণ হয়ে পরিপূর্ণ হই । তখন আমরা আর শিশুর মত থাকব না ।
49004014	লোকে দুষ্ট বুদ্ধি খাটিয়ে অন্যদের ভুল পথে নিয়ে যাবার জন্য যে ভুল শিক্ষা দেয় , সেই ভুল শিক্ষার মধ্যে আমরা বাতাসে দুলে ওঠা ঢেউয়ের মত এদিকে সেদিকে দুলতে থাকব না ।
49004015	আমরা বরং ভালবাসার মনোভাব নিয়ে খ্রীষ্টের বিষয়ে সত্য কথা বলব এবং সব কিছুতে বেড়ে উঠে খ্রীষ্টের মত হব । তিনিই তো দেহের মাথা ।
49004016	গোটা দেহটা এমন ভাবে বাঁধা আছে যে , প্রত্যেকটি অংশ যার যার জায়গায় থেকে দেহের সংগে যুক্ত থাকে । প্রত্যেকটি অংশ যখন ঠিকভাবে কাজ করে তখন গোটা দেহটাই মাথার পরিচালনায় বেড়ে ওঠে এবং ভালবাসার মধ্য দিয়ে নিজেকে গড়ে তোলে ।
49004017	এইজন্য আমি বলছি , আর প্রভুর হয়ে বিশেষ জোর দিয়েই বলছি-অযিহূদীরা যেভাবে বাজে চিন্তার মধ্যে তাদের জীবন কাটায় তোমরা আর সেইভাবে জীবন কাটায়ো না ।
49004018	তাদের মন অন্ধকারে পড়ে আছে । অন্তর কঠিন বলে তারা ঈশ্বর সম্বন্ধে কিছু জানে না , আর সেইজন্য ঈশ্বরের দেওয়া জীবন থেকে তারা অনেক দূরে আছে ।
49004019	তাদের বিবেক অসাড় হয়ে গেছে , তাই তৃপ্তিহীন আগ্রহ নিয়ে সব রকম অশুচি কাজ করবার জন্য তারা লাগামছাড়া কামনার হাতে নিজেদের ছেড়ে দিয়েছে ।
49004020	কিন্তু তোমরা তো খ্রীষ্টের বিষয়ে এইরকম শিক্ষা পাও নি ।
49004021	তোমরা তাঁর বিষয় শুনেছিলে , আর তাঁর সংগে যুক্ত হয়ে তাঁর মধ্যে যে সত্য আছে সেই অনুসারে শিক্ষা পেয়েছিলে ।
49004022	তোমরা এই শিক্ষা পেয়েছিলে যে , তোমাদের পুরানো জীবনের পুরানো “ আমি ” কে পুরানো কাপড়ের মতই বাদ দিতে হবে , কারণ ছলনার কামনা দ্বারা সেই পুরানো “ আমি ” নষ্ট হয়ে যাচ্ছে ।
49004023	তার বদলে ঈশ্বরকে তোমাদের মনকে নতুন করে গড়ে তুলতে দাও ,
49004024	আর ঈশ্বরের দেওয়া নতুন “ আমি ” কে নতুন কাপড়ের মতই পর । সত্যের নির্দোষিতা ও পবিত্রতা দিয়ে এই নতুন “ আমি ” কে ঈশ্বরের মত করে সৃষ্টি করা হয়েছে ।
49004025	এইজন্য তোমরা মিথ্যা ছেড়ে দাও এবং একে অন্যের কাছে সত্যি কথা বল , কারণ আমরা সবাই একে অন্যের সংগে যুক্ত ।
49004026	যদি রাগ কর তবে সেই রাগের দরুন পাপ কোরো না ; সূর্য ডুববার আগেই তোমাদের রাগ ছেড়ে দিয়ো ,
49004027	আর শয়তানকে কোন সুযোগ দিয়ো না ।
49004028	যে চুরি করে সে আর চুরি না করুক , বরং নিজের হাতে সৎভাবে পরিশ্রম করুক যেন অভাবী লোকদের দেবার জন্য তার কিছু থাকে ।
49004029	তোমাদের মুখ থেকে কোন বাজে কথা বের না হোক , বরং দরকার মত অন্যকে গড়ে তুলবার জন্য যা ভাল তেমন কথাই বের হোক , যেন যারা তা শোনে তাতে তাদের উপকার হয় ।
49004030	তোমরা ঈশ্বরের পবিত্র আত্মাকে দুঃখ দিয়ো না , যাঁকে দিয়ে ঈশ্বর মুক্তি পাবার দিন পর্যন্ত তোমাদের সীলমোহর করে রেখেছেন ।
49004031	সব রকম বিরক্তি প্রকাশ , মেজাজ দেখানো , রাগ , চিৎকার করে ঝগড়াঝাঁটি , গালাগালি , আর সব রকম হিংসা তোমাদের কাছ থেকে দূর কর ।
49004032	তোমরা একে অন্যের প্রতি দয়ালু হও , অন্যের দুঃখে দুঃখী হও , আর ঈশ্বর যেমন খ্রীষ্টের মধ্য দিয়ে তোমাদের ক্ষমা করেছেন তেমনি তোমরাও একে অন্যকে ক্ষমা কর ।
49005001	ঈশ্বরের প্রিয় সন্তান হিসাবে তোমরা ঈশ্বরের মত করে চল ।
49005002	খ্রীষ্ট যেমন আমাদের ভালবেসেছিলেন এবং আমাদের জন্য ঈশ্বরের উদ্দেশে সুগন্ধযুক্ত উৎসর্গ হিসাবে নিজেকে দিয়েছিলেন , ঠিক সেইভাবে তোমরাও ভালবাসার পথে চল ।
49005003	কোন রকম ব্যভিচার , অশুচিতা আর লোভের কথা পর্যন্ত যেন তোমাদের মধ্যে শোনা না যায় , কারণ এই সব কথা ঈশ্বরের লোকদের মানায় না ।
49005004	কোন রকম লজ্জাপূর্ণ আচার-ব্যবহার এবং বাজে ও নোংরা ঠাট্টা-তামাশার কথাবার্তা যেন তোমাদের মধ্যে না হয় , কারণ এগুলোও মানায় না । তার চেয়ে বরং তোমরা ঈশ্বরকে ধন্যবাদ দাও ।
49005005	তোমরা নিশ্চয়ই জান , যারা ব্যভিচার করে , যারা অশুচি এবং যারা লোভী , অর্থাৎ যাদের এক রকমের প্রতিমাপূজাকারী বলা যায় খ্রীষ্টের ও ঈশ্বরের রাজ্যে তাদের কোন অধিকার নেই ।
49005006	অসত্য কথাবার্তার দ্বারা যেন কেউ তোমাদের ভুল পথে নিয়ে না যায় , কারণ যারা অবাধ্য হয়ে ঐ সব কাজ করে ঈশ্বরের শাস্তি তাদের উপরে নেমে আসে ।
49005007	এই রকম লোকদের সংগে যোগ দিয়ো না ,
49005008	কারণ তোমরা আগে অন্ধকারে থাকলেও এখন প্রভুর সংগে যুক্ত হয়ে আলোতে এসেছ । আলোতে পুর্ণ লোকের যেভাবে চলা উচিত তোমরা সেইভাবে চল ,
49005009	কারণ যা ভাল , নির্দোষ ও সত্য তা-ই হল আলোর ফল ।
49005010	তাতে তোমরা যাচাই করে দেখতে পারবে কোন্‌কোন্‌কাজে প্রভু খুশী হন ।
49005011	অন্ধকারের নিষ্ফল কাজের সংগে তোমাদের যোগ না থাকুক ; তোমরা বরং সেগুলোর দোষ দেখিয়ে দাও ,
49005012	কারণ মানুষের গোপনে করা এই সব কাজের কথা বলাও লজ্জার বিষয় ।
49005013	আলোর দ্বারা কোন কাজের দোষ দেখিয়ে দিলে পর তা প্রকাশিত হয়ে পড়ে ,
49005014	কারণ আলোই সব কিছু প্রকাশ করে । এইজন্য পবিত্র শাস্ত্রে লেখা আছে , “ হে ঘুমন্ত লোক , জাগো , মুত্যু থেকে জীবিত হও ; তাতে তোমার উপরে খ্রীষ্ট আলো দেবেন । ”
49005015	তোমরা কিভাবে চলছ সেই বিষয়ে ভাল করে ভেবে দেখ । বুদ্ধিহীন লোকদের মত না চলে জ্ঞানীদের মত চল ।
49005016	তোমাদের হাতে সৎ কাজ করবার যে সুযোগ আছে তা পুরোপুরিভাবে কাজে লাগাও , কারণ এই কাল মন্দ ।
49005017	তাই বলি , তোমরা বুদ্ধিহীন হয়ো না , বরং প্রভুর ইচ্ছা কি তা বুঝে নাও ।
49005018	মাতাল হয়ো না , তাতে উচ্ছঙ্খল হয়ে পড়বে । তার চেয়ে বরং সম্পূর্ণভাবে পবিত্র আত্মার অধীনে থাক ,
49005019	আর গীতসংহিতার গান , প্রশংসা ও আত্মিক গানের মধ্য দিয়ে তোমরা একে অন্যের সংগে কথা বল ; তোমাদের অন্তরে প্রভুর উদ্দেশে গান কর ।
49005020	সব সময় সব কিছুর জন্য আমাদের প্রভু যীশু খ্রীষ্টের নামে পিতা ঈশ্বরকে ধন্যবাদ দাও ।
49005021	খ্রীষ্টের প্রতি ভক্তির দরুন তোমরা একে অন্যকে মেনে নেওয়ার মনোভাব নিয়ে চল ।
49005022	তোমরা যারা স্ত্রী , প্রভুর প্রতি বাধ্যতার চিহ্ন হিসাবে তোমরা নিজের নিজের স্বামীর অধীনতা মেনে নাও ,
49005023	কারণ খ্রীষ্ট যেমন মণ্ডলীর , অর্থাৎ তাঁর দেহের মাথা , স্বামীও তেমনি স্ত্রীর মাথা । তা ছাড়া খ্রীষ্টই এই দেহের উদ্ধারকর্তা ।
49005024	আর মণ্ডলী যেমন খ্রীষ্টের অধীনে আছে তেমনি স্ত্রীরও সব বিষয়ে স্বামীর অধীনে থাকা উচিত ।
49005025	তোমরা যারা স্বামী , খ্রীষ্ট যেমন মণ্ডলীকে ভালবেসেছিলেন এবং তার জন্য নিজেকে দান করেছিলেন ঠিক তেমনি তোমরাও প্রত্যেকে স্ত্রীকে ভালবেসো ।
49005026	খ্রীষ্টের উদ্দেশ্য হল যেন তিনি মণ্ডলীকে পবিত্র করবার জন্য তাঁর বাক্যের মধ্য দিয়ে জলে ধুয়ে মহিমাপূর্ণ অবস্থায় নিজের সামনে উপস্থিত করতে পারেন । সেই সময় মণ্ডলীর মধ্যে কোন কলংকের দাগ , খুঁত বা ঐরকম কোন কিছু থাকবে না , বরং তা পবিত্র ও নিখূঁত হবে ।
49005027	
49005028	স্বামী যেমন নিজের দেহকে ভালবাসে ঠিক সেইভাবে নিজের স্ত্রীকেও তার ভালবাসা উচিত । যে নিজের স্ত্রীকে ভালবাসে সে নিজেকেই ভালবাসে ।
49005029	কেউ তো কখনও নিজের দেহকে ঘৃণা করে না , বরং সে তার দেহের ভরণ-পোষণ ও যত্ন করে । ঠিক সেইভাবে খ্রীষ্টও তাঁর মণ্ডলীর যত্ন করেন ,
49005030	কারণ আমরা তাঁর দেহের অংশ ।
49005031	পবিত্র শাস্ত্রে লেখা আছে , “ এইজন্যই মানুষ মা-বাবাকে ছেড়ে তার স্ত্রীর সংগে এক হয়ে থাকবে আর তারা দু ’ জন একদেহ হবে । ”
49005032	এটা একটা মহান গুপ্ত সত্য-কিন্তু আসলে আমি খ্রীষ্ট এবং তাঁর মণ্ডলীর কথা বলছি ।
49005033	কিন্তু যাক সেই সব কথা । তোমরা প্রত্যেকে নিজের স্ত্রীকে নিজের মত ভালবেসো , আর স্ত্রীরও উচিত যেন সে নিজের স্বামীকে সম্মান করে ।
49006001	ছেলেমেয়েরা , প্রভু যেভাবে চান সেইভাবেই তোমরা মা-বাবার বাধ্য হয়ে চল , কারণ সেটাই হওয়া উচিত ।
49006002	পবিত্র শাস্ত্রে প্রথম যে আদেশের সংগে প্রতিজ্ঞা রয়েছে তা এই - “ তোমার মা-বাবাকে সম্মান কর ,
49006003	যেন তোমার মংগল হয় এবং তুমি অনেক দিন পর্যন্ত এই পৃথিবীতে বেঁচে থাকতে পার । ”
49006004	তোমরা যারা বাবা , তোমরা তোমাদের ছেলেমেয়েদের বিরক্ত করে তুলো না , বরং প্রভুর শাসন ও শিক্ষায় তাদের মানুষ করে তোল ।
49006005	তোমরা যারা দাস , তোমরা যেমন খ্রীষ্টের বাধ্য তেমনি ভয় ও সম্মানের সংগে অন্তর থেকে তোমাদের এই জগতের মনিবদের বাধ্য হয়ো ।
49006006	মানুষকে খুশী করবার মনোভাব নিয়ে তোমাদের মনিবদের চোখের সামনেই কেবল তাদের বাধ্য হয়ো না ; তার চেয়ে বরং খ্রীষ্টের দাস হিসাবে ঈশ্বরের ইচ্ছা মনে-প্রাণে পালন করে তোমরা মনিবদের বাধ্য হয়ো ।
49006007	তোমরা যেন মানুষের সেবা করছ না কিন্তু প্রভুর সেবা করছ সেইভাবে সন্তুষ্ট মনে তোমাদের মনিবদের সেবা কোরো , কারণ তোমরা জান যে ,
49006008	প্রত্যেকেই তার সব ভাল কাজের জন্য প্রভুর কাছ থেকে পুরস্কার পাবে-তা সে দাসই হোক , আর স্বাধীনই হোক ।
49006009	তোমরা যারা মনিব , তোমরাও তোমাদের দাসদের প্রতি ঠিক সেই রকম ব্যবহার কর । তাদের ভয় দেখানো ছেড়ে দাও , কারণ তোমরা তো জান যে , তাদের ও তোমাদের একই প্রভু এবং তিনি স্বর্গে আছেন ; তাঁর চোখে সবাই সমান ।
49006010	শেষে বলি , প্রভুর সংগে যুক্ত হয়ে তাঁরই দেওয়া মহা শক্তিতে শক্তিমান হও ।
49006011	যুদ্ধের জন্য ঈশ্বরের দেওয়া সমস্ত সাজ-পোশাক পরে নাও , যেন তোমরা শয়তানের সব চালাকির বিরুদ্ধে শক্ত হয়ে দাঁড়াতে পার ।
49006012	আমাদের এই যুদ্ধ তো কোন মানুষের বিরুদ্ধে নয় , বরং তা অন্ধকার রাজ্যের সব শাসনকর্তা ও ক্ষমতার অধিকারীদের বিরুদ্ধে , অন্ধকার জগতের শক্তিশালী আত্মাদের বিরুদ্ধে , আর আকাশের সমস্ত মন্দ আত্মাদের বিরুদ্ধে ।
49006013	তাই তোমরা যুদ্ধের জন্য ঈশ্বরের দেওয়া সমস্ত সাজ-পোশাক পরে নাও , যেন শয়তান যেদিন আক্রমণ করবে সেই দিন তোমরা তাকে রুখে দাঁড়াতে পার এবং সব কিছু শেষ করে স্থির হয়ে দাঁড়িয়ে থাকতে পার ।
49006014	এইজন্য সত্য দিয়ে কোমর বেঁধে , বুক রক্ষার জন্য সৎ জীবন দিয়ে বুক ঢেকে ,
49006015	আর শান্তির সুখবর প্রচারের জন্য পা প্রস্তুত রেখে দাঁড়িয়ে থাক ।
49006016	এছাড়া বিশ্বাসের ঢালও তুলে নাও ; সেই ঢাল দিয়ে তোমরা শয়তানের সব জ্বলন্ত তীর নিভিয়ে ফেলতে পারবে ।
49006017	মাথা রক্ষার জন্য ঈশ্বরের দেওয়া উদ্ধার মাথায় দিয়ে পবিত্র আত্মার ছোরা , অর্থাৎ ঈশ্বরের বাক্য গ্রহণ কর ।
49006018	পবিত্র আত্মার দ্বারা পরিচালিত হয়ে মনে-প্রাণে সব সময় প্রার্থনা কর । এইজন্য সজাগ থেকে ঈশ্বরের সমস্ত লোকদের জন্য সব সময় প্রার্থনা করতে থাক ।
49006019	আমার জন্যও প্রার্থনা কর যেন আমি যখন কথা বলি তখন ঈশ্বর আমাকে এমন ভাষা যুগিয়ে দেন যাতে আমি সাহসের সংগে তাঁর দেওয়া সুখবরের গুপ্ত সত্য প্রচার করতে পারি ।
49006020	এই সুখবর প্রচারের জন্য আমি শিকলে বাঁধা পড়েও খ্রীষ্টের দূতের কাজ করছি । প্রার্থনা কর যেন জেলের মধ্যে থেকে যেভাবে সেই সুখবর আমার প্রচার করা উচিত সেইভাবে সাহসের সংগে তা করতে পারি ।
49006021	আমি কেমন আছি এবং আমার দিন কিভাবে কাটছে তা প্রিয় ভাই ও প্রভুর বিশ্বস্ত সেবাকারী তুখিকের কাছ থেকে জানতে পারবে ।
49006022	আমাদের সম্বন্ধে যেন তোমরা জানতে পার আর তিনি যেন তোমাদের উৎসাহ দিতে পারেন সেইজন্যই আমি তাঁকে তোমাদের কাছে পাঠালাম ।
49006023	পিতা ঈশ্বর আর প্রভু যীশু খ্রীষ্ট ভাইদের শান্তি , বিশ্বাস ও ভালবাসা দান করুন ।
49006024	আমাদের প্রভু যীশু খ্রীষ্টের প্রতি যাদের স্থির ভালবাসা আছে তাদের সকলের উপর ঈশ্বরের দয়া থাকুক ।
50001001	তীমথিয় আর আমি পৌল-আমরা খ্রীষ্ট যীশুর দাস । খ্রীষ্ট যীশুর সংগে যুক্ত ঈশ্বরের যে সব লোক ফিলিপী শহরে আছে আমরা তাদের কাছে এবং তাদের পরিচালকদের ও পরিচারকদের কাছে লিখছি ।
50001002	আমাদের পিতা ঈশ্বর এবং প্রভু যীশু খ্রীষ্ট তোমাদের দয়া করুন ও শান্তি দান করুন ।
50001003	আমি যতবার তোমাদের কথা মনে করি ততবারই আমার ঈশ্বরকে ধন্যবাদ দিই ।
50001004	তোমাদের জন্য প্রার্থনার সময়ে আমি সব সময় আনন্দের সংগে প্রার্থনা করে থাকি ,
50001005	কারণ যীশু খ্রীষ্টের বিষয়ে সুখবর প্রচারের কাজে তোমরা প্রথম দিন থেকে এই পর্যন্ত আমাকে সাহায্য করে আসছ ।
50001006	আমার এই বিশ্বাস আছে , তোমাদের অন্তরে যিনি ভাল কাজ করতে আরম্ভ করেছেন তিনি খ্রীষ্ট যীশুর আসবার দিন পর্যন্ত তা চালিয়ে নিয়ে শেষ করবেন ।
50001007	তোমাদের সকলের সম্বন্ধে আমার মনের ভাব এই রকম হওয়াই উচিত , কারণ তোমরা আমার প্রিয় । আমি জেলে থাকি বা সুখবরের পক্ষে দাঁড়িয়ে তার সত্যতা প্রমাণ করি , তাতে তোমরা সবাই আমার সংগে ঈশ্বরের দয়ার ভাগী ।
50001008	খ্রীষ্ট যীশুর ভালবাসা অন্তরে রেখে আমি যে তোমাদের কত ভালবাসি তার সাক্ষী ঈশ্বর ।
50001009	আমি প্রার্থনা করি তোমাদের ভালবাসা যেন জ্ঞান ও বিচারবুদ্ধির সংগে মিলিত হয়ে বেড়েই চলে ।
50001010	তাহলে যা সত্যিসত্যিই সবচেয়ে ভাল তা তোমরা বুঝে বেছে নিতে পারবে । এতে তোমরা যীশু খ্রীষ্টের মধ্য দিয়ে সৎ জীবনের ফল দ্বারা পরিপূর্ণ হয়ে খ্রীষ্টের আসবার দিন পর্যন্ত খাঁটি ও নিখুঁত থাকতে পারবে , আর এতে ঈশ্বরের গৌরব ও প্রশংসা হবে ।
50001011	
50001012	ভাইয়েরা , আমি চাই যেন তোমরা জানতে পার যে , আমার উপর যা ঘটেছে তার ফলে সুখবর প্রচারের কাজ আরও এগিয়ে গেছে ।
50001013	আর তাতে এখানকার রাজবাড়ীর সৈন্যদল ও অন্য সকলে জানতে পেরেছে যে , খ্রীষ্টের জন্যই আমি বন্দী অবস্থায় আছি ।
50001014	এছাড়া আমার এই বন্দী অবস্থায় থাকবার দরুন বেশীর ভাগ ভাইয়েরা প্রভুর উপর আরও বেশী করে নির্ভর করতে শিখেছে এবং সেইজন্যই তারা নির্ভয়ে ঈশ্বরের বাক্য প্রচার করতে আরও সাহসী হয়েছে ।
50001015	তাদের মধ্যে কেউ কেউ অবশ্য হিংসা ও দলাদলির মনোভাব নিয়ে খ্রীষ্টের বিষয় প্রচার করে , আবার অন্যেরা ভাল উদ্দেশ্য নিয়েই তা করে ।
50001016	এই লোকদের মনে ভালবাসা আছে বলেই তারা খ্রীষ্টের বিষয় প্রচার করে , কারণ এরা জানে যে , সুখবরের পক্ষে দাঁড়িয়ে কথা বলবার জন্যই আমি নিযুক্ত ।
50001017	কিন্তু ঐ প্রথম দলের লোকেরা নিজেদের স্বার্থের জন্য খ্রীষ্টের বিষয় প্রচার করে থাকে , কোন ভাল উদ্দেশ্য নিয়ে তা করে না । ওরা মনে করে , এতে আমার বন্দী অবস্থায় ওরা আমাকে কষ্ট দিতে পারবে ।
50001018	কিন্তু তাতে কি এসে যায় ? আসল কথা হল , এতে যেভাবেই হোক খ্রীষ্টের বিষয় প্রচারিত হচ্ছে-তা ছলনার উদ্দেশ্যেই হোক আর সৎ উদ্দেশ্যেই হোক ; আর তাতেই আমার আনন্দ । আমার এই আনন্দ কখনও শেষ হবে না ,
50001019	কারণ আমি জানি , আমার উপর যা ঘটেছে তার শেষ ফল হবে আমার মুক্তি ; আর তা তোমাদের প্রার্থনার দ্বারা ও যীশু খ্রীষ্টের আত্মার সাহায্যেই হবে ।
50001020	আমার স্থির বিশ্বাস আছে যে , আমি কোন কিছুতেই লজ্জা পাব না বরং আমার যথেষ্ট সাহস থাকবে , যাতে আগে যেমন আমার মধ্য দিয়ে খ্রীষ্টের গৌরব প্রকাশ হত তেমনি এখনও হবে-তা আমি বাঁচি বা মরি ;
50001021	কারণ আমার পক্ষে জীবন হল খ্রীষ্ট এবং মরণ হল লাভ ।
50001022	কিন্তু যদি আমি বেঁচেই থাকি তবে সেটা আমাকে এমন একটা কাজের সুযোগ দেবে যাতে যথেষ্ট ফল হয় । কোন্‌টা আমি বেছে নেব তা জানি না ।
50001023	দু ’ দিকই আমাকে টানছে । আমি মরে গিয়ে খ্রীষ্টের সংগে থাকতে চাই , কারণ সেটা অনেক ভাল ।
50001024	তবুও তোমাদের জন্য আমার বেঁচে থাকবার দরকার আরও বেশী ।
50001025	আমি নিশ্চয় করে জানি আমি বেঁচে থাকব এবং তোমাদের সকলের সংগেই থাকব , যেন তোমাদের বিশ্বাস বেড়ে যায় এবং তাতে তোমরা আনন্দিত হও ।
50001026	ফলে তোমাদের মধ্যে আমার আবার আসবার দরুন তোমরা খ্রীষ্ট যীশুর মধ্য দিয়ে আমাকে নিয়ে আনন্দে উপ্‌চে পড়বে ।
50001027	সবচেয়ে বড় কথা হল , তোমরা এমনভাবে তোমাদের জীবন কাটাও যা খ্রীষ্টের বিষয়ে সুখবরের উপযুক্ত । তাহলে আমি নিজে এসে তোমাদের দেখি বা দূর থেকে তোমাদের কথা শুনি , আমি জানব যে , তোমরা মনে-প্রাণে এক হয়ে স্থির ভাবে দাঁড়িয়ে আছ এবং যে বিশ্বাস সুখবরের মধ্য দিয়ে আসে তার জন্য একসংগে পরিশ্রম করছ ।
50001028	যারা তোমাদের বিরুদ্ধে আছে তাদের দিক থেকে কোন কিছুতে তোমরা ভয় পেয়ো না । এতেই প্রমাণ হবে যে , তারা ধ্বংস হতে যাচ্ছে আর তোমরা উদ্ধার পেতে যাচ্ছ ; আর এই উদ্ধার ঈশ্বরের কাছ থেকেই আসে ।
50001029	তোমাদের দয়া করা হয়েছে যেন তোমরা যে কেবল খ্রীষ্টের উপর বিশ্বাস করতে পার এমন নয় , তাঁর জন্য কষ্টভোগও করতে পার ।
50001030	তোমরা আগে আমাকে যেভাবে কষ্ট স্বীকার করতে দেখেছ এবং এখনও সেই সম্বন্ধে যা শুনছ , তোমরাও সেই একই রকম কষ্টের মধ্যে জড়িয়ে পড়েছ ।
50002001	তাহলে খ্রীষ্টের সংগে যুক্ত হবার ফলে যখন উৎসাহ পাওয়া যায় , খ্রীষ্টের ভালবাসার ফলে যখন সান্ত্বনা পাওয়া যায় , পবিত্র আত্মা ও তোমাদের মধ্যে যখন যোগাযোগ-সম্বন্ধ আছে , তোমাদের অন্তরে যখন স্নেহ ও দয়ামায়া আছে ,
50002002	তখন তোমরা এইভাবে আমার আনন্দ পূর্ণ কর-তোমাদের সকলের মন এক হোক , তোমরা একে অন্যকে ভালবাস এবং মনে-প্রাণে এক হও ।
50002003	নিজের লাভের আশায় বা অহংকারের বশে কিছু কোরো না , বরং নম্রভাবে অন্যকে নিজের চেয়ে বড় স্থান দাও ।
50002004	কেবল নিজেকে নিয়ে ব্যস্ত থেকো না , বরং একে অন্যের জন্য চিন্তা কর ।
50002005	খ্রীষ্ট যীশুর যে মনোভাব ছিল তা যেন তোমাদের অন্তরেও থাকে ।
50002006	আসলে তিনি ঈশ্বরই রইলেন , কিন্তু ঈশ্বরের সমান থাকা তিনি আঁকড়ে ধরে রাখবার মত এমন কিছু মনে করেন নি ।
50002007	তিনি বরং দাস হয়ে এবং মানুষ হিসাবে জন্মগ্রহণ করে নিজেকে সীমিত করে রাখলেন ।
50002008	এছাড়া চেহারায় মানুষ হয়ে মৃত্যু পর্যন্ত , এমন কি , ক্রুশের উপরে মৃত্যু পর্যন্ত বাধ্য থেকে তিনি নিজেকে নীচু করলেন ।
50002009	ঈশ্বর এইজন্যই তাঁকে সবচেয়ে উঁচুতে উঠালেন এবং এমন একটা নাম দিলেন যা সব নামের চেয়ে মহৎ ,
50002010	যেন স্বর্গে , পৃথিবীতে এবং পৃৃথিবীর গভীরে যারা আছে তারা প্রত্যেকেই যীশুর সামনে হাঁটু পাতে ,
50002011	আর পিতা ঈশ্বরের গৌরবের জন্য স্বীকার করে যে , যীশু খ্রীষ্টই প্রভু ।
50002012	আমার প্রিয় ভাইয়েরা , তোমরা তো সব সময় বাধ্য হয়েই আছ । তেমনি করে কেবল আমার উপস্থিতির সময়ে নয় , কিন্তু বিশেষ করে এখন আমার অনুপস্থিতির সময়েও তোমরা ভক্তি ও ভয়ের সংগে তোমাদের কাজের মধ্য দিয়ে দেখাও যে , তোমরা পাপ থেকে উদ্ধার পেয়েছ ।
50002013	ঈশ্বর তোমাদের অন্তরে এমনভাবে কাজ করছেন যার ফলে তিনি যে কাজে সন্তুষ্ট হন সেই রকম কাজ করবার ইচ্ছা ও ক্ষমতা তোমাদের হয় ।
50002014	তোমরা কোন আপত্তি ও তর্ক না করে সব কিছু কর , যেন তোমরা নির্দোষ ও খাঁটি হতে পার এবং এই কালের বিবেকহীন ও খারাপ স্বভাবের লোকদের মাঝখানে ঈশ্বরের নিখুঁত সন্তান হতে পার । সেই লোকদের সামনে তোমরা তো জীবনদানকারী বাক্য তুলে ধরে এই জগতে তারার মত উজ্জ্বল হয়ে আছ । তাহলে খ্রীষ্ট যেদিন আসবেন সেই দিন আমি এই নিয়ে গর্ব করতে পারব যে , আমার চেষ্টা ও পরিশ্রম নিষ্ফল হয় নি ।
50002015	
50002016	
50002017	যে বিশ্বাসের উৎসর্গ দ্বারা তোমরা ঈশ্বরের সেবা করছ তার উপর যদি আমার রক্ত উৎসর্গ হিসাবে ঢেলে দেওয়া হয় তাহলেও আমি সুখী এবং তোমাদের সংগে আনন্দিত ।
50002018	তোমাদেরও ঠিক সেইভাবে আমার সংগে সুখী এবং আনন্দিত হওয়া উচিত ।
50002019	আমি আশা করি , প্রভু যীশুর ইচ্ছা হলে আমি তীমথিয়কে শীঘ্রই তোমাদের কাছে পাঠাব , যেন তোমাদের খবর পেয়ে আমিও উৎসাহ পাই ।
50002020	আমার সংগে এমন আর কেউ নেই , যে তীমথিয়ের মত করে সত্যিই তোমাদের জন্য চিন্তা করে ।
50002021	অন্য সকলে যীশু খ্রীষ্টের ব্যাপারে ব্যস্ত না থেকে নিজেদের ব্যাপারেই ব্যস্ত থাকে ।
50002022	কিন্তু তোমরা জান যে , তীমথিয় তাঁর যোগ্যতা প্রমাণ করেছেন , কারণ যেভাবে ছেলে বাবার সংগে কাজ করে সেইভাবেই তিনি আমার সংগে যীশু খ্রীষ্টের বিষয়ে সুখবর প্রচারের কাজে পরিশ্রম করেছেন ।
50002023	সেইজন্য আমার অবস্থা কি হবে তা জানবার সংগে সংগেই আমি তাঁকে পাঠিয়ে দেব বলে আশা করি ।
50002024	তবে আমি প্রভুর উপর এই বিশ্বাস রাখি যে , শীঘ্রই আমিও আসতে পারব ।
50002025	আমি ইপাফ্রদীতকে তোমাদের কাছে পাঠানো দরকার মনে করলাম । তিনি আমার বিশ্বাসী ভাই । আমরা একসংগেই কাজ করি ও খ্রীষ্টের জন্য যুদ্ধ করি । সেবাকারী হিসাবে আমার প্রয়োজন মিটাবার জন্য তাঁকেই তোমরা আমার কাছে পাঠিয়েছিলে ।
50002026	তিনি তোমাদের সবাইকে দেখতে চান বলে আমি তাঁকে ফিরে পাঠাচ্ছি । তা ছাড়া তোমরা তাঁর অসুস্থতার কথা শুনেছ বলে তিনি খুব চিন্তিত ।
50002027	আর সত্যিই তাঁর এমন অসুখ হয়েছিল যে , তিনি প্রায় মারা যাবার মত হয়েছিলেন , কিন্তু ঈশ্বর তাঁর উপর দয়া করেছেন-কেবল যে তাঁর উপর দয়া করেছেন তা নয় , আমার উপরও দয়া করেছেন যেন আমি দুঃখের উপর দুঃখ না পাই ।
50002028	সেইজন্য খুব আগ্রহের সংগেই আমি তাঁকে পাঠাচ্ছি যেন তাঁকে দেখে তোমরা আনন্দিত হও এবং আমারও ভাবনা কমে ।
50002029	এইজন্য প্রভুর লোক হিসাবে পরিপূর্ণ আনন্দের সংগে তোমরা তাঁকে গ্রহণ কোরো , আর এই রকম লোকদের তোমরা সম্মান কোরো ।
50002030	খ্রীষ্টের কাজের জন্য তিনি মৃত্যুর মুখোমুখি হয়েছিলেন । তোমরা অনুপস্থিত থাকবার দরুন আমার জন্য যা করতে পার নি তা করবার জন্য তিনি তাঁর প্রাণ দিতেও রাজী ছিলেন ।
50003001	শেষে বলি , আমার ভাইয়েরা , তোমরা প্রভুর সংগে যুক্ত আছ বলে আনন্দ কর । তোমাদের কাছে আবার একই কথা লিখতে আমার কোন কষ্ট হচ্ছে না , আর তোমাদের সতর্ক করবার জন্য তা করা ভাল ।
50003002	ঐ কুকুরগুলো থেকে , অর্থাৎ যারা মন্দ কাজ করে এবং দেহের কাটা-ছেঁড়া করাবার উপর জোর দেয় তাদের থেকে সাবধান !
50003003	আমরাই সত্যিকারের সুন্নত-করানো লোক , কারণ আমরা ঈশ্বরের আত্মার সাহায্যে তাঁর উপাসনা করি এবং খ্রীষ্ট যীশুকে নিয়ে গর্ব বোধ করি আর বাহ্যিক আচার-অনুষ্ঠানের উপর নির্ভর করি না ।
50003004	আমি অবশ্য তা করতে পারতাম । যদি কেউ মনে করে যে , আচার-অনুষ্ঠানের উপর নির্ভর করবার তার কারণ আছে তবে সে জানুক যে , আমার তার চেয়ে আরও বেশী কারণ আছে ।
50003005	আট দিনের দিন আমাকে সুন্নত করানো হয়েছিল ; ইস্রায়েল জাতির মধ্যে বিন্যামীনের বংশে আমার জন্ম ; আমি একজন খাঁটি ইব্রীয় ; মোশির আইন-কানুন পালনের ব্যাপারে আমি একজন ফরীশী ;
50003006	ধর্মের ব্যাপারে আমি এমন গোঁড়া ছিলাম যে , খ্রীষ্টের মণ্ডলীর উপর আমি অত্যাচার করতাম ; আর ঈশ্বরের গ্রহণযোগা্য হবার আশায় মোশির আইন-কানুন পালনের ব্যাপারে কেউ আমার নিন্দা করতে পারত না ।
50003007	কিন্তু তাতে আমার যে সব লাভ হয়েছিল খ্রীষ্টের জন্য আমি এখন সেগুলোকে ক্ষতি বলেই মনে করি ।
50003008	আসলে যাঁর জন্য আমি এই সব ক্ষতি স্বীকার করেছি আমার সেই প্রভু খ্রীষ্ট যীশুকে জানবার মধ্যে যে তুলনাহীন আশীর্বাদ রয়েছে , তার পাশে আর সব কিছুকেই আমি ক্ষতি বলে মনে করি । খ্রীষ্টকে যাতে আমি লাভ করতে পারি এবং আমাকে যাতে খ্রীষ্টের সংগে যুক্ত দেখা যায় সেইজন্য আমি সেগুলোকে আবর্জনা বলে মনে করি । আইন-কানুন পালন করবার দরুন যে আমি নির্দোষ তা নয় , কিন্তু খ্রীষ্টের উপর বিশ্বাসের দরুন ঈশ্বর আমাকে নির্দোষ বলে গ্রহণ করেছেন । এই নির্দোষিতা ঈশ্বরের কাছ থেকে আসে এবং তা বিশ্বাসের উপর নির্ভর করে ।
50003009	
50003010	আমি খ্রীষ্টকে জানতে চাই এবং যে শক্তির দ্বারা তাঁকে মৃত্যু থেকে জীবিত করা হয়েছিল সেই শক্তিকে জানতে চাই । আমি তাঁর দুঃখ-কষ্টের ভাগী হতে চাই । মোট কথা , যে মনোভাব নিয়ে তিনি মরেছিলেন আমিও সেই রকম মনোভাব পেতে চাই ।
50003011	সেইজন্য যা-ই হোক না কেন আমি নিশ্চয়ই মৃত্যু থেকে জীবিত হয়ে উঠব ।
50003012	আমি যে জন্য চেষ্টা করছি তা এখনই যে পেয়ে গেছি কিম্বা পূর্ণতা লাভ করে ফেলেছি এমন নয় । কিন্তু যে জন্য খ্রীষ্ট যীশু আমাকে ধরেছিলেন সেটাই ধরবার জন্য আমি ছুটে চলেছি ।
50003013	ভাইয়েরা , আমি যে সেটা ধরতে পেরেছি তা মনে করি না । তবে একটা কাজ আমি করছি-পিছনের সমস্ত কিছু ভুলে গিয়ে সামনের দিকে ঝুঁকে সব শক্তি দিয়ে আমি শেষ সীমার দিকে ছুটে চলেছি । এতে যেন খ্রীষ্ট যীশুর মধ্য দিয়ে ঈশ্বরের স্বর্গমুখী ডাকের মধ্যে যে পুরস্কার রয়েছে তা আমি পাই ।
50003014	
50003015	এইজন্য আমরা যারা পূর্ণতার দিকে অনেকটা এগিয়ে গেছি আমাদের সেই একই রকম মনোভাব থাকা উচিত । আর যদি কোন বিষয়ে তোমাদের অন্য রকম মনোভাব থাকে তবে ঈশ্বর তোমাদের তাও দেখিয়ে দেবেন ।
50003016	যাহোক , আমরা পূর্ণতার দিকে যতদূর এগিয়ে গেছি সেই অনুসারেই আমাদের চলা উচিত ।
50003017	ভাইয়েরা , তোমরা সবাই আমার মত করে চল , আর যারা এইভাবে চলাফেরা করে তাদের চিনে রাখ । কিভাবে চলতে হয় তা আমরা তোমাদের দেখিয়েছি ।
50003018	আমি তোমাদের বারবারই বলেছি আর এখন চোখের জলের সংগে আবার বলছি যে , এমন অনেকে আছে যারা খ্রীষ্টের ক্রুশের শত্রুর মত চলাফেরা করছে ।
50003019	তাদের ভাগ্যে আছে ধ্বংস ; পেটই তাঁদের ঈশ্বর ; যা লজ্জার বিষয় তা-ই নিয়ে তারা গর্ব করে ; আর কেবল জাগতিক ব্যাপারেই তাদের মন পড়ে আছে ।
50003020	কিন্তু আমাদের আসল বাসস্থান তো স্বর্গ ; সেখান থেকে আমাদের উদ্ধারকর্তা প্রভু যীশু খ্রীষ্টের আসবার জন্য আমরা আগ্রহের সংগে অপেক্ষা করছি ।
50003021	তিনি আমাদের দুর্বলতায় ভরা দেহ বদলিয়ে তাঁর মহিমাপূর্ণ দেহের মত করবেন । যে শক্তির দ্বারা তিনি সব কিছু নিজের অধীনে আনেন সেই শক্তির দ্বারাই তিনি এই কাজ করবেন ।
50004001	আমার ভাইয়েরা , আমি তোমাদের ভালবাসি আর তোমাদের দেখতে চাই । তোমরাই আমার আনন্দ , আমার জয়ের মালা । তোমরা প্রভুর সংগে যুক্ত হয়ে স্থির থাক ।
50004002	উবদিয়া ও সুন্তখী , আমি তোমাদের বিশেষভাবে এই অনুরোধ করছি-প্রভুর সংগে যুক্ত হয়েছ বলে তোমাদের মন যেন এক হয় ।
50004003	আর আমার আসল সহকর্মী , আমি তোমাকেও অনুরোধ করছি-তুমি এই স্ত্রীলোকদের সাহায্য কর । তাঁরা খ্রীষ্টের বিষয়ে সুখবরের জন্য আমার সংগে এবং ক্লীমেন্ত ও আমার অন্যান্য সহকর্মীদের সংগে কষ্ট স্বীকার করেছিলেন । এঁদের নাম জীবন-বইয়ে লেখা আছে ।
50004004	প্রভুর সংগে যুক্ত হয়েছ বলে তোমরা সব সময় আনন্দিত থাক । আমি আবার বলি , তোমরা আনন্দিত থাক ।
50004005	তোমাদের নরম স্বভাব যেন সকলে দেখতে পায় । প্রভু শীঘ্রই আসছেন ।
50004006	কোন বিষয় নিয়ে উতলা হোয়ো না , বরং তোমাদের সমস্ত চাওয়ার বিষয় ধন্যবাদের সংগে প্রার্থনার দ্বারা ঈশ্বরকে জানাও ।
50004007	তার ফলে , ঈশ্বরের দেওয়া যে শান্তির কথা মানুষ চিন্তা করেও বুঝতে পারে না , খ্রীষ্ট যীশুর মধ্য দিয়ে সেই শান্তি তোমাদের অন্তর ও মনকে রক্ষা করবে ।
50004008	শেষে বলি , ভাইয়েরা , যা সত্যি , যা উপযুক্ত , যা সৎ , যা খাঁটি , যা সুন্দর , যা সম্মান পাবার যোগ্য , মোট কথা যা ভাল এবং প্রশংসার যোগ্য , সেই দিকে তোমরা মন দাও ।
50004009	তোমরা আমার কাছে যা শিখেছ ও ভাল বলে গ্রহণ করেছ এবং আমার মধ্যে যা দেখেছ ও আমার মুখে যা শুনেছ , তা-ই নিয়ে নিজেদের ব্যস্ত রাখ । তাতে শান্তিদাতা ঈশ্বর তোমাদের সংগে সংগে থাকবেন ।
50004010	প্রভু আমাকে খুব আনন্দ দান করেছেন , কারণ অনেক দিন পরে তোমরা আবার আমার জন্য চিন্তা করছ । অবশ্য আমার জন্য সব সময়ই তোমাদের চিন্তা ছিল , কিন্তু তা তোমরা দেখাবার সুযোগ পাও নি ।
50004011	আমার কোন অভাবের জন্য যে আমি এই কথা বলছি তা নয় , কারণ যে কোন অবস্থায় আমি সন্তুষ্ট থাকতে শিখেছি ।
50004012	অভাবের মধ্যে এবং প্রচুর থাকবার মধ্যে আমি সন্তুষ্ট থাকতে জানি । ভরা পেটে হোক বা খালি পেটে হোক , প্রচুর থাকবার মধ্যে হোক বা অভাবের মধ্যে হোক-সব অবস্থাতেই কিভাবে সন্তুষ্ট থাকা যায় আমি তা শিখেছি ।
50004013	যিনি আমাকে শক্তি দান করেন তাঁর মধ্য দিয়েই আমি সব কিছু করতে পারি ।
50004014	তবুও তোমরা আমার কষ্টের ভাগী হয়ে ভালই করেছ ।
50004015	ফিলিপীয় মণ্ডলীর লোকেরা , তোমরা তো নিজেরাই জান যে , তোমরা প্রথমে সুখবর শুনবার পরে যখন আমি ম্যাসিডোনিয়া ছেড়ে চলে গিয়েছিলাম , তখন তোমরা ছাড়া আর কোন মণ্ডলীই আমার সংগে দেওয়া-নেওয়ার ব্যাপারে যোগ দেয় নি ।
50004016	যখন আমি থিষলনীকীতে ছিলাম তখনও তোমরা কয়েক বার সাহায্য পাঠিয়ে আমার অভাব পূরণ করেছিলে ।
50004017	কোন উপহার যে আমি চাইছি তা নয় , কিন্তু আমি এমন ফলের আশা করছি যা তোমাদের নামে জমা হতে থাকবে ।
50004018	আমার সব পাওনাই আমি পেয়েছি । আসলে আমার যা দরকার তার চেয়েও বেশী আমার আছে । ইপাফ্রদীতের হাতে তোমাদের পাঠানো উপহার পেয়ে এখন আমার যথেষ্ট হয়েছে । এই উপহারগুলো সুগন্ধযুক্ত ও গ্রহণযোগ্য উৎসর্গ ,
50004019	আর এতে ঈশ্বর খুশী হন । আমার ঈশ্বর তাঁর গৌরবময় অশেষ ধন অনুসারে খ্রীষ্ট যীশুর মধ্য দিয়ে তোমাদের সব অভাব পূরণ করবেন ।
50004020	যুগ যুগ ধরে চিরকাল আমাদের পিতা ঈশ্বরের গৌরব হোক । আমেন ।
50004021	খ্রীষ্ট যীশুর সংগে যুক্ত ঈশ্বরের প্রত্যেক লোককে আমার শুভেচ্ছা জানায়ো । আমার সংগে যে ভাইয়েরা আছেন তাঁরা তোমাদের শুভেচ্ছা জানাচ্ছেন ।
50004022	ঈশ্বরের সব লোকেরা যাঁরা এখানে আছেন , বিশেষভাবে সম্রাট কৈসরের বাড়ীর লোকেরা তোমাদের শুভেচ্ছা জানাচ্ছেন ।
50004023	প্রভু যীশু খ্রীষ্টের দয়া তোমাদের অন্তরে থাকুক ।
51001001	আমি পৌল ঈশ্বরের ইচ্ছায় খ্রীষ্ট যীশুর একজন প্রেরিত্‌হয়েছি । কলসী শহরে যারা ঈশ্বরের লোক ও খ্রীষ্টের সংগে যুক্ত বিশ্বাসী ভাই , তাদের কাছে আমি ও ভাই তীমথিয় এই চিঠি লিখছি । আমাদের পিতা ঈশ্বর তোমাদের দয়া করুন ও শান্তি দান করুন ।
51001002	
51001003	খ্রীষ্ট যীশুর উপর তোমাদের বিশ্বাস এবং ঈশ্বরের সব লোকদের প্রতি তোমাদের ভালবাসার কথা আমরা শুনেছি , আর সেইজন্য যতবার আমরা তোমাদের জন্য প্রার্থনা করি ততবারই আমাদের প্রভু যীশু খ্রীষ্টের পিতা ঈশ্বরকে আমরা ধন্যবাদ দিয়ে থাকি ।
51001004	
51001005	স্বর্গে তোমাদের জন্য যা জমা করা আছে তা পাবার আশা থেকেই তোমাদের মধ্যে এই বিশ্বাস ও ভালবাসা জন্মেছে । যে সুখবর , অর্থাৎ সত্যের বাক্য তোমাদের কাছে পৌঁছেছে তার মধ্যেই তোমরা এই আশার কথা শুনেছ্‌ ।
51001006	এই সুখবর সারা জগতে ছড়িয়ে পড়ে ফল জন্মাচ্ছে এবং দিন দিন এগিয়ে যাচ্ছে । যেদিন তোমরা এই সুখবর শুনেছ এবং ঈশ্বরের দয়ার কথা সত্যি করে জেনেছ সেই দিন থেকে তা তোমাদের মধ্যেও ঠিক তেমনিভাবে কাজ করছে ।
51001007	সেই সুখবরের কথা তোমরা আমাদের প্রিয় সহদাস ইপাফ্রার কাছে শুনেছ । তিনি তোমাদের পক্ষ থেকে খ্রীষ্টের একজন বিশ্বস্ত সেবাকারী ।
51001008	পবিত্র আত্মা তোমাদের যে ভালবাসার মনোভাব দান করেছেন তার সম্বন্ধে ইপাফ্রা আমাদের জানিয়েছেন ।
51001009	এইজন্য তোমাদের সম্বন্ধে শুনবার পর থেকেই আমরা সব সময় তোমাদের জন্য প্রার্থনা করছি । আত্মিক জ্ঞান ও বুদ্ধির দ্বারা যেন তোমরা ঈশ্বরের ইচ্ছা সম্পূর্ণভাবে বুঝতে পার আমরা তা-ই ঈশ্বরের কাছে চাইছি ।
51001010	এতে যেন তোমরা সৎ কাজ করে ফলবান হও এবং ঈশ্বরকে আরও ভাল করে জানতে পার ; আর এইভাবে যেন সব কিছুতে প্রভুকে সন্তুষ্ট করবার জন্য তাঁর যোগ্য হয়ে চলতে পার ।
51001011	এটা সম্ভব , কারণ ঈশ্বর তাঁর মহা শক্তি অনুসারে সমস্ত শক্তি দিয়ে তোমাদের শক্তিমান করছেন যাতে তোমরা সব সময় আনন্দের সংগে ধৈর্য ধরে সব সহ্য কর এবং পিতা ঈশ্বরকে ধন্যবাদ দাও । আলোর রাজ্যে ঈশ্বরের লোকেরা যে অধিকার লাভ করবে তার ভাগী হবার জন্য তিনি তোমাদের উপযুক্ত করে তুলেছেন ,
51001012	
51001013	কারণ তিনি অন্ধকারের রাজ্য থেকে আমাদের উদ্ধার করে তাঁর প্রিয় পুত্রের রাজ্যে এনেছেন ।
51001014	এই পুত্রের সংগে যুক্ত হয়ে আমরা মুক্ত হয়েছি , অর্থাৎ আমরা পাপের ক্ষমা পেয়েছি ।
51001015	এই পুত্রই হলেন অদৃশ্য ঈশ্বরের হুবহু প্রকাশ । সমস্ত সৃষ্টির আগে তিনিই ছিলেন এবং সমস্ত সৃষ্টির উপরে তিনিই প্রধান ,
51001016	কারণ আকাশে ও পৃথিবীতে , যা দেখা যায় আর যা দেখা যায় না , সব কিছু তাঁর দ্বারা সৃষ্ট হয়েছে । মহাকাশে যাদের হাতে রাজত্ব , কর্তৃত্ব , শাসন ও ক্ষমতা রয়েছে তাদের সবাইকে তাঁকে দিয়ে তাঁরই জন্য সৃষ্টি করা হয়েছে ।
51001017	তিনিই সব কিছুর আগে ছিলেন এবং তাঁরই মধ্য দিয়ে সব কিছু টিকে আছে ।
51001018	এছাড়া তিনিই তাঁর দেহের , অর্থাৎ মণ্ডলীর মাথা । তিনিই প্রথম আর তিনিই মৃত্যু থেকে প্রথম জীবিত হয়েছিলেন , যেন সব কিছুতে তিনিই প্রধান হতে পারেন ।
51001019	ঈশ্বর চেয়েছিলেন যেন তাঁর সব পূর্ণতা খ্রীষ্টের মধ্যেই থাকে ।
51001020	তা ছাড়া পৃথিবীতে হোক বা স্বর্গে হোক , খ্রীষ্টের মধ্য দিয়ে তাঁর নিজের সংগে সব কিছুর মিলনও তিনি চেয়েছিলেন । খ্রীষ্ট ক্রুশের উপর তাঁর রক্ত দান করে শান্তি এনেছিলেন বলেই এই মিলন হতে পেরেছে ।
51001021	এক সময় তোমরা ঈশ্বরের কাছ থেকে দূরে ছিলে এবং তাঁর বিরুদ্ধে তোমাদের মনে শত্রুভাব ছিল । তোমাদের মন্দ কাজের মধ্যে তা প্রকাশ পেয়েছে ।
51001022	কিন্তু খ্রীষ্টের মৃত্যুর মধ্য দিয়ে তাঁর দেহের দ্বারা ঈশ্বর নিজের সংগে এখন তোমাদের মিলিত করেছেন , যেন তিনি তোমাদের পবিত্র , নিখুঁত ও নির্দোষ অবস্থায় নিজের সামনে উপস্থিত করতে পারেন ।
51001023	অবশ্য এর জন্য খ্রীষ্টের বিষয়ে সুখবর থেকে যে নিশ্চিত আশা তোমরা পেয়েছ তা থেকে দূরে সরে না গিয়ে তোমাদের বিশ্বাসে স্থির থাকতে হবে । সেই সুখবর সারা জগতে প্রচার করা হয়েছে এবং তোমরা তা শুনেছ । আমি পৌল এই সুখবরের প্রচারক হয়েছি ।
51001024	তোমাদের জন্য আমি যে কষ্ট ভোগ করছি তাতে আমি আনন্দই পাচ্ছি । খ্রীষ্টের দেহের , অর্থাৎ মণ্ডলীর জন্য তাঁর যে দুঃখভোগ এখনও বাকী আছে তা আমি আমার দেহেই পূর্ণ করছি ।
51001025	ঈশ্বর তাঁর বাক্য তোমাদের কাছে সম্পূর্ণভাবে প্রচার করবার ভার আমার উপর দিয়েছেন বলেই আমি মণ্ডলীর একজন সেবাকারী হয়েছি ।
51001026	ঈশ্বরের বাক্যের মধ্যে যে গুপ্ত সত্য আগেকার লোকদের কাছে যুগ যুগ ধরে লুকানো ছিল , এখন তাঁর লোকদের কাছে তা প্রকাশিত হয়েছে ।
51001027	ঈশ্বর চাইলেন , অযিহূদীদের মধ্যেও তাঁর এই গুপ্ত সত্যের মহা গৌরব যে কি , তা যেন তাঁর সব লোকেরা জানতে পারে । সেই সত্য এই-খ্রীষ্ট তোমাদের অন্তরে আছেন বলে তোমরা মহিমা পাবার আশ্বাস পেয়েছ ।
51001028	আর সেই খ্রীষ্টের বিষয় আমরা প্রচার করি , অর্থাৎ ঈশ্বরের দেওয়া অসীম জ্ঞানের সংগে আমরা প্রত্যেক লোককে সতর্ক করি ও শিক্ষা দিই , যেন প্রত্যেককেই আমরা খ্রীষ্টের মধ্য দিয়ে পূর্ণ করে তুলতে পারি ।
51001029	এই উদ্দেশ্যেই ঈশ্বরের যে মহা শক্তি আমার মধ্যে কাজ করছে সেই শক্তি অনুসারে আমি প্রাণপণ পরিশ্রম করছি ।
51002001	আমি তোমাদের জানাতে চাই যে , তোমাদের জন্য এবং লায়দিকেয়া শহরের মণ্ডলীর লোকদের জন্য , আর যারা আমাকে দেখে নি তাদের সকলের জন্য আমি প্রাণপণ পরিশ্রম করছি ।
51002002	আমি চাই যেন তারা অন্তরে উৎসাহ পায় এবং ভালবাসায় এক হয় , আর খ্রীষ্টের বিষয় বুঝবার ফলে যে নিশ্চয়তা পাওয়া যায় সেই পূর্ণ নিশ্চয়তা প্রচুর পরিমাণে লাভ করে । তার ফলে ঈশ্বরের গুপ্ত সত্যকে , অর্থাৎ খ্রীষ্টকে তারা জানতে পারবে ।
51002003	খ্রীষ্টের মধ্যে সব জ্ঞান ও বুদ্ধি লুকানো আছে ।
51002004	আমি তোমাদের এই কথা বলছি যাতে কেউ মন ভুলানো যুক্তিতর্ক দিয়ে তোমাদের ভুল পথে নিয়ে যেতে না পারে ।
51002005	আমি দেহে তোমাদের মধ্যে উপস্থিত না থাকলেও আত্মায় উপস্থিত আছি এবং তোমাদের ভাল চালচলন ও খ্রীষ্টের উপর তোমাদের স্থির বিশ্বাস দেখে আনন্দ পাচ্ছি ।
51002006	তোমরা যেভাবে খ্রীষ্ট যীশুকে প্রভু হিসাবে গ্রহণ করেছ ঠিক সেইভাবে তাঁর সংগে যুক্ত হয়ে তোমাদের জীবন কাটাও ।
51002007	খ্রীষ্টের মধ্যে গভীরভাবে ডুবে গিয়ে তাঁরই মধ্যে তোমরা গড়ে উঠতে থাক । তোমরা শিক্ষা পেয়ে যা বিশ্বাস করেছ তাতে স্থির থাক এবং ঈশ্বরকে সব সময় ধন্যবাদ দিতে থাক ।
51002008	তোমরা সাবধান হও , যেন কেউ মানুষের ফাঁপা ছলনাপূর্ণ দর্শনের শিক্ষা দ্বারা তোমাদের বন্দী হিসাবে টেনে নিতে না পারে । খ্রীষ্টের সংগে সেই শিক্ষার কোন সম্বন্ধ নেই ; মানুষের গড়া চলতি নিয়ম এবং জগতের নানা রীতিনীতির উপরেই তা নির্ভর করে ।
51002009	ঈশ্বরের সমস্ত পূর্ণতা খ্রীষ্টের মধ্যে দেহ নিয়ে বাস করছে , আর খ্রীষ্টের সংগে যুক্ত হয়ে তোমরাও সেই পূর্ণতা পেয়েছ ।
51002010	তিনি মহাকাশের সমস্ত শাসনকর্তা ও ক্ষমতার অধিকারীদের উপরে ।
51002011	এছাড়া তোমরা খ্রীষ্টের সংগে যুক্ত হয়েছ বলে তোমাদের সুন্নতও করানো হয়েছে । এই সুন্নত কোন মানুষের হাতে করানো হয় নি , খ্রীষ্ট নিজেই তা করেছেন ; অর্থাৎ দেহের উপর পাপ-স্বভাবের যে শক্তি ছিল সেই শক্তি থেকে তিনি তোমাদের মুক্ত করেছেন ।
51002012	বাপ্তিস্মের মধ্য দিয়ে খ্রীষ্টের সংগে তোমাদের কবর হয়েছে ; শুধু তা-ই নয় , যিনি মৃত্যু থেকে খ্রীষ্টকে জীবিত করে তুলেছেন সেই ঈশ্বরের শক্তির উপর বিশ্বাসের মধ্য দিয়ে তোমাদের খ্রীষ্টের সংগে জীবিত করে তোলাও হয়েছে ।
51002013	তোমরা তো পাপের দরুন এবং সুন্নত-না-করানোর দরুন মৃত ছিলে , কিন্তু ঈশ্বর তোমাদের খ্রীষ্টের সংগে জীবিত করেছেন । তিনি আমাদের সব পাপ ক্ষমা করেছেন ,
51002014	আর আমাদের বিরুদ্ধে যে দলিল ছিল তার সমস্ত দাবি-দাওয়া সুদ্ধ তা বাতিল করে দিয়েছেন । সেই দলিল তিনি ক্রুশে পেরেক দিয়ে গেঁথে নাকচ করে ফেলেছেন ।
51002015	তিনি মহাকাশের সমস্ত মন্দ শাসনকর্তা ও ক্ষমতার অধিকারীদের ক্ষমতা নষ্ট করেছেন । আর এইভাবে তিনি খ্রীষ্টের ক্রুশের মধ্য দিয়ে তাদের উপর জয়লাভ করেছেন এবং সকলের সামনে তাদের অসম্মানিত করেছেন ।
51002016	সেইজন্য খাওয়া-দাওয়া বা ধর্মীয় কোন পর্ব কিম্বা অমাবস্যা বা বিশ্রামবার নিয়ে তোমাদের দোষ দেবার অধিকার কারও নেই ।
51002017	এগুলো তো ছিল ভবিষ্যতে যা হবে তার ছায়া , কিন্তু যা আসল তা খ্রীষ্টের মধ্যেই আছে ।
51002018	নিজেদের দেহকে কষ্ট দেওয়া ও স্বর্গদূতদের উপাসনা করা যারা দরকারী বলে মনে করে তারা যেন তোমাদের পুরস্কার পাবার পথে বাধা না জন্মায় । এই রকমের লোক যা দেখেছে বলে ভান করে সেই বিষয়ে অনেক বড় বড় কথা বলে এবং বিনা কারণেই অহংকারে ফুলে ওঠে , কারণ তাদের মন পাপ-স্বভাবের অধীন ।
51002019	তারা শক্তভাবে মাথাকে , অর্থাৎ যীশু খ্রীষ্টকে ধরে রাখে না , অথচ সেই মাথার পরিচালনায়ই গোটা দেহটা হাড়-মাংসের বাঁধনে যুক্ত হয়ে ও স্থির থেকে ঈশ্বরের ইচ্ছামত বেড়ে ওঠে ।
51002020	খ্রীষ্টের সংগে মরে তোমরা যখন জগতের নানা রীতিনীতির কাছ থেকে দূরে সরে এসেছ তখন জগতের লোকদের মতই তোমরা কেন আবার জগতের নিয়মের অধীন হচ্ছ ?
51002021	যে সব জিনিস ব্যবহার করতে করতে নষ্ট হয়ে যায় সেই সব জিনিসের বিষয়ে এই রকম নিয়ম আছে-ধোরো না , খেয়ো না , ছুঁয়ো না । এই সব নিয়ম তো কেবল মানুষের দেওয়া আদেশ ও শিক্ষা ।
51002022	
51002023	এই সব নিয়মগুলো দেখতে মনে হয় বেশ জ্ঞানে পূর্ণ , কারণ কি করে উপাসনা করা যায় , কিভাবে নিজেদের নীচু করা যায় , কিভাবে নিজের দেহকে কষ্ট দেওয়া যায় , তা এই নিয়মগুলো লোকদের জানায় , কিন্তু পাপ-স্বভাবকে বশ করবার ব্যাপারে এগুলোর কোন মূল্যই নেই ।
51003001	তাহলে তোমরা যখন খ্রীষ্টের সংগে মৃত্যু থেকে জীবিত হয়েছ তখন খ্রীষ্ট স্বর্গে যেখানে ঈশ্বরের ডান দিকে বসে আছেন সেই স্বর্গীয় বিষয়গুলোর জন্য আগ্রহী হও ।
51003002	জাগতিক বিষয়ে মনোযোগ না দিয়ে বরং স্বর্গীয় বিষয়ে মনোযোগ দাও ।
51003003	তোমরা তো মরে গেছ এবং তোমাদের জীবন খ্রীষ্টের সংগে ঈশ্বরের মধ্যে লুকানো আছে ।
51003004	যিনি তোমাদের জীবন সেই খ্রীষ্ট যখন প্রকাশিত হবেন তখন তোমরাও তাঁর সংগে তাঁর মহিমার ভাগী হয়ে প্রকাশিত হবে ।
51003005	সেইজন্য তোমাদের পাপ-স্বভাবের মধ্যে যা কিছু আছে তা ধ্বংস করে ফেল । তাতে আছে সব রকম ব্যভিচার , অশুচিতা , কুবাসনা , মন্দ ইচ্ছা এবং লোভ যাকে এক রকম প্রতিমাপূজা বলা যায় ।
51003006	যারা ঈশ্বরের অবাধ্য তাদের উপর এই সব কারণেই ঈশ্বরের শাস্তি নেমে আসছে ।
51003007	তোমরাও আগে ঐ রকম ভাবেই চলতে ,
51003008	কিন্তু এখন রাগ , মেজাজ দেখানো , হিংসা , গালাগালি এবং খারাপ কথাবার্তা তোমাদের কাছ থেকে দূর কর ।
51003009	একজন অন্যজনের কাছে মিথ্যা কথা বোলো না , কারণ তোমাদের পুরানো “ আমি ” কে তার কাজ সুদ্ধ কাপড়ের মত ছেড়ে ফেলে তোমরা তো নতুন “ আমি ” কে পরেছ । এই নতুন “ আমি ” আরও নতুন হতে হতে তার সৃষ্টিকর্তার মত হচ্ছে , যেন সেই সৃষ্টিকর্তাকে তোমরা পরিপূর্ণভাবে জানতে পার ।
51003010	
51003011	এই অবস্থায় অযিহূদী বা যিহূদীর মধ্যে , সুন্নত-করানো বা সুন্নত-না-করানো লোকের মধ্যে , অশিক্ষিত , নীচজাতি , দাস বা স্বাধীন লোকের মধ্যে কোন তফাৎ নেই ; সেখানে খ্রীষ্টই প্রধান এবং তিনি প্রত্যেকের মধ্যেই আছেন ।
51003012	এইজন্য ঈশ্বর যাদের বেছে নিয়ে নিজের জন্য আলাদা করে রেখেছেন তাঁর সেই প্রিয় লোক হিসাবে তোমরা আন্তরিক মায়া-মমতা , দয়া , নম্রতা , নরম স্বভাব ও ধৈর্য দিয়ে নিজেদের সাজাও ।
51003013	একে অন্যকে সহ্য কর এবং যদি কারও বিরুদ্ধে তোমাদের কোন দোষ দেবার কারণ থাকে তবে তাকে ক্ষমা কর । প্রভু যেমন তোমাদের ক্ষমা করেছেন তেমনি তোমাদেরও একজন অন্যজনকে ক্ষমা করা উচিত ।
51003014	আর এই সবের উপরে ভালবাসা দিয়ে নিজেদের সাজাও । ভালবাসাই ঐ সব গুণগুলোকে একসংগে বেঁধে পূর্ণতা দান করে ।
51003015	খ্রীষ্ট যে শান্তি দেন সেই শান্তি তোমাদের অন্তরে থেকে তোমাদের পরিচালনা করুক । শান্তিতে থাকবার জন্যই তো তোমাদের সবাইকে একদেহ হিসাবে ডাকা হয়েছে । তোমরা কৃতজ্ঞ থাক ।
51003016	খ্রীষ্টের বাক্যকে তোমাদের অন্তরে পরিপূর্ণভাবে বাস করতে দাও । ঈশ্বরের দেওয়া জ্ঞানে একে অন্যকে শিক্ষা ও পরামর্শ দাও এবং অন্তরে কৃতজ্ঞতার সংগে ঈশ্বরের উদ্দেশে গীতসংহিতার গান এবং আত্মিক ও প্রশংসার গান কর ।
51003017	তোমরা যা কিছু বল বা কর না কেন তা প্রভু যীশুর নামে কোরো এবং তাঁর মধ্যে দিয়েই পিতা ঈশ্বরকে ধন্যবাদ দিয়ো ।
51003018	তোমরা যারা স্ত্রী , তোমরা প্রত্যেকে স্বামীর অধীনতা মেনে নাও , কারণ প্রভুর লোক হিসাবে এটাই উপযুক্ত ।
51003019	তোমরা যারা স্বামী , তোমরা প্রত্যেকে স্ত্রীকে ভালবেসো এবং তার সংগে কঠোর ব্যবহার কোরো না ।
51003020	ছেলেমেয়েরা , তোমরা সব বিষয়ে মা-বাবার বাধ্য থেকো , কারণ এতে প্রভু খুশী হন ।
51003021	তোমরা যারা পিতা , তোমাদের ছেলেমেয়েদের মন তেতো করে তুলো না , যেন তারা উৎসাহহীন হয়ে না পড়ে ।
51003022	তোমরা যারা দাস , তোমরা সব বিষয়ে তোমাদের এই জগতের মনিবদের বাধ্য থেকো । যখন তাঁরা তোমাদের লক্ষ্য করেন কেবল তখনই যে তাঁদের খুশী রাখবার জন্য তাঁদের বাধ্য থাকবে তা নয় , বরং খাঁটি অন্তরে প্রভুর উপর ভক্তি রেখে তাঁদের বাধ্য থেকো ।
51003023	তোমরা যা-ই কর না কেন , তা মানুষের জন্য নয় বরং প্রভুর জন্য করছ বলে মন-প্রাণ দিয়ে কোরো ,
51003024	কারণ তোমরা তো জান , প্রভু তাঁর লোকদের জন্য যা রেখেছেন তা তোমরা পুরস্কার হিসাবে তাঁরই কাছ থেকে পাবে । তোমরা যাঁর সেবা করছ তিনি প্রভু খ্রীষ্ট ।
51003025	যে অন্যায় করে সে তার ফল পাবে । প্রভুর চোখে সবাই সমান ।
51004001	মনিবেরা , স্বর্গে তোমাদেরও একজন মনিব আছেন জেনে তোমরা তোমাদের দাসদের সংগে সৎ এবং ন্যায় ব্যবহার কোরো ।
51004002	তোমরা কৃতজ্ঞ ও সতর্ক হয়ে প্রার্থনায় নিজেদের ব্যস্ত রেখো ;
51004003	আর সেই সংগে আমাদের জন্যও প্রার্থনা কোরো যেন খ্রীষ্ট সম্বন্ধে গুপ্ত সত্যের কথা প্রচার করবার জন্য ঈশ্বর আমাদের সুযোগ করে দেন । সেই গুপ্ত সত্যের জন্যই তো আমাকে বন্দী করা হয়েছে ।
51004004	যে রকম স্পষ্টভাবে আমার এই বিষয় বুঝিয়ে বলা উচিত , প্রার্থনা কোরো আমি যেন সেইভাবে বলতে পারি ।
51004005	যারা ঈশ্বরের লোক নয় তাদের সংগে বুদ্ধি ব্যবহার করে চোলো এবং খ্রীষ্টের বিষয়ে সাক্ষ্য দেবার প্রত্যেকটা সুযোগ কাজে লাগায়ো ।
51004006	তোমাদের কথাবার্তা সব সময় মধুর এবং নুন দেওয়া খাবারের মত গ্রহণযোগ্য হোক , যেন কাকে কিভাবে উত্তর দেবে তা তোমরা বুঝতে পার ।
51004007	আমাদের প্রিয় ভাই ও বিশ্বস্ত সেবাকারী এবং প্রভুর কাজে আমাদের সহদাস তুখিক আমার সমস্ত সংবাদ তোমাদের দেবেন ।
51004008	তোমরা যেন আমাদের সম্বন্ধে জানতে পার আর তিনি যেন তোমাদের উৎসাহ দিতে পারেন সেইজন্য আমি তাঁকে তোমাদের কাছে পাঠালাম ।
51004009	তুখিকের সংগে আমি আমাদের বিশ্বস্ত ও প্রিয় ভাই ওনীষিমকেও পাঠালাম । তিনি তোমাদেরই একজন । তাঁরা এখানকার সব কিছুই তোমাদের জানাবেন ।
51004010	আমার সংগে বন্দী ভাই আরিষ্টার্খ আর বার্ণবার আত্মীয় মার্কও তোমাদের শুভেচ্ছা জানাচ্ছেন । মার্কের বিষয় তোমরা তো আগেই আদেশ পেয়েছ যে , তিনি যদি তোমাদের কাছে আসেন তবে তাঁকে আদরের সংগে গ্রহণ কোরো ।
51004011	যাঁকে যুষ্ট বলে ডাকা হয় সেই যীশুও তোমাদের শুভেচ্ছা জানাচ্ছেন । যিহূদীদের মধ্য থেকে কেবল এই তিনজনই ঈশ্বরের রাজ্যের জন্য আমার সংগে কাজ করেন । তাঁরা আমাকে অনেক উৎসাহ দিয়েছেন ।
51004012	ইপাফ্রাও তোমাদের শুভেচ্ছা জানাচ্ছেন । তিনি তোমাদের নিজেদের লোকদের মধ্যে একজন এবং তিনি খ্রীষ্ট যীশুর দাস । তিনি সব সময় তোমাদের জন্য প্রার্থনার যুদ্ধ চালাচ্ছেন যেন তোমরা পূর্ণতা লাভ করে এবং সব কিছুতে ঈশ্বরের ইচ্ছা নিশ্চয় করে জেনে শক্ত হয়ে দাঁড়াতে পার ।
51004013	ইপাফ্রার সম্বন্ধে আমি এই বলতে পারি যে , তোমাদের জন্য এবং যারা লায়দিকেয়া ও হিয়রাপলি শহরে আছে তাদের জন্য তিনি খুব পরিশ্রম করেন ।
51004014	প্রিয় ডাক্তার লূক এবং দীমা তোমাদের শুভেচ্ছা জানাচ্ছেন ।
51004015	লায়দিকেয়ার বিশ্বাসী ভাইদের এবং নুম্ফা ও তাঁর বাড়ীতে যে লোকেরা মণ্ডলী হিসাবে জড়ো হয় , তাঁদেরও শুভেচ্ছা জানায়ো ।
51004016	তোমাদের মধ্যে এই চিঠি পড়া শেষ হলে পর লায়দিকেয়ার মণ্ডলীকেও এই চিঠি পড়তে দিয়ো , আর লায়দিকেয়া মণ্ডলীকে যে চিঠি পাঠানো হবে সেটাও তোমরা পোড়ো ।
51004017	আর্খিপ্পকে এই কথা বল , “ প্রভুর সেবার জন্য তোমাকে যে কাজ দেওয়া হয়েছে তা শেষ করবার দিকে বিশেষভাবে মনোযোগ দাও । ”
51004018	আমি পৌল নিজের হাতে এই শুভেচ্ছার কথা লিখছি । মনে রেখো , আমি বন্দী আছি । ঈশ্বর তোমাদের দয়া করুন ।
52001001	পিতা ঈশ্বর আর প্রভু যীশু খ্রীষ্টের সংগে যুক্ত থিষলনীকীয় মণ্ডলীর কাছে সীলবান , তীমথিয় আর আমি পৌল এই চিঠি লিখছি । আমাদের পিতা ঈশ্বর আর প্রভু যীশু খ্রীষ্ট তোমাদের দয়া করুন আর শান্তি দান করুন ।
52001002	আমরা সব সময় প্রার্থনায় তোমাদের সকলের কথা মনে করে ঈশ্বরকে ধন্যবাদ দিয়ে থাকি ।
52001003	বিশ্বাসের দরুন তোমরা যে কাজ করছ , ভালবাসার দরুন যে পরিশ্রম করছ এবং আমাদের প্রভু যীশু খ্রীষ্টের উপর আশার দরুন যে ধৈর্য ধরছ , সেই কথা আমরা সব সময়ই আমাদের পিতা ও ঈশ্বরের সামনে প্রার্থনায় মনে করে থাকি ।
52001004	ঈশ্বরের প্রিয় আমার ভাইয়েরা , আমরা জানি তিনিই তোমাদের বেছে নিয়েছেন ,
52001005	কারণ আমাদের প্রচারিত সুখবর কেবলমাত্র কথার মধ্য দিয়ে তোমাদের কাছে আসে নি , কিন্তু তা শক্তি , পবিত্র আত্মা ও পূর্ণ নিশ্চয়তার মধ্য দিয়ে এসেছিল । তোমাদের সংগে থাকবার সময়ে তোমাদের মংগলের জন্য আমরা কিভাবে চলাফেরা করেছি তা তোমরা জান ।
52001006	অনেক অত্যাচারের মধ্যেও পবিত্র আত্মার দেওয়া আনন্দের সংগে সেই সুখবর গ্রহণ করে তোমরা আমাদের আর প্রভুর মত করে চলছ ।
52001007	এতে ম্যাসিডোনিয়া আর আখায়া প্রদেশের সব বিশ্বাসীদের কাছে তোমরা একটা আদর্শ হয়েছ ।
52001008	কেবলমাত্র ম্যাসিডোনিয়া আর আখায়া প্রদেশেই যে তোমাদের কাছ থেকে প্রভুর বাক্য ছড়িয়ে পড়েছে এমন নয় , কিন্তু ঈশ্বরের উপর তোমাদের বিশ্বাসের কথাও সব জায়গাতেই গিয়ে পৌঁছেছে । এই ব্যাপারে আমাদের কিছুই বলবার দরকার নেই ,
52001009	কারণ তোমরা কিভাবে আমাদের গ্রহণ করেছিলে লোকেরা তা আমাদের জানাচ্ছে । তারা আরও জানাচ্ছে যে , তোমরা কিভাবে দেবদেবীদের কাছ থেকে ফিরে জীবন্ত ও সত্য ঈশ্বরের কাছে এসেছ যেন তাঁর সেবা করতে পার ,
52001010	আর স্বর্গ থেকে তাঁর পুত্রের আসবার জন্য অপেক্ষা করতে পার । সেই পুত্রই হলেন যীশু , যাঁকে তিনি মৃত্যু থেকে জীবিত করে তুলেছিলেন । ঈশ্বরের যে শাস্তি নেমে আসছে সেই শাস্তি থেকে এই যীশুই আমাদের রক্ষা করবেন ।
52002001	ভাইয়েরা , তোমরা নিজেরাই জান যে , তোমাদের কাছে আমাদের যাওয়া নিষ্ফল হয় নি ।
52002002	তোমরা এই কথাও জান যে , এর আগে ফিলিপী শহরে আমরা অত্যাচার ভোগ করেছিলাম এবং অসম্মানিতও হয়েছিলাম । কিন্তু এই সব বাধা-বিপত্তি থাকলেও আমাদের ঈশ্বরের কাছ থেকে সাহস পেয়ে তাঁর সুখবরের কথা আমরা খোলাখুলিভাবেই তোমাদের কাছে বলেছিলাম ।
52002003	আমাদের উপদেশ ভুল শিক্ষা থেকে নয় , অসৎ উদ্দেশ্য থেকেও নয় , কিম্বা আমরা ছলনা করেও কোন কথা বলছি না ;
52002004	বরং যোগ্য মনে করে সুখবর জানাবার ভার ঈশ্বর আমাদের উপর দিয়েছেন বলেই আমরা সেই হিসাবে কথা বলছি । মানুষকে সন্তুষ্ট করবার জন্য আমরা এই কথা বলছি না , কিন্তু যিনি আমাদের অন্তর যাচাই করে দেখেন সেই ঈশ্বরকে সন্তুষ্ট করবার জন্যই বলছি ।
52002005	তোমরা জান আমরা কখনও তোষামোদ করে কথা বলি নি , আর লোভকে ঢেকে রেখেও যে ছলনা করে কোন কথা আমরা বলি নি , ঈশ্বরই তার সাক্ষী ।
52002006	মানুষের কাছ থেকে , অর্থাৎ তোমাদের বা অন্য কারও কাছ থেকে আমরা প্রশংসা পাবার চেষ্টা করি নি । খ্রীষ্টের প্রেরিত্‌হিসাবে আমাদের অধিকার অবশ্য আমরা তোমাদের উপর খাটাতে পারতাম ,
52002007	কিন্তু তার বদলে মা যেমন তাঁর নিজের সন্তানদের আদর-যত্ন করেন , তোমাদের মধ্যে থাকবার সময়ে আমরাও তোমাদের সংগে সেই রকমই নরম ব্যবহার করেছিলাম ।
52002008	তোমাদের উপর গভীর মায়া-মমতা থাকাতে তোমাদের কেবল ঈশ্বরের সুখবর দিতে নয় , তোমাদের জন্য নিজেদের প্রাণ দিতেও আমরা রাজী ছিলাম , কারণ আমাদের কাছে তোমরা খুবই প্রিয় ।
52002009	ভাইয়েরা , আমাদের পরিশ্রম আর কষ্টের কথা নিশ্চয়ই তোমাদের মনে আছে । তোমাদের কাছে ঈশ্বরের সুখবর প্রচার করবার সময় আমরা দিনরাত পরিশ্রম করেছি , যাতে আমরা তোমাদের কারও উপরে বোঝা হয়ে না পড়ি ।
52002010	তোমরা যারা বিশ্বাস করেছ , তোমাদের সংগে আমাদের ব্যবহার যে পবিত্র , সৎ ও নিখুঁত ছিল , তার সাক্ষী তোমরাও আছ আর ঈশ্বরও আছেন ।
52002011	তোমরা জান , বাবা যেমন নিজের সন্তানদের উৎসাহ , সান্ত্বনা ও কঠোরভাবে আদেশ দেন , আমরাও তোমাদের প্রত্যেককে তা-ই দিতাম , যেন ঈশ্বরের লোক হিসাবে তোমরা উপযুক্ত ভাবে চল । ঈশ্বর তাঁর নিজের রাজ্যের ও তাঁর মহিমার ভাগী হবার জন্যই তোমাদের ডাকছেন ।
52002012	
52002013	আমরা সব সময় ঈশ্বরকে ধন্যবাদ দিচ্ছি , কারণ ঈশ্বরের বাক্য আমাদের কাছ থেকে শুনে যখন তোমরা বিশ্বাস করেছিলে তখন তোমরা তা মানুষের বলে নয় , কিন্তু ঈশ্বরের বাক্য বলেই গ্রহণ করেছিলে । আর সত্যিই তা ঈশ্বরেরই বাক্য । তোমরা যারা বিশ্বাস করেছ , তোমাদের অন্তরে সেই বাক্যই কাজ করছে ।
52002014	ভাইয়েরা , যিহূদিয়া প্রদেশে খ্রীষ্ট যীশুর সংগে যুক্ত ঈশ্বরের যে মণ্ডলীগুলো আছে , তোমাদের অবস্থা তাদের মতই । যিহূদীদের হাতে তারা যে সব দুঃখ-কষ্ট ভোগ করেছে , তোমরাও নিজের দেশের লোকদের হাতে সেই একই রকম দুঃখ-কষ্ট ভোগ করেছ ।
52002015	ঐ যিহূদীরাই প্রভু যীশুকে ও নবীদের মেরে ফেলেছিল , আর আমাদের উপরও তারা অত্যাচার করেছে । তারা ঈশ্বরকে অসন্তুষ্ট করে , আর সমস্ত মানুষের উপর তাদের শত্রুভাব আছে ।
52002016	তারা আমাদের বাধা দেয় যেন অযিহূদীদের পাপ থেকে উদ্ধারের জন্য তাদের কাছে আমরা কোন কথা বলতে না পারি । এইভাবেই ঐ যিহূদীরা সব সময় পাপের উপর পাপ বোঝাই করছে , আর ঈশ্বরের ক্রোধ সম্পূর্ণভাবে তাদের উপর এসে পড়েছে ।
52002017	ভাইয়েরা , মনের দিক থেকে না হলেও দেহের দিক থেকে আমরা অল্প সময়ের জন্য তোমাদের কাছ-ছাড়া হয়েছি । তাই আমরা খুব আগ্রহের সংগে চেষ্টা করেছিলাম যাতে আবার তোমাদের সংগে আমাদের দেখা হয় ।
52002018	সেইজন্য আমরা , বিশেষ করে আমি পৌল অনেক বারই তোমাদের কাছে আসতে চেয়েছিলাম , কিন্তু শয়তান আমাদের বাধা দিয়েছিল ।
52002019	আমাদের প্রভু যীশু যখন আসবেন তখন তাঁর সামনে তোমরাই কি আমাদের আশা , আনন্দ ও গৌরবের জয়ের মালা হবে না ?
52002020	সত্যি , তোমরাই আমাদের গৌরব , তোমরাই আমাদের আনন্দ ।
52003001	আমরা যখন আর সহ্য করতে পারলাম না তখন এথেন্স শহরে একা থাকাই স্থির করে আমাদের ভাই তীমথিয়কে পাঠিয়েছিলাম । তিনি খ্রীষ্টের বিষয়ে সুখবর জানাবার কাজে ঈশ্বরের সহকর্মী । আমরা তাঁকে পাঠিয়েছিলাম যেন তিনি তোমাদের বিশ্বাসে স্থির রাখতে ও উৎসাহ দিতে পারেন ,
52003002	
52003003	যাতে এই সব দুঃখ-কষ্টের মধ্যে তোমরা কেউ পিছিয়ে না যাও । তোমরা নিজেরাই জান যে , দুঃখ-কষ্ট আমাদের জন্য ঠিক করাই আছে ।
52003004	দুঃখ-কষ্ট যে আমাদের উপর আসবেই সেই কথা তোমাদের সংগে থাকবার সময়ে আমরা বারবারই বলেছিলাম , আর তোমরা জান যে , ঠিক তা-ই ঘটেছে ।
52003005	সেইজন্য আমি যখন আর সহ্য করতে পারলাম না তখন বিশ্বাসের দিক থেকে তোমরা কি অবস্থায় আছ তা জানবার জন্যই তীমথিয়কে পাঠিয়েছিলাম । আমার ভয় হচ্ছিল , হয়তো শয়তান তোমাদের লোভ দেখিয়েছে আর আমাদের পরিশ্রম সব নিষ্ফল হয়ে গেছে ।
52003006	এখন তীমথিয় তোমাদের কাছ থেকে আমাদের কাছে ফিরে এসে তোমাদের ভালবাসা ও বিশ্বাস সম্বন্ধে ভাল খবরই দিয়েছেন । তিনি বলেছেন , ভালবাসার মনোভাব নিয়ে তোমরা সব সময় আমাদের মনে করে থাক , আর আমরা যেমন তোমাদের দেখতে চাইছি তেমনি তোমরাও আমাদের দেখতে চাইছ ।
52003007	এইজন্য ভাইয়েরা , তীমথিয়ের মুখে তোমাদের বিশ্বাসের কথা শুনে আমাদের সব যন্ত্রণা ও কষ্টের মধ্যেও আমরা সান্ত্বনা পেয়েছি ।
52003008	প্রভুর উপর তোমাদের বিশ্বাস স্থির থাকলেই আমাদের জীবন ধন্য ।
52003009	তোমাদের দরুন ঈশ্বরের সামনে আমাদের যে আনন্দ , তার বদলে কেমন করে যে তাঁকে তোমাদের জন্য ধন্যবাদ দেব তা আমরা জানি না ।
52003010	আমরা দিনরাত ঈশ্বরের কাছে অন্তর থেকে অনুরোধ জানাচ্ছি যেন আমরা তোমাদের দেখতে পাই এবং তোমাদের বিশ্বাসের মধ্যে যে অভাব আছে তা পূরণ করতে পারি ।
52003011	আমাদের পিতা ও ঈশ্বর নিজে এবং আমাদের প্রভু যীশু যেন তোমাদের কাছে যাবার পথ ঠিক করে দেন ।
52003012	প্রভু করুন , আমরা যেমন তোমাদের ভালবাসি ঠিক তেমনি করে তোমাদেরও একের প্রতি অন্যের , এমন কি , সকলের প্রতি ভালবাসা যেন বেড়ে উঠে উপ্‌চে পড়ে ।
52003013	তাহলে তিনি তোমাদের অন্তর স্থির করবেন , যাতে আমাদের প্রভু যীশু যখন তাঁর নিজের সমস্ত লোকদের সংগে নিয়ে আসবেন তখন আমাদের পিতা ও ঈশ্বরের সামনে তোমরা নিখুঁত এবং পবিত্র হও ।
52004001	আরও বলি ভাইয়েরা , ঈশ্বরকে সন্তুষ্ট করবার জন্য কিভাবে চলা উচিত সেই শিক্ষা তো তোমরা আমাদের কাছে পেয়েছ , আর সত্যিই তোমরা সেইভাবেই চলছ । তবুও প্রভু যীশুর হয়ে আমরা তোমাদের অনুরোধ করছি ও উপদেশ দিচ্ছি যেন তোমরা আরও বেশী করে সেইভাবে চল ।
52004002	প্রভু যীশুর কাছ থেকে অধিকার পেয়ে আমরা তোমাদের কি কি আদেশ দিয়েছি তা তোমাদের জানা আছে ।
52004003	ঈশ্বরের ইচ্ছা এই-তোমরা পবিত্র হও , অর্থাৎ সব রকম ব্যভিচার থেকে দূরে থাক ,
52004004	আর যারা ঈশ্বরকে জানে না সেই অযিহূদীদের মত দেহের কামনার বশে না চলে তোমরা প্রত্যেকে নিজের দেহকে পবিত্রভাবে সম্মানের সংগে দমনে রাখতে শেখ ।
52004005	
52004006	এই ব্যাপারে অন্যায় করে কেউ যেন কোন ভাইকে না ঠকায় । আমরা আগেই তোমাদের বলেছি এবং সাবধান করে দিয়েছি যে , এই সব অন্যায়ের জন্য প্রভুই শাস্তি দেবেন ,
52004007	কারণ ঈশ্বর অশুচি ভাবে চলবার জন্য আমাদের ডাকেন নি , পবিত্রভাবে চলবার জন্যই ডেকেছেন ।
52004008	সেইজন্য এই শিক্ষা যে অগ্রাহ্য করে সে মানুষকে অগ্রাহ্য করে না , বরং যিনি তাঁর পবিত্র আত্মাকে তোমাদের দান করেছেন সেই ঈশ্বরকেই অগ্রাহ্য করে ।
52004009	ভাইয়ের প্রতি ভাইয়ের ভালবাসা সম্বন্ধে তোমাদের কাছে কিছু লিখবার দরকার নেই , কারণ ঈশ্বরই তোমাদের একে অন্যকে ভালবাসতে শিখিয়েছেন ।
52004010	আর সত্যিই তোমরা ম্যাসিডোনিয়া প্রদেশের সব ভাইদের ভালবাস । কিন্তু ভাইয়েরা , তোমাদের কাছে আমাদের বিশেষ অনুরোধ হল তোমাদের এই ভালবাসা যেন আরও বেড়ে যায় ।
52004011	আমরা তোমাদের যে আদেশ দিয়েছি সেইমত শান্ত জীবন কাটাতে , নিজের কাজে ব্যস্ত থাকতে এবং নিজের হাতে পরিশ্রম করতে বিশেষভাবে আগ্রহী হও ,
52004012	যেন বাইরের লোকদের চোখে তোমাদের চলাফেরা উপযুক্ত হয় এবং অন্যের উপর নির্ভর করতে না হয় ।
52004013	ভাইয়েরা , আমরা চাই না যারা মারা গেছে তাদের কি হবে সেই সম্বন্ধে তোমাদের অজানা থাকে , যেন যাদের মনে কোন আশা নেই তাদের মত করে তোমরা দুঃখে ভেংগে না পড় ।
52004014	আমরা যখন বিশ্বাস করি যীশু মরেছিলেন এবং আবার জীবিত হয়ে উঠেছেন তখন আমরা এও বিশ্বাস করি , যারা যীশুর সংগে যুক্ত হয়ে মারা গেছে ঈশ্বর তাদেরও যীশুর সংগে নিয়ে যাবেন ।
52004015	প্রভুর শিক্ষামতই আমরা তোমাদের বলছি , আমরা যারা জীবিত আছি এবং প্রভুর ফিরে আসা পর্যন্ত জীবিত থাকব , আমরা কোনমতেই সেই মৃতদের আগে যাব না ।
52004016	জোর গলায় আদেশের সংগে এবং প্রধান দূতের ডাক ও ঈশ্বরের তূরীর ডাকের সংগে প্রভু নিজেই স্বর্গ থেকে নেমে আসবেন । খ্রীষ্টের সংগে যুক্ত হয়ে যারা মারা গেছে তখন তারাই প্রথমে জীবিত হয়ে উঠবে ।
52004017	তার পরে আমরা যারা জীবিত ও বাকী থাকব , আমাদেরও আকাশে প্রভুর সংগে মিলিত হবার জন্য তাদের সংগে মেঘের মধ্যে তুলে নেওয়া হবে । আর এইভাবে আমরা চিরকাল প্রভুর সংগে থাকব ।
52004018	সেইজন্য তোমরা এই সব কথা বলে একে অন্যকে সান্ত্বনা দাও ।
52005001	ভাইয়েরা , কোন্‌সময় আর কি রকম সময়ে তা ঘটবে সেই সম্বন্ধে তোমাদের কাছে কিছু লিখবার দরকার নেই । তোমরা নিজেরাই ভাল করে জান যে , রাতের বেলা যেভাবে চোর আসে প্রভুর সেই দিনটিও সেইভাবেই আসবে ।
52005002	
52005003	যখন লোকে বলবে , “ শান্তি হয়েছে , ভয়ের কিছু নেই , ” তখন গর্ভবতী স্ত্রীলোকের হঠাৎ প্রসব-বেদনা উঠবার মত করে ঐ লোকদের সর্বনাশ হবে । তারা কিছুতেই রক্ষা পাবে না ।
52005004	কিন্তু ভাইয়েরা , তোমরা তো অন্ধকারে বাস করছ না যে , সেই দিনটা চোরের মত তোমাদের উপর এসে পড়বে । তোমরা তো সবাই আলোর ও দিনের লোক । আমরা রাতের বা অন্ধকারের লোক নই ।
52005005	
52005006	সেইজন্য অন্যদের মত যেন আমরা না ঘুমাই , বরং জেগে থাকি এবং নিজেদের দমনে রাখি ।
52005007	যারা ঘুমায় তারা রাতেই ঘুমায় , আর যারা মাতাল হয় তারা রাতেই মাতাল হয় ।
52005008	আমরা কিন্তু দিনের লোক ; কাজেই বুক রক্ষার জন্য বিশ্বাস ও ভালবাসা দিয়ে বুক ঢেকে এবং মাথা রক্ষার জন্য উদ্ধারের নিশ্চয়তা মাথায় দিয়ে এস , আমরা নিজেদের দমনে রাখি ।
52005009	শাস্তি পাবার জন্য নয় বরং আমাদের প্রভু যীশু খ্রীষ্টের মধ্য দিয়ে উদ্ধার পাবার জন্যই ঈশ্বর আমাদের ঠিক করে রেখেছেন ।
52005010	খ্রীষ্ট আমাদের জন্য মরেছিলেন , যাতে আমরা বাঁচি বা মরি , আমরা যেন তাঁরই সংগে জীবিত থাকতে পারি ।
52005011	এইজন্য তোমরা এখন যেমন করছ তেমনি করে একে অন্যকে উৎসাহ দান করতে ও একে অন্যকে গড়ে তুলতে থাক ।
52005012	ভাইয়েরা , আমরা তোমাদের অনুরোধ করছি , যাঁরা তোমাদের মধ্যে পরিশ্রম করেন , প্রভুর হয়ে তোমাদের পরিচালনা করেন এবং তোমাদের উপদেশ দিয়ে থাকেন , তাঁদের সম্মান কোরো ।
52005013	তাঁরা যা করছেন তার জন্য ভালবাসার মনোভাব নিয়ে তাঁদের তোমরা বিশেষভাবে শ্রদ্ধা কোরো । তোমরা নিজেদের মধ্যে শান্তিতে থেকো ।
52005014	ভাইয়েরা , আমরা তোমাদের এই উপদেশ দিচ্ছি-যারা অলস তাদের সাবধান কোরো ; যাদের সাহস নেই তাদের সাহস দিয়ো ; যারা দুর্বল তাদের সাহায্য কোরো এবং সকলকে ধৈর্যের সংগে সহ্য কোরো ।
52005015	দেখো , অন্যায়ের বদলে কেউ যেন অন্যায় না করে । তোমরা সব সময় একে অন্যের , এমন কি , অন্য সকলের মংগল করবার চেষ্টা কোরো ।
52005016	সব সময় আনন্দিত থেকো ,
52005017	সব সময় প্রার্থনা কোরো ,
52005018	আর সব অবস্থার মধ্যে ঈশ্বরকে ধন্যবাদ দিয়ো ; কারণ খ্রীষ্ট যীশুর মধ্য দিয়ে তোমাদের জন্য তা-ই ঈশ্বরের ইচ্ছা ।
52005019	পবিত্র আত্মাকে নিভিয়ে ফেলো না ।
52005020	যাঁরা নবী হিসাবে ঈশ্বরের বাক্য বলেন তাঁদের কথা তুচ্ছ কোরো না , বরং সব কিছু যাচাই করে দেখো ।
52005021	যা ভাল তা ধরে রেখো ,
52005022	আর সব রকম মন্দ থেকে দূরে থেকো ।
52005023	শান্তিদাতা ঈশ্বর নিজেই তোমাদের সম্পূর্ণভাবে পবিত্র করুন , আর আমাদের প্রভু যীশু খ্রীষ্ট আসবার সময়ে তোমাদের সম্পূর্ণ দেহ-আত্মা-মন নির্দোষ রাখুন ।
52005024	মনে রেখো , যিনি তোমাদের ডেকেছেন তিনি নির্ভরযোগ্য ; তিনি নিশ্চয়ই তা করবেন ।
52005025	ভাইয়েরা , আমাদের জন্য প্রার্থনা কোরো ।
52005026	ভালবাসার মনোভাব নিয়ে সকলকে শুভেচ্ছা জানায়ো ।
52005027	আমি প্রভুর নামে তোমাদের এই আদেশ দিচ্ছি যে , এই চিঠি যেন সব ভাইদের কাছে পড়ে শুনানো হয় ।
52005028	আমাদের প্রভু যীশু খ্রীষ্টের দয়া তোমাদের সংগে থাকুক ।
53001001	পিতা ঈশ্বর আর প্রভু যীশু খ্রীষ্টের সংগে যুক্ত থিষলনীকীয় মণ্ডলীর কাছে সীলবান , তীমথিয় আর আমি পৌল এই চিঠি লিখছি ।
53001002	পিতা ঈশ্বর আর প্রভু যীশু খ্রীষ্ট তোমাদের দয়া করুন ও শান্তি দান করুন ।
53001003	ভাইয়েরা , তোমাদের জন্য সব সময়ই ঈশ্বরকে আমাদের ধন্যবাদ দেওয়া উচিত । তোমাদের বিশ্বাস খুব বাড়ছে এবং তোমাদের একের প্রতি অন্যের ভালবাসা উপ্‌চে পড়ছে বলেই আমাদের পক্ষে সেই ধন্যবাদ দেওয়া উপযুক্ত ।
53001004	আর এইজন্যই ঈশ্বরের মণ্ডলীগুলোর সামনে তোমাদের নিয়ে আমরা গর্ববোধ করছি , কারণ যে সব অত্যাচার ও দুঃখ-কষ্ট তোমরা সহ্য করছ তার মধ্যেও তোমাদের ধৈর্য আর বিশ্বাস টিকে আছে ।
53001005	এই সবই ঈশ্বরের ন্যায়বিচারের প্রমাণ । আর এর উদ্দেশ্য হল , তোমাদের যেন ঈশ্বরের রাজ্যের উপযুক্ত বলে ধরা হয় । এর জন্যই তো তোমরা এত কষ্টভোগ করছ ।
53001006	ঈশ্বরের ন্যায়বিচার এই-যারা তোমাদের কষ্ট দেয় তিনি তাদের কষ্ট দেবেন ;
53001007	আর তোমরা যারা কষ্ট পাচ্ছ তিনি আমাদের সংগে তোমাদেরও কষ্ট থেকে রেহাই দেবেন । যখন প্রভু যীশু তাঁর শক্তিশালী স্বর্গদূতদের নিয়ে জ্বলন্ত আগুনের মধ্যে স্বর্গ থেকে প্রকাশিত হবেন তখনই এই সব হবে । যারা ঈশ্বরকে জানে না আর যারা প্রভু যীশুর বিষয়ে সুখবরের কথা মেনে চলে না তাদের তিনি তখন শাস্তি দেবেন ।
53001008	
53001009	প্রভু যখন আসবেন তখন তাদের এমন শাস্তি দেওয়া হবে যার ফলে তারা তাঁর উপস্থিতি এবং মহা শক্তির বাইরে পড়ে চিরদিন ধরে ধ্বংস হতে থাকবে । সেই দিন তাঁর নিজের লোকদের মধ্য দিয়ে তাঁর মহিমা প্রকাশিত হবে এবং যারা বিশ্বাস করেছে তাদের সকলের মধ্য দিয়ে তাঁর গৌরব হবে । তোমরাও সেই বিশ্বাসীদের মধ্যে আছ , কারণ তোমরা আমাদের সাক্ষ্যে বিশ্বাস করেছ ।
53001010	
53001011	তাই আমরা সব সময় তোমাদের জন্য প্রার্থনা করে থাকি যেন আমাদের ঈশ্বর তোমাদের তাঁর ডাকের যোগ্য বলে মনে করেন , আর যেন তাঁর শক্তির দ্বারা তোমাদের ভাল কাজ করবার সমস্ত ইচ্ছা তিনি পূর্ণ করেন এবং বিশ্বাসের ফলে তোমরা যে কাজ করছ তিনি যেন তাতে পূর্ণতা দান করেন ।
53001012	তাহলে আমাদের ঈশ্বর এবং প্রভু যীশু খ্রীষ্টের দয়ার দরুন আমাদের প্রভু যীশুর গৌরব তোমাদের মধ্য দিয়ে প্রকাশিত হবে , আর তোমরাও তাঁর মধ্য দিয়ে গৌরব পাবে ।
53002001	ভাইয়েরা , আমাদের প্রভু যীশু খ্রীষ্ট আসবেন এবং আমাদের একসংগে মিলিত করে তাঁর নিজের কাছে নিয়ে যাবেন । এই বিষয়ে আমরা তোমাদের এই অনুরোধ করছি -
53002002	“ প্রভুর দিন এসে পড়েছে , ” এই অর্থে নবী হিসাবে বলা কারও কথা বা অন্য কারও কথা কিম্বা আমাদের লেখা মনে করে কোন চিঠির দরুন তোমরা সহজে চঞ্চল হয়ো না বা ভয় পেয়ো না ।
53002003	কেউ যেন কোন ভাবেই তোমাদের ভুল পথে নিয়ে না যায় , কারণ সেই দিন আসবার আগে ঈশ্বরের বিরুদ্ধে ভীষণ বিদ্রোহ হবে , আর সেই অবাধ্যতার পুরুষ , যার ধ্বংস হবার কথা আছে , সে প্রকাশিত হবে ।
53002004	ঈশ্বর বলে যা কিছু আছে সেই সমস্তের বিরুদ্ধে আর উপাসনা করবার মত সব কিছুর বিরুদ্ধে দাঁড়িয়ে সে নিজেকে বড় করে দেখাবে ; এমন কি , সে ঈশ্বরের উপাসনা-ঘরে বসে নিজেকে ঈশ্বর বলে দাবি করবে ।
53002005	আমি যখন তোমাদের কাছে ছিলাম তখন এই সব কথা যে তোমাদের বলতাম , তা কি তোমাদের মনে পড়ে না ?
53002006	সেই অবাধ্যতার পুরুষ যাতে ঠিক সময়ের আগে প্রকাশিত হতে না পারে সেইজন্য যা এখন তাকে বাধা দিয়ে রাখছে তা তো তোমরা জান । তোমরা এও জানতে পেরেছ যে , অবাধ্যতার পুরুষের গুপ্ত কার্যকলাপ এখনও চলছে ,
53002007	কিন্তু যিনি তাকে বাধা দিয়ে রাখছেন তিনি সরে না যাওয়া পর্যন্ত বাধা দিতেই থাকবেন । তারপরে সেই অবাধ্যতার পুরুষ প্রকাশিত হবে ।
53002008	প্রভু যীশু তাঁর মুখের নিঃশ্বাসে তাকে ধ্বংস করবেন এবং তাঁর মহিমাপূর্ণ উপস্থিতির দ্বারা তার শক্তি শেষ করে দেবেন ।
53002009	সেই অবাধ্যতার পুরুষ যখন আসবে তখন তার সংগে থাকবে শয়তানের শক্তি । সেই শক্তি প্রকাশ পাবে সব রকম মিথ্যা চিহ্ন এবং আশ্চর্য ও শক্তির কাজের মধ্যে ,
53002010	আর ধ্বংসের পথে এগিয়ে যাওয়া লোকদের ঠকাবার সব রকম দুষ্ট ছলনার মধ্যে । এই লোকেরা ধ্বংস হবে , কারণ পাপ থেকে উদ্ধার পাবার জন্য তারা সত্যকে ভালবাসে নি এবং তা গ্রহণও করে নি ।
53002011	এইজন্য ঈশ্বর তাদের কাছে এমন এক শক্তি পাঠাবেন যা তাদের ভুল পথে নিয়ে যাবে , যেন তারা মিথ্যায় বিশ্বাস করে ।
53002012	ফলে যারা সত্যে বিশ্বাস না করে অন্যায় কাজে আনন্দ পেয়েছে তাদের সকলকে বিচারে দোষী বলে ধরা হবে ।
53002013	প্রভুর প্রিয় আমার ভাইয়েরা , তোমাদের জন্য সব সময়ই ঈশ্বরকে আমাদের ধন্যবাদ দেওয়া উচিত , কারণ পাপ থেকে উদ্ধার পাবার জন্য ঈশ্বর প্রথম থেকেই তোমাদের বেছে রেখেছেন । পবিত্র আত্মার দ্বারা ঈশ্বরের জন্য তোমাদের আলাদা করে রাখবার মধ্য দিয়ে এবং সুখবরের সত্যে তোমাদের বিশ্বাসের মধ্য দিয়ে তোমরা পাপ থেকে উদ্ধার পেয়েছ ।
53002014	আমরা যে সুখবর প্রচার করছি তার মধ্য দিয়েই সেই উদ্ধার পাবার জন্য তিনি তোমাদের ডেকেছেন , যাতে তোমরা আমাদের প্রভু যীশু খ্রীষ্টের মহিমার ভাগী হও ।
53002015	সেইজন্য ভাইয়েরা , স্থির থাক , আর চিঠির দ্বারা বা কথার দ্বারা যে শিক্ষা আমরা তোমাদের দিয়েছি তা ধরে রাখ ।
53002016	আমাদের প্রভু যীশু খ্রীষ্ট নিজে এবং আমাদের পিতা ঈশ্বর তোমাদের অন্তরে উৎসাহ দান করুন এবং সমস্ত ভাল কাজে ও কথায় তোমাদের স্থির রাখুন । তিনিই আমাদের ভালবেসেছেন আর দয়া করে অশেষ উৎসাহ এবং আনন্দপূর্ণ আশ্বাস দান করেছেন ।
53002017	
53003001	শেষে বলি ভাইয়েরা , আমাদের জন্য প্রার্থনা কোরো যেন প্রভুর বাক্য তোমাদের মধ্যে যেমন তাড়াতাড়ি ছড়িয়ে পড়েছিল সেইভাবেই তা ছড়িয়ে পড়তে ও গৌরব পেতে থাকে ।
53003002	আরও প্রার্থনা কোরো যেন আমরা বিবেকহীন ও দুষ্ট লোকদের হাত থেকে রক্ষা পাই , কারণ সব লোকেরই যে বিশ্বাস আছে তা নয় ।
53003003	কিন্তু প্রভু বিশ্বাসযোগ্য ; তিনিই তোমাদের স্থির রাখবেন এবং শয়তানের হাত থেকে তোমাদের রক্ষা করবেন ।
53003004	প্রভুর সংগে যুক্ত বলে তোমাদের সম্বন্ধে আমাদের এই বিশ্বাস আছে যে , আমরা তোমাদের যে সব আদেশ দিয়েছি সেইমতই তোমরা কাজ করছ এবং করতেও থাকবে ।
53003005	প্রভু যেন তোমাদের অন্তর ঈশ্বরের ভালবাসার পথে আর খ্রীষ্টের ধৈর্যের পথে চালিয়ে নিয়ে যান ।
53003006	ভাইয়েরা , আমাদের প্রভু যীশু খ্রীষ্টের নামে আমরা তোমাদের এই আদেশ দিচ্ছি-যদি কোন ভাই অলস ভাবে চলে এবং আমাদের কাছ থেকে তোমরা যে শিক্ষা পেয়েছ তা পালন না করে , তবে তোমরা তার সংগে মেলামেশা কোরো না ।
53003007	কিভাবে আমাদের মত হয়ে চলা উচিত তা তোমরা নিজেরাই জান । তোমাদের মধ্যে থাকবার সময়ে আমরা অলস ভাবে চলি নি ,
53003008	কিম্বা দাম না দিয়ে কারও খাবার খাই নি । আমরা দিনরাত পরিশ্রম আর কষ্ট করেছি যাতে আমরা তোমাদের কারও বোঝা হয়ে না পড়ি ।
53003009	তোমাদের কাছ থেকে সাহায্য নেবার অধিকার যে আমাদের নেই তা নয় , কিন্তু তোমরা যেন আমাদের মত হয়ে চল সেইজন্যই আমরা এইভাবে কাজ করে তোমাদের দেখিয়েছিলাম ।
53003010	তোমাদের কাছে থাকবার সময়েই আমরা তোমাদের আদেশ দিয়ে বলেছিলাম যে , কেউ যদি কাজ করতে না চায় তবে সে যেন না খায় ।
53003011	আমরা শুনতে পাচ্ছি , তোমাদের মধ্যে কেউ কেউ অলস ভাবে চলছে আর একেবারেই কাজকর্ম করছে না , বরং অন্যের ব্যাপার নিয়ে ব্যস্ত থাকছে ।
53003012	আমাদের প্রভু যীশু খ্রীষ্টের হয়ে আমরা এই রকম লোকদের আদেশ ও উপদেশ দিচ্ছি , তারা যেন শান্ত ভাবে কাজকর্ম করে নিজেদের খাবার নিজেরা যোগাড় করে ।
53003013	ভাইয়েরা , ভাল কাজে ক্লান্ত হয়ো না ।
53003014	এই চিঠির মধ্যে লেখা আমাদের কথা যদি কেউ না মানে তাহলে সেই লোককে চিনে রাখ । তার সংগে মেলামেশা কোরো না যাতে সে লজ্জা পায় ।
53003015	কিন্তু তাকে শত্রু বলেও মনে কোরো না , বরং ভাই হিসাবে তাকে সাবধান কর ।
53003016	শান্তিদাতা প্রভু নিজে সব সময় সব রকমে তোমাদের শান্তি দান করুন । প্রভু তোমাদের সকলের সংগে থাকুন ।
53003017	এই শুভেচ্ছার কথা আমি পৌল নিজের হাতে লিখছি । এটাই আমার প্রত্যেক চিঠির চিহ্ন ; আমি এইভাবেই লিখে থাকি ।
53003018	আমাদের প্রভু যীশু খ্রীষ্টের দয়া তোমাদের সকলের সংগে থাকুক ।
54001001	আমাদের উদ্ধারকর্তা ঈশ্বর ও খ্রীষ্ট যীশুর আদেশে আমি পৌল যীশু খ্রীষ্টের একজন প্রেরিত্‌হয়েছি । খ্রীষ্ট যীশুর উপরেই আমাদের সব আশা ।
54001002	বিশ্বাসী হিসাবে আমার সত্যিকারের সন্তান তীমথিয়ের কাছে আমি এই চিঠি লিখছি । আমাদের পিতা ঈশ্বর ও আমাদের প্রভু খ্রীষ্ট যীশু তোমাকে দয়া , করুণা ও শান্তি দান করুন ।
54001003	ম্যাসিডোনিয়াতে যাবার সময় আমি তোমাকে যা বলেছি এখনও তা-ই বলছি-তুমি ইফিষ শহরেই থাক , যাতে কতগুলো লোককে নির্দেশ দিতে পার যেন তারা আর ভুল শিক্ষা না দেয় ।
54001004	তাদের এই নির্দেশও দিয়ো যেন তারা গল্প-কথায় ও বড় বড় বংশ-তালিকার দিকে মনোযোগ না দেয় । এগুলো ঈশ্বরের কাজ বাদ দিয়ে নানা তর্কাতর্কির সৃষ্টি করে কিন্তু ঈশ্বর কিভাবে তাঁর কাজ পরিচালনা করেন তা বিশ্বাসের মধ্য দিয়ে জানা যায় ।
54001005	এই নির্দেশের উদ্দেশ্য হল ভালবাসা জাগিয়ে তোলা । এই ভালবাসা খাঁটি অন্তর , পরিষ্কার বিবেক ও সত্যিকারের বিশ্বাসের মধ্য থেকে আসে ।
54001006	কিছু লোক এই সব থেকে সরে গিয়ে বাজে কথাবার্তার দিকে ঝুঁকে পড়েছে ।
54001007	তারা যদিও নিজেদের কথা নিজেরাই বোঝে না এবং যে বিষয়ে জোর দিয়ে বলছে সেই বিষয় সম্বন্ধেও জানে না তবুও তারা মোশির আইন-কানুনের শিক্ষক হতে চায় ।
54001008	আমরা জানি আইন-কানুন ভাল , অবশ্য তা যদি ঠিকভাবে কাজে লাগানো হয় ।
54001009	আমরা এও জানি , কোন সৎ লোকের জন্য এই আইন-কানুন দেওয়া হয় নি ; তা দেওয়া হয়েছিল তাদেরই জন্য যারা আইন অমান্য করে ও অবাধ্য হয় , যারা ভক্তিহীন ও পাপী , যারা অপবিত্র ও অধার্মিক , যারা বাপ-মাকে মেরে ফেলে , যারা খুন করে ,
54001010	যারা ব্যভিচার করে , যারা সমকামী , যারা দাস-ব্যবসা করে , যারা মিথ্যা কথা বলে ও মিথ্যা সাক্ষ্য দেয় , আর যারা সত্য শিক্ষার বিরুদ্ধে অন্য কোন কাজ করে ।
54001011	গৌরবময় ঈশ্বরের মহান সুখবর অনুসারে যে শিক্ষা , সেই শিক্ষাই হল সত্য শিক্ষা । এই সুখবর প্রচারের ভার তিনি আমার উপরে দিয়েছেন ।
54001012	আমাদের প্রভু খ্রীষ্ট যীশু , যিনি আমাকে শক্তি দান করেছেন , তাঁকে আমি ধন্যবাদ দিই , কারণ তিনি আমাকে বিশ্বস্ত মনে করে তাঁর সেবা-কাজে নিযুক্ত করেছেন ।
54001013	যদিও আমি আগে খ্রীষ্টের নিন্দা করতাম আর অত্যাচারী ও বদ্‌রাগী ছিলাম তবুও আমাকেই তিনি এই কাজে নিযুক্ত করেছেন । আমাকে তিনি দয়া করেছেন , কারণ আমার অবিশ্বাসের জন্য আমি না জেনেই সেই সব করতাম ।
54001014	আমাদের প্রভু আমাকে অশেষ দয়া করেছেন এবং খ্রীষ্ট যীশুর সংগে যুক্ত হবার ফলে যে বিশ্বাস ও ভালবাসা আসে তা দান করেছেন ।
54001015	এই কথা বিশ্বাসযোগ্য এবং সম্পূর্ণ ভাবে গ্রহণেরও যোগ্য যে , পাপ থেকে পাপীদের উদ্ধার করবার জন্যই খ্রীষ্ট যীশু জগতে এসেছিলেন । সেই পাপীদের মধ্যে আমিই প্রধান ।
54001016	আর সেইজন্যই ঈশ্বর আমাকে করুণা করেছেন , যেন প্রধান পাপী যে আমি , আমার মধ্য দিয়েই খ্রীষ্ট যীশু তাঁর অসীম ধৈর্য দেখাতে পারেন । তাঁর উপর বিশ্বাসের ফলে যারা অনন্ত জীবন পাবে তারা যেন আমাকে দেখে শিখতে পারে সেইজন্যই তিনি আমার প্রতি এই রকম করেছেন ।
54001017	যিনি সমস্ত যুগের রাজা , যাঁর কোন ক্ষয় নেই এবং যাঁকে দেখা যায় না , চিরকাল সেই একমাত্র ঈশ্বরের সম্মান ও গৌরব হোক । আমেন ।
54001018	স্নেহের সন্তান তীমথিয় , তোমার সম্বন্ধে অন্যেরা নবী হিসাবে যে কথা বলেছিলেন সেই কথা অনুসারে আমি তোমাকে এই নির্দেশ দিচ্ছি । সেই কথা মনে রেখে তুমি খ্রীষ্টের পক্ষে প্রাণপণে যুদ্ধ করে যাও ,
54001019	আর সেই সংগে বিশ্বাস ও পরিষ্কার বিবেক রক্ষা কর । কিছু লোক বিবেকের কথা না শুনে তাদের বিশ্বাসে ভাংগন ধরিয়েছে ।
54001020	সেই লোকদের মধ্যে আছে হুমিনায় আর আলেক্‌সান্দর । তাই আমি শয়তানের হাতে তাদের ছেড়ে দিয়েছি , যেন তারা এই শিক্ষা পায় যে , ঈশ্বরের অপমান করতে নেই ।
54002001	প্রথমেই আমি বলছি , সকলের জন্য ঈশ্বরের কাছে যেন মিনতি , প্রার্থনা , অনুরোধ ও ধন্যবাদ জানানো হয় ।
54002002	এইভাবে রাজাদের জন্য আর যাদের হাতে ক্ষমতা আছে তাদের সকলের জন্য প্রার্থনা করতে হবে , যাতে ঈশ্বরের প্রতি ভক্তি দেখিয়ে এবং সৎ ভাবে চলে আমরা স্থির ও শান্তিপূর্ণ জীবন কাটাতে পারি ।
54002003	আমাদের উদ্ধারকর্তা ঈশ্বরের চোখে তা ভাল এবং এতেই তিনি খুশী হন ।
54002004	তিনি চান যেন সবাই পাপ থেকে উদ্ধার পায় এবং খ্রীষ্টের বিষয়ে সত্যকে গভীরভাবে বুঝতে পারে ।
54002005	ঈশ্বর মাত্র একজনই আছেন এবং ঈশ্বর ও মানুষের মধ্যে মধ্যস্থও মাত্র একজন আছেন । সেই মধ্যস্থ হলেন মানুষ খ্রীষ্ট যীশু ।
54002006	তিনি সব মানুষের মুক্তির মূল্য হিসাবে নিজের জীবন দিয়েছিলেন । ঈশ্বরের ঠিক করা সময়ে সেই বিষয়ে সাক্ষ্য দেওয়া হয়েছে ,
54002007	আর এই সাক্ষ্য দেবার জন্য ঈশ্বর আমাকে প্রচারক , প্রেরিত্‌ও অযিহূদীদের কাছে বিশ্বাস এবং সত্যের শিক্ষক হিসাবে নিযুক্ত করেছেন । আমি সত্যি কথা বলছি , মিথ্যা বলছি না ।
54002008	আমি চাই যেন সব জায়গায় পুরুষেরা রাগ বা ঝগড়ার মনোভাব না রেখে খাঁটি অন্তরে দু ’ হাত তুলে প্রার্থনা করে ।
54002009	আমি এটাও চাই যেন স্ত্রীলোকেরা ভদ্রভাবে ও ভাল বিচারবুদ্ধি ব্যবহার করে উপযুক্ত কাপড়-চোপড় পরে । তারা যেন নানা রকমে চুলের বেনী বেঁধে , সোনা ও মুক্তার গয়না পরে আর দামী দামী কাপড়-চোপড় দিয়ে নিজেদের না সাজায় ।
54002010	তার বদলে যেন তারা ভাল ভাল কাজ দিয়ে নিজেদের সাজায় । যে স্ত্রীলোকেরা নিজেদের ঈশ্বরভক্ত বলে থাকে সেই স্ত্রীলোকদের পক্ষে সেটাই হবে উপযুক্ত কাজ ।
54002011	কথা না বলে এবং সম্পূর্ণভাবে বাধ্য থেকে স্ত্রীলোকেরা শিক্ষালাভ করুক ।
54002012	শিক্ষা দেবার ও পুরুষের উপর কর্তা হবার অনুমতি আমি কোন স্ত্রীলোককে দিই না । তার বরং চুপ করে থাকাই উচিত ,
54002013	কারণ প্রথমে আদমকে ও পরে হবাকে সৃষ্টি করা হয়েছিল ।
54002014	তা ছাড়া আদম ছলনায় ভোলেন নি , কিন্তু স্ত্রীলোক সম্পূর্ণভাবে ভুলেছিলেন এবং ঈশ্বরের আদেশ অমান্য করেছিলেন ।
54002015	তবে তিনি সন্তান জন্ম দেবার মধ্য দিয়ে পাপ থেকে উদ্ধার পাবেন ; অবশ্য স্ত্রীলোকদের ভাল বিচারবুদ্ধি ব্যবহার করে বিশ্বাস , ভালবাসা ও পবিত্রতায় চলতে হবে ।
54003001	এই কথা বিশ্বাসযোগ্য যে , যদি কেউ মণ্ডলীর পরিচালক হতে চায় তবে সে একটা ভাল কাজ করবার ইচ্ছাই করে ।
54003002	পরিচালককে সেইজন্য এমন হতে হবে যেন কেউ তাঁকে দোষ দিতে না পারে । তাঁর মাত্র একজন স্ত্রী থাকবে । তিনি নিজেকে দমনে রাখবেন এবং তাঁর ভাল বিচারবুদ্ধি থাকবে । তিনি ভদ্র হবেন ও অতিথি সেবা করতে ভালবাসবেন । অন্যদের শিক্ষাদান করবার ক্ষমতা তাঁর থাকবে ।
54003003	তিনি যেন মাতাল ও বদ্‌মেজাজী না হন , বরং তাঁর স্বভাব যেন নম্র হয় এবং তিনি যেন ঝগড়াটে বা টাকার লোভী না হন ।
54003004	তিনি যেন উপযুক্তভাবে তাঁর নিজের বাড়ীর সব কিছু পরিচালনা করেন এবং তাঁর ছেলেমেয়েরা যেন বাধ্য ও ভদ্র হয় ।
54003005	যিনি তাঁর নিজের বাড়ীর ব্যাপার পরিচালনা করতে জানেন না তিনি কি করে ঈশ্বরের মণ্ডলীর দেখাশোনা করবেন ?
54003006	মণ্ডলীর পরিচালক যেন নতুন বিশ্বাসী না হন , কারণ নতুন বিশ্বাসী হলে তিনি হয়তো অহংকারে ফুলে উঠবেন এবং শয়তানকে দেওয়া শাস্তির যোগ্য হবেন ।
54003007	বাইরের লোকদের কাছে তাঁর সুনাম থাকা দরকার , যেন তিনি দুর্নামের ভাগী না হন এবং শয়তানের ফাঁদে না পড়েন ।
54003008	তেমনি করে পরিচারকেরাও যেন সম্মান পাবার যোগ্য এবং এক কথার লোক হন । তাঁরা যেন মাতাল না হন , আর অন্যায় লাভের দিকে যেন তাঁদের ঝোঁক না থাকে ।
54003009	তাঁরা যেন পরিষ্কার বিবেকে খ্রীষ্টীয় ধর্ম-বিশ্বাসের গুপ্ত সত্য ধরে রাখেন ।
54003010	তাঁদের আগে যাচাই করে দেখতে হবে , তারপর যদি তাঁরা নির্দোষ বলে প্রমাণিত হন তবে পরিচারক হতে পারবেন ।
54003011	ঠিক সেইভাবে তাঁদের স্ত্রীরাও যেন সম্মানের যোগ্যা হন । তাঁরা যেন অন্যের দুর্নাম করে না বেড়ান এবং নিজেদের দমনে রাখেন । সব বিষয়ে যেন তাঁদের বিশ্বাস করা যায় ।
54003012	পরিচারকেরও মাত্র একজন স্ত্রী থাকবে । তিনি যেন ভাল ভাবে তাঁর ছেলেমেয়েদের ও সংসার পরিচালনা করেন ।
54003013	যে পরিচারক ভাল ভাবে কাজ করেন তিনি সম্মান লাভ করেন এবং খ্রীষ্ট যীশুর উপর বিশ্বাসের দরুন তাঁর অন্তর সাহসে পূর্ণ হয় ।
54003014	আমি আশা করছি শীঘ্রই তোমার কাছে যেতে পারব । কিন্তু যদি কোন কারণে আমার যেতে দেরি হয় সেইজন্য আমি তোমার কাছে এই সব লিখছি , যেন তুমি জানতে পার ঈশ্বরের পরিবারের লোকদের চালচলন কি রকম হওয়া উচিত । এই পরিবার হল জীবন্ত ঈশ্বরের মণ্ডলী , যা ভিত্তি ও খুঁটির মত ঈশ্বরের সত্যকে ধরে রাখে ।
54003015	
54003016	খ্রীষ্টীয় ধর্ম-বিশ্বাসের গুপ্ত সত্য যে মহান তা অস্বীকার করা যায় না । সেই সত্য এই-তিনি মানুষ হিসাবে প্রকাশিত হলেন ; তিনি যে নির্দোষ পবিত্র আত্মা তা প্রমাণ করলেন ; স্বর্গদূতেরা তাঁকে দেখেছিলেন ; সমস্ত জাতির কাছে তাঁর বিষয় প্রচার করা হয়েছিল ; জগতে তাঁর উপর লোকেরা বিশ্বাস করেছিল ; স্বর্গে তাঁকে মহিমার সংগে তুলে নেওয়া হয়েছিল ।
54004001	পবিত্র আত্মা পরিষ্কার ভাবে বলেছেন , ভবিষ্যতে কিছু লোক খ্রীষ্টীয় ধর্ম-বিশ্বাস থেকে দূরে সরে যাবে এবং ছলনাকারী আত্মা ও মন্দ আত্মাদের শিক্ষার দিকে ঝুঁকে পড়বে ।
54004002	বিবেক অসাড় হয়ে গেছে এমন সব মিথ্যাবাদী লোকদের ভণ্ডামির জন্য এই রকম হবে ।
54004003	এরা মানুষকে বিয়ে না করবার আদেশ দেয় এবং কোন কোন খাবার খেতে মানা করে । কিন্তু বিশ্বাসীরা , যারা ঈশ্বরের সত্যকে জেনেছে , তারা যেন ধন্যবাদ দিয়ে খায় সেইজন্যই তো ঈশ্বর এই সব খাবার সৃষ্টি করেছেন ।
54004004	ঈশ্বরের সৃষ্ট প্রত্যেকটি জিনিস ভাল , তাই কোন জিনিস খারাপ মনে করে বাদ দেওয়া উচিত নয় ; কিন্তু তা যেন ধন্যবাদ দিয়ে গ্রহণ করা হয় ,
54004005	কারণ ঈশ্বরের বাক্য ও প্রার্থনার মধ্য দিয়ে তা শুচি হয় ।
54004006	যদি তুমি এই সব বিষয় ভাইদের বুঝিয়ে দাও তবে খ্রীষ্টীয় ধর্ম-বিশ্বাসের যে সত্য ও নির্ভুল শিক্ষা তুমি মেনে চলেছ , তাতে পাকা হয়ে খ্রীষ্ট যীশুর একজন উপযুক্ত সেবাকারী হবে ।
54004007	ঈশ্বরের প্রতি ভক্তিহীন গল্প-কথা থেকে দূরে থাক ; ওগুলো তো বুড়ীদের বানানো গল্পের মত । তার চেয়ে বরং ঈশ্বরভক্তির অভ্যাস কর ।
54004008	শারীরিক ব্যায়ামে কিছু লাভ হয় বটে , কিন্তু ঈশ্বরভক্তিতে সব দিক থেকে লাভ হয় ; তাতে এই জীবন এবং পরজীবনের জন্য আশ্বাস রয়েছে ।
54004009	এই কথা বিশ্বাসযোগ্য এবং সম্পূর্ণভাবে গ্রহণেরও যোগ্য ।
54004010	এইজন্যই আমরা প্রাণপণে পরিশ্রম করছি এবং আগ্রহের সংগে কাজ করছি , কারণ জীবন্ত ঈশ্বরের উপরে আমরা আশা রেখেছি । তিনিই সব মানুষের উদ্ধারকর্তা , বিশেষভাবে তাদের যারা তাঁকে বিশ্বাস করে ।
54004011	তুমি এই সব বিষয়ে আদেশ ও শিক্ষা দাও ।
54004012	তুমি যুবক বলে কেউ যেন তোমাকে তুচ্ছ না করে । কথায় , চালচলনে , ভালবাসায় , বিশ্বাসে এবং পবিত্রতায় তুমি বিশ্বাসীদের কাছে আদর্শ হও ।
54004013	আমি না আসা পর্যন্ত তুমি বিশ্বাসীদের পবিত্র শাস্ত্র পড়ে শোনানো , প্রচার করা ও শিক্ষা দেওয়ার কাজে নিজেকে ব্যস্ত রাখ ।
54004014	মণ্ডলীর নেতারা যখন তোমার উপরে তাঁদের হাত রেখেছিলেন তখন নবী হিসাবে কথা বলবার মধ্য দিয়ে যে বিশেষ দান তোমাকে দেওয়া হয়েছিল সেই দান তুমি অবহেলা কোরো না ।
54004015	এই সব বিষয়ে মনোযোগী হও ; নিজেকে সম্পূর্ণভাবে তার মধ্যে ডুবিয়ে রাখ , যেন সবাই দেখতে পায় যে , তুমি এগিয়ে যাচ্ছ ।
54004016	তোমার নিজের বিষয়ে এবং তোমার শিক্ষার বিষয়ে সতর্ক থাক । এই সব করতে থাক , কারণ তাতে তুমি নিজেকে রক্ষা করতে পারবে এবং যারা তোমার কথা শুনবে তাদেরও রক্ষা করতে পারবে ।
54005001	যাঁরা বৃদ্ধ , তাঁদের দোষ দেখাতে গিয়ে কড়া ভাষা ব্যবহার কোরো না ; বাবার মত মনে করে তাঁদের সংশোধন কোরো । যুবকদের ভাইয়ের মত মনে করে তাদের সংশোধন কোরো ।
54005002	বয়স্কা স্ত্রীলোকদের মায়ের মত মনে করে সংশোধন কোরো এবং যুবতীদের বোনের মত মনে করে পবিত্রভাব বজায় রেখে সংশোধন কোরো ।
54005003	যে সব বিধবাদের কেউ নেই তাদের যত্নের সংগে দেখাশোনা কোরো ।
54005004	কিন্তু কোন বিধবার যদি ছেলেমেয়ে বা নাতি-নাত্‌নী থাকে তবে সেই ছেলেমেয়ে বা নাতি-নাত্‌নীরাই যেন প্রথমে নিজের নিজের পরিবারের প্রতি কর্তব্য করে ঈশ্বরভক্তি দেখাতে শেখে । এইভাবে তারা তাদের বাপ-দাদাদের স্নেহের ঋণ শোধ করতে পারবে , আর এতেই ঈশ্বর সন্তুষ্ট হন ।
54005005	যে বিধবার কেউ নেই সে ঈশ্বরের উপরেই তার আশা রেখে দিনরাত ঈশ্বরের কাছে প্রার্থনা ও অনুরোধ করতে থাকে ।
54005006	কিন্তু যে বিধবা যেভাবে খুশী জীবন কাটায় সে জীবিত অবস্থায়ও মরার মত ।
54005007	এই সব বিষয়ে নির্দেশ দাও যাতে কেউ তাদের দোষ দিতে না পারে ।
54005008	যে নিজের আত্মীয়দের , বিশেষ করে নিজের পরিবারের দেখাশোনা করে না সে তার দ্বারা তার বিশ্বাসকে অস্বীকার করেছে ; সে অবিশ্বাসীর চেয়েও খারাপ ।
54005009	বিধবাদের নামের তালিকায় কোন বিধবার নাম যোগ করবার আগে দেখতে হবে যে , তার বয়স ষাট বছরের কম নয় এবং সে স্বামীর প্রতি বিশ্বস্ত ছিল ।
54005010	এছাড়া ভাল কাজের জন্য তার সুনাম থাকতে হবে । এই সব ভাল কাজের মধ্যে রয়েছে-ছেলেমেয়ে মানুষ করা , অতিথি সেবা করা , ঈশ্বরের লোকদের পা ধোওয়ানো , যারা কষ্টে পড়েছে তাদের সাহায্য করা , আর অন্যান্য সৎ কাজে যোগ দেওয়া ।
54005011	যুবতী বিধবাদের নাম বিধবার তালিকায় লিখো না , কারণ যখন তাদের দেহের কামনা-বাসনা চঞ্চল হয়ে ওঠে এবং খ্রীষ্টের প্রতি তাদের ভক্তি কমে আসে তখন তারা বিয়ে করতে চায় ।
54005012	এতে তারা তাদের আগের প্রতিজ্ঞা ভাংগে বলে নিজেদের উপর শাস্তি ডেকে আনে ।
54005013	এছাড়া তারা বাড়ী বাড়ী ঘুরে অলস হতে শেখে । তারা যে কেবল অলস হয় তা নয় , কিন্তু বাজে কথা বলতে ও পরের বিষয় নিয়ে আলোচনা করতে শেখে এবং যা তাদের বলা উচিত নয় সেই সব কথা বলে ।
54005014	সেইজন্য আমি এই উপদেশ দিই যে , যুবতী বিধবারা বিয়ে করুক , সন্তানের মা হোক , নিজের নিজের সংসারের দেখাশোনা করুক এবং নিন্দা করবার জন্য শত্রুদের কোন সুযোগ না দিক ।
54005015	এর মধ্যেই তো কয়েকজন বিধবা ফিরে গিয়ে শয়তানের পথে চলছে ।
54005016	খ্রীষ্টে বিশ্বাসী কোন স্ত্রীলোকের ঘরে কয়েকজন বিধবা থাকলে সেই স্ত্রীলোকই তাদের দেখাশোনা করুক । এই সব বিধবার ভার মণ্ডলীর উপর চাপানো উচিত নয় , যাতে যে সব বিধবার কেউ নেই মণ্ডলী তাদের দেখাশোনা করতে পারে ।
54005017	মণ্ডলীর যে সব প্রধান নেতারা ভালভাবে মণ্ডলীর পরিচালনা করেন , বিশেষ করে যাঁরা ঈশ্বরের বাক্য প্রচার ও শিক্ষা দান করবার জন্য পরিশ্রম করেন , তাঁদের পাওনা দ্বিগুণ হওয়া উচিত ।
54005018	পবিত্র শাস্ত্রে আছে , “ শস্য মাড়াই করবার সময়ে বলদের মুখে জাল্‌তি বেঁধো না । ” আরও লেখা আছে , “ যে কাজ করে সে বেতন পাবার যোগ্য । ”
54005019	দুই বা তিনজন সাক্ষীর সাক্ষ্য ছাড়া মণ্ডলীর কোন প্রধান নেতার বিরুদ্ধে কোন দোষের কথায় কান দিয়ো না ।
54005020	যে সব প্রধান নেতারা পাপ করতেই থাকেন মণ্ডলীর সমস্ত লোকদের সামনে তাঁদের দোষ দেখিয়ে দিয়ো যাতে অন্যান্য নেতারাও ভয় পান ।
54005021	ঈশ্বর ও খ্রীষ্ট যীশু এবং বাছাই করা স্বর্গদূতদের সামনে আমি তোমাকে এই আদেশ দিচ্ছি-কারও পক্ষ না নিয়ে এই সব কোরো এবং একচোখা হয়ে কোন কাজ কোরো না ।
54005022	তাড়াতাড়ি করে কারও উপর হাত রেখে কাউকে কোন পদে নিযুক্ত কোরো না । অন্যেরা যখন পাপ করে তখন তাদের সংগে যোগ দিয়ো না । নিজেকে খাঁটি রেখো ।
54005023	তোমার প্রায়ই অসুখ হয় বলে হজমের জন্য অল্প অল্প করে আংগুর-রস খেয়ো ; কেবল জল খেয়ো না ।
54005024	কোন কোন লোকের পাপ এত স্পষ্টভাবে দেখা যায় যে , তার বিচার আগেই হয়ে যায় । আবার কোন কোন লোকের পাপ পরে দেখা যায় ।
54005025	তেমনি করে সৎ কাজ স্পষ্টভাবে দেখা যায় , আর যেগুলো স্পষ্ট নয় সেগুলোও লুকানো থাকে না ।
54006001	যে সব দাসদের কঠোর পরিশ্রম করতে হয় তারা সবাই তাদের মনিবদের সমস্ত সম্মান পাবার যোগ্য বলে মনে করুক , যেন কেউ ঈশ্বরের নামের এবং আমাদের শিক্ষার নিন্দা করতে না পারে ।
54006002	যে দাস খ্রীষ্টে বিশ্বাসী মনিবের অধীন সে যেন বিশ্বাসী ভাই বলেই সেই মনিবকে তুচ্ছ না করে বরং আরও ভালভাবে তাঁর সেবা করে , কারণ তার সেবায় যিনি উপকার পাচ্ছেন তিনি তো বিশ্বাসী এবং তার প্রিয় । এই সব বিষয় শিক্ষা দাও এবং উপদেশ দাও ।
54006003	কেউ যদি অন্য রকম শিক্ষা দেয় এবং সত্য উপদেশ , অর্থাৎ আমাদের প্রভু যীশু খ্রীষ্টের শিক্ষা ও ঈশ্বরভক্তির শিক্ষা মেনে না নেয় তবে সে অহংকারী ।
54006004	সে কিছুই বোঝে না ; ঝগড়া এবং তর্কাতর্কি করা যেন তার একটা রোগে দাঁড়িয়ে যায় । এই সবের ফল হল-হিংসা , ঝগড়া , নিন্দা , কুসন্দেহ ,
54006005	আর নীচমনা লোকদের মধ্যে অনবরত গোলমাল । এই লোকদের মধ্যে ঈশ্বরের সত্য নেই ; তারা খ্রীষ্টীয় ধর্ম-বিশ্বাসকে একটা জাগতিক লাভের উপায় বলে মনে করে ।
54006006	কিন্তু আসলে সন্তুষ্ট মনে খ্রীষ্টীয় ধর্ম-বিশ্বাস অনুসারে চললে মহা লাভ হয় ।
54006007	জগতে আমরা তো কিছুই সংগে নিয়ে আসি নি আর জগৎ থেকে কিছুই সংগে নিয়ে যেতে পারব না ।
54006008	তবে খাবার ও কাপড় থাকলেই আমরা সন্তুষ্ট থাকব ।
54006009	কিন্তু যারা ধনী হতে চায় তারা নানা পরীক্ষায় এবং ফাঁদে পড়ে , আর এমন সব বাজে ও অনিষ্টকর ইচ্ছা তাদের মনে জাগে যা লোককে ধ্বংস ও সর্বনাশের তলায় ডুবিয়ে দেয় ।
54006010	সব রকম মন্দের গোড়াতে রয়েছে টাকা-পয়সার প্রতি ভালবাসা । অনেকে টাকা-পয়সার লোভে খ্রীষ্টীয় ধর্ম-বিশ্বাস থেকে সরে গিয়ে নিজেদের উপর অনেক দুঃখ ডেকে এনেছে ।
54006011	কিন্তু তুমি তো ঈশ্বরের লোক ; এই সব থেকে তুমি পালাও । সৎ জীবন , ভক্তি , বিশ্বাস , ভালবাসা , ধৈর্য ও নরম স্বভাবের জন্য আগ্রহী হও ।
54006012	খ্রীষ্টের উপর বিশ্বাসের জন্য তাঁর পক্ষে প্রাণপণে যুদ্ধ চালিয়ে যাও । যে অনন্ত জীবনের জন্য ঈশ্বর তোমাকে ডেকেছিলেন সেই অনন্ত জীবন ধরে রাখ । তুমি অনেক লোকের সামনেই তোমার বিশ্বাসের সাক্ষ্য দিয়েছিলে ।
54006013	ঈশ্বর , যিনি সব কিছুকে জীবন দান করেন আর খ্রীষ্ট যীশু , যিনি পন্তীয় পীলাতের সামনে সত্যের বিষয়ে সাক্ষ্য দিয়েছিলেন , সেই ঈশ্বর ও খ্রীষ্ট যীশুর সামনে আমি তোমাকে এই আদেশ দিচ্ছি -
54006014	আমাদের প্রভু যীশু খ্রীষ্ট প্রকাশিত না হওয়া পর্যন্ত নিখুঁত ভাবে আমার আদেশ পালন করে যাও , যেন কেউ তোমার নিন্দা করতে না পারে ।
54006015	সেই পরম ধন্য ঈশ্বর , যিনি একমাত্র শাসনকর্তা , যিনি রাজাদের রাজা ও প্রভুদের প্রভু , তিনিই তাঁর উপযুক্ত সময়ে খ্রীষ্টকে প্রকাশ করবেন ।
54006016	একমাত্র ঈশ্বরই মৃত্যুর অধীন নন । তিনি এমন আলোতে বাস করেন যেখানে কোন মানুষ যেতে পারে না । কোন মানুষ কোন দিন তাঁকে দেখেও নি , দেখতে পায়ও না । সম্মান এবং ক্ষমতা চিরকাল তাঁরই । আমেন ।
54006017	যারা এই জগতে ধনী তাদের এই নির্দেশ দাও যেন তারা অহংকার না করে ও অস্থায়ী ধনের উপর নির্ভর না করে ঈশ্বরের উপর নির্ভর করে । তিনিই ভোগের জন্য সব জিনিস খোলা হাতে আমাদের দান করেন ।
54006018	ধনীদের নির্দেশ দাও যেন তারা অন্যের উপকার করে , সৎ কাজে ব্যস্ত থাকে , খোলা হাতে দান করে এবং তাদের ধন-সম্পত্তির ভাগ অন্যদেরও দেয় ।
54006019	এতে তারা নিজেদের জন্য এমন ধন জমা করবে যা ভবিষ্যতে তাদের পক্ষে একটা শক্ত ভিত্তির মত হবে , যেন সত্যিকারের যে জীবন তা তারা শক্ত করে ধরে রাখতে পারে ।
54006020	হে তীমথিয় , যা রক্ষা করবার জন্য তোমাকে দেওয়া হয়েছে তা ভাল করে রক্ষা কর । মিথ্যা জ্ঞানের ভক্তিহীন বাজে কথা ও স্ববিরোধী শিক্ষা থেকে দূরে থাক ।
54006021	কোন কোন লোক এই রকম জ্ঞানের দাবি করে খ্রীষ্টীয় ধর্ম-বিশ্বাস থেকে দূরে সরে গেছে । ঈশ্বর তোমাদের দয়া করুন ।
55001001	খ্রীষ্ট যীশুর মধ্য দিয়ে অনন্ত জীবনের প্রতিজ্ঞা অনুসারে ঈশ্বরের ইচ্ছায় আমি পৌল খ্রীষ্ট যীশুর একজন প্রেরিত্‌হয়েছি ।
55001002	এই চিঠি আমি আমার প্রিয় সন্তান তীমথিয়ের কাছে লিখছি । পিতা ঈশ্বর ও আমাদের প্রভু খ্রীষ্ট যীশু তোমাকে দয়া , করুণা ও শান্তি দান করুন ।
55001003	আমার পূর্বপুরুষেরা যেমন ঈশ্বরের সেবা করতেন তেমনি আমিও পরিষ্কার বিবেকে ঈশ্বরের সেবা করে থাকি ; আর তোমার জন্য দিনরাত অনবরত প্রার্থনা করবার সময় আমি তাঁকে ধন্যবাদ দিয়ে থাকি ।
55001004	তুমি যে কাঁদছিলে সেই কথা মনে করে তোমাকে খুব দেখতে ইচ্ছা হচ্ছে , যেন আমার মন আনন্দে ভরে ওঠে ।
55001005	তোমার অন্তরে যে সত্যিকারের বিশ্বাস আছে সেই কথাও আমার মনে আছে । এই বিশ্বাস আগে তোমার দিদিমা লোয়ীর ও তোমার মা উনীকীর অন্তরে ছিল , আর আমি নিশ্চয় জানি , এই বিশ্বাস তোমার অন্তরেও আছে ।
55001006	এইজন্য আমি তোমাকে আবার এই কথা বলতে চাই-তোমার উপর আমার হাত রাখবার মধ্য দিয়ে ঈশ্বর তোমাকে যে বিশেষ দান দিয়েছেন তা আবার জাগিয়ে তোলো ।
55001007	ঈশ্বর আমাদের ভয়ের মনোভাব দেন নি ; তিনি আমাদের এমন মনোভাব দিয়েছেন যার মধ্যে শক্তি , ভালবাসা ও নিজেকে দমনে রাখবার ক্ষমতা রয়েছে ।
55001008	সেইজন্য আমাদের প্রভুর বিষয়ে সাক্ষ্য দিতে লজ্জা বোধ কোরো না , আর তাঁর জন্য বন্দী যে আমি , আমাকে নিয়েও লজ্জা বোধ কোরো না । তার বদলে ঈশ্বর তোমাকে যে শক্তি দিয়েছেন সেই শক্তি অনুসারে তাঁর সুখবর প্রচারের জন্য আমার সংগে কষ্টভোগ কর ।
55001009	ঈশ্বরই আমাদের পাপ থেকে উদ্ধার করেছেন এবং পবিত্রভাবে জীবন কাটাবার জন্য ডেকেছেন । আমাদের কোন কাজের জন্য তিনি তা করেন নি , বরং তাঁর উদ্দেশ্য এবং দয়ার জন্যই করেছেন । জগৎ সৃষ্ট হবার আগে খ্রীষ্ট যীশুর মধ্য দিয়ে তিনি তাঁর দয়া আমাদের দান করেছিলেন ,
55001010	কিন্তু এখন আমাদের উদ্ধারকর্তা খ্রীষ্ট যীশুর এই জগতে আসবার মধ্য দিয়ে তিনি সেই দয়া প্রকাশ করেছেন । খ্রীষ্ট মৃত্যুকে ধ্বংস করেছেন এবং সুখবরের মধ্য দিয়ে ধ্বংসহীন জীবনের কথা প্রকাশ করেছেন ।
55001011	আর এই সুখবর জানাবার জন্যই আমাকে প্রচারক , প্রেরিত্‌ও শিক্ষক হিসাবে নিযুক্ত করা হয়েছে ।
55001012	এইজন্যই আমি এই সব কষ্ট ভোগ করছি ; তবুও আমি লজ্জিত নই , কারণ আমি জানি আমি কার উপর নির্ভর করেছি । আমি নিশ্চয় করে জানি যে , আমি তাঁর কাছে যা রেখেছি খ্রীষ্টের আসবার দিনের জন্য তা রক্ষা করবার ক্ষমতা তাঁর আছে ।
55001013	তুমি আমার কাছ থেকে যা শুনেছ সেই সত্য শিক্ষা তোমার আদর্শ হিসাবে ধরে রাখ ; আর খ্রীষ্ট যীশুর সংগে যুক্ত হবার ফলে আমাদের অন্তরে যে ভালবাসা ও বিশ্বাস জেগেছে তাও ধরে রাখ ।
55001014	ঈশ্বর তোমাকে যা রক্ষা করবার জন্য দিয়েছেন তা পবিত্র আত্মার দ্বারা রক্ষা কর , যিনি আমাদের অন্তরে থাকেন ।
55001015	তুমি জান এশিয়া প্রদেশের সবাই আমার কাছ থেকে সরে পড়েছে । তাদের মধ্যে আছে ফুগিল্ল ও হর্মগিনি ।
55001016	অনীষিফরের পরিবারের উপর প্রভু করুণা করুন ; তিনি অনেক বার আমাকে সতেজ করে তুলেছেন , আর আমি কয়েদী হয়েছি বলে তিনি লজ্জিত হন নি ।
55001017	তিনি যখন রোমে ছিলেন তখন আমার অনেক খোঁজ করে আমাকে পেয়েছিলেন ।
55001018	ইফিষে কিভাবে তিনি আমার সেবা করেছেন তা তোমার ভাল করে জানা আছে । প্রভু করুন , যেন খ্রীষ্টের আসবার দিনে তিনি প্রভুর কাছ থেকে করুণা লাভ করেন ।
55002001	সন্তান আমার , খ্রীষ্ট যীশুর দয়ায় তুমি শক্তিশালী হও ।
55002002	অনেক সাক্ষীর সামনে আমার মুখে যে সব শিক্ষার কথা তুমি শুনেছ সেই শিক্ষা ধরে রাখবার জন্য তুমি তা এমন সব বিশ্বস্ত লোকদের দাও যাদের অন্যদের শিক্ষা দেবার যোগ্যতা আছে ।
55002003	খ্রীষ্ট যীশুর একজন উপযুক্ত সৈনিকের মত তুমি আমাদের সংগে কষ্ট সহ্য কর ।
55002004	যুদ্ধ করতে গিয়ে কেউ সংসারের মধ্যে নিজেকে জড়ায় না , যেন সৈন্য হিসাবে যিনি তাকে ভর্তি করেছেন তাঁকে সে সন্তুষ্ট করতে পারে ।
55002005	তেমনি করে প্রতিযোগিতার খেলায় যোগ দিয়ে কেউ যদি নিয়ম মত না খেলে তবে সে জয়ের মালা পায় না ।
55002006	যে চাষী পরিশ্রম করে তারই প্রথমে ফসলের ভাগ পাওয়া উচিত ।
55002007	আমি যা বলছি তা তুমি চিন্তা করে দেখো , কারণ প্রভুই তোমাকে সব বিষয় বুঝবার ক্ষমতা দান করবেন ।
55002008	যীশু খ্রীষ্ট সম্বন্ধে এই কথা মনে রেখো যে , তাঁকে মৃত্যু থেকে জীবিত করে তোলা হয়েছিল এবং তিনি দায়ূদের বংশের লোক ছিলেন । যে সুখবর আমি প্রচার করি তার মধ্যে এই কথা আছে ,
55002009	আর এই সুখবর প্রচারের জন্যই আমি কষ্ট ভোগ করছি ; এমন কি , অপরাধীর মত আমাকে বাঁধাও হয়েছে । কিন্তু ঈশ্বরের বাক্যকে তো বাঁধা হয় নি ।
55002010	তাই ঈশ্বর যাদের বেছে নিয়েছেন তাদের জন্য আমি সব কিছু সহ্য করছি , যেন তারাও খ্রীষ্ট যীশুর মধ্য দিয়ে পাপ থেকে উদ্ধার পায় এবং চিরকালের মহিমা লাভ করে ।
55002011	এই কথা বিশ্বাসযোগ্য যে , খ্রীষ্টের সংগে যদি আমরা মরে থাকি , তবে তাঁরই সংগে আমরা জীবিতও থাকব ।
55002012	আমরা যদি ধৈর্য ধরে সহ্য করি , তবে তাঁর সংগে রাজত্বও করব । যদি তাঁকে আমরা অস্বীকার করি , তবে তিনিও আমাদের অস্বীকার করবেন ।
55002013	আমরা অবিশ্বস্ত হলেও তিনি বিশ্বস্ত থাকেন , কারণ তিনি নিজেকে অস্বীকার করতে পারেন না ।
55002014	এই সব কথা লোকদের মনে করিয়ে দিতে থাক । ঈশ্বরের সামনে তাদের সাবধান করে দাও যেন তারা বাজে কথা নিয়ে তর্কাতর্কি না করে । এর কোন দামই নেই , বরং যারা তা শোনে তাদের তা সর্বনাশ করে ।
55002015	যার উপর ঈশ্বর সন্তুষ্ট , অর্থাৎ যার লজ্জা পাবার কোন কারণ নেই সেই রকম কাজের লোক হিসাবে এবং যে নির্ভুল ভাবে সত্যের বাক্য শিক্ষা দেয় সেই রকম লোক হিসাবে নিজেকে ঈশ্বরের সামনে উপস্থিত করবার জন্য বিশেষভাবে আগ্রহী হও ।
55002016	ঈশ্বরের প্রতি ভক্তিহীন ও বাজে কথাবার্তা থেকে দূরে থাক , কারণ এই রকম কথাবার্তার জন্য লোকদের মনে ঈশ্বরের প্রতি ভক্তির ভাব কমে যেতে থাকবে ।
55002017	যারা এই রকম কথাবার্তা বলে তাদের শিক্ষা পচা ঘায়ের মত করে ছড়িয়ে পড়বে । এই রকম লোকদের মধ্যে আছে হুমিনায় ও ফিলীত ।
55002018	এরা ঈশ্বরের সত্য থেকে দূরে সরে গেছে । এরা বলে , বিশ্বাসীদের মৃত্যু থেকে জীবিত হয়ে ওঠা আগেই হয়ে গেছে । এরা কারও কারও বিশ্বাসকে নষ্ট করে ফেলেছে ।
55002019	তবু ঈশ্বরের গাঁথা শক্ত ভিত্তি দাঁড়িয়েই আছে , আর তার উপর সীলমোহরের মত করে এই কথাগুলো লেখা আছে , “ প্রভু জানেন , কারা তাঁর , ” আর “ যে কেউ খ্রীষ্টকে প্রভু বলে ডাকে সে সমস্ত পাপ থেকে দূরে যাক । ”
55002020	বড় বাড়ীতে কেবল যে সোনা-রূপার বাসন থাকে তা নয় , কিন্তু কাঠের ও মাটির বাসনও থাকে । তার মধ্যে কতগুলো বাসন সম্মানের কাজে আর কতগুলো বাসন নীচু কাজে ব্যবহার করা হয় ।
55002021	যারা এই সব নীচু কাজের বাসনের মত , তাদের থেকে সরে এসে যদি কেউ নিজেকে শুচি করে তবে সে এমন বাসনের মত হবে যা সম্মানের কাজে ব্যবহার করা হয় । পবিত্র উদ্দেশ্যে তাকে আলাদা করে রাখা হবে , সে প্রভুর কাজে লাগবে এবং সব রকম ভাল কাজ করবার জন্য সে প্রস্তুত থাকবে ।
55002022	যৌবনের মন্দ কামনা-বাসনা থেকে তুমি পালাও এবং যাঁরা খাঁটি অন্তরে প্রভুকে ডাকে তাদের সংগে সৎ জীবন , বিশ্বাস , ভালবাসা ও শান্তির জন্য আগ্রহী হও ।
55002023	বাজে , মূর্খ তর্কাতর্কিতে যোগ দিয়ো না , কারণ তুমি তো জান সেগুলো শেষ পর্যন্ত ঝগড়া-বিবাদের সৃষ্টি করে ।
55002024	যিনি প্রভুর দাস , তাঁর ঝগড়া করা উচিত নয় , বরং তাঁকে সকলের প্রতি দয়ালু হতে হবে । তাঁর অন্যদের শিক্ষাদানের ক্ষমতা এবং সহ্যগুণ থাকতে হবে ।
55002025	যারা তাঁর বিরুদ্ধে দাঁড়ায় তাদের তাঁকে নম্রভাবে শিক্ষা দিতে হবে । সেই শিক্ষা যেন তিনি এই আশায় দেন যে , ঈশ্বর তাদের মন ফিরাবার সুযোগ দেবেন যাতে ঈশ্বরের সত্যকে তারা গভীর ভাবে বুঝতে পারে ।
55002026	তার ফলে তারা শয়তানের ফাঁদ থেকে পালিয়ে আসবে , কারণ শয়তান তার ইচ্ছা পালন করবার জন্য তাদের ধরেছিল ।
55003001	এই কথা মনে রেখো যে , শেষ কালে ভীষণ সময় উপস্থিত হবে ।
55003002	মানুষ কেবল নিজেকেই ভালবাসবে , টাকার লোভী হবে , গর্ব করবে , সবাইকে তুচ্ছ করবে , সকলের দুর্নাম করবে , আর মা-বাবার অবাধ্য হবে । তারা অকৃতজ্ঞ ও ভক্তিহীন হবে ,
55003003	তাদের মধ্যে স্নেহ-ভালবাসা থাকবে না , আর তারা ঝগড়া করে আপোস করবে না । তারা পরের নিন্দা করবে , নিজেকে দমন করতে পারবে না , নিষ্ঠুর হবে , আর যা ভাল তা ঘৃণা করবে ।
55003004	তারা বিশ্বাসঘাতক , হঠকারী ও অহংকারে পূর্ণ হবে । ঈশ্বরকে ভাল না বেসে তারা জাগতিক সুখকে ভালবাসবে ।
55003005	বাইরের চেহারা দেখলে মনে হবে যেন ঈশ্বরকে তারা কত না ভক্তি করে , কিন্তু আসলে ঈশ্বরভক্তির শক্তিকেই তারা অস্বীকার করে । এই রকম লোকদের কাছ থেকে দূরে থেকো ।
55003006	এই রকম লোকদের মধ্যে কেউ কেউ ঘরে ঘরে ঢুকে দুর্বল-মনা স্ত্রীলোকদের বিপথে নিয়ে যায় । এই স্ত্রীলোকদের উপর পাপ বোঝাই করা আছে ; তারা নানা কামনা-বাসনার দ্বারা পরিচালিত ।
55003007	তারা সব সময় শিক্ষার কথা শুনছে , কিন্তু কখনও ঈশ্বরের সত্যকে গভীরভাবে বুঝতে পারছে না ।
55003008	যেভাবে যান্নি ও যাম্ব্রি মোশির বিরুদ্ধে দাঁড়িয়েছিল ঠিক সেইভাবে এই লোকেরাও সেই সত্যের বিরুদ্ধে দাঁড়ায় । এদের মন জঘন্য এবং খ্রীষ্টীয় ধর্ম-বিশ্বাসের কোন প্রমাণ তাঁদের মধ্যে পাওয়া যায় নি ।
55003009	কিন্তু তারা আর এগিয়ে যেতে পারবে না , কারণ যান্নি ও যাম্ব্রির মূর্খতা যেমন সকলের কাছে স্পষ্ট হয়ে উঠেছিল ঠিক তেমনি তাদের মূর্খতাও সকলের কাছে স্পষ্ট হয়ে উঠবে ।
55003010	তুমি আমার শিক্ষা , চালচলন , উদ্দেশ্য , বিশ্বাস , সহ্যগুণ , ভালবাসা ও ধৈর্য ভাল করেই লক্ষ্য করেছ ।
55003011	এছাড়া আন্তিয়খিয়ায় , ইকনিয়ে ও লুস্ত্রাতে আমি যে সব অত্যাচার ও কষ্টভোগ করেছি সেই সব অত্যাচারের কথাও তুমি জান , কিন্তু প্রভু সেই সব থেকে আমাকে রক্ষা করেছিলেন ।
55003012	আসলে যারা খ্রীষ্ট যীশুর সংগে যুক্ত হয়ে ঈশ্বরের প্রতি ভক্তিপূর্ণ জীবন কাটাতে চায় তারা অত্যাচারিত হবেই ।
55003013	কিন্তু দুষ্ট লোকেরা ও ভণ্ডেরা দিন দিন আরও খারাপ হবে । তারা অন্যদের ভুল পথে নিয়ে যাবে আর নিজেরাও ভুল পথে চালিত হবে ।
55003014	কিন্তু তুমি যা শিখেছ এবং নিশ্চিতভাবে বিশ্বাস করেছ তাতে স্থির থাক , কারণ কাদের কাছ থেকে তুমি সেগুলো শিখেছ তা তো তুমি জান ।
55003015	ছেলেবেলা থেকে তুমি পবিত্র শাস্ত্র থেকে শিক্ষালাভ করেছ । আর এই পবিত্র শাস্ত্রই তোমাকে খ্রীষ্ট যীশুর উপর বিশ্বাসের মধ্য দিয়ে পাপ থেকে উদ্ধার পাবার জ্ঞান দিতে পারে ।
55003016	পবিত্র শাস্ত্রের প্রত্যেকটি কথা ঈশ্বরের কাছ থেকে এসেছে এবং তা শিক্ষা , চেতনা দান , সংশোধন এবং সৎ জীবনে গড়ে উঠবার জন্য দরকারী ,
55003017	যাতে ঈশ্বরের লোক সম্পূর্ণভাবে উপযুক্ত হয়ে ভাল কাজ করবার জন্য প্রস্তুত হতে পারে ।
55004001	খ্রীষ্টের ফিরে আসা ও তাঁর রাজ্যের বিষয় মনে রেখে ঈশ্বরের সামনে এবং যিনি জীবিত ও মৃতদের বিচার করবেন সেই খ্রীষ্ট যীশুর সামনে আমি তোমাকে এই আদেশ দিচ্ছি -
55004002	ঈশ্বরের বাক্য প্রচার কর ; সময়ে হোক বা অসময়ে হোক , সব সময়েই প্রচারের জন্য প্রস্তুত থাক ; খুব ধৈর্যের সংগে শিক্ষা দিয়ে লোকদের দোষ দেখিয়ে দাও , তাদের সাবধান কর ও উপদেশ দাও ।
55004003	এমন সময় আসবে যখন সত্য শিক্ষা লোকের সহ্য হবে না , বরং নিজেদের ইচ্ছা পূর্ণ করবার জন্য তারা এমন অনেক শিক্ষক যোগাড় করবে যারা তাদের খুশী করবার মত শিক্ষা দেবে ।
55004004	তারা ঈশ্বরের সত্যের বিষয় না শুনে গল্প-কথা শুনতে চাইবে ।
55004005	কিন্তু তুমি সব কিছুতে নিজেকে দমনে রাখ , কষ্ট সহ্য কর এবং খ্রীষ্টের বিষয়ে সুখবর প্রচার করতে থাক , আর ঈশ্বর তোমাকে যে কাজ করতে দিয়েছেন তা সম্পূর্ণ কর ।
55004006	আমাকে এখন উৎসর্গ হিসাবে ঢেলে দেওয়া হচ্ছে ; আমার মৃত্যুর সময় উপস্থিত হয়েছে ।
55004007	খ্রীষ্টের পক্ষে আমি প্রাণপণে যুদ্ধ করেছি , আমার জন্য ঠিক করা পথের শেষ পর্যন্ত দৌড়েছি এবং খ্রীষ্টীয় ধর্ম-বিশ্বাসকে ধরে রেখেছি ।
55004008	তাই আমার জন্য সৎ জীবনের পুরস্কার তোলা রয়েছে । বিচার-দিনে ন্যায়বিচারক প্রভু আমাকে সেই পুরস্কার হিসাবে জয়ের মালা দান করবেন । তবে যে তিনি কেবল আমাকেই দান করবেন তা নয় , যারা তাঁর ফিরে আসবার জন্য আগ্রহের সংগে অপেক্ষা করেছে তাদের সবাইকে দান করবেন ।
55004009	তুমি খুব চেষ্টা কর যাতে আমার কাছে শীঘ্র আসতে পার ,
55004010	কারণ দীমা এখনকার জগতকে ভালবেসে আমাকে ছেড়ে থিষলনীকীতে চলে গেছে । এছাড়া ক্রীষ্কেন্ত গালাতিয়াতে এবং তীত দালমাতিয়াতে গেছেন ;
55004011	কেবল লূক আমার কাছে আছেন । তুমি মার্ককে সংগে করে নিয়ে এস , কারণ আমার কাজে তাঁকে খুব দরকার ।
55004012	আমি তুখিককে ইফিষে পাঠিয়েছি ।
55004013	ত্রোয়াতে কার্পের কাছে আমি যে গায়ের কাপড়টা ফেলে এসেছি , আসবার সময় তুমি সেটা নিয়ে এস । তা ছাড়া গুটিয়ে-রাখা বইগুলো , বিশেষ করে যেগুলো চামড়ার উপর লেখা , সেগুলো সংগে করে নিয়ে এস ।
55004014	যে আলেক্‌সান্দর তামার কাজ করে সে আমার অনেক ক্ষতি করেছে । সে যা করেছে তার শোধ প্রভুই নেবেন ।
55004015	তুমিও তার বিষয়ে সাবধান থেকো , কারণ সে আমাদের প্রচারের বিরুদ্ধে কোমর বেঁধে লেগেছিল ।
55004016	প্রথম বার যখন আমার বিচার হয়েছিল তখন কেউ আমাকে সাহায্য করে নি , বরং সবাই আমাকে ছেড়ে চলে গিয়েছিল ; তবে এটা যেন তাদের বিরুদ্ধে ধরা না হয় ।
55004017	কিন্তু প্রভু আমার সংগে ছিলেন এবং আমাকে শক্তি দান করেছিলেন । তার ফলে আমি সম্পূর্ণভাবে সুখবর প্রচার করতে পেরেছিলাম আর অযিহূদীরা সবাই তা শুনেছিল । ঈশ্বর আমাকে সিংহের মুখ থেকে রক্ষা করেছিলেন ।
55004018	প্রভু আমাকে সমস্ত মন্দ কাজ থেকে রক্ষা করবেন এবং নিরাপদে তাঁর স্বর্গীয় রাজ্যে নিয়ে যাবেন । যুগে যুগে চিরদিন তাঁর গৌরব হোক । আমেন ।
55004019	প্রিষ্কিল্লা ও আকিলা এবং অনীষিফরের পরিবারকে আমার শুভেচ্ছা জানায়ো ।
55004020	ইরাস্ত করিন্থে রয়ে গেছেন এবং ত্রফিমকে আমি অসুস্থ অবস্থায় মিলীতে রেখে এসেছি ।
55004021	তুমি খুব চেষ্টা কর যাতে শীত পড়বার আগে এখানে আসতে পার । উবুল , পুদেন্ত , লীন , ক্লৌদিয়া এবং সব ভাইয়েরা তোমাকে শুভেচ্ছা জানাচ্ছেন ।
55004022	প্রভু তোমার সংগে সংগে থাকুন । ঈশ্বরের দয়া তোমাদের অন্তরে থাকুক ।
56001001	আমি পৌল ঈশ্বরের দাস ও যীশু খ্রীষ্টের একজন প্রেরিত্‌হয়েছি , যেন আমি ঈশ্বরের বাছাই করা লোকদের বিশ্বাসের পথে নিয়ে আসতে পারি , আর ঈশ্বরভক্তির সংগে যে সত্যের যোগ আছে সেই সত্যকে জানতে তাদের সাহায্য করতে পারি ।
56001002	অনন্ত জীবন পাবার আশা নিয়ে আমি খ্রীষ্টের সেবা করে যাচ্ছি । জগৎ সৃষ্ট হবার আগেই ঈশ্বর , যিনি মিথ্যা বলেন না , তিনি এই জীবন দেবার প্রতিজ্ঞা করেছিলেন ।
56001003	আমাদের উদ্ধারকর্তা ঈশ্বরের আদেশ মত আমি যা প্রচার করি তার মধ্য দিয়ে ঈশ্বর তাঁর বাক্য ঠিক সময়েই প্রকাশ করেছেন ।
56001004	খ্রীষ্টের উপর বিশ্বাসে যে আমার সংগে এক হয়ে গেছে , আমার সেই সত্যিকারের সন্তান তীতের কাছে আমি এই চিঠি লিখছি । পিতা ঈশ্বর ও আমাদের উদ্ধারকর্তা খ্রীষ্ট যীশু তোমাকে দয়া করুন ও শান্তি দান করুন ।
56001005	ক্রীট দ্বীপে যে কাজ এখনও অসম্পূর্ণ অবস্থায় রয়ে গেছে তা ঠিক করবার জন্যই আমি তোমাকে ক্রীট দ্বীপে রেখে এসেছি । আমি তোমাকে যে আদেশ দিয়েছিলাম সেই অনুসারে প্রত্যেক শহরের মণ্ডলীতে প্রধান নেতাদের কাজে বহাল কোরো ।
56001006	মণ্ডলীর প্রধান নেতাকে এমন হতে হবে যেন কেউ তাঁকে দোষ দিতে না পারে । তাঁর মাত্র একজনই স্ত্রী থাকবে । তাঁর ছেলেমেয়েরা যেন খ্রীষ্টে বিশ্বাসী হয় , যেন তারা নিজেদের খুশীমত না চলে এবং অবাধ্য না হয় ।
56001007	ঈশ্বরের কাছ থেকে দায়িত্বভার পাওয়া লোক হিসাবে সেই পরিচালককে এমন হতে হবে যাতে কেউ তাঁর নিন্দা করতে না পারে । তিনি যেন একগুঁয়ে , রাগী , মাতাল বা বদ্‌মেজাজী না হন । অন্যায় লাভের দিকে যেন তাঁর ঝোঁক না থাকে ;
56001008	তার বদলে অতিথি সেবা ও দয়ার কাজ করতে তিনি যেন ভালবাসেন । তাঁর ভাল বিচারবুদ্ধি থাকবে , তিনি সৎ ও ঈশ্বরের বাধ্য হবেন এবং নিজেকে দমনে রাখবেন ।
56001009	ঈশ্বরের বিশ্বাসযোগ্য বাক্য , যা আমি শিক্ষা দিয়েছি , তাঁকে তা শক্ত করে ধরে রাখতে হবে , যেন সত্য শিক্ষার বিষয় তিনি প্রচার করতে পারেন এবং যারা বিরুদ্ধে দাঁড়ায় তাদের ভুল দেখিয়ে দিতে পারেন ।
56001010	এমন অনেক লোক আছে যারা অবাধ্য , যারা বাজে কথা বলে ও যারা ছলনা করে বেড়ায় । যারা সুন্নত করানোর উপর জোর দেয় , বিশেষ করে আমি তাদের কথাই বলছি ।
56001011	এই লোকদের মুখ বন্ধ করে দেওয়া দরকার , কারণ অন্যায় লাভের জন্য তারা এমন শিক্ষা দেয় যা তাদের দেওয়া উচিত নয় ; আর এইভাবে তারা কতগুলো পরিবারকে ধ্বংস করে ফেলেছে ।
56001012	তাদের নিজেদেরই একজন নবী এই কথা বলেছেন , “ ক্রীট দ্বীপের লোকেরা বরাবরই মিথ্যাবাদী , বুনো পশুর মত এবং অলস ও পেটুক । ”
56001013	কথাটা সত্যি । এইজন্য খুব কড়াকড়ি ভাবে তাদের দোষ দেখিয়ে দাও যেন তারা খ্রীষ্টীয় ধর্ম-বিশ্বাসকে ঠিকভাবে ধরে রাখে ,
56001014	আর যিহূদীদের গল্প-কথায় ও যারা ঈশ্বরের সত্যের কাছ থেকে ফিরে গেছে তাদের আদেশে কান না দেয় ।
56001015	যাদের অন্তর শুচি তাদের কাছে সব কিছুই শুচি , কিন্তু যাদের অন্তর নোংরা ও যারা অবিশ্বাসী তাদের কাছে কিছুই শুচি নয় ; এমন কি , তাদের মন ও বিবেক পর্যন্ত নোংরা ।
56001016	মুখে তারা বলে তারা ঈশ্বরকে জানে , কিন্তু তাদের কাজ দ্বারা তারা তাঁকে অস্বীকার করে । তারা ঘৃণার যোগ্য ও অবাধ্য ; তারা কোন ভাল কাজেরই উপযুক্ত নয় ।
56002001	তুমি এমনভাবে শিক্ষা দেবে যাতে তোমার কথার সংগে সত্য শিক্ষার মিল থাকে ।
56002002	যাঁরা বৃদ্ধ , তাঁদের বলবে যেন তাঁরা সব ব্যাপারে নিজেদের দমনে রাখেন ; তাঁরা যেন সম্মান পাবার যোগ্য হন ; তাঁদের যেন ভাল বিচারবুদ্ধি , সত্য বিশ্বাস , ভালবাসা ও ধৈর্যগুণ থাকে ।
56002003	তেমনি করে বয়স্কা স্ত্রীলোকদের বলবে , তাঁদের চালচলনে যেন ঈশ্বরের প্রতি ভক্তি থাকে এবং তাঁরা যেন ভাল শিক্ষা দেন । পরের নিন্দা করা বা মাতাল হওয়া তাঁদের উচিত নয় ।
56002004	তাহলে তাঁরা যুবতী মেয়েদের শিখাতে পারবেন যেন তারা স্বামী ও ছেলেমেয়েদের ভালবাসে ,
56002005	নিজেদের দমনে রাখে , সতী থাকে , সংসারের দিকে খেয়াল করে , দয়ালু হয় এবং স্বামীর অধীনে থাকে , যাতে কেউ ঈশ্বরের বাক্যের অসম্মান করতে না পারে ।
56002006	তেমনি করে যুবকদের উপদেশ দাও যেন তারা নিজেদের দমনে রাখে ।
56002007	সব কিছুতেই তুমি তাদের কাছে ভাল কাজের একটা আদর্শ হও । তোমার শিক্ষার মধ্যে যেন সৎ উদ্দেশ্য থাকে , তাতে যেন হালকা মনোভাব না থাকে ।
56002008	কেউ যাতে তোমার দোষ ধরতে না পারে সেই রকম সত্য শিক্ষা দাও , যেন তোমাদের বিপক্ষের লোকেরা লজ্জা পায় , কারণ আমাদের বিষয়ে মন্দ বলবার তো তাদের কিছুই থাকবে না ।
56002009	যারা দাস , তাদের বলবে যেন সব ব্যাপারে তারা মনিবদের অধীনে থাকে , তাদের খুশী করতে চেষ্টা করে , কথার উপর কথা না বলে ,
56002010	আর মনিবদের জিনিস চুরি না করে , বরং তারা যে সম্পূর্ণ বিশ্বাসযোগ্য তা প্রমাণ করে , যেন তারা আমাদের উদ্ধারকর্তা ঈশ্বরের সম্বন্ধে যে শিক্ষা আছে তা সব দিক থেকে সুন্দর করে তুলতে পারে ।
56002011	ঈশ্বরের যে দয়ার দ্বারা পাপ থেকে উদ্ধার পাওয়া যায় তা সব মানুষের কাছেই প্রকাশিত হয়েছে ।
56002012	এই দয়াই আমাদের শিক্ষা দিচ্ছে যেন আমরা ঈশ্বরের প্রতি ভক্তিহীনতা ও জগতের কামনা-বাসনাকে অগ্রাহ্য করে এই জগতেই নিজেদের দমনে রেখে ঈশ্বরভক্তির সংগে সৎ জীবন কাটাই ,
56002013	আর আমাদের মহান ঈশ্বর এবং উদ্ধারকর্তা যীশু খ্রীষ্টের মহিমাপূর্ণ প্রকাশের আনন্দ-ভরা আশা পুর্ণ হবার জন্যই আগ্রহের সংগে অপেক্ষা করি ।
56002014	যীশু খ্রীষ্ট আমাদের জন্য নিজের জীবন দিয়েছিলেন , যেন সমস্ত পাপ থেকে আমাদের মুক্ত করতে পারেন এবং তাতে এমন একদল লোককে শুচি করতে পারেন যারা কেবল তাঁরই হবে এবং যারা অন্যদের উপকার করতে আগ্রহী হবে ।
56002015	সেইজন্য পূর্ণ অধিকার নিয়ে তুমি এই সব বিষয়ে শিক্ষা দাও , উপদেশ দাও ও দোষ দেখিয়ে দাও । কেউ যেন তোমাকে তুচ্ছ না করে ।
56003001	ঈশ্বরের লোকদের মনে করিয়ে দাও যেন তারা শাসনকর্তা ও যাদের হাতে ক্ষমতা আছে তাদের অধীনে থাকে , বাধ্য হয় ও লোকদের সব রকম উপকার করবার জন্য প্রস্তুত থাকে ।
56003002	তারা যেন কারও নিন্দা না করে বা ঝগড়াঝাঁটি না করে , বরং তারা যেন শান্ত স্বভাবের হয় এবং সকলের সংগে খুব নম্র ব্যবহার করে ।
56003003	আমরাও আগে বুদ্ধিহীন ও অবাধ্য ছিলাম , ভুল পথে চলতাম , আর সুখভোগ ও নানা রকম কামনা-বাসনার দাস ছিলাম । আমরা অন্যের প্রতি হিংসা করতাম এবং অনিষ্ট করবার চিন্তায় জীবন কাটাতাম । নিজেরা ঘৃণার যোগ্য হলেও আমরা একে অন্যকে ঘৃণা করতাম ।
56003004	কিন্তু যখন আমাদের উদ্ধারকর্তা ঈশ্বরের দয়া ও ভালবাসা প্রকাশিত হল তখন তিনি পাপ থেকে আমাদের উদ্ধার করলেন ।
56003005	কোন সৎ কাজের জন্য তিনি আমাদের উদ্ধার করেন নি , তাঁর করুণার জন্যই তা করলেন । পবিত্র আত্মার দ্বারা নতুন জন্ম দান করে ও নতুন ভাবে সৃষ্টি করে তিনি আমাদের অন্তর ধূয়ে পরিষ্কার করলেন , আর এইভাবেই তিনি আমাদের উদ্ধার করলেন ।
56003006	আমাদের উদ্ধারকর্তা যীশু খ্রীষ্টের মধ্য দিয়ে তিনি খোলা হাতে পবিত্র আত্মাকে আমাদের দিলেন ,
56003007	যেন আমরা অনন্ত জীবনের আশ্বাস পেয়ে ঈশ্বরের সব কিছুর অধিকারী হই । এটা সম্ভব হয়েছে , কারণ ঈশ্বরের দয়ার মধ্য দিয়ে আমাদের নির্দোষ বলে গ্রহণ করা হয়েছে ।
56003008	এই কথা বিশ্বাসযোগ্য । আমি চাই , তুমি এই সব বিষয়ের উপর জোর দাও , যাতে ঈশ্বরের উপরে যারা বিশ্বাস করেছে তারা অন্যদের উপকার করবার কাজে নিজেদের ব্যস্ত রাখবার দিকে মন দেয় । মানুষের পক্ষে এই সব ভাল এবং উপকারী ।
56003009	মূর্খের মত তর্কাতর্কি , বংশ-তালিকা , ঝগড়া-বিবাদ ও আইন-কানুন নিয়ে কথা কাটাকাটি থেকে তুমি দূরে থাক , কারণ এগুলো করে কোন লাভ নেই ; এ সবই অর্থহীন ।
56003010	যে লোক ভুল শিক্ষা দিয়ে দলাদলির সৃষ্টি করে তাকে প্রথমে একবার , পরে আর একবার সাবধান কোরো । এতে কাজ না হলে তার সংগে মেলামেশা একেবারেই বন্ধ করে দাও ।
56003011	তুমি তো জান যে , এই রকম লোকের মনের চিন্তা খারাপ । সে পাপী ; সে নিজেকে নিজেই দোষী বলে প্রমাণ করে ।
56003012	আমি আর্তিমা কিম্বা তুখিককে তোমার কাছে পাঠালেই তুমি নীকপলিতে আমার কাছে আসবার জন্য বিশেষভাবে চেষ্টা কোরো , কারণ আমি নীকপলিতেই শীতকাল কাটাব বলে ঠিক করেছি ।
56003013	উকিল সীনা ও আপল্লোর যাত্রাপথের জন্য যতটা সম্ভব সাহায্য কোরো , যেন তাঁদের কোন কিছুর অভাব না হয় ।
56003014	অন্যদের উপকার করবার কাজে নিজেদের ব্যস্ত রাখতে আমাদের লোকদের শিখতে হবে , যেন তারা অন্যদের অভাব মিটাতে পারে । এই রকম করলে তাদের জীবন ফলবান হয়ে উঠবে ।
56003015	আমার সংগে যাঁরা আছেন তাঁরা সবাই তোমাকে শুভেচ্ছা জানাচ্ছেন । খ্রীষ্টের উপর বিশ্বাসের জন্য যাঁরা আমাদের ভালবাসেন তাঁদের শুভেচ্ছা জানায়ো । তোমাদের সকলের উপর ঈশ্বরের দয়া থাকুক ।
57001001	আমি পৌল খ্রীষ্ট যীশুর বন্দী হয়েছি । আমি ও আমাদের বিশ্বাসী ভাই তীমথিয় আমাদের প্রিয় বন্ধু ও সহকর্মী ফিলীমনের কাছে ,
57001002	আমাদের বোন আপ্পিয়ার কাছে , আমাদের সহযোদ্ধা আর্খিপ্পের কাছে এবং তোমার বাড়ীতে যারা মণ্ডলী হিসাবে মিলিত হয় তাদের কাছে এই চিঠি লিখছি ।
57001003	আমাদের পিতা ঈশ্বর ও প্রভু যীশু খ্রীষ্ট তোমাদের দয়া করুন ও শান্তি দান করুন ।
57001004	আমি সব সময় প্রার্থনায় তোমার কথা মনে করে তোমার জন্য ঈশ্বরকে ধন্যবাদ দিয়ে থাকি ,
57001005	কারণ প্রভু যীশুর উপর তোমার বিশ্বাস ও ঈশ্বরের সব লোকদের প্রতি তোমার ভালবাসার কথা আমি শুনতে পাচ্ছি ।
57001006	আমি এই প্রার্থনা করি যে , তোমার বিশ্বাসের দরুন তোমার দান করবার মধ্য দিয়ে যেন খ্রীষ্ট গৌরব পান । এছাড়া খ্রীষ্টের সংগে যুক্ত হয়ে আমরা যে সব আশীর্বাদ পেয়েছি তা সম্পূর্ণভাবে বুঝতে পেরে তোমার দান করবার কাজ যেন আরও বেড়ে যায় ।
57001007	ভাই , তোমার ভালবাসা দেখে আমি খুব আনন্দ ও উৎসাহ পেয়েছি , কারণ তুমি ঈশ্বরের লোকদের অন্তরে নতুন উৎসাহ জাগিয়ে তুলেছ ।
57001008	এইজন্য যদিও আমি খ্রীষ্টের মধ্য দিয়ে তোমাকে তোমার কর্তব্যের সম্বন্ধে খুব সাহসের সংগে আদেশ দিতে পারতাম ,
57001009	তবুও ভালবাসার জন্য তার বদলে আমি তোমাকে অনুরোধ করছি । একজন বৃদ্ধ হিসাবে এবং বর্তমানে খ্রীষ্ট যীশুর জন্য বন্দী হিসাবে আমি পৌল তোমার কাছে আমার সন্তান ওনীষিমের জন্য অনুরোধ করছি । জেলখানায় আমার বন্দী অবস্থায় সে বিশ্বাসী হিসাবে আমার সন্তান হয়েছে ।
57001010	
57001011	এক সময় ছিল যখন তোমার কাছে তার কোন মূল্য ছিল না , কিন্তু এখন সে তোমার ও আমার দু ’ জনের কাছেই মুল্যবান ।
57001012	যা হোক , আমি তাকে তোমার কাছে ফিরে পাঠাচ্ছি ; সে আমার প্রাণের মতই প্রিয় ।
57001013	আমি তাকে আমার নিজের কাছেই রাখতে চেয়েছিলাম , যেন সুখবর প্রচার করবার দরুন আমার এই বন্দী অবস্থায় সে তোমার হয়ে আমার সেবা করতে পারে ।
57001014	কিন্তু তোমার অনুমতি ছাড়া আমি কিছুই করতে চাই নি , যেন জোর করে তোমার দয়া আদায় করতে না হয় , বরং তুমি যেন নিজে থেকেই দয়া কর ।
57001015	তুমি যাতে চিরকালের জন্য তাকে ফিরে পেতে পার , হয়তো সেইজন্যই সে অল্প কালের জন্য তোমার কাছ থেকে আলাদা হয়ে গিয়েছিল ।
57001016	কিন্তু তুমি তাকে আর দাস হিসাবে পাবে না বরং দাসের চেয়ে বেশী , অর্থাৎ প্রিয় ভাই হিসাবে পাবে । সে আমার কাছে খুবই প্রিয় , কিন্তু মানুষ ও বিশ্বাসী ভাই হিসাবে তোমার কাছে আরও প্রিয় ।
57001017	সেইজন্য যদি তুমি আমাকে একই বিশ্বাসে বিশ্বাসী বলে মনে কর তবে আমাকে যেভাবে গ্রহণ করতে ওনীষিমকেও ঠিক সেইভাবে গ্রহণ কর ।
57001018	যদি সে তোমার কোন ক্ষতি করে থাকে বা তোমার কাছে কোন বিষয়ে ঋণী থাকে তবে তা আমার ঋণ বলেই ধোরো ।
57001019	আমি পৌল নিজের হাতেই লিখছি যে , আমি সেই ঋণ শোধ করে দেব । অবশ্য এই কথা আমার বলবার দরকার নেই যে , খ্রীষ্টের উপর বিশ্বাসের ব্যাপারে তুমি নিজেই আমার কাছে ঋণী আছ ।
57001020	ভাই , আমরা প্রভুর হয়েছি বলে আমি চাই যে , তুমি আমার একটা উপকার কর । বিশ্বাসী ভাই হিসাবে তুমি আমার অন্তরে নতুন উৎসাহ জাগিয়ে তোলো ।
57001021	তুমি আমার কথা মেনে নেবে জেনেই আমি তোমার কাছে এই চিঠি লিখছি । অবশ্য আমি জানি , আমি যা বলছি তুমি তার চেয়েও বেশী করবে ।
57001022	আর একটা কথা বলছি-অতিথিদের ঘরখানা আমার জন্য প্রস্তুত রেখো , কারণ আমি আশা রাখি যে , তোমাদের প্রার্থনার ফলে আমাকে তোমাদের কাছে ফিরিয়ে দেওয়া হবে ।
57001023	ইপাফ্রা তোমাকে শুভেচ্ছা জানাচ্ছেন ; তিনি খ্রীষ্ট যীশুর জন্য আমার সংগে বন্দী আছেন ।
57001024	এছাড়া মার্ক , আরিষ্টার্খ , দীমা ও লূক-আমার এই সহকর্মীরাও তোমাকে শুভেচ্ছা জানাচ্ছেন ।
57001025	আমাদের প্রভু যীশু খ্রীষ্টের দয়া তোমাদের অন্তরে থাকুক ।
58001001	অনেক দিন আগে নবীদের মধ্য দিয়ে ঈশ্বর আমাদের পূর্বপুরুষদের কাছে নানা ভাবে অনেক বার অল্প অল্প করে কথা বলেছিলেন ।
58001002	কিন্তু এই দিনগুলোর শেষে তিনি তাঁর পুত্রের মধ্য দিয়ে আমাদের কাছে কথা বলেছেন । ঈশ্বর তাঁর পুত্রকে সব কিছুর অধিকারী হওয়ার জন্য নিযুক্ত করলেন । পুত্রের মধ্য দিয়েই তিনি সব কিছু সৃষ্টি করলেন ।
58001003	ঈশ্বরের সব গুণ সেই পুত্রের মধ্যেই রয়েছে ; পুত্রই ঈশ্বরের পূর্ণ ছবি । পুত্র তাঁর শক্তিশালী বাক্যের দ্বারা সব কিছু ধরে রেখে পরিচালনা করেন । মানুষের পাপ দূর করবার পরে পুত্র স্বর্গে মহান ঈশ্বরের ডান পাশে বসলেন ।
58001004	তাঁর পিতার কাছ থেকে তিনি যে নাম পেয়েছেন তা যেমন স্বর্গদূতদের নামের চেয়ে মহান , তেমনি তিনি নিজেও স্বর্গদূতদের চেয়ে অনেক মহান হয়েছেন ।
58001005	ঈশ্বর কখনও কি কোন স্বর্গদূতকে এই কথা বলেছেন , “ তুমি আমার পুত্র , আজই আমি তোমার পিতা হলাম ” ? “ আমি হব তার পিতা আর সে হবে আমার পুত্র ” ?
58001006	না , তিনি তা বলেন নি । ঈশ্বর তাঁর প্রধান সন্তানকে এই জগতে পাঠাবার সময় বলছেন , “ ঈশ্বরের সব দূতেরা তাঁকে ঈশ্বরের সম্মান দিয়ে প্রণাম করুক । ”
58001007	স্বর্গদূতদের বিষয়ে ঈশ্বর বলছেন , “ তিনি বাতাসকে তাঁর দূত করেছেন ; জ্বলন্ত আগুনকে করেছেন তাঁর দাস । ”
58001008	কিন্তু পুত্রের বিষয়ে ঈশ্বর বলছেন , “ হে ঈশ্বর , তোমার সিংহাসন চিরস্থায়ী ; তোমার শাসন ন্যায়ের শাসন ।
58001009	তুমি ন্যায় ভালবাস আর অন্যায়কে ঘৃণা কর ; সেইজন্য ঈশ্বর , তোমার ঈশ্বর , তোমার সংগীদের চেয়ে অনেক বেশী আনন্দ তেলের মত করে তোমার উপর ঢেলে দিয়েছেন । ” “ প্রভু , তুমি অনেক কাল আগেই পৃথিবীর ভিত্তি গেঁথেছিলে ; মহাকাশও তোমার হাতে গড়া ।
58001010	ঈশ্বর আরও বলেছেন,“প্রভু , তুমি অনেক কাল আগেই পৃথিবীর ভিত্তি গেঁথেছিলে;মহাকাশও তোমার হাতে গড়া ।
58001011	সেগুলো ধ্বংস হয়ে যাবে , কিন্তু তুমি চিরকাল থাকবে । কাপড়ের মতই সেগুলো পুরানো হয়ে যাবে ।
58001012	সেগুলোকে তুমি কাপড়ের মতই গুটিয়ে রাখবে , আর কাপড়ের মত সেগুলোকে বদল করা হবে । কিন্তু তুমি একই রকম থাকবে , আর তোমার জীবনকাল কখনও শেষ হবে না । ”
58001013	ঈশ্বর কখনও কি কোন স্বর্গদূতকে এই কথা বলেছেন , “ যতক্ষণ না আমি তোমার শত্রুদের তোমার পায়ের তলায় রাখি , ততক্ষণ তুমি আমার ডানদিকে বস ” ?
58001014	স্বর্গদূতেরা কি সকলেই সেবাকারী আত্মা নন ? যারা পাপ থেকে উদ্ধার পাবে তাদের সেবা করবার জন্যই তো তাঁদের পাঠানো হয় ।
58002001	এইজন্য আমরা যা শুনেছি তা পালন করবার দিকে আমাদের আরও মনোযোগ দেওয়া উচিত , যেন তা থেকে আমরা দূরে সরে না যাই ।
58002002	স্বর্গদূতদের দ্বারা যে বাক্য বলা হয়েছিল তার তো কোন নড়চড় হয় নি ; তা ছাড়া যে কেউ ঈশ্বরের আদেশ অমান্য করেছে এবং তাঁর কথা শুনতে চায় নি সে তার উচিত শাস্তি পেয়েছে ।
58002003	তাহলে পাপ থেকে উদ্ধারের জন্য ঈশ্বর এই যে মহান ব্যবস্থা করেছেন তা যদি আমরা অবহেলা করি তবে কি করে আমরা রেহাই পাব ? পাপ থেকে উদ্ধার পাবার কথা প্রথমে প্রভু যীশুই বলেছিলেন এবং যাঁরা তা শুনেছিলেন তাঁরা আমাদের কাছে সেই উদ্ধারের সত্যতা প্রমাণ করে দেখিয়েছেন ।
58002004	সেই সংগে ঈশ্বরও অনেক চিহ্ন এবং আশ্চর্য ও শক্তির কাজ দ্বারা আর নিজের ইচ্ছা অনুসারে পবিত্র আত্মার দেওয়া দান দ্বারা সেই বিষয়ে সাক্ষ্য দিয়েছেন ।
58002005	ভবিষ্যতের যে জগতের কথা আমরা বলছি , ঈশ্বর তা স্বর্গদূতদের অধীনে রাখেন নি ।
58002006	পবিত্র শাস্ত্রের মধ্যে এক জায়গায় কোন একজন এই কথা বলে সাক্ষ্য দিয়েছেন : মানুষ এমন কি যে , তুমি তার বিষয় চিন্তা কর ? মানুষের সন্তানই বা কি যে , তুমি তার দিকে মনোযোগ দাও ?
58002007	তুমি মানুষকে স্বর্গদূতদের চেয়ে সামান্য নীচু করেছ । রাজমুকুট হিসাবে তুমি তাকে দান করেছ গৌরব ও সম্মান ,
58002008	আর তার পায়ের তলায় রেখেছ সব কিছু । যখন ঈশ্বর সব কিছুই মানুষের অধীন করলেন তখন তিনি কোন কিছুই তা থেকে বাদ দিলেন না । অবশ্য সব কিছুই যে আমরা এখন মানুষের অধীনে দেখতে পাচ্ছি তা নয় ,
58002009	কিন্তু যীশুকে তো আমরা দেখতে পাচ্ছি । তাঁকে স্বর্গদূতদের চেয়ে সামান্য নীচু করা হয়েছিল , যেন ঈশ্বরের দয়ায় প্রত্যেকটি মানুষের হয়ে তিনি নিজেই মরতে পারেন । তিনি কষ্টভোগ করে মরেছিলেন বলে জয়ের মালা হিসাবে গৌরব ও সম্মান তাঁকে দান করা হয়েছে ।
58002010	সব কিছু ঈশ্বরের জন্যই এবং সব কিছু তাঁরই দ্বারা হয়েছে । সেইজন্য অনেক সন্তানকে তাঁর মহিমার ভাগী করবার উদ্দেশ্যে উদ্ধারের ভিত্তি যীশুকে কষ্টভোগের মধ্য দিয়ে পূর্ণ করে তোলা ঈশ্বরের পক্ষে ঠিক কাজই হয়েছে ।
58002011	যিনি লোকদের পবিত্র করেন সেই যীশু নিজে এবং যাদের তিনি পবিত্র করেন সেই লোকেরা সকলেই ঈশ্বরের পরিবারের লোক । এইজন্য যীশু সেই লোকদের ভাই বলে ডাকতে লজ্জা পান না ।
58002012	পবিত্র শাস্ত্রে তিনি ঈশ্বরকে বলছেন , “ ভাইদের কাছে আমি তোমার বিষয় প্রচার করব আর সমাজের মধ্যে তোমার গুণগান করব । ”
58002013	যীশু আবার বলছেন , “ আমি ঈশ্বরের উপরে নির্ভর করব । ” আর এক জায়গায় তিনি বলছেন , “ এই দেখ , আমি এবং সেই সন্তানেরা যাদের ঈশ্বর আমাকে দিয়েছেন । ”
58002014	সেই সন্তানেরা হল রক্তমাংসের মানুষ । সেইজন্য যীশু নিজেও রক্তমাংসের মানুষ হলেন , যাতে মৃত্যুর ক্ষমতা যার হাতে আছে সেই শয়তানকে তিনি নিজের মৃত্যুর মধ্য দিয়ে শক্তিহীন করেন ,
58002015	আর মৃত্যুর ভয়ে যারা সারা জীবন দাসের মত কাটিয়েছে তাদের মুক্ত করেন ।
58002016	যীশু স্বর্গদূতদের সাহায্য করেন না , বরং অব্রাহামের বংশধরদেরই তিনি সাহায্য করেন ।
58002017	সেইজন্য যীশুকে সব দিকে থেকে তাঁর ভাইদের মত হতে হল , যেন তিনি একজন দয়ালু ও বিশ্বস্ত মহাপুরোহিত হিসাবে ঈশ্বরের সেবা করতে পারেন । এর উদ্দেশ্য হল , তিনি যেন নিজের মৃত্যুর দ্বারা মানুষের পাপ দূর করে ঈশ্বরকে সন্তুষ্ট করেন ।
58002018	তিনি নিজেই পরীক্ষা সহ্য করে কষ্টভোগ করেছিলেন বলে যারা পরীক্ষার সামনে দাঁড়ায় তাদের তিনি সাহায্য করতে পারেন ।
58003001	সেইজন্য পবিত্র ভাইয়েরা , তোমরা যারা স্বর্গের অধিকারী হবার জন্য তাঁর ডাকে সাড়া দিয়েছ , তোমরা যীশুর বিষয়ে মনোযোগী হও । যাঁর উপর আমরা বিশ্বাস করেছি তিনিই ঈশ্বরের সেই পাঠানো লোক এবং সেই মহাপুরোহিত ।
58003002	ঈশ্বরের পরিবারের লোকদের দেখাশোনার কাজে মোশি যেমন বিশ্বস্ত ছিলেন তেমনি যীশুকে যিনি নিযুক্ত করেছিলেন সেই ঈশ্বরের কাছে তিনিও বিশ্বস্ত ছিলেন ।
58003003	যে লোক ঘর তৈরী করে সে যেমন সেই ঘরের চেয়ে বেশী সম্মান লাভ করে , সেই অনুসারে ঈশ্বর যীশুকে মোশির চেয়ে আরও বেশী গৌরব পাবার অধিকারী বলে মনে করলেন ।
58003004	প্রত্যেকটা ঘর কেউ না কেউ তৈরী করে থাকে , কিন্তু ঈশ্বরই সব কিছু তৈরী করেছেন ।
58003005	সত্যিই মোশি ঈশ্বরের পরিবারে সেবাকারী হিসাবে বিশ্বস্ত ছিলেন , যেন ভবিষ্যতে যা বলা হবে তার সম্বন্ধে তিনি সাক্ষ্য দিতে পারেন ।
58003006	কিন্তু খ্রীষ্ট সেই পরিবারের ভার-পাওয়া পুত্র হিসাবে বিশ্বস্ত ছিলেন । আমাদের নিশ্চিত আশার ফলে মনে যে সাহস ও আনন্দ আসে , তাতে যদি আমরা শেষ পর্যন্ত স্থির থাকি তবে দেখা যাবে যে , আমরাই ঈশ্বরের পরিবারের লোক ।
58003007	সেইজন্য পবিত্র আত্মা বলেছিলেন , “ আহা , আজ যদি তোমরা তাঁর কথায় কান দাও !
58003008	তিনি বলছেন , তোমাদের পূর্বপুরুষদের মত তোমাদের অন্তর তোমরা কঠিন কোরো না । তারা মরু-এলাকার মধ্যে বিদ্রোহী হয়ে আমার পরীক্ষা করেছিল ।
58003009	তোমাদের পূর্বপুরুষেরা সেখানে আমাকে যাচাই করেছিল , আর চল্লিশ বছর ধরে সেই সময়কার লোকেরা আমার কাজ দেখেছিল ।
58003010	আমি তাদের উপর খুব বিরক্ত হয়ে বলেছিলাম , ‘ এই লোকদের অন্তর বিপথে ঘুরে বেড়াচ্ছে ; তারা আমার পথ জানল না । ’
58003011	সেইজন্য আমি ক্রোধে শপথ করে বলেছিলাম , ‘ আমার দেওয়া বিশ্রামের জায়গায় তারা যেতে পারবে না । ’ ”
58003012	ভাইয়েরা , সাবধান ! তোমাদের মধ্যে কারও মন যেন মন্দ ও অবিশ্বাসী না হয় । এই রকম মন জীবন্ত ঈশ্বরের কাছ থেকে দূরে সরে যায় ।
58003013	এর চেয়ে যতদিন পবিত্র শাস্ত্রের “ আজ ” কথাটা বলা যায় , তার প্রত্যেক দিনই তোমরা একে অন্যকে উৎসাহ দাও , যাতে তোমাদের কারও মন পাপের ছলনায় পড়ে কঠিন না হয় ;
58003014	কারণ প্রথমে যে নিশ্চয়তা আমাদের ছিল , যদি আমরা তাতে শেষ পর্যন্ত স্থির থাকি তবে দেখা যাবে যে , আমরা খ্রীষ্টের সংগে অংশীদার হয়েছি ।
58003015	একটু আগে বলা হয়েছে , আহা , আজ যদি তোমরা তাঁর কথায় কান দাও ! তিনি বলেছেন , “ তোমাদের পূর্বপুরুষদের মত তোমাদের অন্তর তোমরা কঠিন কোরো না । ”
58003016	কারা ঈশ্বরের কথা শুনেও তাঁকে বিরক্ত করেছিল ? তারা কি সেই সব লোক নয় যাদের মোশি মিসর দেশ থেকে বের করে এনেছিলেন ?
58003017	আর চল্লিশ বছর ধরে ঈশ্বর কাদের উপর বিরক্ত ছিলেন ? তারা কি সেই সব লোক নয় যারা পাপ করেছিল এবং যাদের মৃতদেহ মরু-এলাকায় পড়ে ছিল ?
58003018	আর কাদের কাছেই বা ঈশ্বর শপথ করে বলেছিলেন যে , তারা তাঁর দেওয়া বিশ্রামের জায়গায় যেতে পারবে না ? তারা কি সেই সব লোক নয় যারা তাঁকে অবিশ্বাস করে অমান্য করেছিল ?
58003019	এতে দেখা যায় যে , তাদের অবিশ্বাসের জন্যই তারা ঈশ্বরের দেওয়া বিশ্রামের জায়গায় যেতে পারে নি ।
58004001	ঈশ্বরের দেওয়া বিশ্রামের জায়গায় যাবার যে প্রতিজ্ঞা ছিল সেই প্রতিজ্ঞা আমাদের জন্যও খাটে । সেইজন্য আমাদের সাবধান হতে হবে , যেন কাউকে সেই প্রতিজ্ঞা করা আশীর্বাদের অযোগ্য বলে দেখা না যায় ।
58004002	ইস্রায়েলীয়দের কাছে যেমন সুখবর প্রচার করা হয়েছিল তেমনি আমাদের কাছেও করা হয়েছে । কিন্তু সেই সুখবরে ইস্রায়েলীয়দের কোনই লাভ হয় নি , কারণ তারা তা শুনে বিশ্বাস করে নি ।
58004003	কিন্তু আমরা বিশ্বাস করেছি এবং তাঁর সেই প্রতিজ্ঞা করা বিশ্রামের জায়গায় এসেছি । এই বিশ্রাম সম্বন্ধে ঈশ্বর বলেছিলেন , “ সেইজন্য আমি ক্রোধে শপথ করে বলেছিলাম , ‘ আমার দেওয়া বিশ্রামের জায়গায় তারা যেতে পারবে না । ’ ” কিন্তু এতে কোন ভুল নেই যে , জগৎ সৃষ্টির পরে ঈশ্বরের কাজ শেষ হয়ে বিশ্রাম শুরু হয়েছিল ।
58004004	পবিত্র শাস্ত্রের এক জায়গায় সপ্তম দিন সম্বন্ধে বলা হয়েছে , “ ঈশ্বর সপ্তম দিনে কোন সৃষ্টির কাজ করেন নি । ”
58004005	তিনি আবার বলেছেন , “ আমার দেওয়া বিশ্রামের জায়গায় তারা যেতে পারবে না । ”
58004006	এখন এই কথা ঠিক যে , কিছু লোক তাঁর দেওয়া বিশ্রামের জায়গায় যেতে পারবে ; কিন্তু যে ইস্রায়েলীয়দের কাছে আগে সুখবর প্রচার করা হয়েছিল তাদের অবাধ্যতার জন্যই তারা ঈশ্বরের দেওয়া বিশ্রামের জায়গায় যেতে পারে নি ।
58004007	এইজন্য ঈশ্বর যেমন আগে ইস্রায়েলীয়দের কাছে বলেছিলেন ঠিক তেমনি অনেক দিন পরে রাজা দায়ূদের মধ্য দিয়ে আবার বলেছেন , আহা , আজ যদি তোমরা তাঁর কথায় কান দাও ! তিনি বলেছেন , “ তোমাদের অন্তর তোমরা কঠিন কোরো না । ” এই কথা বলে তাঁর দেওয়া বিশ্রামের জায়গায় যাবার জন্য ঈশ্বর আর একটা সময় ঠিক করেছিলেন এবং তিনি তাঁর নাম দিয়েছিলেন আজ ।
58004008	যদি যিহোশূয় ইস্রায়েলীয়দের সেই বিশ্রামের জায়গায় নিয়ে যেতেন তবে ঈশ্বর পরে আর একটা সময়ের কথা বলতেন না ।
58004009	তাহলে দেখা যায় , ঈশ্বরের লোকদের জন্য বিশ্রামের সুযোগ আছে ,
58004010	কারণ ঈশ্বর যেমন তাঁর সৃষ্টির কাজ শেষ করে বিশ্রাম নিয়েছিলেন ঠিক তেমনি যে লোক ঈশ্বরের দেওয়া বিশ্রামের জায়গায় যায় , সেও তার কাজ থেকে বিশ্রাম পায় ।
58004011	এইজন্য এস , আমরা সেই বিশ্রাম পাবার জন্য বিশেষভাবে আগ্রহী হই । কেউ যেন সেই অবাধ্য ইস্রায়েলীয়দের মত ঈশ্বরকে অমান্য করে তাঁর দেওয়া বিশ্রাম থেকে বাদ না পড়ে ।
58004012	ঈশ্বরের বাক্য জীবন্ত ও কার্যকর এবং দু ’ দিকেই ধার আছে এমন ছোরার চেয়েও ধারালো । এই বাক্য মানুষের অন্তর-আত্মা ও অস্থি-মজ্জার গভীরে কেটে বসে এবং মানুষের অন্তরের সমস্ত ইচ্ছা ও চিন্তা পরীক্ষা করে দেখে ।
58004013	সৃষ্টির কিছুই ঈশ্বরের কাছে লুকানো নেই । যাঁর কাছে আমাদের হিসাব দিতে হবে তাঁর চোখের সামনে সব কিছুই খোলা এবং প্রকাশিত ।
58004014	এইজন্য এস , আমরা খোলাখুলিভাবে ঈশ্বরের পুত্র যীশুর উপর আমাদের বিশ্বাসকে স্বীকার করে যাই , কারণ তিনিই আমাদের মহান মহাপুরোহিত যিনি স্বর্গে গিয়ে এখন ঈশ্বরের সামনে আছেন ।
58004015	আমাদের মহাপুরোহিত এমন কেউ নন যিনি আমাদের দুর্বলতার জন্য আমাদের সংগে ব্যথা পান না , কারণ আমাদের মত করে তিনিও সব দিক থেকেই পাপের পরীক্ষার সামনে দাঁড়িয়েছিলেন অথচ পাপ করেন নি ।
58004016	সেইজন্য এস , আমরা সাহস করে ঈশ্বরের দয়ার সিংহাসনের সামনে এগিয়ে যাই , যেন দরকারের সময় সেখান থেকে আমরা তাঁর করুণা ও দয়া পেতে পারি ।
58005001	লোকদের পক্ষ হয়ে ঈশ্বরের সেবা করবার জন্য প্রত্যেক মহাপুরোহিতকে মানুষের মধ্য থেকে বেছে নিয়ে নিযুক্ত করা হয় , যেন তিনি মানুষের পাপের জন্য পশু উৎসর্গ করেন এবং অন্যান্য জিনিসও উৎসর্গ করেন ।
58005002	যারা না জেনে পাপ করে এবং বিপথে যায় তাদের সংগে তিনি নরম ব্যবহার করতে পারেন , কারণ তাঁর মধ্যেও দুর্বলতা আছে ।
58005003	তিনি যেমন অন্য লোকদের পাপের জন্য পশু উৎসর্গ করেন তেমনি নিজে দুর্বল বলে নিজের পাপের জন্যও তাঁকে সেই উৎসর্গ করতে হয় ।
58005004	মহাপুরোহিত হবার সম্মান কেউ নিজে নিতে পারে না , কিন্তু ঈশ্বর যাঁকে ডাকেন তিনিই সেই সম্মান পান , যেমন মহাপুরোহিত হবার জন্য ঈশ্বর হারোণকে ডেকেছিলেন ।
58005005	কথাটা খ্রীষ্টের বেলায়ও খাটে । খ্রীষ্ট নিজের ইচ্ছায় মহাপুরোহিত হবার জন্য নিজেকে বড় করে তোলেন নি ; ঈশ্বরই এই বলে তাঁকে সেই সম্মান দান করেছিলেন , তুমি আমার পুত্র , আজই আমি তোমার পিতা হলাম ।
58005006	তেমনি করে ঈশ্বর আর এক জায়গায় বলেছিলেন , তুমি চিরকালের জন্য মল্কীষেদকের মত পুরোহিত ।
58005007	যিনি তাঁকে মৃত্যুর হাত থেকে রক্ষা করতে পারতেন সেই ঈশ্বরের কাছে যীশু এই জগতে থাকবার সময় জোরে চিৎকার করে কেঁদে অনুরোধ করেছিলেন এবং ভিক্ষা চেয়েছিলেন । তাঁর ভক্তির সংগে বাধ্যতা ছিল বলে ঈশ্বর তাঁর প্রার্থনা শুনেছিলেন ।
58005008	কিন্তু ঈশ্বরের পুত্র হয়েও তিনি দুঃখভোগের মধ্য দিয়ে বাধ্যতা শিখেছিলেন ।
58005009	এইভাবে যখন তিনি পূর্ণতা পেলেন তখন তাঁর বাধ্য সকলের জন্য তিনি অনন্ত উদ্ধারের পথ হলেন ।
58005010	ঈশ্বর তাঁকে মল্কীষেদকের মত মহাপুরোহিত বলে ঘোষণা করলেন ।
58005011	এই বিষয়ে অনেক কথা আমাদের বলবার আছে কিন্তু তা বুঝিয়ে বলা শক্ত , কারণ আত্মিক সত্য তোমরা সহজে বুঝতে পার না ।
58005012	এত দিনে তোমাদের শিক্ষক হয়ে ওঠা উচিত ছিল , কিন্তু তার বদলে ঈশ্বরের বাক্যের গোড়ার কথাগুলোই আবার তোমাদের শিক্ষা দেবার জন্য শিক্ষকের দরকার হয়ে পড়েছ্‌ে । শক্ত খাবারের বদলে ছোট ছেলেমেয়েদের মত আবার তোমাদের দুধ খাওয়া দরকার হয়ে পড়েছে ।
58005013	যে দুধ খেয়ে বাঁচে সে তো এখনও শিশু , আর সৎ জীবন সম্বন্ধে যে শিক্ষা আছে তাতে সে কাঁচা ।
58005014	যাদের বয়স হয়েছে কেবল তারাই শক্ত খাবার খেতে পারে , অর্থাৎ ঈশ্বরের বাক্যের কঠিন শিক্ষাগুলো বুঝতে পারে । অনেক অভ্যাসের ফলে তারা ভাল-মন্দ বিচার করতে শিখেছে ।
58006001	এইজন্য খ্রীষ্টের বিষয়ে প্রথমে যে শিক্ষা পেয়েছি , এস , তা ছাড়িয়ে আমরা পরিপূর্ণতার দিকে এগিয়ে যাই । নিষ্ফল কাজকর্ম থেকে মন ফিরানো , ঈশ্বরের উপর বিশ্বাস ,
58006002	বিভিন্ন বাপ্তিস্মের বিষয়ে শিক্ষা , হাত-রাখা , মৃতদের জীবিত হয়ে ওঠা ও চিরকালের শাস্তি-এই সব গোড়ার কথা নিয়ে আমরা যেন আবার নতুন করে ভিত্তি না গাঁথি ।
58006003	অবশ্য ঈশ্বরের অনুমতি হলে আমরা পরিপূর্ণ হয়ে উঠব ;
58006004	কারণ যারা একবার আলো দেখেছে , স্বর্গীয় দানের স্বাদ ও পবিত্র আত্মার ছোঁয়া পেয়েছে ,
58006005	ঈশ্বরের সুন্দর বাক্যের স্বাদ পেয়েছে এবং যে যুগ আসছে তার শক্তির বিষয়ে জেনেছে ,
58006006	আর তার পরে খ্রীষ্টের কাছ থেকে ফিরে গেছে , তাদের আবার নতুন করে মন ফিরাবার পথে নিয়ে আসা সম্ভব নয় । এটা সম্ভব নয় , কারণ তারা নিজেরাই ঈশ্বরের পুত্রকে আবার ক্রুশে দিচ্ছে এবং সকলের সামনে তাঁকে অসস্মান করছে ।
58006007	যে মাটি বার বার বৃষ্টির জল চুষে নিয়ে চাষীদের দরকারী শাক-সব্‌জী জন্মায় সেই মাটি ঈশ্বরের আশীর্বাদ পায় ।
58006008	কিন্তু যে মাটি কাঁটাঝোপ আর শিয়ালকাঁটা জন্মায় সেই মাটি অকেজো হয়ে যায় এবং তাতে অভিশাপ পড়বার ভয় থাকে । শেষে লোকে তা পুড়িয়ে ফেলে ।
58006009	প্রিয় বন্ধুরা , যদিও আমরা এই সব কথা বলছি তবুও আমরা বিশ্বাস করি যে , তোমাদের অবস্থা ঐ রকম নয় ; পাপ থেকে উদ্ধারের ফল তোমাদের জীবনে দেখা যাচ্ছে ।
58006010	ঈশ্বর ন্যায়বিচারক ; তাই তোমাদের কাজ আর তাঁর লোকদের সেবা-যত্ন করে তোমরা তাঁকে যে ভালবাসা দেখিয়েছ এবং দেখাচ্ছ , তা তিনি ভুলে যাবেন না ।
58006011	আমরা চাই , তোমরা প্রত্যেকে যেন শেষ পর্যন্ত একই রকম আগ্রহ দেখাও । তাতে তোমরা সম্পূর্ণভাবে নিশ্চিত হবে যে , তোমাদের আশা পূর্ণ হবে ।
58006012	আমরা চাই না তোমরা অলস হও ; আমরা চাই , যারা বিশ্বাস ও অটল ধৈর্যের দ্বারা ঈশ্বরের প্রতিজ্ঞা করা আশীর্বাদের অধিকারী হয় তোমরা তাদের মত হও ।
58006013	ঈশ্বর যখন অব্রাহামের কাছে প্রতিজ্ঞা করেছিলেন তখন তিনি নিজের নামেই শপথ করেছিলেন , কারণ তাঁর চেয়ে বড় এমন আর কেউ নেই যার নামে তিনি শপথ করতে পারেন ।
58006014	তিনি এই বলে প্রতিজ্ঞা করেছিলেন , “ আমি নিশ্চয়ই তোমাকে আশীর্বাদ করব এবং তোমার বংশ বাড়াব । ”
58006015	এইজন্য অব্রাহাম যখন অটলভাবে ধৈর্য ধরলেন তখন ঈশ্বর যা দিতে প্রতিজ্ঞা করেছিলেন তা তিনি পেলেন ।
58006016	নিজের চেয়ে যিনি মহান তাঁর নামেই মানুষ শপথ করে । তাতে সেই শপথ এই নিশ্চয়তা দান করে যে , যা বলা হয়েছে তা সত্যি , আর এতে সব গোলমাল থেমে যায় ।
58006017	ঈশ্বর যা দেবার প্রতিজ্ঞা করেছিলেন , যারা তা পাবে তাদের তিনি এই শপথের মধ্য দিয়ে খুব স্পষ্ট করে দেখাতে চেয়েছিলেন যে , তিনি যা ঠিক করেছেন তার আর বদল হয় না । এইজন্য তিনি শপথের দ্বারা প্রমাণ করলেন যে , তিনি যা ঠিক করেছেন তা হবেই হবে ।
58006018	ঈশ্বরের প্রতিজ্ঞা ও শপথ কখনও বদলায় না । ঈশ্বর , যাঁর পক্ষে মিথ্যা বলা সম্ভব নয় , তিনিই এই প্রতিজ্ঞা ও শপথ করেছেন , যেন আমাদের সামনে যে আশা আছে তা আঁকড়ে ধরবার জন্য দৌড়াতে গিয়ে আমরা প্রচুর উৎসাহ পাই ।
58006019	এই আশা আমাদের জীবনে নোংগরের মত নিশ্চিত ও স্থির , আর তা মহাপবিত্র স্থানের পর্দার পিছনে , অর্থাৎ ঈশ্বরের সামনে গিয়ে পৌঁছায় ।
58006020	যীশুই আমাদের হয়ে আমাদের আগে সেই জায়গায় গেছেন । তিনি চিরকালের জন্য মল্কীষেদকের মত মহাপুরোহিত হয়েছেন ।
58007001	এই মল্কীষেদক শালেমের রাজা ও মহান ঈশ্বরের পুরোহিত ছিলেন । অব্রাহাম যখন রাজাদের হারিয়ে দিয়ে ফিরে আসছিলেন তখন তাঁর সংগে এই মল্কীষেদকের দেখা হয়েছিল । মল্কীষেদক অব্রাহামকে আশীর্বাদ করেছিলেন ,
58007002	আর অব্রাহাম সব জিনিসের দশ ভাগের এক ভাগ তাঁকে দিয়েছিলেন । মল্কীষেদক শব্দটার অর্থ হল ন্যায়ের রাজা । মল্কীষেদক আবার শালেমেরও রাজা ছিলেন , আর তার অর্থ হল শান্তির রাজা ।
58007003	মল্কীষেদকের মা-বাবা বা কোন বংশ-তালিকা ছিল না । ঈশ্বরের পুত্রের মত তাঁর জীবনের আরম্ভও ছিল না , শেষও ছিল না ; তিনি চিরকালের পুরোহিত ।
58007004	দেখ , মল্কীষেদক কত মহান ! আমাদের মহান পূর্বপুরুষ অব্রাহামও তাঁকে সব কিছুর দশ ভাগের এক ভাগ দিয়েছিলেন ।
58007005	লেবির বংশের মধ্যে যাঁরা পুরোহিত হন , ইস্রায়েলীয়দের কাছ থেকে , অর্থাৎ তাঁদের ভাইদের কাছ থেকে আইন মত দশ ভাগের এক ভাগ তাঁদের আদায় করতে হয় । এই ভাইয়েরা অব্রাহামের বংশধর হলেও তা করতে হয় ।
58007006	কিন্তু এই মল্কীষেদক লেবির বংশধর না হয়েও অব্রাহামের কাছ থেকে দশ ভাগের এক ভাগ আদায় করেছিলেন এবং যাঁর কাছে ঈশ্বর প্রতিজ্ঞা করেছিলেন সেই অব্রাহামকে আশীর্বাদও করেছিলেন ।
58007007	এতে কোন সন্দেহ নেই যে , আশীর্বাদ যে পায় তার চেয়ে যিনি আশীর্বাদ করেন তিনিই মহান ।
58007008	একদিকে দেখা যাচ্ছে , মৃত্যুর অধীন লেবীয়েরাই দশ ভাগের এক ভাগ আদায় করে ; কিন্তু অন্য দিকে দেখা যাচ্ছে , যিনি জীবিত আছেন বলে সাক্ষ্য দেওয়া হয়েছে তিনি , অর্থাৎ মল্কীষেদকই দশ ভাগের এক ভাগ আদায় করছেন ।
58007009	এতে এমনও বলা চলে যে , লেবির বংশের যিনি দশ ভাগের এক ভাগ আদায় করেন তিনিও অব্রাহামের মধ্য দিয়ে মল্কীষেদককে দশ ভাগের এক ভাগ দিয়েছিলেন ; কারণ অব্রাহামের সংগে যখন মল্কীষেদকের দেখা হয়েছিল তখন এই লেবি তাঁর পূর্বপুরুষ অব্রাহামের দেহের মধ্যে ছিলেন ।
58007010	
58007011	যাঁরা পুরোহিতের কাজ করতেন সেই লেবির বংশধরদের কাজের উপর ভিত্তি করে ঈশ্বর ইস্রায়েলীয়দের তাঁর আইন-কানুন দিয়েছিলেন । লেবির বংশের পুরোহিতদের কাজের মধ্য দিয়ে যদি পূর্ণতা লাভ করা যেত , তবে প্রথম লেবীয় পুরোহিত হারোণের বদলে মল্কীষেদকের মত অন্য আর একজন পুরোহিতের আসবার কি দরকার ছিল ?
58007012	যখন পুরোহিতের পদ বদলানো হয় তখন আইন-কানুনও বদলাবার দরকার হয় ।
58007013	যাঁর বিষয়ে আমি এই সব কথা বলছি সেই যীশু লেবির বংশ থেকে আসেন নি বরং অন্য এক বংশ থেকে এসেছিলেন । সেই বংশের কেউ কখনও পুরোহিত হিসাবে বেদীর উপর পশু উৎসর্গ করেন নি ।
58007014	এটা স্পষ্ট যে , আমাদের প্রভু যিহূদার বংশ থেকে এসেছিলেন । এই বংশ থেকে কোন লোক যে পুরোহিত হবে সেই কথা মোশি কখনও বলেন নি ।
58007015	তাহলে যখন মল্কীষেদকের মত আর একজন পুরোহিত উপস্থিত হয়েছেন তখন আমরা যা বলেছি তা আরও পরিষ্কার ভাবে বুঝা যাচ্ছে ।
58007016	তাঁর এই পুরোহিত হবার ব্যাপার বংশ সম্বন্ধে কোন নিয়মের উপর নির্ভর করে না , তা তাঁর ধ্বংসহীন জীবনের শক্তির উপর নির্ভর করে ।
58007017	পবিত্র শাস্ত্র এই সাক্ষ্য দেয় , তুমি চিরকালের জন্য মল্কীষেদকের মত পুরোহিত ।
58007018	মোশির আইন-কানুন কোন কিছুকেই পূর্ণতা দান করতে পারে নি , তাই আগে পুরোহিতের কাজের যে নিয়ম ছিল তা দুর্বল ও অকেজো বলে বাতিল করা হয়েছে । এখন তার জায়গায় তার চেয়ে মহান একটা আশ্বাস দেওয়া হয়েছে । সেই আশ্বাসের মধ্য দিয়ে আমরা ঈশ্বরের কাছে উপস্থিত হতে পারি ।
58007019	
58007020	যীশুর পুরোহিত-পদ ঈশ্বর শপথ করে ঠিক করেছিলেন । লেবির বংশধরেরা পুরোহিত হবার সময় ঈশ্বর কোন শপথ করেন নি ,
58007021	কিন্তু তিনি যীশুকে মহাপুরোহিত করবার সময় শপথ করেছিলেন । পবিত্র শাস্ত্রে এই সম্বন্ধে লেখা আছে , প্রভু শপথ করেছেন , “ তুমি চিরকালের জন্য পুরোহিত । ” এই বিষয়ে তিনি তাঁর মন বদলাবেন না ।
58007022	এর থেকে আমরা বুঝতে পারছি যে , যীশু আরও মহান একটা ব্যবস্থার জামিন হয়েছেন ।
58007023	লেবীয়দের মধ্যে অনেকেই পুরোহিত হয়েছিলেন , কারণ মৃত্যুর দ্বারা বাধা পেয়ে তাঁরা কেউ চিরকাল পুরোহিতের কাজ চালিয়ে যেতে পারেন নি ।
58007024	কিন্তু যীশু চিরকাল জীবিত আছেন বলে তাঁর পুরোহিত-পদ কখনও বদলাবে না ।
58007025	এইজন্য যারা তাঁর মধ্য দিয়ে ঈশ্বরের কাছে আসে তাদের তিনি সম্পূর্ণ ভাবে উদ্ধার করতে পারেন , কারণ তাদের পক্ষে অনুরোধ করবার জন্য তিনি সব সময় জীবিত আছেন ।
58007026	এই রকম একজন পবিত্র , দোষশুন্য ও খাঁটি মহাপুরোহিতেরই আমাদের দরকার ছিল । তিনি পাপী মানুষের চেয়ে আলাদা এবং ঈশ্বর তাঁকে আকাশের চেয়েও উপরে তুলেছেন ।
58007027	অন্যান্য মহাপুরোহিতেরা যেমন প্রথমে নিজের ও পরে অন্যদের পাপের জন্য পশু উৎসর্গ করতেন , সেইভাবে এই পুরোহিতের তা করবার দরকার ছিল না , কারণ তিনি চিরকালের মত একবারই নিজের জীবন উৎসর্গ করে সেই কাজ শেষ করেছেন ।
58007028	আইন-কানুন দুর্বল-মনা লোকদেরই মহাপুরোহিতের পদে নিযুক্ত করে ; কিন্তু আইন-কানুনের পরে যে শপথ করা হয়েছিল সেই শপথ চিরকালের জন্য পূর্ণতা পাওয়া ঈশ্বরের পুত্রকে মহাপুরোহিতের পদে নিযুক্ত করেছে ।
58008001	আমরা যা বলছি তার আসল কথা হল এই যে , আমাদের এমন একজন মহাপুরোহিত আছেন যিনি স্বর্গে মহান ঈশ্বরের সিংহাসনের ডান দিকে বসেছেন ।
58008002	তিনি মহাপবিত্র স্থানে , অর্থাৎ আসল উপাসনা-তাম্বুতে ঈশ্বরের সেবা করছেন । সেই উপাসনা-তাম্বু মানুষে খাটায় নি , তা প্রভুই খাটিয়েছেন ।
58008003	প্রত্যেক মহাপুরোহিত পশু-উৎসর্গ ও অন্যান্য জিনিস উৎসর্গ করবার জন্য নিযুক্ত হন , তাই এই মহাপুরোহিতেরও কোন কিছু উৎসর্গ করবার দরকার ।
58008004	কিন্তু তিনি যদি এখন এই জগতে থাকতেন তবে পুরোহিত হতে পারতেন না , কারণ এখানে আইন-কানুন মতে উৎসর্গ করবার জন্য পুরোহিত তো আছেনই ।
58008005	পুরোহিত হিসাবে তাঁদের এই কাজ স্বর্গের কাজের মাত্র একটা নমুনা ও ছায়া । সেইজন্য মোশি যখন সেই উপাসনা-তাম্বুটা তৈরী করতে যাচ্ছিলেন তখন ঈশ্বর এই বলে মোশিকে সতর্ক করেছিলেন , “ সিনাই পাহাড়ের উপরে তোমাকে যে নমুনা দেখানো হল ঠিক সেইমতই যেন সব কিছু তৈরী করা হয় তা দেখো । ”
58008006	কিন্তু এখন আমরা দেখছি , যীশু যে পুরোহিতের কাজ পেয়েছেন তা ঐ পুরোহিতদের কাজের চেয়েও অনেক উপরে , যেমন করে যে ব্যবস্থার মধ্যস্থ তিনি হয়েছেন সেই ব্যবস্থা আগের ব্যবস্থার চেয়েও অনেক উপরে ; কারণ এই ব্যবস্থা আরও ভাল ভাল প্রতিজ্ঞার উপর নির্ভর করছে ।
58008007	প্রথম ব্যবস্থাটা যদি নিখুঁত হত তবে তো দ্বিতীয় ব্যবস্থার কোন দরকার হত না ।
58008008	কিন্তু ঈশ্বর তাঁর লোকদের দোষ দেখাবার জন্য পবিত্র শাস্ত্রে বলেছেন : প্রভু বলেন , “ সময় আসছে যখন আমি ইস্রায়েল ও যিহূদার লোকদের জন্য একটা নতুন ব্যবস্থা স্থাপন করব ।
58008009	মিসর দেশ থেকে তাদের পূর্বপুরুষদের আমি হাত ধরে বের করে আনবার সময় তাদের জন্য যে ব্যবস্থা স্থাপন করেছিলাম এই নতুন ব্যবস্থা সেই ব্যবস্থার মত হবে না । তারা আমার সেই ব্যবস্থা মত চলে নি বলে আমি তাদের দিকে মনোযোগ দিই নি । ” প্রভু এই কথা বলেন ।
58008010	প্রভু আরও বলেন , “ পরে আমি ইস্রায়েলীয়দের জন্য যে ব্যবস্থা স্থাপন করব । তা হল , আমার আইন-কানুন আমি তাদের মনের মধ্যে রাখব এবং তাদের অন্তরেও তা লিখে রাখব । আমি তাদের ঈশ্বর হব আর তারা আমারই লোক হবে ।
58008011	নিজের প্রতিবেশীকে এবং নিজের ভাইকে কেউ এই বলে আর কখনও শিক্ষা দেবে না , ‘ প্রভুকে চিনতে শেখ , ’ কারণ সবাই আমাকে চিনবে ।
58008012	সেইজন্য আমি তাদের অন্যায় ক্ষমা করব , তাদের পাপ আর কখনও মনে রাখব না । ”
58008013	ঈশ্বর এই ব্যবস্থাকে নতুন ঘোষণা করে আগের ব্যবস্থাকে পুরানো বলে অচল করে দিলেন । যা পুরানো এবং অনেক দিনের বলে নষ্ট হয়ে যাচ্ছে তা শীঘ্রই অদৃশ্য হয়ে যাবে ।
58009001	ঈশ্বরের সেবা ও উপাসনার জন্য প্রথম ব্যবস্থাটিতে কতগুলো নিয়ম দেওয়া হয়েছিল এবং এই জগতে উপাসনার জন্য বিশেষ একটা জায়গার কথাও তাতে ছিল ।
58009002	আর সেই অনুসারে একটা তাম্বু তৈরী করা হয়েছিল । সেই তাম্বুর প্রথম অংশে থাকত বাতিদান , টেবিল এবং সম্মুখ-রুটি । এই প্রথম অংশটির নাম ছিল পবিত্র স্থান ।
58009003	দ্বিতীয় পর্দার পিছনে তাম্বুটির আর একটা অংশ ছিল ; তার নাম ছিল মহাপবিত্র স্থান ।
58009004	এই অংশে ধূপ জ্বালাবার জন্য সোনার বেদী ও সাক্ষ্য-সিন্দুক ছিল । তার চারদিক সোনা দিয়ে মুড়ানো ছিল । তার মধ্যে ছিল সোনার পাত্রে রাখা মান্না , হারোণের যে লাঠিতে ফুল ফুটেছিল সেই লাঠিটা , আর ব্যবস্থা-লেখা দু ’ টা পাথরের ফলক ।
58009005	সেই সিন্দুকের উপরে ঈশ্বরের মহিমায় পূর্ণ দু ’ টি সোনার করূব ছিল । তাদের ডানাগুলো সেই সিন্দুকের ঢাকনার উপরে মেলে দেওয়া ছিল । এই ঢাকনার উপর পাপ ঢাকা দেওয়া হত । অবশ্য এই সবের খুঁটিনাটির কথা বলা এখন সম্ভব নয় ।
58009006	এইভাবে সব কিছু তৈরী হবার পর পুরোহিতেরা প্রায়ই তাম্বুর প্রথম অংশটিতে ঢুকে ঈশ্বরের সেবা করতেন ;
58009007	কিন্তু দ্বিতীয় অংশটিতে , অর্থাৎ মহাপবিত্র স্থানে কেবলমাত্র মহাপুরোহিতই ঢুকতেন । বছরে মাত্র একবারই তিনি উৎসর্গ করা পশুর রক্ত নিয়ে সেখানে ঢুকতেন । তাঁর নিজের পাপের জন্য এবং লোকেরা না জেনে যে সব পাপ করেছে তার জন্য তিনি এই রক্ত উৎসর্গ করতেন ।
58009008	এতে পবিত্র আত্মা দেখিয়ে দিচ্ছেন যে , যতদিন এই উপাসনা-তাম্বুটা থাকবে ততদিন সেই মহাপবিত্র স্থানে ঢুকবার পথ খোলা থাকবে না ।
58009009	বর্তমান কালের জন্য এটা একটা চিহ্ন যা আমাদের বলে দিচ্ছে যে , উৎসর্গ করা পশু এবং অন্যান্য জিনিস উপাসনাকারীর বিবেককে পরিষ্কার করতে পারে না ।
58009010	সেগুলো কেবল দেহের ব্যাপার , অর্থাৎ খাওয়া-দাওয়া ও ধর্মের নিয়ম মত শুচি হবার ব্যাপার মাত্র । কেবল সব কিছু সংশোধনের সময় পর্যন্ত সেগুলো কাজে লেগেছিল ।
58009011	কিন্তু খ্রীষ্ট এসেছিলেন ভবিষ্যতের সব মংগলের বিষয়ের মহাপুরোহিত হয়ে । আরও মহৎ ও আরও ভাল উপাসনা-তাম্বুতে ঈশ্বরের সেবা করবার জন্য তিনি এসেছিলেন । এই তাম্বু মানুষের হাতে তৈরী নয় , অর্থাৎ তা জগতের কোন জিনিস নয় ।
58009012	ছাগল ও বাছুরের রক্ত নিয়ে খ্রীষ্ট সেই মহাপবিত্র স্থানে ঢোকেন নি । তিনি নিজের রক্ত নিয়ে একবারই সেখানে ঢুকেছিলেন । এইভাবে তিনি চিরকালের জন্য পাপ থেকে মুক্তির উপায় করলেন ।
58009013	যারা অশুচি হত তাদের উপর ছাগল ও ষাঁড়ের রক্ত বা বাছুর-পোড়ানো ছাই ছিটানো হত ; তাতে তাদের বাইরের দেহটাই কেবল শুচি হয়ে পরিষ্কার হত ।
58009014	কিন্তু যিনি অনন্ত পবিত্র আত্মার মধ্য দিয়ে ঈশ্বরের কাছে নিজেকে নিখুঁত উৎসর্গ হিসাবে দান করলেন সেই যীশুর রক্ত আমাদের বিবেককে নিষ্ফল কাজকর্ম থেকে আরও কত না বেশী করে শুচি করবে , যাতে আমরা জীবন্ত ঈশ্বরের সেবা করতে পারি !
58009015	ঈশ্বর যাদের ডেকে চিরকালের অধিকার দেবার প্রতিজ্ঞা করেছিলেন তারা যেন তা পায় সেইজন্যই খ্রীষ্ট একটা নতুন ব্যবস্থার মধ্যস্থ হয়েছেন । এই অধিকার পাওয়া মানুষের পক্ষে সম্ভব হয়েছে , কারণ প্রথম ব্যবস্থা বহাল থাকবার সময়ে মানুষ যে সব পাপ করেছিল সেই সব পাপের হাত থেকে মানুষকে মুক্ত করবার মূল্য হিসাবে খ্রীষ্ট প্রাণ দিয়েছিলেন ।
58009016	উইল কাজে লাগাতে হলে উইল যে করেছে তার মৃত্যুর প্রমাণের দরকার ,
58009017	কারণ মানুষ মরলে পরেই উইল কাজে লাগানো যায় । যে উইল করেছে সে বেঁচে থাকতে সেই উইল কাজে লাগানো যায় না ।
58009018	ঠিক সেইভাবে প্রথম ব্যবস্থাটিও রক্ত ছাড়া কাজে লাগানো হয় নি ।
58009019	সব লোকদের কাছে আইন-কানুনের প্রত্যেকটি আদেশ ঘোষণা করবার পর মোশি বাছুর ও ছাগলের রক্ত নিলেন এবং তার সংগে জল মিশিয়ে লাল রংগে রাংগানো ভেড়ার লোম আর এসোব গাছের ডাল দিয়ে তা আইন-কানুনের বইয়ের উপরে ও লোকদের উপরে ছিটিয়ে দিলেন ।
58009020	তা করবার সময়ে তিনি বলেছিলেন , “ এই সেই ব্যবস্থার রক্ত , যে ব্যবস্থা অনুসারে কাজ করতে ঈশ্বর তোমাদের আদেশ দিয়েছেন । ”
58009021	উপাসনা-তাম্বু এবং উপাসনার কাজে ব্যবহার করবার সব জিনিসের উপরেও মোশি ঐ একইভাবে রক্ত ছিটিয়ে দিয়েছিলেন ।
58009022	মোশির আইন-কানুন মতে প্রায় প্রত্যেক জিনিসই রক্তের দ্বারা শুচি করা হয় এবং রক্তপাত না হলে পাপের ক্ষমা হয় না ।
58009023	যা স্বর্গীয় জিনিসের নকলমাত্র সেগুলো পশু উৎসর্গের দ্বারা শুচি করবার দরকার ছিল কিন্তু যা আসলেই স্বর্গীয় জিনিস সেগুলো শুচি করবার জন্য আরও মহান উৎসর্গের দরকার ।
58009024	আসল পবিত্র স্থানের নকল হিসাবে মানুষের হাতে তৈরী কোন পবিত্র স্থানে খ্রীষ্ট ঢোকেন নি , বরং তার বদলে তিনি স্বর্গে ঢুকেছেন যেন তিনি আমাদের হয়ে ঈশ্বরের সামনে এখন উপস্থিত হতে পারেন ।
58009025	মহাপুরোহিত পশুর রক্ত নিয়ে যেমন প্রত্যেক বছর মহাপবিত্র স্থানে ঢোকেন , খ্রীষ্ট নিজেকে বারবার উৎসর্গ করবার জন্য সেইভাবে স্বর্গে ঢোকেন নি ।
58009026	তা-ই যদি করতে হত তবে জগৎ সৃষ্টির সময় থেকে আরম্ভ করে তাঁকে অনেকবারই কষ্টভোগ করে মরতে হত ; কিন্তু এখন সমস্ত যুগের শেষে তিনি একবারই প্রকাশিত হয়েছেন যেন নিজেকে উৎসর্গ করে তিনি পাপ দূর করতে পারেন ।
58009027	ঈশ্বর ঠিক করে রেখেছেন যে , প্রত্যেক মানুষ একবার মরবে এবং তার পরে তার বিচার হবে ।
58009028	ঠিক সেইভাবে অনেক লোকের পাপের বোঝা বইবার জন্য খ্রীষ্টকেও একবারই উৎসর্গ করা হয়েছে । তিনি দ্বিতীয় বার আসবেন , কিন্তু তখন পাপের জন্য মরতে আসবেন না , বরং যারা তাঁর জন্য আগ্রহের সংগে অপেক্ষা করে আছে তাদের সম্পূর্ণ ভাবে উদ্ধার করবার জন্য আসবেন ।
58010001	আইন-কানুনের মধ্যে যা আছে তা ভবিষ্যতের সব মংগলের বিষয়ের ছায়ামাত্র ; তাতে সত্যিকারের মহান বিষয়গুলো নেই । সেইজন্য যারা ঈশ্বরের উপাসনা করতে আসে আইন-কানুন কখনও বছরের পর বছর এই একই রকম ভাবে পশু-উৎসর্গের দ্বারা তাদের পূর্ণতা দান করতে পারে না ।
58010002	আইন-কানুন যদি তাদের পূর্ণতা দান করতেই পারত তবে তো পশু-উৎসর্গ বন্ধ হয়ে যেত , কারণ উপাসনাকারীরা যদি একবারেই শুচি হতে পারত তাহলে পাপের জন্য আর নিজেদের দোষী মনে করত না ।
58010003	কিন্তু এই পশু-উৎসর্গগুলো প্রত্যেক বছরই নিজেদের পাপের কথা তাদের মনে করিয়ে দেয় ,
58010004	কারণ ষাঁড় ও ছাগলের রক্ত কখনই পাপ দূর করতে পারে না ।
58010005	সেইজন্য খ্রীষ্ট এই জগতে আসবার সময় ঈশ্বরকে বলেছিলেন , “ পশু ও অন্যান্য উৎসর্গ তুমি চাও না , কিন্তু আমার জন্য একটা দেহ তুমি তৈরী করেছ ।
58010006	পোড়ানো উৎসর্গে এবং পাপের জন্য উৎসর্গে তুমি সন্তুষ্ট হও নি ।
58010007	পরে আমি বলেছিলাম , ‘ এই যে , আমি এসেছি ; শাস্ত্রে আমার আসার বিষয় লেখা আছে । হে ঈশ্বর , তোমার ইচ্ছা পালন করতে আমি এসেছি । ’ ”
58010008	উপরের কথাগুলোর মধ্যে প্রথমে খ্রীষ্ট বলেছেন , “ পশু ও অন্যান্য উৎসর্গ , পোড়ানো-উৎসর্গ ও পাপের জন্য উৎসর্গ তুমি চাও নি এবং তাতে সন্তুষ্টও হও নি । ” যদিও এই উৎসর্গগুলো আইন-কানুনের আদেশ মতই করা হত তবুও তিনি এই কথা বলেছিলেন ।
58010009	তারপর খ্রীষ্ট বলেছেন , “ দেখ , আমি তোমার ইচ্ছা পালন করতে এসেছি । ” দ্বিতীয় ব্যবস্থাটা বহাল করবার জন্য তিনি আগের ব্যবস্থাটা বাতিল করে দিলেন ।
58010010	ঈশ্বরের সেই ইচ্ছামতই যীশু খ্রীষ্টের দেহ একবারই উৎসর্গ করবার দ্বারা ঈশ্বরের উদ্দেশ্যে আমাদের আলাদা করা হয়েছে ।
58010011	প্রত্যেক পুরোহিত প্রত্যেক দিন দাঁড়িয়ে ঈশ্বরের সেবা করেন ও বারবার একইভাবে উৎসর্গ করেন , কিন্তু এই রকম উৎসর্গ কখনও পাপ দূর করতে পারে না ।
58010012	যীশু কিন্তু পাপের জন্য চিরকালের মত একটি মাত্র উৎসর্গ করে ঈশ্বরের ডান দিকে বসলেন ।
58010013	আর তখন থেকে যতদিন না তাঁর শত্রুদের তাঁর পায়ের তলায় রাখা হয় ততদিন পর্যন্ত তিনি অপেক্ষা করছেন ,
58010014	কারণ ঈশ্বরের উদ্দেশ্যে যাদের আলাদা করা হয়েছে ঐ একটি উৎসর্গের দ্বারা তিনি চিরকালের জন্য তাদের পূর্ণতা দান করেছেন ।
58010015	পবিত্র আত্মাও এই বিষয়ে আমাদের কাছে সাক্ষ্য দিচ্ছেন । প্রথমে তিনি বলেছেন ,
58010016	প্রভু বলেন , “ পরে আমি তাদের জন্য যে ব্যবস্থা স্থাপন করব তা হল , আমার আইন-কানুন আমি তাদের অন্তরে রাখব এবং তাদের মনের মধ্যে তা লিখে রাখব । ”
58010017	এর পরে পবিত্র আত্মা বলেছেন , “ আমি তাদের পাপ ও অন্যায় আর কখনও মনে রাখব না । ”
58010018	তাই ঈশ্বর যখন পাপ ও অন্যায় ক্ষমা করেন তখন পাপের জন্য উৎসর্গ বলে আর কিছু নেই ।
58010019	ভাইয়েরা , যীশু খ্রীষ্টের রক্তের গুণে সেই মহাপবিত্র স্থানে ঢুকবার সাহস আমাদের আছে ।
58010020	খ্রীষ্ট আমাদের জন্য একটা নতুন ও জীবন্ত পথ খুলে দিয়েছেন , যেন আমরা পর্দার মধ্য দিয়ে , অর্থাৎ তাঁর দেহের মধ্য দিয়ে ঈশ্বরের সামনে উপস্থিত হতে পারি ।
58010021	এছাড়া আমাদের একজন মহান পুরোহিতও আছেন , যাঁর উপরে ঈশ্বরের পরিবারের লোকদের ভার দেওয়া হয়েছে ।
58010022	সেইজন্য বিশ্বাসের মধ্য দিয়ে যে নিশ্চয়তা আসে , এস , আমরা সেই পরিপূর্ণ নিশ্চয়তায় খাঁটি অন্তরে ঈশ্বরের সামনে যাই ; কারণ দোষী বিবেকের হাত থেকে আমাদের অন্তরকে রক্ত ছিটিয়ে শুচি করা হয়েছে এবং পরিষ্কার জল দিয়ে আমাদের দেহকে ধোওয়া হয়েছে ।
58010023	বিশ্বাসী হিসাবে আমাদের যে আশা আছে , এস , আমরা স্থির হয়ে তার কথা স্বীকার করতে থাকি , কারণ যিনি প্রতিজ্ঞা করেছেন তিনি বিশ্বাসযোগ্য ।
58010024	এস , আমরা একে অন্যের সম্বন্ধে চিন্তা করি যেন আমরা ভালবাসতে ও ভাল কাজ করতে একে অন্যকে উৎসাহ দিতে পারি ।
58010025	কোন কোন লোকের যেমন অভ্যাস আছে তাদের মত আমরা যেন সভায় একসংগে মিলিত হওয়া বাদ না দিই , বরং খ্রীষ্টের আসবার দিন যতই কাছে আসবে ততই যেন আমরা একে অন্যকে আরও উৎসাহ দিতে থাকি ।
58010026	ঈশ্বরের সত্যকে জানবার পরে যদি আমরা ইচ্ছা করে পাপ করতে থাকি তবে পাপের জন্য আমাদের আর কোন উৎসর্গ নেই ;
58010027	আছে কেবল বিচারের জন্য ভীষণ ভয়ে অপেক্ষা করে থাকা এবং ঈশ্বরের শত্রুদের ছাই করে ফেলবার মত জ্বলন্ত ক্রোধ ।
58010028	কেউ মোশির আইন-কানুন অস্বীকার করলে কোন মমতা না পেয়েই দুই বা তিনজন সাক্ষীর সাক্ষ্যের ফলে তাকে মরতে হয় ।
58010029	তাহলে ঈশ্বরের পুত্রকে যে ঘৃণা করেছে , যে রক্তে সে শুচি হয়েছে ঈশ্বরের সেই ব্যবস্থার রক্তকে যে অপবিত্র মনে করেছে এবং যিনি দয়া করেন সেই পবিত্র আত্মাকে যে অপমান করেছে , ভেবে দেখ , সে আরও কত বেশী শাস্তির যোগ্য !
58010030	আমরা তাঁকে জানি যিনি বলেছেন , “ অন্যায়ের শাস্তি দেবার অধিকার কেবল আমারই আছে ; যার যা পাওনা আমি তাকে তা-ই দেব । ” তিনি আর এক জায়গায় বলেছেন , “ প্রভুই তাঁর লোকদের প্রতি ন্যায়বিচার করবেন । ”
58010031	জীবন্ত ঈশ্বরের হাতে পড়া কি ভয়ংকর ব্যাপার !
58010032	আগের দিনগুলোর কথা মনে করে দেখ । তখন আলো পেয়ে দুঃখভোগের ভীষণ কষ্টের মধ্যেও তোমরা স্থির ছিলে ।
58010033	কোন কোন সময় সকলের সামনে অপমান ও অত্যাচার সহ্য করে তোমরা ঠাট্টার পাত্র হয়ে দুঃখভোগ করেছিলে ; যাদের উপর ঐ রকম ব্যবহার করা হয়েছিল তাদের সংগে দুঃখভোগ করেছিলে ;
58010034	আর যারা জেলে গিয়েছিল তাদের দুঃখে দুঃখী হয়েছিলে । তোমাদের জিনিসপত্র লুট হয়ে যাওয়া তোমরা আনন্দের সংগেই মেনে নিয়েছিলে , কারণ তোমরা জানতে যে , আরও ভাল ও স্থায়ী ধন তোমাদের জন্য রয়েছে ।
58010035	সেইজন্য তোমরা সাহস হারায়ো না , কারণ এর পুরস্কার খুব মহৎ ।
58010036	তোমাদের স্থির থাকা দরকার , যাতে ঈশ্বরের ইচ্ছামত কাজ করবার পরে ঈশ্বর যা দিতে প্রতিজ্ঞা করেছেন তা তোমরা পাও ;
58010037	কারণ ঈশ্বরের কথামত , “ যাঁর আসবার কথা আছে তিনি খুব অল্প দিনের মধ্যেই আসবেন , দেরি করবেন না ।
58010038	আর যে লোককে আমি নির্দোষ বলে গ্রহণ করেছি সে বিশ্বাসের দ্বারা জীবন পাবে ; কিন্তু কেউ যদি ফিরে যায় তবে তার উপর আমি সন্তুষ্ট হব না । ”
58010039	যারা ফিরে গিয়ে ধ্বংস হয় আমরা তো সেই দলের নই ; যারা বিশ্বাস করে উদ্ধার পায় আমরা সেই দলেরই ।
58011001	আমরা যা পাব বলে আশা করে আছি তা যে আমরা পাবই এই নিশ্চয়তাই হল বিশ্বাস । আর সেই বিশ্বাসের দ্বারা আমরা নিশ্চিত ভাবে বুঝতে পারি যে , আমরা যা দেখতে পাচ্ছি না তা আসলে আছে ।
58011002	বিশ্বাসের জন্যই আমাদের পূর্বপুরুষেরা ঈশ্বরের প্রশংসা পেয়েছিলেন ।
58011003	বিশ্বাসের দ্বারাই আমরা বুঝতে পারি যে , ঈশ্বরের মুখের কথাতে এই জগৎ সৃষ্ট হয়েছিল । তাতে বুঝা যায় , যা আমরা দেখতে পাই তা কোন দেখা জিনিস থেকে সৃষ্ট হয় নি ।
58011004	বিশ্বাসের জন্য কয়িনের চেয়ে হেবলের উৎসর্গ ঈশ্বরের চোখে আরও ভাল ছিল । তাঁর বিশ্বাসের জন্যই ঈশ্বর তাঁর উৎসর্গ গ্রহণ করে তাঁর বিষয়ে এই সাক্ষ্য দিয়েছিলেন যে , তিনি নির্দোষ । যদিও হেবল মারা গেছেন তবুও তাঁর বিশ্বাসের মধ্য দিয়েই তিনি এখনও কথা বলছেন ।
58011005	বিশ্বাসের জন্যই হনোক মারা যান নি ; তাঁকে স্বর্গে তুলে নেওয়া হয়েছিল । ঈশ্বর তাঁকে নিয়ে গিয়েছিলেন বলে তাঁকে খুঁজে পাওয়া যায় নি । হনোককে নিয়ে যাবার আগে ঈশ্বর এই সাক্ষ্য দিয়েছিলেন যে , হনোক তাঁকে সন্তুষ্ট করেছেন ।
58011006	বিশ্বাস ছাড়া ঈশ্বরকে সন্তুষ্ট করা অসম্ভব , কারণ ঈশ্বরের কাছে যে যায় , তাকে বিশ্বাস করতে হবে যে , ঈশ্বর আছেন এবং যারা তাঁর ইচ্ছামত চলে তারা তাঁর হাত থেকে তাদের পাওনা পায় ।
58011007	যা তখনও দেখা যায় নি সেই বিষয়ে ঈশ্বর নোহকে সাবধান করেছিলেন । নোহ ঈশ্বরভক্ত ছিলেন বলে ঈশ্বরের কথা বিশ্বাস করে একটা জাহাজ তৈরী করেছিলেন , যেন তাঁর পরিবার রক্ষা পায় । নোহ তাঁর বিশ্বাসের দ্বারাই জগৎকে দোষী বলে প্রমাণ করেছিলেন এবং ঈশ্বরের কাছে নির্দোষ বলে গ্রহণযোগ্য হবার অধিকার পেয়েছিলেন , যা কেবল বিশ্বাসের ফলেই পাওয়া যায় ।
58011008	ঈশ্বর যখন অব্রাহামকে ডেকেছিলেন তখন বিশ্বাসের জন্যই তিনি ঈশ্বরের কথার বাধ্য হয়েছিলেন এবং সম্পত্তি হিসাবে যে জায়গাটা তাঁর পাবার কথা ছিল সেই জায়গায় তিনি গিয়েছিলেন । যদিও তখন বুঝতে পারেন নি তিনি কোথায় যাচ্ছেন তবুও তিনি রওনা হয়েছিলেন ।
58011009	ঈশ্বর যে দেশ অব্রাহামকে দেবার প্রতিজ্ঞা করেছিলেন তিনি বিশ্বাসের জন্যই বিদেশী হিসাবে সেখানে বাস করেছিলেন । তাঁর সংগে যাঁরা সেই একই প্রতিজ্ঞার আশীর্বাদের ভাগী ছিলেন সেই ইস্‌হাক ও যাকোবের মত করে তিনিও তাম্বুতে তাম্বুতে বাস করতেন ;
58011010	কারণ যে শহর চিরস্থায়ী তিনি সেই শহরের অপেক্ষায় ছিলেন । সেই শহরের নক্‌শা তৈরী ও গেঁথে তুলবার কাজ ঈশ্বরই করেছেন ।
58011011	যদিও সারার সন্তান হবার বয়স পার হয়ে গিয়েছিল তবুও বিশ্বাসের জন্যই তিনি অব্রাহামের সন্তান গর্ভে ধরবার শক্তি পেয়েছিলেন , কারণ তিনি বিশ্বাস করেছিলেন , যিনি প্রতিজ্ঞা করেছেন তিনি বিশ্বাসযোগ্য ।
58011012	এইজন্য বয়সের দরুন অকেজো দেহ নিয়েও অব্রাহাম আকাশের তারার মত এবং সাগর পারের বালুকণার মত অসংখ্য সন্তানের পিতা হয়েছিলেন ।
58011013	এই সব লোকেরা বিশ্বাসের মধ্যে জীবন কাটিয়ে মারা গেছেন । ঈশ্বর তাঁদের যা দেবার প্রতিজ্ঞা করেছিলেন তা তাঁরা পান নি , কিন্তু দূর থেকে তা দেখেছিলেন এবং খুশীও হয়েছিলেন । এই পৃথিবীতে যে তাঁরা বিদেশী এবং পরদেশে বাসকারী তা তাঁরা স্বীকারও করেছিলেন ।
58011014	যাঁরা তা স্বীকার করেন তাঁরা পরিষ্কার ভাবে বুঝান যে , তাঁরা নিজেদের জন্য একটা দেশের খোঁজ করছেন ।
58011015	যে দেশ থেকে তাঁরা বের হয়ে এসেছিলেন যদি সেই দেশের কথা তাঁরা চিন্তা করতেন তবে তো সেই দেশে ফিরে যাবার সব সুযোগই তাঁরা পেতেন ।
58011016	কিন্তু তাঁরা আরও ভাল একটা দেশের , অর্থাৎ স্বর্গের খোঁজ করছিলেন । সেইজন্যই ঈশ্বর নিজেকে তাঁদের ঈশ্বর বলতে লজ্জা বোধ করেন না , কারণ তিনি তাঁদেরই জন্য একটা শহর তৈরী করেছিলেন ।
58011017	অব্রাহামকে পরীক্ষা করবার সময় তিনি ঈশ্বরের উপর বিশ্বাসের জন্যই ইস্‌হাককে উৎসর্গ করেছিলেন । যাঁর কাছে ঈশ্বর প্রতিজ্ঞা করেছিলেন তিনিই তাঁর অদ্বিতীয় ছেলেকে উৎসর্গ করতে যাচ্ছিলেন ।
58011018	এ সেই ছেলে যাঁর বিষয়ে ঈশ্বর বলেছিলেন , “ ইস্‌হাকের বংশকেই তোমার বংশ বলে ধরা হবে । ”
58011019	অব্রাহাম তাঁকে উৎসর্গ করতে রাজী হলেন , কারণ তিনি বিশ্বাস করতেন ঈশ্বর মৃতকে জীবিত করতে পারেন । আর বলতে কি , অব্রাহাম তো মৃত্যুর দুয়ার থেকেই ইস্‌হাককে ফিরে পেয়েছিলেন ।
58011020	বিশ্বাস করেই ইস্‌হাক ভবিষ্যতের জন্য যাকোব ও এষৌকে আশীর্বাদ করেছিলেন ।
58011021	বিশ্বাস করেই যাকোব মারা যাবার সময় যোষেফের দুই ছেলেকে আশীর্বাদ করেছিলেন আর লাঠির উপর ভর করে ঈশ্বরের উপাসনা করেছিলেন ।
58011022	বিশ্বাস করেই যোষেফ মারা যাবার সময়ে মিসর দেশ থেকে ইস্রায়েলীয়দের চলে যাবার কথা বলেছিলেন এবং তাঁর মৃতদেহ কি করতে হবে তা-ও বলেছিলেন ।
58011023	মোশির জন্মের পর তাঁর মা-বাবা বিশ্বাস করেই তিন মাস তাঁকে লুকিয়ে রেখেছিলেন , কারণ তাঁরা দেখেছিলেন ছেলেটি সুন্দর আর তাঁরা রাজার হুকুমের ভয় করলেন না ।
58011024	বিশ্বাসের জন্যই মোশি বড় হবার পর চাইলেন না , কেউ তাঁকে ফরৌণের মেয়ের ছেলে বলে ডাকে ।
58011025	তিনি পাপের অস্থায়ী আনন্দ বাদ দিয়ে ঈশ্বরের লোকদের সংগে অত্যাচার ভোগ করাই বেছে নিলেন ।
58011026	তিনি মিসরের ধন-সম্পত্তির চেয়ে খ্রীষ্টের জন্য অপমানিত হওয়ার মূল্য অনেক বেশী মনে করলেন , কারণ তাঁর চোখ ছিল পুরস্কারের দিকে ।
58011027	ঈশ্বরের উপর তাঁর বিশ্বাসের জন্যই তিনি রাজার রাগের ভয় না করে মিসর দেশ ছেড়েছিলেন , কারণ যাঁকে দেখা যায় না তাঁকে যেন দেখতে পাচ্ছেন সেইভাবে তিনি ধৈর্য ধরেছিলেন ।
58011028	তিনি বিশ্বাস করেই উদ্ধার-পর্ব এবং রক্ত ছিটাবার নিয়ম পালন করেছিলেন , যাতে যে ধ্বংসকারী স্বর্গদূত প্রথম সন্তানদের মেরে ফেলবেন তিনি ইস্রায়েলীয়দের না ধরেন ।
58011029	বিশ্বাস করেই ইস্রায়েলীয়েরা শুকনা মাটির উপর দিয়ে হেঁটে যাবার মত করে লোহিত সাগর পার হয়েছিল কিন্তু মিসরীয়েরা তা করতে গিয়ে ডুবে মরল ।
58011030	বিশ্বাস করেই ইস্রায়েলীয়েরা সাত দিন ধরে যিরীহো শহরের দেয়ালের চারদিকে ঘুরলে পর তা পড়ে গেল ।
58011031	বিশ্বাসের জন্যই রাহব বেশ্যা যিরীহো শহরে বাসকারী অবাধ্য লোকদের সংগে ধ্বংস হন নি , কারণ তিনি সেই গুপ্তচরদের বন্ধুর মত গ্রহণ করেছিলেন ।
58011032	এর বেশী আমি আর কি বলব ? গিদিয়োন , বারক , শিম্‌শোন , যিপ্তহ , দায়ূদ , শমূয়েল আর নবীদের কথা বলবার সময় আমার নেই ।
58011033	বিশ্বাসের দ্বারাই তাঁরা রাজ্য জয় করেছিলেন , ন্যায়বিচার করেছিলেন , ঈশ্বরের প্রতিজ্ঞার পূর্ণতা লাভ করেছিলেন , সিংহদের মুখ বন্ধ করেছিলেন ,
58011034	ভীষণ আগুনের তেজ কমিয়ে দিয়েছিলেন , ছোরার আঘাত থেকে রক্ষা পেয়েছিলেন , দুর্বল হয়েও শক্তিশালী হয়েছিলেন , যুদ্ধে শক্তি দেখিয়েছিলেন এবং বিদেশী সৈন্যদলগুলোকে তাড়িয়ে দিয়েছিলেন ।
58011035	স্ত্রীলোকেরা তাঁদের মৃত লোকদের আবার জীবিত অবস্থায় ফিরে পেয়েছিলেন । অন্যেরা নিজের ইচ্ছায় জেল থেকে খালাস না নিয়ে নির্যাতন ভোগ করেছিলেন , যেন তাঁরা মৃত্যু থেকে জীবিত হয়ে আরও ভাল জীবনের অধিকারী হন ।
58011036	আবার অন্যেরা ঠাট্টা-তামাশা ও ভীষণ মারধর , এমন কি , হাতকড়া ও জেল খাটা পর্যন্ত সহ্য করেছিলেন ।
58011037	লোকে তাঁদের পাথর মেরেছিল , করাত দিয়ে দু ’ টুকরা করে কেটেছিল এবং ছোরা দিয়ে খুন করেছিল । তাঁরা অত্যাচার ও খারাপ ব্যবহার পেয়েছিলেন , আর অভাবে পড়ে ভেড়া ও ছাগলের চামড়া পরে ঘুরে বেড়াতেন ।
58011038	তাঁরা মরুভূমিতে মরুভূমিতে , পাহাড়ে পাহাড়ে , গুহায় গুহায় এবং গর্তে গর্তে পালিয়ে বেড়াতেন । এই লোকদের স্থান দেবার যোগ্যতা জগতের ছিল না ।
58011039	বিশ্বাসের জন্যই তাঁরা সবাই প্রশংসা পেয়েছিলেন , কিন্তু ঈশ্বর যা দেবার প্রতিজ্ঞা করেছিলেন তা তাঁরা পান নি ;
58011040	কারণ ঈশ্বর আমাদের জন্য আরও ভাল কিছু ঠিক করে রেখেছিলেন । তিনি ঠিক করেছিলেন যে , আমাদের বাদ দিয়ে তাঁদের পূর্ণতা দান করা হবে না ।
58012001	তাহলে দেখা যাচ্ছে , ঈশ্বরের প্রতি বিশ্বস্ততার সাক্ষী হিসাবে অনেক লোক আমাদের চারদিকে ভিড় করে আছে । এইজন্য এস , আমরা প্রত্যেকটি বাধা ও যে পাপ সহজে আমাদের জড়িয়ে ধরে তা দূরে ঠেলে দিয়ে সামনের প্রতিযোগিতার দৌড়ে ধৈর্যের সংগে দৌড়াই ।
58012002	আর এস , আমাদের চোখ যীশুর উপর স্থির রাখি যিনি বিশ্বাসের ভিত্তি ও পূর্ণতা । তাঁর সামনে যে আনন্দ রাখা হয়েছিল তারই জন্য তিনি অসম্মানের দিকে না তাকিয়ে ক্রুশীয় মৃত্যু সহ্য করলেন এবং এখন ঈশ্বরের সিংহাসনের ডান দিকে বসে আছেন ।
58012003	যিনি পাপীদের এত বড় শত্রুতা সহ্য করলেন তোমরা তাঁর বিষয়ে চিন্তা কর , যেন তোমাদের মন দুর্বল ও নিরাশ হয়ে না পড়ে ।
58012004	পাপের বিরুদ্ধে যুদ্ধ করতে করতে তোমাদের তো এখনও রক্তপাত হবার মত অবস্থা হয় নি ।
58012005	ঈশ্বর তাঁর সন্তান হিসাবে তোমাদের উৎসাহ দিয়ে যে কথা বলেছেন তা তোমরা ভুলে গেছ । তিনি বলেছেন , ছেলে আমার , প্রভুর শাসনকে তুচ্ছ কোরো না , আর তিনি যখন বকুনি দেন তখন নিরাশ হোয়ো না ;
58012006	কারণ প্রভু যাকে ভালবাসেন তাকেই শাসন করেন , আর সন্তান হিসাবে যাদের গ্রহণ করেন , তাদের প্রত্যেককে তিনি শাস্তি দেন ।
58012007	তোমরা এই সব কষ্ট শাসন হিসাবে ভোগ করছ । ঈশ্বর তোমাদের প্রতি পিতার মতই ব্যবহার করছেন । এমন ছেলে কি কেউ আছে যাকে তার বাবা শাসন করেন না ?
58012008	প্রত্যেক ছেলেকেই শাসন করা হয় । তোমরা যদি শাসন না পেয়ে থাক তবে তো তোমরা জারজ , সত্যিকারের সন্তান নও ।
58012009	এছাড়া আমরা দেখেছি , আমাদের জাগতিক পিতারা আমাদের শাসন করতেন এবং আমরা তাঁদের সম্মান করতাম । তাহলে যিনি সমস্ত আত্মাদের পিতা তাঁর অধীন থাকা কি আমাদের আরও উচিত নয় , যাতে আমরা জীবন পাই ?
58012010	আমাদের জাগতিক পিতারা যা ভাল মনে করতেন সেই অনুসারে আমাদের শাসন করেছেন , আর তা অল্প দিনের জন্য ; কিন্তু আমাদের মংগলের জন্যই ঈশ্বর আমাদের শাসন করেন যেন আমরা তাঁর পবিত্রতা লাভ করি ।
58012011	শাসনকে আমরা আনন্দের ব্যাপার বলে মনে করি না , বরং দুঃখের ব্যাপার বলেই মনে করি ; কিন্তু ঈশ্বরের শাসন মেনে নেবার ফল হল শান্তিপূর্ণ সৎ জীবন ।
58012012	সেইজন্য তোমাদের অবশ হাত ও দুর্বল হাঁটু সবল কর ।
58012013	তোমাদের চলার পথ সোজা কর , যেন খোঁড়া লোকের অবস্থা আরও খারাপ না হয় , বরং সে সুস্থ হয়ে ওঠে ।
58012014	সব লোকের সংগে শান্তিতে থাকতে এবং পবিত্র হতে আগ্রহী হও । পবিত্র না হলে কেউ প্রভুকে দেখতে পাবে না ।
58012015	দেখো , কেউ যেন ঈশ্বরের দয়া থেকে বাদ না পড়ে । দেখো , বিষাক্ত তেতো গাছের শিকড়ের মত গজিয়ে উঠে কেউ যেন কষ্টের সৃষ্টি করে অনেককে অশুচি না করে ।
58012016	দেখো , কেউ যেন এষৌর মত নীতিহীন বা ঈশ্বরের প্রতি ভক্তিহীন না হয় । এষৌ এক বেলার খাবারের জন্য বড় ছেলের অধিকার বিক্রি করে দিয়েছিল ।
58012017	তোমরা জান , পরে যদিও সে কেঁদে কেঁদে আশীর্বাদ ভিক্ষা করেছিল তবুও তাঁকে অগ্রাহ্য করা হয়েছিল , কারণ মন ফিরাবার সুযোগ তখন আর তার ছিল না ।
58012018	যে জ্বলন্ত পাহাড় ছোঁয়া যায় সেই রকম কোন পাহাড়ের কাছে তোমরা আস নি । তোমরা ভীষণ অন্ধকার ও ঝড় বা কোন তূরীর শব্দ ও কথার শব্দের কাছেও আস নি । যারা সেই কথা শুনেছিল তারা মিনতি করে বলেছিল যেন তাদের কাছে আর কিছু বলা না হয় ,
58012019	
58012020	কারণ তারা এই নির্দেশ সহ্য করতে পারে নি - “ কোন পশুও যদি সেই পাহাড় ছোঁয় তবে তাকে পাথর মারা হবে । ”
58012021	যা দেখা গিয়েছিল তা এমন ভয়ংকর ছিল যে , মোশি বলেছিলেন , “ আমি ভয়ে কাঁপছি । ”
58012022	তোমরা তো সিয়োন পাহাড় ও জীবন্ত ঈশ্বরের শহরের কাছে এসেছ । সেই শহর হল স্বর্গের যিরূশালেম । তোমরা হাজার হাজার স্বর্গদূতদের আনন্দ উৎসবের কাছে এসেছ ;
58012023	প্রথম সন্তানের অধিকার পাওয়া লোক হিসাবে যাঁদের নাম স্বর্গে লেখা আছে তাঁদের দ্বারা গড়া মণ্ডলীর কাছে এসেছ ; যিনি সব লোকদের বিচারক সেই ঈশ্বরের কাছে এসেছ ; যে সব লোকেরা পূর্ণতা লাভ করেছে সেই সব নির্দোষ লোকদের আত্মার কাছে এসেছ ;
58012024	যিনি একটি নতুন ব্যবস্থার মধ্যস্থ সেই যীশুর কাছে এসেছ ; আর হেবলের রক্তের চেয়ে যে রক্ত আরও মহৎ কথা বলে , তোমরা সেই ছিটানো রক্তের কাছে এসেছ ।
58012025	সাবধান ! যিনি কথা বলছেন তাঁর কথা অগ্রাহ্য কোরো না । মোশি ঈশ্বরের সাবধানবাণী পৃথিবীতে জানাবার পর লোকেরা তাঁর কথা অগ্রাহ্য করেছিল বলে যখন রেহাই পায় নি , তখন যিনি স্বর্গ থেকে আমাদের সাবধান করছেন তাঁর কথা অগ্রাহ্য করলে আমরা যে কিছুতেই রেহাই পাব না তাতে কোন সন্দেহ নেই ।
58012026	সেই সময় ঈশ্বরের মুখের কথাই জগতকে নাড়া দিয়েছিল , কিন্তু এখন তিনি এই প্রতিজ্ঞা করেছেন , “ আমি যে কেবল আর একবার পৃথিবীকে নাড়াব তা নয় , কিন্তু আকাশকেও নাড়াব । ”
58012027	“ আর একবার , ” এই শব্দ দু ’ টি থেকে বুঝা যাচ্ছে , যে জিনিসগুলো নাড়ানো যায় , অর্থাৎ যা সৃষ্টি করা হয়েছে তা বাদ দেওয়া হবে , যেন যে জিনিসগুলো নাড়ানো যায় না সেগুলো স্থির থাকে ।
58012028	সেইজন্য যে রাজ্যকে নাড়ানো যায় না আমরা যখন সেই রাজ্য পেতে যাচ্ছি তখন এস , আমরা ঈশ্বরের কাছে কৃতজ্ঞ হই । তাহলে ঈশ্বর যেভাবে খুশী হন সেইভাবে আমরা ভক্তি ও ভয়ের সংগে তাঁর সেবা করতে পারব ।
58012029	আমাদের ঈশ্বর ধ্বংসকারী আগুনের মত ।
58013001	তোমরা একে অন্যকে ভাইয়ের মতো ভালবেসো ।
58013002	অতিথিদের আদর-যত্ন করতে ভুলো না ; কেউ কেউ না জেনেই এইভাবে স্বর্গদূতদের আদর-যত্ন করেছেন ।
58013003	যারা জেলে আছে তাদের সংগে যেন তোমরাও কয়েদী হয়েছ , আর যারা অত্যাচারিত হচ্ছে তাদের সংগে যেন তোমরাও অত্যাচারিত হচ্ছ , এইভাবে তাদের কথা মনে কোরো ।
58013004	প্রত্যেকে যেন বিয়ের ব্যাপারটাকে সম্মানের চোখে দেখে । স্বামী-স্ত্রীর মধ্যে বিয়ের সম্বন্ধ পবিত্র রাখা উচিত , কারণ যে কোন রকম ব্যভিচার হোক না কেন , যারা সেই দোষে দোষী ঈশ্বর তাদের শাস্তি দেবেন ।
58013005	টাকা-পয়সার লোভ থেকে নিজেদের দূরে রেখো । তোমাদের যা আছে তাতেই সন্তুষ্ট থেকো । ঈশ্বর বলেছেন , “ আমি কখনও তোমাকে ছেড়ে যাব না বা কখনও তোমাকে ত্যাগ করব না । ”
58013006	এইজন্য আমরা সাহস করে বলতে পারি , প্রভু আমার সাহায্যকারী , আমি ভয় করব না ; মানুষ আমার কি করতে পারে ?
58013007	যাঁরা তোমাদের কাছে ঈশ্বরের বাক্য বলতেন তোমাদের সেই নেতাদের কথা মনে রেখো । তাঁদের জীবনের শেষ ফলের কথা ভাল করে চিন্তা কোরো এবং তাঁদের মত করে তোমরাও বিশ্বাস কোরো ।
58013008	যীশু খ্রীষ্ট কালকে যেমন ছিলেন , আজকেও তেমনি আছেন এবং চিরকাল তেমনি থাকবেন ।
58013009	নানা রকম নতুন নতুন শিক্ষা যেন তোমাদের ভুল পথে নিয়ে না যায় । আমাদের মন উৎসর্গের খাবারের উপর না থেকে যেন ঈশ্বরের দয়ার উপর স্থির হয়ে বসে । যারা সেই খাবারের উপর নির্ভর করে চলত , সেই খাবার থেকে তাদের কোন লাভ হয় নি ।
58013010	আমাদের একটা বেদী আছে এবং যাঁরা ইস্রায়েলীয়দের সেই উপাসনা-তাম্বুতে কাজ করেন , আমাদের সেই বেদীর উপরে উৎসর্গ করা কোন কিছু খাওয়ার অধিকার তাঁদের নেই ।
58013011	পাপের জন্য উৎসর্গ করা পশুর রক্ত নিয়ে ইস্রায়েলীয় মহাপুরোহিত মহাপবিত্র স্থানে যান , কিন্তু সেই পশুগুলোর দেহ ইস্রায়েলীয়দের থাকবার এলাকার বাইরে নিয়ে পোড়ানো হয় ।
58013012	সেইভাবে যীশুও যিরূশালেম শহরের বাইরে কষ্টভোগ করে মরেছিলেন , যেন তাঁর নিজের রক্তের দ্বারা মানুষকে পাপ থেকে শুচি করতে পারেন ।
58013013	সেইজন্য এস , তাঁর অসম্মান নিজেরা গ্রহণ করে আমরা শহরের বাইরে তাঁর কাছে যাই ,
58013014	কারণ এখানে আমাদের কোন স্থায়ী শহর নেই ; কিন্তু যে শহর আসবে তার জন্য আমরা অপেক্ষা করে আছি ।
58013015	এইজন্য খ্রীষ্টের মধ্য দিয়ে এস , আমরা ঈশ্বরের কাছে অনবরত প্রশংসা-উৎসর্গ করি , অর্থাৎ ঈশ্বরের লোক বলে যারা নিজেদের স্বীকার করে তারা তাদের মুখ দিয়ে ঈশ্বরের প্রশংসা করুক ।
58013016	সৎ কাজ করতে ও অন্যদের অভাবের সময় সাহায্য করতে ভুলো না , কারণ ঈশ্বর এই রকম উৎসর্গে সন্তুষ্ট হন ।
58013017	তোমাদের নেতাদের কথা মেনে চোলো এবং তাঁদের বাধ্য হয়ো , কারণ যাঁরা ঈশ্বরের কাছে হিসাব দেবেন সেই রকম লোক হিসাবেই তো তাঁরা তোমাদের দেখাশোনা করেন । তাঁদের বাধ্য হয়ো যাতে তাঁরা তাঁদের কাজ আনন্দের সংগে করতে পারেন , দুঃখের সংগে নয় । যদি দুঃখের সংগেই তা করতে হয় তবে তাতে তোমাদের কোন লাভ হবে না ।
58013018	আমাদের জন্য প্রার্থনা কোরো । সব বিষয়ে আমরা সৎ ভাবে চলতে চাই বলে আমরা জানি যে , আমাদের বিবেক পরিষ্কার ।
58013019	কিন্তু আমি তোমাদের বিশেষভাবে প্রার্থনা করতে অনুরোধ করি , যেন আমি আরও শীঘ্র তোমাদের সংগে মিলিত হতে পারি ।
58013020	যে রক্তে শান্তিদাতা ঈশ্বরের চিরস্থায়ী ব্যবস্থা বহাল হয়েছে তার দ্বারা ঈশ্বর আমাদের প্রভু যীশু খ্রীষ্টকে , অর্থাৎ মেষদের সেই মহান পালককে মৃত্যু থেকে জীবিত করে তুলেছেন ।
58013021	যা কিছু ভাল তা দিয়ে তিনি তাঁর ইচ্ছামত চলবার জন্য তোমাদের সম্পূর্ণভাবে প্রস্তুত করে তুলুন । তাঁর চোখে যা ভাল যীশু খ্রীষ্টের মধ্য দিয়ে আমাদের অন্তরের মধ্যে তিনি তা-ই করুন । চিরকাল ঈশ্বরের গৌরব হোক । আমেন ।
58013022	ভাইয়েরা , তোমাদের কাছে আমার বিশেষ অনুরোধ এই যে , আমার এই উপদেশের কথা তোমরা মেনে নাও । আমি তো তোমাদের কাছে বেশী কথা লিখলাম না ।
58013023	আমি তোমাদের জানাতে চাই যে , আমাদের ভাই তীমথিয় খালাস পেয়েছেন । তিনি যদি শীঘ্র আসেন তবে তাঁকে সংগে করে তোমাদের দেখতে আসব ।
58013024	তোমাদের সব নেতাদের ও ঈশ্বরের লোকদের আমাদের শুভেচ্ছা জানায়ো । ইটালী দেশের ঈশ্বরের লোকেরা তোমাদের শুভেচ্ছা জানাচ্ছেন ।
58013025	তোমাদের সকলের উপরে ঈশ্বরের দয়া থাকুক ।
59001001	আমি ঈশ্বর ও প্রভু যীশু খ্রীষ্টের দাস যাকোব পৃথিবীর সব জায়গায় ছড়িয়ে পড়া যিহূদী জাতির বারোটি গোষ্ঠীর লোকদের শুভেচ্ছা জানাচ্ছি ।
59001002	আমার ভাইয়েরা , তোমরা যখন নানা রকম পরীক্ষার মধ্যে পড় তখন তা খুব আনন্দের বিষয় বলেই মনে কোরো ,
59001003	কারণ তোমরা জান তোমাদের বিশ্বাসের পরীক্ষা তোমাদের ধৈর্যগুণ বাড়িয়ে দেয় ।
59001004	সেই ধৈর্যগুণকে তোমাদের জীবনে পুরোপুরিভাবে কাজ করতে দাও , যাতে তোমরা পাকা ও নিখুঁত হয়ে উঠতে পার , অর্থাৎ তোমাদের স্বভাবের মধ্যে যেন কোন রকম অভাব না থাকে ।
59001005	তোমাদের মধ্যে যদি কারও জ্ঞানের অভাব থাকে তবে সে যেন ঈশ্বরের কাছে চায় , আর ঈশ্বর তাকে তা দেবেন , কারণ তিনি বিরক্ত না হয়ে প্রত্যেককে প্রচুর পরিমাণে দান করেন ।
59001006	তবে কোন সন্দেহ না করে তাকে বিশ্বাস করেই চাইতে হবে , কারণ যে সন্দেহ করে সে বাতাসে দুলে ওঠা সমুদ্রের ঢেউয়ের মত ; বাতাসই তাকে ঠেলে নিয়ে যায় ।
59001007	এই রকম লোক যে প্রভুর কাছ থেকে কিছু পাবে তা যেন সে আশা না করে ।
59001008	সে দু ’ মনা লোক এবং তার সব কাজেই সে অস্থির ।
59001009	যে বিশ্বাসী ভাই গরীব , ঈশ্বর তাঁকে উঁচু করেছেন বলে সে নিজেকে ধন্য মনে করুক ।
59001010	আর যে ধনী , ঈশ্বর তাকে নম্র করেছেন বলে সেও নিজেকে ধন্য মনে করুক , কারণ সে ঘাসের ফুলের মতই ঝরে পড়ে যাবে ।
59001011	সূর্য যখন জ্বলন্ত তাপ নিয়ে ওঠে তখন সেই ঘাস শুকিয়ে যায় , ফুল ঝরে যায় ও তার সৌন্দর্য নষ্ট হয়ে যায় । ধনী লোকও ঠিক তেমনি করে তার জীবনের ব্যস্ততার মধ্যেই শেষ হয়ে যাবে ।
59001012	পরীক্ষার সময়ে যে ধৈর্য ধরে সে ধন্য , কারণ যোগ্য প্রমাণিত হলে পর জয়ের মালা হিসাবে সে জীবন পাবে । ঈশ্বরকে যারা ভালবাসে তাদের তিনি এই জীবন দেবার প্রতিজ্ঞা করেছেন ।
59001013	অন্তরে পাপের টান বোধ করলে কেউ যেন না বলে , “ ঈশ্বর আমাকে পাপের দিকে টানছেন । ” কোন মন্দই ঈশ্বরকে পাপের দিকে টানতে পারে না , আর ঈশ্বরও কাউকে পাপের দিকে টানেন না ।
59001014	মানুষের অন্তরের কামনাই মানুষকে পাপের দিকে টেনে নিয়ে যায় এবং ফাঁদে ফেলে ।
59001015	তারপর কামনা পরিপূর্ণ হলে পর পাপের জন্ম হয় , আর পাপ পরিপূর্ণ হলে পর মৃত্যুর জন্ম হয় ।
59001016	আমার প্রিয় ভাইয়েরা , ভুল কোরো না ।
59001017	জীবনের প্রত্যেকটি সুন্দর ও নিখুঁত দান স্বর্গ থেকে নেমে আসে , আর তা আসে ঈশ্বরের কাছ থেকে , যিনি সমস্ত আলোর পিতা । চঞ্চল ছায়ার মত করে তিনি বদলে যান না ।
59001018	তাঁর নিজের ইচ্ছায় সত্যের বাক্যের মধ্য দিয়ে তিনি আমাদের তাঁর সন্তান করেছেন , যেন তাঁর সৃষ্ট জিনিসের মধ্যে আমরা এক রকম প্রথম ফলের মত হই ।
59001019	আমার প্রিয় ভাইয়েরা , আমার এই কথাটা লক্ষ্য কর-তোমরা প্রত্যেকে শুনবার জন্য আগ্রহী হও , কিন্তু তাড়াতাড়ি করে কথা বলতে যেয়ো না বা রাগ কোরো না ;
59001020	কারণ ঈশ্বর আমাদের কাছ থেকে যে সৎ জীবন আশা করেন তা রাগের মধ্য দিয়ে আসে না ।
59001021	এইজন্য সব রকম অপবিত্রতা এবং যে সব মন্দতা এখনও তোমাদের জীবনে রয়েছে তা দূর কর । ঈশ্বরের বাক্যের বীজ যা তোমাদের অন্তরের মধ্যে বোনা হয়েছে তা নম্রভাবে গ্রহণ কর । পাপ থেকে তোমাদের উদ্ধার করবার ক্ষমতা এই বাক্যেরই আছে ।
59001022	কেবল ঈশ্বরের বাক্য শুনলেই চলবে না , সেইমত কাজও করতে হবে । যদি তোমরা কেবল ঈশ্বরের বাক্য শোন কিন্তু সেইমত কাজ না কর তবে তোমরা নিজেদের ঠকাচ্ছ ।
59001023	যে কেবল সেই বাক্য শোনে কিন্তু সেইমত কাজ না করে সে এমন লোকের মত , যে আয়নাতে নিজের চেহারা দেখে চলে যায় আর তখনই তা ভুলে যায় ।
59001024	
59001025	কিন্তু যে পরিপূর্ণ আইন মানুষকে স্বাধীনতা দান করে তার দিকে যে ভাল করে চেয়ে দেখে এবং মনোযোগ দেয় , সে সেই আইনের কথা শুনেই ভুলে যায় না বরং সেইমত কাজও করে । ফলে সে তার সব কাজে আশীর্বাদ পায় ।
59001026	কেউ যদি নিজেকে ধার্মিক মনে করে অথচ নিজের জিভ্‌কে না সামলায় সে নিজেকে ঠকায় । তার ধর্মকর্ম মিথ্যা ।
59001027	বিধবা ও অনাথদের দুঃখ-কষ্টের সময়ে তাদের দেখাশোনা করা আর জগতের সব নোংরামি থেকে নিজেকে পরিষ্কার রাখাই হল পিতা ঈশ্বরের চোখে খাঁটি ও সত্য ধর্ম ।
59002001	আমার ভাইয়েরা , তোমরা যখন আমাদের মহিমাপূর্ণ প্রভু যীশু খ্রীষ্টের উপর বিশ্বাস কর তখন প্রত্যেককে সমান চোখে দেখ ।
59002002	মনে কর , একজন লোক সুন্দর কাপড়-চোপড় পরে ও হাতে সোনার আংটি দিয়ে তোমাদের সমাজ-ঘরে আসল ; আবার একজন গরীব লোকও আসল ময়লা কাপড়-চোপড় পরে ।
59002003	তোমরা যদি সেই সুন্দর কাপড় পরা লোকটিকে বেশী সম্মান দেখিয়ে বল , “ আপনি এই ভাল জায়গাটায় বসুন , ” আর সেই গরীব লোকটিকে বল , “ তুমি ঐখানে দাঁড়াও ” বা “ এখানে আমার পায়ের কাছে বস , ”
59002004	তাহলে তোমরা নিজেদের মধ্যে কি ছোট-বড় ভাবের সৃষ্টি করছ না এবং মন্দ উদ্দেশ্য নিয়ে বিচার করছ না ?
59002005	আমার প্রিয় ভাইয়েরা , শোন । এই জগতের চোখে যারা গরীব , বিশ্বাসে ধনী হবার জন্য ঈশ্বর কি তাদের বেছে নেন নি ? যারা ঈশ্বরকে ভালবাসে তাদের তিনি যে রাজ্য দেবার প্রতিজ্ঞা করেছেন সেই রাজ্যের অধিকারী হবার জন্য এই গরীব লোকদের কি তিনি বেছে নেন নি ?
59002006	অথচ সেই গরীর লোকদেরই তোমরা অপমান করেছ । কিন্তু ধনী লোকেরাই কি তোমাদের কষ্ট দেয় না এবং আদালতে টেনে নিয়ে যায় না ?
59002007	যাঁর নাম অনুসারে তোমাদের ডাকা হয় ধনীরা কি সেই সম্মানিত নামের নিন্দা করে না ?
59002008	পবিত্র শাস্ত্রে লেখা আছে , “ তোমার প্রতিবেশীকে নিজের মত ভালবাসবে । ” তোমরা যদি সত্যিই খ্রীষ্টের রাজ্যের এই আইন মেনে চল তবে ভালই করছ ।
59002009	কিন্তু তোমরা যদি সবাইকে সমান চোখে না দেখ তবে তোমরা পাপ করছ । এই আইনই তখন তোমাদের আইন-অমান্যকারী বলে দোষী করে ।
59002010	যে লোক সমস্ত আইন-কানুন পালন করেও মাত্র একটা বিষয়ে পাপ করে সে সমস্ত আইন-কানুন অমান্য করেছে বলতে হবে ।
59002011	যিনি বলেছেন , “ ব্যভিচার কোরো না , ” তিনিই আবার বলেছেন , “ খুন কোরো না । ” তাহলে যদি তোমরা ব্যভিচার না করে খুন কর তবে কি তোমরা আইন-অমান্যকারী হলে না ?
59002012	যে আইন মানুষকে স্বাধীনতা দান করে সেই আইন দ্বারা যাদের বিচার করা হবে , তাদের মতই কথা বল ও চলাফেরা কর ;
59002013	কারণ যে দয়া করে নি , বিচারের সময়ে সেও দয়া পাবে না । বিচারের উপর দয়া জয়লাভ করে ।
59002014	আমার ভাইয়েরা , যদি কেউ বলে তার বিশ্বাস আছে কিন্তু কাজে তা না দেখায় তবে তাতে কি লাভ ? সেই বিশ্বাস কি তাকে পাপ থেকে উদ্ধার করতে পারে ?
59002015	ধরে নাও , তোমাদের কোন ভাই কিম্বা বোনের ঘরে খাবারও নেই , পরবার কাপড়ও নেই ।
59002016	এই অবস্থায় যদি তোমাদের কেউ তাকে বলে , “ তোমার মংগল হোক , খেয়ে-পরে ভাল থাক , ” অথচ তার অভাব মিটাবার কোন ব্যবস্থাই না করে তবে তাতে তার কি উপকার হবে ?
59002017	ঠিক সেইভাবে , যে বিশ্বাসের সংগে কাজ যুক্ত নেই সেই বিশ্বাস মৃত ।
59002018	কেউ হয়তো বলতে পারে , “ তোমার বিশ্বাস আছে আর আমার আছে সৎ কাজ । ” বেশ , ভাল কথা । কাজ ছাড়া তোমার বিশ্বাস আমাকে দেখাও আর আমি কাজের মধ্য দিয়ে আমার বিশ্বাস তোমাকে দেখাব ।
59002019	তুমি এক ঈশ্বরে বিশ্বাস কর , তাই না ? বেশ ভাল ! কিন্তু মন্দ আত্মারাও তো তা বিশ্বাস করে এবং ভয়ে কাঁপে ।
59002020	হায় মূর্খ ! কাজ ছাড়া বিশ্বাস যে নিষ্ফল তার প্রমাণ কি তুমি চাও ?
59002021	আমাদের পূর্বপুরুষ অব্রাহাম যখন তাঁর ছেলে ইস্‌হাককে বেদীর উপর উৎসর্গ করেছিলেন তখন কি সেই কাজের জন্য তাঁকে নির্দোষ বলে গ্রহণ করা হয় নি ?
59002022	তুমি তো দেখতেই পাচ্ছ যে , তাঁর বিশ্বাস ও কাজ সেই সময় একসংগে কাজ করছিল এবং তাঁর কাজই তাঁর বিশ্বাসকে পূর্ণতা দান করেছিল ।
59002023	এইভাবে পবিত্র শাস্ত্রের এই কথা পূর্ণ হয়েছিল , “ অব্রাহাম ঈশ্বরের কথা বিশ্বাস করলেন আর সেইজন্য ঈশ্বর তাকে নির্দোষ বলে গ্রহণ করলেন । ” সেইজন্য তাঁকে ঈশ্বরের বন্ধু বলে ডাকা হয়েছিল ।
59002024	তাহলে তোমরা দেখতে পাচ্ছ , কেবল মাত্র বিশ্বাসের জন্যই যে ঈশ্বর মানুষকে নির্দোষ বলে গ্রহণ করেন তা নয় , কিন্তু বিশ্বাস এবং কাজ এই দু ’ য়ের জন্যই ঈশ্বর মানুষকে নির্দোষ বলে গ্রহণ করেন ।
59002025	আর বেশ্যা রাহবকে কিভাবে নির্দোষ বলে গ্রহণ করা হয়েছিল ? তিনি যিহূদী গুপ্তচরদের লুকিয়ে রেখে পরে অন্য পথ দিয়ে তাদের পাঠিয়ে দিয়েছিলেন , আর এই কাজের জন্য তাঁকে নির্দোষ বলে গ্রহণ করা হয়েছিল ।
59002026	প্রাণ ছাড়া দেহ যেমন মৃত ঠিক তেমনি কাজ ছাড়া বিশ্বাসও মৃত ।
59003001	আমার ভাইয়েরা , তোমাদের মধ্যে সকলেই শিক্ষক হতে যেয়ো না , কারণ তোমরা তো জান , আমরা শিক্ষক বলে অন্যদের চেয়ে আমাদের আরও কঠিন ভাবে বিচার করা হবে ।
59003002	আমরা সবাই নানা ভাবে অন্যায় করে থাকি । যদি কেউ কথা দ্বারা অন্যায় না করে তবে সে নির্দোষ ; তার সারা দেহকে সে সামলাতে পারে ।
59003003	ঘোড়াকে বশে রাখবার জন্য আমরা তার মুখে লাগাম দিই , আর তখন তাকে যেখানে ইচ্ছা সেখানে চালিয়ে নিতে পারি ।
59003004	আবার দেখ , জাহাজ যদিও অনেক বড় আর জোর বাতাস সেটা ঠেলে নিয়ে যায় তবুও মাত্র ছোট একটা হাল দিয়ে নাবিক সেটাকে যেদিকে খুশী সেই দিকে নিয়ে যেতে পারে ।
59003005	জিভ্‌ও তেমনি ; দেহের একটা ছোট অংশ হলেও তা অনেক বড় বড় কথা বলে । আবার অল্প একটুখানি আগুন কিভাবে একটা বড় জংগলকে জ্বালিয়ে ফেলতে পারে !
59003006	তেমনি জিভ্‌ও ঠিক আগুনের মত । আমাদের দেহে যতগুলো অংশ আছে তাদের মধ্যে জিভ্‌যেন একটা মন্দতার দুনিয়া । নরকের আগুনে জ্বলে উঠে সে গোটা দেহকেই নষ্ট করে এবং জীবন-পথে আগুন ধরিয়ে দেয় ।
59003007	মানুষ সব রকম পশু , পাখী , বুকে-হাঁটা প্রাণী ও সাগরের প্রাণীকে দমন করে রাখতে পারে এবং রেখেছে ,
59003008	কিন্তু কোন মানুষ জিভ্‌কে দমন করে রাখতে পারে না । ওটা অস্থির ও মন্দ এবং ভয়ংকর বিষে ভরা ।
59003009	এই জিভ্‌দিয়ে আমরা আমাদের প্রভুর , অর্থাৎ পিতা ঈশ্বরের গৌরব করি , আবার এই জিভ্‌দিয়ে তাঁর মত করে গড়া মানুষকে অভিশাপ দিই ।
59003010	আমাদের একই মুখ দিয়ে গৌরব আর অভিশাপ বের হয়ে আসে । আমার ভাইয়েরা , এই রকম হওয়া উচিত নয় ।
59003011	একই জায়গা থেকে বের হয়ে আসা স্রোতের মধ্যে কি একই সময়ে মিষ্টি আর তেতো জল থাকে ?
59003012	আমার ভাইয়েরা , ডুমুর গাছে কি জলপাই ধরে ? কিম্বা আংগুর লতায় কি ডুমুর ধরে ? তেমনি করে নোনা জলের মধ্যে মিষ্টি জল পাওয়া যায় না ।
59003013	তোমাদের মধ্যে জ্ঞানী ও বুদ্ধিমান কে ? সে তার সৎ জীবন দিয়ে জ্ঞান থেকে বের হয়ে আসা নম্রতা-ভরা কাজ দেখাক ।
59003014	কিন্তু তোমাদের অন্তর যদি হিংসায় তেতো হয়ে ওঠে এবং স্বার্থপরতায় ভরা থাকে তবে জ্ঞানের গর্ব কোরো না , সত্যকে মিথ্যা বানায়ো না ।
59003015	এই রকম জ্ঞান স্বর্গ থেকে নেমে আসে না , বরং পৃথিবীর , মন্দ ইচ্ছার এবং মন্দ আত্মাদের সংগেই তার সম্বন্ধ ;
59003016	কারণ যেখানে হিংসা ও স্বার্থপরতা থাকে সেখানেই গোলমাল ও সব রকমের অন্যায় থাকে ।
59003017	কিন্তু যে জ্ঞান স্বর্গ থেকে আসে তা প্রথমতঃ খাঁটি , তারপর শান্তিপূর্ণ ; তাতে থাকে সহ্যগুণ ও নম্রতা ; তা করুণা ও সৎ কাজে পূর্ণ , স্থির ও ভণ্ডামিশূন্য ।
59003018	যারা শান্তির চেষ্টা করে তারা শান্তিতে বীজ বোনে এবং তার ফল হল সৎ জীবন ।
59004001	তোমাদের মধ্যে ঝগড়া ও মারামারি কোথা থেকে আসে ? যে সব কামনা-বাসনা তোমাদের দেহের মধ্যে যুদ্ধ করে তার মধ্য থেকেই কি সেগুলো বের হয়ে আসে না ?
59004002	তোমরা কামনা কর , কিন্তু পাও না । তোমরা খুন কর এবং লোভ কর , কিন্তু যা চাও তা পাও না । তোমরা ঝগড়া ও মারামারি কর , তবুও তোমাদের কিছুই থাকে না , কারণ তোমরা ঈশ্বরের কাছে চাও না ।
59004003	তোমরা চেয়েও পাও না , কারণ তোমরা মন্দ উদ্দেশ্যে চেয়ে থাক , যেন তোমাদের কামনা-বাসনা তৃপ্ত হয় ।
59004004	অবিশ্বস্ত লোকেরা ! তোমরা কি জান না , জগতের বন্ধু হওয়া মানে ঈশ্বরের শত্রু হওয়া ? সেইজন্য যে কেউ জগতের বন্ধু হতে ইচ্ছা করে সে নিজেকে ঈশ্বরের শত্রু করে তোলে ।
59004005	তোমরা কি মনে কর যে , পবিত্র শাস্ত্র মিথ্যাই এই কথা বলে যে , পবিত্র আত্মা , যাঁকে ঈশ্বর আমাদের অন্তরে দিয়েছেন , তিনি আমাদের ভক্তি পাওয়ার জন্য আগ্রহের সংগে অপেক্ষা করে আছেন ?
59004006	কিন্তু ঈশ্বরের দয়া আরও বেশী । সেইজন্য শাস্ত্রে লেখা আছে , “ ঈশ্বর অহংকারীদের বিরুদ্ধে দাঁড়ান , কিন্তু নম্রদের দয়া করেন । ”
59004007	এইজন্য ঈশ্বরের অধীনে থাক । শয়তানকে রুখে দাঁড়াও , তাহলে সে তোমাদের কাছ থেকে পালিয়ে যাবে ।
59004008	ঈশ্বরের কাছে এগিয়ে যাও , তাহলে তিনিও তোমাদের কাছে এগিয়ে আসবেন । পাপীরা , তোমরা নিজেদের শুচি কর । দু ’ মনা লোকেরা , তোমাদের অন্তর খাঁটি কর ।
59004009	দুঃখে ভেংগে পড় এবং শোক কর ও কাঁদ । তোমাদের হাসির বদলে শোক প্রকাশ কর এবং আনন্দের বদলে দুঃখ কর ।
59004010	প্রভুর সামনে নিজেদের নীচু কর , তাহলে তিনিই তোমাদের তুলে ধরবেন ।
59004011	ভাইয়েরা , তোমরা একে অন্যের নিন্দা কোরো না । যে কেউ ভাইয়ের বিরুদ্ধে কথা বলে বা ভাইয়ের দোষ খুঁজে বেড়ায় সে আইন-কানুনের বিরুদ্ধে কথা বলে এবং আইন-কানুনের দোষ খুঁজে বেড়ায় । যদি তুমি আইন-কানুনের দোষ খুঁজে বেড়াও তবে তো তুমি তা পালন করছ না বরং তার বিচার করছ ।
59004012	মাত্র একজনই আছেন যিনি আইন-কানুন দেন ও বিচার করেন । তিনিই রক্ষা করতে পারেন এবং ধ্বংস করতে পারেন । তুমি কে যে তোমার প্রতিবেশীর দোষ খুঁজে বেড়াচ্ছ ?
59004013	তোমাদের মধ্যে কেউ কেউ বলে থাকে , “ আজ বা কাল আমরা অমুক শহরে গিয়ে এক বছর কাটাব এবং সেখানে ব্যবসা করে লাভ করব । ”
59004014	কিন্তু কালকে কি হবে তা তোমরা জান না । তোমাদের জীবনই বা কি ? তোমরা তো বাষ্প মাত্র , যা কিছুক্ষণের জন্য থাকে আর তারপর মিলিয়ে যায় ।
59004015	তার চেয়ে বরং তোমাদের এই কথা বলা উচিত , “ প্রভু যদি ইচ্ছা করেন তবে আমরা বেঁচে থাকব এবং এটা বা ওটা করব । ”
59004016	তার বদলে দেখা যাচ্ছে , তোমরা খুব অহংকারী ও গর্বে পূর্ণ । এই রকম সব গর্বই খারাপ ।
59004017	তাহলে দেখা যায় , সৎ কাজ করতে জেনেও যে তা না করে সে পাপ করে ।
59005001	ধনীরা , তোমরা শোন । তোমাদের উপর যে কষ্ট আসছে তার জন্য কাঁদ ও হাহাকার কর ।
59005002	তোমাদের ধন নষ্ট হয়ে গেছে এবং তোমাদের কাপড়-চোপড় পোকায় কেটেছে ।
59005003	তোমাদের সোনা ও রূপাতে মরচে ধরেছে , আর সেই মরচে তোমাদের বিরুদ্ধে সাক্ষ্য দেবে এবং আগুনের মত করে তোমাদের মাংস খেয়ে ফেলবে । এই শেষ দিনগুলোতে তোমরা ধন-সম্পত্তি জমা করেছ ।
59005004	তোমাদের ক্ষেতে যে মজুরেরা ফসল কেটেছে তোমরা তাদের মজুরি দাও নি ; আর দেখ , সেই মজুরি এখন চিৎকার করে তোমাদের দোষী করছে । সর্বক্ষমতার অধিকারী প্রভুর কানে সেই মজুরদের চিৎকার গিয়ে পৌঁছেছে ।
59005005	এই পৃথিবীতে তোমরা খুব আরামের মধ্যে দিন কাটিয়েছ এবং উচ্ছৃঙ্খলতার হাতে নিজেদের ছেড়ে দিয়েছ । জবাই করবার দিনের জন্য তোমরা নিজেদের কেবল তাজাই করেছ ।
59005006	তোমরা নির্দোষীদের দোষী করেছ এবং মেরে ফেলেছ , আর তারা তোমাদের বাধা দেয় নি ।
59005007	এইজন্য ভাইয়েরা , যে পর্যন্ত না প্রভু আসেন সেই পর্যন্ত ধৈর্য ধরে সব সহ্য কর । ক্ষেতের দামী ফসলের জন্য চাষী কেমন ভাবে অপেক্ষা করে এবং প্রথম ও শেষ বর্ষার জন্য ধৈর্য ধরে , তা দেখেছ ?
59005008	তোমরাও তেমনি করে ধৈর্য ধর আর অন্তর স্থির রাখ , কারণ প্রভু শীঘ্রই আসছেন ।
59005009	ভাইয়েরা , ঈশ্বর যেন তোমাদের দোষ না ধরেন এইজন্য তোমরা একে অন্যকে দোষ দিয়ো না । দেখ , বিচারকর্তা দরজার কাছাকাছি এসে পড়েছেন ।
59005010	ভাইয়েরা , যে নবীরা প্রভুর পক্ষ হয়ে কথা বলেছেন , কষ্টের সময়ে কিভাবে তাঁরা ধৈর্য ধরতেন সেই কথা চিন্তা করে দেখ ।
59005011	যাঁরা ধৈর্য ধরে সহ্য করেছেন তাঁদের আমরা ধন্য বলি । তোমরা ইয়োবের ধৈর্যের কথা শুনেছ এবং প্রভুর কাজের শেষ ফল যে ভাল তা-ও দেখেছ । প্রভুর করুণা ও মমতার শেষ নেই ।
59005012	আমার ভাইয়েরা , আমি বিশেষভাবে এই কথা বলি , তোমরা স্বর্গ , পৃথিবী বা অন্য কোন জিনিসের নামে শপথ কোরো না । তার চেয়ে বরং তোমাদের “ হ্যাঁ , ” “ হ্যাঁ-ই ” হোক এবং “ না , ” “ না-ই ” হোক , যেন তোমরা বিচারের দায়ে না পড় ।
59005013	তোমাদের মধ্যে কেউ কি কষ্টভোগ করছে ? সে প্রার্থনা করুক । কেউ কি সুখী ?
59005014	সে প্রশংসা-গান করুক । কেউ কি অসুস্থ ? সে মণ্ডলীর প্রধান নেতাদের ডাকুক । তাঁরা প্রভুর নামে তাঁর মাথায় তেল দিয়ে তার জন্য প্রার্থনা করুন ।
59005015	বিশ্বাসপূর্ণ প্রার্থনা সেই অসুস্থ লোককে সুস্থ করবে ; প্রভুই তাকে ভাল করবেন । সে যদি পাপ করে থাকে তবে ঈশ্বর তাকে ক্ষমা করবেন ।
59005016	এইজন্য তোমরা একে অন্যের কাছে পাপ স্বীকার কর এবং একে অন্যের জন্য প্রার্থনা কর , যেন তোমরা সুস্থ হতে পার । ঈশ্বরের ইচ্ছামত যে চলে তার প্রার্থনার জোর আছে বলে তা ফল দেয় ।
59005017	এলিয় আমাদের মতই একজন মানুষ ছিলেন । তিনি আকুল ভাবে প্রার্থনা করলেন যেন বৃষ্টি না হয় , আর সাড়ে তিন বছর দেশে বৃষ্টি হয় নি ।
59005018	পরে তিনি আবার প্রার্থনা করলেন ; তখন আকাশ থেকে বৃষ্টি পড়ল আর মাটিতে ফসল হল ।
59005019	আমার ভাইয়েরা , তোমাদের মধ্যে যদি কেউ সত্য থেকে দূরে সরে যায় আর তোমরা কেউ তাকে ফিরিয়ে আন ,
59005020	তবে এই কথা জেনে রেখো-যদি কেউ একজন পাপীকে ভুল পথ থেকে ফিরিয়ে আনে তবে সে তাকে মৃত্যু থেকে রক্ষা করে এবং অনেক পাপ ঢেকে রাখে ।
60001001	ঈশ্বরের যে সব বাছাই করা লোক পন্ত , গালাতিয়া , কাপ্পাদকিয়া , এশিয়া ও বিথুনিয়া প্রদেশে ছড়িয়ে পড়ে বিদেশী হিসাবে বাস করছে , তাদের কাছে আমি যীশু খ্রীষ্টের প্রেরিত্‌পিতর এই চিঠি লিখছি ।
60001002	পিতা ঈশ্বর তাঁর পরিকল্পনা অনুসারে তোমাদের বেছে নিয়েছেন , আর তাঁরই উদ্দেশ্যে পবিত্র আত্মা তোমাদের আলাদা করে রেখেছেন । এর উদ্দেশ্য হল , যাতে তোমরা যীশু খ্রীষ্টের বাধ্য হও আর তাঁর রক্ত ছিটানোর দ্বারা তোমাদের শুচি করা হয় । ঈশ্বর তোমাদের অনেক দয়া ও শান্তি দান করুন ।
60001003	আমাদের প্রভু যীশু খ্রীষ্টের ঈশ্বর এবং পিতার গৌরব হোক । যীশু খ্রীষ্টকে মৃত্যু থেকে জীবিত করে তুলে ঈশ্বর তাঁর প্রচুর করুণায় আমাদের নতুন জন্ম দান করেছেন । তার ফলে আমরা একটা জীবন্ত আশ্বাস পেয়েছি ,
60001004	অর্থাৎ ভবিষ্যতে এমন একটা সম্পত্তি পাবার আশ্বাস আমরা পেয়েছি যা কখনও ধ্বংস হবে না , যাতে মন্দ কিছু থাকবে না এবং যা চিরকাল নতুন থাকবে । এই সম্পত্তি তোমাদের জন্য স্বর্গে জমা করা আছে ।
60001005	তোমরা সম্পূর্ণভাবে উদ্ধার না পাওয়া পর্যন্ত ঈশ্বরের শক্তিতে বিশ্বাসের মধ্য দিয়ে তোমাদের নিরাপদে রাখা হচ্ছে । শেষ সময়ে প্রকাশিত হবার জন্য সেই উদ্ধারের আয়োজন করে রাখা হয়েছে ।
60001006	অবশ্য যদিও কিছুকালের জন্য নানা পরীক্ষার মধ্য দিয়ে হয়তো এখন তোমাদের দুঃখ পেতে হচ্ছে , তবুও উদ্ধার পাবার আশায় তোমাদের মন আনন্দে ভরে উঠছে ।
60001007	এই সব পরীক্ষা আসে যেন তোমাদের বিশ্বাস খাঁটি বলে প্রমাণিত হয় , আর তার ফলে যীশু খ্রীষ্ট প্রকাশিত হবার সময়ে তোমরা প্রশংসা , গৌরব ও সম্মান পাও । যে সোনা ক্ষয় হয়ে যাবে তাকেও আগুনে খাঁটি করে নেওয়া হয় ; কিন্তু তোমাদের বিশ্বাসের দাম তো সেই সোনার চেয়ে আরও বেশী ।
60001008	যদিও তোমরা খ্রীষ্টকে দেখ নি তবুও তোমরা তাঁকে ভালবাস ; যদিও এখন তোমরা তাঁকে দেখতে পাচ্ছ না তবুও তোমরা তাঁর উপর বিশ্বাস করছ , আর যে আনন্দ ভাষায় প্রকাশ করা যায় না ও যা স্বর্গীয় মহিমায় পরিপূর্ণ , সেই আনন্দে তোমরা আনন্দিত হচ্ছ ;
60001009	কারণ তোমাদের বিশ্বাসের শেষ ফল তোমরা পেতে যাচ্ছ , আর তা হল তোমাদের সম্পূর্ণ উদ্ধার ।
60001010	যে আশীর্বাদ তোমাদের পাবার কথা তার বিষয়ে যে সব নবীরা অনেক আগে বলে গেছেন , তাঁরা এই উদ্ধারের বিষয় জানবার জন্য অনেক খোঁজ-খবর নিয়েছিলেন এবং জিজ্ঞাসাবাদ করেছিলেন ।
60001011	তাঁদের অন্তরে খ্রীষ্টের আত্মা আগেই সাক্ষ্য দিয়ে বলেছিলেন যে , খ্রীষ্টকে কষ্টভোগ করতে হবে ও তারপর তিনি মহিমা লাভ করবেন । নবীরা জানতে চেয়েছিলেন খ্রীষ্টের সেই আত্মা কোন্‌সময় এবং কোন্‌অবস্থার কথা তাঁদের জানাচ্ছিলেন ।
60001012	কিন্তু ঈশ্বর তাঁদের দেখিয়ে দিয়েছিলেন যে , তাঁরা যে সব কথা বলছিলেন তার দ্বারা তারা নিজেদের সেবা না করে তোমাদের সেবাই করছিলেন । স্বর্গ থেকে পাঠানো পবিত্র আত্মার পরিচালনায় যাঁরা তোমাদের কাছে খ্রীষ্টের বিষয়ে সুখবর প্রচার করেছেন তাঁরা নবীদের সেই সব কথাই তোমাদের জানিয়েছেন । এমন কি , স্বর্গদূতেরা পর্যন্ত এই সব বিষয়ে জানতে আগ্রহী ।
60001013	এইজন্য তোমাদের মনকে জাগিয়ে তোল ও নিজেদের দমনে রাখ । যীশু খ্রীষ্ট যখন প্রকাশিত হবেন তখন তোমরা যে আশীর্বাদ পাবে সেই আশীর্বাদ পাওয়ার পূর্ণ আশা নিয়ে অপেক্ষা কর ।
60001014	ঈশ্বরের বাধ্য সন্তান হিসাবে তোমরা তোমাদের আগেকার মন্দ ইচ্ছা অনুসারে জীবন কাটায়ো না ; তখন তো তোমরা ঈশ্বরকে চিনতে না ।
60001015	তার চেয়ে বরং যিনি তোমাদের ডেকেছেন তিনি যেমন পবিত্র , তোমরাও তোমাদের সমস্ত চালচলনে ঠিক তেমনি পবিত্র হও ।
60001016	পবিত্র শাস্ত্রে ঈশ্বর বলেছেন , “ আমি পবিত্র বলে তোমাদেরও পবিত্র হতে হবে । ”
60001017	পিতা ঈশ্বর প্রত্যেক মানুষের কাজ অনুসারে তার বিচার করেন , কারও মুখের দিকে চেয়ে তা করেন না । এইজন্য তাঁকে যদি তোমরা পিতা বলে ডাক তবে এই পৃথিবীতে যতদিন বিদেশী হিসাবে আছ ততদিন তাঁর প্রতি ভক্তিপুর্ণ ভয়ে তোমাদের জীবন কাটাও ।
60001018	তোমরা জান , জীবন পথে চলবার জন্য তোমাদের পূর্বপুরুষদের কাছ থেকে পাওয়া বাজে আদর্শ থেকে সোনা বা রূপার মত ক্ষয় হয়ে যাওয়া কোন জিনিস দিয়ে তোমাদের মুক্ত করা হয় নি ;
60001019	তোমাদের মুক্ত করা হয়েছে নির্দোষ ও নিখুঁত মেষ-শিশু যীশু খ্রীষ্টের অমূল্য রক্ত দিয়ে ।
60001020	জগৎ সৃষ্টির আগেই ঈশ্বর এর জন্য তাঁকে ঠিক করে রেখেছিলেন , কিন্তু এই শেষ সময়ে তোমাদের জন্যই তিনি প্রকাশিত হয়েছেন ।
60001021	ঈশ্বর তাঁকে মৃত্যু থেকে জীবিত করে তুলে মহিমা দান করেছেন এবং তাঁরই মধ্য দিয়ে তোমরা ঈশ্বরের উপরে বিশ্বাস করেছ ; আর সেইজন্যই তোমাদের বিশ্বাস ও আশা ঈশ্বরের উপরেই আছে ।
60001022	এখন সত্যকে মেনে নিয়ে তোমরা তোমাদের অন্তরকে শুচি করেছ , আর সেইজন্য বিশ্বাসী ভাইয়েরা তোমাদের কাছে এত প্রিয় । তাই বলি , তোমরা একে অন্যকে অন্তর দিয়ে গভীর ভাবে ভালবেসো ।
60001023	যে বীজ ধ্বংস হয়ে যায় এমন কোন বীজ থেকে তোমাদের নতুন জন্ম হয় নি , বরং যে বীজ কখনও ধ্বংস হয় না তা থেকেই তোমাদের জন্ম হয়েছে । সেই বীজ হল ঈশ্বরের জীবন্ত ও চিরস্থায়ী বাক্য ।
60001024	পবিত্র শাস্ত্রে লেখা আছে , সব মানুষ ঘাসের মত , আর ঘাসের ফুলের মতই তাদের সব সৌন্দর্য ; ঘাস শুকিয়ে যায় , আর ফুলও ঝরে যায় ,
60001025	কিন্তু প্রভুর বাক্য চিরকাল থাকে । আর এই বাক্যই সেই সুখবর , যা তোমাদের কাছে প্রচার করা হয়েছে ।
60002001	এইজন্য অন্যদের ক্ষতি করবার সব রকম ইচ্ছা , সব রকম ছলনা , ভণ্ডামি , হিংসা এবং সব রকম নিন্দার কথাবার্তা তোমাদের অন্তর থেকে দূর করে দাও ।
60002002	এইমাত্র জন্মেছে এমন শিশুর মত তোমাদের আত্মিক বৃদ্ধির জন্য খাঁটি দুধ পেতে তোমরা খুব আগ্রহী হও , যেন তার দ্বারা বেড়ে উঠতে উঠতে তোমরা উদ্ধারের পূর্ণতার দিকে এগিয়ে যেতে পার ।
60002003	প্রভুর দয়ার স্বাদ তো তোমরা পেয়েছ ।
60002004	এমন একটি জীবন্ত পাথর আছে যাকে ঈশ্বর বেছে নিয়েছেন এবং যা তাঁর চোখে খুবই মূল্যবান , কিন্তু লোকে তাকে অগ্রাহ্য করেছে । খ্রীষ্টই হলেন সেই পাথর ; তোমরা তাঁর কাছে এসেছ বলে জীবন্ত পাথরের মত করে তোমাদের দিয়েও ঈশ্বরের থাকবার ঘর তৈরী করা হচ্ছে । সেইজন্য পুরোহিত হিসাবে ঈশ্বরের জন্য তোমাদের আলাদা করা হয়েছে , যেন তোমরা এমন সব আত্মিক উৎসর্গ কর যা যীশু খ্রীষ্টের মধ্য দিয়ে ঈশ্বরের গ্রহণযোগ্য হয় ।
60002005	
60002006	পবিত্র শাস্ত্রে লেখা আছে , দেখ , একটা খুব দামী পাথর আমি বেছে নিয়েছি ; আর সেটা সিয়োনের কোণের ভিত্তির পাথর হিসাবে স্থাপন করেছি । যে তাঁর উপরে বিশ্বাস করে সে কোনমতেই নিরাশ হবে না ।
60002007	এইজন্য তোমরা বিশ্বাস করেছ বলে তোমাদের কাছে সেই পাথর খুব মূল্যবান ; কিন্তু যারা বিশ্বাস করে নি তাদের পক্ষে শাস্ত্রের এই কথাটা খাটে , রাজমিস্ত্রিরা যে পাথরটা বাতিল করে দিয়েছিল , সেটাই সবচেয়ে দরকারী পাথর হয়ে উঠল ।
60002008	আবার শাস্ত্রের এই কথাও খাটে , সেটা এমন পাথর যাতে লোকে উছোট খাবে , আর যা লোকের উছোট খাওয়ার কারণ হয়ে দাঁড়াবে । লোকে ঈশ্বরের বাক্য অমান্য করে বলেই উছোট খায় , আর এরই জন্য তারা ঠিক হয়ে আছে ।
60002009	কিন্তু তোমরা তো “ বাছাই করা বংশ হয়েছ ; তোমাদের দিয়ে গড়া হয়েছে পুরোহিতদের রাজ্য ; তোমরা ঈশ্বরের উদ্দেশ্যে আলাদা করা জাতি ও তাঁর নিজের লোক হয়েছ ; ” যেন অন্ধকার থেকে যিনি তোমাদের তাঁর আশ্চর্য আলোর মধ্যে ডেকে এনেছেন তোমরা তাঁরই গুণগান কর ।
60002010	এক সময় তোমরা ঈশ্বরের লোক ছিলে না , কিন্তু এখন হয়েছ ; এক সময় তোমরা করুণা পাও নি , কিন্তু এখন পেয়েছ ।
60002011	প্রিয় বন্ধুরা , এই পৃথিবীতে তোমরা বিদেশী এবং পরদেশে অল্পকাল বাসকারী বলে আমি তোমাদের বিশেষভাবে অনুরোধ করছি যে , তোমরা পাপ-স্বভাবের কামনা-বাসনা থেকে দূরে থাক ,
60002012	কারণ সেগুলো তোমাদের আত্মার বিরুদ্ধে যুদ্ধ করে । ঈশ্বরকে যারা জানে না তাদের মধ্যে তোমরা সৎ ভাবে চল যাতে অন্যায়কারী বলে তারা তোমাদের নিন্দা করলেও তোমাদের ভাল কাজগুলো লক্ষ্য করে এবং বিচারের দিনে তোমাদের সেই কাজগুলোর জন্য ঈশ্বরের গৌরব করে ।
60002013	তোমরা প্রভুর প্রতি বাধ্য হয়ে মানুষের নিযুক্ত শাসনকর্তাদের অধীনতা স্বীকার কর । সম্রাট সকলের প্রধান বলে তাঁর অধীনে থাক ;
60002014	অন্যায়কারীদের শাস্তি দেবার জন্য এবং যারা ভাল কাজ করে তাদের প্রশংসা করবার জন্য সম্রাট যে শাসনকর্তাদের পাঠান তাঁদেরও অধীনে থাক ।
60002015	ঈশ্বরের ইচ্ছা এই যে , তোমরা যেন ভাল কাজ করে মুর্খ লোকদের বুদ্ধিহীন কথাবার্তা বন্ধ করে দাও ।
60002016	স্বাধীন লোক হিসাবে জীবন কাটাও , কিন্তু দুষ্টতা ঢাকবার জন্য সেই স্বাধীনতা ব্যবহার কোরো না । তার বদলে ঈশ্বরের দাস হিসাবে জীবন কাটাও ।
60002017	সব লোককে সম্মান কর , তোমাদের বিশ্বাসী ভাইদের ভালবাস , ঈশ্বরকে ভক্তি কর , সম্রাটকে সম্মান কর ।
60002018	বাড়ীর চাকর-বাকরেরা , তোমরা তোমাদের মনিবদের সম্মান করে তাঁদের অধীনে থাক । যে মনিবেরা ভাল ও দয়ালু কেবল যে তাঁদের অধীনতা স্বীকার করবে তা নয় , কিন্তু যাঁরা কর্কশ ব্যবহার করেন তাঁদেরও অধীনতা স্বীকার কর ।
60002019	যদি কেউ অন্যায় ভাবে কষ্ট ভোগ করে এবং ঈশ্বরকে মনে রেখে তা সহ্য করে তবে সে ঈশ্বরের চোখে প্রশংসার যোগ্য ।
60002020	অন্যায় কাজের জন্য মার খেয়ে যদি তোমরা তা সহ্য কর তবে তাতে গৌরব করবার কি আছে ? কিন্তু ভাল কাজ করেও যদি তোমরা তার জন্য কষ্ট পেয়ে তা সহ্য কর , তবে সেটাই ঈশ্বরের চোখে প্রশংসার যোগ্য ।
60002021	এরই জন্য ঈশ্বর তোমাদের ডেকেছেন , কারণ খ্রীষ্ট তোমাদের জন্য কষ্ট ভোগ করে তোমাদের কাছে আদর্শ রেখে গেছেন , যেন তোমরাও তাঁরই মত চল ,
60002022	যিনি কোন পাপ করেন নি কিম্বা যাঁর মুখে কোন ছলনার কথা ছিল না ।
60002023	লোকে তাঁকে যখন অপমান করেছে তখন তিনি তাদের ফিরে অপমান করেন নি , আর কষ্টভোগের সময় প্রতিশোধ নেবার ভয়ও দেখান নি , বরং যিনি ন্যায়বিচার করেন তাঁর হাতে তিনি নিজেকে ছেড়ে দিয়েছিলেন ।
60002024	তিনি ক্রুশের উপরে নিজের দেহে আমাদের পাপের বোঝা বইলেন , যেন আমরা পাপের দাবি-দাওয়ার কাছে মরে ঈশ্বরের ইচ্ছামত চলবার জন্য বেঁচে থাকি । তাঁর দেহের ক্ষত তোমাদের সুস্থ করেছে ।
60002025	ভুল পথে যাওয়া ভেড়ার মত তোমরাও ভুল পথে যাচ্ছিলে , কিন্তু যে পালক তোমাদের অন্তরের দেখাশোনা করেন তোমরা তাঁর কাছে ফিরে এসেছ ।
60003001	সেইভাবে তোমরা যারা স্ত্রী , তোমরা প্রত্যেকে স্বামীর অধীনতা মেনে নাও , যেন তাদের মধ্যে কেউ কেউ ঈশ্বরের বাক্যে বিশ্বাস না করলেও তোমাদের চালচলন খ্রীষ্টের দিকে তাদের টানে । এতে তোমাদের একটি কথাও বলতে হবে না ,
60003002	কারণ তারা নিজেরাই তোমাদের পবিত্র জীবন আর ঈশ্বরের প্রতি ভক্তি দেখতে পাবে ।
60003003	নানা রকম চুলের বেণী , গয়নাগাটি বা সুন্দর সুন্দর কাপড়-এই সব বাইরের সাজ-পোশাক দিয়ে নিজেকে সাজাতে ব্যস্ত হয়ো না ,
60003004	বরং যার সৌন্দর্য ধ্বংস হয়ে যাবে না সেই নরম ও শান্ত স্বভাব দিয়ে তোমাদের অন্তরকে সাজাও । ঈশ্বরের চোখে সেটাই বেশী দামী ।
60003005	আগেকার যে ঈশ্বরভক্ত স্ত্রীলোকেরা ঈশ্বরের উপরে আশা রাখতেন তাঁরা নিজের নিজের স্বামীর অধীনে থেকে এভাবেই নিজেদের সাজাতেন ;
60003006	যেমন সারা অব্রাহামের বাধ্য ছিলেন এবং তাঁকে প্রভু বলে ডাকতেন । তোমরা যদি কোন রকম ভয়কে নিজের উপর কাজ করতে না দিয়ে যা ভাল তা-ই কর তবে এটাই প্রমাণ হবে যে , তোমরা সারার যোগ্য সন্তান ।
60003007	ঠিক সেইভাবে তোমরা যারা স্বামী , তোমরা বুদ্ধি-বিবেচনা করে স্ত্রীর সংগে বাস কর । তারা তোমাদের দুর্বল সাথী , আর তারাও তোমাদের সংগে ঈশ্বরের দয়ার দান হিসাবে জীবন পাবে । সেইজন্য তাদের সম্মান কোরো যেন তোমাদের প্রার্থনা বাধা না পায় ।
60003008	শেষে বলি , তোমাদের সকলের মন যেন একই রকম হয় । তোমরা একে অন্যের দুঃখে দুঃখ বোধ কর , ভাইয়ের মত ভালবাসার ভাব রাখ এবং দয়ালু ও নম্র হও ।
60003009	অন্যায়ের বদলে কারও উপর অন্যায় কোরো না বা কেউ গালাগালি দিলে তাকে ফিরে গালাগালি দিয়ো না , বরং তাদের জন্য আশীর্বাদ চেয়ো ; কারণ আশীর্বাদ পাবার জন্যই ঈশ্বর তোমাদের ডেকেছেন ।
60003010	পবিত্র শাস্ত্রে লেখা আছে , যে সুখী জীবন কাটাতে চায় আর সুদিন দেখবার আশা করে , মন্দ কথা থেকে তার জিভ্‌কে , ছলনার কথা থেকে তাঁর ঠোঁটকে সে সামলাক ।
60003011	মন্দ কাজ থেকে সে দূরে থাকুক , আর ভাল কাজ করুক ; শান্তির জন্য আগ্রহী হয়ে সে তার পিছু না ছাড়ুক ।
60003012	যারা ন্যায়ের পথে চলে তাদের উপর প্রভুর চোখ আছে , তাদের প্রার্থনা শুনবার জন্য তাঁর কান খোলাই রয়েছে ; কিন্তু যারা মন্দ কাজ করে , প্রভু তাদের বিরুদ্ধে দাঁড়ান ।
60003013	ভাল কাজ করতে যদি তোমাদের আগ্রহ থাকে তবে কে তোমাদের ক্ষতি করবে ?
60003014	ঈশ্বরের ইচ্ছামত চলতে গিয়ে যদি তোমাদের কষ্টভোগও করতে হয় তবে তোমরা ধন্য । যারা তোমাদের দুঃখ-কষ্ট দেয় তাদের তোমরা ভয় কোরো না বা দুঃখ-কষ্টের সময়ে অস্থির হয়ো না ,
60003015	বরং খ্রীষ্টকে তোমাদের অন্তরে প্রভু হিসাবে স্থান দাও । তোমাদের আশা-ভরসা সম্বন্ধে যদি কেউ প্রশ্ন করে তবে তাকে উত্তর দেবার জন্য সব সময় প্রস্তুত থেকো , কিন্তু এই উত্তর নম্রতা ও ভক্তির সংগে দিয়ো ।
60003016	তোমাদের বিবেক পরিষ্কার রেখো , যেন খ্রীষ্টের লোক হিসাবে তোমাদের ভাল চালচলনের যারা নিন্দা করে তারা তোমাদের নিন্দা করেছে বলে লজ্জা পায় ।
60003017	মন্দ কাজ করে কষ্ট পাওয়ার চেয়ে বরং ঈশ্বরের ইচ্ছায় ভাল কাজ করে কষ্ট পাওয়া অনেক ভাল ।
60003018	খ্রীষ্টও পাপের জন্য একবারই মরেছিলেন । ঈশ্বরের কাছে আমাদের নিয়ে যাবার জন্য সেই নির্দোষ লোকটি পাপীদের জন্য , অর্থাৎ আমাদের জন্য মরেছিলেন । দেহে তাঁকে মেরে ফেলা হয়েছিল , কিন্তু আত্মায় তাঁকে জীবিত করা হয়েছিল এবং তিনি বন্দী আত্মাদের কাছে গিয়ে প্রচার করেছিলেন ।
60003019	
60003020	অনেক দিন আগে নোহের সেই জাহাজ তৈরীর সময়ে ঈশ্বর যখন ধৈর্য ধরে অপেক্ষা করছিলেন তখন যারা অবাধ্য হয়েছিল এই আত্মাগুলো তাদেরই । সেই জাহাজে উঠে মাত্র অল্প কয়েকজন , অর্থাৎ মাত্র আটজন সেই জলের মধ্য থেকে রক্ষা পেয়েছিলেন ।
60003021	এটা হল বাপ্তিস্মের একটা ছবি যা এখন তোমাদের উদ্ধার করে । বাপ্তিস্ম যে তোমাদের দেহ থেকে ময়লা দূর করে তা নয় ; ঈশ্বরের কাছে এটা একটা পরিষ্কার বিবেকের সাড়া । যীশু খ্রীষ্টের মৃত্যু থেকে জীবিত হয়ে উঠবার মধ্য দিয়ে তোমাদের উদ্ধার করা হয় ।
60003022	যীশু স্বর্গে গেছেন এবং এখন ঈশ্বরের ডান দিকে আছেন , আর মহাকাশের দূতেরা , ক্ষমতার অধিকারীরা ও শাসনকর্তারা তাঁর অধীনে আছেন ।
60004001	সেইজন্য খ্রীষ্ট দেহে কষ্ট সহ্য করেছিলেন বলে তোমরাও নিজেদের অন্তরে সেই একই মনোভাব গড়ে তোল , কারণ দেহে যে কষ্ট ভোগ করেছে সে পাপের অভ্যাস ছেড়ে দিয়েছে ।
60004002	তার ফলে এই জগতের বাকী জীবনটা সে আর জগতের কামনা-বাসনা তৃপ্ত করে কাটায় না , বরং ঈশ্বরের ইচ্ছা পালন করেই কাটায় ।
60004003	যারা ঈশ্বরকে জানে না তাদের মত তোমরাও আগে লমপটতা করে , খারাপ কামনা-বাসনার মধ্যে থেকে , মাতলামি করে , হৈ-হল্লা করে মদ খেয়ে ও খাওয়া-দাওয়া করে এবং জঘন্য প্রতিমাপূজা করে অনেক সময় কাটাতে ।
60004004	কিন্তু এখন সেই লোকেরাই দেখে আশ্চর্য হয় যে , তোমরা তাদের সেই ভীষণ উচ্ছঙ্খলতায় আর যোগ দিচ্ছ না , আর সেইজন্য তারা তোমাদের বিরুদ্ধে নিন্দার কথা বলে ।
60004005	কিন্তু যিনি জীবিত ও মৃত সকলের বিচার করবার জন্য প্রস্তুত হয়ে আছেন তাঁর কাছে তাদের হিসাব দিতে হবে ।
60004006	মৃতদের কাছেও তো সেইজন্য খ্রীষ্টের বিষয়ে সুখবর প্রচার করা হয়েছিল , যেন দেহের দিক থেকে মানুষের মতই তাদের বিচার হলেও আত্মায় তারা ঈশ্বরের মত জীবিত থাকতে পারে ।
60004007	এখন সব কিছুর শেষ সময় কাছে এসে গেছে । সেইজন্য তোমাদের মন স্থির কর এবং নিজেদের দমনে রাখ যেন র্প্রাথনা করতে পার ।
60004008	আর সবচেয়ে বড় কথা হল , তোমরা একে অন্যকে গভীর ভাবে ভালবেসো , কারণ ভালবাসা অনেক পাপকে ঢেকে রাখে ।
60004009	কোন রকম বিরক্তি প্রকাশ না করে তোমরা একে অন্যকে অতিথি হিসাবে গ্রহণ কর ।
60004010	বিভিন্ন ভাবে প্রকাশিত ঈশ্বরের দয়া পেয়ে যে লোক বিশ্বস্ত ভাবে তা কাজে লাগিয়েছে , সেই রকম লোক হিসাবে তোমরা ঈশ্বরের কাছ থেকে যে যেরকম দান পেয়েছ তা একে অন্যের সেবা করবার জন্য ব্যবহার কর ।
60004011	যদি কেউ প্রচার করে তবে সে এইভাবে প্রচার করুক যেন সে ঈশ্বরের নিজের মুখের কথা বলছে । যদি কেউ সেবা করে তবে ঈশ্বরের দেওয়া শক্তিতে সে সেবা করুক , যেন যীশু খ্রীষ্টের মধ্য দিয়ে সব কিছুতে ঈশ্বরই গৌরব পান । গৌরব ও শক্তি চিরকাল তাঁরই । আমেন ।
60004012	প্রিয় বন্ধুরা , তোমাদের যে এখন অগ্নি পরীক্ষার মধ্য দিয়ে যেতে হচ্ছে তাতে আশ্চর্য হয়ে মনে কোরো না যে , তোমাদের উপর অদ্ভুত কিছু একটা হচ্ছে ।
60004013	তার চেয়ে বরং তোমরা যে খ্রীষ্টের দুঃখভোগের ভাগ নিচ্ছ তাতে আনন্দিত হও , যেন তাঁর মহিমা যখন প্রকাশিত হবে তখন তোমরা আনন্দে পূর্ণ হও ।
60004014	খ্রীষ্টের জন্য যদি তোমরা অপমানিত হও তবে তোমরা ধন্য , কারণ ঈশ্বরের মহিমাপূর্ণ আত্মা তোমাদের উপর আছেন ।
60004015	তোমাদের মধ্যে কেউ খুনী , চোর , অন্যায়কারী হয়ে বা অন্যায়ভাবে অন্যের ব্যাপারে হাত দিয়ে কষ্ট ভোগ না করুক ।
60004016	কিন্তু খ্রীষ্টান হিসাবে যদি কেউ কষ্ট ভোগ করে তবে সে লজ্জা না পাক , বরং তার সেই নাম আছে বলে সে ঈশ্বরের গৌরব করুক ।
60004017	বিচার আরম্ভ হবার সময় হয়েছে এবং তা ঈশ্বরের পরিবারের লোকদের থেকেই শুরু করা হবে । আর যদি সেই বিচার আমাদের থেকেই শুরু করা হয় তবে যারা ঈশ্বরের দেওয়া সুখবর মেনে নেয় নি তাদের অবস্থা কি হবে ?
60004018	শাস্ত্রে আছে , ঈশ্বরভক্ত লোকের উদ্ধার পাওয়া যদি এত শক্ত হয় , তবে যারা পাপী আর ঈশ্বরের প্রতি ভক্তিহীন , তাদের অবস্থা কি হবে ?
60004019	তাহলে ঈশ্বরের ইচ্ছাতে যারা কষ্টভোগ করছে , তারা তাদের বিশ্বস্ত সৃষ্টিকর্তার হাতে নিজেদের তুলে দিক এবং ভাল কাজ করতে থাকুক ।
60005001	আমি খ্রীষ্টের দুঃখভোগের সাক্ষী এবং খ্রীষ্টের যে মহিমা প্রকাশিত হবে তার ভাগী । সেইজন্য তোমাদের মধ্যে যারা মণ্ডলীর প্রধান নেতা তাদের আমি আর একজন প্রধান নেতা হিসাবে এই উপদেশ দিচ্ছি -
60005002	তোমাদের মধ্যে ঈশ্বরের যে মেষের দল আছে তোমরা তার রাখাল হও । দেখাশোনা করতে হবে বলে যে তাদের দেখাশোনা করবে তা নয় , বরং নিজের ইচ্ছাতেই তা কর , কারণ ঈশ্বর তোমাদের কাছে তা-ই চান । লাভের আশায় এই কাজ কোরো না , কিন্তু আগ্রহের সংগে কর ;
60005003	তোমাদের অধীনে যারা আছে তাদের উপর প্রভু হয়ো না , বরং এমন হও যাতে তোমাদের দেখে তারা শিখতে পারে ।
60005004	তাহলে যখন প্রধান রাখাল দেখা দেবেন তখন তোমরা জয়ের মালা হিসাবে তাঁর মহিমার ভাগী হবে , আর তা কখনও্নান হবে না ।
60005005	সেইভাবে যুবকেরা , তোমরা প্রধান নেতাদের অধীনে থাক । তোমরা সবাই নম্র হয়ে একে অন্যের সেবা কর , কারণ পবিত্র শাস্ত্রের কথামত , “ ঈশ্বর অহংকারীদের বিরুদ্ধে দাঁড়ান , কিন্তু নম্রদের দয়া করেন । ”
60005006	সেইজন্য ঈশ্বরের ক্ষমতার সামনে নিজেদের নীচু কর , যেন ঠিক সময়ে তিনি তোমাদের উঁচু করেন ।
60005007	তোমাদের সব চিন্তা-ভাবনার ভার তাঁর উপর ফেলে দাও , কারণ তিনি তোমাদের বিষয়ে চিন্তা করেন ।
60005008	নিজেদের দমনে রাখ ও সতর্ক থাক , কারণ তোমাদের শত্রু শয়তান গর্জনকারী সিংহের মত করে কাকে খেয়ে ফেলবে তার খোঁজ করে বেড়াচ্ছে ।
60005009	বিশ্বাসে স্থির থেকে শয়তানকে রুখে দাঁড়াও , কারণ তোমরা তো জান যে , সারা জগতের মধ্যে তোমাদের বিশ্বাসী ভাইয়েরা একই রকম দুঃখ-কষ্ট ভোগ করছে ।
60005010	যিনি সব রকম ভাবে দয়া করবার ঈশ্বর তিনি তাঁর চিরস্থায়ী মহিমার ভাগী হবার জন্য তোমাদের ডেকেছেন , কারণ খ্রীষ্টের সংগে তোমরা যুক্ত হয়েছ । তোমরা কিছুদিন কষ্টভোগ করবার পরে ঈশ্বর নিজেই তোমাদের পূর্ণ করবেন ও স্থির রাখবেন , শক্তি দেবেন এবং শক্ত ভিত্তির উপর তোমাদের দাঁড় করাবেন ।
60005011	তাঁর ক্ষমতা চিরকাল থাকুক । আমেন ।
60005012	সীলবান , যাঁকে আমি আমার বিশ্বস্ত ভাই মনে করি , তাঁকে দিয়ে এই চিঠি আমি অল্প কথায় তোমাদের কাছে লিখলাম , যেন আমি তোমাদের উৎসাহ দিতে পারি এবং ঈশ্বরের সত্যিকারের দয়ার সাক্ষ্য দিতে পারি । তোমরা ঈশ্বরের এই দয়ার মধ্যে স্থির হয়ে বাস কর ।
60005013	ঈশ্বর তোমাদের সংগে যাদের বেছে নিয়েছেন বাবিলের সেই মণ্ডলীর লোকেরা তোমাদের শুভেচ্ছা জানাচ্ছে , আর আমার সন্তান মার্কও তোমাদের শুভেচ্ছা জানাচ্ছে ।
60005014	ভালবাসার মনোভাব নিয়ে তোমরা একে অন্যকে শুভেচ্ছা জানায়ো । তোমরা যারা খ্রীষ্টের নিজের হয়েছ , তোমাদের শান্তি হোক ।
61001001	আমি শিমোন-পিতর যীশু খ্রীষ্টের একজন দাস ও প্রেরিত্‌ । আমাদের ঈশ্বর ও উদ্ধারকর্তা যীশু খ্রীষ্ট ন্যায়বান , আর সেইজন্য তোমরাও আমাদেরই মত একই অমূল্য বিশ্বাস লাভ করেছ । এইজন্য আমি তোমাদের কাছে এই চিঠি লিখছি ।
61001002	ঈশ্বর ও আমাদের প্রভু যীশুকে গভীর ভাবে জানবার মধ্য দিয়ে তোমাদের উপর প্রচুর দয়া ও শান্তি থাকুক ।
61001003	যিনি তাঁর মহিমা ও তাঁর গুণের দ্বারা আমাদের ডেকেছেন , তাঁকে গভীর ভাবে জানবার মধ্য দিয়েই তাঁর ঈশ্বরীয় শক্তি আমাদের এমন সব দান দিয়েছে যার দ্বারা আমরা ঈশ্বরের প্রতি ভক্তিপূর্ণ জীবন কাটাতে পারি ।
61001004	তিনি নিজের মহিমায় ও গুণে আমাদের কাছে অনেক মূল্যবান ও মহান প্রতিজ্ঞা করেছেন । এর উদ্দেশ্য হল , মানুষের মন্দ ইচ্ছার দরুন জগতে যে সব নোংরামি জমা হয়েছে তা থেকে তোমরা রক্ষা পেয়ে যেন ঈশ্বরের স্বভাবের ভাগী হও ।
61001005	এইজন্য খুব আগ্রহী হয়ে তোমাদের বিশ্বাসের সংগে ভাল স্বভাব , ভাল স্বভাবের সংগে জ্ঞান ,
61001006	জ্ঞানের সংগে নিজেকে দমন এবং নিজেকে দমনের সংগে ধৈর্য , ধৈর্যের সংগে ঈশ্বরের প্রতি ভক্তি ,
61001007	ভক্তির সংগে ভাইদের প্রতি ভালবাসা এবং সেই ভালবাসার সংগে আরও গভীর ভালবাসার মনোভাব যোগ কর ।
61001008	যদি তোমাদের এই সব গুণ থাকে এবং তা উপ্‌চে পড়তে থাকে , তাহলে আমাদের প্রভু যীশু খ্রীষ্টকে গভীর ভাবে জানবার কাজে তোমরা বিফল ও নিষ্ফল হবে না ।
61001009	যে লোকের ভিতরে এই গুণগুলো নেই সে বেশী দূর দেখতে পায় না , সে অন্ধ । তাকে যে তার আগেকার পাপ থেকে শুচি করা হয়েছে তা সে ভুলে গেছে ।
61001010	এইজন্য ভাইয়েরা , ঈশ্বর যে সত্যিই তোমাদের ডেকেছেন এবং বেছে নিয়েছেন তা নিশ্চিত করে তুলবার জন্য আরও বেশী আগ্রহী হও । এই সব করলে তোমরা কখনও উছোট খাবে না ।
61001011	এতে আমাদের প্রভু এবং উদ্ধারকর্তা যীশু খ্রীষ্টের চিরস্থায়ী রাজ্যে আগ্রহের সংগে তোমাদের গ্রহণ করা হবে ।
61001012	এইজন্যই আমি সব সময় এই বিষয়গুলো তোমাদের মনে করিয়ে দিচ্ছি । অবশ্য তোমরা তো এই সব জানই এবং যে সত্য তোমাদের অন্তরে আছে তাতে স্থিরও আছ ।
61001013	কিন্তু আমি মনে করি , যতদিন আমি এই তাম্বুর মত অস্থায়ী দেহে বেঁচে থাকব ততদিন এই বিষয়গুলো মনে করিয়ে দিয়ে তোমাদের জাগিয়ে রাখা আমার উচিত ;
61001014	কারণ আমি যে আর বেশী দিন এই দেহ-তাম্বুতে থাকব না তা আমাদের প্রভু যীশু খ্রীষ্ট আমাকে পরিষ্কার ভাবে জানিয়ে দিয়েছেন ।
61001015	আমার মৃত্যুর পরেও যাতে তোমরা এই সব বিষয় সব সময় মনে রাখ , আমি তার ব্যবস্থা করতে খুব চেষ্টা করব ।
61001016	আমাদের প্রভু যীশু খ্রীষ্টের শক্তি ও তাঁর আসবার বিষয় তোমাদের কাছে জানাতে গিয়ে আমরা কোন বানানো গল্প বলি নি ; আমরা তাঁর মহিমা নিজেদের চোখেই দেখেছি ।
61001017	“ ইনি আমার প্রিয় পুত্র , এঁর উপরে আমি খুব সন্তুষ্ট , ” স্বর্গ থেকে বলা এই কথার মধ্য দিয়ে খ্রীষ্ট পিতা ঈশ্বরের কাছ থেকে সম্মান ও গৌরব লাভ করেছিলেন ।
61001018	আমরা যখন তাঁর সংগে সেই পবিত্র পাহাড়ে ছিলাম তখন স্বর্গ থেকে বলা এই কথাগুলো শুনেছিলাম ।
61001019	শাস্ত্রের মধ্যে নবীরা যা বলেছেন তা আমাদের কাছে সত্যি বলে প্রমাণিত হয়েছে । অন্ধকারে যেমন তোমাদের চোখ বাতির দিকে থাকে ঠিক তেমনি করে , যতক্ষণ সকাল না হয় এবং তোমাদের অন্তরে শুকতারা না ওঠে , ততক্ষণ পর্যন্ত নবীদের কথায় মনোযোগ দিলে তোমরা ভাল করবে ।
61001020	তবে সব কিছুর উপরে এই কথা মনে রেখো যে , শাস্ত্রের মধ্যেকার কোন কথা নবীদের মনগড়া নয় ,
61001021	কারণ নবীরা তাঁদের ইচ্ছামত কোন কথা বলেন নি ; পবিত্র আত্মার দ্বারা পরিচালিত হয়েই তাঁরা ঈশ্বরের দেওয়া কথা বলেছেন ।
61002001	কিন্তু ইস্রায়েলীয়দের মধ্যে যেমন ভণ্ড নবী ছিল তেমনি তোমাদের মধ্যেও ভণ্ড শিক্ষক থাকবে । তারা চুপি চুপি এমন সব ভুল শিক্ষা নিয়ে আসবে যা মানুষকে ধ্বংস করে দেবে ; এমন কি , যিনি তাদের কিনেছেন সেই প্রভুকে পর্যন্ত তারা অস্বীকার করবে । এইভাবে তারা শীঘ্রই নিজেদের উপরে ধ্বংস ডেকে আনবে ।
61002002	অনেকেই তাদের দেখাদেখি লমপট হয়ে উঠবে । তাদের জন্যই লোকেরা সত্যের পথের নিন্দা করবে ।
61002003	লোভের বশে ছলনার কথা বলে তারা নিজেদের লাভের জন্য তোমাদের কাজে লাগাবে । তাদের শাস্তি অনেক দিন ধরে তাদের উপরে ঝুলছে , আর তাদের ধ্বংস চুপচাপ বসে নেই ।
61002004	স্বর্গদূতেরা যখন পাপ করেছিল তখন ঈশ্বর তাদের ছেড়ে দেন নি বরং নরকের অন্ধকার গর্তে ফেলে দিয়ে বিচারের জন্য রেখে দিয়েছেন ।
61002005	আর তিনি সেই পুরানো জগতকেও ছেড়ে দেন নি , বরং ঈশ্বরের প্রতি ভক্তিহীন লোকদের উপর বন্যা এনেছিলেন ; কিন্তু নোহ এবং অন্য সাতজনকে তিনি রক্ষা করেছিলেন । এই নোহ ঈশ্বরভক্তি সম্বন্ধে প্রচার করতেন ।
61002006	সদোম এবং ঘমোরা শহর আগুন দিয়ে ধ্বংস করে ঈশ্বর সেই শহরের লোকদের শাস্তি দিয়েছিলেন এবং এইভাবে তিনি দেখিয়েছিলেন , যারা ঈশ্বরকে ভক্তি করে না তাদের অবস্থা কি হবে ;
61002007	কিন্তু লোটকে তিনি রক্ষা করেছিলেন । লোট ঈশ্বরভক্ত লোক ছিলেন । সেখানকার আইন-অমান্যকারী লোকদের লমপটতায় তিনি কষ্ট পেতেন ।
61002008	সেই ঈশ্বরভক্ত লোকটি তাদের মধ্যে বাস করে দিনের পর দিন তাদের কাজ দেখতেন ও তাদের কথা শুনতেন , আর আইন-কানুনের বিরুদ্ধে তাদের কাজ করতে দেখে তাঁর ঈশ্বরভক্ত অন্তরে খুব বেদনা পেতেন ।
61002009	এই সব থেকে দেখা যায় যে , যারা প্রভুকে ভক্তি করে তাদের তিনি পরীক্ষার মধ্য থেকে রক্ষা করতে জানেন । এছাড়া যারা ঈশ্বরভক্ত নয় , বিশেষভাবে যারা তাদের পাপ-স্বভাবের মন্দ ইচ্ছামত চলে এবং শাসন তুচ্ছ করে , তিনি তাদের শাস্তি পাবার জন্য বিচারের দিন পর্যন্ত রাখতেও জানেন । এই ভণ্ড শিক্ষকেরা দুঃসাহসী । তারা নিজেদের ইচ্ছামত চলে এবং মহাকাশের গৌরবের পাত্রদের বিরুদ্ধে অপমানের কথা বলতে ভয় পায় না ;
61002010	
61002011	অথচ স্বর্গদুতেরা শক্তি ও ক্ষমতায় মহান হলেও প্রভুর কাছে তাঁদের সম্বন্ধে এমন কোন নালিশ করেন না যাতে নিন্দার কথা আছে ।
61002012	কিন্তু যে বুদ্ধিহীন জীব-জানোয়ারেরা তাদের স্বাভাবিক ইচ্ছার অধীন এবং ধরে মেরে ফেলবার জন্যই যাদের জন্ম , এই ভণ্ড শিক্ষকেরা তাদেরই মত । তারা যা বোঝে না তার সম্বন্ধে খারাপ কথা বলে । নিজেদের নোংরামির মধ্যেই তারা ধ্বংস হয়ে যাবে ।
61002013	তাদের খারাপ কাজের পাওনা হিসাবে তারা কষ্ট ভোগ করবে । এই লোকেরা দিনের বেলায় ভোজ সভায় হৈ-হল্লা করে মদ খেতে আনন্দ পায় । যখন তারা তোমাদের সংগে খেতে বসে তখন হৈ-হল্লা করে মদ খেতে খেতে তাদের কামনায় তারা সেই খাওয়া-দাওয়ার মধ্যে লজ্জা ও অসম্মান আনে ।
61002014	তাদের চোখ ব্যভিচারে ভরা এবং তারা পাপ কাজ করা কখনও বন্ধ করে না । যারা অস্থিরমনা তাদের তারা লোভ দেখিয়ে ভুল পথে নিয়ে যায় । তাদের অন্তর কেবল লোভ করতেই শিখেছে । তাদের উপর অভিশাপ রয়েছে । তারা সোজা পথ ছেড়ে ভুল পথে গেছে ।
61002015	তারা বিয়োরের ছেলে বিলিয়মের পথ ধরেছে । বিলিয়ম মন্দ কাজের পুরস্কার পেতে চেয়েছিল ,
61002016	কিন্তু তার মন্দ কাজের জন্য সে একটা বোবা গাধার কাছ থেকে ধমক্‌খেয়েছিল । সেই গাধা মানুষের মত কথা বলে তার পাগলামিতে বাধা দিয়েছিল ।
61002017	এই লোকেরা শুকিয়ে যাওয়া ফোয়ারার মত এবং ঝোড়ো হাওয়ায় বয়ে নিয়ে যাওয়া কুয়াশার মত । ভীষণ অন্ধকার তাদের জন্য জমা করে রাখা হয়েছে ।
61002018	তারা অসার ও বড় বড় কথা বলে এবং মানুষের পাপ-স্বভাবের কামনাপূর্ণ ইচ্ছা জাগিয়ে তুলে তারা এমন লোকদের ভুল পথে নিয়ে যায় যারা অন্যায়ের মধ্যে বাসকারী লোকদের মধ্য থেকে বের হয়ে আসবার পথে ছিল ।
61002019	সেই ভণ্ড শিক্ষকেরা সেই লোকদের স্বাধীনতা দেবার প্রতিজ্ঞা করে বটে , কিন্তু নিজেরা জঘন্য কাজের দাস হয়ে থাকে ; কারণ কেউ যদি কোন কিছুর কাছে হার মানে তবে সে তার দাস হয় ।
61002020	আমাদের প্রভু ও উদ্ধারকর্তা যীশু খ্রীষ্টকে গভীর ভাবে জানবার ফলে জগতের মন্দতা থেকে পালিয়ে গিয়েও যখন তারা আবার সেই একই মন্দের মধ্যে জড়িয়ে পড়ে তার কাছে হার মেনেছে , তখন তাদের প্রথম দশা থেকে শেষ দশা আরও খারাপ হয়েছে ।
61002021	যদিও তারা সৎ জীবনের পথ জানত তবুও যে পবিত্র আদেশ তাদের দেওয়া হয়েছিল তা তারা অগ্রাহ্য করেছিল । এই অবস্থায় তাদের পক্ষে বরং ঠিক পথ না জানাই ভাল ছিল ।
61002022	তাদের সম্বন্ধে এই চলতি কথা সত্যি হয়ে উঠেছে , “ কুকুর নিজের বমির দিকে ফেরে , ” আর “ শূকরকে ধোওয়ানো হলেও সে কাদায় গড়াগড়ি দেয় । ”
61003001	প্রিয় ভাইয়েরা , তোমাদের কাছে এটাই আমার দ্বিতীয় চিঠি । দু ’ টা চিঠিতেই আমি তোমাদের কতগুলো বিষয় মনে করিয়ে দিয়ে তোমাদের খাঁটি মনকে নাড়া দেবার চেষ্টা করেছি ।
61003002	পবিত্র নবীরা যে সব কথা আগে বলে গেছেন সেগুলো এবং তোমাদের প্রেরিত্‌দের মধ্য দিয়ে আমাদের প্রভু ও উদ্ধারকর্তা যে আদেশ দিয়ে গেছেন , আমি চাই যেন তোমরা তা মনে রাখ ।
61003003	প্রথমে এই কথা মনে রেখো যে , ভাল বিষয় নিয়ে ঠাট্টা-বিদ্রূপ করাই যাদের স্বভাব তারা শেষকালে এসে ঠাট্টা-বিদ্রূপ ই করবে । তারা নিজেদের কামনা-বাসনা অনুসারেই চলবে ,
61003004	আর বলবে , “ তাঁর আসবার যে প্রতিজ্ঞা ছিল তার কি হল ? জগৎ সৃষ্টির সময় থেকে যেমন চলছিল ঠিক তেমনি আমাদের পূর্বপুরুষদের মৃত্যুর পর থেকে সব কিছু তো সেই একইভাবে চলছে । ”
61003005	এই লোকেরা ইচ্ছা করেই ভুলে যায় যে , অনেক দিন আগে ঈশ্বরের বাক্যের দ্বারা মহাকাশ সৃষ্ট হয়েছিল এবং জল দিয়ে ও জলের মধ্য থেকে পৃথিবীরও সৃষ্টি হয়েছিল ।
61003006	তখনকার সেই জগৎ বন্যার জলে ধ্বংস হয়ে গিয়েছিল ।
61003007	আর ঈশ্বরের সেই একই বাক্যের দ্বারা এখনকার মহাকাশ ও পৃথিবী আগুনে পুড়িয়ে দেবার জন্য রাখা হয়েছে ; ঈশ্বরের প্রতি ভক্তিহীন লোকদের বিচার ও ধ্বংসের দিন পর্যন্ত তা রক্ষা করা হচ্ছে ।
61003008	কিন্তু প্রিয় ভাইয়েরা , এই কথাটা ভুলে যেয়ো না যে , প্রভুর কাছে এক দিন এক হাজার বছরের সমান এবং এক হাজার বছর এক দিনের সমান ।
61003009	কোন কোন লোক মনে করে প্রভু তাঁর প্রতিজ্ঞা পূর্ণ করতে দেরি করছেন , কিন্তু তা নয় । আসলে তিনি তোমাদের প্রতি ধৈর্য ধরছেন , কারণ কেউ যে ধ্বংস হয়ে যায় এটা তিনি চান না , বরং সবাই যেন পাপ থেকে মন ফিরায় এটাই তিনি চান ।
61003010	কিন্তু প্রভুর দিন চোরের মত করে আসবে । সেই দিন মহাকাশ হু হু শব্দ করে শেষ হয়ে যাবে এবং চাঁদ-সূর্য-তারা সবই পুড়ে ধ্বংস হয়ে যাবে । পৃথিবী এবং তার মধ্যে যা কিছু আছে তা সবই পুড়ে যাবে ।
61003011	সব কিছু যখন এইভাবে ধ্বংস হতে যাচ্ছে তখন তোমাদের কি রকম লোক হওয়া উচিত ? আগ্রহের সংগে ঈশ্বরের দিনের অপেক্ষায় থেকে তোমাদের পবিত্র ও ঈশ্বরের প্রতি ভক্তিপূর্ণ জীবন কাটানো উচিত । সেই দিন মহাকাশ পুড়তে পুড়তে ধ্বংস হয়ে যাবে এবং চাঁদ-সূর্য-তারা আগুনে গলে যাবে ।
61003012	
61003013	কিন্তু আমরা ঈশ্বরের প্রতিজ্ঞা অনুসারে নতুন আকাশ ও নতুন পৃথিবীর জন্য অপেক্ষা করছি । সেখানে সব কিছু ঈশ্বরের ইচ্ছামত হবে ।
61003014	প্রিয় ভাইয়েরা , তোমরা এখন এই সবের জন্য অপেক্ষা করছ বলে প্রাণপণ চেষ্টা কর যাতে তিনি এসে তোমাদের নিখুঁত হয়ে নির্দোষ অবস্থায় শান্তিতে বাস করতে দেখতে পান ।
61003015	মনে রেখো , মানুষকে পাপ থেকে উদ্ধার পাবার সুযোগ দেবার জন্য আমাদের প্রভু ধৈর্য ধরে আছেন । এই একই কথা আমাদের প্রিয় ভাই পৌলও ঈশ্বরের দেওয়া জ্ঞানে তোমাদের কাছে লিখেছেন ।
61003016	তাঁর সব চিঠিতেই তিনি এই সব বিষয় সম্বন্ধে এই একই কথা লিখে থাকেন । সেগুলোর মধ্যে অবশ্য কতগুলো বিষয় আছে যা বুঝা কঠিন । সেইজন্য যারা শিষ্য হবার শিক্ষা পায় নি ও যাদের মন অস্থির তারা অন্যান্য শাস্ত্রের মত এগুলোর মানেও ঘুরিয়ে বলে নিজেদের ধ্বংস ডেকে আনে ।
61003017	প্রিয় ভাইয়েরা , তোমরা এই কথা আগেই জানতে পেরেছ বলে সাবধান হও , যেন এই সব উচ্ছঙ্খল লোকদের ভুল তোমাদের ভুল পথে নিয়ে না যায় , আর তোমাদের মনের স্থিরতা থেকে তোমরা সরে না পড় ।
61003018	তোমরা আমাদের প্রভু ও উদ্ধারকর্তা যীশু খ্রীষ্টের দয়ায় ও তাঁর সম্বন্ধে জ্ঞানে বেড়ে উঠতে থাক । এখন এবং অনন্ত কাল পর্যন্ত তাঁরই গৌরব হোক । আমেন ।
62001001	সেই প্রথম থেকেই যিনি ছিলেন , যাঁর মুখের কথা আমরা শুনেছি , যাঁকে নিজেদের চোখে দেখেছি , যাঁকে ভাল করে লক্ষ্য করেছি , যাঁকে নিজেদের হাতে ছুঁয়েছি , এখানে সেই জীবন-বাক্যের কথাই লিখছি ।
62001002	সেই জীবন প্রকাশিত হয়েছিলেন । আমরা তাঁকে দেখেছি এবং তাঁর বিষয়ে সাক্ষ্য দিচ্ছি । যিনি পিতার কাছে ছিলেন আর আমাদের কাছে প্রকাশিত হয়েছিলেন সেই অনন্ত জীবনের কথাই তোমাদের জানাচ্ছি ।
62001003	যাঁকে আমরা দেখেছি এবং যাঁর মুখের কথা আমরা শুনেছি তাঁর বিষয়েই তোমাদের জানাচ্ছি । আমরা তা জানাচ্ছি যেন তোমাদের ও আমাদের মধ্যে একটা যোগাযোগ-সম্বন্ধ গড়ে ওঠে । এই যোগাযোগ হল পিতা ও তাঁর পুত্র যীশু খ্রীষ্ট এবং আমাদের মধ্যে ।
62001004	আমাদের আনন্দ যাতে পরিপূর্ণ হয় সেইজন্যই আমরা এই সমস্ত লিখছি ।
62001005	যে কথা আমরা যীশু খ্রীষ্টের কাছ থেকে শুনে তোমাদের জানাচ্ছি তা এই-ঈশ্বর আলো ; তাঁর মধ্যে অন্ধকার বলে কিছুই নেই ।
62001006	যদি আমরা বলি যে , ঈশ্বর ও আমাদের মধ্যে যোগাযোগ-সম্বন্ধ আছে অথচ অন্ধকারে চলি তবে আমরা মিথ্যা কথা বলছি , সত্যের পথে চলছি না ।
62001007	কিন্তু ঈশ্বর যেমন আলোতে আছেন আমরাও যদি তেমনি আলোতে চলি তবে আমাদের মধ্যে যোগাযোগ-সম্বন্ধ থাকে আর তাঁর পুত্র যীশুর রক্ত সমস্ত পাপ থেকে আমাদের শুচি করে ।
62001008	যদি আমরা বলি আমাদের মধ্যে পাপ নেই তবে আমরা নিজেদের ফাঁকি দিই । তাতে এটাই বুঝা যায় যে , আমাদের অন্তরে ঈশ্বরের সত্য নেই ।
62001009	যদি আমরা আমাদের পাপ স্বীকার করি তবে তিনি তখনই আমাদের পাপ ক্ষমা করেন এবং সমস্ত অন্যায় থেকে আমাদের শুচি করেন , কারণ তিনি নির্ভরযোগ্য এবং কখনও অন্যায় করেন না ।
62001010	যদি বলি আমরা পাপ করি নি তবে আমরা তাঁকে মিথ্যাবাদী বানাই , আর তাঁর বাক্য আমাদের অন্তরে নেই ।
62002001	আমার প্রিয় সন্তানেরা , তোমরা যাতে পাপ না কর সেইজন্যই আমি তোমাদের কাছে এই সব কথা লিখছি । তবে যদি কেউ পাপ করেই ফেলে তাহলে পিতার কাছে আমাদের পক্ষ হয়ে কথা বলবার জন্য একজন আছেন ; তিনি যীশু খ্রীষ্ট , যিনি নির্দোষ ।
62002002	আমাদের পাপ দূর করবার জন্য খ্রীষ্ট তাঁর নিজের জীবন উৎসর্গ করে ঈশ্বরকে সন্তুষ্ট করেছেন । কেবল আমাদের পাপ নয় , কিন্তু সমস্ত মানুষের পাপ দূর করবার জন্য তিনি তা করেছেন ।
62002003	যদি আমরা তাঁর সব আদেশ পালন করে চলি তবে আমরা নিশ্চয় করে বুঝি যে , আমরা তাঁকে জানতে পেরেছি ।
62002004	যে বলে “ আমি তাঁকে জানি , ” অথচ তাঁর আদেশ পালন করে না সে মিথ্যাবাদী ; তার মধ্যে সত্য নেই ।
62002005	কিন্তু যে তাঁর বাক্য পালন করে তার মধ্যে ঈশ্বরের ভালবাসা সত্যিই পূর্ণতা লাভ করেছে । যদি কেউ বলে সে তাঁর মধ্যে আছে তবে যেভাবে তিনি চলতেন সেইভাবে তারও চলা উচিত । এর দ্বারাই আমরা জানতে পারি যে , আমরা তাঁর সংগে যুক্ত আছি ।
62002006	
62002007	প্রিয় সন্তানেরা , আমি তোমাদের কাছে কোন নতুন আদেশের কথা লিখছি না , বরং প্রথম থেকেই যে আদেশ ছিল সেই পুরানো আদেশের কথাই লিখছি । তোমরা যে কথা আগে শুনেছ সেটাই সেই পুরানো আদেশ ।
62002008	তবে এই যে আদেশের কথা এখন আমি তোমাদের কাছে লিখছি তা পুরানো হলেও নতুন । এই আদেশের সত্যতা যীশু খ্রীষ্টের মধ্যে ও তোমাদের জীবনে দেখা গেছে , কারণ অন্ধকার কেটে যাচ্ছে এবং সেই আসল আলো এখন জ্বলছে ।
62002009	যে লোক বলে সে আলোতে আছে অথচ তার ভাইকে ঘৃণা করে সে এখনও অন্ধকারেই রয়েছে ।
62002010	যে তার ভাইকে ভালবাসে সে আলোতে থাকে এবং তার মধ্যে উছোট খাওয়ার কোন কারণ নেই ।
62002011	কিন্তু যে তার ভাইকে ঘৃণা করে সে অন্ধকারে আছে এবং অন্ধকারেই চলাফেরা করছে । সে জানে না সে কোথায় যাচ্ছে , কারণ অন্ধকার তার চোখ অন্ধ করে দিয়েছে ।
62002012	ছেলেমেয়েরা , খ্রীষ্টের জন্য তোমাদের পাপ ক্ষমা করা হয়েছে বলেই আমি তোমাদের কাছে লিখছি ।
62002013	পিতারা , সেই প্রথম থেকেই যিনি আছেন তোমরা তাঁকে জেনেছ বলেই তোমাদের কাছে লিখছি । যুবকেরা , শয়তানের উপর তোমরা জয়লাভ করেছ বলেই তোমাদের কাছে লিখছি ।
62002014	ছেলেমেয়েরা , আমি তোমাদের কাছে লিখলাম , কারণ তোমরা পিতা ঈশ্বরকে জান । পিতারা , আমি তোমাদের কাছে লিখলাম , কারণ সেই প্রথম থেকেই যিনি আছেন তোমরা তাঁকে জেনেছ । যুবকেরা , আমি তোমাদের কাছে লিখলাম , কারণ তোমরা বলবান এবং ঈশ্বরের বাক্য তোমাদের অন্তরে রয়েছে , আর তোমরা শয়তানের উপর জয়লাভ করেছ ।
62002015	তোমরা জগৎ এবং জগতের কোন কিছু ভালবেসো না । যদি কেউ জগৎকে ভালবাসে তবে সে পিতাকে ভালবাসে না ,
62002016	কারণ জগতের মধ্যে যা কিছু আছে-দেহের কামনা , চোখের লোভ এবং সাংসারিক বিষয়ে অহংকার-এর কোনটাই পিতার কাছ থেকে আসে না , জগৎ থেকেই আসে ।
62002017	জগৎ ও জগতের কামনা-বাসনা শেষ হয়ে যাচ্ছে , কিন্তু ঈশ্বরের ইচ্ছা যে পালন করে সে চিরকাল থাকবে ।
62002018	সন্তানেরা , এ-ই শেষ সময় । তোমরা তো শুনেছ যে , খ্রীষ্ট-শত্রু আসছে , কিন্তু তাঁর আরও অনেক শত্রু এরই মধ্যে এসে গেছে । তাই আমরা বুঝতে পারছি যে , এ-ই শেষ সময় ।
62002019	খ্রীষ্টের এই শত্রুরা আমাদের মধ্য থেকে বের হয়ে গেছে । তারা কিন্তু আমাদের লোক ছিল না । যদি তারা আমাদেরই হত তবে আমাদের সংগেই থাকত , কিন্তু তারা বের হয়ে গেছে বলে বুঝা যাচ্ছে , তারা কেউই আমাদের নয় ।
62002020	তোমরা কিন্তু সেই পবিত্রজনের কাছ থেকে অভিষেক পেয়েছ , অর্থাৎ পবিত্র আত্মাকে পেয়েছ এবং তোমরা সকলে সত্যকে জানতে পেরেছ ।
62002021	সত্যকে জান না বলে যে আমি তোমাদের কাছে লিখলাম তা নয় , কিন্তু তোমরা সত্যকে জান এবং এ-ও জান যে , সত্য থেকে মিথ্যা আসে না ; আর সেইজন্যই আমি তোমাদের কাছে লিখলাম ।
62002022	যে বলে , যীশু মশীহ নন , সে মিথ্যাবাদী ছাড়া আর কি ? পিতা ও পুত্রকে যে অস্বীকার করে সে-ই তো খ্রীষ্টের শত্রু ।
62002023	পুত্রকে যে অস্বীকার করে তার সংগে পিতার কোন সম্বন্ধ নেই , কিন্তু পুত্রকে যে স্বীকার করে তার সংগে পিতারও সম্বন্ধ আছে ।
62002024	প্রথম থেকে যা তোমরা শুনে আসছ তা যেন তোমাদের অন্তরে থাকে । প্রথম থেকে যা তোমরা শুনে আসছ তা যদি তোমাদের অন্তরে থাকে তবে তোমরা পুত্র ও পিতার সংগে যুক্ত থাকবে ।
62002025	এটাই হল অনন্ত জীবন , যা খ্রীষ্ট আমাদের দেবার প্রতিজ্ঞা করেছেন ।
62002026	যারা তোমাদের বিপথে নিয়ে যাবার চেষ্টা করছে তাদের সম্বন্ধে আমি তোমাদের কাছে এই সব লিখলাম ।
62002027	কিন্তু তোমরা খ্রীষ্টের কাছ থেকে অভিষেক পেয়েছ , অর্থাৎ পবিত্র আত্মাকে পেয়েছ । তিনি তোমাদের অন্তরে থাকেন । এইজন্য অন্য কারও শিক্ষার তোমাদের দরকার নেই । সমস্ত বিষয়ে পবিত্র আত্মাই তোমাদের শিক্ষা দিচ্ছেন । তিনি সত্য , মিথ্যা নন । সেইজন্যই যেভাবে তিনি তোমাদের খ্রীষ্টের মধ্যে থাকতে শিক্ষা দেন সেইভাবেই খ্রীষ্টের মধ্যে থাক ।
62002028	সন্তানেরা , তাই বলছি , তোমরা খ্রীষ্টের মধ্যেই থাক যাতে তিনি যখন প্রকাশিত হবেন তখন আমাদের সাহস থাকে এবং তিনি যখন আসবেন তখন তাঁর সামনে আমাদের লজ্জা পেতে না হয় ।
62002029	যদি তোমরা জান যে , তিনি কখনও অন্যায় করেন না তবে এও জেনে রেখো-যারা ন্যায় কাজে নিজেদের ব্যস্ত রাখে , ঈশ্বর থেকেই তাদের জন্ম হয়েছে ।
62003001	দেখ , পিতা ঈশ্বর আমাদের কত ভালবাসেন ! তিনি আমাদের তাঁর সন্তান বলে ডাকেন , আর আসলে আমরা তা-ই । এইজন্য জগৎ আমাদের জানে না , কারণ জগৎ ঈশ্বরকেও জানে নি ।
62003002	প্রিয় সন্তানেরা , এখন আমরা ঈশ্বরের সন্তান , কিন্তু পরে কি হব তা এখনও প্রকাশিত হয় নি । তবে আমরা জানি , খ্রীষ্ট যখন প্রকাশিত হবেন তখন আমরা তাঁরই মত হব , কারণ তিনি আসলে যা , সেই চেহারাতেই আমরা তাঁকে দেখতে পাব ।
62003003	যে কেউ খ্রীষ্টের উপর এই আশা রাখে সে নিজেকে খাঁটি করতে থাকে যেমন খ্রীষ্ট খাঁটি ।
62003004	যারা পাপ করে তারা ঈশ্বরের কথা অমান্য করে । পাপ হল ঈশ্বরের কথা অমান্য করা ।
62003005	তোমরা তো জান যে , আমাদের পাপ দূর করবার জন্যই খ্রীষ্ট প্রকাশিত হয়েছিলেন । খ্রীষ্টের মধ্যে কোন পাপ নেই । যারা খ্রীষ্টের মধ্যে থাকে তারা পাপে পড়ে থাকে না ।
62003006	যারা পাপে পড়ে থাকে তারা খ্রীষ্টকে দেখেও নি এবং জানেও নি ।
62003007	সন্তানেরা , কেউ যেন তোমাদের বিপথে নিয়ে না যায় । খ্রীষ্ট অন্যায় করেন না , আর যে কেউ ন্যায় কাজে নিজেকে ব্যস্ত রাখে সেও অন্যায় করে না ।
62003008	যে পাপ করতেই থাকে সে শয়তানের , কারণ শয়তান প্রথম থেকেই পাপ করে চলেছে । শয়তানের কাজকে ধ্বংস করবার জন্যই ঈশ্বরের পুত্র প্রকাশিত হয়েছিলেন ।
62003009	ঈশ্বর থেকে যার জন্ম হয়েছে সে পাপে পড়ে থাকে না , কারণ ঈশ্বরের স্বভাব তার মধ্যে থাকে । ঈশ্বর থেকে জন্ম হয়েছে বলে সে পাপে পড়ে থাকতে পারে না ।
62003010	যারা ন্যায় কাজে নিজেদের ব্যস্ত রাখে না এবং ভাইকে ভালবাসে না , তারা ঈশ্বরের নয় । এতেই প্রকাশ পায় , কারা ঈশ্বরের সন্তান আর কারাই বা শয়তানের সন্তান ।
62003011	যে কথা তোমরা প্রথম থেকে শুনে আসছ তা এই-আমাদের একে অন্যকে ভালবাসা উচিত ।
62003012	সেইজন্য আমি বলছি , আমরা যেন কয়িনের মত না হই । কয়িন শয়তানের লোক ছিল এবং তার ভাইকে সে খুন করেছিল । কেন সে তাকে খুন করেছিল ? কারণ সে মন্দ কাজ করত , আর তার ভাই ন্যায় কাজ করত ।
62003013	ভাইয়েরা , জগতের লোকেরা যদি তোমাদের ঘৃণা করে তাতে আশ্চর্য হয়ো না ।
62003014	আমরা ভাইদের ভালবাসি বলেই বুঝতে পারছি , আমরা মৃত্যু থেকে জীবনে পার হয়ে এসেছি । যারা ভালবাসে না তারা মৃত্যুর মধ্যে থাকে ।
62003015	ভাইকে যে ঘৃণা করে সে খুনী । কোন খুনীর মধ্যে যে অনন্ত জীবন থাকে না , তা তোমাদের অজানা নেই ।
62003016	খ্রীষ্ট আমাদের জন্য নিজের প্রাণ দিয়েছিলেন , তাই ভালবাসা কি তা আমরা জানতে পেরেছি । তাহলে ভাইদের জন্য নিজের প্রাণ দেওয়া আমাদেরও উচিত ।
62003017	এই জগতে খেয়ে-পরে বেঁচে থাকবার মত অবস্থা যার আছে , সে তার ভাইদের অভাব দেখেও যদি চোখ বন্ধ করে রাখে তবে কেমন করে তার অন্তরে ঈশ্বরের প্রতি ভালবাসা থাকতে পারে ?
62003018	সন্তানেরা , আমরা যেন শুধু মুখের ভালবাসা না দেখিয়ে কাজের মধ্য দিয়ে সত্যিকারের ভালবাসা দেখাই ।
62003019	এতে আমরা জানতে পারব যে , আমরা সত্যের । তা ছাড়া কোন ব্যাপারে যদি আমাদের অন্তর আমাদের দোষী করে তবে ঈশ্বরের সামনে আমাদের অন্তরকে আমরা সান্ত্বনা দিতে পারব । ঈশ্বর আমাদের অন্তর থেকে মহান এবং তিনি সব কিছুই জানেন ।
62003020	
62003021	প্রিয় সন্তানেরা , আমাদের অন্তর যদি আমাদের দোষী না করে তবে ঈশ্বরের সামনে আমাদের সাহস থাকবে ।
62003022	তার ফলে আমরা যা কিছু চাইব তা তাঁর কাছ থেকে পাব , কারণ তিনি যে সব আদেশ দিয়েছেন সেগুলো আমরা পালন করি এবং তিনি যে সব কাজে সন্তুষ্ট হন আমরা তা-ই করি ।
62003023	তাঁর আদেশ এই-আমরা যেন তাঁর পুত্র যীশু খ্রীষ্টের উপর বিশ্বাস করি এবং একে অন্যকে ভালবাসি । এই আদেশই তিনি আমাদের দিয়েছেন ।
62003024	তাঁর আদেশ যে পালন করে সে তাঁর মধ্যে থাকে এবং তিনিও তার মধ্যে থাকেন । যে পবিত্র আত্মা তিনি আমাদের দিয়েছেন সেই পবিত্র আত্মার মধ্য দিয়ে আমরা বুঝতে পারি যে , তিনি আমাদের অন্তরে থাকেন ।
62004001	প্রিয় সন্তানেরা , তোমরা সব আত্মাকে বিশ্বাস কোরো না , বরং যাচাই করে দেখ তারা ঈশ্বর থেকে এসেছে কি না , কারণ জগতে অনেক ভণ্ড নবী বের হয়েছে ।
62004002	ঈশ্বরের আত্মাকে তোমরা এই উপায়ে চিনতে পারবে-যে আত্মা স্বীকার করে যীশু খ্রীষ্ট মানুষ হয়ে এসেছিলেন সেই আত্মাই ঈশ্বর থেকে এসেছেন ;
62004003	কিন্তু যে আত্মা এই যীশুকে অস্বীকার করে সেই আত্মা ঈশ্বর থেকে আসে নি । এ সেই খ্রীষ্ট-শত্রুর আত্মা । সেই আত্মা যে আসছে তা তো তোমরা শুনেছ , আর আসলে সেই আত্মা এখনই জগতে আছে ।
62004004	কিন্তু সন্তানেরা , তোমরা ঈশ্বরের । তোমরা সেই ভণ্ডদের উপর জয়ী হয়েছ , কারণ এই জগতে যে আছে , তার চেয়ে যিনি তোমাদের অন্তরে আছেন তিনি মহান ।
62004005	সেই ভণ্ডেরা এই জগতের ; সেইজন্য তারা এই জগতের কথা বলে এবং জগৎ তাদের কথা শোনে ।
62004006	আমরা ঈশ্বরের ; যে ঈশ্বরকে জানে সে আমাদের কথা শোনে , কিন্তু যে ঈশ্বরের নয় সে আমাদের কথা শোনে না । এর দ্বারাই আমরা সত্যের আত্মা ও ছলনার আত্মাকে চিনতে পারি ।
62004007	প্রিয় সন্তানেরা , আমরা যেন একে অন্যকে ভালবাসি , কারণ ভালবাসা ঈশ্বরের কাছ থেকেই আসে । যাদের অন্তরে ভালবাসা আছে , ঈশ্বর থেকেই তাদের জন্ম হয়েছে এবং তারা ঈশ্বরকে জানে ।
62004008	যাদের অন্তরে ভালবাসা নেই তারা ঈশ্বরকে জানে না , কারণ ঈশ্বর নিজেই ভালবাসা ।
62004009	আমাদের প্রতি ঈশ্বরের ভালবাসা এইভাবে প্রকাশিত হয়েছে তিনি তাঁর একমাত্র পুত্রকে এই জগতে পাঠিয়ে দিয়েছিলেন যেন আমরা তাঁর মধ্য দিয়ে জীবন পাই ।
62004010	আমরা যে ঈশ্বরকে ভালবেসেছিলাম তা নয় , কিন্তু তিনি আমাদের ভালবেসে তাঁর পুত্রকে পাঠিয়ে দিয়েছিলেন , যেন পুত্র তাঁর নিজের জীবন-উৎসর্গের দ্বারা আমাদের পাপ দূর করে ঈশ্বরকে সন্তুষ্ট করেন । এটাই হল ভালবাসা ।
62004011	প্রিয় সন্তানেরা , ঈশ্বর যখন এইভাবে আমাদের ভালবেসেছেন তখন আমাদেরও একে অন্যকে ভালবাসা উচিত ।
62004012	কেউ কখনও ঈশ্বরকে দেখে নি । যদি আমরা একে অন্যকে ভালবাসি তাহলে বুঝা যাবে যে , ঈশ্বর আমাদের অন্তরে আছেন এবং তাঁর ভালবাসা আমাদের অন্তরে পুরোপুরি ভাবে কাজ করছে ।
62004013	তাঁর আত্মা তিনি আমাদের দান করেছেন , আর এতেই আমরা জানতে পারি যে , আমরা তাঁর মধ্যে আছি আর তিনিও আমাদের অন্তরে আছেন ।
62004014	আমরা দেখেছি ও সাক্ষ্য দিচ্ছি যে , পিতা পুত্রকে মানুষের উদ্ধারকর্তা হিসাবে পাঠিয়েছিলেন ।
62004015	যে কেউ স্বীকার করে যীশু ঈশ্বরের পুত্র , ঈশ্বর তার মধ্যে থাকেন এবং সেও ঈশ্বরের মধ্যে থাকে ।
62004016	আমরা জানি ঈশ্বর আমাদের ভালবাসেন , আর তাঁর ভালবাসার উপর আমাদের বিশ্বাস আছে । ঈশ্বর নিজেই ভালবাসা । ভালবাসার মধ্যে যে থাকে সে ঈশ্বরের মধ্যেই থাকে এবং ঈশ্বর তার মধ্যে থাকেন ।
62004017	এইভাবেই ভালবাসা আমাদের অন্তরে পূর্ণতা লাভ করে , যেন বিচারের দিনে আমরা সাহস পাই , কারণ এই জগতে আমাদের জীবন তাঁরই জীবনের মত ।
62004018	এই ভালবাসার মধ্যে ভয় নেই , বরং পরিপূর্ণ ভালবাসা ভয়কে দূর করে দেয় , কারণ ভয়ের সংগে শাস্তির চিন্তা জড়ানো থাকে । যে ভয় করে সে ভালবাসায় পূর্ণতা লাভ করে নি ।
62004019	তিনি আমাদের প্রথমে ভালবেসেছিলেন বলেই আমরা ভালবাসি ।
62004020	যে বলে সে ঈশ্বরকে ভালবাসে অথচ তার ভাইকে ঘৃণা করে সে মিথ্যাবাদী ; কারণ চোখে দেখা ভাইকে যে ভালবাসে না সে অদেখা ঈশ্বরকে কেমন করে ভালবাসতে পারে ?
62004021	আমরা তাঁর কাছ থেকে এই আদেশ পেয়েছি যে , ঈশ্বরকে যারা ভালবাসে তারা যেন ভাইকেও ভালবাসে ।
62005001	যারা বিশ্বাস করে যীশুই সেই মশীহ , ঈশ্বর থেকেই তাদের জন্ম হয়েছে । যারা পিতাকে ভালবাসে তারা তাঁর সন্তানকেও ভালবাসে ।
62005002	যখন আমরা ঈশ্বরকে ভালবাসি এবং তাঁর আদেশ পালন করি তখন জানি যে , ঈশ্বরের সন্তানদেরও আমরা ভালবাসি ।
62005003	ঈশ্বরের আদেশ পালন করাই হল ঈশ্বরের প্রতি ভালবাসা । তাঁর আদেশ ভারী বোঝার মত নয় ,
62005004	কারণ ঈশ্বরের প্রত্যেকটি সন্তান জগতের উপর জয়লাভ করে থাকে । জগতের উপর যা জয়লাভ করেছে তা হল আমাদের বিশ্বাস ।
62005005	যারা বিশ্বাস করে যীশু ঈশ্বরের পুত্র , একমাত্র তারাই জগতের উপর জয়লাভ করে ।
62005006	ইনিই যীশু খ্রীষ্ট , যিনি জল ও রক্তের মধ্য দিয়ে এসেছিলেন । কেবল জলের মধ্য দিয়ে নয় , কিন্তু জল ও রক্তের মধ্য দিয়ে এসেছিলেন । পবিত্র আত্মা এই বিষয়ে সাক্ষ্য দেন , কারণ তিনি নিজেই সত্য ।
62005007	পবিত্র আত্মা , জল ও রক্ত-এই তিনের মধ্য দিয়ে সেই সাক্ষ্য আসছে এবং সেই তিনের সাক্ষ্য এক ।
62005008	
62005009	আমরা মানুষের সাক্ষ্য গ্রহণ করে থাকি , কিন্তু ঈশ্বরের সাক্ষ্য তার চেয়েও বড় ; আর তিনি তাঁর পুত্রের বিষয়ে সেই সাক্ষ্য দিয়েছেন ।
62005010	ঈশ্বরের পুত্রের উপরে যে বিশ্বাস করে তার অন্তরে সেই সাক্ষ্য আছে । যারা ঈশ্বরকে বিশ্বাস করে না তারা তাঁকে মিথ্যাবাদী বানিয়েছে , কারণ ঈশ্বর তাঁর পুত্রের বিষয়ে যে সাক্ষ্য দিয়েছেন তা তারা বিশ্বাস করেনি ।
62005011	সেই সাক্ষ্য এই যে , ঈশ্বর আমাদের অনন্ত জীবন দিয়েছেন এবং সেই জীবন তাঁর পুত্রের মধ্যে আছে ।
62005012	ঈশ্বরের পুত্রকে যে পেয়েছে সে সেই জীবনও পেয়েছে ; কিন্তু ঈশ্বরের পুত্রকে যে পায় নি সে সেই জীবনও পায়নি ।
62005013	তোমরা যারা ঈশ্বরের পুত্রের উপরে বিশ্বাস কর , তোমাদের কাছে আমি এই সমস্ত লিখলাম যাতে তোমরা জানতে পার যে , তোমরা অনন্ত জীবন পেয়েছ ।
62005014	ঈশ্বরের উপর আমাদের এই নিশ্চয়তা আছে যে , তাঁর ইচ্ছামত যদি আমরা কিছু চাই তবে তিনি আমাদের কথা শোনেন ।
62005015	যদি আমরা জানি , আমরা যা কিছু চাই তা তিনি শোনেন তবে এও জানি যে , আমরা তাঁর কাছ থেকে যা চেয়েছি তা আমাদের পাওয়া হয়ে গেছে ।
62005016	যদি কেউ তার ভাইকে এমনভাবে পাপ করতে দেখে যা মৃত্যুমুখী নয় , তবে সে ঈশ্বরের কাছে চাইবে আর তাতে তিনি তাকে বাঁচিয়ে রাখবেন । আমি এখানে তাদের কথাই বলছি যারা পাপ করছে অথচ তাদের পাপ মৃত্যুমুখী নয় । কিন্তু মৃত্যুমুখী পাপও আছে । সেই বিষয়ে অনুরোধ করবার কথা আমি তোমাদের বলছি না ।
62005017	সব রকমের অন্যায়ই পাপ , তবে সব পাপ মৃত্যুমুখী নয় ।
62005018	আমরা জানি , ঈশ্বর থেকে যার জন্ম হয়েছে সে পাপে পড়ে থাকে না । যিনি ঈশ্বর থেকে জন্মেছিলেন তিনিই তাকে রক্ষা করেন , আর শয়তান তাকে ছুঁতে পারে না ।
62005019	আমরা জানি আমরা ঈশ্বরের , আর সমস্ত জগৎ শয়তানের ক্ষমতার নীচে পড়ে আছে ।
62005020	আমরা আরও জানি যে , ঈশ্বরের পুত্র এসে আমাদের বুঝবার শক্তি দিয়েছেন যেন সত্য ঈশ্বরকে আমরা জানতে পারি । যিনি সত্য ঈশ্বর আমরা তাঁর সংগে যুক্ত , অর্থাৎ তাঁর পুত্র যীশু খ্রীষ্টের সংগে যুক্ত । তিনিই সত্য ঈশ্বর এবং তিনিই অনন্ত জীবন ।
62005021	সন্তানেরা , প্রতিমার সংগে তোমাদের কোন সম্বন্ধ না থাকুক ।
63001001	ঈশ্বর যাকে বেছে নিয়েছেন সেই মহিলা ও তার সন্তানদের কাছে সেই বুড়ো নেতা আমি এই চিঠি লিখছি । ঈশ্বরের সত্যের দরুন আমি তোমাদের সবাইকে ভালবাসি । কেবল যে আমি তোমাদের ভালবাসি তা নয় , কিন্তু যারা ঈশ্বরের সত্য জানতে পেরেছে তারা সবাই তোমাদের ভালবাসে ।
63001002	যে সত্য আমাদের অন্তরে আছে এবং চিরকাল ধরে আমাদের সংগে থাকবে সেই সত্যের জন্যই আমরা তোমাদের ভালবাসি ।
63001003	পিতা ঈশ্বর এবং সেই পিতার পুত্র যীশু খ্রীষ্টের কাছ থেকে সত্য ও ভালবাসার মধ্য দিয়ে দয়া , করুণা আর শান্তি আমাদের সংগে থাকবে ।
63001004	পিতা আমাদের যে আদেশ দিয়েছেন সেই অনুসারেই তোমার কয়েকটি ছেলেমেয়ে ঈশ্বরের সত্যের পথে চলছে দেখে আমি খুব আনন্দিত হয়েছি ।
63001005	আমরা যেন একে অন্যকে ভালবাসি , এটাই হল তোমার কাছে আমার অনুরোধ । প্রিয় বোন , আমি যা লিখছি তা কোন নতুন আদেশ নয় , বরং এই আদেশ আমরা প্রথম থেকেই পেয়েছিলাম ।
63001006	ভালবাসা হল ঈশ্বরের আদেশ মত চলা । তোমরা প্রথম থেকেই যে আদেশের কথা শুনে এসেছ সেইমতই তোমরা ভালবাসার পথে চল ।
63001007	জগতে এমন অনেক লোক বের হয়েছে যারা ছলনা করে বেড়ায় । যীশু খ্রীষ্ট যে মানুষ হয়ে এসেছিলেন তারা তা স্বীকার করে না । এই রকম লোকেরাই ছলনাকারী ও খ্রীষ্টের শত্রু ।
63001008	তোমরা সতর্ক থাক , যাতে তোমাদের পরিশ্রমের ফল না হারিয়ে তোমরা পুরস্কারের সবটাই লাভ করতে পার ।
63001009	যারা খ্রীষ্টের দেওয়া শিক্ষার সীমা ছাড়িয়ে যায় এবং সেই শিক্ষায় স্থির থাকে না তাদের অন্তরে ঈশ্বর নেই । কিন্তু যে সেই শিক্ষায় স্থির থাকে তার অন্তরে পিতা এবং পুত্র দু ’ জনেই আছেন ।
63001010	যদি কেউ তোমাদের কাছে এসে সেই শিক্ষা না দেয় তবে তোমাদের বাড়ীতে তাকে গ্রহণ কোরো না এবং শুভেচ্ছাও জানায়ো না ।
63001011	যে তাকে শুভেচ্ছা জানায় সে তার মন্দ কাজেরও ভাগ নেয় ।
63001012	যদিও তোমাদের কাছে আমার অনেক কথা লিখবার ছিল তবুও কাগজ ও কালিতে তা লিখতে চাই না । তার চেয়ে আমি তোমাদের কাছে গিয়ে মুখোমুখি কথা বলবার আশা করি , যেন আমাদের আনন্দ পূর্ণ হয় ।
63001013	ঈশ্বরের বাছাই করা তোমার বোনের ছেলেমেয়েরা তোমাকে শুভেচ্ছা জানাচ্ছে ।
64001001	ঈশ্বরের সত্যের দরুন আমি যাকে ভালবাসি আমার সেই প্রিয় বন্ধু গাইয়ের কাছে সেই বুড়ো নেতা আমি এই চিঠি লিখছি ।
64001002	প্রিয় বন্ধু , আমি প্রার্থনা করি যেন তোমার সব কিছুই ভালভাবে চলে এবং আত্মার দিক থেকে তুমি যেমন ভালভাবে চলছ ঠিক তোমার শরীরও যেন ভাল চলে ।
64001003	আমি খুবই আনন্দিত হলাম যখন কয়েকজন বিশ্বাসী ভাই এসে তোমার বিষয় এই সাক্ষ্য দিল যে , ঈশ্বরের সত্যের প্রতি তুমি বিশ্বস্ত আছ এবং তার মধ্যেই চলছ ।
64001004	আমার সন্তানেরা যে ঈশ্বরের সত্যের মধ্যে চলাফেরা করছে , এই কথা শোনার চেয়ে বড় আনন্দ আমার আর নেই ।
64001005	প্রিয় বন্ধু , না চিনেও বিশ্বাসী ভাইদের জন্য তুমি যা করছ তা বিশ্বস্ত ভাবেই করছ ।
64001006	মণ্ডলীর সকলের সামনে তারা তোমার ভালবাসার কথা বলেছে । ঈশ্বর যাতে সন্তুষ্ট হন সেইভাবে তুমি তাদের যাত্রার ব্যবস্থা করে দিলে ভাল করবে ।
64001007	তারা খ্রীষ্টের জন্যই বের হয়েছে এবং অবিশ্বাসীদের কাছ থেকে কিছুই গ্রহণ করে নি ।
64001008	সেইজন্য এই রকম লোকদের সাহায্য করা আমাদের উচিত , যেন ঈশ্বরের সত্যের জন্য আমরাও তাদের কাজের সংগী হই ।
64001009	আমি মণ্ডলীর কাছে একটা চিঠি লিখেছিলাম , কিন্তু দিয়ত্রিফেস্‌মণ্ডলীর মধ্যে প্রধান হতে চায় বলে আমাদের কথা মানে না ।
64001010	সেইজন্য সে যা করছে আমি আসলে পর তা সবাইকে জানাব । সে আমাদের বিরুদ্ধে হিংসা করে অনেক মিথ্যা কথা বলেছে । তাতেও সুখী না হয়ে সে নিজেও ভাইদের গ্রহণ করছে না এবং যারা তাদের গ্রহণ করতে চাইছে তাদেরও বাধা দিচ্ছে এবং মণ্ডলী থেকে বের করে দিচ্ছে ।
64001011	প্রিয় বন্ধু , মন্দের পিছনে না গিয়ে বরং ভালোর পিছনে চল । যে ভাল কাজ করে সে ঈশ্বরের লোক , আর যে মন্দ কাজ করে সে ঈশ্বরকে দেখে নি ।
64001012	সবাই দীমীত্রিয়ের প্রশংসা করছে , এমন কি , ঈশ্বরের সত্যও তা করছে । আমরাও তাঁর প্রশংসা করছি । তুমি তো জান আমরা যা বলি তা সত্যি ।
64001013	আমার অনেক কথাই তোমাকে লিখবার ছিল , কিন্তু কালি-কলমে আমি তা লিখতে চাই না ।
64001014	আশা করি শীঘ্রই তোমাকে দেখতে পাব , আর তখন মুখোমুখি হয়ে আমরা কথা বলতে পারব ।
64001015	তোমার শান্তি হোক । তোমার বন্ধুরা তোমাকে শুভেচ্ছা জানাচ্ছে । ওখানকার বন্ধুদের প্রত্যেককে আলাদা আলাদা করে আমাদের শুভেচ্ছা জানায়ো ।
65001001	আমি যীশু খ্রীষ্টের দাস ও যাকোবের ভাই যিহূদা । পিতা ঈশ্বর যাদের ডেকেছেন ও ভালবেসেছেন এবং যীশু খ্রীষ্ট যাদের রক্ষা করেছেন তাদের কাছে আমি এই চিঠি লিখছি ।
65001002	ঈশ্বর তোমাদের অনেক দয়া , শান্তি এবং ভালবাসা দান করুন ।
65001003	প্রিয় বন্ধুরা , পাপ থেকে যে উদ্ধার আমরা সবাই পেয়েছি সেই উদ্ধার সম্বন্ধে আমি তোমাদের কাছে লিখবার জন্য খুবই আগ্রহী ছিলাম । কিন্তু তবুও খ্রীষ্টীয় ধর্ম-বিশ্বাস , যা ঈশ্বর তাঁর লোকদের চিরকালের জন্য দিয়েছেন , তার পক্ষে যেন তোমরা প্রাণপণে যুদ্ধ কর সেই উৎসাহ দেবার জন্য আমি তোমাদের কাছে লেখা দরকার মনে করলাম ।
65001004	এর দরকার আছে , কারণ যে লোকদের শাস্তি সম্বন্ধে আগেই শাস্ত্রে লেখা হয়েছিল তারা তোমাদের মধ্যে চুপি চুপি ঢুকে পড়েছে । ঈশ্বরের প্রতি এই লোকদের ভক্তি নেই ; আমাদের ঈশ্বরের দয়াকে তারা লমপটতার একটা অজুহাত মনে করে এবং যিনি আমাদের একমাত্র মালিক ও প্রভু সেই যীশু খ্রীষ্টকে তারা অস্বীকার করে ।
65001005	তোমরা অবশ্য এই সব বিষয় ভাল করেই জান ; তবুও আমি তোমাদের এই কথা মনে করিয়ে দিতে চাই যে , মিসর দেশ থেকে ইস্রায়েলীয়দের উদ্ধার করে আনবার পরে যারা বিশ্বাস করে নি প্রভু তাদের ধ্বংস করেছিলেন ।
65001006	এছাড়া যে স্বর্গদূতেরা নিজেদের অধিকার রক্ষা না করে নিজেদের জায়গা ছেড়ে চলে গিয়েছিল তাদের কথা মনে কর । সেই মহা দিনের বিচারের উদ্দেশ্যে ঈশ্বর তাদের চিরকালের জন্য অন্ধকারে বেঁধে রেখেছেন ।
65001007	সদোম , ঘমোরা এবং তাদের আশেপাশের সব শহরের লোকেরাও ঠিক তাদের মতই ব্যভিচার , এমন কি , অস্বাভাবিক ব্যভিচার করেছিল । যারা চিরকালের আগুনে পুড়বার শাস্তি পাবে এরা তাদেরই নমুনা হয়ে আছে ।
65001008	তবুও এই ভণ্ড শিক্ষকেরা তেমনি করে মন্দ স্বপ্নের বশে নিজেদের দেহ অশুচি করছে , স্বর্গদূতদের শাসন অগ্রাহ্য করছে এবং সেই গৌরবের পাত্রদের বিরুদ্ধে অপমানের কথা বলছে ।
65001009	প্রধান স্বর্গদূত মীখায়েল যখন মোশির দেহ নিয়ে শয়তানের সংগে তর্ক করছিলেন তখন তিনি তার বিরুদ্ধে কোন অপমানের কথা বলে তাকে দোষী করতে সাহস করেন নি । তিনি বরং বলেছিলেন , “ প্রভু যেন তোমাকে বাধা দেন । ”
65001010	কিন্তু এই ভণ্ড শিক্ষকেরা যা বোঝে না সেই সম্বন্ধে খারাপ কথা বলে এবং বুদ্ধিহীন পশুদের মত নিজে থেকেই যা বোঝে তাতেই ধ্বংস হয় ।
65001011	ধিক্‌সেই লোকদের ! তারা কয়িনের পথে গেছে , লাভের জন্য বিলিয়মের ভুলের হাতে নিজেদের ছেড়ে দিয়েছে আর কোরহের মত বিদ্রোহ করে ধ্বংস হয়ে গেছে ।
65001012	এই লোকেরা যখন দুঃসাহস নিয়ে তোমাদের প্রীতি-ভোজে যোগ দেয় তখন তোমাদের সেই ভোজের মধ্যে তারা ময়লার মত হয় । এরা কেবল নিজেদের বিষয়েই চিন্তা করে । এরা বাতাসে বয়ে নিয়ে যাওয়া জলহীন মেঘের মত । ফল পাড়বার সময়ে ফলহীন বলে শিকড় সুদ্ধ উপ্‌ড়ে ফেলা গাছের মত এরা দু ’ দিক থেকেই মৃত ।
65001013	এরা ঝড়ের মধ্যে সমুদ্রের ঢেউয়ের মত ; সমুদ্রের ফেনার মতই এদের লজ্জার কাজগুলো ভেসে ওঠে । এরা ঘুরে বেড়ানো তারার মতই ; চিরকালের জন্য ভীষণ অন্ধকার এদের জন্য জমা করে রাখা হয়েছে ।
65001014	আদমের বংশের সপ্তম পুরুষ হনোক এই লোকদের বিষয়ে আগেই বলেছিলেন , “ দেখ , প্রভু তাঁর হাজার হাজার পবিত্র দূতদের নিয়ে সকলের বিচার করতে আসছেন , আর ভক্তিহীন লোকেরা ভক্তিহীন ভাবে যে সব খারাপ কাজ করেছে এবং সেই ভক্তিহীন পাপীরা প্রভুর বিরুদ্ধে যে সব শক্ত কথা বলেছে তার জন্য তিনি তাদের দোষী করতে আসছেন । ”
65001015	
65001016	এই সব লোকেরা সব সময় অসন্তুষ্টির ভাব দেখায় , নিজেদের ভাগ্যের দোষ দেয় এবং অন্তরের মন্দ কামনা-বাসনা অনুসারে চলাফেরা করে । তারা নিজেদের নিয়ে গর্ব করে এবং লাভের জন্য লোকদের খোশামোদ করে ।
65001017	কিন্তু প্রিয় বন্ধুরা , যে সব কথা আমাদের প্রভু যীশু খ্রীষ্টের প্রেরিতেরা আগে বলেছিলেন তা তোমরা মনে করে দেখ ।
65001018	তাঁরা তোমাদের এই কথা বলতেন , “ ঠাট্টা-বিদ্রূপ করাই যাদের স্বভাব তারা শেষ সময়ে আসবে এবং তাদের ভক্তিহীন কামনা-বাসনা অনুসারে চলবে । ”
65001019	এই লোকেরা দলাদলির সৃষ্টি করে এবং তারা নিজেদের ইচ্ছামত চলে । তাদের অন্তরে পবিত্র আত্মা নেই ।
65001020	কিন্তু প্রিয় বন্ধুরা , তোমরা তোমাদের পরম পবিত্র বিশ্বাসের উপর ভিত্তি করে নিজেদের গড়ে তোল এবং পবিত্র আত্মার দ্বারা পরিচালিত হয়ে প্রার্থনা কর ।
65001021	আমাদের প্রভু যীশু খ্রীষ্টের দয়া যেন তোমাদের অনন্ত জীবনে নিয়ে যায় তারই অপেক্ষায় তোমরা ঈশ্বরের ভালবাসার মধ্যে থাক ।
65001022	তোমাদের মধ্যে যাদের বিশ্বাস স্থির নয় তাদের দয়া কর ।
65001023	আগুন থেকে তুলে এনে অন্যদের রক্ষা কর । পাপ-স্বভাবের দ্বারা যাদের জীবন নোংরা হয়েছে তাদের অশুচি কাপড় পর্যন্ত ঘৃণা কর এবং নিজেদের সাবধানে রেখে তাদের দয়া কর ।
65001024	একমাত্র ঈশ্বর যিনি আমাদের উদ্ধারকর্তা তিনি তোমাদের উছোট খাওয়ার হাত থেকে রক্ষা করে নিখুঁত অবস্থায় নিজের মহিমার সামনে আনন্দের সংগে উপস্থিত করতে পারেন । সমস্ত যুগের আগে থেকে যেমন ছিল তেমনি এখনও এবং চিরকাল আমাদের প্রভু যীশু খ্রীষ্টের মধ্য দিয়ে ঈশ্বরের গৌরব , মহিমা , শক্তি এবং ক্ষমতা থাকুক । আমেন ।
65001025	
66001001	এই বইয়ের মধ্যে যা লেখা হয়েছে তা যীশু খ্রীষ্টই প্রকাশ করেছেন । এই সব বিষয় ঈশ্বর খ্রীষ্টের কাছে প্রকাশ করেছিলেন , যেন যে সব ঘটনা কিছুকালের মধ্যেই অবশ্যই ঘটতে যাচ্ছে তা তিনি তাঁর দাসদের জানান । খ্রীষ্ট তাঁর দূত পাঠিয়ে তাঁর দাস যোহনকে এই সব বিষয় জানিয়েছিলেন ।
66001002	ঈশ্বরের বাক্য ও যীশু খ্রীষ্টের সাক্ষ্য সম্বন্ধে যোহন যা দেখেছিলেন , সেই সব বিষয়েই তিনি এখানে সাক্ষ্য দিয়েছেন ।
66001003	ঈশ্বরের বাক্য যা এখানে লেখা হয়েছে , যে তা পড়ে সে ধন্য এবং যারা তা শোনে ও পালন করে তারাও ধন্য , কারণ সময় কাছে এসে গেছে ।
66001004	আমি যোহন এশিয়া প্রদেশের সাতটা মণ্ডলীর কাছে লিখছি । যিনি আছেন , যিনি ছিলেন ও যিনি আসছেন তিনি আর তাঁর সিংহাসনের সামনে যে সাতটি আত্মা থাকেন তাঁরা এবং যীশু খ্রীষ্ট তোমাদের দয়া করুন ও শান্তি দান করুন । যীশুই বিশ্বস্ত সাক্ষী এবং মৃত্যু থেকে তিনিই প্রথমে জীবিত হয়ে উঠেছিলেন , আর তিনিই পৃথিবীর রাজাদের শাসনকর্তা । তিনি আমাদের ভালবাসেন এবং নিজের রক্ত দিয়ে পাপ থেকে আমাদের মুক্ত করেছেন ।
66001005	
66001006	তিনি আমাদের নিয়ে একটা রাজ্য গড়ে তুলেছেন এবং তাঁর পিতা ও ঈশ্বরের সেবার জন্য পুরোহিত করেছেন । চিরকাল ধরে যীশু খ্রীষ্টের গৌরব হোক এবং চিরকাল ধরে তাঁর শক্তি থাকুক । আমেন ।
66001007	দেখ , তিনি মেঘের সংগে আসছেন । প্রত্যেকটি চোখ তাঁকে দেখবে ; যারা তাঁকে বিঁধেছিল তারাও দেখবে এবং পৃথিবীর সমস্ত জাতি তাঁর জন্য জোরে জোরে কাঁদবে । তা-ই হোক , আমেন ।
66001008	প্রভু ঈশ্বর বলছেন , “ আমিই সেই আল্‌ফা এবং ওমিগা যিনি আছেন , যিনি ছিলেন ও যিনি আসছেন । আমিই সর্বশক্তিমান । ”
66001009	আমি তোমাদের ভাই যোহন ; যীশুর সংগে যুক্ত হয়ে আমি তোমাদের সংগে একই কষ্ট , একই রাজ্য এবং একই ধৈর্যের ভাগী হয়েছি । ঈশ্বরের বাক্য ও যীশুর সাক্ষ্য প্রচার করেছিলাম বলে আমাকে পাট্‌ম দ্বীপে নিয়ে রাখা হয়েছিল ।
66001010	প্রভুর দিন এক রবিবারে আমি বিশেষভাবে পবিত্র আত্মার বশে ছিলাম । এমন সময়ে আমার পিছনে তূরীর শব্দের মত একজনের জোর গলার আওয়াজ শুনলাম ।
66001011	তিনি আমাকে বললেন , “ যা দেখবে তা একটা বইয়ে লেখ , আর তা ইফিষ , স্মুর্ণা , পর্গাম , থুয়াতীরা , সার্দ্দি , ফিলাদিল্‌ফিয়া ও লায়দিকেয়া-এই সাতটা শহরের সাতটা মণ্ডলীর কাছে পাঠিয়ে দাও । ”
66001012	যিনি কথা বলছিলেন তাঁকে দেখবার জন্য আমি ঘুরে দাঁড়ালাম এবং সোনার সাতটা বাতিদান দেখলাম ।
66001013	সেই বাতিদানগুলোর মাঝখানে মনুষ্যপুত্রের মত কেউ একজন ছিলেন । তাঁর পরনে পা পর্যন্ত লম্বা পোশাক ছিল এবং তাঁর বুকে সোনার পটি বাঁধা ছিল ।
66001014	তাঁর মাথার চুল ভেড়ার লোমের ও বরফের মত সাদা ছিল এবং তাঁর চোখ আগুনের শিখার মত ছিল ।
66001015	তাঁর পা ছিল আগুনে পুড়িয়ে পরিষ্কার করা খুব চক্‌চকে পিতলের মত , আর তাঁর গলার স্বর ছিল জোরে বয়ে যাওয়া স্রোতের শব্দের মত ।
66001016	তিনি তাঁর ডান হাতে সাতটা তারা ধরে রেখেছিলেন এবং তাঁর মুখ থেকে একটা ধারালো ছোরা বের হয়ে আসছিল যার দু ’ দিকেই ধার ছিল । পূর্ণ তেজে জ্বলন্ত সূর্যের মতই তাঁর মুখের চেহারা ছিল ।
66001017	তাঁকে দেখে আমি মরার মত তাঁর পায়ের কাছে পড়ে গেলাম । তখন তিনি তাঁর ডান হাত আমার উপরে রেখে বললেন , “ ভয় কোরো না । আমিই প্রথম ও শেষ ,
66001018	আমিই চিরজীবন্ত । আমি মরেছিলাম , আর দেখ , এখন আমি যুগ যুগ ধরে চিরকাল জীবিত আছি । আমার কাছে মৃত্যু ও মৃতস্থানের চাবি আছে ।
66001019	এইজন্য তুমি যা দেখলে , যা এখন ঘটছে এবং এই সবের পরে যা ঘটবে সেই সব লিখে রাখ ।
66001020	যে সাতটা সোনার বাতিদান ও আমার ডান হাতে যে সাতটা তারা তুমি দেখলে তার গুপ্ত অর্থ এই-সেই সাতটা তারা হল সেই সাতটা মণ্ডলীর সাতজন দূত এবং সাতটা বাতিদান হল সেই সাতটা মণ্ডলী ।
66002001	“ ইফিষ শহরের মণ্ডলীর দূতের কাছে এই কথা লেখ-যিনি প্রথম ও শেষ , যিনি মরেছিলেন ও জীবিত হয়েছেন , তিনি এই কথা বলছেন :
66002002	আমি তোমার কাজ , পরিশ্রম ও ধৈর্যের কথা জানি । আমি জানি তুমি খারাপ লোকদের সহ্য করতে পার না , আর যারা সাহাবী না হয়েও নিজেদের সাহাবী বলে দাবি করে তাদের পরীক্ষা করে দেখেছ এবং তারা যে মিথ্যাবাদী তার প্রমাণও পেয়েছ ।
66002003	তোমার ধৈর্য আছে এবং তুমি আমার জন্য অনেক কষ্ট স্বীকার করেছ , ক্লান্ত হয়ে পড় নি ।
66002004	তবুও তোমার বিরুদ্ধে আমার এই কথা বলবার আছে যে , আমার প্রতি প্রথমে তোমার যে রকম মহব্বত ছিল তা তুমি হারিয়ে ফেলেছ ।
66002005	ভেবে দেখ , তুমি কত উঁচু থেকে কত নীচে নেমে গেছ । এই অবস্থা থেকে তুমি মন ফিরাও এবং প্রথমে যে সব কাজ করতে তাতে ফিরে যাও । যদি তুমি মন না ফিরাও তাহলে আমি তোমার কাছে এসে তোমার বাতিদানটা তার জায়গা থেকে সরিয়ে ফেলব ।
66002006	তবে এই একটা গুণ তোমার আছে যে , নীকলায়তীয়রা যা করে তা তুমি ঘৃণা কর , আর আমিও তা ঘৃণা করি ।
66002007	যার শুনবার কান আছে সে শুনুক , পাক-রূহ্‌ জামাতগুলোকে কি বলছেন । যে জয়ী হবে তাকে আমি আল্লাহ্‌র জান্নাতুল-ফেরদৌসের জীবন্তগাছের ফল খেতে দেব ।
66002008	ইজমির শহরের জামাতের ফেরেশতার কাছে এই কথা লেখ-যিনি প্রথম ও শেষ , যিনি মরেছিলেন ও জীবিত হয়েছেন , তিনি এই কথা বলছেন :
66002009	তোমার কষ্ট ও অভাবের কথা আমি জানি , কিন্তু তবুও তুমি ধনী । নিজেদের যিহূদী বললেও যারা যিহূদী নয় বরং শয়তানের দলের লোক , তারা তোমার বিরুদ্ধে যা বলে তা আমি জানি ।
66002010	তুমি যে সব কষ্ট ভোগ করতে যাচ্ছ তাতে মোটেই ভয় পেয়ো না । শোন , শয়তান তোমাদের মধ্যে কয়েকজনকে পরীক্ষা করবার জন্য জেলে দেবে , আর দশ দিন ধরে তোমরা কষ্ট ভোগ করবে । তুমি মৃত্যু পর্যন্ত বিশ্বস্ত থেকো , তাহলে জয়ের মালা হিসাবে আমি তোমাকে জীবন দেব ।
66002011	যার শুনবার কান আছে সে শুনুক , পাক-রূহ্‌ জামাতগুলোকে কি বলছেন । যে জয়ী হবে দ্বিতীয় মৃত্যু কোনমতেই তার ক্ষতি করবে না ।
66002012	“ পর্গাম শহরের মণ্ডলীর দূতের কাছে এই কথা লেখ -
66002013	তুমি কোথায় বাস করছ তা আমি জানি ; সেখানে শয়তানের সিংহাসন আছে । তবুও তুমি আমার প্রতি বিশ্বস্ত আছ এবং আমার উপর তোমার ঈমানকে অস্বীকার কর নি । এমন কি , যেখানে শয়তান বাস করে সেখানে যখন আমার বিশ্বস্ত সাক্ষী আনি-পাস্‌ তোমাদের সামনে খুন হয়েছিল তখনও তুমি তোমার ঈমানকে অস্বীকার কর নি ।
66002014	কিন্তু তবুও তোমার বিরুদ্ধে আমার কিছু বলবার আছে । তোমার ওখানে এমন লোকেরা আছে যারা বালামের শিক্ষা অনুসারে চলে । বালাক বাদশাহ্‌কে বালাম শিক্ষা দিয়েছিল যেন সে মূর্তির সামনে উৎসর্গ-করা খাবার খাওয়া ও জেনা করবার মধ্য দিয়ে বনি-ইসরাইলদের গুনাহের দিকে নিয়ে যায় ।
66002015	তা ছাড়া নীকলায়তীয়দের শিক্ষা অনুসারে যারা চলে এমন কয়েকজনও তোমার ওখানে আছে ।
66002016	কাজেই এই অবস্থা থেকে মন ফিরাও । যদি মন না ফিরাও তবে আমি শীঘ্রই তোমার কাছে আসব এবং আমার মুখের ছোরা দিয়ে তাদের বিরুদ্ধে যুদ্ধ করব ।
66002017	যার শুনবার কান আছে সে শুনুক , পাক-রূহ্‌ জামাতগুলোকে কি বলছেন । যে জয়ী হবে তাকে আমি লুকানো মান্না থেকে কিছু মান্না এবং একটা সাদা পাথর দেব । সেই পাথরের উপরে এমন একটা নতুন নাম লেখা থাকবে যা কেউ জানে না ; কেবল যে সেটা পাবে সে-ই তা জানবে ।
66002018	“ থুয়াতীরা শহরের মণ্ডলীর দূতের কাছে এই কথা লেখ -
66002019	আমি তোমার কাজ , তোমার মহব্বত , তোমার বিশ্বাস , তোমার সেবা এবং তোমার ধৈর্যের কথা জানি । আর তুমি প্রথমে যে সব কাজ করেছিলে তার চেয়ে এখন যে আরও বেশী কাজ করছ সেই কথাও আমি জানি ।
66002020	তবুও তোমার বিরুদ্ধে আমার এই কথা বলবার আছে যে , তুমি ঈষেবল নামে সেই স্ত্রীলোকের অন্যায় সহ্য করছ । এই ঈষেবল নিজেকে নবী বলে । তার শিক্ষার দ্বারা সে আমার গোলামদের ভুলায় যেন তারা জেনা করে এবং মূর্তির কাছে উৎসর্গ-করা খাবার খায় ।
66002021	জেনা থেকে মন ফিরাবার জন্য আমি তাকে সময় দিয়েছিলাম কিন্তু সে মন ফিরাতে রাজী হয় নি ।
66002022	সেইজন্য আমি তাকে বিছানায় ফেলে রাখব , আর যারা তার সংগে জেনা করে তারা যদি জেনা থেকে মন না ফিরায় তবে তাদের ভীষণ কষ্টের মধ্যে ফেলব ।
66002023	তার ছেলেমেয়েদেরও আমি মেরে ফেলব । তাতে সব জামাতগুলো জানতে পারবে যে , আমিই মানুষের দিল ও মন খুঁজে দেখি । আমি কাজ অনুসারে তোমাদের প্রত্যেককে ফল দেব ।
66002024	হে থুয়াতীরার বাকী লোকেরা , তোমরা যারা সেই শিক্ষামত চল না এবং যাকে শয়তানের সেই গভীর শিক্ষা বলা হয় তা জান না , তোমাদের আমি বলছি : তোমাদের উপর আমি অন্য কোন ভার দেব না ।
66002025	কেবল যা তোমাদের আছে , আমি না আসা পর্যন্ত তা শক্ত করে ধরে রাখ ।
66002026	পিতা যেমন আমাকে সব জাতির উপরে কর্তৃত্ব দিয়েছেন , তেমনি যে জয়ী হবে এবং আমি যা চাই তা শেষ পর্যন্ত করতে থাকবে তাকেও আমি সেই কর্তৃত্ব দেব । সে লোহার দণ্ড দিয়ে তাদের শাসন করবে এবং মাটির পাত্রের মত তাদের চুরমার করে ফেলবে ।
66002027	
66002028	যে জয়ী হবে তাকে আমি ভোরের তারাও দেব ।
66002029	যার শুনবার কান আছে সে শুনুক , পাক-রূহ্‌ জামাতগুলোকে কি বলছেন ।
66003001	“ সার্দি শহরের মণ্ডলীর দূতের কাছে এই কথা লেখ -
66003002	তুমি জেগে ওঠো এবং বাদবাকী যা মরবার মত হয়েছে তা শক্তিশালী করে তোল , কারণ আমার আল্লাহ্‌র সামনে তোমার কোন কাজই আমি শেষ হতে দেখি নি ।
66003003	এইজন্য যা তুমি পেয়েছ এবং শুনেছ তা মনে কর ও পালন কর , আর এই অবস্থা থেকে মন ফিরাও । যদি তুমি জেগে না ওঠো তবে আমি চোরের মত আসব , আর আমি কোন্‌ সময় তোমার কাছে আসব তা তুমি জানতেও পারবে না ।
66003004	কিন্তু সার্দিতে তোমার এমন কয়েকজন লোক আছে যারা তাদের কাপড়-চোপড় , অর্থাৎ চালচলন নোংরা করে নি । তারা যোগ্য বান্দা বলেই সাদা পোশাক পরে আমার সংগে চলাফেরা করবে ।
66003005	যে জয়ী হবে সে এই রকম সাদা পোশাক পরবে । জীবন্তকিতাব থেকে তার নাম আমি কখনও মুছে ফেলব না , বরং আমার পিতা ও তাঁর ফেরেশতাদের সামনে আমি তাকে স্বীকার করে নেব ।
66003006	যার শুনবার কান আছে সে শুনুক , পাক-রূহ্‌ জামাতগুলোকে কি বলছেন ।
66003007	“ ফিলাদিল্‌ফিয়া শহরের মণ্ডলীর দূতের কাছে এই কথা লেখ -
66003008	তিনি এই কথা বলছেন : আমি তোমার কাজের কথা জানি । দেখ , আমি তোমার সামনে একটা খোলা দরজা রাখলাম যা বন্ধ করবার ক্ষমতা কারও নেই । আমি জানি তোমার শক্তি খুবই কম , কিন্তু তবুও তুমি আমার কালাম পালন করেছ এবং আমাকে অস্বীকার কর নি ।
66003009	যারা নিজেদের ইহুদী বলে অথচ ইহুদী নয় , শয়তানের দলের সেই মিথ্যাবাদী লোকদের আমি তোমার কাছে আনাব এবং তোমার পায়ে কদমবুসি করাব , আর তাদের জানিয়ে দেব যে , আমি তোমাকে মহব্বত করি ।
66003010	ধৈর্য ধরবার যে হুকুম আমি দিয়েছিলাম তা তুমি পালন করেছ ; সেইজন্য এই দুনিয়ার উপরে যে কষ্টের সময় আসছে সেই সময় থেকে আমি তোমাকে রক্ষা করব । যারা এই দুনিয়ার তাদের পরীক্ষা করবার জন্য এই কষ্টের সময় আসবে ।
66003011	আমি শীঘ্রই আসছি । তোমার যা আছে তা শক্ত করে ধরে রাখ , যেন কেউ তোমার জয়ের পুরস্কার কেড়ে না নেয় ।
66003012	যে জয়ী হবে তাকে আমি আমার আল্লাহ্‌র ঘরের একটা থাম করব ; সে আর কখনও বাইরে যাবে না । আমি তার উপরে আমার আল্লাহ্‌র নাম এবং আমার আল্লাহ্‌র শহরের নাম লিখব । নতুন জেরুজালেমই সেই শহর । বেহেশতের মধ্য থেকে আমার আল্লাহ্‌র কাছ থেকে এই শহর নেমে আসবে । যে জয়ী হবে আমি তার উপর আমার নতুন নামও লিখব ।
66003013	যার শুনবার কান আছে সে শুনুক , পাক-রূহ্‌ জামাতগুলোকে কি বলছেন ।
66003014	“ লায়দিকেয়া শহরের মণ্ডলীর দূতের কাছে এই কথা লেখ -
66003015	তুমি ঠাণ্ডাও না , গরমও না । তুমি হয় ঠাণ্ডা না হয় গরম হলে ভাল হত ।
66003016	কিন্তু তুমি না ঠাণ্ডা না গরম , সেইজন্য আমি তোমাকে আমার মুখ থেকে থুথুর মত করে ফেলে দেব ।
66003017	তুমি বলছ , ‘ আমি ধনী ; আমি বড় লোক হয়েছি , তাই আমার কোন কিছুর অভাব নেই । ’ খুব ভাল , কিন্তু তুমি তো জান না যে , তুমি দুঃখী , দয়ার পাত্র , গরীব , অন্ধ ও উলংগ ।
66003018	তাই আমি তোমাকে এই উপদেশ দিচ্ছি - তুমি আমার কাছ থেকে আগুনে পুড়িয়ে খাঁটি করা সোনা কিনে নাও যেন তুমি ধনী হতে পার । আমার কাছ থেকে সাদা পোশাক কিনে পর যেন তোমার উলংগতার লজ্জা দেখা না যায় । আমার কাছ থেকে চোখে দেবার মলম কিনে নাও যেন তুমি দেখতে পাও ।
66003019	আমি যাদের মহব্বত করি তাদেরই দোষ দেখিয়ে দিই ও শাসন করি । সেইজন্য এই অবস্থা থেকে মন ফিরাতে আগ্রহী হও ।
66003020	দেখ , আমি দরজার কাছে দাঁড়িয়ে আঘাত করছি । কেউ যদি আমার গলার আওয়াজ শুনে দরজা খুলে দেয় তবে আমি ভিতরে তার কাছে যাব এবং তার সংগে খাওয়া-দাওয়া করব , আর সে-ও আমার সংগে খাওয়া-দাওয়া করবে ।
66003021	“ আমি জয়ী হয়ে যেমন আমার পিতার সংগে তাঁর সিংহাসনে বসেছি , ঠিক তেমনি যে জয়ী হবে তাকে আমি আমার সংগে আমার সিংহাসনে বসবার অধিকার দেব ।
66003022	যার শুনবার কান আছে সে শুনুক , পবিত্র আত্মা মণ্ডলীগুলোকে কি বলছেন । ”
66004001	এর পরে আমি স্বর্গের একটা দরজা খোলা দেখতে পেলাম । তূরীর শব্দের মত যাঁর গলার আওয়াজ আগে আমি শুনেছিলাম তিনি আমাকে বললেন , “ তুমি এখানে উঠে এস । এই সবের পরে যা কিছু অবশ্যই ঘটতে যাচ্ছে তা আমি তোমাকে দেখাব । ”
66004002	আর তখনই আমি পবিত্র আত্মার বশে স্বর্গে একটা সিংহাসন দেখতে পেলাম । আমি দেখলাম , সেই সিংহাসনে একজন বসে আছেন ।
66004003	তাঁর চেহারা ঠিক হীরা ও সার্দীয় মণির মত । সিংহাসনটার চারদিকে একটা মেঘধনুক ছিল ; সেটা দেখতে ঠিক একটা পান্নার মত ।
66004004	সেই সিংহাসনের চারদিকে আরও চব্বিশটা সিংহাসন ছিল , আর সেই সিংহাসনগুলোতে চব্বিশজন নেতা বসে ছিলেন । তাঁদের পোশাক ছিল সাদা এবং তাঁদের মাথায় সোনার মুকুট ছিল ।
66004005	সেই সিংহাসনটা থেকে বিদ্যুৎ , ভয়ংকর শব্দ ও বাজের শব্দ বের হচ্ছিল । সিংহাসনের সামনে সাতটা বাতি জ্বলছিল । সেই বাতিগুলো ঈশ্বরের সাতটি আত্মা ।
66004006	সেই সিংহাসনের সামনে যেন স্ফটিকের মত পরিষ্কার একটা কাচের সমুদ্র ছিল । সেই সিংহাসনগুলোর মাঝখানের সিংহাসনটার চারপাশে চারজন জীবন্ত প্রাণী ছিলেন । তাঁদের সামনের ও পিছনের দিক চোখে ভরা ছিল ।
66004007	প্রথম জীবন্ত প্রাণীটির চেহারা সিংহের মত , দ্বিতীয়টির বাছুরের মত , তৃতীয়টির মানুষের মত এবং চতুর্থটির উড়ন্ত ঈগল পাখীর মত ।
66004008	এই চারজন জীবন্ত প্রাণীর প্রত্যেকের ছয়টা করে ডানা ছিল এবং সব জায়গা চোখে ভরা ছিল । সেই প্রাণীরা দিনরাত এই কথাই বলছিলেন , “ সর্বশক্তিমান প্রভু ঈশ্বর , যিনি ছিলেন , যিনি আছেন ও যিনি আসছেন , তিনি পবিত্র , পবিত্র , পবিত্র । ”
66004009	চিরজীবন্ত প্রভু ঈশ্বর , যিনি সিংহাসনে বসে আছেন , এই জীবন্ত প্রাণীরা যখনই তাঁকে গৌরব , সম্মান ও ধন্যবাদ জানান ,
66004010	তখন সেই চব্বিশজন নেতা সিংহাসনের অধিকারী , অর্থাৎ যিনি চিরকাল ধরে জীবিত আছেন তাঁকে উবুড় হয়ে প্রণাম করেন । এই নেতারা তখন সেই সিংহাসনের সামনে তাঁদের মুকুট খুলে রেখে বলেন ,
66004011	“ আমাদের প্রভু ও ঈশ্বর , তুমি গৌরব , সম্মান ও ক্ষমতা পাবার যোগ্য , কারণ তুমিই সব কিছু সৃষ্টি করেছ ; আর তোমারই ইচ্ছাতে সেই সব সৃষ্ট হয়েছে এবং টিকে আছে । ”
66005001	যিনি সেই সিংহাসনের উপর বসে ছিলেন তাঁর ডান হাতে আমি একটা বই দেখলাম । বইটার ভিতরে ও বাইরে লেখা ছিল এবং সাতটা মোহর দিয়ে সীলমোহর করা ছিল ।
66005002	পরে আমি একজন শক্তিশালী স্বর্গদূতকে জোর গলায় এই কথা বলতে শুনলাম , “ কে এই সীলমোহরগুলো ভেংগে বইটা খুলবার যোগ্য ? ”
66005003	কিন্তু স্বর্গে বা পৃথিবীতে কিম্বা পৃথিবীর গভীরে কেউই সেই বইটা খুলতে পারল না , ভিতরে দেখতেও পারল না ।
66005004	তখন আমি খুব কাঁদতে লাগলাম , কারণ এমন কাউকে পাওয়া গেল না যে ঐ বইটা খুলবার বা দেখবার যোগ্য ।
66005005	পরে নেতাদের মধ্যে একজন আমাকে বললেন , “ কেঁদো না । যিহূদা বংশের সিংহ , যিনি দায়ূদের বংশধর , তিনি জয়ী হয়েছেন । তিনিই ঐ সাতটা সীলমোহর ভেংগে বইটা খুলতে পারেন । ”
66005006	চারজন জীবন্ত প্রাণী এবং নেতাদের মাঝখানে যে সিংহাসনটি ছিল তার উপর একটি মেষ-শিশুকে আমি দাঁড়িয়ে থাকতে দেখলাম । আমার মনে হচ্ছিল যেন সেই মেষ-শিশুকে মেরে ফেলা হয়েছিল । ঐ মেষ-শিশুর সাতটা শিং ও সাতটা চোখ ছিল । ঈশ্বরের যে সাতটি আত্মাকে জগতের সব জায়গায় পাঠানো হয় এই চোখগুলো ছিল সেই সাতটি আত্মা ।
66005007	পরে সেই মেষ-শিশু এসে যিনি সিংহাসনে বসে ছিলেন তাঁর ডান হাত থেকে বইটা নিলেন ।
66005008	বইটা নেবার পর সেই চারজন জীবন্ত প্রাণী ও চব্বিশজন নেতা মেষ-শিশুর সামনে উবুড় হলেন । তাঁদের প্রত্যেকের হাতে একটা করে বীণা ও একটা করে ধূপে পূর্ণ সোনার বাটি ছিল । সেই ধূপে পূর্ণ বাটিগুলো হল ঈশ্বরের লোকদের প্রার্থনা ।
66005009	তাঁরা এই নতুন গানটা গাইছিলেন : “ তুমিই ঐ বইটা নিয়ে তার সীলমোহরগুলো খুলবার যোগ্য , কারণ তোমাকে মেরে ফেলা হয়েছিল । তুমিই তোমার রক্ত দিয়ে প্রত্যেক বংশ , ভাষা , দেশ ও জাতির মধ্য থেকে ঈশ্বরের জন্য লোকদের কিনেছ ।
66005010	তুমি তাদের নিয়ে একটা রাজ্য গড়ে তুলেছ এবং আমাদের ঈশ্বরের সেবা করবার জন্য পুরোহিত করেছ । পৃথিবীতে তারাই রাজত্ব করবে । ”
66005011	পরে আমি চেয়ে দেখলাম ; আর আমি সেই সিংহাসন , জীবন্ত প্রাণী ও নেতাদের চারদিকে অনেক স্বর্গদূতের কণ্ঠস্বর শুনলাম । সেই স্বর্গদূতেরা ছিলেন সংখ্যায় হাজার হাজার , কোটি কোটি ।
66005012	তাঁরা জোরে জোরে এই কথা বলছিলেন : “ যে মেষ-শিশুকে মেরে ফেলা হয়েছিল , তিনিই ক্ষমতা , ধন , জ্ঞান , শক্তি , সম্মান , গৌরব ও প্রশংসা পাবার যোগ্য । ”
66005013	তারপর স্বর্গে , পৃথিবীতে , পৃথিবীর গভীরে ও সমুদ্রে যত প্রাণী আছে , এমন কি , সেগুলোর মধ্যে আর যা কিছু আছে সকলকে আমি এই কথা বলতে শুনলাম : “ সিংহাসনের উপরে যিনি বসে আছেন তাঁর এবং সেই মেষ-শিশুর প্রশংসা , সম্মান , গৌরব ও ক্ষমতা চিরকাল থাকুক । ”
66005014	সেই চারজন প্রাণী বললেন , “ আমিন । ” তারপর সেই নেতারা উবুড় হয়ে সেজদা করলেন ।
66006001	মেষ-শিশু যখন ঐ সাতটা সীলমোহরের প্রথমটা ভাংছিলেন তখন আমি চেয়ে দেখলাম ; আর আমি সেই চারজন জীবন্ত প্রাণীর মধ্যে একজনকে বাজ পড়বার মত আওয়াজে বলতে শুনলাম , “ এস । ” তখন আমি একটা সাদা ঘোড়া দেখতে পেলাম ।
66006002	যিনি তার উপরে বসে ছিলেন তাঁর হাতে একটা ধনুক ছিল । তাঁকে একটা মুকুট দেওয়া হল আর তিনি জয়ীর মত বের হয়ে জয় করতে করতে চললেন ।
66006003	মেষ-শিশু যখন দ্বিতীয় সীলমোহর ভাংলেন তখন আমি দ্বিতীয় জীবন্ত প্রাণীকে বলতে শুনলাম , “ এস । ”
66006004	তখন আগুনের মত লাল অন্য একটা ঘোড়া বের হয়ে আসল । যিনি সেই ঘোড়ার উপর বসে ছিলেন তাঁকে পৃথিবী থেকে শান্তি তুলে নেবার ক্ষমতা দেওয়া হল , যাতে লোকে একে অন্যকে মেরে ফেলে । তাঁকে একটা বড় তলোয়ারও দেওয়া হল ।
66006005	মেষ-শিশু যখন তৃতীয় সীলমোহর ভাংলেন তখন আমি তৃতীয় জীবন্ত প্রাণীকে বলতে শুনলাম , “ এস । ” তারপর আমি একটা কালো ঘোড়া দেখতে পেলাম । যিনি সেই ঘোড়াটার উপরে বসে ছিলেন তাঁর হাতে একটা দাঁড়িপাল্লা ছিল ।
66006006	আর আমি সেই চারজন জীবন্ত প্রাণীদের মাঝখানে কাউকে বলতে শুনলাম , “ একজন দিনমজুরের এক দিনের আয়ে মাত্র এক সের গম বা তিন সের যব পাওয়া যায় । তেল আর আংগুর-রস তুমি নষ্ট কোরো না । ”
66006007	মেষ-শিশু যখন চতুর্থ সীলমোহর ভাংলেন তখন আমি চতুর্থ জীবন্ত প্রাণীকে বলতে শুনলাম , “ এস । ”
66006008	তখন আমি একটা ফ্যাকাশে রংয়ের ঘোড়া দেখতে পেলাম । যিনি সেই ঘোড়ার উপরে বসে ছিলেন তাঁর নাম মৃত্যু ; আর মৃতস্থানটি ঠিক তাঁর পিছনে পিছনে চলছিল । পৃথিবীর চার ভাগের এক ভাগের উপরে তাঁদের ক্ষমতা দেওয়া হল , যেন তাঁরা ছোরা , দুর্ভিক্ষ , মৃত্যু ও পৃথিবীর বুনো জন্তু দিয়ে লোকদের মেরে ফেলেন ।
66006009	যখন তিনি পঞ্চম সীলমোহর ভাংলেন তখন আমি একটা বেদীর নীচে এমন সব লোকের আত্মা দেখতে পেলাম যাদের ঈশ্বরের বাক্যের জন্য এবং সাক্ষ্য দেবার জন্য মেরে ফেলা হয়েছিল ।
66006010	তারা জোরে চিৎকার করে বলল , “ হে পবিত্র ও সত্যময় প্রভু , যারা এই পৃথিবীর , তাদের বিচার করতে ও তাদের উপর আমাদের রক্তের শোধ নিতে তুমি আর কত দেরি করবে ? ”
66006011	তখন তাদের প্রত্যেককে একটা করে সাদা পোশাক দেওয়া হল আর বলা হল , তাদের সহদাস ও ভাইদের , যাদের তাদেরই মত করে মেরে ফেলা হবে তাদের সংখ্যা পূর্ণ না হওয়া পর্যন্ত তারা যেন আরও কিছুকাল অপেক্ষা করে ।
66006012	তারপর আমি দেখলাম , তিনি যখন ষষ্ঠ সীলমোহর ভাংলেন তখন ভীষণ ভূমিকম্প হল । সূর্য একেবারে কালো হয়ে গেল আর গোটা চাঁদটাই রক্তের মত লাল হয়ে উঠল ।
66006013	জোর বাতাস বইলে যেমন ডুমুর গাছ থেকে ডুমুর অসময়ে পড়ে যায় ঠিক তেমনি করে আকাশের তারাগুলো পৃথিবীর উপর খসে পড়ল ।
66006014	গুটিয়ে রাখা কাগজের মতই আকাশ গুটিয়ে গেল ; আর প্রত্যেকটা পাহাড় ও দ্বীপ নিজের নিজের জায়গা থেকে সরে গেল ।
66006015	পৃথিবীর সমস্ত রাজা ও প্রধান লোক , সেনাপতি , ধনী ও শক্তিশালী লোক এবং প্রত্যেক দাস ও স্বাধীন লোক পাহাড়ের গুহায় গুহায় এবং পাথরের আড়ালে আড়ালে নিজেদের লুকিয়ে ফেলল ।
66006016	তারা পাহাড় ও পাথরগুলোকে বলল , “ আমাদের উপরে পড় এবং যিনি সেই সিংহাসনে বসে আছেন তাঁর মুখের সামনে থেকে এবং মেষ-শিশুর ক্রোধ থেকে আমাদের লুকিয়ে রাখ ,
66006017	কারণ তাঁদের ক্রোধ প্রকাশের সেই মহান দিন এসে পড়েছে , আর কে তার সামনে দাঁড়িয়ে থাকতে পারে ? ”
66007001	এর পর আমি চারজন স্বর্গদূতকে পৃথিবীর চার কোণায় দাঁড়িয়ে থাকতে দেখলাম । তাঁরা পৃথিবীর চার কোণের বাতাস আট্‌কে রাখছিলেন , যেন পৃথিবী , সমুদ্র কিম্বা কোন গাছের উপরে বাতাস না বয় ।
66007002	পরে আমি আর একজন স্বর্গদূতকে পূর্ব দিক থেকে উঠে আসতে দেখলাম । তাঁর কাছে জীবন্ত ঈশ্বরের সীলমোহর ছিল । যে চারজন স্বর্গদূতকে পৃথিবী ও সমুদ্রের ক্ষতি করবার ক্ষমতা দেওয়া হয়েছিল সেই চারজন স্বর্গদূতকে তিনি খুব জোরে চিৎকার করে বললেন ,
66007003	“ আমাদের ঈশ্বরের দাসদের কপালে সীলমোহর না দেওয়া পর্যন্ত পৃথিবী , সমুদ্র বা গাছপালার ক্ষতি কোরো না । ”
66007004	তারপর আমি সেই সীলমোহর করা লোকদের সংখ্যা শুনলাম । ইস্রায়েলীয়দের সমস্ত বংশের মধ্য থেকে মোট একশো চুয়াল্লিশ হাজার লোককে সীলমোহর করা হয়েছিল :
66007005	যিহূদার বংশের মধ্য থেকে বারো হাজার । রূবেণের বংশের মধ্য থেকে বারো হাজার । গাদের বংশের মধ্য থেকে বারো হাজার ।
66007006	আশেরের বংশের মধ্য থেকে বারো হাজার । নপ্তালির বংশের মধ্য থেকে বারো হাজার । মনঃশির বংশের মধ্য থেকে বারো হাজার ।
66007007	শিমিয়োনের বংশের মধ্য থেকে বারো হাজার । লেবির বংশের মধ্য থেকে বারো হাজার । ইষাখরের বংশের মধ্য থেকে বারো হাজার ।
66007008	সবূলূনের বংশের মধ্য থেকে বারো হাজার । যোষেফের বংশের মধ্য থেকে বারো হাজার । বিন্যামীনের বংশের মধ্য থেকে বারো হাজার ।
66007009	এর পরে আমি প্রত্যেক জাতি , বংশ , দেশ ও ভাষার মধ্য থেকে এত লোকের ভিড় দেখলাম যে , তাদের সংখ্যা কেউ গুণতে পারল না । সাদা পোশাক পরে তারা সেই সিংহাসন ও মেষ-শিশুর সামনে খেজুর পাতা হাতে নিয়ে দাঁড়িয়ে ছিল ।
66007010	তারা জোরে চিৎকার করে বলছিল : “ যিনি সিংহাসনে বসে আছেন , আমাদের সেই ঈশ্বর এবং মেষ-শিশুর হাতেই পাপ থেকে উদ্ধার রয়েছে । ”
66007011	তারপর স্বর্গদূতেরা সকলেই সেই সিংহাসনের , নেতাদের ও চারজন জীবন্ত প্রাণীর চারপাশে দাঁড়ালেন । তাঁরা সিংহাসনের সামনে উবুড় হয়ে ঈশ্বরকে প্রণাম করে বললেন ,
66007012	“ আমেন । প্রশংসা , গৌরব , জ্ঞান , ধন্যবাদ , সম্মান , ক্ষমতা ও শক্তি চিরকাল ধরে আমাদের ঈশ্বরেরই হোক । আমেন । ”
66007013	তখন একজন নেতা আমাকে বললেন , “ সাদা পোশাক পরা এই সব লোক কারা ? আর কোথা থেকেই বা তারা এসেছে ? ”
66007014	আমি তাঁকে বললাম , “ দেখুন , তা আপনিই জানেন । ” তিনি আমাকে বললেন , “ সেই মহাকষ্টের মধ্য থেকে যারা এসেছে এরা তারাই । এরা এদের পোশাক মেষ-শিশুর রক্তে ধুয়ে সাদা করেছে ।
66007015	সেইজন্য এরা ঈশ্বরের সিংহাসনের সামনে আছে আর স্বর্গের উপাসনা-ঘরে এরা দিনরাত তাঁর সেবা করছে । যিনি সিংহাসনের উপরে বসে আছেন তিনিই এদের উপরে তাঁর তাম্বু খাটাবেন ।
66007016	এদের আর খিদে পাবে না , পিপাসাও পাবে না ; সূর্যের তেজ এদের গায়ে আর লাগবে না , ভীষণ গরমও লাগবে না ,
66007017	কারণ সেই মেষ-শিশু যিনি সিংহাসনের উপরে আছেন তিনিই এদের রাখাল হবেন । জীবন্ত জলের ফোয়ারার কাছে তিনি এদের নিয়ে যাবেন , আর ঈশ্বর এদের চোখের জল মুছে দেবেন । ”
66008001	তারপর মেষ-শিশু যখন সপ্তম সীলমোহর ভাংলেন তখন স্বর্গে প্রায় আধ ঘণ্টা ধরে কোন রকম শব্দ শোনা গেল না ।
66008002	যে সাতজন স্বর্গদূত ঈশ্বরের সামনে দাঁড়িয়ে থাকেন আমি তাঁদের দেখতে পেলাম । তাঁদের হাতে সাতটা তূরী দেওয়া হল ।
66008003	এর পর আর একজন স্বর্গদূত এসে বেদীর সামনে দাঁড়ালেন । তাঁর হাতে একটা সোনার ধূপদানী ছিল । তাঁকে প্রচুর পরিমাণে ধূপ দেওয়া হল যাতে তিনি সিংহাসনের সামনের সোনার বেদীর উপরে ঈশ্বরের সব লোকদের প্রার্থনার সংগে সেই ধূপ উৎসর্গ করেন ।
66008004	সেই স্বর্গদূতের হাত থেকে ধূপের ধূমা ঈশ্বরের লোকদের প্রার্থনার সংগে উপরে ঈশ্বরের সামনে উঠে গেল ।
66008005	তখন সেই স্বর্গদূত বেদী থেকে আগুন নিয়ে সেই ধূপদানীটা ভরলেন এবং পৃথিবীতে ফেলে দিলেন । তাতে বাজ পড়বার শব্দ ও অন্যান্য ভয়ংকর শব্দ হল , আর বিদ্যুৎ চম্‌কাল ও ভূমিকম্প হল ।
66008006	যে সাতজন স্বর্গদূতের হাতে সাতটা তূরী ছিল , এর পরে তাঁরা সেগুলো বাজাবার জন্য প্রস্তুত হলেন ।
66008007	প্রথম স্বর্গদূত তাঁর তূরী বাজালে পর রক্ত মিশানো শিল ও আগুন পৃথিবীতে ফেলা হল । তাতে তিন ভাগের এক ভাগ পৃথিবী , তিন ভাগের এক ভাগ গাছপালা এবং সমস্ত সবুজ ঘাস পুড়ে গেল ।
66008008	এর পর দ্বিতীয় স্বর্গদূত তাঁর তুরী বাজালেন । তখন বিরাট জ্বলন্ত পাহাড়ের মত একটা জিনিস সমুদ্রে ফেলা হল । তাতে সমুদ্রের তিন ভাগের এক ভাগ জল রক্ত হয়ে গেল ,
66008009	সমুদ্রের তিন ভাগের এক ভাগ জীবন্ত প্রাণী মরে গেল , আর তিন ভাগের এক ভাগ জাহাজ ধ্বংস হয়ে গেল ।
66008010	পরে তৃতীয় স্বর্গদূত তাঁর তুরী বাজালেন । তখন একটা বড় তারা বাতির মত জ্বলতে জ্বলতে আকাশ থেকে পড়ল ।
66008011	সেই তারার নাম ছিল সোমরাজ । তিন ভাগের এক ভাগ নদী এবং ফোয়ারার উপরে তারাটা পড়ল । তাতে তিন ভাগের এক ভাগ জল তেতো হয়ে গেল এবং সেই তেতো জলের জন্য অনেক লোক মারা গেল ।
66008012	এর পরে চতুর্থ স্বর্গদূত তাঁর তুরী বাজালেন । তাতে সূর্যের তিন ভাগের এক ভাগ , চাঁদের তিন ভাগের এক ভাগ এবং তারাগুলোর তিন ভাগের এক ভাগ অন্ধকার হয়ে গেল । দিনের তিন ভাগের এক ভাগে এবং রাতের তিন ভাগের এক ভাগে কোন আলো রইল না ।
66008013	পরে আমি একটা ঈগল পাখীকে আকাশে অনেক উঁচুতে উড়তে দেখলাম , আর সেই ঈগলটাকে জোরে বলতে শুনলাম , “ অন্য যে তিনজন স্বর্গদূত তূরী বাজাতে যাচ্ছেন , তাঁদের তূরীর শব্দ হলে যারা এই পৃথিবীর তাদের বিপদ , বিপদ , বিপদ হবে । ”
66009001	তারপর পঞ্চম স্বর্গদূত তূরী বাজালেন , আর আমি একটা তারা দেখতে পেলাম । তারাটা আকাশ থেকে পৃথিবীতে পড়েছিল । সেই তারাটাকে অতল গর্তের চাবি দেওয়া হল ।
66009002	তারাটা সেই অতল গর্তটা খুলল ; তখন বিরাট চুলা থেকে যেমন ধূমা বের হয় , ঠিক সেইভাবে সেই গর্তটা থেকে ধূমা বের হতে লাগল । সেই গর্তের ধূূমায় সূর্য আর আকাশ অন্ধকার হয়ে গেল ,
66009003	আর সেই ধূমার মধ্য থেকে অনেক পংগপাল পৃথিবীতে বের হয়ে আসল । সেই পংগপালগুলোকে পৃথিবীর কাঁকড়া বিছার মত ক্ষমতা দেওয়া হল ।
66009004	তাদের বলা হল যেন তারা পৃথিবীর কোন ঘাস বা সবুজ কোন কিছু অথবা কোন গাছের ক্ষতি না করে ; কেবল যে লোকদের কপালে ঈশ্বরের সীলমোহর নেই তাদেরই ক্ষতি করে ।
66009005	এই সব লোকদের মেরে ফেলবার কোন ক্ষমতা তাদের দেওয়া হল না বটে , তবে পাঁচ মাস পর্যন্ত যন্ত্রণা দেবার ক্ষমতা তাদের দেওয়া হল । কাঁকড়া বিছা যখন কোন মানুষকে হুল ফুটায় তখন যেমন যন্ত্রণা হয় এই পংগপালদের দেওয়া যন্ত্রণা ঠিক সেই রকমই ।
66009006	সেই সময় লোকে মৃত্যুর খোঁজ করবে কিন্তু কোনমতেই তা পাবে না ; তারা মরতে চাইবে কিন্তু মৃত্যু তাদের কাছ থেকে পালিয়ে যাবে ।
66009007	সেই পংগপালগুলো দেখতে যুদ্ধের জন্য প্রস্তুত করা ঘোড়ার মত । তাদের মাথায় সোনার মুকুটের মত এক রকম জিনিস ছিল , আর তাদের মুখের চেহারা ছিল মানুষের মত ।
66009008	তাদের চুল মেয়েদের চুলের মত আর তাদের দাঁত সিংহের দাঁতের মত ।
66009009	তাদের বুকে লোহার বুক রক্ষার পোশাকের মত পোশাক ছিল । অনেকগুলো ঘোড়া একসংগে যুদ্ধের রথ টেনে নিয়ে ছুটে গেলে যেমন শব্দ হয় , তাদের ডানার শব্দ ঠিক সেই রকমই ছিল ।
66009010	তাদের লেজ ও হুল কাঁকড়া বিছার লেজ ও হুলের মত ছিল । পাঁচ মাস পর্যন্ত লোকদের ক্ষতি করবার শক্তি তাদের লেজে ছিল ।
66009011	অতল গর্তের দূতই ছিল এই পংগপালদের রাজা । ইব্রীয় ভাষায় সেই দূতের নাম ছিল আবদ্দোন আর গ্রীক ভাষায় আপল্লুয়োন , অর্থাৎ ধ্বংসকারী ।
66009012	প্রথম বিপদ শেষ হল । দেখ , এর পরে আরও দু ’ টা বিপদ আসছে ।
66009013	তারপর ষষ্ঠ স্বর্গদূত তাঁর তূরী বাজালেন । ঈশ্বরের সামনে যে সোনার বেদী আছে সেই বেদীর চারটা শিংয়ের কাছ থেকে আমি একজনকে কথা বলতে শুনলাম । যাঁর কাছে তূরী ছিল সেই ষষ্ঠ স্বর্গদূতকে তিনি বললেন ,
66009014	“ যে চারজন দূত মহানদী ইউফ্রেটিসের মধ্যে বাঁধা রয়েছে তাদের ছেড়ে দাও । ”
66009015	তখন সেই চারজন দূতকে ছেড়ে দেওয়া হল । এই বছরের এই মাস , এই দিন ও এই ঘণ্টার জন্য সেই দূতদের প্রস্তুত রাখা হয়েছিল যেন তারা তিন ভাগের এক ভাগ মানুষকে মেরে ফেলে ।
66009016	পরে আমি শুনতে পেলাম , ঘোড়ায় চড়া সৈন্যের সংখ্যা ছিল বিশ কোটি ।
66009017	দর্শনে যে ঘোড়াগুলো এবং সেগুলোর উপর যাদের আমি দেখলাম তাদের চেহারা এই রকম ছিল-তাদের বুক রক্ষার পোশাক ছিল আগুনের মত লাল , নীল ও গন্ধকের মত হলুদ রংয়ের । ঘোড়াগুলোর মাথা ছিল সিংহের মাথার মত আর সেগুলোর মুখ থেকে আগুন , ধূমা আর গন্ধক বের হচ্ছিল ।
66009018	আগুন , ধূমা ও গন্ধক-এই তিনটি আঘাতের দ্বারা তিন ভাগের এক ভাগ মানুষকে মেরে ফেলা হল ।
66009019	সেই ঘোড়াগুলোর মুখ ও লেজের মধ্যেই তাদের শক্তি ছিল , কারণ তাদের লেজগুলো ছিল সাপের মত । সেই লেজগুলোর মাথা দিয়ে তারা মানুষের ক্ষতি করছিল ।
66009020	কিন্তু এই সব আঘাতের পরেও যে সব মানুষ বেঁচে রইল তারা নিজেদের হাতে তৈরী প্রতিমাগুলো থেকে মন ফিরাল না । তারা মন্দ আত্মাদের এবং যারা দেখতে , শুনতে বা হাঁটতে পারে না এমন সব সোনা , রূপা , পিতল , পাথর ও কাঠ দিয়ে তৈরী প্রতিমার পূজা করতেই থাকল ।
66009021	এছাড়া খুন , যাদুবিদ্যা , ব্যভিচার ও চুরি-এই সমস্ত থেকেও তারা মন ফিরাল না ।
66010001	তার পরে আমি আর একজন শক্তিশালী স্বর্গদূতকে স্বর্গ থেকে নেমে আসতে দেখলাম । তাঁর পোশাক ছিল মেঘ , আর তাঁর মাথার উপরে ছিল মেঘধনুক । তাঁর মুখ সূর্যের মত আর তাঁর পা ছিল আগুনের থামের মত ।
66010002	তাঁর হাতে একটা খোলা ছোট বই ছিল । তিনি তাঁর ডান পা সমুদ্রের উপরে আর বাঁ পা ভূমির উপরে রেখে সিংহের গর্জনের মত জোরে চিৎকার করলেন । তাঁর চিৎকারের সংগে সংগে সাতটা বাজ পড়বার শব্দ হল ।
66010003	
66010004	যখন সাতটা বাজ পড়বার শব্দ হল তখন আমি লিখবার জন্য প্রস্তুত হলাম । কিন্তু স্বর্গ থেকে আমাকে এই কথা বলা হল , “ সাতটা বাজ যে কথা বলল তা গোপন রাখ , লিখো না । ”
66010005	যে স্বর্গদূতকে আমি সমুদ্র ও ভূমির উপরে দাঁড়িয়ে থাকতে দেখেছিলাম তিনি তাঁর ডান হাত স্বর্গের দিকে তুললেন ।
66010006	যিনি চিরকাল ধরে জীবিত আছেন এবং আকাশ , পৃথিবী , সমুদ্র ও সেগুলোর মধ্যে যা কিছু আছে তা সৃষ্টি করেছেন , তাঁর নামে শপথ করে সেই স্বর্গদূত বললেন , “ আর দেরি হবে না ।
66010007	কিন্তু সপ্তম স্বর্গদূত তাঁর তূরী বাজাবার দিনে ঈশ্বরের গুপ্ত উদ্দেশ্য পরিপূর্ণ হবে । ঈশ্বর তাঁর নিজের দাসদের কাছে , অর্থাৎ নবীদের কাছে যা জানিয়েছিলেন ঠিক সেই মতই এটা হবে । ”
66010008	যাঁকে আমি স্বর্গ থেকে কথা বলতে শুনেছিলাম তিনি আবার আমাকে বললেন , “ যে স্বর্গদূত সমুদ্র ও ভূমির উপরে দাঁড়িয়ে আছেন তাঁর কাছে গিয়ে তাঁর হাত থেকে খোলা বইটা নাও । ”
66010009	তখন আমি সেই স্বর্গদূতের কাছে গিয়ে সেই বইটা আমাকে দিতে বললাম । তিনি আমাকে বললেন , “ এটা নিয়ে খেয়ে ফেল । তোমার পেটকে এটা তেতো করে তুলবে , কিন্তু মুখে মধুর মত মিষ্টি লাগবে । ”
66010010	তখন স্বর্গদূতের হাত থেকে আমি সেই ছোট বইটা নিয়ে খেয়ে ফেললাম । আমার মুখে তা মধুর মত মিষ্টি লাগল , কিন্তু খেয়ে ফেললে পর আমার পেট তেতো হয়ে গেল ।
66010011	তারপর আমাকে এই কথা বলা হল , “ তোমাকে আবার অনেক দেশ , জাতি , ভাষা ও রাজার বিষয়ে ভবিষ্যতের কথা বলতে হবে । ”
66011001	তারপর মাপকাঠির মত একটা নলের লাঠি আমাকে দেওয়া হল এবং বলা হল , “ উপাসনা-ঘর ও বেদী মাপ এবং যারা সেখানে ঈশ্বরের উপাসনা করে তাদের সংখ্যা গোণ ।
66011002	কিন্তু উপাসনা-ঘরের বাইরে যে উঠান আছে ওটা বাদ দিয়ো , মেপো না , কারণ ওটা অযিহূদীদের দেওয়া হয়েছে । তারা বিয়াল্লিশ মাস ধরে পবিত্র শহরটা পায়ে মাড়াবে ।
66011003	কিন্তু আমি আমার দু ’ জন সাক্ষীকে এমন ক্ষমতা দেব যার ফলে তারা চট পরে এক হাজার দু ’ শো ষাট দিন ধরে নবী হিসাবে কথা বলবে । ”
66011004	সেই দু ’ জন সাক্ষী হলেন দু ’ টি জলপাই গাছ ও দু ’ টি বাতিদান , যাঁরা পৃথিবীর প্রভুর সামনে দাঁড়িয়ে আছেন ।
66011005	কেউ যদি তাঁদের ক্ষতি করতে চায় তবে তাঁদের মুখ থেকে আগুন বের হয়ে সেই শত্রুদের পুড়িয়ে ফেলবে । যে কেউ তাঁদের ক্ষতি করতে চাইবে তাকে এইভাবে মরতে হবে ।
66011006	এই লোকেরা যতদিন নবী হিসাবে কথা বলবেন ততদিন যেন বৃষ্টি না হয় সেইজন্য আকাশ বন্ধ করে দেবার ক্ষমতা তাঁদের থাকবে । জলকে রক্ত করবার এবং যতবার ইচ্ছা ততবার যে কোন আঘাত দিয়ে পৃথিবীর ক্ষতি করবার ক্ষমতাও তাঁদের থাকবে ।
66011007	তাঁদের সাক্ষ্য দেওয়া শেষ হলে পর সেই অতল গর্ত থেকে একটা জন্তু উঠে এসে তাঁদের সংগে যুদ্ধ করবে এবং তাঁদের পরাজিত করে মেরে ফেলবে ।
66011008	তাঁদের প্রভুকে যে শহরে ক্রুশে দেওয়া হয়েছিল সেই মহা শহরের রাস্তায় তাঁদের দেহ পড়ে থাকবে । সেই শহরের নাম আসলে সদোম ও মিসর নয় , তবুও একই রকম বলে সেই শহরকে সদোম ও মিসর বলা হয় ।
66011009	তখন সব দেশ , বংশ , ভাষা ও জাতির মধ্য থেকে লোকেরা সাড়ে তিন দিন ধরে ঐ মৃত দেহগুলো দেখবে ।
66011010	তারা তাঁদের দেহগুলো কবর দিতে দেবে না । তাঁরা মারা গেছেন বলে যারা এই পৃথিবীর তারা খুশী হবে এবং আনন্দ করবে । লোকেরা একে অন্যের কাছে উপহার পাঠাবে , কারণ যারা এই পৃথিবীর তারা এই দু ’ জন নবীর দরুন কষ্ট পেয়েছিল ।
66011011	কিন্তু এই সাড়ে তিন দিন পরে ঈশ্বরের দেওয়া প্রাণবায়ু তাঁদের মধ্যে ঢুকল । তাতে তাঁরা পায়ে ভর দিয়ে দাঁড়ালেন । তখন যারা তাঁদের দেখল তারা খুব ভয় পেল ।
66011012	পরে সেই দু ’ জন সাক্ষী স্বর্গ থেকে জোরে বলা এই কথা শুনলেন , “ এখানে উঠে এস । ” তখন তাঁরা তাঁদের শত্রুদের চোখের সামনেই একটা মেঘে করে স্বর্গে উঠে গেলেন ।
66011013	সেই সময় ভীষণ ভূমিকম্প হল এবং সেই শহরের দশ ভাগের এক ভাগ ভেংগে পড়ে গেল । সেই ভূমিকমেপ সাত হাজার লোক মারা গেল । তাতে বাকী সকলে ভয় পেয়ে স্বর্গের ঈশ্বরের গৌরব করতে লাগল ।
66011014	এইভাবে দ্বিতীয় বিপদ শেষ হল । দেখ , শীঘ্রই তৃতীয় বিপদ আসছে ।
66011015	পরে সপ্তম স্বর্গদূত তাঁর তূরী বাজালেন । তখন স্বর্গে জোরে জোরে বলা হল , “ জগতের রাজ্য এখন আমাদের প্রভু ও তাঁর মশীহের হয়েছে ।
66011016	তিনি চিরকাল ধরে রাজত্ব করবেন । ” যে চব্বিশজন নেতা ঈশ্বরের সামনে তাঁদের সিংহাসনের উপর বসে ছিলেন তাঁরা উবুড় হয়ে ঈশ্বরকে প্রণাম করে বললেন ,
66011017	“ সর্বশক্তিমান প্রভু ঈশ্বর , তুমি আছ এবং তুমি ছিলে । আমরা তোমাকে ধন্যবাদ দিই , কারণ তুমি তোমার মহা ক্ষমতা হাতে নিয়ে রাজত্ব করতে শুরু করেছ ।
66011018	সব জাতি রাগ করেছে , আর তোমার ক্রোধ প্রকাশের সময় হয়েছে । মৃতদের বিচার করবার সময় এসেছে , আর তোমার দাসদের , অর্থাৎ নবীদের ও তোমার লোকদের এবং ছোট-বড় সবাই যারা তোমাকে ভক্তি করে তাদের পুরস্কার দেবার সময় এসেছে । এছাড়া যারা পৃথিবীর ক্ষতি করছে , তাদের ধ্বংস করবার সময়ও এসেছে । ”
66011019	তারপর স্বর্গের উপাসনা-ঘরটি খোলা হল এবং সেখানে ঈশ্বরের ব্যবস্থা-সিন্দুকটি দেখা গেল । তখন বিদ্যুৎ চম্‌কাতে ও ভয়ংকর শব্দ হতে আর বাজ পড়তে এবং ভূমিকম্প ও ভীষণ শিলাবৃষ্টি হতে লাগল ।
66012001	পরে স্বর্গে একটা মহান চিহ্ন দেখা গেল-একজন স্ত্রীলোক , যার পরনে ছিল সূর্য আর পায়ের নীচে ছিল চাঁদ । বারোটা তারা দিয়ে গাঁথা একটা মুকুট তার মাথায় ছিল ।
66012002	সে গর্ভবতী ছিল এবং প্রসব-বেদনায় চিৎকার করছিল ।
66012003	তারপর স্বর্গে আর একটা চিহ্ন দেখা গেল-আগুনের মত লাল একটা বিরাট দানব । তার সাতটা মাথা ও দশটা শিং , আর মাথাগুলোতে সাতটা মুকুট ছিল ।
66012004	তার লেজ দিয়ে সে আকাশের তিন ভাগের এক ভাগ তারা টেনে এনে পৃথিবীতে ছুঁড়ে ফেলে দিল । যে স্ত্রীলোকটির সন্তান হতে যাচ্ছিল দানবটা তার সামনে দাঁড়িয়ে ছিল যেন সন্তানের জন্ম হলেই সে খেয়ে ফেলতে পারে ।
66012005	স্ত্রীলোকটির একটি ছেলে হল । সেই ছেলেই লোহার দণ্ড দিয়ে সমস্ত জাতিকে শাসন করবেন । সেই সন্তানকে ঈশ্বর ও তাঁর সিংহাসনের কাছে তুলে নেওয়া হল ,
66012006	আর সেই স্ত্রীলোকটি মরুভূমিতে পালিয়ে গেল । ঈশ্বর সেই মরুভূমিতে তার জন্য একটা জায়গা ঠিক করে রেখেছিলেন যেন এক হাজার দু ’ শো ষাট দিন সে সেখানে যত্ন পায় ।
66012007	তারপর স্বর্গে যুদ্ধ হল । মীখায়েল ও তাঁর অধীন দূতেরা সেই দানব ও তাঁর দূতদের সংগে যুদ্ধ করলেন ।
66012008	সেই দানব জয়ী হতে পারল না এবং স্বর্গে তাদের আর থাকতেও দেওয়া হল না ।
66012009	তখন সেই বিরাট দানবকে ও তাঁর সংগে তার দূতদের পৃথিবীতে ফেলে দেওয়া হল । এই দানব হল সেই পুরানো সাপ যাকে দিয়াবল বা শয়তান বলা হয় । সে পৃথিবীর সমস্ত লোককে ভুল পথে নিয়ে যায় ।
66012010	তারপর আমি স্বর্গ থেকে জোরে জোরে একজনকে বলতে শুনলাম , “ এখন উদ্ধার , শক্তি ও আমাদের ঈশ্বরের রাজ্য আর তাঁর মশীহের ক্ষমতা উপস্থিত হয়েছে , কারণ যে আমাদের ভাইদের দোষ দিত তাকে স্বর্গ থেকে ফেলে দেওয়া হয়েছে । আমাদের ঈশ্বরের সামনে সে দিনরাত তাদের দোষ দেখাত ।
66012011	মেষ-শিশুর রক্ত ও নিজেদের সাক্ষ্য দ্বারা তারা তাকে হারিয়ে দিয়েছে । তারা নিজেদের অতিরিক্ত ভালবাসে নি বলেই তাদের জীবন দিতে তারা রাজী ছিল ।
66012012	“ সেইজন্য হে স্বর্গ , আনন্দিত হও ; তোমরা যারা সেখানে বাস কর , আনন্দিত হও । কিন্তু পৃথিবী ও সমুদ্র , ধিক্‌তোমাদের ! কারণ শয়তান তোমাদের উপর নেমে এসেছে । শয়তান রাগে ফুলে উঠেছে , কারণ সে জানে তার সময় আর বেশী নেই । ”
66012013	সেই দানব যখন দেখল যে , তাকে পৃথিবীতে ফেলে দেওয়া হয়েছে তখন যে স্ত্রীলোকটির সন্তান হয়েছিল দানবটা তার পিছনে লাগল ।
66012014	তখন সেই স্ত্রীলোকটিকে একটা মস্ত বড় ঈগলের দু ’ টা ডানা দেওয়া হল যেন সে মরুভূমিতে তার জায়গায় উড়ে যেতে পারে । সেখানে সেই সাপের চোখের আড়ালে সাড়ে তিন বছর তার যত্ন নেওয়া হবে ।
66012015	তখন সেই সাপটা সেই স্ত্রীলোকটির পিছন থেকে তাকে স্রোতে ভাসিয়ে নিয়ে যাবার জন্য তার মুখ থেকে জল বের করে একটা নদীর সৃষ্টি করে ফেলল ,
66012016	কিন্তু পৃথিবী সেই স্ত্রীলোকটিকে সাহায্য করল । সেই দানব তার মুখ থেকে যে জল বের করল পৃথিবী তার মুখ খুলে তা খেয়ে ফেলল ।
66012017	তখন সেই দানব সেই স্ত্রীলোকটির উপর ভীষণ রেগে গেল ; আর সেই স্ত্রীলোকের বংশের বাকী লোক , অর্থাৎ যারা ঈশ্বরের আদেশ পালন করে ও যীশুর শিক্ষা ধরে রাখে তাদের বিরুদ্ধে সে যুদ্ধ করতে গেল এবং সমুদ্রের ধারে দাঁড়িয়ে রইল ।
66013001	 এর পরে আমি একটা জন্তুকে সমুদ্রের মধ্য থেকে উঠে আসতে দেখলাম । সেই জন্তুটার দশটা শিং আর সাতটা মাথা ছিল । সেই শিংগুলোর উপরে দশটা মুকুট ছিল আর মাথাগুলোর উপরে ঈশ্বরকে অপমান করবার জন্য বিভিন্ন নাম লেখা ছিল ।
66013002	সেই জন্তুটা দেখতে ছিল চিতাবাঘের মত , আর তার পাগুলো ছিল ভাল্লুকের পায়ের মত এবং মুখটা ছিল সিংহের মুখের মত । সেই দানবটা তার শক্তি , সিংহাসন ও মহা ক্ষমতা সেই জন্তুটাকে দিল ।
66013003	জন্তুটার একটা মাথায় এমন একটা আঘাত ছিল যার ফলে সে মরবার মত হয়েছিল , কিন্তু সেই আঘাতটা ভাল হয়ে গিয়েছিল । তাতে জগতের সব লোক আশ্চর্য হয়ে সেই জন্তুটার পিছনে পিছনে চলল ।
66013004	দানবটা সেই জন্তুটাকে ক্ষমতা দিয়েছিল বলে লোকেরা সেই দানবকে ঈশ্বরের সম্মান দিয়ে প্রণাম করল , আর জন্তুটাকেও সেই একইভাবে প্রণাম করে বলল , “ এই জন্তুর মত কে আছে ? আর কে-ই বা তার সংগে যুদ্ধ করতে পারে ? ”
66013005	গর্ব করবার ও ঈশ্বরকে অপমান করবার জন্য সেই জন্তুটাকে কথা বলবার শক্তি দেওয়া হল । সেই জন্তুটা যেন বিয়াল্লিশ মাস ধরে তার অধিকার খাটাতে পারে সেইজন্য তাকে অনুমতি দেওয়া হল ।
66013006	তখন সেই জন্তুটা ঈশ্বরের বিরুদ্ধে , তাঁর নামের ও তাঁর বাসস্থানের বিরুদ্ধে এবং স্বর্গে যাঁরা থাকেন তাঁদের বিরুদ্ধে খুব অপমানের কথা বলতে লাগল ।
66013007	ঈশ্বরের লোকদের বিরুদ্ধে যুদ্ধ করে তাদের জয় করে নেবার ক্ষমতা তাকে দেওয়া হল এবং প্রত্যেক বংশ , দেশ , ভাষা ও জাতির লোকদের উপরে তাকে অধিকার দেওয়া হল ।
66013008	যারা এই পৃথিবীর , অর্থাৎ যাদের নাম মেষ-শিশুর জীবন-বইয়ে লেখা নেই তারা সবাই সেই জন্তুটাকে ঈশ্বরের সম্মান দিয়ে প্রণাম করবে । এই মেষ-শিশুকে জগৎ সৃষ্টির আগেই মেরে ফেলবার জন্য ঠিক করা হয়েছিল ।
66013009	যার শুনবার কান আছে , সে পবিত্র শাস্ত্রের এই কথাগুলো শুনুক :
66013010	যার বন্দী হবার কথা আছে সে বন্দী হবে । যার ছোরার আঘাতে খুন হবার কথা আছে সে খুন হবে । এইজন্য ঈশ্বরের লোকদের ধৈর্য ও বিশ্বাসের দরকার ।
66013011	এর পরে আমি ভূমি থেকে আর একটা জন্তুকে উঠে আসতে দেখলাম । ভেড়ার মত তার দু ’ টা শিং ছিল , কিন্তু সেই দানবের মত সে কথা বলত ।
66013012	এই জন্তুটা প্রথম জন্তুটার হয়ে তার সমস্ত ক্ষমতা ব্যবহার করতে লাগল ; আর যারা এই পৃথিবীর তাদের দিয়ে সে সেই প্রথম জন্তু , অর্থাৎ যার ভীষণ আঘাত ভাল হয়ে গিয়েছিল তাকে ঈশ্বর বলে প্রণাম করাল ।
66013013	সে বড় বড় আশ্চর্য কাজ করতে লাগল , এমন কি , লোকদের চোখের সামনে আকাশ থেকে পৃথিবীতে আগুন নামিয়ে আনল ।
66013014	সেই প্রথম জন্তুর হয়ে যে সব আশ্চর্য কাজ করবার জন্য তাকে ক্ষমতা দেওয়া হয়েছিল সে সেগুলো করে লোকদের ভুল পথে নিয়ে যেতে লাগল । প্রথম যে জন্তুটা ছোরার আঘাত পেয়েও বেঁচে ছিল , দ্বিতীয় জন্তুটা লোকদের বলল যেন তারা তার একটা মূর্তি তৈরী করে ।
66013015	সেই মূর্তিকে প্রাণ দেবার শক্তিও তাকে দেওয়া হল , যাতে সেই মূর্তিটা কথা বলতে পারে এবং যারা সেই মূর্তিকে ঈশ্বরের সম্মান দিয়ে প্রণাম করবে না তাদের মেরে ফেলতে পারে ।
66013016	সে ছোট-বড় , ধনী-গরীব , স্বাধীন ও দাস , সকলকেই ডান হাতে বা কপালের উপর একটা চিহ্ন গ্রহণ করতে বাধ্য করল ।
66013017	ফলে সেই চিহ্ন ছাড়া কেউ কিছু কিনতে বা বিক্রি করতে পারল না । সেই চিহ্ন হল সেই জন্তুটার নাম বা তার নামের সংখ্যা ।
66013018	এই সব বুঝতে বুদ্ধির দরকার । যার বুদ্ধি আছে সে সেই জন্তুটার সংখ্যা গুণে দেখুক , কারণ ওটা একটা মানুষের নামের সংখ্যা । আর সেই সংখ্যা হল ছ ’ শো ছেষট্টি ।
66014001	তারপর আমি চেয়ে দেখলাম , সেই মেষ-শিশু সিয়োন পাহাড়ের উপরে দাঁড়িয়ে আছেন । তাঁর সংগে আছে একশো চুয়াল্লিশ হাজার লোক । তাদের কপালে মেষ-শিশু ও তাঁর পিতার নাম লেখা রয়েছে ।
66014002	তারপর আমি স্বর্গ থেকে জোরে বয়ে যাওয়া স্রোতের শব্দের মত ও জোরে বাজ পড়বার শব্দের মত একটা শব্দ শুনলাম । যে শব্দ আমি শুনলাম তা ছিল বীণা বাদকদের বীণার শব্দের মত ।
66014003	সেই সিংহাসন ও সেই চারজন জীবন্ত প্রাণী এবং সেই নেতাদের সামনে তারা একটা নতুন গান করছিল । কেউ সেই গান শিখতে পারল না ; কেবল সেই একশো চুয়াল্লিশ হাজার লোক , যাদের পৃথিবীর লোকদের মধ্য থেকে কিনে নেওয়া হয়েছিল তারাই শিখতে পারল ।
66014004	এরা সেই লোকেরা , যারা স্ত্রীলোকদের সংগে ব্যভিচার করে নিজেদের অশুচি করে নি । যেখানে মেষ-শিশু যান তারা তাঁর পিছনে পিছনে যায় । ঈশ্বর এবং মেষ-শিশুর কাছে প্রথম ফল হিসাবে উৎসর্গ করবার জন্য লোকদের মধ্য থেকে তাদের কিনে নেওয়া হয়েছিল ।
66014005	তারা কখনও মিথ্যা কথা বলে নি , আর তাদের মধ্যে কোন দোষ পাওয়া যায় নি ।
66014006	তারপর আমি আর একজন স্বর্গদূতকে আকাশে অনেক উঁচুতে উড়তে দেখলাম । পৃথিবীতে বাসকারী লোকদের কাছে , অর্থাৎ প্রত্যেক জাতি , বংশ , ভাষা ও দেশের লোকদের কাছে প্রচার করবার জন্য তাঁর কাছে চিরকালের সুখবর ছিল ।
66014007	তিনি জোরে জোরে এই কথা বলছিলেন , “ ঈশ্বরকে ভয় কর এবং তাঁর গৌরব কর , কারণ বিচার করবার সময় এসে গেছে । যিনি আকাশ , পৃথিবী , সমুদ্র ও ফোয়ারা সৃষ্টি করেছেন তাঁর উপাসনা কর । ”
66014008	পরে দ্বিতীয় আর একজন স্বর্গদূত তাঁর পিছনে পিছনে এসে বললেন , “ সেই নাম-করা বাবিল শহর ধ্বংস হয়ে গেছে । যে শহর তার ব্যভিচারের ভয়ংকর মদ সব জাতিকেই খাইয়েছে সেই শহরটা ধ্বংস হয়ে গেছে । ”
66014009	এর পরে তৃতীয় আর একজন স্বর্গদূত তাঁদের পিছনে পিছনে এসে জোরে বললেন , “ কেউ যদি সেই জন্তু এবং তাঁর মূর্তির পূজা করে এবং তাঁর চিহ্ন কপালে বা হাতে গ্রহণ করে ,
66014010	তবে তাকে ঈশ্বরের ক্রোধের মদ খেতে হবে । এই মদের সংগে জল না মিশিয়ে ঈশ্বরের ক্রোধের পেয়ালায় ঢেলে দেওয়া হয়েছে । পবিত্র স্বর্গদূতদের এবং মেষ-শিশুর সামনে আগুন ও গন্ধকের দ্বারা সেই লোককে যন্ত্রণা দেওয়া হবে ।
66014011	যে আগুন এই লোকদের যন্ত্রণা দেবে সেই আগুনের ধূমা চিরকাল ধরে উঠতে থাকবে । যে লোক সেই জন্তু ও তার মূর্তির পূজা করবে এবং তার নামের চিহ্ন গ্রহণ করবে সে দিনে বা রাতে কখনও বিশ্রাম পাবে না । ”
66014012	যারা ঈশ্বরের আদেশ পালন করে এবং যীশুর প্রতি বিশ্বস্ত থাকে ঈশ্বরের সেই লোকদের এই অবস্থার মধ্যে ধৈর্যের দরকার ।
66014013	তারপর আমি একজনকে স্বর্গ থেকে বলতে শুনলাম , “ এই কথা লেখ-এখন থেকে যারা প্রভুর সংগে যুক্ত হয়ে মারা যাবে তারা ধন্য । ” পবিত্র আত্মা এই কথা বলছেন , “ হ্যাঁ , তারা ধন্য । তাদের পরিশ্রম থেকে তারা বিশ্রাম পাবে , কারণ তাদের কাজের ফল তাদের সংগে থাকবে । ”
66014014	পরে আমি তাকিয়ে একটা সাদা মেঘ দেখলাম , আর সেই মেঘের উপরে মনুষ্যপুত্রের মত কেউ একজন বসে ছিলেন । তাঁর মাথায় জয়ের সোনার মুকুট ছিল আর হাতে ছিল ধারালো কাস্তে ।
66014015	তারপর আর একজন স্বর্গদূত উপাসনা-ঘর থেকে বের হয়ে আসলেন এবং যিনি সেই মেঘের উপরে বসে ছিলেন তাঁকে জোরে চিৎকার করে বললেন , “ আপনার কাস্তে লাগান , ফসল কাটুন , কারণ ফসল কাটবার সময় হয়েছে ; পৃথিবীর ফসল পুরোপুরি পেকে গেছে । ”
66014016	তখন যিনি সেই মেঘের উপরে বসে ছিলেন তিনি পৃথিবীতে তাঁর কাস্তে লাগালেন , আর পৃথিবীর ফসল কাটা হল ।
66014017	পরে স্বর্গের উপাসনা-ঘর থেকে আর একজন স্বর্গদূত বের হয়ে আসলেন । তাঁর কাছেও একটা ধারালো কাস্তে ছিল ।
66014018	তারপর বেদীর কাছ থেকে আর একজন স্বর্গদূত বের হয়ে আসলেন । আগুনের উপরে তাঁর ক্ষমতা ছিল । যে স্বর্গদূতের কাছে ধারালো কাস্তে ছিল তাঁকে এই স্বর্গদূত জোরে ডেকে বললেন , “ তোমার ধারালো কাস্তে লাগাও আর পৃথিবীর আংগুর গাছ থেকে আংগুরের থোকাগুলো কেটে জড়ো কর , কারণ আংগুর পেকে গেছে । ”
66014019	তখন সেই স্বর্গদূত পৃথিবীতে তাঁর কাস্তে লাগালেন এবং পৃথিবীর আংগুর গাছ থেকে সব আংগুর কেটে জড়ো করলেন । পরে সেগুলো আংগুর মাড়াই করবার গর্তের মধ্যে ফেলে দিলেন । এই আংগুর মাড়াই করবার গর্ত হল ঈশ্বরের ভয়ংকর ক্রোধ ।
66014020	শহরের বাইরে আংগুর মাড়াই করবার গর্তে সেই আংগুরগুলো মাড়াই করা হলে পর তা থেকে রক্ত বের হয়ে আসল ও ঘোড়াগুলোর লাগাম পর্যন্ত উঠল । তাতে প্রায় তিনশো কিলোমিটার পর্যন্ত সব জায়গা রক্তে ডুবে গেল ।
66015001	পরে আমি স্বর্গে আর একটা মহান ও আশ্চর্য চিহ্ন দেখলাম । দেখলাম , সাতজন স্বর্গদূত আর তাদের হাতে শেষ সাতটা আঘাত । এগুলোকে শেষ আঘাত বলা হচ্ছে , কারণ এগুলো দিয়ে ঈশ্বরের ক্রোধেরও শেষ হবে ।
66015002	তারপর আমি আগুন মেশানো কাচের একটা সমুদ্রের মত দেখলাম , আর যারা সেই জন্তু ও তার মূর্তি এবং তার নামের সংখ্যার উপরে জয়লাভ করেছে তাদেরও দেখলাম । ঈশ্বরের দেওয়া বীণা হাতে করে তারা সেই কাচের সমুদ্রের ধারে দাঁড়িয়ে ছিল ।
66015003	তারা ঈশ্বরের দাস মোশির এবং সেই মেষ-শিশুর এই গানটি গাইছিল : “ সর্বশক্তিমান প্রভু ঈশ্বর , কত মহান ও আশ্চর্য তোমার কাজ ! হে সমস্ত জাতির রাজা , কত ন্যায় ও সত্য তোমার পথ !
66015004	প্রভু , কে না তোমাকে ভয় করবে ? কে না তোমার নামের গৌরব করবে ? কেবল তুমিই তো পবিত্র । সমস্ত জাতি তোমার কাছে আসবে , সবাই তোমার উপাসনা করবে ; কারণ তোমার ন্যায়বিচার প্রকাশিত হয়েছে । ”
66015005	এর পরে আমি দেখলাম , স্বর্গে সেই উপাসনা-ঘরটা , অর্থাৎ সাক্ষ্য-তাম্বুটা খোলা হল ।
66015006	তখন সেই সাতজন স্বর্গদূত সাতটা আঘাত নিয়ে উপাসনা-ঘর থেকে বের হয়ে আসলেন । তাঁদের পরনে ছিল পরিষ্কার ঝক্‌ঝকে কাপড় আর বুকে বাঁধা ছিল সোনার পটি ।
66015007	সেই চারজন জীবন্ত প্রাণীর একজন সেই সাতজন স্বর্গদূতকে সাতটা সোনার বাটি দিলেন । ঈশ্বর , যিনি যুগ যুগ ধরে চিরকাল জীবিত আছেন , সেই বাটিগুলো তাঁর ক্রোধে পূর্ণ ছিল ।
66015008	ঈশ্বরের মহিমা ও শক্তি থেকে যে ধূমা বের হচ্ছিল সেই ধূমায় উপাসনা-ঘরটা পূর্ণ হল । সেই সাতজন স্বর্গদূতের সাতটা আঘাত শেষ না হওয়া পর্যন্ত কেউ সেই উপাসনা-ঘরে ঢুকতে পারল না ।
66016001	পরে আমি শুনলাম , সেই উপাসনা-ঘর থেকে সেই সাতজন স্বর্গদূতকে একজন জোরে জোরে বলছেন , “ তোমরা গিয়ে ঈশ্বরের ক্রোধে ভরা সাতটা বাটি পৃথিবীর উপর উবুড় করে ঢেলে দাও । ”
66016002	তখন প্রথম স্বর্গদূত গিয়ে তাঁর বাটিটা পৃথিবীর উপর উবুড় করলেন । তার ফলে যাদের উপর সেই জন্তুটার চিহ্ন ছিল এবং যারা তার মূর্তির পূজা করত তাদের গায়ে খুব খারাপ ও বিষাক্ত এক রকমের ঘা দেখা দিল ।
66016003	দ্বিতীয় স্বর্গদূত তাঁর বাটিটা সমুদ্রের উপরে উবুড় করলেন । তখন সমুদ্রের জল মরা মানুষের রক্তের মত হল , আর সমুদ্রের সব প্রাণী মরে গেল ।
66016004	পরে তৃতীয় স্বর্গদূত নদী আর ফোয়ারার উপরে তাঁর বাটিটা উবুড় করলেন । তাতে সেগুলো রক্তের নদী ও ফোয়ারা হয়ে গেল ।
66016005	জলের উপরে যে স্বর্গদূতের ক্ষমতা ছিল আমি তাঁকে এই কথা বলতে শুনলাম : “ হে পবিত্র , তুমি আছ এবং তুমি ছিলে । তুমি ন্যায়বান , কারণ তুমি এই সব শাস্তি দিয়েছ ।
66016006	এই লোকেরা ঈশ্বরের লোকদের ও নবীদের খুন করেছে । তাই তুমি তাদের এই রক্ত খেতে দিয়েছ আর এটাই তাদের পক্ষে উপযুক্ত হয়েছে । ”
66016007	আমি বেদী থেকে একজনকে এই কথা বলতে শুনলাম : “ সর্বশক্তিমান প্রভু ঈশ্বর , তোমার সব বিচার সত্য ও ন্যায়ে পূর্ণ । ”
66016008	চতুর্থ স্বর্গদূত সূর্যের উপরে তাঁর বাটিটা উবুড় করলেন । তাতে লোকদের আগুন দিয়ে পুড়িয়ে দেবার জন্য সূর্যকে ক্ষমতা দেওয়া হল ।
66016009	তখন ভীষণ তাপে লোকদের গা পুড়ে গেল , আর এই সমস্ত আঘাতের উপর যাঁর ক্ষমতা আছে তারা সেই ঈশ্বরের নিন্দা করতে লাগল । কিন্তু তবুও তারা মন ফিরাল না এবং ঈশ্বরের গৌরব করল না ।
66016010	পরে পঞ্চম স্বর্গদূত সেই জন্তুর সিংহাসনের উপর তাঁর বাটিটা উবুড় করলেন । তাতে সেই জন্তুটার রাজ্য অন্ধকার হয়ে গেল । যন্ত্রণায় লোকে তাদের জিভ্‌কামড়াতে লাগল এবং তাদের এই যন্ত্রণা আর ঘায়ের জন্য তারা স্বর্গের ঈশ্বরের নিন্দা করতে লাগল , কিন্তু তবুও তারা তাদের মন্দ কাজ থেকে মন ফিরাল না ।
66016011	
66016012	তারপর ষষ্ঠ স্বর্গদূত মহানদী ইউফ্রেটিসের উপরে তাঁর বাটিটা উবুড় করলেন । তাতে পূর্ব দেশের রাজাদের যাবার পথ তৈরী হবার জন্য সেই নদীর জল শুকিয়ে গেল ।
66016013	তখন আমি ব্যাঙের মত তিনটা মন্দ আত্মা দেখতে পেলাম । সেগুলো সেই দানব , সেই জন্তু এবং সেই ভণ্ড নবীর মুখ থেকে বের হয়ে আসছিল ।
66016014	সেই মন্দ আত্মাগুলো আশ্চর্য আশ্চর্য কাজ করছিল । সর্বশক্তিমান ঈশ্বরের সেই মহান দিনে যুদ্ধ করবার জন্য তারা সারা জগতের রাজাদের একসংগে জড়ো করল ।
66016015	যীশু বলছেন , “ দেখ , আমি চোরের মত আসব । ধন্য সেই লোক , যে জেগে থাকে এবং নিজের পোশাক পরে থাকে , যেন তাকে উলংগ হয়ে ঘুরতে না হয় আর লোকে তার লজ্জা দেখতে না পায় । ”
66016016	ইব্রীয় ভাষায় যে জায়গার নাম হরমাগিদোন , মন্দ আত্মারা সেই রাজাদের সেখানে জড়ো করল ।
66016017	পরে সপ্তম দূত তাঁর বাটিটা বাতাসে উবুড় করলেন । তখন উপাসনা-ঘরের সিংহাসন থেকে জোরে এই কথাগুলো বলা হল , “ যা হবার তা হয়ে গেছে । ”
66016018	তখন বিদ্যুৎ চম্‌কাতে লাগল , ভয়ংকর শব্দ হতে ও বাজ পড়তে লাগল এবং এমন ভীষণ ভূমিকম্প হল যা পৃথিবীতে মানুষ সৃষ্টির পর থেকে আর কখনও দেখা যায় নি । সেই ভূমিকম্প খুবই সাংঘাতিক ছিল ।
66016019	সেই নাম-করা শহরটা তিন ভাগে ভাগ হয়ে গেল এবং বিভিন্ন জাতির শহরগুলো ভেংগে পড়ে গেল । পরে সেই নাম-করা বাবিলের কথা ঈশ্বরের মনে পড়ল , আর তিনি তাঁর ক্রোধের ভয়ংকর মদে পেয়ালা পূর্ণ করে বাবিলকে খেতে দিলেন ।
66016020	তখন প্রত্যেকটা দ্বীপ পালিয়ে গেল এবং পাহাড়গুলো আর দেখা গেল না ।
66016021	আকাশ থেকে মানুষের উপর বড় বড় পাথরের মত শিল পড়তে লাগল । তার প্রত্যেকটার ওজন ছিল ছত্রিশ কেজি । এতে লোকে শিলের আঘাতের জন্য ঈশ্বরের নিন্দা করতে লাগল , কারণ সেই শিলের আঘাত ছিল ভয়ংকর ।
66017001	যে সাতজন স্বর্গদূতের হাতে সাতটা বাটি ছিল তাঁদের মধ্যে একজন এসে আমাকে বললেন , “ অনেক জলের উপরে যে মহাবেশ্যা বসে আছে , এস , আমি তার শাস্তি তোমাকে দেখাই ।
66017002	পৃথিবীর রাজারা তার সংগে ব্যভিচার করেছিল , আর যারা এই পৃথিবীর তারা তার ব্যভিচারের আংগুর-রসে মাতাল হয়েছিল । ”
66017003	তারপর সেই স্বর্গদূত আমাকে মরুভূমিতে নিয়ে গেলেন । তখন আমি পবিত্র আত্মার বশে ছিলাম । সেখনে আমি একজন স্ত্রীলোককে একটা লাল রংয়ের জন্তুর উপরে বসে থাকতে দেখলাম । ঈশ্বরকে অপমান করবার জন্য অনেকগুলো নাম সেই জন্তুটার উপর লেখা ছিল । তার সাতটা মাথা আর দশটা শিং ।
66017004	সেই স্ত্রীলোকটা বেগুনী ও লাল রংয়ের পোশাক পরে ছিল এবং তার গায়ে সোনা , দামী দামী পাথর ও মুক্তার গহনা ছিল । জঘন্য জিনিষে ও তার ব্যভিচারের ময়লায় ভরা একটা সোনার বাটি তার হাতে ছিল ।
66017005	তার কপালে এমন নাম লেখা ছিল যার বিষয়ে একটা গুপ্ত সত্য আছে । সেই নামটা হল , “ নাম করা বাবিল , বেশ্যাদের এবং পৃথিবীর সব জঘন্য জিনিসের মা । ”
66017006	আমি দেখলাম , সেই স্ত্রীলোকটা ঈশ্বরের লোকদের রক্ত এবং যারা যীশুর বিষয়ে সাক্ষ্য দিয়েছে তাদের রক্ত খেয়ে মাতাল হয়ে আছে ।
66017007	আমি তাকে দেখে খুব আশ্চর্য হলাম । তখন সেই স্বর্গদূত আমাকে বললেন , “ তুমি আশ্চর্য হচ্ছ কেন ? স্ত্রীলোকটার এবং যে জন্তুটা তাকে বয়ে নিয়ে বেড়াচ্ছে সেই জন্তুটার গুপ্ত অর্থ তোমাকে বুঝিয়ে দিচ্ছি । এ সেই জন্তু যার সাতটা মাথা আর দশটা শিং ছিল ।
66017008	যে জন্তুটাকে তুমি দেখেছিলে সে আগে ছিল কিন্তু এখন নেই । পরে সে সেই অতল গর্ত থেকে উঠে এসে অনন্তকাল ধরে শাস্তি ভোগ করবে । তখন যারা এই পৃথিবীর , অর্থাৎ জগৎ সৃষ্টির সময় থেকে যাদের নাম জীবন-বইতে লেখা নেই তারা সেই জন্তুটাকে দেখে আশ্চর্য হয়ে যাবে ; কারণ জন্তুটা আগে ছিল , এখন নেই , অথচ আবার দেখা দেবে ।
66017009	“ এখন যা বলা হবে তা বুঝবার জন্য বুদ্ধির দরকার । সেই সাতটা মাথা হল সাতটা পাহাড় যার উপর স্ত্রীলোকটা বসে আছে । সেই সাতটা মাথা আবার সাতজন রাজাও বটে ।
66017010	সেই রাজাদের মধ্যে পাঁচজন আগেই শেষ হয়ে গেছে , একজন এখনও আছে আর অন্যজন এখনও আসে নি । সেই রাজা আসবার পর তাকে কিছুকাল থাকতেই হবে ।
66017011	যে জন্তুটা আগে ছিল কিন্তু এখন নেই সে ঐ সাতজনের মধ্যে একজন হলেও সে অষ্টম রাজা ; সে অনন্তকাল ধরে শাস্তি ভোগ করবে ।
66017012	“ যে দশটা শিং তুমি দেখেছ ওগুলো হল দশজন রাজা । তারা এখনও রাজত্ব করতে আরম্ভ করে নি , কিন্তু তারা সেই জন্তুর সংগে অল্প সময়ের জন্য রাজা হিসাবে রাজত্ব করবার ক্ষমতা পাবে ।
66017013	এই রাজাদের উদ্দেশ্য একই , আর তারা সবাই তাদের ক্ষমতা ও অধিকার সেই জন্তুটাকে দেবে ।
66017014	এরা মেষ-শিশুর বিরুদ্ধে যুদ্ধ করবে আর মেষ-শিশু তাদের হারিয়ে দেবেন , কারণ তিনি প্রভুদের প্রভু ও রাজাদের রাজা । যাদের ডাকা হয়েছে আর বেছে নেওয়া হয়েছে এবং যারা বিশ্বস্ত তারাই তাঁর সংগে থাকবে । ”
66017015	তারপর সেই স্বর্গদূত আমাকে বললেন , “ তুমি যে জল দেখেছ , যার উপর সেই বেশ্যা বসে আছে , তা হল অনেক দেশ , অনেক লোক , অনেক জাতি ও অনেক ভাষা ।
66017016	তুমি যে দশটা শিং দেখেছ সেগুলো আর সেই জন্তুটা সেই বেশ্যাকে ঘৃণা করবে । তারা তাকে ধ্বংস ও উলংগ করবে এবং তার মাংস খাবে ; তারপর তাকে আগুন দিয়ে পুড়িয়ে ফেলবে ।
66017017	এর কারণ হল , ঈশ্বর তাদের অন্তরে এমন ইচ্ছা দিয়েছেন যাতে তাঁর বাক্য সফল হয় । তার ফলে তারা একমন হয়ে সেই জন্তুটার কাছে তাদের সমস্ত ক্ষমতা দান করবে , যাতে ঈশ্বরের বাক্য পূর্ণ না হওয়া পর্যন্ত সে রাজত্ব করতে পারে ।
66017018	যে স্ত্রীলোকটাকে তুমি দেখেছিলে সে হল সেই নাম-করা শহর , যে জগতের সমস্ত রাজাদের উপরে রাজত্ব করছে । ”
66018001	এর পরে আমি আর একজন স্বর্গদূতকে স্বর্গ থেকে নেমে আসতে দেখলাম । তাঁর মহা ক্ষমতা ছিল এবং পৃথিবী তাঁর মহিমায় উজ্জ্বল হয়ে গেল ।
66018002	তিনি জোরে চিৎকার করে বললেন , “ ধ্বংস হয়েছে , সেই নাম-করা বাবিল ধ্বংস হয়েছে ! ওটা এখন মন্দ আত্মাদের থাকবার জায়গা হয়েছে আর প্রত্যেকটি মন্দ আত্মার আড্ডাখানা আর অশুচি ও জঘন্য পাখীর বাসা হয়েছে ,
66018003	কারণ সে তার ব্যভিচারের ভয়ংকর মদ সব জাতিকেই খেতে দিয়েছে । পৃথিবীর রাজারা তার সংগে ব্যভিচার করেছে , আর পৃথিবীর ব্যবসায়ীরা তার লাগাম-ছাড়া কামনার দ্বারা ধনী হয়েছে । ”
66018004	তারপর আমি স্বর্গ থেকে আর একজনকে বলতে শুনলাম , “ আমার লোকেরা , তোমরা বাবিল থেকে বের হয়ে এস যেন তার পাপের ভাগী তোমরা না হও , আর যে সব আঘাত তার উপরে পড়বে তার কোনটাই যেন তোমাদের ভোগ করতে না হয় ।
66018005	তার পাপ আকাশ পর্যন্ত উঁচু হয়েছে আর তার মন্দ কাজের কথা ঈশ্বর মনে করেছেন ।
66018006	সে অন্যদের সংগে যেমন ব্যবহার করেছে তার সংগেও তেমনি ব্যবহার কর ; তার কাজের পুরোপুরি ফল তাকে দাও । যে পেয়ালার মধ্যে সে অন্যদের জন্য মন্দ মিশাত , তাতে তার পুরোপুরি শাস্তি মিশিয়ে তাকে খেতে দাও ।
66018007	সে নিজের বিষয়ে যত বেশী গর্ব করেছে , যত বেশী উচ্ছঙ্খল ভাবে বাস করেছে , ঠিক ততটা যন্ত্রণা ও দুঃখ তাকে দাও ; কারণ তার অন্তরে সে ভাবে , ‘ আমি তো রাণী হয়ে বসে আছি , আমি বিধবা নই ; কোনমতেই আমি দুঃখ বোধ করব না । ’
66018008	তাই এক দিনেই সব আঘাত তার উপরে পড়বে ; সেগুলো হল মৃত্যু , দুঃখ আর দুর্ভিক্ষ । আগুন দিয়ে তাকে পুড়িয়ে ফেলা হবে , কারণ যিনি তার বিচার করবেন সেই প্রভু ঈশ্বর শক্তিমান । ”
66018009	পৃথিবীর যে সব রাজারা তার সংগে ব্যভিচার করেছে এবং উচ্ছৃঙ্খল ভাবে তার সংগে বাস করেছে তারা তাকে পুড়িয়ে ফেলবার সময় ধূমা দেখে কাঁদবে এবং তার জন্য দুঃখ করবে ।
66018010	তারা তার যন্ত্রণা দেখে ভয়ে দূরে দাঁড়িয়ে থেকে বলবে , “ হায় বাবিল , হায় ! সেই নাম-করা শহর , ক্ষমতায় পূর্ণ সেই শহর ! এত অল্প সময়ের মধ্যেই তোমার শাস্তি এসে গেছে ! ”
66018011	পৃথিবীর ব্যবসায়ীরাও তার জন্য কাঁদবে আর দুঃখ করবে , কারণ তাদের জিনিসপত্র আর কেউ কিনবে না ।
66018012	তাদের সেই সব জিনিসপত্রের মধ্যে আছে-সোনা , রূপা , দামী পাথর ও মুক্তা ; মিহি মসীনার কাপড় , বেগুনী রংয়ের কাপড় , রেশমী ও লাল কাপড় ; অনেক রকম সুগন্ধি কাঠ ও হাতীর দাঁতের তৈরী নানা জিনিস ; খুব দামী কাঠ দিয়ে তৈরী এবং পিতল , লোহা ও মার্বেল পাথর দিয়ে তৈরী নানা জিনিস ;
66018013	দারচিনি , এলাচ , ধূপ , আতর ও গন্ধরস ; আংগুর-রস , জলপাইয়ের তেল , ময়দা আর গম ; গরু ও ভেড়া , ঘোড়া ও গাড়ী আর ক্রীতদাস ।
66018014	সেই ব্যবসায়ীরা বলবে , “ যে ফল তুমি লাভ করতে চেয়েছিলে তা তোমার কাছ থেকে দূরে সরে গেছে ; তোমার সব ধন ও জাঁকজমক ধ্বংস হয়ে গেছে । লোকে আর কখনও সেই সব পাবে না । ”
66018015	যারা এই সব জিনিসের ব্যবসা করে বড়লোক হয়েছিল সেই ব্যবসায়ীরা তার যন্ত্রণা দেখে ভয়ে দূরে দাঁড়িয়ে থাকবে ।
66018016	তারা কেঁদে কেঁদে দুঃখ করে বলবে , “ হায় , হায় ! মিহি মসীনার কাপড় আর বেগুনে ও লাল কাপড় পরা এবং সোনা , দামী পাথর ও মুক্তা দিয়ে সাজ-গোজ করা সেই নাম-করা শহর !
66018017	এত অল্প সময়ের মধ্যেই তোমার এমন মহা ধন-সম্পদ সব নষ্ট হয়ে গেছে ! ” জাহাজের প্রধান কর্মচারীরা , জলপথের যাত্রীরা , নাবিকেরা এবং সমুদ্রে যারা ব্যবসা-বাণিজ্য করে তারা সবাই দূরে দাঁড়িয়ে থাকল ।
66018018	তাকে পোড়াবার সময় ধূমা দেখে তারা চিৎকার করে বলল , “ আর কোন্‌শহর এই নাম-করা শহরের মত ? ”
66018019	তারা তাদের মাথায় ধুলা দিয়ে চিৎকার করতে থাকবে এবং কেঁদে কেঁদে দঃখ করে বলবে , “ হায় , সেই নাম-করা শহর , হায় ! সমুদ্রে যাদের জাহাজ আছে তারা তার ধনের দ্বারাই বড়লোক হয়েছিল ; আর দেখ , অল্প সময়েই সে ধ্বংস হয়ে গেল ! ”
66018020	তখন সেই স্বর্গদূত বললেন , “ হে স্বর্গ , ঐ শহরের ধ্বংসের জন্য আনন্দিত হও । ঈশ্বরের লোকেরা , প্রেরিতেরা আর নবীরা , আনন্দিত হও । তোমাদের বিরুদ্ধে সে যা করেছিল তার জন্য ঈশ্বর তার বিচার করেছেন । ”
66018021	পরে একজন শক্তিশালী স্বর্গদূত বড় জাঁতার মত একটা পাথর নিয়ে সমুদ্রে ফেলে দিয়ে বললেন , “ এমনি করেই সেই নাম-করা বাবিল শহরটাকে ফেলে দেওয়া হবে । তাকে আর কখনও পাওয়া যাবে না ।
66018022	যারা বীণা বাজায় , গান গায় এবং বাঁশী বা তূরী বাজায় তাদের শব্দ আর কখনও তোমার মধ্যে শোনা যাবে না । আর কখনও তোমার মধ্যে কোন রকম দক্ষ মিস্ত্রি পাওয়া যাবে না । কোন জাঁতার শব্দ আর কখনও তোমার মধ্যে শোনা যাবে না ।
66018023	বাতির আলো আর কখনও তোমার মধ্যে জ্বলবে না । বর-কনের গলার আওয়াজও আর তোমার মধ্যে কখনও শোনা যাবে না । তোমার ব্যবসায়ীরা পৃথিবীতে বিখ্যাত ছিল , আর সব জাতিই তোমার যাদুর ছলনায় ভুলত ।
66018024	নবীদের , ঈশ্বরের লোকদের আর যে সব লোকদের এই পৃথিবীতে মেরে ফেলা হয়েছে তাদের রক্ত এই বাবিলেই পাওয়া গেছে । ”
66019001	এর পরে আমি স্বর্গে অনেক লোকের ভিড়ের শব্দ শুনলাম । তাঁরা বলছিলেন , “ হাল্লেলূয়া ! উদ্ধার , গৌরব এবং ক্ষমতা , সবই আমাদের ঈশ্বরের ,
66019002	কারণ তাঁর বিচার সত্য ও ন্যায্য । যে তার ব্যভিচার দিয়ে সারা পৃথিবীকে অশুচি করেছিল সেই মহাবেশ্যাকে ঈশ্বর শাস্তি দিয়েছেন এবং তাঁর দাসদের রক্তের প্রতিশোধ তিনি তার উপর নিয়েছেন । ”
66019003	তাঁরা দ্বিতীয় বার বললেন , “ হাল্লেলূয়া ! তার মধ্য থেকে চিরকাল ধরে ধূমা উঠতে থাকবে । ”
66019004	ঈশ্বর , যিনি সিংহাসনে বসে আছেন তাঁকে সেই চব্বিশজন নেতা ও সেই চারজন জীবন্ত প্রাণী উবুড় হয়ে প্রণাম করে বললেন , “ আমেন । হাল্লেলূয়া ! ”
66019005	তখন সিংহাসন থেকে একজন বললেন , “ ঈশ্বরের দাসেরা এবং তোমরা যারা ঈশ্বরকে ভক্তিপূর্ণ ভয় কর , তোমরা ছোট-বড় সবাই আমাদের ঈশ্বরের গৌরব কর । ”
66019006	তারপর আমি অনেক লোকের ভিড়ের শব্দ , জোরে বয়ে যাওয়া স্রোতের শব্দ ও জোরে বাজ পড়বার শব্দের মত করে বলা এই কথা শুনলাম , “ হাল্লেলূয়া ! আমাদের সর্বশক্তিমান প্রভু ঈশ্বর রাজত্ব করতে শুরু করেছেন ।
66019007	এস , আমরা মনের খুশীতে খুব আনন্দ করি আর তাঁর গৌরব করি , কারণ মেষ-শিশুর বিয়ের সময় হয়েছে এবং তাঁর কনে নিজেকে প্রস্তুত করেছেন ।
66019008	উজ্জ্বল , পরিষ্কার ও মিহি মসীনার কাপড় তাকে পরতে দেওয়া হয়েছে । সেই কাপড় হল ঈশ্বরের লোকদের বাধ্যতা । ”
66019009	তারপর সেই স্বর্গদূত আমাকে বললেন , “ এই কথা লেখ , ‘ মেষ-শিশুর বিয়ের ভোজে যাদের নিমন্ত্রণ করা হয়েছে তারা ধন্য । ’ ” তিনি এই কথাও বললেন , “ এগুলো ঈশ্বরেরই কথা এবং তা সত্য । ”
66019010	তখন আমি সেই স্বর্গদূতের পায়ের কাছে উবুড় হয়ে তাঁকে ঈশ্বরের সম্মান দিয়ে প্রণাম করলাম । কিন্তু তিনি আমাকে বললেন , “ এ কি করছ ? আমি তোমার সহদাস । ঈশ্বরকেই প্রণাম কর । তোমার বিশ্বাসী ভাইয়েরা , যারা যীশুর শিক্ষা ধরে রাখে , আমি তাদেরই একজন । যীশুর শিক্ষাই ছিল নবীদের শিক্ষার মূল কথা । ”
66019011	পরে আমি দেখলাম স্বর্গ খোলাই আছে , আর সেখানে একটা সাদা ঘোড়া রয়েছে । যিনি সেই ঘোড়ার উপরে বসে ছিলেন তাঁর নাম হল বিশ্বস্ত ও সত্য । তিনি ন্যায়ভাবে বিচার ও যুদ্ধ করেন ।
66019012	তাঁর চোখ জ্বলন্ত আগুনের মত আর তাঁর মাথায় অনেক মুকুট ছিল । তাঁর গায়ে এমন একটা নাম লেখা ছিল , যে নাম তিনি নিজে ছাড়া আর কেউ জানে না ।
66019013	তাঁর পরনে ছিল রক্তে ডুবানো কাপড় , আর তাঁর নাম হল ঈশ্বরের বাক্য ।
66019014	স্বর্গের সৈন্যদল সাদা পরিষ্কার মসীনার কাপড় পরে সাদা ঘোড়ায় চড়ে তাঁর পিছনে পিছনে যাচ্ছিল ।
66019015	তিনি যেন সমস্ত জাতিকে আঘাত করতে পারেন সেইজন্য তাঁর মুখ থেকে একটা ধারালো ছোরা বের হয়ে আসছিল । তিনি লোহার দণ্ড দিয়ে সব জাতিকে শাসন করবেন এবং আংগুর মাড়াই করবার গর্তে তিনি আংগুর পায়ে মাড়াবেন । এই আংগুর মাড়াই করবার গর্ত হল সর্বশক্তিমান ঈশ্বরের ভয়ংকর ক্রোধ ।
66019016	তাঁর পোশাকে ও ঊরুতে এই নাম লেখা আছে , “ রাজাদের রাজা , প্রভুদের প্রভু । ”
66019017	পরে আমি একজন স্বর্গদূতকে সূর্যের মধ্যে দাঁড়িয়ে থাকতে দেখলাম । যেসব পাখী আকাশে উড়ছিল তিনি তাদের সবাইকে জোরে চিৎকার করে বললেন , “ এস , ঈশ্বরের মহা ভোজ খাবার জন্য একসংগে জড়ো হও ,
66019018	যেন তোমরা রাজা , সেনাপতি , শক্তিশালী লোক , ঘোড়া ও সেই ঘোড়ায় চড়া লোকদের , স্বাধীন ও দাসদের এবং ছোট-বড় সব মানুষের মাংস খেতে পার । ”
66019019	তারপর আমি দেখলাম , যিনি সেই ঘোড়ার উপর বসে ছিলেন তাঁর ও তাঁর সৈন্যদের বিরুদ্ধে যুদ্ধ করবার জন্য সেই জন্তুটা আর পৃথিবীর রাজারা তাদের সৈন্যসামন্ত নিয়ে একসংগে জড়ো হয়েছে ।
66019020	সেই জন্তুটাকে ধরা হল এবং যে ভণ্ড নবী তার হয়ে আশ্চর্য কাজ করত তাকেও ধরা হল । যারা সেই জন্তুর চিহ্ন গ্রহণ করেছিল এবং তাঁর মূর্তির পূজা করত সেই ভণ্ড নবী সেই সব আশ্চর্য কাজ দিয়ে তাদের ভুলিয়ে রেখেছিল । জ্বলন্ত গন্ধকের আগুনের হ্রদে জ্যান্ত অবস্থায় এই দু ’ জনকে ফেলে দেওয়া হল ।
66019021	যিনি সেই সাদা ঘোড়ার উপরে বসে ছিলেন তাঁর মুখ থেকে যে ছোরা বের হয়ে এসেছিল তা দিয়ে তাদের অন্য সব সংগীদের মেরে ফেলা হল । তার ফলে পাখীরা পেট ভরে তাদের মাংস খেল ।
66020001	এর পরে আমি একজন স্বর্গদূতকে স্বর্গ থেকে নেমে আসতে দেখলাম । তাঁর হাতে ছিল সেই অতল গর্তের চাবি আর একটা মস্ত শিকল ।
66020002	তিনি সেই দানবকে , অর্থাৎ সেই পুরানো সাপ যাকে দিয়াবল ও শয়তান বলা হয় তাকে ধরে এক হাজার বছরের জন্য বাঁধলেন এবং সেই অতল গর্তে ফেলে দিলেন । পরে তিনি তাতে তালা দিয়ে তার উপর সীলমোহর করলেন , যেন এই এক হাজার বছর শেষ না হওয়া পর্যন্ত পৃথিবীর জাতিদের আর সে ভুল পথে নিয়ে যেতে না পারে ; তার পরে কিছু দিনের জন্য তাকে অবশ্যই ছেড়ে দেওয়া হবে ।
66020003	
66020004	তারপর আমি কতগুলো সিংহাসন দেখলাম , আর যাঁরা সেগুলোর উপরে বসে ছিলেন তাঁদের হাতে বিচার করবার ক্ষমতা দেওয়া হয়েছিল । ঈশ্বরের বাক্য ও যীশুর শিক্ষা অনুসারে চলবার দরুন যাদের মাথা কেটে ফেলা হয়েছিল , আমি তাঁদের আত্মাগুলোকে দেখতে পেলাম । তারা সেই জন্তুটাকে বা তার মূর্তির পূজা করে নি এবং কপালে বা হাতে তার চিহ্নও গ্রহণ করে নি । তারা জীবিত হয়ে উঠল এবং এক হাজার বছর ধরে খ্রীষ্টের সংগে রাজত্ব করল ।
66020005	এটা হল প্রথমবার মৃত্যু থেকে জীবিত হয়ে ওঠা এবং এই বারে যারা জীবিত হল তারা ধন্য ও পবিত্র । প্রথম বারে যারা জীবিত হয়ে উঠেছিল সেই লোকদের উপর দ্বিতীয় মৃত্যুর কোন শক্তি নেই , বরং তারা ঈশ্বর এবং খ্রীষ্টের পুরোহিত হবে এবং সেই হাজার বছর খ্রীষ্টের সংগে রাজত্ব করবে । কিন্তু সেই হাজার বছর শেষ না হওয়া পর্যন্ত বাকী মৃত লোকেরা জীবিত হল না ।
66020006	
66020007	সেই হাজার বছর শেষ হয়ে গেলে পর শয়তানকে তার জেলখানা থেকে ছেড়ে দেওয়া হবে ।
66020008	সে তখন গিয়ে সারা পৃথিবীর জাতিদের , অর্থাৎ গোগ-মাগোগকে ভুল পথে নিয়ে যাবে এবং যুদ্ধের জন্য তাদের একসংগে জড়ো করবে । এদের সংখ্যা হবে সমুদ্রের বালুকণার মত অসংখ্য ।
66020009	তখন আমি দেখলাম , তারা এগিয়ে গিয়ে ঈশ্বরের লোকদের থাকবার এলাকা এবং তাঁর সেই প্রিয় শহরটা ঘেরাও করল । কিন্তু স্বর্গ থেকে আগুন নেমে এসে তাদের পুড়িয়ে ফেলল ।
66020010	যে তাদের ভুল পথে নিয়ে গিয়েছিল সেই শয়তানকে জ্বলন্ত গন্ধকের হ্রদে ফেলে দেওয়া হল । সেই জন্তু আর ভণ্ড নবীকে আগেই সেখানে ফেলে দেওয়া হয়েছিল । সেখানে তারা চিরকাল ধরে দিনরাত যন্ত্রণা ভোগ করবে ।
66020011	তারপর আমি একটা বড় সাদা সিংহাসন এবং তার উপরে একজনকে বসে থাকতে দেখলাম । তাঁর সামনে থেকে পৃথিবী ও মহাকাশ পালিয়ে গেল , তাদের জায়গা আর কোথাও রইল না ।
66020012	তারপর আমি দেখলাম , ছোট-বড় সব মৃত লোকেরা সেই সিংহাসনের সামনে দাঁড়িয়ে আছে । এর পর কতগুলো বই খোলা হল । তার পরে আর একটা বই খোলা হল । ওটা ছিল জীবন-বই । এই মৃত লোকদের কাজ সম্বন্ধে সেই বইগুলোতে যেমন লেখা হয়েছিল সেই অনুসারেই তাদের বিচার হল ।
66020013	যে সব মৃত লোকেরা সমুদ্রের মধ্যে ছিল , সমুদ্র তাদের তুলে দিল । এছাড়া মৃত্যু ও মৃতস্থানের মধ্যে যে সব মৃত লোকেরা ছিল , মৃত্যু ও মৃতস্থান তাদেরও ফিরিয়ে দিল । প্রত্যেককে তার কাজ অনুসারে বিচার করা হল ।
66020014	পরে মৃত্যু ও মৃতস্থানকে আগুনের হ্রদে ফেলে দেওয়া হল । এই আগুনের হ্রদে পড়াই হল দ্বিতীয় মৃত্যু । যাদের নাম সেই জীবন-বইতে পাওয়া গেল না , তাদেরও আগুনের হ্রদে ফেলে দেওয়া হল ।
66020015	
66021001	তারপর আমি একটা নতুন মহাকাশ ও একটা নতুন পৃথিবী দেখলাম । প্রথম মহাকাশ ও প্রথম পৃথিবী শেষ হয়ে গিয়েছিল এবং সমুদ্রও আর ছিল না ।
66021002	পরে আমি সেই পবিত্র শহরকে , অর্থাৎ নতুন যিরূশালেমকে স্বর্গের মধ্য থেকে এবং ঈশ্বরের কাছ থেকে নেমে আসতে দেখলাম । কনেকে যেমন তার বরের জন্য সাজানো হয় , এই শহরকেও ঠিক সেইভাবে সাজানো হয়েছিল ।
66021003	তারপর আমি একজনকে সেই সিংহাসন থেকে জোরে এই কথা বলতে শুনলাম , “ এখন মানুষের মধ্যে ঈশ্বরের থাকবার জায়গা হয়েছে । তিনি মানুষের সংগেই থাকবেন এবং তারা তাঁরই লোক হবে । তিনি নিজেই মানুষের সংগে থাকবেন এবং তাদের ঈশ্বর হবেন ।
66021004	তিনি তাদের চোখের জল মুছে দেবেন । মৃত্যু আর হবে না ; দুঃখ , কান্না ও ব্যথা আর থাকবে না , কারণ আগেকার সব কিছু শেষ হয়ে গেছে । ”
66021005	যিনি সেই সিংহাসনে বসে ছিলেন তিনি বললেন , “ দেখ , আমি সব কিছুই নতুন করে তৈরী করছি । ” পরে তিনি আবার বললেন , “ এই কথা লেখ , কারণ এই কথাগুলো বিশ্বাসযোগ্য ও সত্য । ”
66021006	তিনি আমাকে আরও বললেন , “ শেষ হয়েছে । আমি আল্‌ফা এবং ওমিগা-আরম্ভ ও শেষ । যার পিপাসা পেয়েছে তাকে আমি জীবন-জলের ফোয়ারা থেকে বিনামূল্যে জল খেতে দেব ।
66021007	যে জয়ী হবে সে এই সবের অধিকারী হবে । আমি তার ঈশ্বর হব এবং সে আমার পুত্র হবে ।
66021008	কিন্তু জ্বলন্ত আগুন ও গন্ধকের হ্রদের মধ্যে থাকাই হবে ভীতু , অবিশ্বাসী , ঘৃণার যোগ্য , খুনী , ব্যভিচারী , যাদুকর , প্রতিমা-পূজাকারী এবং সব মিথ্যাবাদীদের শেষ দশা । এটাই হল দ্বিতীয় মৃত্যু । ”
66021009	যে সাতজন স্বর্গদূতের হাতে শেষ সাতটা আঘাত-ভরা সাতটা বাটি ছিল তাঁদের মধ্যে একজন আমার কাছে এসে বললেন , “ এস , আমি তোমাকে কনে , অর্থাৎ মেষ-শিশুর স্ত্রীকে দেখাই । ”
66021010	পরে সেই স্বর্গদূত আমাকে একটা বড় ও উঁচু পাহাড়ে নিয়ে গেলেন । তখন আমি পবিত্র আত্মার বশে ছিলাম । ঈশ্বরের মহিমাতে উজ্জ্বল যে পবিত্র শহর যিরূশালেম স্বর্গের মধ্য থেকে এবং ঈশ্বরের কাছ থেকে নেমে আসছিল তিনি আমাকে তা দেখালেন ।
66021011	সেই শহরের উজ্জ্বলতা খুব দামী পাথরের উজ্জ্বলতার মত , স্ফটিকের মত পরিষ্কার হীরার মত ।
66021012	সেই শহরের একটা বড় উঁচু দেয়াল ছিল ও তাতে বারোটা ফটক ছিল , আর সেই ফটকগুলোতে বারোজন স্বর্গদূত ছিলেন । ইস্রায়েল জাতির বারো বংশের নাম ঐ ফটকগুলোর উপরে লেখা ছিল ।
66021013	ফটকগুলোর মধ্যে তিনটা পূর্ব দিকে , তিনটা উত্তর দিকে , তিনটা দক্ষিণ দিকে এবং তিনটা পশ্চিম দিকে ছিল ।
66021014	সেই শহরের দেয়ালের বারোটা ভিত্তি ছিল এবং সেগুলোর উপর মেষ-শিশুর বারোজন প্রেরিতের বারোটা নাম লেখা ছিল ।
66021015	যিনি আমার সংগে কথা বলছিলেন তাঁর হাতে একটা সোনার মাপকাঠি ছিল , যেন তিনি সেই শহরটা , তার ফটকগুলো ও তার দেয়ালটা মাপতে পারেন ।
66021016	শহরটা চৌকো-লম্বা ও চওড়ায় সমান । পরে তিনি সেই মাপকাঠি দিয়ে শহরটা মাপলে পর দেখা গেল সেটা লম্বা , চওড়া ও উচ্চতায় দু ’ হাজার চারশো কিলোমিটার ।
66021017	পরে তিনি দেয়ালটা মাপলে পর সেটার উচ্চতা একশো চুয়াল্লিশ হাত হল । মানুষ যেভাবে মাপে সেই স্বর্গদূত সেইভাবেই মেপেছিলেন ।
66021018	হীরা দিয়ে দেয়ালটা তৈরী ছিল আর শহরটা ছিল পরিষ্কার কাচের মত খাঁটি সোনা দিয়ে তৈরী ।
66021019	সেই শহরের দেয়ালের ভিত্তিগুলোতে সব রকম দামী পাথর বসানো ছিল । প্রথম ভিত্তিটা হীরার , দ্বিতীয়টা নীলকান্তমণির , তৃতীয়টা তাম্রমণির , চতুর্থ পান্নার ,
66021020	পঞ্চম সূর্যকান্তমণির , ষষ্ঠ সার্দীয়মণির , সপ্তম পোখরাজের , অষ্টম বৈদুর্যমণির , নবম পীতমণির , দশম উপলের , একাদশ ফিরোজামণির এবং দ্বাদশ পদ্মরাগের ।
66021021	বারোটা ফটক ছিল বারোটা মুক্তা । প্রত্যেক ফটক এক একটা মুক্তা দিয়ে তৈরী ছিল । শহরের রাস্তাটা পরিষ্কার কাচের মত খাঁটি সোনায় তৈরী ছিল ।
66021022	আমি সেই শহরে কোন উপাসনা-ঘর দেখলাম না , কারণ সর্বশক্তিমান প্রভু ঈশ্বর এবং মেষ-শিশুই ছিলেন সেই শহরের উপাসনা-ঘর ।
66021023	সেই শহরে আলো দেবার জন্য সূর্য বা চাঁদের কোন দরকার নেই , কারণ ঈশ্বরের মহিমাই সেখানে আলো দেয় এবং মেষ-শিশুই সেখানকার বাতি ;
66021024	আর সব জাতি সেই আলোতে চলাফেরা করবে । পৃথিবীর রাজারা তাঁদের জাঁকজমক নিয়ে সেই শহরে আসবেন ।
66021025	দিনের বেলা শহরের ফটকগুলো কখনও বন্ধ থাকবে না আর সেখানে রাতও হবে না ।
66021026	সমস্ত জাতির গৌরব ও সম্মান সেখানে আনা হবে ।
66021027	অশুচি কোন কিছু কিম্বা জঘন্য কাজ করে বা মিথ্যা কথা বলে এমন কোন লোক সেখানে কখনও ঢুকতে পারবে না ; যাদের নাম মেষ-শিশুর জীবন-বইতে লেখা আছে তারাই কেবল সেখানে ঢুকতে পারবে ।
66022001	তারপর সেই স্বর্গদূত আমাকে জীবন-জলের নদী দেখালেন । সেটা স্ফটিকের মত চক্‌চকে ছিল এবং ঈশ্বরের ও মেষ-শিশুর সিংহাসনের কাছ থেকে বের হয়ে শহরের রাস্তার মাঝখান দিয়ে বয়ে যাচ্ছিল । সেই নদীর দু ’ ধারেই জীবন-গাছ ছিল । তাতে বারো রকমের ফল ধরে । প্রত্যেক মাসেই তাতে ফল ধরে এবং তার পাতায় সমস্ত জাতির লোক সুস্থ হয় । অভিশাপ আর থাকবে না ।
66022002	
66022003	ঈশ্বরের ও মেষ-শিশুর সিংহাসন সেই শহরে থাকবে এবং তাঁর দাসেরা তাঁর সেবা করবে ।
66022004	তারা তাঁর মুখ দেখতে পাবে এবং তাঁর নাম তাদের কপালে লেখা থাকবে ।
66022005	রাত আর থাকবে না এবং তাদের আর বাতির আলো বা সূর্যের আলোর দরকার হবে না , কারণ প্রভু ঈশ্বর নিজেই তাদের আলো হবেন । তারা চিরকাল ধরে রাজত্ব করবে ।
66022006	পরে সেই স্বর্গদূত আমাকে বললেন , “ এই সব কথা বিশ্বাসযোগ্য ও সত্য । প্রভু ঈশ্বর , যিনি নবীদের মধ্য দিয়ে কথা বলেছিলেন তিনি তাঁর দূতকে পাঠিয়ে দিয়েছেন , যেন কিছুকালের মধ্যে যা অবশ্যই ঘটতে যাচ্ছে তা সেই স্বর্গদূত তাঁর দাসদের দেখাতে পারেন । ”
66022007	যীশু বলছেন , “ দেখ , আমি শীঘ্রই আসছি । এই বইয়ের সমস্ত কথা , অর্থাৎ ঈশ্বরের বাক্য যে পালন করে সে ধন্য । ”
66022008	আমি যোহন এই সব শুনেছি ও দেখেছি । সব শুনবার ও দেখবার পরে , যে স্বর্গদূত আমাকে এই সব দেখালেন আমি তাঁকে প্রণাম করবার জন্য তাঁর পায়ের উপর উবুড় হলাম ।
66022009	কিন্তু তিনি আমাকে বললেন , “ থাম , আমি তোমার ও তোমার বিশ্বাসী ভাইদের , অর্থাৎ নবীদের এবং যারা এই বইয়ের সব কথা পালন করে তাদের সহদাস । ঈশ্বরকেই প্রণাম কর । ”
66022010	তারপর তিনি আমাকে বললেন , “ এই বইয়ের সমস্ত কথা , অর্থাৎ ঈশ্বরের বাক্য তুমি গোপন রেখো না , কারণ সময় কাছে এসে গেছে । যে অন্যায়কারী , সে এর পরেও অন্যায় করুক ;
66022011	যে জঘন্য , সে এর পরেও জঘন্য থাকুক । সৎ লোক এর পরেও সৎ কাজ করতে থাকুক এবং যে লোক পবিত্র , সে এর পরেও পবিত্র থাকুক । ”
66022012	যীশু বলছেন , “ দেখ , আমি শীঘ্রই আসছি এবং প্রত্যেককে তার কাজ অনুসারে দেবার পুরস্কার আমার সংগেই আছে ।
66022013	আমি আল্‌ফা এবং ওমিগা , প্রথম ও শেষ , আরম্ভ ও শেষ ।
66022014	“ ধন্য তারা , যারা তাদের পোশাক ধুয়ে ফেলে যেন তারা জীবন-গাছের ফল খাবার অধিকারী হয় এবং ফটকের মধ্য দিয়ে শহরে ঢুকতে পারে ।
66022015	কুুকুরের মত জঘন্য লোক , যাদুকর , ব্যভিচারী , খুনী , প্রতিমা-পূজাকারী , আর যারা মিথ্যা ভালবাসে ও মিথ্যার মধ্যে চলে , তারা সবাই বাইরে পড়ে আছে ।
66022016	“ আমি যীশু আমার দূতকে পাঠিয়েছি যেন সে তোমাদের কাছে মণ্ডলীগুলোর জন্য এই সব বিষয়ে সাক্ষ্য দিতে পারে । আমি দায়ূদের মূল এবং বংশধর , ভোরের উজ্জ্বল তারা । ”
66022017	পবিত্র আত্মা এবং কনে বলছেন , “ এস । ” আর যে এই কথা শুনছে সেও বলুক , “ এস । ” যার পিপাসা পেয়েছ সে আসুক এবং যে জল খেতে চায় সে বিনামূল্যে জীবন-জল খেয়ে যাক ।
66022018	যে লোক এই বইয়ের সমস্ত কথা , অর্থাৎ ঈশ্বরের বাক্য শোনে আমি তার কাছে এই সাক্ষ্য দিচ্ছি যে , কেউ যদি এর সংগে কিছু যোগ করে তবে ঈশ্বরও এই বইয়ে লেখা সমস্ত আঘাত তার জীবনে যোগ করবেন ।
66022019	আর এই বইয়ের সমস্ত কথা , অর্থাৎ ঈশ্বরের বাক্য থেকে যদি কেউ কিছু বাদ দেয় তবে ঈশ্বরও এই বইয়ে লেখা জীবন-গাছ ও পবিত্র শহরের অধিকার তার জীবন থেকে বাদ দেবেন ।
66022020	যিনি এই সব বিষয়ে সাক্ষ্য দিচ্ছেন তিনি বলছেন , “ সত্যিই আমি শীঘ্র আসছি । ” আমেন । প্রভু যীশু , এস ।
66022021	প্রভু যীশুর আশীর্বাদ ঈশ্বরের সব লোকদের সংগে থাকুক । আমেন ।
