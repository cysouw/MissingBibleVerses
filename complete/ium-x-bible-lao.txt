# language_name:        Iu Mien
# closest ISO 639-3:    ium
# ISO_15924:            Laoo
# year_short:           
# year_long:            
# vernacular_title:     ฉบับอักษรลาว
# english_title:        The Bible in Iu Mien (Lao script)
# URL:                  https://www.bible.com/de/bible/246/gen.1.iumilao
# copyright_short:      © Thailand Bible Society
# copyright_long:       The Bible was prepared by Association of Christian theology Thailand. Please contact: tbs@thaibible.or.th<br>พระคัมภีร์ฉบับนี้จัดทำโดย สมาคมพระคริสตธรรมไทย สนใจโปรดติดต่อ: tbs@thaibible.or.th
# notes:                
40001001	ເຢ​ຊູ ກີ​ຕູ່ ໂຕສ໋ວ ດາ​ວິດ ຮູ່ງ ເຍີຍ ເຕສີ໊ຍ-ຟຸນ . ດາ​ວິດ ຮູ່ງ ຢ່າ ໂຕສ໋ວ ອັບ​ລາ​ຮຳ ເຍີຍ ເຕສີ໊ຍ-ຟຸນ . ອີ້ ຕສັ່ນ ເຟ້ຍ ນ້າຍ ເຊ ເຢ​ຊູ ກີ​ຕູ່ ຕ່ອຍ ເຈ໋ຍ ຕ່ອຍ ເຍີຍ ໂຕ້ວ ຕສົງ .
40001002	ອັບ​ລາ​ຮຳ ໂຕສ໋ວ ອີ​ສັກ ເຍີຍ ເຕຍ . ອີ​ສັກ ໂຕສ໋ວ ຢາ​ໂຄບ ເຍີຍ ເຕຍ . ຢາ​ໂຄບ ໂຕສ໋ວ ຢູ​ດາ ບົວ ມົ໌ວ-ຕອນ ຕ່ອຍ ເຍີຍ ເຕຍ .
40001003	ຢູ​ດາ ໂຕສ໋ວ ເປ​ເລດ ເຖສົາ ເຕສ​ລາ ເຍີຍ ເຕຍ . ນິ່ນ ບົວ ເຍີຍ ມາ ເຫ່ວ ທາ​ມາ . ເປ​ເລດ ໂຕສ໋ວ ເຮດ​ລົນ ເຍີຍ ເຕຍ . ເຮດ​ລົນ ໂຕສ໋ວ ລາມ ເຍີຍ ເຕຍ .
40001004	ລາມ ໂຕສ໋ວ ອຳ​ມີ​ນາ​ດັບ ເຍີຍ ເຕຍ . ອຳ​ມີ​ນາ​ດັບ ໂຕສ໋ວ ນາ​ຊົນ ເຍີຍ ເຕຍ . ນາ​ຊົນ ໂຕສ໋ວ ສັນ​ມົນ ເຍີຍ ເຕຍ .
40001005	ສັນ​ມົນ ໂຕສ໋ວ ໂບ​ອາດ ເຍີຍ ເຕຍ . ໂບ​ອາດ ເຍີຍ ມາ ເຫ່ວ ລາ​ຫັບ . ໂບ​ອາດ ໂຕສ໋ວ ໂອ​ເບດ ເຍີຍ ເຕຍ . ໂອ​ເບດ ເຍີຍ ມາ ເຫ່ວ ລູ​ເທ . ໂອ​ເບດ ໂຕສ໋ວ ຈຽດ​ຊີ ເຍີຍ ເຕຍ .
40001006	ຈຽດ​ຊີ ໂຕສ໋ວ ດາ​ວິດ ຮູ່ງ ເຍີຍ ເຕຍ . ດາ​ວິດ ຮູ່ງ ໂຕສ໋ວ ຊາ​ໂລ​ມອນ ເຍີຍ ເຕຍ . ຊາ​ໂລ​ມອນ ເຍີຍ ມາ ຕສິ້ນ ດ່າງ ໂຕສ໋ວ ອຸ​ລີ​ຢາ ເຍີຍ ເອົ໊າ .
40001007	ຊາ​ໂລ​ມອນ ໂຕສ໋ວ ເລ​ໂຫ​ໂບ​ອຳ ເຍີຍ ເຕຍ . ເລ​ໂຫ​ໂບ​ອຳ ໂຕສ໋ວ ອາ​ບີ​ຢາ ເຍີຍ ເຕຍ . ອາ​ບີ​ຢາ ໂຕສ໋ວ ອາ​ສາ ເຍີຍ ເຕຍ .
40001008	ອາ​ສາ ໂຕສ໋ວ ເຢ​ໂຮ​ຊາ​ຟັດ ເຍີຍ ເຕຍ . ເຢ​ໂຮ​ຊາ​ຟັດ ໂຕສ໋ວ ໂຢ​ລຳ ເຍີຍ ເຕຍ . ໂຢ​ລຳ ໂຕສ໋ວ ອຸດ​ຊີ​ຢາ ເຍີຍ ເຕຍ .
40001009	ອຸດ​ຊີ​ຢາ ໂຕສ໋ວ ໂຢ​ທາມ ເຍີຍ ເຕຍ . ໂຢ​ທາມ ໂຕສ໋ວ ອາ​ຫັດ ເຍີຍ ເຕຍ . ອາ​ຫັດ ໂຕສ໋ວ ເຮ​ເຊ​ຄີ​ຢາ ເຍີຍ ເຕຍ .
40001010	ເຮ​ເຊ​ຄີ​ຢາ ໂຕສ໋ວ ມະ​ນັດ​ເສ ເຍີຍ ເຕຍ . ມະ​ນັດ​ເສ ໂຕສ໋ວ ອາ​ມົນ ເຍີຍ ເຕຍ . ອາ​ມົນ ໂຕສ໋ວ ໂຢ​ສິ​ຢາ ເຍີຍ ເຕຍ .
40001011	ໂຢ​ສິ​ຢາ ໂຕສ໋ວ ເຢ​ໂຄ​ນີ​ຢາ ບົວ ມົ໌ວ-ຕ່ອຍ ເຍີຍ ເຕຍ . ວົ້ວ ຕສັ່ນ ຕ໋ອຍ ຕສຸ ອິ​ສະ​ລາ​ເອນ ມ່ຽນ ຕສຸ ທສ້າງ ມີ່ງ ບາ​ບີ​ລົນ ເຕີ່ຍ-ປູງ .
40001012	ຕສຸ ທສ້າງ ມີ່ງ ລິ໌ວ , ອກະຮ້າ ເຢ​ໂຄ​ນີ​ຢາ ໂຕສ໋ວ ເຊ​ອັນ​ທິ​ເອນ ເຍີຍ ເຕຍ . ເຊ​ອັນ​ທິ​ເອນ ໂຕສ໋ວ ເສ​ລຸບ​ບາ​ເບນ ເຍີຍ ເຕຍ .
40001013	ເສ​ລຸບ​ບາ​ເບນ ໂຕສ໋ວ ອາ​ບີ​ຢຸ໊ດ ເຍີຍ ເຕຍ . ອາ​ບີ​ຢຸ໊ດ ໂຕສ໋ວ ເອ​ລີ​ຢາ​ຄິມ ເຍີຍ ເຕຍ . ເອ​ລີ​ຢາ​ຄິມ ໂຕສ໋ວ ອາ​ຊໍ ເຍີຍ ເຕຍ .
40001014	ອາ​ຊໍ ໂຕສ໋ວ ສາ​ດົກ ເຍີຍ ເຕຍ . ສາ​ດົກ ໂຕສ໋ວ ອາ​ຄິມ ເຍີຍ ເຕຍ . ອາ​ຄິມ ໂຕສ໋ວ ເອ​ລີ​ອູດ ເຍີຍ ເຕຍ .
40001015	ເອ​ລີ​ອູດ ໂຕສ໋ວ ເອ​ເລ​ອາ​ຊາ ເຍີຍ ເຕຍ . ເອ​ເລ​ອາ​ຊາ ໂຕສ໋ວ ມັດ​ທານ ເຍີຍ ເຕຍ . ມັດ​ທານ ໂຕສ໋ວ ຢາ​ໂຄບ ເຍີຍ ເຕຍ .
40001016	ຢາ​ໂຄບ ໂຕສ໋ວ ໂຢ​ເຊບ ເຍີຍ ເຕຍ . ໂຢ​ເຊບ ເຊ ມາ​ລີ​ຢາ ເຍີຍ ໂອກ໋ . ມາ​ລີ​ຢາ ໂຕສ໋ວ ເຢ​ຊູ ເຍີຍ ມາ . ເຢ​ຊູ ຕົ້ງ ມ່ຽນ ເຫ່ວ ກີ​ຕູ່ ວົ້ວ ເຕົ້າ .
40001017	ຮນັ້ງ ໜ່າຍ , ຢຽມ ອັບ​ລາ​ຮຳ ມີ່ງ ເຖົາ ດາ​ວິດ ຮູ່ງ ມ່າຍ ຕສຽບ ເຝີຍ ຕ່ອຍ ມ່ຽນ . ແອ໋ງ ຢຽມ ດາ​ວິດ ຮູ່ງ ມີ່ງ ເຖົາ ອິ​ສະ​ລາ​ເອນ ມ່ຽນ ຕສຸ ກວ໊າດ ມີ່ງ ບາ​ບີ​ລົນ ເຕີ່ຍ-ປູງ ມ່າຍ ຕສຽບ ເຝີຍ ຕ່ອຍ . ແອ໋ງ ຢຽມ ຕສຸ ກວ໊າດ ມີ່ງ ເຍີຍ ຕສຢັ້ງ ໂຫ່ ເຖົາ ກີ​ຕູ່ ທສວດ ເສີຍ ວົ້ວ ຕສັ່ນ , ມ່າຍ ຕສຽບ ເຝີຍ ຕ່ອຍ .
40001018	ເຢ​ຊູ ກີ​ຕູ່ ທສວດ ເສີຍ ເຍີຍ ເຈົ໊າ-ໂຫລ່ວ ເຊ ຮນັ້ງ ນ້າຍ . ເຢ​ຊູ ເຍີຍ ມາ , ບົ໋ວ ເຫ່ວ ມາ​ລີ​ຢາ . ໂຢ​ເຊບ ກ໊ອງ ຕສຢັ້ງ ນິ່ນ ໝີ່ ອ໊ະ . ນິ່ນ ບົວ ໄມ້ ແກ້ງ ຈວັ່ງ ຕ໋ອງ ເປວີ໋ຍ ເຈ໋ຍ ມປ່າ ມາ​ລີ​ຢາ ມ່າຍ ຊິນ ອ໊ະ , ເຊ ຢຽມ ສີງ ລີ່ງ ເຍີຍ ທຈະ ຕ້າຍ .
40001019	ນິ່ນ ເຍີຍ ໂອກ໋ , ໂຢ​ເຊບ , ເຊ ຄູ້ ມ່ຽນ ຢ່າ ໄມ້ ອ໋ອຍ ປຸນ ມາ​ລີ​ຢາ ຕອງ ຕສວັ໋ງ ຕສຸ ໄຍ້ . ນິ່ນ ຕສ່ຽວ ຢຽມ ໂຮຍ້ວ ຮນ້ຳ ອ໋ອຍ ເປີ່ຍ ເດ໊ຍ ຖຸຍ .
40001020	ໂຢ​ເຊບ ຢຽມ ໂຮຍ້ວ ຮນັ້ງ ນ້າຍ ນໍ ຮນ້ຳ . ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ຕ້າຍ ໂປ໋ ເບີ໋ຍ ບົ໋ວ ນິ່ນ , “ ດາ​ວິດ ເຍີຍ ເຕສີ໊ຍ-ຟຸນ , ໂຢ​ເຊບ ອ້າ ! ໄມ້ ຕູ໋ງ ກ້ຳ ເດສ໋ຍ . ກຸ໊ນ ຫລົ່ງ ມາ​ລີ​ຢາ ໂຕສ໋ວ ເມີ່ຍ ເຍີຍ ເອົ໊າ ອ໊ະ ໂອ່ . ນິ່ນ ມ່າຍ ຈ໊ຽນ ວົ້ວ ນອມ ຊິນ ເຊ ສີງ ລີ່ງ ປຸນ ນິ່ນ ມ່າຍ .
40001021	ນິ່ນ ອ໋ອຍ ຕຸ໊ ເຕົ້າ ຕອນ . ເມີ່ຍ ອ໋ອຍ ຕສຸ ເຖງ ວົ້ວ ເຕົ້າ ຕອນ ທສວດ ບົ໋ວ ເຫ່ວ ເຢ​ຊູ , ເຫວີ່ຍ ຕສຸ ນິ່ນ ອ໋ອຍ ໂອຈ໋ວ ນິ່ນ ເຍີຍ ແປະ ຝີງ ເລີ່ຍ ດຸ໊ດ ນິ່ນ ບົວ ເຍີຍ ຕສຸ໌ຍ . ”
40001022	ນ້າຍ ເຕີ໋ຍ ສີ່ ທສວດ ຕ້າຍ ເຫວີ່ຍ ປຸນ ຕ໋ອຍ ເດສ່ງ ຕສິ້ນ ດ່າງ ຕສ໊ຽວ ຫລົ່ງ ວົ້ວ ເຕົ້າ ໂຕ່ວ ຫວ່າ ມ່ຽນ ກ໊ອງ ເຍີຍ ຫວ່າ . ນິ່ນ ກ໊ອງ ,
40001023	“ ມ່າຍ ເຕົ້າ ໄມ້ ດສຢ່າວ ເຈ໋ຍ ຕອນ ເຍີຍ ເຊັຍ , ອ໋ອຍ ມ່າຍ ນອມ ຊິນ , ຢູ໌ງ ຕຸ໊ ເຕົ້າ ຕອນ . ນິ່ນ ບົວ ອ໋ອຍ ທສວດ ບົ໋ວ ເຫ່ວ ອີ​ມາ​ນູ​ເອນ . ” ( ເອີ໋ຍ ເລີ໌ຍ ເຊ “ ທິນ-ຮູ່ງ ເຖສົາ ບົວ ຢຽມ . ” )
40001024	ໂຢ​ເຊບ ເຍຍ ຕ້າຍ , ນິ່ນ ເອີຍ ຈ໊ຽນ ຕສ໊ຽວ ເຍີຍ ຟິນ-ມ່ຽນ ບົ໋ວ ເຍີຍ ຫວ່າ ໂຕສ໋ວ , ຕສ່ຽວ ຕໍ້ ມາ​ລີ​ຢາ ຕ້າຍ ໂຕສ໋ວ ນິ່ນ ເຍີຍ ເອົ໊າ ອ໊ະ .
40001025	ມປ່າ ນິ່ນ ບົວ ໄມ້ ນິດ ຕ່ອຍ ເຖົາ ມາ​ລີ​ຢາ ຕຸ໊ ນ້າຍ ເຕົ້າ ຕອນ ຕ້າຍ . ໂຢ​ເຊບ ເຖງ ວົ້ວ ເຕົ້າ ຕອນ ທສວດ ບົ໋ວ ເຫ່ວ ເຢ​ຊູ .
40002001	ເຢ​ຊູ ທສວດ ເສີຍ ຢຽມ ຢູ​ເດຍ ແຊ້ງ , ເບດ​ເລ​ເຮມ ມູ້ງ ວົ້ວ ຕສັ່ນ , ຕ໋ອຍ ຕສຸ ເຮ​ລົດ ໂຕສ໋ວ ຮູ່ງ ເຕ໋ຍ . ອກະຮ້າ ມ່າຍ ເຕີ໋ຍ ສຳ ເຫຮລີຍ ເຍີຍ ຕົ້ມ ຟິນ-ແຊງ ຢຽມ ຕົງ ປູງ ຕ້າຍ ເຖົາ ເຢ​ລູ​ຊາ​ເລມ ຕສີ້ງ
40002002	ໜ່າຍ ກ໋າ , “ ທສວດ ເສີຍ ຕ້າຍ ໂຕສ໋ວ ຢິວ​ໄທ ມ່ຽນ ເຍີຍ ຮູ່ງ ວົ້ວ ເຕົ້າ ກູ້ ງວ໌າ ຢຽມ ຫາຍ ? ເຢຍ ບົວ ປວັດ ນິ່ນ ເຍີຍ ເຫຮລີຍ ຢຽມ ຕົງ ປູງ ທສວດ ຕສ່ຽວ ຕ້າຍ ປ໋າຍ ນິ່ນ . ”
40002003	ເຮ​ລົດ ຮູ່ງ ໝວັງ ໄຮ໌ ນ້າຍ ເຕີ໋ຍ ຫວ່າ ນິ່ນ ຕສ່ຽວ ໂຮຍ້ວ ໄມ້ ເຮ່ນ ຢຽດ ເຕີ໋ຍ . ຢຽມ ເຢ​ລູ​ຊາ​ເລມ ຕສີ້ງ ເຍີຍ ຕສວັ໋ງ ມ່ຽນ ຢຽດ ຕສູ໊ງ ຢ່າ ໂຮຍ້ວ ໄມ້ ເຮ່ນ ເດສ່ງ .
40002004	ເຮ​ລົດ ຕສ່ຽວ ເຫ່ວ ຢິວ​ໄທ ມ່ຽນ ເຍີຍ ຕສວັ໋ງ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ຕ້າຍ ດສ້ອຍ ຢຽມ ຕສຸ໊ນ ຕສ່ຽວ ໜ່າຍ ນິ່ນ ບົວ , “ ໂຕສ໋ວ ກີ​ຕູ່ ວົ້ວ ເຕົ້າ ອ໋ອຍ ທສວດ ເສີຍ ຢຽມ ຫາຍ ? ”
40002005	ນິ່ນ ບົວ ເຕົາ , “ ຢຽມ ຢູ​ເດຍ ແຊ້ງ , ເບດ​ເລ​ເຮມ ມູ້ງ , ເຫວີ່ຍ ຕສຸ ໂຕ່ວ ຫວ່າ ມ່ຽນ ຮນັ້ງ ນ້າຍ ນໍ ເຟ້ຍ ,
40002006	‘ ຢູ​ດາ ເຕີ່ຍ-ປູງ , ເບດ​ເລ​ເຮມ ມູ້ງ ອ້າ ! ຢຽມ ຢູ​ດາ ເຕີ່ຍ-ປູງ ເຍີຍ ຕົ້ມ ຕສີ້ງ , ເມີ່ຍ ໄມ້ ເຕສີ໌ຍ ເກົ້າ ໄຝ ເຈ໋ຍ . ເຫວີ່ຍ ຕສຸ ມ່າຍ ເຕົ້າ ຕົ້ມ ຈຽນ ອ໋ອຍ ຢຽມ ເມີ່ຍ ໜ່າຍ ທສວດ ຕ້າຍ ຕໍ້ ເຢຍ ເຍີຍ ແປະ ຝີງ , ອິ​ສະ​ລາ​ເອນ ມ່ຽນ . ’ ”
40002007	ເຮ​ລົດ ຕສ່ຽວ ເຫ່ວ ວົ້ວ ເຕີ໋ຍ ສຳ ເຫຮລີຍ ເຍີຍ ຕົ້ມ ຟິນ-ແຊງ ຕ້າຍ , ປີ໋ງ ຈ໊ຽນ ຫລົງໆ ເຍີຍ ໜ່າຍ ກ໋າ , “ ວົ້ວ ນອມ ເຫຮລີຍ ຕສຢັ້ງ ຫາຍ ທສວດ ຕ້າຍ ? ”
40002008	ໜ່າຍ ລິ໌ວ , ເຮ​ລົດ ຕສ່ຽວ ບົ໋ວ ນິ່ນ ບົວ ມີ່ງ ເບດ​ເລ​ເຮມ ມູ້ງ . ນິ່ນ ກ໊ອງ , “ ເມີ່ຍ ບົວ ກຸ໊ນ ມີ່ງ ເບດ​ເລ​ເຮມ ມູ້ງ ຫລົງໆ ເຍີຍ ລໍ໌ ວົ້ວ ເຕົ້າ ຝຸຈ໊ວຍ . ລໍ໌ ປວັດ , ດສ໋ວນ ຕ້າຍ ບົ໋ວ ເຢຍ , ເຢຍ ຕສ່ຽວ ໄຮ່ ມີ່ງ ປ໋າຍ ນິ່ນ . ”
40002009	ໝວັງ ຮູ່ງ ເຕ໋ຍ ກ໊ອງ ລິ໌ວ , ວົ້ວ ເຕີ໋ຍ ຕົ້ມ ຟິນ-ແຊງ ຕສ່ຽວ ທສວດ ເຈົ໊າ ມີ່ງ ອ໊ະ . ຕສິ້ນ ດ່າງ ຢຽມ ຕົງ ປູງ ປວັດ ທສວດ ວົ້ວ ນອມ ເຫຮລີຍ ມີ່ງ ດ່າງ ນິ່ນ ບົວ . ມີ່ງ ເຖົາ ຝຸຈ໊ວຍ ຢຽມ ວົ້ວ ນອມ ຕ໋ອງ ກູ້ ຫງວ່າຍ ຕສ່ຽວ ຕີ້ງ ຈ໊ຽນ ວົ້ວ .
40002010	ຕົ້ມ ຟິນ-ແຊງ ປວັດ ວົ້ວ ນອມ ເຫຮລີຍ ຕສ່ຽວ ອຈຽນ-ໂຢ້ວ ອອນ-ເຫລາະ ໄຫ່ .
40002011	ເປັຍ ເປຢົ໊າ ມີ່ງ , ປວັດ ວົ້ວ ເຕົ້າ ຝຸຈ໊ວຍ ເຖສົາ ນິ່ນ ເຍີຍ ມາ , ມາ​ລີ​ຢາ , ຕສ່ຽວ ເກວີ່ຍ ເອຈ່ຍ ເດົາ ປ໋າຍ ວົ້ວ ເຕົ້າ ຝຸຈ໊ວຍ . ນິ່ນ ບົວ ເຕສ໊າະ ນິ່ນ ບົວ ຕໍ້ ຕ້າຍ ເຍີຍ ຕສີ້ງ ເຫຍີ່ຍ ທສວດ ຕ້າຍ ຝົ່ງ ຫໍ່ ປຸນ ນິ່ນ . ມ່າຍ ຈຽມ ເຖສົາ ອີ ຫຍູ່ງ ດາງ ເຍີຍ ດຢັ໋ງ-ຕສູງ ເຫ່ວ ມູ​ຢໍ່ ເຖສົາ ຟານ​ເກນ​ເຊນ .
40002012	ທິນ-ຮູ່ງ ໂປ໋ ເບີ໋ຍ ບົ໋ວ ວົ້ວ ເຕີ໋ຍ ຕົ້ມ ຟິນ-ແຊງ ໄມ້ ຕູ໋ງ ດສ໋ວນ ເຮ​ລົດ ວົ້ວ . ນິ່ນ ບົວ ຕສ່ຽວ ຢັ້ງ ກັ້ນ ຕິ້ວ ເຈົ໊າ ດສ໋ວນ ນິ່ນ ບົວ ເຍີຍ ເຕີ່ຍ-ປູງ .
40002013	ວົ້ວ ເຕີ໋ຍ ຕົ້ມ ຟິນ-ແຊງ ດສ໋ວນ ໝີ່ ອ໊ະ . ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ໂປ໋ ເບີ໋ຍ ບົ໋ວ ໂຢ​ເຊບ , “ ເຈ໌ຍ ຊິນ ຕ້າຍ , ຕໍ້ ຈ໊ຽນ ຝຸຈ໊ວຍ ເຖສົາ ນິ່ນ ເຍີຍ ມາ ເປຢົ໋າ ມີ່ງ ອີ​ຢິ໊ບ ເຕີ່ຍ-ປູງ . ອ໋ອຍ ຕສຸ ຢຽມ ວົ້ວ ຕສົ໊ວ ເຖົາ ເຢຍ ບົ໋ວ ເມີ່ຍ , ເຫວີ່ຍ ຕສຸ ເຮ​ລົດ ອ໋ອຍ ລໍ໌ ນ້າຍ ເຕົ້າ ຝຸຈ໊ວຍ ໄຕ໋ . ”
40002014	ໂຢ​ເຊບ ຕສ່ຽວ ເຈ໌ຍ ຊິນ ຕ້າຍ , ລູ່ງ ມ໌ວນ ຕສັ່ນ ຕໍ້ ຈ໊ຽນ ວົ້ວ ເຕົ້າ ຝຸຈ໊ວຍ ເຖສົາ ຝຸຈ໊ວຍ ເຍີຍ ມາ ເປຢົ໋າ ມີ່ງ ອີ​ຢິ໊ບ ເຕີ່ຍ-ປູງ ,
40002015	ຢຽມ ວົ້ວ ຕສົ໊ວ ເຖົາ ເຮ​ລົດ ໄຕ່ ມີ່ງ . ຮນັ້ງ ໜ່າຍ ທສວດ ຕ້າຍ ເຫວີ່ຍ ປຸນ ຕ໋ອຍ ເດສ່ງ ຕສ໊ຽວ ຫລົ່ງ ໂຕ່ວ ຫວ່າ ມ່ຽນ ກ໊ອງ ເຍີຍ ຫວ່າ . ນິ່ນ ກ໊ອງ , “ ເຢຍ ເຫ່ວ ເຢຍ ເຍີຍ ຕອນ ຢຽມ ອີ​ຢິ໊ບ ເຕີ່ຍ-ປູງ ທສວດ ຕ້າຍ . ”
40002016	ເຮ​ລົດ ຮູ່ງ ຮິ້ວ ຕຸ໊ ວົ້ວ ເຕີ໋ຍ ຕົ້ມ ຟິນ-ແຊງ ດົ໊ວ ນິ່ນ , ນິ່ນ ຕສ່ຽວ ເຖຈຍ ເຈ໌ຍ ! ໄຫ່ . ນິ່ນ ເອຈ່ຍ ຫລີ່ງ ໄຕ໋ ເດສ່ງ ເບດ​ເລ​ເຮມ ມູ້ງ ເຖສົາ ຮວີງ ດສ໋ວນ ເຍີຍ ຕ໋ອງ ວົ້ວ ເຕີ໋ຍ ອີ ຫຮຍັງ ກະເດ໊ຍ ແໝງ ເຍີຍ ກູ້ ງວ໌າ-ຕອນ . ເຮ​ລົດ ຮນັ້ງ ນ້າຍ ນໍ ໄຕ໋ ນ້າຍ ເຕີ໋ຍ ຝຸຈ໊ວຍ ເອີຍ ນິ່ນ ໜ່າຍ ສຳ ເຫຮລີຍ ເຍີຍ ຕົ້ມ ຟິນ-ແຊງ ປວັດ ເຫຮລີຍ ທສວດ ເຍີຍ ຕສຢັ້ງ ໂຫ່ ຝຸນ ຕ້າຍ .
40002017	ນ້າຍ ເຕີ໋ຍ ສີ່ ທສວດ ຕ້າຍ ຕ໋ອຍ ເດສ່ງ ວົ້ວ ເຕົ້າ ໂຕ່ວ ຫວ່າ ມ່ຽນ , ເຢ​ເລ​ມີ , ເຍີຍ ຫວ່າ . ເຢ​ເລ​ມີ ກ໊ອງ ,
40002018	“ ໄຮ໌ ມ່ຽນ ຢຽມ ວົ້ວ ລາ​ມາ ຕສີ້ງ ບ້ຽວໆ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ . ລາ​ເຊນ ຍ້ຽມ ນິ່ນ ເຍີຍ ຝຸຈ໊ວຍ , ນິ່ນ ຢ່າ ໄມ້ ຫລົ່ງ ຫາຍ ເຕົ້າ ເຖງ ນິ່ນ ໄຈ໊ ເດສົ້າ , ເຫວີ່ຍ ຕສຸ ນິ່ນ ເຍີຍ ຝຸຈ໊ວຍ ໄຕ່ ໝີ່ ອ໊ະ . ”
40002019	ເຮ​ລົດ ຮູ່ງ ໄຕ່ ໝີ່ ອ໊ະ . ຢຽມ ອີ​ຢິ໊ບ ເຕີ່ຍ-ປູງ ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ຕ້າຍ ໂປ໋ ເບີ໋ຍ ໂຢ​ເຊບ .
40002020	ຟິນ-ມ່ຽນ ກ໊ອງ , “ ເຈ໌ຍ ຊິນ ຕ້າຍ , ຕໍ້ ວົ້ວ ເຕົ້າ ຝຸຈ໊ວຍ ເຖສົາ ຈ໊ຽນ ຝຸຈ໊ວຍ ເຍີຍ ມາ ດສ໋ວນ ອິ​ສະ​ລາ​ເອນ ເຕີ່ຍ-ປູງ ອ໊ະ ໂອ່ . ເຫວີ່ຍ ຕສຸ ອ໋ອຍ ຫ່ອຍ ນ້າຍ ເຕົ້າ ຝຸຈ໊ວຍ ເຍີຍ ແໝ່ງ ວົ້ວ ເຕີ໋ຍ ໄຕ່ ເດສ່ງ ໝີ່ ອ໊ະ . ”
40002021	ໂຢ​ເຊບ ຕສ່ຽວ ເຈ໌ຍ ຊິນ ຕໍ້ ຈ໊ຽນ ຝຸຈ໊ວຍ ເຖສົາ ຝຸຈ໊ວຍ ເຍີຍ ມາ ດສ໋ວນ ອິ​ສະ​ລາ​ເອນ ເຕີ່ຍ-ປູງ ອ໊ະ .
40002022	ມປ່າ ໄຮ໌ ກ໊ອງ ອານ​ເຄ​ລາ​ອັດ ດສິບ ນິ່ນ ເຍີຍ ເຕຍ , ເຮ​ລົດ , ໂຕສ໋ວ ຢູ​ເດຍ ແຊ້ງ ເຍີຍ ຮູ່ງ , ໂຢ​ເຊບ ຕສ່ຽວ ກ້ຳ ເດສ໋ຍ ໄມ້ ມີ່ງ ວົ້ວ ອ໊ະ . ທິນ-ຮູ່ງ ຢ່າ ໂປ໋ ເບີ໋ຍ ຕົ໊ນ ໂຢ​ເຊບ , ໂຢ​ເຊບ ບົວ ຕສ່ຽວ ມີ່ງ ກາ​ລິ​ລີ ແຊ້ງ ,
40002023	ຢຽມ ນອມ ມູ້ງ ບົ໋ວ ເຫ່ວ ນາ​ຊາ​ເລດ . ນ້າຍ ເຕີ໋ຍ ເຈົ໊າ ທສວດ ຕ້າຍ ຕ໋ອຍ ເດສ່ງ ໂຕ່ວ ຫວ່າ ມ່ຽນ ເຍີຍ ຫວ່າ . ວົ້ວ ເຕີ໋ຍ ໂຕ່ວ ຫວ່າ ມ່ຽນ ກ໊ອງ , “ ມ່ຽນ ອ໋ອຍ ເຫ່ວ ນິ່ນ ໂຕສ໋ວ ນາ​ຊາ​ເລດ ມ່ຽນ . ”
40003001	ຕສຢັ້ງ ໂຫ່ ເຖົາ , ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ມີ່ງ ວົ້ວ ຢູ​ເດຍ ເຕີ່ຍ-ປູງ-ຮວາງ ຕສຸ້ນ ໂຕ໌ .
40003002	ນິ່ນ ກ໊ອງ , “ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ເມີ່ຍ ບົວ ເຍີຍ ຕສຸ໌ຍ , ເຫວີ່ຍ ຕສຸ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຕສຢັ້ງ ໂຫ່ ເຖົາ ຟັດ ອ໊ະ . ”
40003003	ໂຕ່ວ ຫວ່າ ມ່ຽນ , ອິ​ສະ​ຢາ , ກ໊ອງ ເຍີຍ , ເຊ ຕົ້ງ ນ້າຍ ເຕົ້າ ໂຢ​ຮັນ ອ໊ະ . ອິ​ສະ​ຢາ ກ໊ອງ , “ ມ່າຍ ລ່ານ ມ່ຽນ ຢຽມ ເຕີ່ຍ-ປູງ-ຮວາງ ເຫ່ວ ຈ໊ຽນ ກ໊ອງ , ‘ ອ໋ອຍ ຕສຸ ຫລິ່ວ ເລີ໌ຍ ຕສ໊ຽວ ເຍີຍ ເຈົ໊າ . ນິ່ນ ເຍີຍ ເຈົ໊າ ອ໋ອຍ ຕສຸ ຄອຍ ຕສະ ເຍີຍ . ’ ”
40003004	ໂຢ​ຮັນ ຕສຸ໊ ເຍີຍ ລຸຍ-ໂຫວ ຫລົ່ງ ລໍ່ ທໍ່ ເປຢີຍ ດັ໊ດ ຕ້າຍ , ຢ່າ ຫລົ່ງ ດົ໊ບ-ຮລາງ ໄຊ ຈ໊ຽນ ຈ໊າຍ . ນິ່ນ ຫຍັ່ນ ເຍີຍ ກະນ້າຍ ເຊ ຈົ໊ບ-ເຫຍີ່ຍ ເຖສົາ ຫລົ່ມ ເຍີຍ ເມວີ໌ຍ-ຕ້ອງ .
40003005	ມ່ຽນ ຢຽມ ເຢ​ລູ​ຊາ​ເລມ ຕສີ້ງ ເຖສົາ ກ໋ອມ ຢູ​ເດຍ ແຊ້ງ ເຖສົາ ຈໍ​ແດນ ດ້າຍ ເຮລນ ຢຽດ ຕສູ໊ງ ຫ່ອງ ຕສັ່ງ ເຍີຍ ຕ໋ອງ , ທສວດ ມີ່ງ ລໍ໌ ໂຢ​ຮັນ .
40003006	ນິ່ນ ບົວ ຫຍ່ຽມ ນິ່ນ ບົວ ເຍີຍ ຕສຸ໌ຍ , ໂຢ​ຮັນ ຕສ່ຽວ ຢຽມ ວົ້ວ ຈໍ​ແດນ ດ້າຍ ເຖງ ນິ່ນ ບົວ ເຈ໋ຍ ວວມ ເຍີຍ ເລີ໌ຍ .
40003007	ໂຢ​ຮັນ ປວັດ ຟາ​ລິ​ສີ ມ່ຽນ ເຖສົາ ສະ​ດູ​ສີ ມ່ຽນ ທສ້ຳ ເຍີຍ ຕ້າຍ ລໍ໌ ນິ່ນ , ອ໋ອຍ ເຈ໋ຍ ວວມ ເຍີຍ ເລີ໌ຍ ຕສ່ຽວ ກ໊ອງ ນິ່ນ ບົວ . ນິ່ນ ກ໊ອງ , “ ເມີ່ຍ ບົວ ໜ່າຍ ດຸຍ ນາງ-ໂຕະ ເຍີຍ ປ໊ວນ ອ້າ ! ທິນ-ຮູ່ງ ຕີ່ງ ຕສຸ໌ຍ ເຍີຍ ຕສຢັ້ງ ໂຫ່ ອ໋ອຍ ເຖົາ . ຫາຍ ເຕົ້າ ຂວິນ ເມີ່ຍ ບົວ ເປຢົ໋າ ດຸ໊ດ ?
40003008	ເມີ່ຍ ບົວ ໂຕສ໋ວ ສີ່ ອ໋ອຍ ຕສຸ ປຸນ ທສີງ ເມີ່ຍ ບົວ ກ໊ອຍ ໂຮຍ້ວ ກວັ່ງ ຕສຸ໌ຍ .
40003009	ຢ່າ ໄມ້ ຕູ໋ງ ຢຽມ ໂຮຍ້ວ ຮນ້ຳ , ‘ ເຢຍ ບົວ ມ່າຍ ອັບ​ລາ​ຮຳ ໂຕສ໋ວ ເຢຍ ບົວ ເຍີຍ ອົງ-ຖາຍ . ’ ເຢຍ ບົ໋ວ ເມີ່ຍ ບົວ , ທິນ-ຮູ່ງ ຕສູ໊ງ ໄຮ່ ເຕສ໊າະ ນ້າຍ ເຕີ໋ຍ ຫລະເປຢີ໊ຍ ໂຕສ໋ວ ເປ໋ນ ອັບ​ລາ​ຮຳ ເຍີຍ ເຕສີ໊ຍ-ຟຸນ . ’
40003010	ອີ້ ຕສັ່ນ ເບ່ນ ຕສຢັ໋ງ ໂປ໊ວ , ຕສູ໊ງ ອັນ ຈ໊ຽນ ດຢັ໋ງ-ກອນ . ຫາຍ ຕິ້ວ ດຢັ໋ງ ຕສຢັ້ງ ປ໊ຽວ ໄມ້ ຄູ້ , ອ໋ອຍ ຕສຸ ກ໋ອຍ ກວັ່ງ ປົ໊ວ ໂຕ໌ວ ມີ່ງ .
40003011	“ ເຢຍ ຫລົ່ງ ວວມ ເຖງ ເມີ່ຍ ບົວ ເຈ໋ຍ ເລີ໌ຍ , ປຸນ ທສີງ ເມີ່ຍ ບົວ ກ໊ອຍ ໂຮຍ້ວ ກວັ່ງ ຕສຸ໌ຍ . ມປ່າ ເຢຍ ຕ້າຍ ດ່າງ , ແອ໋ງ ມ່າຍ ເຕົ້າ ອກະຮ້າ ຕ້າຍ . ນິ່ນ ໂຕສ໋ວ ເກົ້າ ໂຮລ ເຢຍ . ເຢຍ ຕສູ໊ງ ໄມ້ ຜຸຍ ເຖງ ນິ່ນ ເຫຮນງ ເຮ່ . ນິ່ນ ອ໋ອຍ ຫລົ່ງ ສີງ ລີ່ງ ຢ່າ ຫລົ່ງ ໂຕ໌ວ ເຖງ ເມີ່ຍ ບົວ ເຈ໋ຍ ເລີ໌ຍ .
40003012	ນິ່ນ ເຍີຍ ປົ໌ວ ນັ້ນ ຈ໊ຽນ ກະນ້າຍ-ເທສ້ນ , ອ໋ອຍ ຝຽວ ເດສ່ງ ນິ່ນ ເຍີຍ ເບ໊າະ ເບຢົ້າ ທສຢັ້ງ ຢ່າ ຊຽວ ນິ່ນ ເຍີຍ ເບຢົ້າ ຕັ໊ບ ລ໌ຳ . ມປ່າ ທສຸ-ເໝົາ ນິ່ນ ອ໋ອຍ ຫລົ່ງ ຢຽດ ລິ໌ວ ໄມ້ ໄຮ່ ໄຕ່ ເຍີຍ ໂຕ໌ວ ປົ໊ວ ຈ໊ຽນ . ”
40003013	ວົ້ວ ຕສັ່ນ ເຢ​ຊູ ຢຽມ ກາ​ລິ​ລີ ມີ່ງ ຈໍ​ແດນ ດ້າຍ , ອ໋ອຍ ໂຢ​ຮັນ ເຖງ ນິ່ນ ເຈ໋ຍ ວວມ ເຍີຍ ເລີ໌ຍ .
40003014	ມປ່າ ໂຢ​ຮັນ ອ໋ອຍ ເຢ​ຊູ ກ໊ອຍ ຕສະເອີ໋ຍ , ນິ່ນ ຕສ່ຽວ ກ໊ອງ , “ ຫອບ ຕສຸ ເມີ່ຍ ເຖງ ເຢຍ ເຈ໋ຍ ເລີ໌ຍ , ມປ່າ ເມີ່ຍ ຕ້າຍ ລໍ໌ ເຢຍ ? ”
40003015	ເຢ​ຊູ ເຕົາ ໂຢ​ຮັນ , “ ເມີ່ຍ ກຸ໊ນ ເຖງ ເຢຍ ອ໊ະ . ບົວ ຮນັ້ງ ນ້າຍ ໂຕສ໋ວ , ເຊ ໂຕສ໋ວ ຕຸ໊ ຫອບ ເດສ່ງ ເອີຍ ທິນ-ຮູ່ງ ອ໋ອຍ ບົວ ໂຕສ໋ວ ເຍີຍ . ” ໂຢ​ຮັນ ຕສ່ຽວ ເຖງ ອ໊ະ .
40003016	ເຢ​ຊູ ເຈ໋ຍ ເລີ໌ຍ ຢຽມ ວວມ ຢ໊ຽດ ທສວດ ຕ້າຍ ວົ້ວ ຕສັ່ນ , ລູ່ງ ຕສ່ຽວ ອກອຍ . ເຢ​ຊູ ປວັດ ທິນ-ຮູ່ງ ເຍີຍ ສີງ ລີ່ງ ເອຈ່ຍ ຕ້າຍ ຮນັ້ງ ເໜາະ ໂອກ ນໍ , ຢ່າ ດສົບ ຈ໊ຽນ ນິ່ນ .
40003017	ມ່າຍ ເຖຈຍ ຢຽມ ກູ້ ຫງວ່າຍ ລູ່ງ ກ໊ອງ , “ ນ້າຍ ເຊ ເຢຍ ເຍີຍ ຕອນ-ຮນ້ຳ . ເຢຍ ຕສະເກ້ງ ອະເຮນີ້ຍ ໄຫ່ ນິ່ນ . ”
40004001	ເຢ​ຊູ ເຈ໋ຍ ລິ໌ວ ວວມ ເຍີຍ ເລີ໌ຍ , ສີງ ລີ່ງ ຕສ່ຽວ ຕໍ້ ນິ່ນ ມີ່ງ ເຕີ່ຍ-ປູງ-ຮວາງ ຕສຸ ມ້ຽນ ເຍີຍ ຮູ່ງ ເສີຍ .
40004002	ເຝີຍ ຕສຽບ ຮນອຍ ເຝີຍ ຕສຽບ ມ໌ວນ ເຢ​ຊູ ເຕສີຍ ໄມ້ ຫຍັ່ນ ຫາຍ ຫຍູ່ງ , ໂຮຍ້ວ ຕສ່ຽວ ເຊຍ ອ໊ະ .
40004003	ມ້ຽນ ເຍີຍ ຮູ່ງ ຕສ່ຽວ ຕ້າຍ ລໍ໌ ນິ່ນ ຢ່າ ກ໊ອງ , “ ເມີ່ຍ ຕສະເກ້ງ ທິນ-ຮູ່ງ ເຍີຍ ຕອນ ນໍ , ເຫ່ວ ນ້າຍ ເຕີ໋ຍ ຫລະເປຢີ໊ຍ ເປ໋ນ ອຈົ໊ວ ຕ້າຍ ມ່າະ ! ”
40004004	ເຢ​ຊູ ເຕົາ , “ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ມ່ຽນ ໄມ້ ເຕສີ໌ຍ ຂູງ ເຂົາ ຫຍັ່ນ ຮົບ ຢູ໌ງ ແໝ່ງ ຮນັ້ງ , ມປ່າ ອ໋ອຍ ຕສຸ ເຂົາ ທິນ-ຮູ່ງ ກ໊ອງ ເຍີຍ ໂຈ໋ວໆ ຫວ່າ . ’ ”
40004005	ມ້ຽນ ເຍີຍ ຮູ່ງ ຕສ່ຽວ ຕໍ້ ເຢ​ຊູ ມີ່ງ ທສີງ-ເດສ່ງ ເຍີຍ ຕສີ້ງ , ເຢ​ລູ​ຊາ​ເລມ , ປຸນ ນິ່ນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ຮລັງ ເຈ໋ຍ ເຍີຍ ຕ໋ອງ ,
40004006	ກ໊ອງ ບົ໋ວ ນິ່ນ , “ ເມີ່ຍ ຕສະເກ້ງ ທິນ-ຮູ່ງ ເຍີຍ ຕອນ ນໍ , ປິວ ເອຈ່ຍ ກ໋າ . ເຫວີ່ຍ ຕສຸ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ທິນ-ຮູ່ງ ອ໋ອຍ ພ້າຍ ນິ່ນ ເຍີຍ ຟິນ-ມ່ຽນ ໂກ໋ວ ຈ໊ຽນ ເມີ່ຍ . ນິ່ນ ບົວ ຕສ່ຽວ ຫລົ່ງ ປົ໌ວ ໂປ້ວ ຈ໊ຽນ ເມີ່ຍ , ໄມ້ ປຸນ ເມີ່ຍ ເຍີຍ ເຕສົ໋າ ຕສົງ ຕສຸ ຫລະເປຢີ໊ຍ . ’ ”
40004007	ເຢ​ຊູ ເຕົາ , “ ມປ່າ ກີງ-ໂຊວ ຢ່າ ເຟ້ຍ ຈ໊ຽນ ກ໊ອງ , ‘ ໄມ້ ຕູ໋ງ ເສີຍ ຕສ໊ຽວ , ເມີ່ຍ ເຍີຍ ທິນ-ຮູ່ງ . ’ ”
40004008	ມ້ຽນ ເຍີຍ ຮູ່ງ ແອ໋ງ ຕໍ້ ເຢ​ຊູ ຝາວ ນອມ ຮລັງ ໄຫ່ ເຍີຍ ບົງ , ປຸນ ນິ່ນ ໝັ່ງ ລູ່ງ ເດ໊ຍ ໝ່ານ ກົ໊ວະ ຢ່າ ໝັ່ງ ໝ່ານ ກົ໊ວະ ເຍີຍ ອຈັງ-ຫລ່າງ .
40004009	ມ້ຽນ ເຍີຍ ຮູ່ງ ກ໊ອງ , “ ເຊ ກ໊ອງ ເມີ່ຍ ເກວີ່ຍ ເອຈ່ຍ ປ໋າຍ ເຢຍ , ເຢຍ ຕສ່ຽວ ເຕສ໊າະ ນ້າຍ ເຕີ໋ຍ ຢຽດ ຕສູ໊ງ ປຸນ ເມີ່ຍ . ”
40004010	ເຢ​ຊູ ຕສ່ຽວ ເຕົາ , “ ຊາ​ຕານ ອ້າ ! ເປຢົ໋າ ອກອຍ ມ່າະ ! ກີງ-ໂຊວ ເຟ້ຍ ຈ໊ຽນ ກ໊ອງ , ‘ ອ໋ອຍ ຕສຸ ປ໋າຍ ຕສ໊ຽວ , ເມີ່ຍ ເຍີຍ ທິນ-ຮູ່ງ . ຂູງ ອ໋ອຍ ຕສຸ ຟູ-ສູ ນິ່ນ ດຸ ເຕົ້າ ຮນັ້ງ . ’ ”
40004011	ມ້ຽນ ເຍີຍ ຮູ່ງ ຕສຢັງ ໜ່າຍ ເລີ່ຍ ອກອຍ ເຢ​ຊູ ໝີ່ ອ໊ະ . ຟິນ-ມ່ຽນ ຕສ່ຽວ ຕ້າຍ ຫລິ່ວ ເລີ໌ຍ ເຢ​ຊູ .
40004012	ເຢ​ຊູ ໄຮ໌ ກ໊ອງ ໂຢ​ຮັນ ຕສຸ ຫວວນ ໂລ່ , ນິ່ນ ຕສ່ຽວ ມີ່ງ ກາ​ລິ​ລີ ແຊ້ງ ໝີ່ ອ໊ະ .
40004013	ເຢ​ຊູ ໄມ້ ຢຽມ ນາ​ຊາ​ເລດ ມູ້ງ , ນິ່ນ ມີ່ງ ຢຽມ ຄາ​ເປ​ນາ​ອຸມ ມູ້ງ , ກາ​ລິ​ລີ ຄ້ອຍ-ຕອນ ເຮລນ , ເສ​ບູ​ລຸນ ເຖສົາ ນັບ​ທາ​ລີ ເຕີ່ຍ ເຍີຍ ກັ໊ບ-ຈ໋າຍ ຕ໋ອງ .
40004014	ຮນັ້ງ ໜ່າຍ ທສວດ ຕ້າຍ ເຊ ເຫວີ່ຍ ປຸນ ຕສິ້ນ ດ່າງ ເຖງ ທິນ-ຮູ່ງ ໂຕ່ວ ຫວ່າ ວົ້ວ ເຕົ້າ ອິ​ສະ​ຢາ ເຍີຍ ຫວ່າ ຕ໋ອຍ ເດສ່ງ .
40004015	ອິ​ສະ​ຢາ ກ໊ອງ , “ ເສ​ບູ​ລຸນ ເຖສົາ ນັບ​ທາ​ລີ ເຕີ່ຍ , ຢຽມ ວົ້ວ ຫງ່ານ ຕສິ ຈໍ​ແດນ ດ້າຍ , ຕົ້ງ ມີ່ງ ຄ້ອຍ ວົ້ວ ຕິ້ວ ເຈົ໊າ , ເຊ ຈັ໋ນ ຢຽມ ເຍີຍ ເຕີ່ຍ-ປູງ , ກາ​ລິ​ລີ .
40004016	ຢຽມ ຫຮມວັງ ກະຍົ໌ວ ເຍີຍ ແປະ ຝີງ , ຕສູ໊ງ ຕຸ໊ ປວັດ ຕົ້ມ ອຈັງ . ຢຽມ ຕສຸ ໄຕ່ ເຍີຍ ຕົ້ງ ລິ່ນ ກະຍົ໌ວ ວົ້ວ ເຕີ໋ຍ , ມ່າຍ ອຈັງ ທສວດ ຕ້າຍ ຕສິ໋ວ ຈ໊ຽນ ນິ່ນ ບົວ . ”
40004017	ຢັ້ງ ນ້າຍ ມີ່ງ ເຢ​ຊູ ເຈ໌ຍ ກອນ ຕສຸ້ນ ໂຕ໌ . ນິ່ນ ກ໊ອງ , “ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ . ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຮນອຍ ເຖົາ ຟັດ ອ໊ະ . ”
40004018	ເຢ​ຊູ ຢັ້ງ ເຈົ໊າ ກັນ ກາ​ລິ​ລີ ຄ້ອຍ-ຕອນ ເຮລນ ມີ່ງ , ປວັດ ມ່າຍ ອີ ມົ໌ວ-ຕອນ . ນິ່ນ ບົວ ໂຕສ໋ວ ເຕສ໊າະ ເບຢົ໌າ ເຍີຍ ມ່ຽນ , ຢຽມ ວົ້ວ ຄ້ອຍ ປ໌ອງ ເບຢົ໌າ . ມ່າຍ ເຕົ້າ ເຫ່ວ ຊີ​ມົນ , ແອ໋ງ ມ່າຍ ນອມ ບົ໋ວ ເຫ່ວ ປີ​ເຕ , ເຖສົາ ຈ໊ຽນ ນິ່ນ ເຍີຍ ໂຢ໌ວ , ອັນ​ດາ​ລູ .
40004019	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ຕ້າຍ ກັນ ເຢຍ ໂອ່ . ເຢຍ ອ໋ອຍ ອຈ໋າວ ເມີ່ຍ ບົວ ລໍ໌ ມ່ຽນ , ຮນັ້ງ ອີ້ ຕສັ່ນ ເມີ່ຍ ບົວ ລໍ໌ ເບຢົ໌າ ນໍ . ”
40004020	ນິ່ນ ບົວ ລ່ຽມ ເຕສີ້ຍ ກວັ່ງ ນິ່ນ ບົວ ເຍີຍ ມູ໌ງ ກັນ ຈ໊ຽນ ເຢ​ຊູ ມີ່ງ ອ໊ະ .
40004021	ເຢ​ຊູ ເຈ໋ຍ ມີ່ງ ເຕີ໋ຍ ແອ໋ງ ປວັດ ເສ​ເບ​ດີ ເຍີຍ ອີ ເຕົ້າ ຕອນ , ຢາ​ກອບ ເຖສົາ ໂຢ​ຮັນ . ນ້າຍ ເຕີ໋ຍ ອີ ມົ໌ວ ເຖສົາ ນິ່ນ ບົວ ເຍີຍ ເຕຍ ຢຽມ ວົ້ວ ດສັ໊ງ ຫລິ່ວ ເລີ໌ຍ ມູ໌ງ . ເຢ​ຊູ ເຫ່ວ ນິ່ນ ບົວ ຕ້າຍ .
40004022	ນິ່ນ ບົວ ລ່ຽມ ເຕສີ້ຍ ກວັ່ງ ຈ໊ຽນ ນິ່ນ ບົວ ເຍີຍ ເຕຍ , ກວັ່ງ ຈ໊ຽນ ດສັ໊ງ , ກັນ ເຢ​ຊູ ມີ່ງ ອ໊ະ .
40004023	ເຢ​ຊູ ມີ່ງ ກ໋ອມ ກາ​ລິ​ລີ ແຊ້ງ , ຢຽມ ນິ່ນ ບົວ ເຍີຍ ຫວຸ່ຍ ຕ້ອງ ອຈ໋າວ ມ່ຽນ , ຢ່າ ຕສຸ້ນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ . ນິ່ນ ຢ່າ ຕສໍ່ ຫລົງ ຕສວັ໋ງ ມ່ຽນ ເຍີຍ ຫຍູ່ງໆ ແປ່ງ .
40004024	ເຢ​ຊູ ເຍີຍ ເມ່ງ ເຕົ້າ ຊີງ ປວັ໊ງ ຊີ​ເລຍ ເຕີ່ຍ-ປູງ . ມ່ຽນ ຕສ່ຽວ ຕໍ້ ຢຽດ ຕສູ໊ງ ແປ່ງ ມ່ຽນ ຕ້າຍ ລໍ໌ ເຢ​ຊູ , ເຊ ຕໍ້ ປຸ໊ດ ຫຍູ່ງໆ ແປ່ງ ເຖສົາ ຕສຸ ເຕ໊ຍ ມຸນ ເຍີຍ , ຕສຸ ມ້ຽນ ມົວະ ເຍີຍ , ປຸ໊ດ ຕູ໌ງ-ດິນ ເຍີຍ , ເຖສົາ ປຸ໊ດ ແປ່ງ-ໄບ ເຍີຍ ມ່ຽນ ຕ້າຍ . ເຢ​ຊູ ຢ່າ ຕສໍ່ ຫລົງ ນິ່ນ ບົວ .
40004025	ມ່ຽນ ທສ້ຳ ໄຫ່ ກັນ ຈ໊ຽນ ເຢ​ຊູ ມີ່ງ . ມ່າຍ ເຕີ໋ຍ ຢຽມ ກາ​ລິ​ລີ ແຊ້ງ , ມ່າຍ ເຕີ໋ຍ ຢຽມ ໂທດ​ບຸ​ລີ ແຊ້ງ , ມ່າຍ ເຕີ໋ຍ ຢຽມ ເຢ​ລູ​ຊາ​ເລມ ຕສີ້ງ , ມ່າຍ ເຕີ໋ຍ ຢຽມ ຢູ​ເດຍ ແຊ້ງ , ແອ໋ງ ມ່າຍ ເຕີ໋ຍ ຢຽມ ຈໍ​ແດນ ດ້າຍ ເຍີຍ ຕົງ ປູງ ແໝງ ກັນ ຈ໊ຽນ ເຢ​ຊູ ມີ່ງ .
40005001	ເຢ​ຊູ ປວັດ ມ່ຽນ ດົ່ງ ໜ່າຍ ທສ້ຳ , ນິ່ນ ຕສ່ຽວ ຝາວ ນອມ ບົງ ມີ່ງ ເຕສວີ໌ຍ ຈ໊ຽນ . ນິ່ນ ເຍີຍ ໄຊ-ກໍ໋ ບົວ ຢ່າ ຕ້າຍ ຢຽມ ຕສຸ໊ນ .
40005002	ເຢ​ຊູ ຕສ່ຽວ ເຈ໌ຍ ກອນ ອຈ໋າວ ນິ່ນ ບົວ . ນິ່ນ ກ໊ອງ ,
40005003	“ ກັ້ນ ຮິ້ວ ຕຸ໊ ກັ້ນ ຖຈຽມ ຕສຸ ທິນ-ຮູ່ງ ວົ້ວ ເຕີ໋ຍ , ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ມ່າຍ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ນິ່ນ ບົວ .
40005004	ມ່າຍ ໂຢວ-ເດສົ້າ ວົ້ວ ເຕີ໋ຍ , ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ທິນ-ຮູ່ງ ອ໋ອຍ ເຖງ ໄຈ໊ ໂຢວ-ເດສົ້າ .
40005005	ໂຮຍ້ວ ສ່ວນ ວົ້ວ ເຕີ໋ຍ , ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ທິນ-ຮູ່ງ ແລ໌ງ ປຸນ ເຍີຍ , ນິ່ນ ບົວ ອ໋ອຍ ຕຸ໊ ຕສິ໊ບ ເດສ່ງ .
40005006	ຫງໍ່ ອ໋ອຍ ໂຕສ໋ວ ຫອບ ທິນ-ຮູ່ງ ເຍີຍ ໂຮຍ້ວ ວົ້ວ ເຕີ໋ຍ , ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ທິນ-ຮູ່ງ ອ໋ອຍ ປຸນ ນິ່ນ ບົວ ຕຸ໊ ປວັ໊ງ ເອີ໋ຍ .
40005007	ຄໍ້-ລ່ຽນ ມ່ຽນ ວົ້ວ ເຕີ໋ຍ , ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ທິນ-ຮູ່ງ ອ໋ອຍ ຄໍ້-ລ່ຽນ ນິ່ນ ບົວ .
40005008	ມ່າຍ ທສີງ-ເດສ່ງ ເຍີຍ ໂຮຍ້ວ ວົ້ວ ເຕີ໋ຍ , ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ນິ່ນ ບົວ ອ໋ອຍ ຕຸ໊ ປວັດ ທິນ-ຮູ່ງ .
40005009	ຂວິນ ອີ ປູງ ມ່ຽນ ຫອບ ໂຮຍ້ວ ຕ້າຍ ມ່າຍ ແປ້ງ ອອນ ວົ້ວ ເຕີ໋ຍ , ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ທິນ-ຮູ່ງ ອ໋ອຍ ຫຍ່ຽມ ນິ່ນ ບົວ ໂຕສ໋ວ ນິ່ນ ເຍີຍ ນ່າມ ໂຍ໌ວ .
40005010	ເຫວີ່ຍ ໂຕສ໋ວ ເອີຍ ທິນ-ຮູ່ງ ເຍີຍ ເອີ໋ຍ ຕສຸ ມ່ຽນ ໂຕສ໋ວ ໂຕະ ວົ້ວ ເຕີ໋ຍ , ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ມ່າຍ ທິນ-ຮູ່ງ ໂຕສ໋ວ ນິ່ນ ບົວ ເຍີຍ ຕສ໊ຽວ ກຸ໊ນ ນິ່ນ ບົວ .
40005011	“ ເມີ່ຍ ບົວ ເຫວີ່ຍ ເຢຍ ຕສຸ ມ່ຽນ ກ໊ອງ ໂຕະ , ໂຕສ໋ວ ໂຕະ , ຕສຸ ມ່ຽນ ກ໊ອງ ຫຍູ່ງໆ ຫວ່າຍ ເຍີຍ ເຈົ໊າ , ເມີ່ຍ ບົວ ຕສ່ຽວ ມ່າຍ ອຈຽນ-ໂຢ້ວ ອ໊ະ .
40005012	ອ໋ອຍ ຕສຸ ອຈຽນ-ໂຢ້ວ ອະເຮນີ້ຍ ເຫວີ່ຍ ຕສຸ ຢຽມ ວົ້ວ ທິນ-ຕ້ອງ ມ່າຍ ຕົ້ມ ຕສີ້ງ ເຫຍີ່ຍ ອ໋ອຍ ປຸນ ເມີ່ຍ ບົວ . ຕສິ້ນ ດ່າງ ໂຕ່ວ ຫວ່າ ມ່ຽນ ຟີ່ ຮນັ້ງ ເຍີຍ ຕສຸ ມ່ຽນ ໂຕສ໋ວ ໂຕະ .
40005013	“ ເມີ່ຍ ບົວ ເຊ ຮນັ້ງ ເດສົ໊າ ເຫວີ່ຍ ຢຽມ ປ້າມ ມ່ຽນ ບຸດົ໋ງ . ມປ່າ ເຊ ກ໊ອງ ເດສົ໊າ ເຍີຍ ເໝວີຍ ຖຸຍ ຕສ໊າມ ມີ່ງ , ຮນັ້ງ ຫາຍ ນໍ ໜ່ອຍ ຕຸ໊ ແອ໋ງ ດສ້າຍ ຕ້າຍ ? ນ້າຍ ເຕີ໋ຍ ເດສົ໊າ ໄມ້ ລ່ຳ ຫລົ່ງ ອ໊ະ . ອ໋ອຍ ຕສຸ ໂຕ໋ ກວັ່ງ ປຸນ ມ່ຽນ ທສ້າຍ ຮນັ້ງ .
40005014	“ ເມີ່ຍ ບົວ ເຊ ຮນັ້ງ ອຈັງ ເຫວີ່ຍ ຕສິ໋ວ ລູ່ງ ເດ໊ຍ ມ່ຽນ . ຢຽດ ນອມ ຕສີ້ງ ຢຽມ ວົ້ວ ບົງ-ນີ້ງ ໄມ້ ໄຮ່ ປີ໋ງ ໄມ້ ເບວີ໌ຍ ມ່ຽນ .
40005015	ຢ່າ ໄມ້ ມ່າຍ ມ່ຽນ ຕ໊ຽມ ເຕສັຍ ຕັງ ຕ້າຍ , ເຕສ໊າະ ທົ້ງ ອກົ໊ບ ຈ໊ຽນ . ຕັງ ມຕ້າຍ ຕົນ ຕັງ ເຍີຍ ປ້າຍ ຕສິ໋ວ ອຈັງ ຢຽດ ເປຢົ໊າ ມ່ຽນ .
40005016	ເມີ່ຍ ບົວ ຢ່າ ອ໋ອຍ ຕສຸ ຮນັ້ງ ຕັງ ນໍ , ຕສິ໋ວ ລູ່ງ ເດ໊ຍ ມ່ຽນ . ຮນັ້ງ ໜ່າຍ , ນິ່ນ ບົວ ຕຸ໊ ປວັດ ເມີ່ຍ ບົວ ໂຕສ໋ວ ເຍີຍ ຄູ້ ສີ່ ຕສ່ຽວ ທ່າຍ ເມີ່ຍ ບົວ ເຍີຍ ທິນ-ຕ້ອງ ເຕ໋ຍ .
40005017	“ ໄມ້ ຕູ໋ງ ຮນ້ຳ ເຢຍ ຕ້າຍ ກວັ່ງ ໂມ​ເຊ ເຍີຍ ເລີ໌ຍ-ຫລັດ ເຖສົາ ທິນ-ຮູ່ງ ເຍີຍ ໂຕ່ວ ຫວ່າ ມ່ຽນ ອຈ໋າວ ເຍີຍ ຫວ່າ . ເຢຍ ໄມ້ ເຕສີ໌ຍ ຕ້າຍ ກວັ່ງ . ເຢຍ ຕ້າຍ ເຫວີ່ຍ ປຸນ ຢຽດ ຕສູ໊ງ ທສວດ ຕ້າຍ ຕສຽນ .
40005018	“ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ມ່າຍ ລູ່ງ ເຖສົາ ເດົາ ຖສໍ່ ຢຽມ ຈ໊ຽນ ເຍີຍ ຕສຢັ້ງ ໂຫ່ , ເລີ໌ຍ-ຫລັດ ເຍີຍ ຢຽດ ຕິ໊ມ ຢຽດ ແຫວະ ດສັ່ງ ຕສູ໊ງ ໄມ້ ໄຮ່ ດ໊ອດ . ຕສົ໊ວ ເຖົາ ຫຍູ່ງໆ ຕຸ້ນ ຢຸ້ນ ເດສ່ງ .
40005019	“ ຮນັ້ງ ໜ່າຍ , ຫາຍ ເຕົ້າ ປ໌າມ ລ່ຽມ ໄຝ ເຈ໋ຍ ວົ້ວ ຕິ້ວ ເລີ໌ຍ , ແອ໋ງ ອຈ໋າວ ມ່ຽນ ຟີ່ ຮນັ້ງ ເຍີຍ ປ໌າມ , ວົ້ວ ເຕົ້າ ຢຽມ ທິນ-ຮູ່ງ ເຍີຍ ກົ໊ວະ ຕສຸ ໂຕສ໋ວ ເກົ້າ ໄຝ ເຈ໋ຍ . ມປ່າ ຫາຍ ເຕົ້າ ໝວັງ ເດສ່ງ ເລີ໌ຍ , ແອ໋ງ ອຈ໋າວ ມ່ຽນ ຟີ່ ຮນັ້ງ ເຍີຍ ໂຕສ໋ວ , ວົ້ວ ເຕົ້າ ຢຽມ ທິນ-ຮູ່ງ ເຍີຍ ກົ໊ວະ ຕຸ໊ ໂຕສ໋ວ ໂຮລ .
40005020	ເຢຍ ຕສ່ຽວ ບົ໋ວ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ກັນ ທິນ-ຮູ່ງ ເກົ້າ ຫລົງ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ . ໄມ້ ເຕສີຍ ແອ໊ະ , ເມີ່ຍ ບົວ ຕສູ໊ງ ໄມ້ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ .
40005021	“ ໂລ໌-ຮນອຍ ອຈ໋າວ ມ່ຽນ ນ້າຍ ເຕີ໋ຍ ຫວ່າ ເມີ່ຍ ບົວ ໄຮ໌ ເຈ໋ຍ ເຍີຍ , ‘ ໄມ້ ຕູ໋ງ ໄຕ໋ ມ່ຽນ . ຫາຍ ເຕົ້າ ໄຕ໋ ມ່ຽນ ອ໋ອຍ ຕສຸ ຕີ່ງ ຕສຸ໌ຍ . ’
40005022	ມປ່າ ເຢຍ ບົ໋ວ ເມີ່ຍ ບົວ , ຫາຍ ເຕົ້າ ເຖຈຍ ເຈ໌ຍ ນິ່ນ ເຍີຍ ກໍ໋-ໂຢ໌ວ , ຕສູ໊ງ ຕສຸ ຊ້ຽມ ຕສຸ໌ຍ ອ໊ະ . ຫາຍ ເຕົ້າ ເຫມ ນິ່ນ ເຍີຍ ກໍ໋-ໂຢ໌ວ , ‘ ກະນ້າຍ-ຫຮງົງ ອ້າ ! ’ ວົ້ວ ເຕົ້າ ຕສຸ ຕໍ້ ມີ່ງ ກຸ໊ນ ສີ່ ຫວຸ່ຍ ຊ້ຽມ ຕສຸ໌ຍ . ຫາຍ ເຕົ້າ ເຫມ ນິ່ນ ເຍີຍ ກໍ໋-ໂຢ໌ວ , ‘ ກະນ້າຍ-ບົວ ພິ , ’ ກ້ຳ ເດສ໋ຍ ວົ້ວ ເຕົ້າ ຕສີ່ ຕຸ໊ ດ໊ອດ ເຕີ່ຍ ຫຍົວະ ເຍີຍ ໂຕ໌ວ .
40005023	“ ຮນັ້ງ ນ້າຍ ນໍ , ເຊ ກ໊ອງ ເມີ່ຍ ຕໍ້ ກະນ້າຍ ມີ່ງ ເຕສ່ຍ-ຕ້ອງ ອ໋ອຍ ເຕສ່ຍ ປຸນ ທິນ-ຮູ່ງ , ມປ່າ ເຖົາ ວົ້ວ ຈັ໋ງ ຕສຸ ເມີ່ຍ ເຍີຍ ກໍ໋-ໂຢ໌ວ ມ່າຍ ຫາຍ ຫຍູ່ງ ເຖສົາ ເມີ່ຍ ໄມ້ ຫອບ ,
40005024	ອ໋ອຍ ຕສຸ ເຕສ໊າະ ເມີ່ຍ ຕໍ້ ມີ່ງ ເຍີຍ ກະນ້າຍ ອັນ ຈ໊ຽນ ເຕສ່ຍ-ຕ້ອງ ກະເຮລນ , ມີ່ງ ເຖສົາ ເມີ່ຍ ເຍີຍ ກໍ໋-ໂຢ໌ວ ກ໊ອງ ຫອບ . ກ໊ອງ ຊູງ ລິ໌ວ ຖສີງ ຕ້າຍ ເຕສ໊າະ ເມີ່ຍ ເຍີຍ ກະນ້າຍ ເຕສ່ຍ ປຸນ ທິນ-ຮູ່ງ .
40005025	“ ກ໊ອງ ຮນັ້ງ ມ່າຍ ມ່ຽນ ໂກ໋ ເມີ່ຍ , ຕໍ້ ເມີ່ຍ ມີ່ງ ວົ້ວ ສີ່ ຕ້ອງ , ເມີ່ຍ ເຖສົາ ນິ່ນ ມີ່ງ ໄມ້ ແກ້ງ ເຖົາ ສີ່ ຕ້ອງ , ອ໋ອຍ ຕສຸ ເຖສົາ ນິ່ນ ກ໊ອງ ຫອບ . ຕສົ໊ວ ເຖົາ ສີ່ ຕ້ອງ , ເດສ໋ຍ ນິ່ນ ອ໋ອຍ ເຕສ໊າະ ເມີ່ຍ ຈິວ ປຸນ ຊ້ຽມ ຕສຸ໌ຍ ຈຽນ . ຊ້ຽມ ຕສຸ໌ຍ ຈຽນ ແອ໋ງ ເຕສ໊າະ ເມີ່ຍ ຈິວ ປຸນ ຮູ່ງ ແປງ . ເມີ່ຍ ຕສ່ຽວ ຕສຸ ຫວວນ ຈ໊ຽນ ໂລ່ ອ໊ະ .
40005026	ເຢຍ ກ໊ອງ ຕສຽນ ບົ໋ວ ເມີ່ຍ , ເມີ່ຍ ອ໋ອຍ ຕສຸ ຫວວນ ຈ໊ຽນ ໂລ່ ຕສົ໊ວ ເຖົາ ເມີ່ຍ ຈ໊າວ ຊູງ ເດສ່ງ , ໄມ້ ທສາ ຢຽດ ນອມ ຕົ້ງ ຕສິ້ນ ເຍີຍ ແຕສ໊ະ ຖສີງ ຕຸ໊ ທສວດ .
40005027	“ ເມີ່ຍ ບົວ ໄຮ໌ ເຈ໋ຍ ໂລ໌-ຮນອຍ ອຈ໋າວ ມ່ຽນ ນ້າຍ ເຕີ໋ຍ ຫວ່າ , ‘ ໄມ້ ຕູ໋ງ ຫຮຢຽນ ເອົ໊າ ຫຮຢຽນ ໂອກ໋ . ’
40005028	ມປ່າ ອີ້ ຕສັ່ນ ເຢຍ ບົ໋ວ ເມີ່ຍ ບົວ , ຫາຍ ເຕົ້າ ປວັດ ເຕົ້າ ມເຊັຍ ຕອນ ຢ່າ ໄຮ໌ ຫັ່ນ , ເຊ ຕ໋ອງ ຢຽມ ໂຮຍ້ວ ຫຮຢຽນ ລິ໌ວ ອ໊ະ .
40005029	ຮນັ້ງ ໜ່າຍ , ເຊ ກ໊ອງ ເມີ່ຍ ເຍີຍ ບຢ່າວ ປູງ ມຕສີງ ດົ໊ວ ເມີ່ຍ ປ໌າມ ຕສຸ໌ຍ , ອ໋ອຍ ຕສຸ ເກວີ໋ຍ ກວັ່ງ . ເມີ່ຍ ເຍີຍ ຊິນ ຫວ່າຍ ຝັງ ຖສໍ່ ເກົ້າ ຫລົງ ເມີ່ຍ ເຍີຍ ຕສຢັ້ງ ຊິນ ຕສຸ ດ໊ອດ ເຕີ່ຍ ຫຍົວະ .
40005030	ກ໊ອງ ຮນັ້ງ ເມີ່ຍ ເຍີຍ ບຢ່າວ ເຈັ໊ຍ ປົ໌ວ ປຸນ ເມີ່ຍ ປ໌າມ ຕສຸ໌ຍ , ອ໋ອຍ ຕສຸ ຮງະ ກວັ່ງ . ໂຕສະ ເຈັ໊ຍ ປົ໌ວ ຖສໍ່ ເກົ້າ ຫລົງ ເມີ່ຍ ເຍີຍ ຕສຢັ້ງ ຊິນ ຕສຸ ດ໊ອດ ເຕີ່ຍ ຫຍົວະ .
40005031	“ ແອ໋ງ ມ່າຍ ໂຈ໋ວ ຫວ່າ ກ໊ອງ , ‘ ຫາຍ ເຕົ້າ ເລີ່ຍ ນິ່ນ ເຍີຍ ເອົ໊າ ອ໋ອຍ ຕສຸ ເຟ້ຍ ເຕສີ໊ຍ ເລີ່ຍ ໄທສ ໂຊວ ປຸນ ຈ໊ຽນ ນິ່ນ . ’
40005032	ມປ່າ ອີ້ ຕສັ່ນ ເຢຍ ບົ໋ວ ເມີ່ຍ ບົວ , ຫາຍ ເຕົ້າ ເລີ່ຍ ນິ່ນ ເຍີຍ ເອົ໊າ ຢ່າ ໄມ້ ເຕສີ໌ຍ ຫລາຍ ນິ່ນ ເຍີຍ ເອົ໊າ ຫຮຢຽນ ໂອກ໋ , ວົ້ວ ເຕົ້າ ເອົ໊າ ແອ໋ງ ມີ່ງ ຫລົ່ງ ຊຢັງ-ໂອກ໋ , ວົ້ວ ເຕົ້າ ໂລ໌-ໂອກ໋ ໂຕສ໋ວ ປຸນ ນິ່ນ ເຍີຍ ເອົ໊າ ເປ໋ນ ຫຮຢຽນ ໂອກ໋ ເຍີຍ ມ່ຽນ . ນິ່ນ ຫລົ່ງ ວົ້ວ ເຕົ້າ ຊຢັງ-ໂອກ໋ ຢ່າ ເປ໋ນ ຫຮຢຽນ ເອົ໊າ ເຍີຍ ມ່ຽນ ອ໊ະ .
40005033	“ ໂລ໌-ຮນອຍ ອຈ໋າວ ມ່ຽນ ນ້າຍ ເຕີ໋ຍ ຫວ່າ ເມີ່ຍ ບົວ ຢ່າ ໄຮ໌ ໝີ່ ອ໊ະ . ຫວ່າ ກ໊ອງ , ‘ ໄມ້ ຕູ໋ງ ປູ໋ງ ດ໊ອດ ເມີ່ຍ ແລ໌ງ ເຍີຍ ຫວ່າ . ເມີ່ຍ ຢຽມ ຕສ໊ຽວ ເຍີຍ ດສະຮມຽນ ແລ໌ງ ຫາຍ ຫຍູ່ງ ຫວ່າ ອ໋ອຍ ຕສຸ ເອີຍ ຈ໊ຽນ ໂຕສ໋ວ . ’
40005034	ມປ່າ ອີ້ ຕສັ່ນ ເຢຍ ບົ໋ວ ເມີ່ຍ ບົວ , ໄມ້ ຕູ໋ງ ຕສຢັ໊ງ ຫາຍ ຫຍູ່ງ ແລ໌ງ ຫວ່າ . ໄມ້ ຕູ໋ງ ຕສຢັ໊ງ ທິນ-ຕ້ອງ ແລ໌ງ ຫວ່າ , ເຫວີ່ຍ ຕສຸ ທິນ-ຕ້ອງ ເຊ ທິນ-ຮູ່ງ ເຍີຍ ເຫວີ່ຍ .
40005035	ຢ່າ ໄມ້ ຕູ໋ງ ຕສຢັ໊ງ ເດົາ , ເຫວີ່ຍ ຕສຸ ເດົາ ເຊ ນິ່ນ ຫລອງ ເຕສົ໋າ ເຍີຍ ຕ໋ອງ . ຢ່າ ໄມ້ ຕູ໋ງ ຕສຢັ໊ງ ເຢ​ລູ​ຊາ​ເລມ ຕສີ້ງ ແລ໌ງ ຫວ່າ , ເຫວີ່ຍ ຕສຸ ນ້າຍ ນອມ ຕສີ້ງ ເຊ ຕົ້ມ ຮູ່ງ ເຕ໋ຍ ເຍີຍ ຕສີ້ງ .
40005036	ລ່ຽມ ໄມ້ ຕູ໋ງ ຕສຢັ໊ງ ເມີ່ຍ ເຍີຍ ມອກ໊ອງ ແລ໌ງ ຫວ່າ ເຫວີ່ຍ ຕສຸ ເມີ່ຍ ໄມ້ ໄຮ່ ໂຕສ໋ວ ຢຽດ ຕິ້ວ ເມີ່ຍ ເຍີຍ ບະເປຢີຍ ແປະ ໄຟ ເຈັ໊ຍ .
40005037	ເມີ່ຍ ຂູງ ອ໋ອຍ ຕສຸ ກ໊ອງ ຕສະ ເຕສີ໌ຍ ໄຟ ໄມ້ ເຕສີ໌ຍ ເກົ໋າ ອ໊ະ . ແອ໋ງ ກ໊ອງ ເກົ້າ ທສ້ຳ ໜ່າຍ ເຊ ຢຽມ ຮຢວັງ ເອ໊າະ ວົ້ວ ເຕົ້າ ຕ້າຍ .
40005038	“ ເມີ່ຍ ບົວ ໄຮ໌ ເຈ໋ຍ ໂລ໌-ຮນອຍ ອຈ໋າວ ມ່ຽນ ນ້າຍ ໂຈ໋ວ ຫວ່າ , ‘ ມຕສີງ ຈ໊າວ ມຕສີງ , ຍ່າ ຈ໊າວ ຍ່າ . ’
40005039	ມປ່າ ອີ້ ຕສັ່ນ ເຢຍ ກ໊ອງ ບົ໋ວ ເມີ່ຍ ບົວ , ມ່ຽນ ໂຕສ໋ວ ຕ່ອງ ປຸນ ເມີ່ຍ , ໄມ້ ຕູ໋ງ ຈ໊າວ ວິນ . ເຊ ກ໊ອງ ມ່າຍ ມ່ຽນ ໄບ໋ ເມີ່ຍ ເຍີຍ ບຢ່າວ ປູງ ຮມຽນ , ອ໋ອຍ ຕສຸ ລ່ຽມ ຕສ໋າຍ ແໝງ ປູງ ຮວິນ ມີ່ງ ປຸນ ນິ່ນ ໄບ໋ .
40005040	“ ເຊ ກ໊ອງ ມ່າຍ ເຕົ້າ ມ່ຽນ ຕໍ້ ເມີ່ຍ ມີ່ງ ສີ່ ຕ້ອງ ອ໋ອຍ ໂກ໋ ຫລົ່ງ ເມີ່ຍ ເຍີຍ ລຸຍ , ລ່ຽມ ເມີ່ຍ ເຍີຍ ຕົ້ມ ລຸຍ ຢ່າ ອ໋ອຍ ຕສຸ ປຸນ ນິ່ນ .
40005041	“ ເຊ ກ໊ອງ ມ່າຍ ເຕົ້າ ມ່ຽນ ເຕສ໊າະ ເມີ່ຍ ຝູງ ໂປວ , ອ໊າບ ເມີ່ຍ ເຫຍຍ ນິ່ນ ເຍີຍ ກະນ້າຍ ຢຽດ ກີ​ໂລ ເຈົ໊າ , ເມີ່ຍ ອ໋ອຍ ຕສຸ ເຖງ ເຫຍຍ ມີ່ງ ອີ ກີ​ໂລ .
40005042	“ ມ່າຍ ມ່ຽນ ເຖງ ເມີ່ຍ ໂທ້ ຫາຍ ຫຍູ່ງ , ເມີ່ຍ ອ໋ອຍ ຕສຸ ປຸນ ອ໊ະ . ມ່າຍ ມ່ຽນ ອ໋ອຍ ກ໊າ ເມີ່ຍ ເຍີຍ ກະນ້າຍ ຫລົ່ງ , ຢ່າ ອ໋ອຍ ຕສຸ ປຸນ ນິ່ນ ຫລົ່ງ .
40005043	“ ເມີ່ຍ ບົວ ໄຮ໌ ເຈ໋ຍ ໂລ໌-ຮນອຍ ມ່ຽນ ອຈ໋າວ ນ້າຍ ເຕີ໋ຍ ຫວ່າ , ‘ ອ໋ອຍ ຕສຸ ຮນ້ຳ ເມີ່ຍ ເຍີຍ ກໍ໋-ໂຢ໌ວ , ດສອງ ເມີ່ຍ ເຍີຍ ວິນ-ວັ້ງ . ’
40005044	ມປ່າ ອີ້ ຕສັ່ນ ເຢຍ ກ໊ອງ ບົ໋ວ ເມີ່ຍ ບົວ , ອ໋ອຍ ຕສຸ ຮນ້ຳ ເມີ່ຍ ບົວ ເຍີຍ ວິນ-ວັ້ງ . ໂຕສ໋ວ ໂຕະ ເມີ່ຍ ບົວ ວົ້ວ ເຕີ໋ຍ , ອ໋ອຍ ຕສຸ ເຖງ ນິ່ນ ບົວ ເຕົ໋າ ເກົ໋າ .
40005045	ເມີ່ຍ ບົວ ຮນັ້ງ ນ້າຍ ນໍ ໂຕສ໋ວ , ເມີ່ຍ ບົວ ຕສ່ຽວ ເປ໋ນ ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ເຍີຍ ຕອນ ອ໊ະ . “ ໄມ້ ກຸ໊ນ ຄູ້ ມ່ຽນ ໄຟ ມ່ຽນ ຫວ່າຍ ມ່ຽນ , ທິນ-ຮູ່ງ ຢ່າ ປຸນ ບະຮນອຍ ຕສິ໋ວ ຟີ່ ຮນັ້ງ ເຍີຍ . ນິ່ນ ຢ່າ ປຸນ ລູ່ງ ຕຸ້ຍ ບຢູ່ງ ເຖງ ໂຕສ໋ວ ຫລົງ ໂຕສ໋ວ ຫວ່າຍ ເຍີຍ ມ່ຽນ ຕຸ໊ ຟີ່ ຮນັ້ງ .
40005046	“ ເຊ ກ໊ອງ ເມີ່ຍ ບົວ ຂູງ ຮນ້ຳ ຕົ້ງ ຮນ້ຳ ເມີ່ຍ ບົວ ວົ້ວ ເຕີ໋ຍ ມ່ຽນ ຮນັ້ງ , ທິນ-ຮູ່ງ ເຫວີ່ຍ ຫາຍ ຕິ່ວ ຫອບ ຕສຸ ປຸນ ຕສີ້ງ ເຫຍີ່ຍ ເມີ່ຍ ບົວ ? ລ່ຽມ ເຖງ ໂລ​ມາ ຮູ່ງ ຈາ ຊຽວ ໂດສວ-ຕສິ້ນ ວົ້ວ ເຕີ໋ຍ ມ່ຽນ ຢ່າ ຮນັ້ງ ນ້າຍ ນໍ ໂຕສ໋ວ .
40005047	ເຊ ກ໊ອງ ເມີ່ຍ ບົວ ຂູງ ເຖສົາ ເມີ່ຍ ບົວ ຮນ້ຳ ວົ້ວ ເຕີ໋ຍ ມ່ຽນ ກ໊ອງ ຫວ່າ ຮນັ້ງ , ເມີ່ຍ ບົວ ໂຕສ໋ວ ຫາຍ ຫຍູ່ງ ເກົ້າ ຫລົງ ຕສວັ໋ງ ມ່ຽນ ? ລ່ຽມ ໄມ້ ແກ້ງ ຮິ້ວ ຕຸ໊ ທິນ-ຮູ່ງ ວົ້ວ ເຕີ໋ຍ ມ່ຽນ ຢ່າ ຮນັ້ງ ໜ່າຍ ນໍ ໂຕສ໋ວ ນີ !
40005048	“ ເມີ່ຍ ບົວ ອ໋ອຍ ຕສຸ ຕຸ້ນ ຢຸ້ນ , ຮນັ້ງ ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ນໍ , ຕຸ້ນ ຢຸ້ນ .
40006001	“ ເມີ່ຍ ບົວ ອ໋ອຍ ຕສຸ ໄຝ ຟິມ . ທິນ-ຮູ່ງ ອ໋ອຍ ເມີ່ຍ ບົວ ໂຕສ໋ວ ເຍີຍ ຄູ້ ສີ່ ໄມ້ ຕູ໋ງ ຕອງ ຕສວັ໋ງ ໂຕສ໋ວ ເຫວີ່ຍ ປຸນ ມ່ຽນ ປວັດ . ເຊ ກ໊ອງ ເມີ່ຍ ບົວ ຕອງ ຕສວັ໋ງ ໂຕສ໋ວ , ເມີ່ຍ ບົວ ໄມ້ ຕຸ໊ ຕສິ໊ບ ທິນ-ຕ້ອງ ເຕ໋ຍ ປຸນ ເຍີຍ ຕສີ້ງ ເຫຍີ່ຍ .
40006002	“ ວົ້ວ ຫຍູ່ງ , ເມີ່ຍ ທສວດ ຟິມ ເຖງ ມ່ຽນ ຈົ່ມ ມ່ຽນ , ໄມ້ ຕູ໋ງ ຮູໆ ຮຢ້າງໆ ເຍີຍ ໂຕສ໋ວ , ຮນັ້ງ ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ຢຽມ ຫວຸ່ຍ ຕ້ອງ ຢ່າ ຢຽມ ຈາຍ-ຫ່ອງ ໂຕສ໋ວ , ເຫວີ່ຍ ອ໋ອຍ ປຸນ ມ່ຽນ ເທສງ ນໍ . ເຢຍ ບົ໋ວ ຕສຽນ ເມີ່ຍ ບົວ , ນິ່ນ ບົວ ເຍີຍ ຕສີ້ງ ເຫຍີ່ຍ ນິ່ນ ບົວ ຕຸ໊ ຕສິ໊ບ ລິ໌ວ ອ໊ະ .
40006003	ທສວດ ຟິມ ເຖງ ມ່ຽນ ຈົ່ມ ມ່ຽນ ວົ້ວ ຕສັ່ນ , ລ່ຽມ ໄມ້ ຕູ໋ງ ປຸນ ເມີ່ຍ ຕສົວະ ເຈ໋ຍ ເຍີຍ ໂລ໌-ແກງ ຕ່ອຍ ຮິ້ວ .
40006004	“ ຮນັ້ງ ໜ່າຍ , ໄມ້ ມ່າຍ ຫາຍ ເຕົ້າ ຮິ້ວ ຕຸ໊ ເມີ່ຍ ໂຕສ໋ວ ນ້າຍ ເຕີ໋ຍ ເຈົ໊າ , ມປ່າ ເມີ່ຍ ເຍີຍ ຕສັ່ງ ເຕ໋ຍ , ຕົ້ງ ໝັ່ງ ຕຸ໊ ປວັດ ເມີ່ຍ ເກມ ຈ໊ຽນ ໂຕສ໋ວ ເຍີຍ ສີ່ , ຕສ່ຽວ ປຸນ ຕສີ້ງ ເຫຍີ່ຍ ເມີ່ຍ ອ໊ະ .
40006005	“ ເມີ່ຍ ບົວ ຫາຍ ຕສັ່ນ ເຕົ໋າ ເກົ໋າ , ໄມ້ ຕູ໋ງ ໂຕສ໋ວ ຮນັ້ງ ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ . ນິ່ນ ບົວ ອະເຮນີ້ຍ ໂຊ້ວ ຈ໊ຽນ ວົ້ວ ຫວຸ່ຍ ຕ້ອງ ຢ່າ ໂຊ້ວ ວົ້ວ ຈາຍ-ຫ່ອງ ເຍີຍ ເຈົ໊າ-ຖສາ ເຕົ໋າ ເກົ໋າ ເຫວີ່ຍ ປຸນ ຕສວັ໋ງ ມ່ຽນ ປວັດ . ເຢຍ ບົ໋ວ ຕສຽນ ເມີ່ຍ ບົວ , ນິ່ນ ບົວ ເຍີຍ ຕສີ້ງ ເຫຍີ່ຍ ນິ່ນ ບົວ ຕຸ໊ ຕສິ໊ບ ລິ໌ວ ອ໊ະ .
40006006	ເມີ່ຍ ເຕົ໋າ ເກົ໋າ ເຍີຍ ຕສຢັ້ງ ໂຫ່ , ອ໋ອຍ ຕສຸ ເປັຍ ເກນ ມີ່ງ , ກວນ ຈ໊ຽນ ແກ້ງ , ເຖສົາ ເມີ່ຍ ໝັ່ງ ໄມ້ ປວັດ ເຍີຍ ຕສັ່ງ ເຕ໋ຍ ກ໊ອງ ຫວ່າ . ຮນັ້ງ ໜ່າຍ , ເມີ່ຍ ເຍີຍ ຕສັ່ງ ເຕ໋ຍ , ຕົ້ງ ໝັ່ງ ປວັດ ເມີ່ຍ ເກມ ຈ໊ຽນ ໂຕສ໋ວ ເຍີຍ ສີ່ , ຕສ່ຽວ ປຸນ ຕສີ້ງ ເຫຍີ່ຍ ເມີ່ຍ ອ໊ະ .
40006007	“ ເມີ່ຍ ບົວ ເຕົ໋າ ເກົ໋າ ເຍີຍ ຕສຢັ້ງ ໂຫ່ , ໄມ້ ຕູ໋ງ ພານ ມີ່ງ ພົວະ ດສ໋ວນ ເຍີຍ ກ໊ອງ ຮນັ້ງ ໄມ້ ແກ້ງ ຮິ້ວ ຕຸ໊ ທິນ-ຮູ່ງ ວົ້ວ ເຕີ໋ຍ ມ່ຽນ ນໍ . ນິ່ນ ບົວ ຫລ່າຍ ກ໊ອງ ຫວ່າ ທສ້ຳ ທິນ-ຮູ່ງ ຖສີງ ຕ້າຍ ໝວັງ ຕຸ໊ ໄຮ໌ ນິ່ນ ບົວ ເຕົ໋າ ເກົ໋າ ເຍີຍ ຫວ່າ .
40006008	ໄມ້ ຕູ໋ງ ຮນັ້ງ ນິ່ນ ບົວ ນໍ ໂຕສ໋ວ . ເມີ່ຍ ບົວ ໄມ້ ແກ້ງ ໂທ້ , ເມີ່ຍ ບົວ ເຍີຍ ຕສັ່ງ ເຕ໋ຍ ຕສູ໊ງ ຈາ-ດ່າງ ຮິ້ວ ຕຸ໊ ເມີ່ຍ ບົວ ຖຈຽມ ຕສຸ ເຍີຍ ຫຍູ່ງໆ .
40006009	“ ເມີ່ຍ ບົວ ຫອບ ຕສຸ ຮນັ້ງ ນ້າຍ ນໍ ເຕົ໋າ ເກົ໋າ . ‘ ເຢຍ ບົວ ເຍີຍ ທິນ-ຕ້ອງ ເຕ໋ຍ ອ້າ ! ໂທ້ ປຸນ ມ່ຽນ ທ່າຍ ເມີ່ຍ ເຍີຍ ທສີງ-ເດສ່ງ ບົ໋ວ .
40006010	ໂທ້ ປຸນ ເມີ່ຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຮນອຍ ເຖົາ . ໂທ້ ປຸນ ຢຽມ ນ້າຍ ປ້າມ ເກນ ຫຍູ່ງໆ ເອີຍ ເມີ່ຍ ເຍີຍ ເອີ໋ຍ ທສວດ ຕ້າຍ , ຮນັ້ງ ຢຽມ ທິນ-ຕ້ອງ ຫຍູ່ງໆ ເອີຍ ເມີ່ຍ ເຍີຍ ເອີ໋ຍ ທສວດ ຕ້າຍ ນໍ .
40006011	ເຢຍ ບົວ ຮນອຍໆ ຖຈຽມ ຕສຸ ເຍີຍ ຫຍັ່ນ ຮົບ , ໂທ້ ປຸນ ເກົ໋າ ອີ້ ຮນອຍ ຫຍັ່ນ .
40006012	ໂທ້ ກວັ່ງ ເຢຍ ບົວ ໂຕສ໋ວ ເຍີຍ ຕສຸ໌ຍ , ຮນັ້ງ ເຢຍ ບົວ ກວັ່ງ ໂຕສ໋ວ ຕ່ອງ ເຢຍ ບົວ ວົ້ວ ເຕີ໋ຍ ມ່ຽນ ເຍີຍ ຕສຸ໌ຍ ນໍ .
40006013	ໄມ້ ຕູ໋ງ ປຸນ ເຢຍ ບົວ ປວັ້ງ ເສີຍ ໂຮຍ້ວ ເຍີຍ ສີ່ , ມປ່າ ໂອຈ໋ວ ເຢຍ ບົວ ເລີ່ຍ ດຸ໊ດ ຮຢວັງ ເອ໊າະ ວົ້ວ ເຕົ້າ . ເຫວີ່ຍ ຕສຸ ເມີ່ຍ ຢຽດ ລິ໌ວ ມ່າຍ ຮູ່ງ ຫລີ່ງ , ມ່າຍ ທຈະ , ມ່າຍ ອຈັງ-ຫລ່າງ , ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ . ’
40006014	“ ເຊ ກ໊ອງ ມ່ຽນ ຕ່ອງ ເມີ່ຍ ບົວ , ເມີ່ຍ ບົວ ຢ່າ ກວັ່ງ ປຸນ ນິ່ນ ບົວ ນໍ , ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ຢ່າ ກວັ່ງ ເມີ່ຍ ບົວ ເຍີຍ ຕສຸ໌ຍ .
40006015	ມປ່າ ມ່ຽນ ຕ່ອງ ເມີ່ຍ ບົວ , ເມີ່ຍ ບົວ ຢ່າ ໄມ້ ກວັ່ງ ນໍ , ເມີ່ຍ ບົວ ເຍີຍ ຕສັ່ງ ເຕ໋ຍ ຢ່າ ໄມ້ ກວັ່ງ ເມີ່ຍ ບົວ ເຍີຍ ຕສຸ໌ຍ .
40006016	“ ເມີ່ຍ ບົວ ເຕສີຍ ໄມ້ ຫຍັ່ນ ຫາຍ ຫຍູ່ງ ວົ້ວ ຕສັ່ນ , ໄມ້ ຕູ໋ງ ໂຕສ໋ວ ຮມຽນ ຫຮມວັງ ຮນັ້ງ ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ໂຕສ໋ວ . ນິ່ນ ບົວ ໂຕສ໋ວ ຮມຽນ ຫຮມວັງ ຮນັ້ງ ໂຄ້ວໆ ວົ້ວ , ອ໋ອຍ ຕສວັ໋ງ ມ່ຽນ ເຕສັ໊ຍ ຕຸ໊ ນິ່ນ ບົວ ເຕສີຍ ໄມ້ ຫຍັ່ນ ຫາຍ ຫຍູ່ງ . ເຢຍ ບົ໋ວ ຕສຽນ ເມີ່ຍ ບົວ , ນິ່ນ ບົວ ເຍີຍ ຕສີ້ງ ເຫຍີ່ຍ ນິ່ນ ບົວ ຕຸ໊ ຕສິ໊ບ ລິ໌ວ ອ໊ະ .
40006017	ເມີ່ຍ ບົວ ເຕສີຍ ໄມ້ ຫຍັ່ນ ຫາຍ ຫຍູ່ງ ເຍີຍ ຕສຢັ້ງ ໂຫ່ , ອ໋ອຍ ຕສຸ ດສ໋າວ ເດສ່ງ ຮມຽນ , ເຕສ໊າະ ໂຢ້ວ ດສ໊າດ ຈ໊ຽນ ບະເປຢີຍ ໄປ່ ຊູງ
40006018	ເຫວີ່ຍ ໄມ້ ປຸນ ມ່ຽນ ຮິ້ວ ຕຸ໊ ເມີ່ຍ ເຕສີຍ . ຂູງ ເມີ່ຍ ໝັ່ງ ໄມ້ ປວັດ ເຍີຍ ຕສັ່ງ ເຕ໋ຍ ຮິ້ວ ຮນັ້ງ . ເມີ່ຍ ເຍີຍ ຕສັ່ງ ເຕ໋ຍ , ຕົ້ງ ໝັ່ງ ຕຸ໊ ປວັດ ເມີ່ຍ ເກມ ຈ໊ຽນ ໂຕສ໋ວ ເຍີຍ ສີ່ , ຕສ່ຽວ ປຸນ ຕສີ້ງ ເຫຍີ່ຍ ເມີ່ຍ ອ໊ະ .
40006019	“ ໄມ້ ຕູ໋ງ ເຫວີ່ຍ ກັ້ນ ຊຽວ ຈ໋າຍ ເຍີຍ ກະນ້າຍ ຢຽມ ນ້າຍ ປ້າມ ເກນ , ເຫວີ່ຍ ຕສຸ ໄຮ່ ເຈ໋ຍ ສຽວ ເຈ໋ຍ ດສີ໋ງ ເຍີຍ . ແກງ ຢ່າ ໄຮ່ ຫງາດ ຫວ່າຍ ເດສ່ງ . ຈັ໋ນ-ຕສະ ຢ່າ ໄຮ່ ເປ໊ດ ເປັຍ ຕ້າຍ ໜິ່ມ .
40006020	ອ໋ອຍ ຕສຸ ເຫວີ່ຍ ກັ້ນ ຊຽວ ຈ໋າຍ ເຍີຍ ກະນ້າຍ ຢຽມ ວົ້ວ ທິນ-ຕ້ອງ ເຫວີ່ຍ ຕສຸ ໄມ້ ໄຮ່ ເຈ໋ຍ ສຽວ ເຈ໋ຍ ດສີ໋ງ . ແກງ ຢ່າ ໄມ້ ໄຮ່ ຫງາດ ຫວ່າຍ . ຈັ໋ນ-ຕສະ ຢ່າ ໄມ້ ໄຮ່ ເປ໊ດ ເປັຍ ຕ້າຍ ໜິ່ມ .
40006021	ເມີ່ຍ ຊຽວ ຈ໋າຍ ເຍີຍ ກະນ້າຍ ຢຽມ ຫາຍ ນອມ ຕ໋ອງ , ເມີ່ຍ ເຍີຍ ໂຮຍ້ວ ຫາຍ ຕສັ່ນ ຢ່າ ຈັ໋ງ ຈ໊ຽນ ວົ້ວ ອ໊ະ .
40006022	“ ມຕສີງ ເປີ໊ຍ ຊິນ ເຍີຍ ຕັງ . ເຊ ກ໊ອງ ເມີ່ຍ ເຍີຍ ມຕສີງ ອຈັງ ນໍ , ຕສຢັ້ງ ຊິນ ຕສ່ຽວ ອຈັງ ເດສ່ງ .
40006023	ເມີ່ຍ ເຍີຍ ມຕສີງ ໄມ້ ອຈັງ ນໍ , ເມີ່ຍ ເຍີຍ ຊິນ ຕສ່ຽວ ຫຮມວັງ ອ໊ະ . ຮນັ້ງ ໜ່າຍ , ເຊ ກ໊ອງ ຢຽມ ເມີ່ຍ ກະຍົ໌ວ ເຍີຍ ອຈັງ ຫຮມວັງ ມີ່ງ , ຕສ່ຽວ ຕສະເກ້ງ ຫຮມວັງ ໄຫ່ ອ໊ະ .
40006024	“ ໄມ້ ມ່າຍ ຫາຍ ເຕົ້າ ໄຮ່ ໂຕສ໋ວ ຕຸ໊ ອີ ເຕົ້າ ຕສ໊ຽວ ເຍີຍ ໂປວ . ຮນັ້ງ ໜ່າຍ , ນິ່ນ ອ໋ອຍ ດສອງ ນ້າຍ ເຕົ້າ , ອ໋ອຍ ຮນ້ຳ ວົ້ວ ເຕົ້າ . ໄມ້ ເຕສີຍ ແອ໊ະ , ນິ່ນ ອ໋ອຍ ທ່າຍ ນ້າຍ ເຕົ້າ , ອ໋ອຍ ໝັ່ງ ເຜຍ ວົ້ວ ເຕົ້າ . ເມີ່ຍ ບົວ ໄມ້ ໄຮ່ ຕົ້ງ ຕັ້ງ ໂຕສ໋ວ ທິນ-ຮູ່ງ ເຍີຍ ໂປວ ຢ່າ ໂຕສ໋ວ ຍ່ານ ເຍີຍ ໂປວ .
40006025	“ ເຫວີ່ຍ ນ້າຍ ເຢຍ ກ໊ອງ ບົ໋ວ ເມີ່ຍ ບົວ , ໄມ້ ຕູ໋ງ ເຫວີ່ຍ ຢູ໌ງ ແໝ່ງ ເຍີຍ ຫຍັ່ນ ຮົບ ຂວນ ໂຮຍ້ວ . ຢ່າ ໄມ້ ຕູ໋ງ ເຫວີ່ຍ ຊິນ ຕສັ່ງ ເຍີຍ ລຸຍ-ໂຫວ ຂວນ ໂຮຍ້ວ . ແໝ່ງ ເກົ້າ ຈ໋າຍ ເຈ໋ຍ ຫຍັ່ນ ຮົບ ໄມ້ ເຕສີ໌ຍ ? ຊິນ ຢ່າ ເກົ້າ ຈ໋າຍ ເຈ໋ຍ ລຸຍ-ໂຫວ ໄມ້ ເຕສີ໌ຍ ?
40006026	ໝັ່ງ ກ໋າ , ໄດ໋ ດ໊າມ-ລູ່ງ ເຍີຍ ເໜາະ ! ນິ່ນ ບົວ ໄມ້ ຕສວັ໋ງ ຫາຍ ຫຍູ່ງ ຢ່າ ໄມ້ ຊຽວ ຕັ໊ບ ລ໌ຳ . ມປ່າ ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ຫວຸຍ ນິ່ນ ບົວ . ເມີ່ຍ ບົວ ຕສູ໊ງ ເກົ້າ ຈ໋າຍ ເຈ໋ຍ ເໜາະ ໄມ້ ເຕສີ໌ຍ ?
40006027	ເມີ່ຍ ບົວ ຫາຍ ເຕົ້າ ຫລາຍ ຂວນ ໂຮຍ້ວ ໄຮ່ ເປ໊າະ ຕຸ໊ ແໝ່ງ ດ໊າວ ເຕີ໋ຍ ?
40006028	“ ເມີ່ຍ ບົວ ເຫວີ່ຍ ຫາຍ ຕິ່ວ ຫລາຍ ລຸຍ-ໂຫວ ຂວນ ໂຮຍ້ວ ? ຮນ້ຳ ໝັ່ງ ກ໋າ , ຫລົ່ມ ເຍີຍ ແປະ ເຫາະ ປຢັ້ງ ຮນັ້ງ ຫາຍ ນໍ ຕສຢັ້ງ ! ປຢັ້ງ ໄມ້ ໂຕສ໋ວ ກົງ , ໄມ້ ແປງ ສຸຍ ດັ໊ດ ເດຍ .
40006029	ມປ່າ ເຢຍ ບົ໋ວ ເມີ່ຍ ບົວ , ລ່ຽມ ຊາ​ໂລ​ມອນ ຮູ່ງ ດົ່ງ ໜ່າຍ ປຸ໊ດ ຕສ້ອຍ , ຢ່າ ໄມ້ ມ່າຍ ຕສອງ-ຕສຸ໊ ດົ່ງ ຢຽດ ຕໍ໊ ນ້າຍ ເຕີ໋ຍ ປຢັ້ງ ເດສວີ່ຍ .
40006030	ຫລົ່ມ ເຍີຍ ເມ້ຍ ອີ້ ຮນອຍ ຕສຢັ້ງ , ອຈັງ ຮນອຍ ໂຄວ ອກາຍ , ຕສຸ ໂຕ໌ວ ປົ໊ວ , ມປ່າ ທິນ-ຮູ່ງ ຕສອງ ເມ້ຍ ເດສວີ່ຍ . ວົ້ວ ຫຍູ່ງ , ທິນ-ຮູ່ງ ເກົ້າ ອ໋ອຍ ຕສອງ ເມີ່ຍ ບົວ ໄມ້ ເຕສີ໌ຍ ? ເມີ່ຍ ບົວ ສຽນ ຕຸ໊ ເຮີຍ ໄຫ່ ເວ່ະ !
40006031	“ ຮນັ້ງ ໜ່າຍ , ໄມ້ ຕູ໋ງ ຂວນ ໂຮຍ້ວ ກ໊ອງ , ‘ ເຢຍ ບົວ ຮນັ້ງ ຫາຍ ນໍ ໄຮ່ ລໍ໌ ຕຸ໊ ຫຍັ່ນ ລໍ໌ ຕຸ໊ ຮົບ , ລໍ໌ ຕຸ໊ ລຸຍ-ໂຫວ ຕສຸ໊ ? ’
40006032	ໄມ້ ແກ້ງ ສຽນ ທິນ-ຮູ່ງ ວົ້ວ ເຕີ໋ຍ ມ່ຽນ ຫາຍ ຕສັ່ນ ຢ່າ ຂູງ ລໍ໌ ນ້າຍ ເຕີ໋ຍ ກະນ້າຍ ຮນັ້ງ . ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ຮິ້ວ ຕຸ໊ ເມີ່ຍ ບົວ ຖຈຽມ ຕສຸ ຫລົ່ງ ນ້າຍ ເຕີ໋ຍ ກະນ້າຍ .
40006033	ເກົ້າ ຫລົ່ງ ຈ໊ຽນ ເຈ໋ຍ , ເມີ່ຍ ບົວ ອ໋ອຍ ຕສຸ ປຸນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ເມີ່ຍ ບົວ ດ່າງ , ຢ່າ ອ໋ອຍ ຕສຸ ເອີຍ ເດສ່ງ ນິ່ນ ເຍີຍ ເອີ໋ຍ , ນ້າຍ ເຕີ໋ຍ ຢຽດ ຕສູ໊ງ ເຍີຍ ກະນ້າຍ ນິ່ນ ຕສ່ຽວ ຈາ ທິບ ປຸນ ເມີ່ຍ ບົວ .
40006034	ເຫວີ່ຍ ນ້າຍ ເມີ່ຍ ບົວ ໄມ້ ຕູ໋ງ ເດສົ້າ ອຈັງ ຮນອຍ ເຍີຍ ສີ່ . ອຈັງ ຮນອຍ ເຍີຍ ສີ່ ມ່າຍ ເກົ໋າ ອຈັງ ຮນອຍ ເດສົ້າ . ໂມ໌ວ ຮນອຍ ມ່າຍ ໂມ໌ວ ຮນອຍ ເຍີຍ ສີ່ ເດສົ້າ ເກົ໋າ ອ໊ະ .
40007001	“ ໄມ້ ຕູ໋ງ ຕີ່ງ ມ່ຽນ ເຍີຍ ຕສຸ໌ຍ , ທິນ-ຮູ່ງ ຕສ່ຽວ ໄມ້ ຕີ່ງ ເມີ່ຍ ບົວ ເຍີຍ ຕສຸ໌ຍ ,
40007002	ເຫວີ່ຍ ຕສຸ ເມີ່ຍ ບົວ ຮນັ້ງ ຫາຍ ນໍ ຕີ່ງ ມ່ຽນ ເຍີຍ ຕສຸ໌ຍ , ທິນ-ຮູ່ງ ຢ່າ ຮນັ້ງ ວົ້ວ ນໍ ຕີ່ງ ເມີ່ຍ ບົວ ເຍີຍ ຕສຸ໌ຍ ອ໊ະ . ເມີ່ຍ ບົວ ຫລົ່ງ ຫາຍ ຫຍູ່ງ ຮລາວ ປຸນ ມ່ຽນ , ທິນ-ຮູ່ງ ຢ່າ ຫລົ່ງ ວົ້ວ ຫຍູ່ງ ຮລາວ ປຸນ ເມີ່ຍ ບົວ .
40007003	“ ເມີ່ຍ ເຫວີ່ຍ ຫາຍ ຕິ່ວ ປວັດ ເມີ່ຍ ເຍີຍ ກໍ໋-ໂຢ໌ວ ເຍີຍ ມຕສີງ ມ່າຍ ຫລະຟັບ ຢ່າ ໄມ້ ຮນ້ຳ ເຖົາ ເມີ່ຍ ກັ້ນ ເຍີຍ ມຕສີງ ມ່າຍ ອກັ໋ນ ດຢັ໋ງ ?
40007004	ກັ້ນ ເຍີຍ ມຕສີງ ມ່າຍ ອກັ໋ນ ດຢັ໋ງ , ເມີ່ຍ ຝູ່ງ ໄຮ່ ບົ໋ວ ເມີ່ຍ ເຍີຍ ກໍ໋-ໂຢ໌ວ , ‘ ກໍ໋ ອ່າ , ເຢຍ ເຖງ ກໍ໋ ປັນ ທສວດ ມຕສີງ ເຍີຍ ຫລະຟັບ ໂອ່ . ’
40007005	ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ອ້າ ! ອ໋ອຍ ຕສຸ ເຕສ໊າະ ທສວດ ກັ້ນ ເຍີຍ ມຕສີງ ວົ້ວ ອກັ໋ນ ດຢັ໋ງ ດ່າງ ຖສີງ ຕ້າຍ ໄຮ່ ໝັ່ງ ຕຸ໊ ຕສຽນ ເຖງ ກໍ໋-ໂຢ໌ວ ປັນ ທສວດ ມຕສີງ ເຍີຍ ຫລະຟັບ .
40007006	“ ໄມ້ ຕູ໋ງ ເຕສ໊າະ ທສີງ-ເດສ່ງ ເຍີຍ ກະນ້າຍ ປຸນ ຈູ໊ . ກ້ຳ ເດສ໋ຍ ຈູ໊ ໄຮ່ ຕ໋າວ ຊິນ ຕ້າຍ ຫງາດ ເມີ່ຍ ບົວ . ຢ່າ ໄມ້ ຕູ໋ງ ເຕສ໊າະ ຈ໋າຍ ເຍີຍ ຫລະເປຢີ໊ຍ-ໂຕສວ ຕສອຍ ປຸນ ຕູ໌ງ . ຕູ໌ງ ຂູງ ອ໋ອຍ ທສ້າຍ ຫວ່າຍ ຮນັ້ງ .
40007007	“ ອ໋ອຍ ຕສຸ ໂທ້ ຕສ່ຽວ ຕຸ໊ , ອ໋ອຍ ຕສຸ ລໍ໌ ຕສ່ຽວ ປວັດ , ອ໋ອຍ ຕສຸ ແງ້ງ ແກ້ງ , ແກ້ງ ຕສ່ຽວ ອກອຍ .
40007008	ເຫວີ່ຍ ຕສຸ ຫາຍ ເຕົ້າ ໂທ້ ຕສ່ຽວ ຕຸ໊ , ຫາຍ ເຕົ້າ ລໍ໌ ຕສ່ຽວ ປວັດ . ຫາຍ ເຕົ້າ ແງ້ງ ແກ້ງ , ແກ້ງ ຕສ່ຽວ ອກອຍ .
40007009	“ ເມີ່ຍ ບົວ ຫາຍ ເຕົ້າ ມ່ຽນ , ນິ່ນ ເຍີຍ ຕອນ ໂທ້ ອຈົ໊ວ , ເມີ່ຍ ອ໋ອຍ ປຸນ ຫລະເປຢີ໊ຍ ນິ່ນ ໄຟ ?
40007010	ຕອນ ໂທ້ ເບຢົ໌າ , ເມີ່ຍ ອ໋ອຍ ປຸນ ນາງ ນິ່ນ ໄຟ ?
40007011	ເມີ່ຍ ບົວ ດົ່ງ ໜ່າຍ ຫວ່າຍ ເຍີຍ ມ່ຽນ ຕສູ໊ງ ຮິ້ວ ຕຸ໊ ປຸນ ຫລົງ ເຍີຍ ກະນ້າຍ ເມີ່ຍ ບົວ ເຍີຍ ຝຸຈ໊ວຍ , ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ຢຽດ ເຕສີຍ ອ໋ອຍ ປຸນ ຫລົງ ເຍີຍ ກະນ້າຍ ໂທ້ ນິ່ນ ວົ້ວ ເຕີ໋ຍ ມ່ຽນ .
40007012	“ ເມີ່ຍ ບົວ ອ໋ອຍ ມ່ຽນ ຮນັ້ງ ຫາຍ ນໍ ໂຕສ໋ວ ປຸນ ເມີ່ຍ ບົວ , ເມີ່ຍ ບົວ ຢ່າ ອ໋ອຍ ຕສຸ ຮນັ້ງ ວົ້ວ ນໍ ໂຕສ໋ວ ປຸນ ມ່ຽນ . ໂມ​ເຊ ເຍີຍ ເລີ໌ຍ ເຖສົາ ໂຕ່ວ ຫວ່າ ມ່ຽນ ອຈ໋າວ ເຍີຍ ຫວ່າ , ດສຸ໊ດ ຕສຸ໊ນ ກ໊ອງ ເຊ ຕົ້ງ ນ້າຍ ອ໊ະ .
40007013	“ ອ໋ອຍ ຕສຸ ເປັຍ ເຫບ ວົ້ວ ເຕົ້າ ແກ້ງ , ເຫວີ່ຍ ຕສຸ ຕໍ້ ມ່ຽນ ມີ່ງ ຕສຸ ໝຽດ ວົ້ວ ເຕົ້າ ແກ້ງ ຈັ໊ງ ເຍີຍ . ເຈົ໊າ ຢ່າ ຄູ່ ຢັ້ງ ເຍີຍ . ຢັ້ງ ວົ້ວ ຕິ້ວ ເຈົ໊າ ເຍີຍ ມ່ຽນ ທສ້ຳ ໄຫ່ .
40007014	ມປ່າ ເປັຍ ມີ່ງ ຕຸ໊ ຢຽດ ລິ໌ວ ເຍີຍ ແໝ່ງ ວົ້ວ ເຕົ້າ ແກ້ງ ເຊ ເຫບ ເຍີຍ . ເຈົ໊າ ຢ່າ ອະ ຕຸ໊ ຢັ້ງ . ລໍ໌ ປວັດ ວົ້ວ ຕິ້ວ ເຈົ໊າ ເຍີຍ ມ່ຽນ ໂຕສະ .
40007015	“ ອ໋ອຍ ຕສຸ ບູ້ງ ຈ໊ຽນ ຈ໊າ ໂຕ່ວ ຫວ່າ ມ່ຽນ . ນິ່ນ ບົວ ຕ້າຍ ລໍ໌ ເມີ່ຍ ບົວ ວົ້ວ ຕສັ່ນ , ເປີ້ຍ ຕສັ່ງ ຮນັ້ງ ປະກີ ຢູ້ງ , ມປ່າ ນິ່ນ ບົວ ເຍີຍ ໂຮຍ້ວ ທສ້ຽວ ຮນັ້ງ ເຮ່ຍ ຈູ໊ ນໍ .
40007016	ເມີ່ຍ ບົວ ສຳ ໝັ່ງ ນິ່ນ ບົວ ໂຕສ໋ວ ເຍີຍ ສີ່ ເມີ່ຍ ບົວ ຕສ່ຽວ ຮິ້ວ ຕຸ໊ ນິ່ນ ບົວ ອ໊ະ . ດຢັ໋ງ-ອຈິ໊ມ ໄມ້ ໄຮ່ ຕສຢັ້ງ ອະຫງຸ່ນ ປ໊ຽວ . ມູ້ງ ລົງ ອຈິ໊ມ ຢ່າ ໄມ້ ໄຮ່ ຕສຢັ້ງ ງົ່ງ ຫຍໍ ປ໊ຽວ .
40007017	ດຢັ໋ງ ຫລົງ ຕສຢັ້ງ ຫລົງ ເຍີຍ ປ໊ຽວ . ດຢັ໋ງ ໄມ້ ເປ໋ນ ຕສຢັ້ງ ໄມ້ ເປ໋ນ ເຍີຍ ປ໊ຽວ .
40007018	ດຢັ໋ງ ຫລົງ ໄມ້ ໄຮ່ ຕສຢັ້ງ ໄມ້ ເປ໋ນ ເຍີຍ ປ໊ຽວ . ໄມ້ ເປ໋ນ ເຍີຍ ດຢັ໋ງ ໄມ້ ໄຮ່ ຕສຢັ້ງ ຫລົງ ເຍີຍ ປ໊ຽວ .
40007019	ຫາຍ ຕິ້ວ ດຢັ໋ງ ຕສຢັ້ງ ປ໊ຽວ ໄມ້ ເປ໋ນ , ຕສູ໊ງ ຕສຸ ກ໋ອຍ ກວັ່ງ ປົ໊ວ ໂຕ໌ວ .
40007020	ຮນັ້ງ ໜ່າຍ , ເມີ່ຍ ບົວ ປວັດ ນິ່ນ ບົວ ໂຕສ໋ວ ເຍີຍ ສີ່ ເມີ່ຍ ບົວ ຕສ່ຽວ ເຕສັ໊ຍ ຕຸ໊ ຈ໊າ ໂຕ່ວ ຫວ່າ ມ່ຽນ ອ໊ະ .
40007021	“ ເຫ່ວ ຈ໊ຽນ ເຢຍ , ‘ ຕສ໊ຽວ ອ້າ ! ຕສ໊ຽວ ! ’ ວົ້ວ ເຕີ໋ຍ ມ່ຽນ , ໄມ້ ເຕສີ໌ຍ ເຕົ້າໆ ໄຮ່ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ . ຂູງ ຕົ້ງ ເອີຍ ເຢຍ ເຍີຍ ທິນ-ຕ້ອງ ເຕ໋ຍ ເຍີຍ ເອີ໋ຍ ໂຕສ໋ວ ວົ້ວ ເຕີ໋ຍ ຕຸ໊ ເປັຍ ຮນັ້ງ .
40007022	ເຖົາ ຊ້ຽມ ຕສຸ໌ຍ ວົ້ວ ຮນອຍ ມ່ຽນ ທສ້ຳ ເຍີຍ ອ໋ອຍ ບົ໋ວ ເຢຍ , ‘ ຕສ໊ຽວ ອ້າ ! ຕສ໊ຽວ ! ເຢຍ ບົວ ເຕ໊ງ ເມີ່ຍ ເຍີຍ ບົ໋ວ ໂຕ່ວ ທິນ-ຮູ່ງ ເຍີຍ ຫວ່າ , ຢ່າ ຕສຸ່ນ ມ້ຽນ ທສວດ , ຢ່າ ໂຕສ໋ວ ເຈ໋ຍ ບົວະ ຮ່ອງ ເຍີຍ ສີ່ ທສ້ຳ . ’
40007023	ວົ້ວ ຕສັ່ນ ເຢຍ ອ໋ອຍ ກ໊ອງ ບົ໋ວ ນິ່ນ ບົວ , ‘ ເຢຍ ລ່ຽມ ໄມ້ ຮິ້ວ ຕຸ໊ ເມີ່ຍ ບົວ ນີອາ . ເມີ່ຍ ບົວ ໂຕສ໋ວ ຫວ່າຍ ເຍີຍ ມ່ຽນ ກ໊ານ ເປຢົ໋າ ອກອຍ ມ່າະ ! ’
40007024	“ ຮນັ້ງ ນ້າຍ , ຫາຍ ເຕົ້າ ໄຮ໌ ລິ໌ວ ເຢຍ ນ້າຍ ເຕີ໋ຍ ຫວ່າ , ຢ່າ ເອີຍ ຈ໊ຽນ ໂຕສ໋ວ , ເຊ ຮນັ້ງ ຢຽດ ເຕົ້າ ທສົງ-ເມ່ງ ເຍີຍ ມ່ຽນ ກົ໊ມ ເປຢົ໊າ ຫລະເປຢີ໊ຍ-ແປ້ງ ກູ້ ຫງວ່າຍ .
40007025	ຕຸ້ຍ ຕົ້ມ ບຢູ່ງ , ວວມ ໂຮລ ກວ໊າດ , ປ໌ອງ ຕົ້ມ ດສຢ໋າວ ປ່ວນ ເປຢົ໊າ , ເປຢົ໊າ ຢ່າ ໄມ້ ບາງ , ເຫວີ່ຍ ຕສຸ ກົ໊ມ ຫລະເປຢີ໊ຍ-ແປ້ງ ກູ້ ຫງວ່າຍ .
40007026	“ ມປ່າ ຫາຍ ເຕົ້າ ໄຮ໌ ລິ໌ວ ເຢຍ ນ້າຍ ເຕີ໋ຍ ຫວ່າ ຢ່າ ໄມ້ ເອີຍ ຈ໊ຽນ ໂຕສ໋ວ , ຕສ່ຽວ ຮນັ້ງ ເຕົ້າ ມ່ຽນ ຫຮງົງ ມ່ຽນ ນໍ . ນ້າຍ ເຕົ້າ ກົ໊ມ ເປຢົ໊າ ຢຽມ ຊາ-ຕສຽວ ກູ້ ຫງວ່າຍ .
40007027	ຕຸ້ຍ ຕົ້ມ ບຢູ່ງ , ວວມ ໂຮລ ກວ໊າດ , ປ໌ອງ ຕົ້ມ ດສຢ໋າວ ປ່ວນ ເປຢົ໊າ , ເປຢົ໊າ ຕສ່ຽວ ບາງ . ລົ໌ມ ! ລົ໌ມ ເຍີຍ ບາງ ໝີ່ ອ໊ະ . ”
40007028	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ , ຕສວັ໋ງ ມ່ຽນ ບົວະ ຮ່ອງ ໄຫ່ ນິ່ນ ອຈ໋າວ ເຍີຍ ຫວ່າ ,
40007029	ເຫວີ່ຍ ຕສຸ ນິ່ນ ອຈ໋າວ ໄມ້ ຮນັ້ງ ນິ່ນ ບົວ ເຍີຍ ອຈ໋າວ ເລີ໌ຍ ຟິນ-ແຊງ . ນິ່ນ ເຍີຍ ຫວ່າ ມ່າຍ ຫັດ ມ໌າ ໄຫ່ .
40008001	ເຢ​ຊູ ຢຽມ ບົງ ເອຈ່ຍ ຕ້າຍ ວົ້ວ ຕສັ່ນ , ມ່າຍ ມ່ຽນ ທສ້ຳ ! ເຍີຍ ກັນ ຈ໊ຽນ ນິ່ນ ມີ່ງ .
40008002	ມ່າຍ ລ່ານ ມ່ຽນ ປຸ໊ດ ກົ້ມ ຮູ້ ແປ່ງ ຕ້າຍ ເກວີ່ຍ ເອຈ່ຍ ເຢ​ຊູ ເຍີຍ ດສະຮມຽນ . ນິ່ນ ກ໊ອງ , “ ຕົ້ມ ກໍ໋ ອ່າ , ເຊ ກ໊ອງ ເມີ່ຍ ອ໋ອຍ ນໍ , ເມີ່ຍ ໄຮ່ ຕສໍ່ ຫລົງ ເຢຍ ເຍີຍ ແປ່ງ . ”
40008003	ເຢ​ຊູ ຊູງ ປົ໌ວ ມານ ຈ໊ຽນ ວົ້ວ ລ່ານ ມ່ຽນ ຢ່າ ກ໊ອງ , “ ເຢຍ ອ໋ອຍ ຕສໍ່ ເຍີຍ . ເມີ່ຍ ຫລົງ ຕ້າຍ ມ່າະ ! ” ວົ້ວ ລ່ານ ມ່ຽນ ເຍີຍ ແປ່ງ ຕສ່ຽວ ລ່ຽມ ເຕສີ້ຍ ຫລົງ ໝີ່ ອ໊ະ .
40008004	ເຢ​ຊູ ແອ໋ງ ກ໊ອງ ບົ໋ວ ນິ່ນ , “ ໄມ້ ຕູ໋ງ ບົ໋ວ ຫາຍ ເຕົ້າ ໂອ່ . ແປງ ຕສະ ເຍີຍ ມີ່ງ ໄຊ ມ່ຽນ ວົ້ວ ປຸນ ນິ່ນ ຕສ້າ ໝັ່ງ . ໝັ່ງ ລິ໌ວ , ອ໋ອຍ ຕສຸ ເອີຍ ໂມ​ເຊ ເຟ້ຍ ເຍີຍ ເລີ໌ຍ ຕໍ້ ແຊງ-ຄູ້ ມີ່ງ ເຕສ່ຍ ປຸນ ທິນ-ຮູ່ງ ເຫວີ່ຍ ສາ ເມີ່ຍ ເຍີຍ ຫວຸຍ , ໂຕສ໋ວ ຕສອງ-ເຕສ໋ງ ປຸນ ນິ່ນ ບົວ ຮິ້ວ ຕຸ໊ ເມີ່ຍ ເຍີຍ ແປ່ງ ຫລົງ ເດສ່ງ . ”
40008005	ເຢ​ຊູ ເປັຍ ຄາ​ເປ​ນາ​ອຸມ ມູ້ງ ວົ້ວ ຕສັ່ນ , ມ່າຍ ເຕົ້າ ໂລ​ມາ ແປງ-ເປຢີ໊ຍ ຕ້າຍ ລໍ໌ ນິ່ນ , ໂທ້ ນິ່ນ ເຖງ .
40008006	ແປງ-ເປຢີ໊ຍ ກ໊ອງ , “ ຕົ້ມ ກໍ໋ ອ່າ , ເຢຍ ເຍີຍ ໂປວ ປຸ໊ດ ແປ່ງ-ໄບ , ເປວີ໋ຍ ວົ້ວ ເປຢົ໊າ , ເຕ໊ຍ ຕຸ໊ ໂຄ້ວ ໄຫ່ . ”
40008007	ເຢ​ຊູ ກ໊ອງ , “ ເຢຍ ອ໋ອຍ ມີ່ງ ຕສໍ່ ນິ່ນ ຫລົງ . ”
40008008	ແປງ-ເປຢີ໊ຍ ກ໊ອງ , “ ຕົ້ມ ກໍ໋ ກັ້ນ ໄມ້ ຕສຸ ມີ່ງ ອ໊ະ . ເຢຍ ໄມ້ ຜຸຍ ຕສິ໊ບ ເມີ່ຍ ເປັຍ ເຢຍ ເຍີຍ ເປຢົ໊າ . ເມີ່ຍ ຂູງ ກ໊ອງ ທສວດ ຮນັ້ງ , ເຢຍ ເຍີຍ ໂປວ ຕສ່ຽວ ຫລົງ ອ໊ະ .
40008009	ເຢຍ ກັ້ນ ຢ່າ ຢຽມ ຕົ້ມ ແປງ-ເປຢີ໊ຍ ເຍີຍ ປົ໌ວ-ເດ໊ຍ , ຢ່າ ມ່າຍ ແປງ ທສ້ຳ ຢຽມ ເຢຍ ເຍີຍ ກະເດ໊ຍ ແໝງ . ເຢຍ ເຫ່ວ ນ້າຍ ເຕົ້າ ມີ່ງ , ນິ່ນ ຕສ່ຽວ ມີ່ງ , ເຫ່ວ ວົ້ວ ເຕົ້າ ຕ້າຍ , ນິ່ນ ຕສ່ຽວ ຕ້າຍ . ເຫ່ວ ເຢຍ ເຍີຍ ໂນ່ວ ໂຕສ໋ວ ນ້າຍ , ນິ່ນ ຕສ່ຽວ ໂຕສ໋ວ ອ໊ະ . ”
40008010	ເຢ​ຊູ ໄຮ໌ ນ້າຍ ເຕີ໋ຍ ຫວ່າ ນິ່ນ ບົວະ ຮ່ອງ ໄຫ່ ຕສ່ຽວ ບົ໋ວ ກັນ ນິ່ນ ຕ້າຍ ວົ້ວ ເຕີ໋ຍ ມ່ຽນ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຢຍ ໄມ້ ປວັດ ເຈ໋ຍ ມ່ຽນ ສຽນ ດົ່ງ ນ້າຍ ຫລົງ . ລ່ຽມ ອິ​ສະ​ລາ​ເອນ ມ່ຽນ ຢ່າ ໄມ້ ມ່າຍ ຢຽດ ເຕົ້າ .
40008011	ເຢຍ ຢ່າ ບົ໋ວ ເມີ່ຍ ບົວ , ມ່າຍ ມ່ຽນ ທສ້ຳ ເຍີຍ ຢຽມ ຕົງ ປູງ ເຖສົາ ໄຟ ປູງ ອ໋ອຍ ຕ້າຍ ຢຽມ ທິນ-ຮູ່ງ ເຍີຍ ກົ໊ວະ ເຖສົາ ອັບ​ລາ​ຮຳ , ອີ​ສັກ ເຖສົາ ຢາ​ໂຄບ ຈວັ່ງ ເຕ້ຍ ຫຍັ່ນ ຫຮນາງ .
40008012	ມປ່າ ຫອບ ຕສຸ ເປ໋ນ ທິນ-ຮູ່ງ ເຍີຍ ກົ໊ວະ ເຍີຍ ມ່ຽນ ວົ້ວ ເຕີ໋ຍ , ຕ໋າວ ດສ໋ວນ ຕສຸ ຕສຸ່ນ ທສວດ ກະເຫຍ່ຍ ຫຮມວັງ ເຍີຍ ຕ໋ອງ , ຢຽມ ວົ້ວ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ , ຫງາດ ຈ໊ຽນ ຍ່າ ເຕ໊ຍ . ”
40008013	ເຢ​ຊູ ແອ໋ງ ບົ໋ວ ແປງ-ເປຢີ໊ຍ , “ ກຸ໊ນ ດສ໋ວນ ເປຢົ໊າ ອ໊ະ . ເອີຍ ເມີ່ຍ ສຽນ ເຍີຍ , ຕສະເກ້ງ ອ໋ອຍ ຮນັ້ງ ນ້າຍ ນໍ ທສວດ ຕ້າຍ ອ໊ະ . ” ຕ໋ອຍ ວົ້ວ ນອມ ຕສຢັ້ງ ໂຫ່ ນິ່ນ ເຍີຍ ໂປວ ຕສ່ຽວ ຫລົງ ໝີ່ ອ໊ະ .
40008014	ເຢ​ຊູ ເປັຍ ປີ​ເຕ ເຍີຍ ເປຢົ໊າ , ປວັດ ປີ​ເຕ ເຍີຍ ມາ-ເຕ໊ຍ ປຸ໊ດ ແປ່ງ , ຊິນ ຈອມ ເຍີຍ , ເປວີ໋ຍ ຈ໊ຽນ ວົ້ວ ໂຖສວ .
40008015	ເຢ​ຊູ ນັ້ນ ນິ່ນ ເຍີຍ ປົ໌ວ , ຊິນ ຕສ່ຽວ ລ່າງ ໝີ່ ອ໊ະ . ນິ່ນ ຕສ່ຽວ ເຈ໌ຍ ຊິນ ຕ້າຍ ຟູ-ສູ ເຢ​ຊູ .
40008016	ລູ່ງ ມ໌ານ-ຫຮມວັງ , ມ່າຍ ມ່ຽນ ຕໍ້ ຕສຸ ມ້ຽນ ມົວະ ເຍີຍ ມ່ຽນ ທສ້ຳ ເຍີຍ ຕ້າຍ ລໍ໌ ເຢ​ຊູ . ເຢ​ຊູ ກ໊ອງ ດຸ ໂຈ໋ວ ຫວ່າ ຮນັ້ງ ຕສ່ຽວ ຕສຸ່ນ ມ້ຽນ ທສວດ ເດສ່ງ ໝີ່ ອ໊ະ . ເຕົ້າໆ ເຍີຍ ແປ່ງ ຢ່າ ຕສໍ່ ຫລົງ ເດສ່ງ .
40008017	ນິ່ນ ຮນັ້ງ ນ້າຍ ໂຕສ໋ວ ເຫວີ່ຍ ປຸນ ນິ່ນ ໂຕສ໋ວ ເຍີຍ ສີ່ ທສວດ ຕ້າຍ ຕ໋ອຍ ໂຕ່ວ ຫວ່າ ມ່ຽນ , ອິ​ສະ​ຢາ , ກ໊ອງ ເຍີຍ ຫວ່າ . ອິ​ສະ​ຢາ ກ໊ອງ , “ ນິ່ນ ດາມ ເຢຍ ບົວ ເຍີຍ ແປ່ງ ຖົງ , ຢ່າ ເຖີຍ ເຢຍ ບົວ ເຍີຍ ເຕສະ ໜ່ານ . ”
40008018	ເຢ​ຊູ ປວັດ ມ່ຽນ ທສ້ຳ ເວີ່ຍ ກ໋ອມ ນິ່ນ , ຕສ່ຽວ ບົ໋ວ ໄຊ-ກໍ໋ ບົວ ຕໍ້ ນິ່ນ ເຈ໋ຍ ວົ້ວ ຫງ່ານ ຕສິ ຄ້ອຍ-ຕອນ .
40008019	ວົ້ວ ຕສັ່ນ ມ່າຍ ເຕົ້າ ອຈ໋າວ ເລີ໌ຍ ເຍີຍ ຟິນ-ແຊງ ຕ້າຍ ລໍ໌ ເຢ​ຊູ . ນິ່ນ ກ໊ອງ , “ ຟິນ-ແຊງ ອ້າ ! ໄມ້ ກຸ໊ນ ຟິນ-ແຊງ ມີ່ງ ຫາຍ , ເຢຍ ອ໋ອຍ ກັນ ເມີ່ຍ ມີ່ງ ອ໊ະ . ”
40008020	ເຢ​ຊູ ກ໊ອງ ບົ໋ວ ນິ່ນ , “ ເຮ່ຍ ຈູ໊ ມ່າຍ ແບ໋ງ-ຄວດ ຢຽມ , ເໜາະ ຢ່າ ມ່າຍ ເລົ໌າ , ມປ່າ ເຢຍ , ປ້າມ ມ່ຽນ ເຍີຍ ຕອນ , ໄມ້ ມ່າຍ ຕ໋ອງ ເປວີ໋ຍ ຮິດ ຂວນ . ”
40008021	ແອ໋ງ ມ່າຍ ເຕົ້າ ໄຊ-ກໍ໋ ບົ໋ວ ເຢ​ຊູ , “ ຕົ້ມ ກໍ໋ ອ່າ , ເຢຍ ໂທ້ ດສ໋ວນ ມີ່ງ ປຢົ໊ບ ເຢຍ ເຍີຍ ເຕຍ ດ່າງ . ”
40008022	ເຢ​ຊູ ເຕົາ , “ ເຊວີ່ຍ ຈັ໋ນ-ໄຕ່ ກັ້ນ ປຢົ໊ບ ນິ່ນ ບົວ ກັ້ນ ເຍີຍ ຈັ໋ນ-ໄຕ່ ອ໊ະ . ກັນ ຈ໊ຽນ ເຢຍ ຕ້າຍ ມ່າະ ! ”
40008023	ເຢ​ຊູ ເປັຍ ດສັ໊ງ , ໄຊ-ກໍ໋ ບົວ ຢ່າ ກັນ ຈ໊ຽນ ເປັຍ .
40008024	ແດສງ ຈ໊ຽນ ດສັ໊ງ ມີ່ງ ເກົາ , ລ່ຽມ ເຕສີ້ຍ ປ໌ອງ ກອງ ຕົ້ມ ດສຢ໋າວ , ປ່ວນ ວວມ ເຈ໌ຍ ຫລ່າງ ອກົ໌ມ ເປັຍ ດສັ໊ງ . ມປ່າ ເຢ​ຊູ ເປວີ໋ຍ ມອຈ້ອມ ໝີ່ ອ໊ະ .
40008025	ໄຊ-ກໍ໋ ບົວ ມີ່ງ ເຫ່ວ ນິ່ນ ເຍຍ ຕ້າຍ . ນິ່ນ ບົວ ກ໊ອງ , “ ຕສ໊ຽວ ອ້າ ! ຕສ໊ຽວ ! ກ໊ານ ໂອຈ໋ວ ແໝ່ງ ໂອ໊ ! ດ໊ອດ ວວມ ໄຕ່ ອ໊ະ ໂລ່ະ ! ”
40008026	ເຢ​ຊູ ເຕົາ , “ ເມີ່ຍ ບົວ ເຫວີ່ຍ ຫາຍ ຕິ່ວ ດົ່ງ ໜ່າຍ ກ້ຳ ເດສ໋ຍ ? ເມີ່ຍ ບົວ ສຽນ ຕຸ໊ ເຮີຍ ໄຫ່ ເວ່ະ ! ” ເຢ​ຊູ ຕສ່ຽວ ເຈ໌ຍ ຊິນ ຕ້າຍ ຫັດ ດສຢ໋າວ ເຖສົາ ວວມ-ຫລ່າງ . ຕົ້ມ ດສຢ໋າວ ຕສ່ຽວ ຕີ້ງ ໝີ່ ອ໊ະ . ວວມ-ຫລ່າງ ຢ່າ ຮາບ . ຫາຍ ຫຍູ່ງ ຢ່າ ເຊກ ເດສ່ງ ໝີ່ ອ໊ະ .
40008027	ໄຊ-ກໍ໋ ບົວ ບົວະ ຮ່ອງ ໄຫ່ ຢ່າ ກ໊ອງ , “ ນ້າຍ ຫາຍ ຫຍູ່ງ ມ່ຽນ ເອ້າະ ? ລ່ຽມ ດສຢ໋າວ ເຖສົາ ວວມ-ຫລ່າງ ຢ່າ ໝວັງ ນິ່ນ ເຍີຍ ຫວ່າ . ”
40008028	ເຢ​ຊູ ເຈ໋ຍ ວົ້ວ ຫງ່ານ ຕສິ ຄ້ອຍ-ຕອນ ເຖົາ ກາ​ດາ​ລາ ເຕີ່ຍ . ມ່າຍ ອີ ເຕົ້າ ມ່ຽນ ຢຽມ ໂຕສ໊ວ-ເກ້ມ ທສວດ ຕ້າຍ ປວັ້ງ ຕສຸ ເຢ​ຊູ . ນ້າຍ ເຕີ໋ຍ ອີ ເຕົ້າ ມ່ຽນ ມ່າຍ ມ້ຽນ ຢຽມ ນິ່ນ ບົວ ເຍີຍ ຊິນ , ນິ່ນ ບົວ ຕສ່ຽວ ທສ້ຽວ ໄຫ່ . ໄມ້ ມ່າຍ ຫາຍ ເຕົ້າ ກ໊າມ ຢັ້ງ ວົ້ວ ຕິ້ວ ເຈົ໊າ .
40008029	ນ້າຍ ເຕີ໋ຍ ອີ ເຕົ້າ ມ່ຽນ ລ່ຽມ ເຕສີ້ຍ ເຫ່ວ ບຸຍ ເຍີຍ , “ ທິນ-ຮູ່ງ ເຍີຍ ຕອນ ອ້າ ! ເມີ່ຍ ຕ້າຍ ເຢຍ ບົວ ນ້າຍ ໂຕສ໋ວ ຫາຍ ຫຍູ່ງ ? ຕສຢັ້ງ ໂຫ່ ໄມ້ ແກ້ງ ເຖົາ ເມີ່ຍ ຕ້າຍ ເຕສີ໋ຍ ເຢຍ ບົວ ໄຟ ? ”
40008030	ມ່າຍ ຢຽດ ຕົ້ມ ກວັ້ນ ຕູ໌ງ ເລີ່ຍ ວົ້ວ ໂກ ເຕີ໋ຍ ເຍີຍ ລໍ໌ ຫຍັ່ນ .
40008031	ນ້າຍ ເຕີ໋ຍ ມ້ຽນ ຕສ່ຽວ ໂທ້ ເຢ​ຊູ , “ ເມີ່ຍ ຕສຸ່ນ ເຢຍ ບົວ ທສວດ ນໍ , ປຸນ ເຢຍ ບົວ ມີ່ງ ເປັຍ ວົ້ວ ກວັ້ນ ຕູ໌ງ ມ່າະ ! ”
40008032	ເຢ​ຊູ ກ໊ອງ , “ ມີ່ງ ອ໊ະ ! ” ມ້ຽນ ຕສ່ຽວ ທສວດ ວົ້ວ ເຕີ໋ຍ ອີ ເຕົ້າ ມ່ຽນ ມີ່ງ ເປັຍ ຕູ໌ງ ເດສ່ງ . ຕສຢັ້ງ ກວັ້ນ ຕູ໌ງ ຕສ່ຽວ ຖິວ ເອຈ່ຍ ຂຳ ດ໊ອດ ວວມ ຕສ໋ຽມ ໄຕ່ ເດສ່ງ ໝີ່ ອ໊ະ .
40008033	ຢູ໌ງ ຕູ໌ງ ເຍີຍ ມ່ຽນ ເປຢົ໋າ ເປັຍ ມູ້ງ ມີ່ງ , ກ໊ອງ ເດສ່ງ ຢຽດ ຕສູ໊ງ ທສວດ ຕ້າຍ ເຍີຍ ສີ່ ເຖສົາ ຕສິ້ນ ດ່າງ ມ່າຍ ມ້ຽນ ຢຽມ ຊິນ ວົ້ວ ເຕີ໋ຍ ອີ ເຕົ້າ ມ່ຽນ ເຍີຍ ເຈົ໊າ-ໂຫລ່ວ .
40008034	ຢຽດ ຕສີ້ງ ມ່ຽນ ຕສ່ຽວ ທສວດ ມີ່ງ ລໍ໌ ເຢ​ຊູ . ລໍ໌ ປວັດ , ນິ່ນ ບົວ ທຈະ ໂທ້ ເຢ​ຊູ ທສວດ ນິ່ນ ບົວ ເຍີຍ ເຕີ່ຍ-ຈ໋າຍ ມີ່ງ .
40009001	ເຢ​ຊູ ເປັຍ ດສັ໊ງ ເຈ໋ຍ ວົ້ວ ຫງ່ານ ຕສິ ຄ້ອຍ-ຕອນ ດສ໋ວນ ເຖົາ ນິ່ນ ກັ້ນ ເຍີຍ ມູ້ງ .
40009002	ມ່າຍ ເຕີ໋ຍ ມ່ຽນ ຕໍ້ ເຕົ້າ ປຸ໊ດ ແປ່ງ-ໄບ ມ່ຽນ ເປວີ໋ຍ ຈ໊ຽນ ຈິ່ວ ຕ້າຍ ລໍ໌ ເຢ​ຊູ . ເຢ​ຊູ ປວັດ ນ້າຍ ເຕີ໋ຍ ມ່ຽນ ສຽນ ດົ່ງ ນ້າຍ ຫລົງ , ນິ່ນ ຕສ່ຽວ ບົ໋ວ ແປ່ງ-ໄບ ມ່ຽນ , “ ຕອນ ອ່າ , ກຸ໊ນ ປູ໋ງ ໂຮຍ້ວ ມ່າະ ! ເມີ່ຍ ເຍີຍ ຕສຸ໌ຍ ຕຸ໊ ກວັ່ງ ລິ໌ວ ອ໊ະ . ”
40009003	ມ່າຍ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ ໄຮ໌ ເຢ​ຊູ ຮນັ້ງ ໜ່າຍ ນໍ ກ໊ອງ , ນິ່ນ ບົວ ຢຽມ ໂຮຍ້ວ ຮນ້ຳ , “ ອ໊າ , ນ້າຍ ລ່ານ ມ່ຽນ ຄີ ທິນ-ຮູ່ງ . ”
40009004	ເຢ​ຊູ ຮິ້ວ ຕຸ໊ ນິ່ນ ບົວ ຮນັ້ງ ຫາຍ ນໍ ຮນ້ຳ , ນິ່ນ ຕສ່ຽວ ກ໊ອງ , “ ເມີ່ຍ ບົວ ເຫວີ່ຍ ຫາຍ ຕິ່ວ ຢຽມ ໂຮຍ້ວ ຮນ້ຳ ທສວດ ຫວ່າຍ ເຍີຍ ສີ່ ?
40009005	ກ໊ອງ , ‘ ເມີ່ຍ ເຍີຍ ຕສຸ໌ຍ ຕຸ໊ ກວັ່ງ ລິ໌ວ ອ໊ະ , ’ ໄຟ ກ໊ອງ ‘ ເຈ໌ຍ ຊິນ ຕ້າຍ ຢັ້ງ ເຈົ໊າ , ’ ນ້າຍ ເຕີ໋ຍ ອີ ໂຈ໋ວ ຫວ່າ , ຫາຍ ໂຈ໋ວ ເກົ້າ ເຫ່ ຕຸ໊ ກ໊ອງ ?
40009006	ມປ່າ ເຢຍ ອ໋ອຍ ປຸນ ເມີ່ຍ ບົວ ຮິ້ວ ຕຸ໊ ເຢຍ , ປ້າມ ມ່ຽນ ເຍີຍ ຕອນ , ຢຽມ ລູ່ງ ເດ໊ຍ ມ່າຍ ຫັດ ມ໌າ ກວັ່ງ ມ່ຽນ ເຍີຍ ຕສຸ໌ຍ . ” ເຢ​ຊູ ຕສ່ຽວ ບົ໋ວ ປຸ໊ດ ແປ່ງ-ໄບ ເຍີຍ ມ່ຽນ , “ ເຈ໌ຍ ຊິນ ຕ້າຍ , ຕໍ້ ຈ໊ຽນ ເມີ່ຍ ເຍີຍ ຈິ່ວ ດສ໋ວນ ເປຢົ໊າ ອ໊ະ . ”
40009007	ວົ້ວ ເຕົ້າ ມ່ຽນ ຕສ່ຽວ ເຈ໌ຍ ຊິນ ດສ໋ວນ ເປຢົ໊າ ໝີ່ ອ໊ະ .
40009008	ຕສວັ໋ງ ມ່ຽນ ປວັດ ຮນັ້ງ ນ້າຍ ນໍ , ນິ່ນ ບົວ ກ້ຳ ເດສ໋ຍ ໄຫ່ , ຢ່າ ເທສງ ທິນ-ຮູ່ງ , ເຫວີ່ຍ ຕສຸ ນິ່ນ ປຸນ ນ້າຍ ຫຍູ່ງ ຫັດ ມ໌າ ມ່ຽນ .
40009009	ເຢ​ຊູ ທສວດ ວົ້ວ ນອມ ຕ໋ອງ ໝີ່ ອ໊ະ . ກັນ ຈ໊ຽນ ເຈົ໊າ ມີ່ງ ເກົາ , ປວັດ ເຕົ້າ ຊຽວ ໂດສວ-ຕສິ້ນ ເຍີຍ ມ່ຽນ , ບົ໋ວ ເຫ່ວ ມັດ​ທາຍ , ເຕສວີ໌ຍ ຈ໊ຽນ ວົ້ວ ຊຽວ ໂດສວ ຕສ່າມ . ເຢ​ຊູ ກ໊ອງ ບົ໋ວ ນິ່ນ , “ ຕ້າຍ ກັນ ເຢຍ ໂອ່ . ” ມັດ​ທາຍ ຕສ່ຽວ ເຈ໌ຍ ຊິນ ກັນ ຈ໊ຽນ ເຢ​ຊູ ມີ່ງ ອ໊ະ .
40009010	ເຢ​ຊູ ຢຽມ ມັດ​ທາຍ ເຍີຍ ເປຢົ໊າ ຫຍັ່ນ ຫຮນາງ ວົ້ວ ຕສັ່ນ , ມ່າຍ ເຖງ ໂລ​ມາ ຮູ່ງ ຈາ ຊຽວ ໂດສວ-ຕສິ້ນ ເຍີຍ ມ່ຽນ ທສ້ຳ ເຍີຍ ເຖສົາ ເມ່ງ ເຕົ້າ ຫວ່າຍ ເຍີຍ ມ່ຽນ ຢ່າ ຕ້າຍ ເຖສົາ ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ຈວັ່ງ ເຕ້ຍ ຫຍັ່ນ ຫຮນາງ .
40009011	ມ່າຍ ເຕີ໋ຍ ຟາ​ລິ​ສີ ມ່ຽນ ປວັດ ຕສ່ຽວ ໜ່າຍ ກ໋າ ໄຊ-ກໍ໋ , “ ເມີ່ຍ ບົວ ເຍີຍ ໄຊ-ເຕ໋ຍ ເຫວີ່ຍ ຫາຍ ຕິ່ວ ເຖສົາ ຊຽວ ໂດສວ ເຍີຍ ມ່ຽນ ເຖສົາ ເມ່ງ ເຕົ້າ ຫວ່າຍ ເຍີຍ ມ່ຽນ ຫຍັ່ນ ຫຮນາງ ? ”
40009012	ເຢ​ຊູ ໄຮ໌ ນິ່ນ ບົວ ຮນັ້ງ ນ້າຍ ນໍ ກ໊ອງ , ນິ່ນ ຕສ່ຽວ ເຕົາ , “ ຫວັ່ງ ສຢັງ ເຍີຍ ມ່ຽນ ໄມ້ ຖຈຽມ ຕສຸ ເດຍ-ໄຊ . ຂູງ ປຸ໊ດ-ແປ່ງ ມ່ຽນ ຮນັ້ງ ຖຈຽມ ຕສຸ ເດຍ-ໄຊ .
40009013	ເມີ່ຍ ບົວ ມີ່ງ ໂຫະ ນ້າຍ ໂຈ໋ວ ກີງ-ໂຊວ ເຍີຍ ຫວ່າ ເຍີຍ ເອີ໋ຍ ເລີ໌ຍ ມ່າະ ! ກີງ-ໂຊວ ກ໊ອງ , ‘ ເຢຍ ອ໋ອຍ ມ່ຽນ ມ່າຍ ໂຮຍ້ວ ຄໍ້-ລ່ຽນ ມ່ຽນ . ໄມ້ ເຕສີ໌ຍ ອ໋ອຍ ມ່ຽນ ຕໍ້ ແຊງ-ຄູ້ ຕ້າຍ ເຕສ່ຍ ເຢຍ . ’
40009014	ວົ້ວ ຕສັ່ນ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ເຍີຍ ໄຊ-ກໍ໋ ຕ້າຍ ໜ່າຍ ເຢ​ຊູ , “ ເຢຍ ບົວ ເຖສົາ ຟາ​ລິ​ສີ ມ່ຽນ ເຕສີຍ ໄມ້ ຫຍັ່ນ ຫາຍ ຫຍູ່ງ . ເມີ່ຍ ເຍີຍ ໄຊ-ກໍ໋ ບົວ ເຫວີ່ຍ ຫາຍ ຕິ່ວ ໄມ້ ເຕສີຍ ? ”
40009015	ເຢ​ຊູ ເຕົາ , “ ຊຢັງ-ລ່າງ ຖສໍ່ ຢຽມ ຈ໊ຽນ ທສີງ-ຈາ-ຢິ້ນ ເຍີຍ ຕສຢັ້ງ ໂຫ່ , ແຄະ ມ່ຽນ ໄຮ່ ເດສົ້າ ເຍີຍ ໄຟ ? ຕສູ໊ງ ໄມ້ ໄຮ່ . ມປ່າ ຮນອຍ-ເຫຍັຍ ອ໋ອຍ ເຖົາ , ຊຢັງ-ລ່າງ ຕສຸ ຕໍ້ ມີ່ງ ໝີ່ ອ໊ະ . ເຖົາ ວົ້ວ ຕສັ່ນ ແຄະ ມ່ຽນ ຖສີງ ຕ້າຍ ເຕສີຍ ໄມ້ ຫຍັ່ນ ຫາຍ ຫຍູ່ງ .
40009016	“ ໄມ້ ມ່າຍ ຫາຍ ເຕົ້າ ຫລົ່ງ ຊຢັງ-ເດຍ ເບ໊ຍ ໂລ໌-ລຸຍ . ຊຢັງ-ເດຍ ໄຮ່ ໂຊະ ປຸນ ເບ໊ຍ ເຍີຍ ຕ໋ອງ ຈາ ຮູ້ ໂຮລ .
40009017	“ ຢ່າ ໄມ້ ມ່າຍ ຫາຍ ເຕົ້າ ເຕສ໊າະ ຊຢັງ-ອະຫງຸ່ນ ຕິ໊ວ ຕັ໊ບ ໂລ໌-ດົ໊ບ-ບົວະ . ຕັ໊ບ ນໍ , ຕິ໊ວ ເຍີຍ ເຖຈຍ ຕສູ໋ງ , ບົວະ ຕສ່ຽວ ບ໋າຍ ອ໊ະ . ບົວະ ຮູ້ ເດສ່ງ , ຕິ໊ວ ຢ່າ ທສວດ ເດສ່ງ ໝີ່ ອ໊ະ . ຊຢັງ-ຕິ໊ວ ອ໋ອຍ ຕສຸ ຕັ໊ບ ຊຢັງ-ດົ໊ບ-ບົວະ . ຮນັ້ງ ໜ່າຍ , ລ່ຽມ ຕິ໊ວ ລ່ຽມ ບົວະ ຖສີງ ຕ້າຍ ໄມ້ ໄຮ່ ຫວ່າຍ . ”
40009018	ເຢ​ຊູ ຖສໍ່ ກ໊ອງ ຈ໊ຽນ ນ້າຍ ເຕີ໋ຍ ຫວ່າ ວົ້ວ ຕສັ່ນ , ມ່າຍ ເຕົ້າ ກຸ໊ນ ຫວຸ່ຍ ຕ້ອງ ເຍີຍ ມ່ຽນ ຕ້າຍ ເກວີ່ຍ ເອຈ່ຍ ນິ່ນ ເຍີຍ ດສະຮມຽນ ຢ່າ ກ໊ອງ , “ ເຢຍ ເຍີຍ ເຊັຍ ໂທສະ ໂຫະ ໄຕ່ ມີ່ງ . ໂທ້ ເມີ່ຍ ມີ່ງ ຫລົ່ງ ປົ໌ວ ມານ ນິ່ນ , ນິ່ນ ຕສ່ຽວ ນັ່ງ ຕ້າຍ ອ໊ະ . ”
40009019	ເຢ​ຊູ ຕສ່ຽວ ເຈ໌ຍ ຊິນ ກັນ ຈ໊ຽນ ນິ່ນ ມີ່ງ . ໄຊ-ກໍ໋ ບົວ ຢ່າ ກັນ ຈ໊ຽນ ມີ່ງ .
40009020	ມີ່ງ ເກົາ , ມ່າຍ ເຕົ້າ ມເຊັຍ ຕອນ ປຸ໊ດ ແປ່ງ-ຮລຸດ ຕຸ໊ ຕສຽບ ເຫຍີ່ຍ ຫຮຍັງ ອ໊ະ . ນິ່ນ ຢັ້ງ ອກະຮ້າ ອກາງ ຕ້າຍ ຮລົວ ເຢ​ຊູ ເຍີຍ ລຸຍ-ຈົ໊ວະ ,
40009021	ເຫວີ່ຍ ຕສຸ ນິ່ນ ຢຽມ ໂຮຍ້ວ ຮນ້ຳ , “ ເຊ ກ໊ອງ ເຢຍ ຂູງ ຮລົວ ນິ່ນ ເຍີຍ ລຸຍ ຮນັ້ງ , ເຢຍ ເຍີຍ ແປ່ງ ຕສ່ຽວ ຫລົງ ອ໊ະ . ”
40009022	ເຢ​ຊູ ກວິ້ນ ຊິນ ປວັດ ວົ້ວ ເຕົ້າ ມເຊັຍ ຕອນ ຕສ່ຽວ ກ໊ອງ , “ ມເຕົ້າ ມເຊັຍ ຕອນ ອ້າ ! ກຸ໊ນ ປູ໋ງ ໂຮຍ້ວ ອ໊ະ . ເຫວີ່ຍ ຕສຸ ເມີ່ຍ ສຽນ ເຢຍ , ເມີ່ຍ ເຍີຍ ແປ່ງ ຫລົງ ອ໊ະ . ” ຕົ້ງ ວົ້ວ ນອມ ຕສຢັ້ງ ໂຫ່ , ແປ່ງ ຕສ່ຽວ ຫລົງ ໝີ່ ອ໊ະ .
40009023	ເຢ​ຊູ ເປັຍ ກຸ໊ນ ຫວຸ່ຍ ຕ້ອງ ວົ້ວ ເຕົ້າ ມ່ຽນ ເຍີຍ ເປຢົ໊າ ວົ້ວ ຕສັ່ນ , ນິ່ນ ປວັດ ປຢົ໊ມ ເຮລົ້າ-ດົ້ງ ໜູ ເຍີຍ ມ່ຽນ ເຖສົາ ມ່ຽນ ທສ້ຳ ບ້ຽວໆ ເຍີຍ .
40009024	ນິ່ນ ຕສ່ຽວ ກ໊ອງ ບົ໋ວ ຕສວັ໋ງ ມ່ຽນ , “ ທສວດ ມີ່ງ ມ່າະ ! ນ້າຍ ເຕົ້າ ເຊັຍ ໄມ້ ເຕສີ໌ຍ ໄຕ່ . ນິ່ນ ມອຈ້ອມ ຮນັ້ງ . ” ຕສວັ໋ງ ມ່ຽນ ຕສ່ຽວ ຈັ໊ດ ນິ່ນ .
40009025	ຕສຸ່ນ ນ້າຍ ເຕີ໋ຍ ມ່ຽນ ທສວດ ມີ່ງ ລິ໌ວ , ເຢ​ຊູ ເປັຍ ມີ່ງ ນັ້ນ ຈ໊ຽນ ວົ້ວ ເຕົ້າ ເຊັຍ ເຍີຍ ປົ໌ວ . ເຊັຍ ຕສ່ຽວ ເຈ໌ຍ ຊິນ ຕ້າຍ ອ໊ະ .
40009026	ນ້າຍ ເຕີ໋ຍ ຝຽນ ຊີງ ປວັ໊ງ ວົ້ວ ນອມ ເຕີ່ຍ-ປູງ .
40009027	ເຢ​ຊູ ທສວດ ວົ້ວ ນອມ ຕ໋ອງ ໝີ່ ອ໊ະ . ກັນ ຈ໊ຽນ ເຈົ໊າ ມີ່ງ ເກົາ , ມ່າຍ ອີ ເຕົ້າ ມຕສີງ ແມ່ງ ເຍີຍ ມ່ຽນ ກັນ ຈ໊ຽນ ມີ່ງ , ເຫ່ວ ຈ໊ຽນ ກ໊ອງ , “ ດາ​ວິດ ເຍີຍ ເຕສີ໊ຍ-ຟຸນ ອ້າ ! ຄໍ້-ລ່ຽນ ເຢຍ ບົວ ມ່າະ ! ”
40009028	ເຢ​ຊູ ເປັຍ ເປຢົ໊າ ມີ່ງ , ວົ້ວ ເຕີ໋ຍ ອີ ເຕົ້າ ມຕສີງ ແມ່ງ ເຍີຍ ມ່ຽນ ຕ້າຍ ລໍ໌ ນິ່ນ . ເຢ​ຊູ ໜ່າຍ ກ໋າ ນິ່ນ ບົວ , “ ເມີ່ຍ ບົວ ສຽນ ເຢຍ ໄຮ່ ຕສໍ່ ເມີ່ຍ ບົວ ເຍີຍ ມຕສີງ ໄຟ ? ” ນິ່ນ ບົວ ເຕົາ , “ ຕົ້ມ ກໍ໋ ອ່າ , ເຢຍ ບົວ ສຽນ ເຍີຍ . ”
40009029	ເຢ​ຊູ ຕສ່ຽວ ຮລົວ ນິ່ນ ບົວ ເຍີຍ ມຕສີງ ຢ່າ ກ໊ອງ , “ ເອີຍ ເມີ່ຍ ບົວ ສຽນ ເຍີຍ , ຕສ່ຽວ ຕຸ໊ ອ໊ະ . ”
40009030	ນິ່ນ ບົວ ເຍີຍ ມຕສີງ ຕສ່ຽວ ໄຮ່ ໝັ່ງ ຕຸ໊ ປວັດ ອ໊ະ . ເຢ​ຊູ ຫັດ ນິ່ນ ບົວ . “ ທສິນ-ໝ່ານ ໄມ້ ຕູ໋ງ ບົ໋ວ ຫາຍ ເຕົ້າ . ”
40009031	ມປ່າ ນິ່ນ ບົວ ທສວດ ມີ່ງ ຕສຸ້ນ ເຢ​ຊູ ໂຕສ໋ວ ເຍີຍ ເຈົ໊າ ປວັ໊ງ ວົ້ວ ນອມ ເຕີ່ຍ-ປູງ .
40009032	ວົ້ວ ເຕີ໋ຍ ອີ ເຕົ້າ ມ່ຽນ ທສວດ ມີ່ງ ວົ້ວ ຕສັ່ນ , ມ່ຽນ ຕໍ້ ເຕົ້າ ຕສຸ ມ້ຽນ ມົວະ ຫຮງົງ , ໄມ້ ໄຮ່ ກ໊ອງ ຫວ່າ ເຍີຍ ມ່ຽນ , ຕ້າຍ ລໍ໌ ເຢ​ຊູ .
40009033	ເຢ​ຊູ ຕສຸ່ນ ມ້ຽນ ທສວດ ລິ໌ວ , ວົ້ວ ເຕົ້າ ມ່ຽນ ຕສ່ຽວ ລ່ຽມ ເຕສີ້ຍ ໄຮ່ ກ໊ອງ ຫວ່າ . ຕສວັ໋ງ ມ່ຽນ ບົວະ ຮ່ອງ ໄຫ່ , ລ່ານ ບົ໋ວ ລ່ານ , “ ຢຽມ ອິ​ສະ​ລາ​ເອນ ເຕີ່ຍ-ປູງ ໄມ້ ແກ້ງ ປວັດ ເຈ໋ຍ ນ້າຍ ຫຍູ່ງ ສີ່ . ”
40009034	ມປ່າ ຟາ​ລິ​ສີ ມ່ຽນ ກ໊ອງ , “ ມ້ຽນ ເຍີຍ ຮູ່ງ ປຸນ ນິ່ນ ມ່າຍ ຫລີ່ງ ຕສຸ່ນ ມ້ຽນ ທສວດ ຮນັ້ງ . ”
40009035	ເຢ​ຊູ ໂຢ້ວ ຈ໊ຽນ ເຕສວີ້ຍ ມູ້ງ ເຕສວີ້ຍ ລ໌າງ ມີ່ງ , ຢຽມ ຫວຸ່ຍ ຕ້ອງ ອຈ໋າວ ມ່ຽນ ຢ່າ ຕສຸ້ນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ . ນິ່ນ ຢ່າ ຕສໍ່ ຫລົງ ຫຍູ່ງໆ ແປ່ງ .
40009036	ເຢ​ຊູ ປວັດ ນ້າຍ ເຕີ໋ຍ ມ່ຽນ ທສ້ຳ ນິ່ນ ຕສະເກ້ງ ! ໄຮ໌ ຄໍ້-ລ່ຽນ ໄຫ່ ເຫວີ່ຍ ຕສຸ ນິ່ນ ບົວ ໂຄ້ວ ໄຫ່ , ໄມ້ ລ່ຳ ເຂົາ ຕ໋ອງ , ຮນັ້ງ ກວັ້ນ ປະກີ ຢູ້ງ ໄມ້ ມ່າຍ ຕສ໊ຽວ ໂກ໋ວ ນໍ .
40009037	ເຢ​ຊູ ຕສ່ຽວ ບົ໋ວ ນິ່ນ ເຍີຍ ໄຊ-ກໍ໋ ບົວ , “ ແກງ-ຕສວັ໋ງ ທສ້ຳ ມປ່າ ກົງ-ມ່ຽນ ໂຕສະ .
40009038	ເຫວີ່ຍ ນ້າຍ ອ໋ອຍ ຕສຸ ໂທ້ ແກງ-ຕສວັ໋ງ ເຍີຍ ຕສ໊ຽວ ພ້າຍ ກົງ-ມ່ຽນ ທສວດ ມີ່ງ ຊຽວ ນິ່ນ ເຍີຍ ແກງ-ຕສວັ໋ງ . ”
40010001	ເຢ​ຊູ ເຫ່ວ ນິ່ນ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ຕ້າຍ ຕສຸ໊ນ , ຈິວ ຫັດ ມ໌າ ປຸນ ນິ່ນ ບົວ ໄຮ່ ຕສຸ່ນ ເຮ່ຍ ໄກວ໊ ມ້ຽນ ທສວດ ຢ່າ ໄຮ່ ຕສໍ່ ຫຍູ່ງໆ ແປ່ງ ຫລົງ .
40010002	ນ້າຍ ເຕີ໋ຍ ຕສຽບ ເຫຍີ່ຍ ເຕົ້າ ກົງ-ໂຕສ້ ເຍີຍ ບົ໋ວ ເຊ ມ່າຍ ຮນັ້ງ ນ້າຍ . ຕະຢ໊ຽດ ເຕົ້າ ເຫ່ວ ຊີ​ມົນ , ແອ໋ງ ມ່າຍ ນອມ ບົ໋ວ ເຫ່ວ ປີ​ເຕ . ແອ໋ງ ມ່າຍ ນິ່ນ ເຍີຍ ໂຢ໌ວ , ອັນ​ດາ​ລູ . ມ່າຍ ເສ​ເບ​ດີ ເຍີຍ ຕອນ , ຢາ​ກອບ , ເຖສົາ ຢາ​ກອບ ເຍີຍ ໂຢ໌ວ , ໂຢ​ຮັນ .
40010003	ມ່າຍ ຟີ​ລິບ ເຖສົາ ບາ​ໂທ​ໂລ​ມິວ , ມ່າຍ ໂທ​ມັດ ເຖສົາ ຊຽວ ໂດສວ ວົ້ວ ເຕົ້າ ມັດ​ທາຍ , ມ່າຍ ອັນ​ເຟ​ອັດ ເຍີຍ ຕອນ , ຢາ​ກອບ , ເຖສົາ ທັດ​ເດ​ອັດ .
40010004	ມ່າຍ ຮນ້ຳ ກົ໊ວະ ຕສັ່ງ ວົ້ວ ເຕົ້າ ຊີ​ມົນ . ຢ່າ ມ່າຍ ໝ່າຍ ເຢ​ຊູ ວົ້ວ ເຕົ້າ ຢູ​ດາດ ອິ​ສະ​ຄາ​ລິ​ໂອດ .
40010005	ເຢ​ຊູ ພ້າຍ ນ້າຍ ເຕີ໋ຍ ຕສຽບ ເຫຍີ່ຍ ເຕົ້າ ກົງ-ໂຕສ້ ທສວດ ມີ່ງ ວົ້ວ ຕສັ່ນ , ນິ່ນ ຢ່າ ອຈ໋າວ ຕສຢັ໋ງ . ນິ່ນ ກ໊ອງ , “ ໄມ້ ຕູ໋ງ ມີ່ງ ຫາຍ ຝີງ ຈັ໋ນ ເຍີຍ ເຕີ່ຍ-ປູງ . ຢ່າ ໄມ້ ຕູ໋ງ ເປັຍ ສະ​ມາ​ເລຍ ເຕີ່ຍ-ປູງ ເຍີຍ ຫາຍ ນອມ ມູ້ງ .
40010006	ຂູງ ອ໋ອຍ ຕສຸ ມີ່ງ ລໍ໌ ອິ​ສະ​ລາ​ເອນ ມ່ຽນ . ນິ່ນ ບົວ ເຊ ຮນັ້ງ ຕີ໋ງ ລ່າຍ ເຍີຍ ປະກີ ຢູ້ງ ນໍ .
40010007	ເມີ່ຍ ບົວ ຢຽດ ປິ່ນ ມີ່ງ ຢຽດ ປິ່ນ ຕສຸ້ນ ບົ໋ວ ມ່ຽນ , ‘ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຕສຢັ້ງ ໂຫ່ ເຖົາ ຟັດ ອ໊ະ . ’
40010008	ອ໋ອຍ ຕສຸ ຕສໍ່ ແປ່ງ , ເຫ່ວ ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ , ຕສໍ່ ຫລົງ ປຸ໊ດ ກົ້ມ ຮູ້ ແປ່ງ ເຍີຍ ມ່ຽນ , ຢ່າ ຕສຸ່ນ ມ້ຽນ ທສວດ . ເມີ່ຍ ບົວ ແປະໆ ຕຸ໊ ຕ້າຍ ເຍີຍ ຢ່າ ອ໋ອຍ ຕສຸ ແປະໆ ປຸນ .
40010009	ເມີ່ຍ ບົວ ເຍີຍ ຍ່ານ ບົວະ , ໄມ້ ຕູ໋ງ ຕັ໊ບ ຈຽມ ໄຟ ຍ່ານ ໄຟ ຕົ້ງ ຕສິ້ນ ຕໍ້ ມີ່ງ .
40010010	ທສວດ ເຈົ໊າ , ໄມ້ ຕສຸ ຕໍ້ ບົວະ ຕັ໊ບ ກະນ້າຍ , ໄມ້ ຕູ໋ງ ຕໍ້ ລຸຍ-ຢ່ຽນ , ໄຟ ເຮ່ , ໄຟ ປຢ໊າ-ບຢ່າ . ກົງ-ມ່ຽນ ຫອບ ຕສຸ ຕຸ໊ ນິ່ນ ຖຈຽມ ຫລົ່ງ ເຍີຍ ກະນ້າຍ .
40010011	“ ເມີ່ຍ ບົວ ເປັຍ ຫາຍ ນອມ ລ໌າງ , ຫາຍ ນອມ ມູ້ງ , ອ໋ອຍ ຕສຸ ສຳ ໝັ່ງ ກ໋າ , ຢຽມ ວົ້ວ ມ່າຍ ຫາຍ ເຕົ້າ ຜຸຍ ຕຸ໊ ເມີ່ຍ ບົວ ຮິດ ນິ່ນ ເຍີຍ ເປຢົ໊າ . ຮິດ ຫາຍ ເຕົ້າ ເຍີຍ ເປຢົ໊າ , ອ໋ອຍ ຕສຸ ຮິດ ເຖົາ ແອ໋ງ ທສວດ ວົ້ວ ນອມ ຕ໋ອງ .
40010012	ເປັຍ ເປຢົ໊າ ວົ້ວ ຕສັ່ນ , ອ໋ອຍ ຕສຸ ໂທ້ ທິນ-ຮູ່ງ ປຸນ ແປ້ງ ອອນ ວົ້ວ ປ່ວນ ມ່ຽນ .
40010013	ເຊ ກ໊ອງ ວົ້ວ ປ່ວນ ມ່ຽນ ອະເຮນີ້ຍ ຕສິ໊ບ ເມີ່ຍ ບົວ ນໍ , ປຸນ ເມີ່ຍ ບົວ ໂທ້ ເຍີຍ ແປ້ງ ອອນ ຢຽມ ວົ້ວ ນອມ ເປຢົ໊າ . ເຊ ກ໊ອງ ນິ່ນ ບົວ ໄມ້ ຕສິ໊ບ ເມີ່ຍ ບົວ ນໍ , ອ໋ອຍ ຕສຸ ຊຽວ ເມີ່ຍ ບົວ ໂທ້ ເຍີຍ ແປ້ງ ອອນ ດສ໋ວນ .
40010014	ຫາຍ ນອມ ເປຢົ໊າ ໄຟ ຫາຍ ນອມ ມູ້ງ ໄມ້ ຕສິ໊ບ ເມີ່ຍ ບົວ ໄຟ ໄມ້ ໝວັງ ເມີ່ຍ ບົວ ເຍີຍ ຫວ່າ , ອ໋ອຍ ຕສຸ ທສວດ ວົ້ວ ນອມ ຕ໋ອງ ຢ່າ ເຝງ ກົ໊ວະ ເຕສົ໋າ ເຍີຍ ເນຍ-ບູງ ກວັ່ງ ວົ້ວ .
40010015	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຖົາ ຊ້ຽມ ຕສຸ໌ຍ ວົ້ວ ຮນອຍ , ໂສ​ດົມ ຕສີ້ງ ເຖສົາ ໂກ​ໂມ​ລາ ຕສີ້ງ ອ໋ອຍ ຕສຸ ຕີ່ງ ຕສຸ໌ຍ ຕສູ໊ງ ເກົ້າ ເຮງ ວົ້ວ ນອມ ມູ້ງ .
40010016	“ ໝວັງ ຫລົງ ໂອ່ . ເຢຍ ພ້າຍ ເມີ່ຍ ບົວ ທສວດ ມີ່ງ , ເຊ ຮນັ້ງ ປູ໋ງ ປະກີ ຢູ້ງ ເປັຍ ເຮ່ຍ ຈູ໊ ກວັ້ນ ກະຍົ໌ວ ນໍ . ເມີ່ຍ ບົວ ອ໋ອຍ ຕສຸ ຮນັ້ງ ນາງ ນໍ ໄກວ . ຢ່າ ຮນັ້ງ ແປະ ກົ໊ບ ນໍ ສ່ວນ .
40010017	ອ໋ອຍ ຕສຸ ໄຝ ຟິມ . ມ່ຽນ ອ໋ອຍ ເຕສ໊າະ ເມີ່ຍ ບົວ ຕໍ້ ມີ່ງ ກຸ໊ນ ສີ່ ຫວຸ່ຍ . ຢຽມ ນິ່ນ ບົວ ເຍີຍ ຫວຸ່ຍ ຕ້ອງ ນິ່ນ ບົວ ຢ່າ ອ໋ອຍ ຫລົ່ງ ປຢ໊າ-ປິນ ເບ໊າະ ເມີ່ຍ ບົວ .
40010018	ເມີ່ຍ ບົວ ຫລາຍ ເຢຍ ອ໋ອຍ ຕສຸ ມ່ຽນ ຕໍ້ ເມີ່ຍ ບົວ ມີ່ງ ຢຽມ ຕສູ໋ງ ເຖສົາ ຮູ່ງ ເຕ໋ຍ ເຍີຍ ດສະຮມຽນ ເຫວີ່ຍ ຄູ້ ຝຽນ ໂຕສ໋ວ ຕສອງ-ເຕສ໋ງ ປຸນ ນິ່ນ ບົວ ເຖສົາ ຈັ໋ນ ໝວັງ .
40010019	ນິ່ນ ບົວ ຕໍ້ ມີ່ງ ຕສ້າ ໜ່າຍ ວົ້ວ ຕສັ່ນ , ໄມ້ ຕູ໋ງ ເດສົ້າ ອ໋ອຍ ຕສຸ ກ໊ອງ ຫາຍ ຫຍູ່ງ ໄຟ ອ໋ອຍ ຕສຸ ຮນັ້ງ ຫາຍ ນໍ ກ໊ອງ . ເຖົາ ຕສຢັ້ງ ໂຫ່ , ຕົ້ງ ເມີ່ຍ ບົວ ອ໋ອຍ ຕສຸ ກ໊ອງ ເຍີຍ ຫວ່າ , ທິນ-ຮູ່ງ ອ໋ອຍ ປຸນ ເມີ່ຍ ບົວ ກ໊ອງ ,
40010020	ເຫວີ່ຍ ຕສຸ ໄມ້ ເຕສີ໌ຍ ເມີ່ຍ ບົວ ກັ້ນ ຮນ້ຳ ທສວດ ຫວ່າ ກ໊ອງ . ເມີ່ຍ ບົວ ເຍີຍ ຕສັ່ງ ເຕ໋ຍ ເຍີຍ ສີງ ລີ່ງ ກັ້ນ ຫລົ່ງ ເມີ່ຍ ບົວ ກ໊ອງ .
40010021	“ ມົ໌ວ-ຕອນ ຕ່ອຍ , ລ່ານ ອ໋ອຍ ເຕສ໊າະ ລ່ານ ຈິວ ປຸນ ມ່ຽນ ໄຕ໋ . ເຕຍ ຢ່າ ອ໋ອຍ ເຕສ໊າະ ນິ່ນ ເຍີຍ ຝຸຈ໊ວຍ ຈິວ ປຸນ ມ່ຽນ ໄຕ໋ . ຝຸຈ໊ວຍ ເຖສົາ ເຕ໋ຍ ໝ່າ ຢ່າ ອ໋ອຍ ເປ໋ນ ວິນ , ຕສ່ຽວ ຈິວ ປຸນ ມ່ຽນ ໄຕ໋ .
40010022	ເຫວີ່ຍ ເຢຍ , ຕສວັ໋ງ ມ່ຽນ ອ໋ອຍ ດສອງ ເມີ່ຍ ບົວ , ມປ່າ ຫາຍ ເຕົ້າ ເຕ໊ຍ ຕຸ໊ ເຖົາ ຕ້າວ ຕສ່ຽວ ຕຸ໊ ໂອຈ໋ວ ອ໊ະ .
40010023	ເມີ່ຍ ບົວ ຢຽມ ຢຽດ ນອມ ມູ້ງ ຕສຸ ມ່ຽນ ໂຕສ໋ວ ໂຕະ , ອ໋ອຍ ຕສຸ ເປຢົ໋າ ມີ່ງ ກັ້ນ ນອມ ມູ້ງ . ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເມີ່ຍ ບົວ ມີ່ງ ອິ​ສະ​ລາ​ເອນ ເຕີ່ຍ-ປູງ ເຍີຍ ນອມໆ ລ໌າງ ໂຕສ໋ວ ເມີ່ຍ ບົວ ເຍີຍ ກົງ ໄມ້ ແກ້ງ ຕສຢັ໋ງ , ເຢຍ , ປ້າມ ມ່ຽນ ເຍີຍ ຕອນ , ຕສ່ຽວ ເຖົາ ອ໊ະ .
40010024	“ ເຫາະ ແຊງ ໄມ້ ເກົ້າ ໂຮລ ນິ່ນ ເຍີຍ ຟິນ-ແຊງ . ໂນ່ວ ໄມ້ ເກົ້າ ໂຮລ ນິ່ນ ເຍີຍ ຕສ໊ຽວ .
40010025	ເຊ ກ໊ອງ ເຫາະ ແຊງ ໄຮ່ ຕຸ໊ ຮນັ້ງ ນິ່ນ ເຍີຍ ຟິນ-ແຊງ , ໂນ່ວ ໄຮ່ ຕຸ໊ ຮນັ້ງ ນິ່ນ ເຍີຍ ຕສ໊ຽວ , ອ໋ອຍ ຕສຸ ປວັ໊ງ ໂຮຍ້ວ ອ໊ະ . ເຊ ກ໊ອງ ເປຢົ໊າ-ຕສ໊ຽວ ຕສຸ ມ່ຽນ ເຫ່ວ ໂຕສ໋ວ ເບ​ເອນ​ເຊ​ບູນ ມ້ຽນ , ເປຢົ໊າ ຕສົງ ມ່ຽນ ຢຽດ ເຕສີຍ ອ໋ອຍ ຕສຸ ມ່ຽນ ເຫ່ວ ເກົ້າ ຫວ່າຍ ເຈ໋ຍ ເຍີຍ ບົ໋ວ .
40010026	“ ຮນັ້ງ ໜ່າຍ , ໄມ້ ຕູ໋ງ ກ້ຳ ເດສ໋ຍ ມ່ຽນ . ໄມ້ ມ່າຍ ຫາຍ ຫຍູ່ງ ເກມ ຈ໊ຽນ ໄມ້ ຕສຸ ທສວດ ຢ້າງ . ໄມ້ ມ່າຍ ຫາຍ ຫຍູ່ງ ປີ໋ງ ຈ໊ຽນ , ມ່ຽນ ໄມ້ ໄຮ່ ຮິ້ວ .
40010027	ເຢຍ ຢຽມ ຫຮມວັງ ຕສົງ ປີ໋ງ ຈ໊ຽນ ບົ໋ວ ເມີ່ຍ ບົວ ເຍີຍ ສີ່ , ເມີ່ຍ ບົວ ອ໋ອຍ ຕສຸ ຢຽມ ອຈັງ ຕສົງ ກ໊ອງ ທສວດ ຕ້າຍ . ເມີ່ຍ ບົວ ຢຽມ ມນ່ອມ ກອນ ໄຮ໌ ເຍີຍ ຫວ່າ-ຊັບ , ອ໋ອຍ ຕສຸ ຢຽມ ວົ້ວ ເປຢົ໊າ-ງໍ່ ຕສຸ້ນ ບົ໋ວ ມ່ຽນ .
40010028	ໄມ້ ຕູ໋ງ ກ້ຳ ເດສ໋ຍ ມ່ຽນ . ນິ່ນ ບົວ ໄຮ່ ໄຕ໋ ຊິນ ມປ່າ ໄມ້ ໄຮ່ ໄຕ໋ ລີ່ງ ວ່ວນ . ຕ໋າວ ດສ໋ວນ ອ໋ອຍ ຕສຸ ກ້ຳ ເດສ໋ຍ ທິນ-ຮູ່ງ . ທິນ-ຮູ່ງ ໄຮ່ ປຸນ ລ່ຽມ ຊິນ ລ່ຽມ ລີ່ງ ວ່ວນ ດ໊ອດ ເຕີ່ຍ ຫຍົວະ ຕສຸ ໝຽດ .
40010029	ອີ ນອມ ເໜາະ ເໝີຍ ໝ່າຍ ຕຸ໊ ຢຽດ ນອມ ຕົ້ງ ຕສິ້ນ ຮນັ້ງ . ມປ່າ ທສວດ ລິ໌ວ ເມີ່ຍ ບົວ ເຍີຍ ຕສັ່ງ ເຕ໋ຍ ເຍີຍ ເອີ໋ຍ , ຢຽດ ນອມ ເໜາະ ເໝີຍ ໄມ້ ດ໊ອດ ເອຈ່ຍ ເດົາ .
40010030	ລ່ຽມ ເມີ່ຍ ບົວ ເຍີຍ ບະເປຢີຍ ຕສູ໊ງ ຊ້າວ ເດສ່ງ ໝີ່ ອ໊ະ .
40010031	ຮນັ້ງ ໜ່າຍ ໄມ້ ຕູ໋ງ ກ້ຳ ເດສ໋ຍ . ເມີ່ຍ ບົວ ຕສູ໊ງ ເກົ້າ ຈ໋າຍ ເຈ໋ຍ ເໜາະ ເໝີຍ ທສ້ຳ .
40010032	“ ຫາຍ ເຕົ້າ ຕອງ ຕສວັ໋ງ ຫຍ່ຽມ ເຢຍ , ເຢຍ ຢຽມ ເຢຍ ເຍີຍ ທິນ-ຕ້ອງ ເຕ໋ຍ ເຍີຍ ດສະຮມຽນ ຢ່າ ອ໋ອຍ ຫຍ່ຽມ ວົ້ວ ເຕົ້າ .
40010033	ມປ່າ ຫາຍ ເຕົ້າ ຕອງ ຕສວັ໋ງ ໄມ້ ຫຍ່ຽມ ເຢຍ , ເຢຍ ຢຽມ ເຢຍ ເຍີຍ ທິນ-ຕ້ອງ ເຕ໋ຍ ເຍີຍ ດສະຮມຽນ ຢ່າ ໄມ້ ຫຍ່ຽມ ວົ້ວ ເຕົ້າ .
40010034	“ ໄມ້ ຕູ໋ງ ຮນ້ຳ ເຢຍ ຕ້າຍ ເຫວີ່ຍ ປຸນ ປ້າມ ເກນ ຖາຍ-ແປ້ງ . ເຢຍ ໄມ້ ເຕສີ໌ຍ ຕ້າຍ ເຫວີ່ຍ ປຸນ ປ້າມ ເກນ ຖາຍ-ແປ້ງ , ເຢຍ ຕໍ້ ດສຸ ດ໊າວ ຕ້າຍ .
40010035	ເຢຍ ຕ້າຍ ເຫວີ່ຍ ປຸນ “ ‘ ຕອນ ເຖສົາ ເຕຍ ໄມ້ ຫອບ , ເຊັຍ ເຖສົາ ມາ ໄມ້ ຫອບ , ບວັ໌ງ ເຖສົາ ມາ-ປົ່ວ ໄມ້ ຫອບ .
40010036	ເປຢົ໊າ ຕສົງ ມ່ຽນ ຕສ່ຽວ ເປ໋ນ ກັ້ນ ເຍີຍ ວິນ-ວັ້ງ ອ໊ະ . ’
40010037	“ ຫາຍ ເຕົ້າ ຮນ້ຳ ເຕ໋ຍ ໝ່າ ເກົ້າ ທສ້ຳ ນິ່ນ ຮນ້ຳ ເຢຍ , ເຊ ໄມ້ ຜຸຍ ກັນ ເຢຍ ໂຕສ໋ວ ໄຊ-ກໍ໋ . ຫາຍ ເຕົ້າ ຮນ້ຳ ນິ່ນ ເຍີຍ ນ່າມ ໂຍ໌ວ ເກົ້າ ທສ້ຳ ນິ່ນ ຮນ້ຳ ເຢຍ , ວົ້ວ ເຕົ້າ ຢ່າ ໄມ້ ຜຸຍ ໂຕສ໋ວ ເຢຍ ເຍີຍ ໄຊ-ກໍ໋ .
40010038	ຫາຍ ເຕົ້າ ໄມ້ ດາມ ຈ໊ຽນ ນິ່ນ ກັ້ນ ເຍີຍ ຕສຽບ ດສັ່ງ ຈ໋າ ກັນ ຈ໊ຽນ ເຢຍ ມີ່ງ , ວົ້ວ ເຕົ້າ ໄມ້ ຜຸຍ ໂຕສ໋ວ ເຢຍ ເຍີຍ ໄຊ-ກໍ໋ .
40010039	ຫາຍ ເຕົ້າ ຂູງ ອ໋ອຍ ໂກ໋ວ ນິ່ນ ກັ້ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ຕສຸ ກວັ່ງ ນິ່ນ ເຍີຍ ແໝ່ງ . ມປ່າ ຫາຍ ເຕົ້າ ເຫວີ່ຍ ເຢຍ ກວັ່ງ ນິ່ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ຕຸ໊ ແໝ່ງ ຕສຢັ້ງ ອ໊ະ .
40010040	“ ຫາຍ ເຕົ້າ ຕສິ໊ບ ເມີ່ຍ ບົວ , ນິ່ນ ຢ່າ ຕສິ໊ບ ເຢຍ . ຫາຍ ເຕົ້າ ຕສິ໊ບ ເຢຍ , ນິ່ນ ຢ່າ ຕສິ໊ບ ພ້າຍ ເຢຍ ຕ້າຍ ວົ້ວ ເຕົ້າ .
40010041	ຫາຍ ເຕົ້າ ຕສິ໊ບ ເຕົ້າ ໂຕ່ວ ຫວ່າ ມ່ຽນ ເຫວີ່ຍ ຕສຸ ນິ່ນ ໂຕສ໋ວ ໂຕ່ວ ຫວ່າ ມ່ຽນ , ວົ້ວ ເຕົ້າ ຕສ່ຽວ ຕຸ໊ ຕສິ໊ບ ຕສີ້ງ ເຫຍີ່ຍ ຮນັ້ງ ໂຕ່ວ ຫວ່າ ມ່ຽນ ຕສິ໊ບ ເຍີຍ ຕສີ້ງ ເຫຍີ່ຍ ນໍ . ຫາຍ ເຕົ້າ ຕສິ໊ບ ຄູ້ ມ່ຽນ ເຫວີ່ຍ ຕສຸ ນິ່ນ ໂຕສ໋ວ ຄູ້ ມ່ຽນ , ວົ້ວ ເຕົ້າ ຕສ່ຽວ ຕຸ໊ ຕສິ໊ບ ຕສີ້ງ ເຫຍີ່ຍ ຮນັ້ງ ຄູ້ ມ່ຽນ ຕສິ໊ບ ນໍ .
40010042	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ປຸນ ເຄາະ ວວມ-ໜຳ ຢຽດ ເຕົ້າ ນ້າຍ ເຕີ໋ຍ ໄຝ ເຈ໋ຍ ເຍີຍ ໄຊ-ກໍ໋ ຮົບ ເຫວີ່ຍ ຕສຸ ນິ່ນ ໂຕສ໋ວ ເຢຍ ເຍີຍ ໄຊ-ກໍ໋ , ວົ້ວ ເຕົ້າ ເຍີຍ ຕສີ້ງ ເຫຍີ່ຍ ຕສະເກ້ງ ໄມ້ ໄຮ່ ດ໊ອດ . ”
40011001	ເຢ​ຊູ ອຈ໋າວ ລິ໌ວ ນິ່ນ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ , ນິ່ນ ທສວດ ວົ້ວ ນອມ ຕ໋ອງ ມີ່ງ ກາ​ລິ​ລີ ແຊ້ງ ເຍີຍ ມູ້ງ ຕສຸ້ນ ໂຕ໌ ອຈ໋າວ ມ່ຽນ .
40011002	ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ຖສໍ່ ຫວວນ ຈ໊ຽນ ໂລ່ ວົ້ວ ຕສັ່ນ , ນິ່ນ ໄຮ໌ ກ໊ອງ ກີ​ຕູ່ ໂຕສ໋ວ ເຍີຍ ກົງ , ຕສ່ຽວ ພ້າຍ ເຕີ໋ຍ ນິ່ນ ເຍີຍ ໄຊ-ກໍ໋ ມີ່ງ
40011003	ໜ່າຍ ເຢ​ຊູ , “ ເມີ່ຍ ຕົ້ງ ໂຢ​ຮັນ ກ໊ອງ ອ໋ອຍ ຕ້າຍ ວົ້ວ ເຕົ້າ ຊ່າະ ? ໄຟ ເຢຍ ບົວ ຖສໍ່ ອ໋ອຍ ຕສຸ ຕສົ໊ວ ກັ້ນ ເຕົ້າ ? ”
40011004	ເຢ​ຊູ ເຕົາ ນິ່ນ ບົວ , “ ດສ໋ວນ ມີ່ງ ກ໊ອງ ເມີ່ຍ ບົວ ໄຮ໌ ເຍີຍ ເຖສົາ ປວັດ ເຍີຍ ນ້າຍ ເຕີ໋ຍ ເຈົ໊າ-ໂຫລ່ວ ປຸນ ໂຢ​ຮັນ ໝວັງ ໂອ່ .
40011005	ບົ໋ວ ນິ່ນ , ມຕສີງ ແມ່ງ ມຕສີງ ບົ໊ວ ເຍີຍ ມ່ຽນ ໄຮ່ ໝັ່ງ ຕຸ໊ ປວັດ , ເຕສົ໋າ ໄບ ເຍີຍ ມ່ຽນ ໄຮ່ ຢັ້ງ ເຈົ໊າ ອ໊ະ . ປຸ໊ດ ກົ້ມ ຮູ້ ແປ່ງ ວົ້ວ ເຕີ໋ຍ ຕສໍ່ ຫລົງ ເດສ່ງ . ມນ່ອມ ດູງ ເຍີຍ ຢ່າ ໄຮ່ ໝວັງ ຕຸ໊ ໄຮ໌ . ໄຕ່ ມີ່ງ ເຍີຍ ມ່ຽນ ແອ໋ງ ນັ່ງ ຕ້າຍ . ມ່ຽນ ຈົ່ມ ມ່ຽນ ຢ່າ ຕຸ໊ ໄຮ໌ ຄູ້ ຝຽນ .
40011006	ຫາຍ ເຕົ້າ ໄມ້ ເອກ້ມ ເຢຍ , ວົ້ວ ເຕົ້າ ມ່າຍ ອຈຽນ-ໂຢ້ວ ອ໊ະ . ”
40011007	ໂຢ​ຮັນ ເຍີຍ ໄຊ-ກໍ໋ ດສ໋ວນ ເຍີຍ ຕສຢັ້ງ ໂຫ່ , ເຢ​ຊູ ກ໊ອງ ໂຢ​ຮັນ ເຍີຍ ເຈົ໊າ-ໂຫລ່ວ ບົ໋ວ ຕສວັ໋ງ ມ່ຽນ . ນິ່ນ ກ໊ອງ , “ ເມີ່ຍ ບົວ ມີ່ງ ເຕີ່ຍ-ປູງ-ຮວາງ ວົ້ວ ຕສັ່ນ , ເມີ່ຍ ບົວ ມີ່ງ ໝັ່ງ ຫາຍ ຫຍູ່ງ ? ມີ່ງ ໝັ່ງ ຕິ້ວ ຫລົວະ ຕິ ແກວ໊ງ ຕສຸ ດສຢ໋າວ ປ່ວນ ຕົ໌ງ ໄຟ ?
40011008	ເມີ່ຍ ບົວ ມີ່ງ ໝັ່ງ ຫາຍ ຫຍູ່ງ ? ໝັ່ງ ເຕົ້າ ມຈັ່ງ ຕອນ ຕສຸ໊ ທສ່ຽວ ຕສຸ໊ ຕຸ່ນ ໄຟ ? ຕສຸ໊ ທສ່ຽວ ຕສຸ໊ ຕຸ່ນ ເຍີຍ ມ່ຽນ ຢຽມ ຮູ່ງ ຕິ່ນ ຮນັ້ງ ເຫລາະ .
40011009	ວົ້ວ ຫຍູ່ງ , ເມີ່ຍ ບົວ ທສວດ ມີ່ງ ອ໋ອຍ ປວັດ ຫາຍ ຫຍູ່ງ ? ອ໋ອຍ ປວັດ ເຕົ້າ ໂຕ່ວ ຫວ່າ ມ່ຽນ ເຕສີ໌ຍ ເຍີຍ ຊ່າະ ? ເຕສີ໌ຍ ເຍີຍ . ມປ່າ ເມີ່ຍ ບົວ ອ໋ອຍ ປວັດ ວົ້ວ ເຕົ້າ , ນິ່ນ ຕສູ໊ງ ເກົ້າ ໂຮລ ໂຕ່ວ ຫວ່າ ມ່ຽນ .
40011010	ໂຢ​ຮັນ ເຊ ຕົ້ງ ກີງ-ໂຊວ ເຟ້ຍ ຈ໊ຽນ ກ໊ອງ , “ ທິນ-ຮູ່ງ ກ໊ອງ , ‘ ເຢຍ ອ໋ອຍ ພ້າຍ ເຢຍ ເຍີຍ ໂຕ່ວ ຝຽນ ມ່ຽນ ມີ່ງ ດ່າງ ເມີ່ຍ , ລິ໌ວ ເລີ໌ຍ ເມີ່ຍ ເຍີຍ ເຈົ໊າ . ’
40011011	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຕະຟ່ານ ຢຽມ ມ່ຽນ ບຸດົ໋ງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ , ເກົ້າ ໂຮລ ເຈ໋ຍ . ມປ່າ ຢຽມ ທິນ-ຕ້ອງ ເຍີຍ ກົ໊ວະ ໂຕສ໋ວ ເກົ້າ ໄຝ ເຈ໋ຍ ວົ້ວ ເຕົ້າ , ນິ່ນ ຖສໍ່ ເກົ້າ ໂຮລ ເຈ໋ຍ ໂຢ​ຮັນ .
40011012	ຢຽມ ນ້າຍ ເຕົ້າ ໂຢ​ຮັນ ເຈ໌ຍ ກອນ ຕສຸ້ນ ໂຕ໌ ເຖົາ ອີ້ ຕສັ່ນ , ທິນ-ຮູ່ງ ເຍີຍ ກົ໊ວະ ຕສຸ ມ່ຽນ ໂຕສ໋ວ ໂຕະ ຢ່າ ຕສຸ ມ່ຽນ ໂຕະ ມ່ຽນ ອ໋ອຍ ທສ້າງ .
40011013	ເຖົາ ໂຢ​ຮັນ ເຍີຍ ລູ່ງ ເດ໊ຍ , ຕສວັ໋ງ ໂຕ່ວ ຫວ່າ ມ່ຽນ ເຖສົາ ໂມ​ເຊ ເຍີຍ ເລີ໌ຍ-ຫລັດ ຢ່າ ກ໊ອງ ທິນ-ຮູ່ງ ອ໋ອຍ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ເຈົ໊າ .
40011014	ເຊ ກ໊ອງ ເມີ່ຍ ບົວ ຫຍຸ່ນ ສຽນ ວົ້ວ ເຕີ໋ຍ ມ່ຽນ ເຖງ ທິນ-ຮູ່ງ ໂຕ່ວ ຕ້າຍ ເຍີຍ ຫວ່າ , ໂຢ​ຮັນ ເຊ ຕົ້ງ ນິ່ນ ບົວ ກ໊ອງ ອ໋ອຍ ຕ້າຍ ວົ້ວ ເຕົ້າ ເອ​ລີ​ຢາ .
40011015	ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ໂອ່ .
40011016	“ ເຢຍ ອ໋ອຍ ຕສຸ ຫລົ່ງ ຫາຍ ຫຍູ່ງ ເປີ໊ຍ ອີ້ ຈ໋າ ມ່ຽນ ? ນິ່ນ ບົວ ເຊ ຮນັ້ງ ຝຸຈ໊ວຍ ເຕສວີ໌ຍ ຈ໊ຽນ ເຮີຍ-ຫ່ອງ , ນ້າຍ ກວັ້ນ ເຫ່ວ ວົ້ວ ກວັ້ນ . ນິ່ນ ບົວ ກ໊ອງ ,
40011017	“ ‘ ເຢຍ ບົວ ປຢົ໊ມ ເຮລົ້າ-ດົ້ງ ໜູ , ເມີ່ຍ ບົວ ຢ່າ ໄມ້ ຖສັງ ເຫີຍ . ເຢຍ ບົວ ປ໋າວ ປຢົ໊ບ ຈັ໋ນ-ໄຕ່ ເຍີຍ ດສູງ , ເມີ່ຍ ບົວ ຢ່າ ໄມ້ ຍ້ຽມ . ’
40011018	ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ຕ້າຍ ວົ້ວ ຕສັ່ນ , ນິ່ນ ເຕສີຍ ໄມ້ ຫຍັ່ນ ຫາຍ ຫຍູ່ງ , ຢ່າ ໄມ້ ຮົບ ອະຫງຸ່ນ ຕິ໊ວ . ຕສວັ໋ງ ມ່ຽນ ກ໊ອງ , ‘ ມ່າຍ ມ້ຽນ ຢຽມ ນິ່ນ ເຍີຍ ຊິນ . ’
40011019	ເຢຍ , ປ້າມ ມ່ຽນ ເຍີຍ ຕອນ , ຕ້າຍ ວົ້ວ ຕສັ່ນ , ເຢຍ ຫຍັ່ນ ຢ່າ ຮົບ . ມ່ຽນ ຕສ່ຽວ ກ໊ອງ , ‘ ໝັ່ງ ກ໋າ , ນ້າຍ ເຕົ້າ ມ່ຽນ ຂູງ ເມົ້າ ຫຍັ່ນ ຮົບ ອກວິນ ຮນັ້ງ . ນິ່ນ ຢ່າ ເຖສົາ ເຖງ ໂລ​ມາ ຮູ່ງ ຈາ ຊຽວ ໂດສວ-ຕສິ້ນ ເຍີຍ ມ່ຽນ ເຖສົາ ເມ່ງ ເຕົ້າ ຫວ່າຍ ເຍີຍ ມ່ຽນ ໂຕສ໋ວ ຕ່ອຍ . ’ ມປ່າ ທສວດ ຕ້າຍ ເຍີຍ ສີ່ ປຸນ ທສີງ ທິນ-ຮູ່ງ ເຍີຍ ທສົງ-ເມ່ງ ຕສະເກ້ງ ຫອບ ເຍີຍ . ”
40011020	ເຢ​ຊູ ຕສ່ຽວ ເຈ໌ຍ ກອນ ກ໊ອງ ວົ້ວ ເຕີ໋ຍ ມູ້ງ ເຫວີ່ຍ ຕສຸ ນິ່ນ ຢຽມ ວົ້ວ ເຕີ໋ຍ ມູ້ງ ໂຕສ໋ວ ບົວະ ຮ່ອງ ເຍີຍ ສີ່ ເກົ້າ ທສ້ຳ ເຈ໋ຍ ມປ່າ ມ່ຽນ ໄມ້ ຄັ້ງ ກ໊ອຍ ໂຮຍ້ວ ກວັ່ງ ຕສຸ໌ຍ .
40011021	ນິ່ນ ກ໊ອງ , “ ໂຄ​ລາ​ຊິນ ມູ້ງ ອ້າ ! ເມີ່ຍ ອ໋ອຍ ຕສຸ ໂຄ້ວ ອ໊ະ . ເບດ​ໄຊ​ດາ ມູ້ງ ອ້າ ! ເມີ່ຍ ຢ່າ ອ໋ອຍ ຕສຸ ໂຄ້ວ ອ໊ະ . ຢຽມ ເມີ່ຍ ບົວ ບຸດົ໋ງ ໂຕສ໋ວ ເຈ໋ຍ ວົ້ວ ເຕີ໋ຍ ບົວະ ຮ່ອງ ເຍີຍ ສີ່ , ເຊ ກ໊ອງ ຢຽມ ໄທ​ລະ ເຖສົາ ໄຊ​ດອນ ມູ້ງ ໂຕສ໋ວ ທສວດ ຕ້າຍ ນໍ , ວົ້ວ ເຕີ໋ຍ ອີ ນອມ ມູ້ງ ເຍີຍ ມ່ຽນ ຕສູ໊ງ ປຸ໋ຍ ຈ໊ຽນ ຫລະມ່າ ເດຍ-ໂທສວ , ເຕສວີ໌ຍ ຈ໊ຽນ ຊ້າຍ-ດຸຍ , ປຸນ ທສີງ ນິ່ນ ບົວ ກ໊ອຍ ໂຮຍ້ວ ກວັ່ງ ຕສຸ໌ຍ ເລົ່າ ອ໊ະ .
40011022	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຖົາ ຊ້ຽມ ຕສຸ໌ຍ ວົ້ວ ຮນອຍ , ໄທ​ລະ ເຖສົາ ໄຊ​ດອນ ມູ້ງ ຕສູ໊ງ ຕສຸ ຕີ່ງ ຕສຸ໌ຍ ເກົ້າ ເຮງ ເມີ່ຍ ບົວ .
40011023	ຄາ​ເປ​ນາ​ອຸມ ມູ້ງ ອ້າ ! ເມີ່ຍ ກັ້ນ ອ໋ອຍ ທ່າຍ ເມີ່ຍ ກັ້ນ ຝາວ ລູ່ງ ໄຟ ? ເມີ່ຍ ຕສູ໊ງ ອ໋ອຍ ຕສຸ ຕໍ້ ເອຈ່ຍ ຢ້ຽມ ເກນ ອ໊ະ ໂລ່ະ ! ເຊ ກ໊ອງ ຢຽມ ເມີ່ຍ ໜ່າຍ ໂຕສ໋ວ ເຈ໋ຍ ວົ້ວ ເຕີ໋ຍ ບົວະ ຮ່ອງ ເຍີຍ ສີ່ ຢຽມ ວົ້ວ ໂສ​ດົມ ຕສີ້ງ ໂຕສ໋ວ ນໍ , ໂສ​ດົມ ຕສີ້ງ ຖສໍ່ ໄຮ່ ຢຽມ ເຖົາ ອີ້ ຕສັ່ນ .
40011024	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຖົາ ຊ້ຽມ ຕສຸ໌ຍ ວົ້ວ ຮນອຍ , ໂສ​ດົມ ຕສີ້ງ ຕສູ໊ງ ຕສຸ ຕີ່ງ ຕສຸ໌ຍ ເກົ້າ ເຮງ ເມີ່ຍ ອ໊ະ . ”
40011025	ວົ້ວ ຕສັ່ນ ເຢ​ຊູ ກ໊ອງ , “ ອາ ເຕຍ , ລູ່ງ ເດົາ ເຍີຍ ຕສ໊ຽວ ອ້າ ! ເຢຍ ເທສງ ເຕຍ ເຫວີ່ຍ ຕສຸ ນ້າຍ ເຕີ໋ຍ ສີ່ ເຕຍ ເກມ ຈ໊ຽນ ໄມ້ ປຸນ ມ່າຍ ທສົງ-ເມ່ງ ເຍີຍ ມ່ຽນ ເຖສົາ ໂຫະ ຮລັງ ເຍີຍ ມ່ຽນ ຮິ້ວ , ມປ່າ ເຕຍ ປຸນ ໄມ້ ໂຫະ ຮລັງ ເຍີຍ ມ່ຽນ ຮິ້ວ .
40011026	ອາ ເຕຍ ອ້າ ! ນ້າຍ ເຊ ໂຕສ໋ວ ຕຸ໊ ຫອບ ເຕຍ ກັ້ນ ເຍີຍ ໂຮຍ້ວ .
40011027	“ ອາ ເຕຍ ເຕສ໊າະ ຫຍູ່ງໆ ຈິວ ປຸນ ເຢຍ . ທສວດ ລິ໌ວ ເຕຍ , ໄມ້ ມ່າຍ ຫາຍ ເຕົ້າ ຮິ້ວ ຕຸ໊ ຕອນ . ທສວດ ລິ໌ວ ຕອນ , ເຖສົາ ຕອນ ປຸນ ຮິ້ວ ວົ້ວ ເຕີ໋ຍ , ໄມ້ ມ່າຍ ຫາຍ ເຕົ້າ ຮິ້ວ ຕຸ໊ ເຕຍ . ”
40011028	“ ເມີ່ຍ ບົວ ຫາຍ ເຕົ້າ ໂຄ້ວ ຮນັ້ງ ເຫຍຍ ກະນ້າຍ ເຮນ້ຍ , ກຸ໊ນ ຕ້າຍ ເຢຍ ນ້າຍ . ເຢຍ ອ໋ອຍ ປຸນ ເມີ່ຍ ບົວ ຮິດ ຂວນ .
40011029	ເຕສ໊າະ ເຢຍ ເຍີຍ ດຢັ໋ງ-ກ໌າ ກ໌າ ຈ໊ຽນ , ຕສວດ ເຢຍ ເຍີຍ ຫຍູ່ງ , ເຫວີ່ຍ ຕສຸ ເຢຍ ໂຮຍ້ວ ສ່ວນ , ຮໍ່ ນໍ່ , ເມີ່ຍ ບົວ ຕສ່ຽວ ຕຸ໊ ແປ້ງ ອອນ .
40011030	ເຫວີ່ຍ ຕສຸ ເຢຍ ປຸນ ເມີ່ຍ ບົວ ວົ້ວ ນອມ ດຢັ໋ງ-ກ໌າ ຄູ່ ກ໌າ ເຍີຍ . ເຢຍ ປຸນ ເມີ່ຍ ບົວ ເຫຍຍ ເຍີຍ ກະນ້າຍ ຢ່າ ເຮງ . ”
40012001	ອກະຮ້າ ໄມ້ ໜັ່ງ ເລົ່າ , ມ່າຍ ນອມ ຕີ້ງ ກົງ ຮນອຍ , ເຢ​ຊູ ເຈ໋ຍ ມ່ຽນ ເຍີຍ ເບຢົ້າ ເດີ່ຍ . ນິ່ນ ເຍີຍ ໄຊ-ກໍ໋ ບົວ ໂຮຍ້ວ ເຊຍ , ຕສ່ຽວ ນຽດ ເບຢົ້າ ຕໍ໊ ຫຍັ່ນ .
40012002	ຟາ​ລິ​ສີ ມ່ຽນ ປວັດ ຕສ່ຽວ ກ໊ອງ ບົ໋ວ ເຢ​ຊູ , “ ໝັ່ງ ກ໋າ , ເມີ່ຍ ເຍີຍ ໄຊ-ກໍ໋ ບົວ ຮນັ້ງ ນ້າຍ ນໍ ໂຕສ໋ວ , ນິ່ນ ບົວ ໂຕສ໋ວ ຕ່ອງ ຕີ້ງ ກົງ ຮນອຍ ເຍີຍ ເລີ໌ຍ . ”
40012003	ເຢ​ຊູ ເຕົາ , “ ເມີ່ຍ ບົວ ໄມ້ ໂຕະ ເຈ໋ຍ ນ້າຍ ເຕີ໋ຍ ເຈົ໊າ ໄຟ ? ດາ​ວິດ ຮູ່ງ ເຖສົາ ກັນ ນິ່ນ ວົ້ວ ເຕີ໋ຍ ມ່ຽນ ໂຮຍ້ວ ເຊຍ ເຍີຍ ຕສຢັ້ງ ໂຫ່ , ນິ່ນ ບົວ ຮນັ້ງ ຫາຍ ນໍ ໂຕສ໋ວ ?
40012004	ດາ​ວິດ ເປັຍ ຕສັ່ງ ທິນ-ຮູ່ງ ເຍີຍ ດົ໊ບ-ລິ່ວ ເຕສ໊າະ ເກ໋ງ ທິນ-ຮູ່ງ ວົ້ວ ເຕີ໋ຍ ອຈົ໊ວ ຫຍັ່ນ . ນິ່ນ ເຖສົາ ນິ່ນ ເຍີຍ ມ່ຽນ ຢ່າ ໄມ້ ມ່າຍ ເລີ໌ຍ ຫຍັ່ນ ວົ້ວ ເຕີ໋ຍ ອຈົ໊ວ . ຂູງ ມ່າຍ ໄຊ ມ່ຽນ ກັ້ນ ມ່າຍ ເລີ໌ຍ ຫຍັ່ນ ຮນັ້ງ .
40012005	ເມີ່ຍ ບົວ ຢ່າ ໄມ້ ໂຕະ ເຈ໋ຍ ໂມ​ເຊ ເຍີຍ ເລີ໌ຍ-ຫລັດ ໄຟ ? ໂມ໌ວ ນອມ ຕີ້ງ ກົງ ຮນອຍ , ໄຊ ມ່ຽນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ໂຕສ໋ວ ຕ່ອງ ຕີ້ງ ກົງ ຮນອຍ ເຍີຍ ເລີ໌ຍ ມປ່າ ນິ່ນ ບົວ ໄມ້ ມ່າຍ ຕສຸ໌ຍ .
40012006	ເຢຍ ບົ໋ວ ເມີ່ຍ ບົວ , ຢຽມ ນ້າຍ ມ່າຍ ເຕົ້າ ເກົ້າ ໂຮລ ເຈ໋ຍ ຕສັ່ງ ທິນ-ຮູ່ງ ເຍີຍ ເປຢົ໊າ .
40012007	ກີງ-ໂຊວ ກ໊ອງ , ‘ ເຢຍ ອ໋ອຍ ມ່ຽນ ມ່າຍ ໂຮຍ້ວ ຄໍ້-ລ່ຽນ ມ່ຽນ , ໄມ້ ເຕສີ໌ຍ ອ໋ອຍ ມ່ຽນ ຕໍ້ ແຊງ-ຄູ້ ຕ້າຍ ເຕສ່ຍ ເຢຍ . ’ ເຊ ກ໊ອງ ເມີ່ຍ ບົວ ຕສະເກ້ງ ເມ່ງ ແປະ ນ້າຍ ໂຈ໋ວ ຫວ່າ ເຍີຍ ເອີ໋ຍ ເລີ໌ຍ , ເມີ່ຍ ບົວ ໄມ້ ເຕສ໊າະ ໄມ້ ໂຕສ໋ວ ຕ່ອງ ເຍີຍ ມ່ຽນ ຕີ່ງ ຕສຸ໌ຍ ,
40012008	ເຫວີ່ຍ ຕສຸ ເຢຍ , ປ້າມ ມ່ຽນ ເຍີຍ ຕອນ , ໂຕສ໋ວ ຕີ້ງ ກົງ ຮນອຍ ເຍີຍ ຕສ໊ຽວ . ”
40012009	ເຢ​ຊູ ທສວດ ວົ້ວ ນອມ ຕ໋ອງ ແອ໋ງ ມີ່ງ ເປັຍ ນອມ ຫວຸ່ຍ ຕ້ອງ .
40012010	ຢຽມ ວົ້ວ ມ່າຍ ເຕົ້າ ມ່ຽນ ມ່າຍ ເຈັ໊ຍ ປົ໌ວ ຫວ່າຍ . ມ່າຍ ເຕີ໋ຍ ມ່ຽນ ອ໋ອຍ ລໍ໌ ເຈົ໊າ ໂກ໋ ເຢ​ຊູ , ນິ່ນ ບົວ ຕສ່ຽວ ໜ່າຍ ກ໋າ , “ ຫລົ່ງ ຕີ້ງ ກົງ ຮນອຍ ຕສໍ່ ແປ່ງ ເຊ ຕ່ອງ ບົວ ເຍີຍ ເລີ໌ຍ ໄຟ ໄມ້ ຕ່ອງ ? ”
40012011	ເຢ​ຊູ ເຕົາ , “ ເຊ ກ໊ອງ ເມີ່ຍ ບົວ ຫາຍ ເຕົ້າ ມ່າຍ ເຕົ້າ ປະກີ ຢູ້ງ , ຕີ້ງ ກົງ ຮນອຍ ວົ້ວ ເຕົ້າ ປະກີ ຢູ້ງ ດ໊ອດ ຄວດ ມີ່ງ , ເມີ່ຍ ບົວ ໄມ້ ເຕສີ໌ຍ ມີ່ງ ເຕສ໊າະ ນິ່ນ ແປງ ທສວດ ຕ້າຍ ໄຟ ?
40012012	ຢຽດ ລ່ານ ມ່ຽນ ເຊ ເກົ້າ ຈ໋າຍ ເຈ໋ຍ ຢຽດ ເຕົ້າ ປະກີ ຢູ້ງ . ຮນັ້ງ ໜ່າຍ , ເລີ໌ຍ-ຫລັດ ປຸນ ບົວ ຫລົ່ງ ຕີ້ງ ກົງ ຮນອຍ ໂຕສ໋ວ ຄູ້ ສີ່ ຕຸ໊ ເຍີຍ . ”
40012013	ເຢ​ຊູ ຕສ່ຽວ ກ໊ອງ ບົ໋ວ ປົ໌ວ ຫວ່າຍ ວົ້ວ ເຕົ້າ ມ່ຽນ , “ ຊູງ ເມີ່ຍ ເຍີຍ ປົ໌ວ ທສວດ ຕ້າຍ ມ່າະ ! ” ນິ່ນ ຕສ່ຽວ ຊູງ ປົ໌ວ ທສວດ ຕ້າຍ . ນິ່ນ ເຍີຍ ປົ໌ວ ຕສ່ຽວ ຫລົງ ເດສ່ງ ຮນັ້ງ ຫລົງ ວົ້ວ ເຈັ໊ຍ ນໍ .
40012014	ຟາ​ລິ​ສີ ມ່ຽນ ຕສ່ຽວ ທສວດ ມີ່ງ ທສ່າງ ລ່າງ ຮນັ້ງ ຫາຍ ນໍ ໄຮ່ ໄຕ໋ ເຢ​ຊູ .
40012015	ເຢ​ຊູ ຮິ້ວ ຕຸ໊ ນິ່ນ ບົວ ຮນັ້ງ ນ້າຍ ນໍ ຕ໊າ ຕສະເອີ໋ຍ , ນິ່ນ ຕສ່ຽວ ທສວດ ວົ້ວ ນອມ ຕ໋ອງ ໝີ່ ອ໊ະ . ມ່ຽນ ທສ້ຳ ເຍີຍ ກັນ ຈ໊ຽນ ນິ່ນ ມີ່ງ . ເຢ​ຊູ ຢ່າ ຕສໍ່ ຫລົງ ເດສ່ງ ເຕົ້າໆ ເຍີຍ ແປ່ງ ,
40012016	ແອ໋ງ ຫັດ ນິ່ນ ບົວ ໄມ້ ຕູ໋ງ ກ໊ອງ ບົ໋ວ ມ່ຽນ ນິ່ນ ຕົ້ງ ຫາຍ ເຕົ້າ .
40012017	ນິ່ນ ຮນັ້ງ ນ້າຍ ນໍ ໂຕສ໋ວ ເຫວີ່ຍ ປຸນ ສີ່ ທສວດ ຕ້າຍ ຕ໋ອຍ ໂຕ່ວ ຫວ່າ ມ່ຽນ , ອິ​ສະ​ຢາ , ໂຕ່ວ ຕ້າຍ ເຍີຍ ຫວ່າ .
40012018	ອິ​ສະ​ຢາ ກ໊ອງ , “ ໝັ່ງ ມ່າະ ! ນ້າຍ ເຊ ເຢຍ ເຍີຍ ໂປວ , ຕົ້ງ ເຢຍ ກິ໊ນ ຕ້າຍ ວົ້ວ ເຕົ້າ . ເຢຍ ຮນ້ຳ ໄຫ່ ນິ່ນ . ນິ່ນ ຢ່າ ຫອບ ເຢຍ ເຍີຍ ໂຮຍ້ວ ໄຫ່ . ເຢຍ ອ໋ອຍ ເຕສ໊າະ ເຢຍ ເຍີຍ ສີງ ລີ່ງ ເຖສີຍ ປຸນ ນິ່ນ . ນິ່ນ ອ໋ອຍ ຕສຸ້ນ ເຢຍ ໂຕສ໋ວ ແປ້ງ ຟິມ ເຍີຍ ເຈົ໊າ ປຸນ ໝ່ານ ຝີງ ໝວັງ .
40012019	ນິ່ນ ໄມ້ ແດສງ ຈ໋າ ຢ່າ ໄມ້ ເຫ່ວ ເຖຈຍ ບຸຍ , ຢ່າ ໄມ້ ມ່າຍ ຫາຍ ເຕົ້າ ໄຮ໌ ນິ່ນ ຢຽມ ຈາຍ-ຫ່ອງ ເຍີຍ ເຖຈຍ .
40012020	ຫລົວະ ຕິ ແກວ໊ງ ຕົ໊ບ ມີ່ງ , ນິ່ນ ຢ່າ ໄມ້ ອ໊າວ ດຸ໊ດ , ຕັງ-ໂທສ້ ກັ໋ນ ເຍີຍ ສຽວ ນິ່ນ ຢ່າ ໄມ້ ປຢົ໊ມ ໄຕ່ . ນິ່ນ ອ໋ອຍ ຮນັ້ງ ນ້າຍ ໂຕສ໋ວ ຈ໊ຽນ ມີ່ງ ເຖົາ ແປ້ງ ຟິມ ເຍີຍ ເຈົ໊າ ຮີ່ງ .
40012021	ໝ່ານ ຝີງ ມ່ຽນ ຢ່າ ອ໋ອຍ ສຽນ ເຂົາ ນິ່ນ ຕສ່ຽວ ມ່າຍ ລ່ຳ ຮນ້ຳ ຕ໋ອງ ອ໊ະ . ”
40012022	ວົ້ວ ຕສັ່ນ ມ່ຽນ ຕໍ້ ເຕົ້າ ມ່ຽນ ຕ້າຍ ລໍ໌ ເຢ​ຊູ . ນ້າຍ ເຕົ້າ ມ່ຽນ ຕສຸ ມ້ຽນ ມົວະ ນິ່ນ ມຕສີງ ແມ່ງ ຢ່າ ມົວະ ນິ່ນ ຫຮງົງ , ໄມ້ ໄຮ່ ກ໊ອງ ຫວ່າ . ເຢ​ຊູ ຕສ່ຽວ ຕສໍ່ ຫລົງ ຕ້າຍ , ໄຮ່ ກ໊ອງ ຫວ່າ ອ໊ະ . ມຕສີງ ຢ່າ ໄຮ່ ໝັ່ງ ຕຸ໊ ປວັດ ອ໊ະ .
40012023	ຕສວັ໋ງ ມ່ຽນ ບົວະ ຮ່ອງ ໄຫ່ ເຢ​ຊູ ໂຕສ໋ວ ເຍີຍ ສີ່ . ລ່ານ ໜ່າຍ ລ່ານ , “ ນ້າຍ ເຕົ້າ ເກ້ງ ດາ​ວິດ ຮູ່ງ ເຍີຍ ເຕສີ໊ຍ-ຟຸນ ໄຟ ນີ ? ”
40012024	ຟາ​ລິ​ສີ ມ່ຽນ ໄຮ໌ ນ້າຍ ເຕີ໋ຍ ສີ່ , ນິ່ນ ບົວ ກ໊ອງ , “ ນ້າຍ ລ່ານ ມ່ຽນ ໄຮ່ ຕສຸ່ນ ມ້ຽນ ທສວດ ເຊ ຫລາຍ ນິ່ນ ຫລົ່ງ ມ້ຽນ ເຍີຍ ຮູ່ງ , ເບ​ເອນ​ເຊ​ບູນ , ເຍີຍ ຫລີ່ງ ຕສຸ່ນ ຮນັ້ງ . ”
40012025	ເຢ​ຊູ ຮິ້ວ ຕຸ໊ ນິ່ນ ບົວ ຮນັ້ງ ຫາຍ ນໍ ຮນ້ຳ , ນິ່ນ ຕສ່ຽວ ກ໊ອງ , “ ຫາຍ ນອມ ກົ໊ວະ ປຸນ ອກອຍ ໂຕສ໋ວ ເຕສ໋ຍ ເຈົ໊າ , ກັ້ນ ເຍີຍ ກົ໊ວະ ຕສັ່ງ ມ່ຽນ ເຖສົາ ກັ້ນ ເຍີຍ ກົ໊ວະ ຕສັ່ງ ມ່ຽນ ເບ໊າະ ຈ໋າ , ວົ້ວ ນອມ ກົ໊ວະ ຕສ່ຽວ ປ່າຍ ເດສ່ງ ອ໊ະ . ຫາຍ ນອມ ມູ້ງ ໄຟ ຫາຍ ເປຢົ໊າ ມ່ຽນ ໄມ້ ຕົ້ງ ໂຮຍ້ວ , ປຸນ ອກອຍ , ນ້າຍ ກວັ້ນ ເຖສົາ ວົ້ວ ກວັ້ນ ເບ໊າະ ຈ໋າ , ຕສ່ຽວ ປ່າຍ ໝີ່ ອ໊ະ .
40012026	ຮນັ້ງ ໜ່າຍ , ເຊ ກ໊ອງ ຊາ​ຕານ ຕສຸ່ນ ຊາ​ຕານ ທສວດ , ນ້າຍ ປຸນ ທສີງ ນິ່ນ ເຍີຍ ກົ໊ວະ ປຸນ ອກອຍ . ນິ່ນ ເຍີຍ ກົ໊ວະ ຮນັ້ງ ຫາຍ ນໍ ໄຮ່ ຢຽມ ຕຸ໊ ວ້ວນ ?
40012027	ເມີ່ຍ ບົວ ກ໊ອງ ເຢຍ ຫລົ່ງ ເບ​ເອນ​ເຊ​ບູນ ມ້ຽນ ເຍີຍ ຫລີ່ງ ຕສຸ່ນ ມ້ຽນ ທສວດ . ວົ້ວ ຫຍູ່ງ ເມີ່ຍ ບົວ ເຍີຍ ໄຊ-ກໍ໋ ນີ ? ນິ່ນ ບົວ ຫລົ່ງ ຫາຍ ເຕົ້າ ເຍີຍ ຫລີ່ງ ຕສຸ່ນ ມ້ຽນ ທສວດ ? ເມີ່ຍ ບົວ ເຍີຍ ໄຊ-ກໍ໋ ໂຕສ໋ວ ເຍີຍ ສີ່ ປຸນ ທສີງ ເມີ່ຍ ບົວ ຕ່ອງ ອ໊ະ .
40012028	ເຢຍ ເຂົາ ທິນ-ຮູ່ງ ເຍີຍ ສີງ ລີ່ງ ຕສຸ່ນ ມ້ຽນ ທສວດ . ນ້າຍ ປຸນ ທສີງ ທິນ-ຮູ່ງ ຕ້າຍ ຢຽມ ເມີ່ຍ ບົວ ບຸດົ໋ງ ໂຕສ໋ວ ຕສ໊ຽວ ອ໊ະ .
40012029	“ ຮນັ້ງ ຫາຍ ນໍ ໄຮ່ ເປັຍ ມ່ຽນ ເຮ້ນ ມ່ຽນ ເຍີຍ ເປຢົ໊າ ທສ້າງ ນິ່ນ ເຍີຍ ກະນ້າຍ ? ອ໋ອຍ ຕສຸ ໂດ້ ຈ໊ຽນ ວົ້ວ ເຕົ້າ ມ່ຽນ ເຮ້ນ ມ່ຽນ ດ່າງ ຖສີງ ຕ້າຍ ໄຮ່ ທສ້າງ ຕຸ໊ ນິ່ນ ເຍີຍ ກະນ້າຍ .
40012030	“ ຫາຍ ເຕົ້າ ໄມ້ ກັນ ເຢຍ ເຊ ເຖສົາ ເຢຍ ຕ໋ອຍ-ເຕກ . ຫາຍ ເຕົ້າ ໄມ້ ເຖງ ເຢຍ ຊຽວ ຕສຸ໊ນ , ວົ້ວ ເຕົ້າ ໂຕສ໋ວ ປຸນ ດສ໋ານ ເດສ່ງ ໝີ່ ອ໊ະ .
40012031	ເຫວີ່ຍ ນ້າຍ ເຢຍ ບົ໋ວ ເມີ່ຍ ບົວ , ມ່ຽນ ປ໌າມ ເຍີຍ ຢຽດ ຕສູ໊ງ ຕສຸ໌ຍ , ເຖສົາ ກ໊ອງ ຄີ ເຍີຍ ຢຽດ ຕສູ໊ງ ຫວ່າ , ທິນ-ຮູ່ງ ໄຮ່ ກວັ່ງ ເດສ່ງ . ມປ່າ ຫາຍ ເຕົ້າ ກ໊ອງ ຄີ ສີງ ລີ່ງ , ທິນ-ຮູ່ງ ໄມ້ ກວັ່ງ ວົ້ວ ເຕົ້າ ເຍີຍ ຕສຸ໌ຍ ອ໊ະ .
40012032	ຫາຍ ເຕົ້າ ກ໊ອງ ໂຕະ ເຢຍ , ປ້າມ ມ່ຽນ ເຍີຍ ຕອນ , ທິນ-ຮູ່ງ ຕສ່ຽວ ກວັ່ງ ວົ້ວ ເຕົ້າ ເຍີຍ ຕສຸ໌ຍ . ມປ່າ ຫາຍ ເຕົ້າ ກ໊ອງ ໂຕະ ສີງ ລີ່ງ , ທິນ-ຮູ່ງ ໄມ້ ກວັ່ງ ວົ້ວ ເຕົ້າ ເຍີຍ ຕສຸ໌ຍ ໄມ້ ກຸ໊ນ ຢຽມ ນ້າຍ ກິ໊ດ ລູ່ງ ເດ໊ຍ ໄຟ ອກະຮ້າ ວົ້ວ ກິ໊ດ ລູ່ງ ເດ໊ຍ .
40012033	“ ເຊ ກ໊ອງ ດຢັ໋ງ ຫລົງ ຕສ່ຽວ ຕສຢັ້ງ ປ໊ຽວ ຫລົງ . ໄມ້ ເປ໋ນ ເຍີຍ ດຢັ໋ງ ຕສຢັ້ງ ປ໊ຽວ ໄມ້ ເປ໋ນ . ປວັດ ຫາຍ ຫຍູ່ງ ປ໊ຽວ ຕສ່ຽວ ຮິ້ວ ຕຸ໊ ເປ໋ນ ຫາຍ ຫຍູ່ງ ດຢັ໋ງ .
40012034	ເມີ່ຍ ບົວ ໜ່າຍ ດຸຍ ນາງ-ໂຕະ ເຍີຍ ປ໊ວນ ອ້າ ! ເມີ່ຍ ບົວ ໂຮຍ້ວ ຫວ່າຍ ເຍີຍ ມ່ຽນ ຮນັ້ງ ຫາຍ ນໍ ໄຮ່ ກ໊ອງ ຄູ້ ຫວ່າ ? ເຫວີ່ຍ ຕສຸ ໂຮຍ້ວ ຕສ້າງ ປວັ໊ງ ຫາຍ ຫຍູ່ງ , ດສຸ້ຍ ຕສ່ຽວ ກ໊ອງ ທສວດ ວົ້ວ ຫຍູ່ງ ອ໊ະ .
40012035	ຄູ້ ມ່ຽນ ເຍີຍ ໂຮຍ້ວ ຊຽວ ຫລົງ ເຍີຍ ກະນ້າຍ , ເຕສ໊າະ ທສວດ ຕ້າຍ ເຍີຍ ຢ່າ ຫລົງ . ຫວ່າຍ ເຍີຍ ມ່ຽນ ຊຽວ ຫວ່າຍ ເຍີຍ ກະນ້າຍ , ເຕສ໊າະ ທສວດ ຕ້າຍ ເຍີຍ ຢ່າ ຫວ່າຍ .
40012036	“ ເຢຍ ບົ໋ວ ເມີ່ຍ ບົວ , ເຖົາ ຊ້ຽມ ຕສຸ໌ຍ ວົ້ວ ຮນອຍ , ໂມ໌ວ ລ່ານ ມ່ຽນ ກ໊ອງ ເຍີຍ ໂຈ໋ວໆ ເຮ່ນ ຫວ່າ , ເກ໊າະ-ມ່ຽນ ກັ້ນ ອ໋ອຍ ຕສຸ ດາມ-ຕອງ .
40012037	ທິນ-ຮູ່ງ ອ໋ອຍ ຫລົ່ງ ເມີ່ຍ ກັ້ນ ເຍີຍ ຫວ່າ ຕີ່ງ ເມີ່ຍ ມ່າຍ ຕສຸ໌ຍ ໄຟ ໄມ້ ມ່າຍ ຕສຸ໌ຍ . ”
40012038	ວົ້ວ ຕສັ່ນ ມ່າຍ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ກ໊ອງ ບົ໋ວ ເຢ​ຊູ , “ ຟິນ-ແຊງ ອ່າ , ເຢຍ ບົວ ອ໋ອຍ ປວັດ ນອມ ເມີ່ຍ ປຸນ ຕ້າຍ ເຍີຍ ຈັ໋ງ-ໂຫ່ . ”
40012039	ເຢ​ຊູ ກ໊ອງ , “ ອີ້ ຈ໋າ ເຍີຍ ມ່ຽນ ຫວ່າຍ ໄຫ່ , ມ່າຍ ເຮ່ຍ ໂຮຍ້ວ . ເມີ່ຍ ບົວ ໂທ້ ຈັ໋ງ-ໂຫ່ ມປ່າ ທສວດ ລິ໌ວ ໂຕ່ວ ຫວ່າ ມ່ຽນ , ໂຢ​ນາ , ເຍີຍ ຈັ໋ງ-ໂຫ່ , ກັ້ນ ນອມ ເມີ່ຍ ບົວ ໄມ້ ຕຸ໊ ໝັ່ງ ອ໊ະ .
40012040	ໂຢ​ນາ ຢຽມ ຕົ້ມ ເບຢົ໌າ ເຍີຍ ກະເຊຍ ປົວ ຮນອຍ ປົວ ມ໌ວນ , ປ້າມ ມ່ຽນ ເຍີຍ ຕອນ ຟີ່ ຮນັ້ງ ເຍີຍ ອ໋ອຍ ຕສຸ ຢຽມ ເດົາ-ເດ໊ຍ ປົວ ຮນອຍ ປົວ ມ໌ວນ .
40012041	ເຖົາ ທິນ-ຮູ່ງ ຊ້ຽມ ຕສຸ໌ຍ ວົ້ວ ຮນອຍ , ນິ​ນະ​ເວ ມ່ຽນ ອ໋ອຍ ໂຊ້ວ ເຈ໌ຍ ຕ້າຍ ໂກ໋ ອີ້ ຈ໋າ ມ່ຽນ , ເຫວີ່ຍ ຕສຸ ໂຢ​ນາ ມີ່ງ ຕສຸ້ນ ໂຕ໌ ວົ້ວ ຕສັ່ນ , ນິ່ນ ບົວ ຕສູ໊ງ ກ໊ອຍ ໂຮຍ້ວ ກວັ່ງ ຕສຸ໌ຍ ໝີ່ ອ໊ະ . ໝັ່ງ ມ່າະ ! ອີ້ ຕສັ່ນ ຢຽມ ນ້າຍ ຖສໍ່ ມ່າຍ ເຕົ້າ ເກົ້າ ໂຮລ ເຈ໋ຍ ໂຢ​ນາ .
40012042	ເຖົາ ທິນ-ຮູ່ງ ຊ້ຽມ ຕສຸ໌ຍ ວົ້ວ ຮນອຍ , ຢຽມ ນ່າມ ປູງ ວົ້ວ ເຕົ້າ ຮູ່ງ ໝ່າ ອ໋ອຍ ໂຊ້ວ ເຈ໌ຍ ຕ້າຍ ໂກ໋ ອີ້ ຈ໋າ ມ່ຽນ , ເຫວີ່ຍ ຕສຸ ວົ້ວ ເຕົ້າ ຮູ່ງ ໝ່າ ຢຽມ ລູ່ງ ກອນ ຕ້າຍ ໝວັງ ຊາ​ໂລ​ມອນ ຮູ່ງ ທສົງ-ເມ່ງ ເຍີຍ ຫວ່າ . ໝັ່ງ ມ່າະ ! ອີ້ ຕສັ່ນ ຢຽມ ນ້າຍ ມ່າຍ ເຕົ້າ ເກົ້າ ໂຮລ ເຈ໋ຍ ຊາ​ໂລ​ມອນ .
40012043	“ ເຮ່ຍ ໄກວ໊ ມ້ຽນ ຢຽມ ມ່ຽນ ເຍີຍ ຊິນ ທສວດ ຕ້າຍ ວົ້ວ ຕສັ່ນ ນິ່ນ ໂຢ້ວ ຈ໊ຽນ ເຕີ່ຍ-ປູງ-ຮ໌ານ ມີ່ງ ລໍ໌ ຕ໋ອງ ຮິດ . ມີ່ງ ເກົາ , ລໍ໌ ໄມ້ ຕຸ໊ ຕ໋ອງ ຮິດ .
40012044	ມ້ຽນ ຕສ່ຽວ ກ໊ອງ , ‘ ອາ , ເຢຍ ອ໋ອຍ ດສ໋ວນ ເຢຍ ເຍີຍ ໂລ໌-ເປຢົ໊າ ຢຽມ ອ໊ະ . ’ ນິ່ນ ຕສ່ຽວ ດສ໋ວນ ມີ່ງ ປວັດ ນິ່ນ ເຍີຍ ໂລ໌-ເປຢົ໊າ ພວດ ອຈັງ ເດສ່ງ , ເບ່ນ ຊູງ , ເຮ່ນໆ ວົ້ວ .
40012045	ນິ່ນ ຕສ່ຽວ ແອ໋ງ ມີ່ງ ລໍ໌ ເສ່ຍ ເຕົ້າ ມ້ຽນ ເກົ້າ ທສ້ຽວ ເຈ໋ຍ ນິ່ນ ຕ້າຍ . ນິ່ນ ບົວ ຕສ່ຽວ ເປັຍ ວົ້ວ ເຕົ້າ ມ່ຽນ ເຍີຍ ຊິນ ຢຽມ . ວົ້ວ ເຕົ້າ ມ່ຽນ ຕສ່ຽວ ເກົ້າ ໂຄ້ວ ຕສິ້ນ ດ່າງ ອ໊ະ . ເມີ່ຍ ບົວ ນ້າຍ ຕ່ອຍ ໂຮຍ້ວ ຫວ່າຍ ເຍີຍ ມ່ຽນ ຢ່າ ອ໋ອຍ ຕສຸ ຮນັ້ງ ໜ່າຍ . ”
40012046	ເຢ​ຊູ ຖສໍ່ ເຖສົາ ຕສວັ໋ງ ມ່ຽນ ກ໊ອງ ຈ໊ຽນ ຫວ່າ ວົ້ວ ຕສັ່ນ , ເຢ​ຊູ ເຍີຍ ມາ ເຖສົາ ນິ່ນ ເຍີຍ ໂຢ໌ວ ບົວ ເຖົາ ອ໊ະ , ໂຊ້ວ ກະເຫຍ່ຍ ແໝງ ອ໋ອຍ ເຖສົາ ເຢ​ຊູ ກ໊ອງ ຫວ່າ .
40012047	ມ່າຍ ເຕົ້າ ຢຽມ ວົ້ວ ເຍີຍ ມ່ຽນ ຕສ່ຽວ ບົ໋ວ ເຢ​ຊູ , “ ເມີ່ຍ ເຍີຍ ມາ ເຖສົາ ເມີ່ຍ ເຍີຍ ໂຢ໌ວ ບົວ ໂຊ້ວ ຈ໊ຽນ ກະເຫຍ່ຍ ແໝງ , ອ໋ອຍ ເຖສົາ ເມີ່ຍ ກ໊ອງ ຫວ່າ . ”
40012048	ເຢ​ຊູ ເຕົາ , “ ຫາຍ ເຕົ້າ ໂຕສ໋ວ ເຢຍ ເຍີຍ ມາ ? ຫາຍ ເຕົ້າ ໂຕສ໋ວ ເຢຍ ເຍີຍ ມົ໌ວ-ຕ່ອຍ ? ”
40012049	ນິ່ນ ຕສ່ຽວ ນຸ ຈ໊ຽນ ນິ່ນ ເຍີຍ ໄຊ-ກໍ໋ ບົວ ຢ່າ ກ໊ອງ , “ ໝັ່ງ ມ່າະ ! ນ້າຍ ເຕີ໋ຍ ມ່ຽນ ເຊ ເຢຍ ເຍີຍ ມາ ເຖສົາ ເຢຍ ເຍີຍ ມົ໌ວ-ຕ່ອຍ .
40012050	ຫາຍ ເຕົ້າ ເອີຍ ເຢຍ ເຍີຍ ທິນ-ຕ້ອງ ເຕ໋ຍ ເຍີຍ ເອີ໋ຍ ໂຕສ໋ວ , ວົ້ວ ເຕົ້າ ໂຕສ໋ວ ເຢຍ ເຍີຍ ມົ໌ວ-ຕ່ອຍ ຢ່າ ໂຕສ໋ວ ເຢຍ ເຍີຍ ມາ . ”
40013001	ຕົ້ງ ໜ່າຍ ຮນອຍ ເຢ​ຊູ ທສວດ ວົ້ວ ນອມ ເປຢົ໊າ ມີ່ງ ເຕສວີ໌ຍ ຈ໊ຽນ ວົ້ວ ຄ້ອຍ-ຕອນ ເຮລນ .
40013002	ມ່ຽນ ທສ້ຳ ໄຫ່ ຕ້າຍ ກັ໊ບ ຕສຸ໊ນ ເວີ່ຍ ຈ໊ຽນ ນິ່ນ , ນິ່ນ ຕສ່ຽວ ເປັຍ ໂຜວ ດສັ໊ງ ເຕສວີ໌ຍ ຈ໊ຽນ . ຕສວັ໋ງ ມ່ຽນ ໂຊ້ວ ຈ໊ຽນ ວົ້ວ ບ໋ຽນ .
40013003	ເຢ​ຊູ ຫລົ່ງ ຫວ່າ-ເປີ໊ຍ ອຈ໋າວ ທສ້ຳ-ຫຍູ່ງ ເຈົ໊າ ນິ່ນ ບົວ . ນິ່ນ ກ໊ອງ , “ ມ່າຍ ເຕົ້າ ມ່ຽນ ທສວດ ມີ່ງ ຮ໌າ ຍິມ .
40013004	ຮ໌າ ເຍີຍ ຕສຢັ້ງ ໂຫ່ , ມ່າຍ ເຕີ໋ຍ ຍິມ ດ໊ອດ ຕສຸ ເຈົ໊າ . ເໜາະ ຕ້າຍ ຫຍັ່ນ ເດສ່ງ ໝີ່ ອ໊ະ .
40013005	ມ່າຍ ເຕີ໋ຍ ຍິມ ດ໊ອດ ຕສຸ ຫລະເປຢີ໊ຍ-ຫລົ່ມ , ໄມ້ ມ່າຍ ເນຍ ທສ້ຳ ເຍີຍ ຕ໋ອງ . ເນຍ ໄມ້ ໂຮ໌ , ຍິມ ຕສ່ຽວ ກຸ ຍ່າ ຊຽບ .
40013006	ຫຍຸດ ທສວດ ຕ້າຍ ພຸຍ ຕສຸ ຕສ່ຽວ ເຫຍົາ ເດສ່ງ ໝີ່ ອ໊ະ , ເຫວີ່ຍ ຕສຸ ຍິມ ເອຈ່ຍ ດສູ້ງ ໄມ້ ໂດ .
40013007	ມ່າຍ ເຕີ໋ຍ ຍິມ ດ໊ອດ ຕສຸ ອຈິ໊ມ-ຫລົ່ມ . ອຈິ໊ມ ໂຮລ ຕ້າຍ ບຢ໌ອງ ຈ໊ຽນ ອ໊ະ .
40013008	ມ່າຍ ເຕີ໋ຍ ຍິມ ດ໊ອດ ຕສຸ ເດົາ-ຫລົງ , ທສວດ ຕ້າຍ ຕສຢັ້ງ ຕຸ໊ ກິ໊ດ . ມ່າຍ ເຕີ໋ຍ ຢຽດ ໂກ໊ວ ຊຽວ ຕຸ໊ ຢຽດ ແປ໊ະ ໂກ໊ວ . ມ່າຍ ເຕີ໋ຍ ຊຽວ ຕຸ໊ ຫລົວະ ຕສຽບ ໂກ໊ວ . ມ່າຍ ເຕີ໋ຍ ຊຽວ ຕຸ໊ ຟ່າ ຕສຽບ ໂກ໊ວ .
40013009	ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ໂອ່ . ”
40013010	ໄຊ-ກໍ໋ ບົວ ຕ້າຍ ໜ່າຍ ເຢ​ຊູ , “ ໄຊ-ເຕ໋ຍ ເຫວີ່ຍ ຫາຍ ຕິ່ວ ຫລົ່ງ ຫວ່າ-ເປີ໊ຍ ອຈ໋າວ ນ້າຍ ເຕີ໋ຍ ມ່ຽນ ? ”
40013011	ເຢ​ຊູ ເຕົາ , “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ນ້າຍ ເຕີ໋ຍ ເກມ ຈ໊ຽນ ເຍີຍ ສີ່ , ທິນ-ຮູ່ງ ປຸນ ເມີ່ຍ ບົວ ຮິ້ວ , ມປ່າ ໄມ້ ປຸນ ນິ່ນ ບົວ ຮິ້ວ .
40013012	ເຫວີ່ຍ ຕສຸ ຫາຍ ເຕົ້າ ມ່າຍ ເຍີຍ , ອ໋ອຍ ຈາ ປຸນ ນິ່ນ ມ່າຍ ເກົ້າ ທສ້ຳ , ຕສູ໊ງ ມ່າຍ ເຕສ່ງ . ຫາຍ ເຕົ້າ ໄມ້ ມ່າຍ , ລ່ຽມ ນິ່ນ ມ່າຍ ຕິ໊ ຕຽນ ເຍີຍ , ອ໋ອຍ ຕສຸ ເຕສ໊າະ ມີ່ງ .
40013013	ຮນັ້ງ ນ້າຍ , ເຢຍ ຫລົ່ງ ຫວ່າ-ເປີ໊ຍ ອຈ໋າວ ນິ່ນ ບົວ ເຫວີ່ຍ ຕສຸ ‘ ນິ່ນ ບົວ ໝັ່ງ ຢ່າ ໝັ່ງ ໄມ້ ປວັດ , ໝວັງ ຢ່າ ໝວັງ ໄມ້ ໄຮ໌ , ຢ່າ ໄມ້ ເມ່ງ ແປະ . ’ ‘ ເມີ່ຍ ບົວ ດົ່ງ ຫາຍ ໝວັງ , ເມີ່ຍ ບົວ ໄມ້ ໄຮ່ ເປັຍ ໂຮຍ້ວ , ດົ່ງ ຫາຍ ໝັ່ງ , ຢ່າ ໄມ້ ໄມ້ ເມ່ງ ແປະ .
40013014	ນິ່ນ ບົວ ຕ໋ອຍ-ຕິ່ວ ເດສ່ງ ອິ​ສະ​ຢາ ໂຕ່ວ ເຍີຍ ຫວ່າ . ນິ່ນ ກ໊ອງ , ‘ ເມີ່ຍ ບົວ ດົ່ງ ຫາຍ ໝວັງ , ເມີ່ຍ ບົວ ໄມ້ ໄຮ່ ເປັຍ ໂຮຍ້ວ , ດົ່ງ ຫາຍ ໝັ່ງ , ຢ່າ ໄມ້ ໄມ້ ເມ່ງ ແປະ .
40013015	ເຫວີ່ຍ ຕສຸ ນ້າຍ ເຕີ໋ຍ ແປະ ຝີງ ເຍີຍ ໂຮຍ້ວ ດສົ໊ດ , ນິ່ນ ບົວ ຕສົ໊ດ ຈ໊ຽນ ມນ່ອມ ຄວດ ຢ່າ ອຈິ໊ບ ຈ໊ຽນ ມຕສີງ . ໄມ້ ເຕສີຍ ແອ໊ະ , ນິ່ນ ບົວ ເຍີຍ ມຕສີງ ໄຮ່ ໝັ່ງ ຕຸ໊ ປວັດ , ມນ່ອມ ໄຮ່ ໝວັງ ຕຸ໊ ໄຮ໌ , ຕສ່ຽວ ຮວິນ ດສ໋ວນ ຕ້າຍ ປຸນ ເຢຍ ຕສໍ່ ຫລົງ ນິ່ນ ບົວ . ’
40013016	ມປ່າ ເມີ່ຍ ບົວ ອອນ-ເຫລາະ ໄຫ່ ອ໊ະ , ເຫວີ່ຍ ຕສຸ ເມີ່ຍ ບົວ ເຍີຍ ມຕສີງ ໄຮ່ ໝັ່ງ ຕຸ໊ ປວັດ . ເມີ່ຍ ບົວ ເຍີຍ ມນ່ອມ ໄຮ່ ໝວັງ ຕຸ໊ ໄຮ໌ .
40013017	ເຢຍ ບົ໋ວ ຕສຽນ ເມີ່ຍ ບົວ , ຕສິ້ນ ດ່າງ ມ່າຍ ໂຕ່ວ ຫວ່າ ມ່ຽນ ເຖສົາ ຄູ້ ມ່ຽນ ທສ້ຳ ອ໋ອຍ ປວັດ ໄຫ່ ຕົ້ງ ເມີ່ຍ ບົວ ປວັດ ເຍີຍ , ມປ່າ ນິ່ນ ບົວ ໄມ້ ຕຸ໊ ປວັດ . ອ໋ອຍ ໄຮ໌ ຕົ້ງ ເມີ່ຍ ບົວ ໄຮ໌ ເຍີຍ , ມປ່າ ນິ່ນ ບົວ ໄມ້ ຕຸ໊ ໄຮ໌ .
40013018	“ ວົ້ວ ຫຍູ່ງ , ເມີ່ຍ ບົວ ໝວັງ ກ໋າ , ຮ໌າ ຍິມ ເຍີຍ ຫວ່າ-ເປີ໊ຍ ຮນັ້ງ ຫາຍ ນໍ .
40013019	ຮ໌າ ດ໊ອດ ເຈົ໊າ ວົ້ວ ເຕີ໋ຍ ຍິມ ເຊ ຮນັ້ງ ມ່ຽນ ໄຮ໌ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ ມປ່າ ໄມ້ ເມ່ງ ແປະ . ຢຽມ ນິ່ນ ບົວ ເຍີຍ ໂຮຍ້ວ ວົ້ວ ເຕີ໋ຍ ຄູ້ ຝຽນ , ຮຢວັງ ເອ໊າະ ວົ້ວ ເຕົ້າ ຕ້າຍ ທສ້າງ ທສວດ ໝີ່ ອ໊ະ .
40013020	ຮ໌າ ດ໊ອດ ຫລະເປຢີ໊ຍ-ຫລົ່ມ , ເປີ໊ຍ ມ່ຽນ ຢ໊ຽດ ໄຮ໌ ຄູ້ ຝຽນ ຕສ່ຽວ ອະເຮນີ້ຍ ຕສິ໊ບ .
40013021	ມປ່າ ເຊ ຮນັ້ງ ຄູ້ ຝຽນ ເອຈ່ຍ ດສູ້ງ ໄມ້ ໂດ , ສຽນ ໄມ້ ເລົ່າ . ຫລາຍ ຄູ້ ຝຽນ ປວັ້ງ ຕສຸ ສີ່ ໄຟ ຕສຸ ມ່ຽນ ໂຕສ໋ວ ໂຕະ , ນິ່ນ ບົວ ຕສ່ຽວ ທສວດ ໝີ່ ອ໊ະ .
40013022	ຮ໌າ ດ໊ອດ ຕສຸ ອຈິ໊ມ-ຫລົ່ມ ວົ້ວ ເຕີ໋ຍ ຍິມ , ເປີ໊ຍ ມ່ຽນ ໄຮ໌ ຄູ້ ຝຽນ . ມປ່າ ຫລາຍ ຂວນ ໂຮຍ້ວ ເຍີຍ ສີ່ ໄຟ ຫລາຍ ຮນ້ຳ ຕສິ້ນ ຍ່ານ ບຢ໌ອງ ຈ໊ຽນ ຄູ້ ຝຽນ , ຍິມ ຕສ່ຽວ ໄມ້ ໄຮ່ ເຈົ້າ ອ໊ະ .
40013023	ຮ໌າ ດ໊ອດ ເດົາ-ຫລົງ ເຍີຍ ຍິມ , ເຊ ຮນັ້ງ ມ່ຽນ ໄຮ໌ ຄູ້ ຝຽນ ຢ່າ ເປັຍ ໂຮຍ້ວ , ນ້າຍ ເຕີ໋ຍ ຍິມ ຕສ່ຽວ ຕສຢັ້ງ ຕຸ໊ ກິ໊ດ . ມ່າຍ ເຕີ໋ຍ ຢຽດ ໂກ໊ວ ຕຸ໊ ຢຽດ ແປ໊ະ ໂກ໊ວ , ມ່າຍ ເຕີ໋ຍ ຕຸ໊ ຫລົວະ ຕສຽບ ໂກ໊ວ , ມ່າຍ ເຕີ໋ຍ ຕຸ໊ ຟ່າ ຕສຽບ ໂກ໊ວ . ”
40013024	ເຢ​ຊູ ແອ໋ງ ກ໊ອງ ຕິ້ວ ຫວ່າ-ເປີ໊ຍ ປຸນ ນິ່ນ ບົວ ໝວັງ . ນິ່ນ ກ໊ອງ , “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເປີ໊ຍ ເຕົ້າ ມ່ຽນ ຕໍ້ ເບຢົ້າ ມີ່ງ ຮ໌າ ວົ້ວ ເດີ່ຍ .
40013025	ມ່າຍ ມ໌ວນ , ຕສວັ໋ງ ມ່ຽນ ເປວີ໋ຍ ມອຈ້ອມ ວົ້ວ ຕສັ່ນ , ມ່າຍ ເຕົ້າ ນິ່ນ ເຍີຍ ວິນ-ວັ້ງ ເຕສ໊າະ ໄຮ່ ແຫລ່ງ ມ່ຽນ ເຍີຍ ເບຢົ້າ ຮ໌າ ຕສອບ ຈ໊ຽນ , ຕສ່ຽວ ເປຢົ໋າ ໝີ່ ອ໊ະ .
40013026	ເບຢົ້າ ໂຮລ ຕ້າຍ , ທສວດ ເບຢົ້າ ຕໍ໊ ເຍີຍ ຕສຢັ້ງ ໂຫ່ ຕສ່ຽວ ເຕສັ໊ຍ ຕຸ໊ ວົ້ວ ຫຍູ່ງ ແຫລ່ງ ມ່ຽນ ເຍີຍ ເບຢົ້າ ຕສອບ ຈ໊ຽນ ທສວດ .
40013027	“ ໂປວ ຕສ່ຽວ ມີ່ງ ໜ່າຍ ເດີ່ຍ-ຕສ໊ຽວ , ‘ ກໍ໋ ອ່າ , ເມີ່ຍ ຮ໌າ ເບຢົ້າ ວົ້ວ ເດີ່ຍ ໄມ້ ເຕສີ໌ຍ ? ຮນັ້ງ ໜ່າຍ , ວົ້ວ ຫຍູ່ງ ແຫລ່ງ ມ່ຽນ ເຍີຍ ເບຢົ້າ ຢຽມ ຫາຍ ຕ້າຍ ? ’
40013028	“ ເດີ່ຍ-ຕສ໊ຽວ ເຕົາ , ‘ ນ້າຍ ເຊ ວິນ-ວັ້ງ ໂຕສ໋ວ ເຍີຍ ກົງ . ’ “ ໂປວ ຕສ່ຽວ ໜ່າຍ , ‘ ວົ້ວ ຫຍູ່ງ , ກໍ໋ ອ໋ອຍ ເຢຍ ບົວ ມີ່ງ ແປງ ກວັ່ງ ໄຟ ? ’
40013029	“ ເດີ່ຍ-ຕສ໊ຽວ ກ໊ອງ , ‘ ໄມ້ ຕູ໋ງ ແປງ ອ໊ະ . ເດສົ້າ ເຫີຍ ລ່ຽມ ເບຢົ້າ ແປງ ຕສຸ .
40013030	ທສິ່ນ ນິ່ນ ໂຮລ ຕ້າຍ . ເຖົາ ກ໊າດ ເຍີຍ ຕສຢັ້ງ ໂຫ່ ເຢຍ ຕສ່ຽວ ບົ໋ວ ກົງ-ມ່ຽນ ກ໊າດ ວົ້ວ ຫຍູ່ງ ເມ້ຍ ດ່າງ , ໂດ້ ຈ໊ຽນ ຢຽດ ເຕສີ໊ຍ ຢຽດ ເຕສີ໊ຍ ເຍີຍ , ຕໍ້ ມີ່ງ ປົ໊ວ ກວັ່ງ . ອກະຮ້າ ຊຽວ ເບຢົ້າ ຕ້າຍ ຕັ໊ບ ຈ໊ຽນ ເຢຍ ເຍີຍ ລ໌ຳ . ’ ”
40013031	ເຢ​ຊູ ແອ໋ງ ກ໊ອງ ຕິ້ວ ຫວ່າ-ເປີ໊ຍ ປຸນ ນິ່ນ ບົວ ໝວັງ . “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ເອີ໋ຍ ເລີ໌ຍ ເປີ໊ຍ ນອມ ໄລ-ຈ໋າຍ ຍິມ , ມ່າຍ ເຕົ້າ ມ່ຽນ ຕໍ້ ມີ່ງ ຕສວັ໋ງ ນິ່ນ ເຍີຍ ເດີ່ຍ .
40013032	ຢຽດ ປົ໊ວະ ຍິມ ເຊ ຕົ້ງ ໄລ-ຈ໋າຍ ຍິມ ເກົ້າ ໄຝ ເຈ໋ຍ . ມປ່າ ຕສວັ໋ງ ຈ໊ຽນ ທສວດ ຕ້າຍ ເຊ ເກົ້າ ໂຮລ ເຈ໋ຍ ຫຍູ່ງໆ ໄລ , ຕສູ໊ງ ເປ໋ນ ດຢັ໋ງ . ເໜາະ ຢ່າ ຕ້າຍ ໂຕສ໋ວ ເລົ໌າ ຢຽມ ນິ່ນ ເຍີຍ ອກວ້າ . ”
40013033	ເຢ​ຊູ ແອ໋ງ ກ໊ອງ ຢຽດ ຕິ້ວ ຫວ່າ-ເປີ໊ຍ ປຸນ ນິ່ນ ບົວ ໝວັງ . “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຊ ຮນັ້ງ ປີ໊ງ ນໍ . ມ່າຍ ເຕົ້າ ມເຊັຍ ຕອນ ເຕສ໊າະ ເຕີ໋ຍ ປີ໊ງ ໂທຈ້ວ ປົວ ທົ້ງ ບ໊ວນ . ນ້າຍ ເຕີ໋ຍ ບ໊ວນ ຕສ່ຽວ ປຸ໊ດ ເດສ່ງ ໝີ່ ອ໊ະ . ”
40013034	ນ້າຍ ເຕີ໋ຍ ເຈົ໊າ ຢຽດ ຕສູ໊ງ , ເຢ​ຊູ ຂູງ ຫລົ່ງ ຫວ່າ-ເປີ໊ຍ ອຈ໋າວ ຕສວັ໋ງ ມ່ຽນ ຮນັ້ງ . ທສວດ ລິ໌ວ ຫລົ່ງ ຫວ່າ-ເປີ໊ຍ ນິ່ນ ໄມ້ ອຈ໋າວ ຫາຍ ຫຍູ່ງ ນິ່ນ ບົວ .
40013035	ນິ່ນ ຮນັ້ງ ນ້າຍ ໂຕສ໋ວ ເຫວີ່ຍ ປຸນ ຕ໋ອຍ ເດສ່ງ ຕສິ້ນ ດ່າງ ໂຕ່ວ ຫວ່າ ມ່ຽນ ກ໊ອງ ເຍີຍ ຫວ່າ . ນິ່ນ ກ໊ອງ , “ ເຢຍ ອ໋ອຍ ຫລົ່ງ ຫວ່າ-ເປີ໊ຍ ເຖສົາ ນິ່ນ ບົວ ກ໊ອງ , ເຢຍ ອ໋ອຍ ເຕສ໊າະ ຕົ້ງ ຕສິ້ນ ດ່າງ ຢຽມ ເຕສີ໋ຍ ລູ່ງ ເຕສີ໋ຍ ເດົາ
40013036	ເຖສົາ ຕສວັ໋ງ ມ່ຽນ ກ໊ອງ ລິ໌ວ ຫວ່າ , ເຢ​ຊູ ຕສ່ຽວ ເປັຍ ເປຢົ໊າ ໝີ່ ອ໊ະ . ໄຊ-ກໍ໋ ບົວ ແອ໋ງ ຕ້າຍ ກ໊ອງ , “ ໂທ້ ໄຊ-ເຕ໋ຍ ພໍ້ ເມ່ງ ຢຽມ ເດີ່ຍ ຕສອບ ໄຮ່ ແຫລ່ງ ມ່ຽນ ເຍີຍ ເບຢົ້າ ເຍີຍ ຫວ່າ-ເປີ໊ຍ ປຸນ ເຢຍ ບົວ ຮິ້ວ ໂອ່ . ”
40013037	ເຢ​ຊູ ເຕົາ , “ ຮ໌າ ເບຢົ້າ ວົ້ວ ເຕົ້າ ເຊ ເຢຍ , ປ້າມ ມ່ຽນ ເຍີຍ ຕອນ .
40013038	ເດີ່ຍ ເຊ ນ້າຍ ປ້າມ ເກນ . ເບຢົ້າ ຍິມ ເຊ ທິນ-ຮູ່ງ ເຍີຍ ກົ໊ວະ ເຍີຍ ແປະ ຝີງ . ໄຮ່ ແຫລ່ງ ມ່ຽນ ວົ້ວ ຫຍູ່ງ ເບຢົ້າ ຍິມ ເຊ ຮຢວັງ ເອ໊າະ ວົ້ວ ເຕົ້າ ເຍີຍ ແປະ ຝີງ .
40013039	ຮ໌າ ໄຮ່ ແຫລ່ງ ມ່ຽນ ເຍີຍ ຍິມ ວົ້ວ ເຕົ້າ ວິນ-ວັ້ງ ເຊ ມ້ຽນ ເຍີຍ ຮູ່ງ . ກ໊າດ ເບຢົ້າ ເຍີຍ ຕສຢັ້ງ ໂຫ່ ຢ່າ ເປີ໊ຍ ປ້າມ ເກນ ເຍີຍ ເຊດ ເມວີ໌ຍ . ກ໊າດ ເບຢົ້າ ວົ້ວ ເຕີ໋ຍ ກົງ-ມ່ຽນ ເຊ ຟິນ-ມ່ຽນ .
40013040	“ ກົງ-ມ່ຽນ ຮນັ້ງ ຫາຍ ນໍ ກ໊າດ ໄຮ່ ແຫລ່ງ ມ່ຽນ ເຍີຍ ເບຢົ້າ ຕ້າຍ ປົ໊ວ ໂຕ໌ວ , ເຖົາ ປ້າມ ເກນ ເຍີຍ ເຍີຍ ເຊດ ເມວີ໌ຍ ຢ່າ ຮນັ້ງ ວົ້ວ ນໍ .
40013041	ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ພ້າຍ ເຢຍ ເຍີຍ ຟິນ-ມ່ຽນ ມີ່ງ ເຕສ໊າະ ຕົ້ງ ຕສອບ ຈ໊ຽນ ເຢຍ ເຍີຍ ກົ໊ວະ ເຍີຍ ແປະ ຝີງ ວົ້ວ ເຕີ໋ຍ ຢຽດ ຕສູ໊ງ ດົ໊ວ ມ່ຽນ ປ໌າມ ຕສຸ໌ຍ ເຖສົາ ໂຕສ໋ວ ຫວ່າຍ ເຍີຍ ມ່ຽນ ຊຽວ ຕ້າຍ
40013042	ຕສອຍ ເປັຍ ຕົ້ມ ໂຕ໌ວ-ເດສົ່າ ກະຍົ໌ວ , ປຸນ ນິ່ນ ບົວ ຢຽມ ວົ້ວ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ , ຫງາດ ຈ໊ຽນ ຍ່າ ເຕ໊ຍ .
40013043	ວົ້ວ ຕສັ່ນ ກັນ ຫລົງ ທິນ-ຮູ່ງ ວົ້ວ ເຕີ໋ຍ ຕສ່ຽວ ຢຽມ ນິ່ນ ບົວ ເຍີຍ ຕສັ່ງ ເຕ໋ຍ ເຍີຍ ກົ໊ວະ ຮນັ້ງ ບະຮນອຍ ນໍ , ຕສິ໋ວ ອຈັງ . ຫາຍ ເຕົ້າ ມ່າຍ ມນ່ອມ , ອ໋ອຍ ຕສຸ ແປງ ມນ່ອມ ໝວັງ ຫລົງ ໂອ່ .
40013044	“ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ , ເຊ ຮນັ້ງ ຈຽມ ຍ່ານ ປຢົ໊ບ ຈ໊ຽນ ວົ້ວ ເດີ່ຍ ນໍ . ມ່າຍ ເຕົ້າ ມ່ຽນ ປວັດ ລິ໌ວ , ນິ່ນ ຕສ່ຽວ ແອ໋ງ ປຢົ໊ບ ຈ໊ຽນ ອ໊ະ . ນິ່ນ ອະເຮນີ້ຍ ໄຫ່ ຕສ່ຽວ ດສ໋ວນ ມີ່ງ ເຕສ໊າະ ນິ່ນ ເຍີຍ ຈາ-ຕີ້ງ ຫຍູ່ງໆ ກະນ້າຍ ໝ່າຍ ເດສ່ງ , ຕໍ້ ຍ່ານ ມີ່ງ ມ໌າຍ ວົ້ວ ດສົງ ເດີ່ຍ ອ໊ະ .
40013045	“ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ຢ່າ ຮນັ້ງ ເຕົ້າ ແຊງ-ເອີ໋ຍ ມ່ຽນ ມີ່ງ ລໍ໌ ຈ໋າຍ ເຍີຍ ຫລະເປຢີ໊ຍ-ໂຕສວ .
40013046	ລໍ໌ ຕຸ໊ ນອມ ເກົ້າ ຈ໋າຍ ເຈ໋ຍ , ນິ່ນ ຕສ່ຽວ ດສ໋ວນ ມີ່ງ ໝ່າຍ ເດສ່ງ ນິ່ນ ມ່າຍ ເຍີຍ ຢຽດ ຕສູ໊ງ ແອ໋ງ ມ໌າຍ ວົ້ວ ນອມ ຫລະເປຢີ໊ຍ-ໂຕສວ .
40013047	“ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ຢ່າ ເປີ໊ຍ ມູ໌ງ ປ໌ອງ ເອຈ່ຍ ຄ້ອຍ ກວ໊າດ ຕຸ໊ ຫຍູ່ງໆ ເບຢົ໌າ .
40013048	ເບຢົ໌າ ປວັ໊ງ ມູ໌ງ , ປ໌ອງ ເບຢົ໌າ ເຍີຍ ມ່ຽນ ທໍ ທສວດ ວົ້ວ ບ໋ຽນ ມີ່ງ . ນິ່ນ ບົວ ຕສ່ຽວ ເຕສວີ໌ຍ ຈ໊ຽນ ກິ໊ນ ຫລົງ ເຍີຍ ຕັ໊ບ ທົ້ງ . ໄມ້ ເປ໋ນ ວົ້ວ ເຕີ໋ຍ ຕສ່ຽວ ແກວ໋ງ ກວັ່ງ .
40013049	ປ້າມ ເກນ ເຍີຍ ເຊດ ເມວີ໌ຍ ຢ່າ ຮນັ້ງ ນ້າຍ ນໍ . ທິນ-ຮູ່ງ ເຍີຍ ຟິນ-ມ່ຽນ ອ໋ອຍ ຕ້າຍ ເຕສ໊າະ ຫວ່າຍ ເຍີຍ ມ່ຽນ ເຖສົາ ໂຕສ໋ວ ຫອບ ທິນ-ຮູ່ງ ວົ້ວ ເຕີ໋ຍ ປຸນ ອກອຍ .
40013050	ຫວ່າຍ ເຍີຍ ຕສອຍ ເປັຍ ຕົ້ມ ໂຕ໌ວ-ເດສົ່າ ກະຍົ໌ວ , ປຸນ ນິ່ນ ບົວ ຢຽມ ວົ້ວ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ , ຫງາດ ຈ໊ຽນ ຍ່າ ເຕ໊ຍ . ”
40013051	ເຢ​ຊູ ໜ່າຍ ໄຊ-ກໍ໋ ບົວ , “ ນ້າຍ ເຕີ໋ຍ ຫວ່າ ຢຽດ ຕສູ໊ງ ເມີ່ຍ ບົວ ເມ່ງ ແປະ ເຍີຍ ຊ່າະ ? ” ນິ່ນ ບົວ ເຕົາ , “ ເມ່ງ ແປະ ເຍີຍ . ”
40013052	ເຢ​ຊູ ກ໊ອງ ບົ໋ວ ນິ່ນ ບົວ , “ ວົ້ວ ຫຍູ່ງ , ໂມ໌ວ ເຕົ້າ ອຈ໋າວ ເລີ໌ຍ ເຍີຍ ຟິນ-ແຊງ , ຕົ້ງ ຕຸ໊ ໂຫະ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຕສຽນ ເລີ໌ຍ ວົ້ວ ເຕີ໋ຍ , ເຊ ຮນັ້ງ ເຕົ້າ ເປຢົ໊າ-ຕສ໊ຽວ ຢຽມ ນິ່ນ ຊຽວ ກະນ້າຍ ເຍີຍ ຕ໋ອງ ເຕສ໊າະ ທສວດ ໂລ໌ ເຍີຍ ເຖສົາ ຊຢັງ ເຍີຍ ກະນ້າຍ ຕ້າຍ ນໍ . ”
40013053	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ-ເປີ໊ຍ , ນິ່ນ ທສວດ ວົ້ວ ນອມ ຕ໋ອງ
40013054	ແອ໋ງ ດສ໋ວນ ເຖົາ ນິ່ນ ກັ້ນ ເຍີຍ ປ໊ວນ-ມູ້ງ , ຢຽມ ວົ້ວ ຫວຸ່ຍ ຕ້ອງ ອຈ໋າວ ມ່ຽນ . ໝວັງ ໄຮ໌ ເຍີຍ ມ່ຽນ ບົວະ ຮ່ອງ ໄຫ່ . ນິ່ນ ບົວ ໜ່າຍ ກ໋າ , “ ນິ່ນ ຢຽມ ຫາຍ ຕຸ໊ ນ້າຍ ຫຍູ່ງ ທສົງ-ເມ່ງ ນີ ? ນິ່ນ ຮນັ້ງ ຫາຍ ນໍ ໄຮ່ ໂຕສ໋ວ ຕຸ໊ ນ້າຍ ເຕີ໋ຍ ບົວະ ຮ່ອງ ເຍີຍ ສີ່ ?
40013055	ນິ່ນ ໄມ້ ເຕສີ໌ຍ ວົ້ວ ເຕົ້າ ດຢັ໋ງ-ຕສັ່ງ ເຍີຍ ຕອນ ໄຟ ? ນິ່ນ ເຍີຍ ມາ ຢ່າ ໄມ້ ເຕສີ໌ຍ ມາ​ລີ​ຢາ ໄຟ ? ຢາ​ກອບ , ໂຢ​ເຊບ , ຊີ​ມົນ , ເຖສົາ ຢູ​ດາດ ໂຕສ໋ວ ນິ່ນ ເຍີຍ ໂຢ໌ວ ໄມ້ ເຕສີ໌ຍ ?
40013056	ນິ່ນ ເຍີຍ ໝົ່ວ ບົວ ຢຽດ ຕສູ໊ງ ເຖສົາ ບົວ ຢຽມ ນ້າຍ ໄມ້ ເຕສີ໌ຍ ? ວົ້ວ ຫຍູ່ງ , ນ້າຍ ເຕີ໋ຍ ທສົງ-ເມ່ງ ເຖສົາ ປັ້ນ ເຕສີ່ຍ ໂຕສ໋ວ ບົວະ ຮ່ອງ ເຍີຍ ສີ່ ຢຽມ ຫາຍ ຕຸ໊ ຕ້າຍ ? ”
40013057	ນິ່ນ ບົວ ຕສ່ຽວ ເອກ້ມ ນິ່ນ ອ໊ະ . ເຢ​ຊູ ບົ໋ວ ນິ່ນ ບົວ , “ ໂຕ່ວ ຫວ່າ ມ່ຽນ ມີ່ງ ເຖົາ ຫາຍ , ມ່າຍ ມ່ຽນ ທ່າຍ . ຂູງ ກັ້ນ ເຍີຍ ປ໊ວນ-ມູ້ງ ເຖສົາ ເປຢົ໊າ ຕສົງ ມ່ຽນ ໄມ້ ທ່າຍ ຮນັ້ງ . ”
40013058	ຫລາຍ ນິ່ນ ບົວ ໄມ້ ສຽນ , ຢຽມ ວົ້ວ ເຢ​ຊູ ຕສ່ຽວ ໄມ້ ໂຕສ໋ວ ບົວະ ຮ່ອງ ເຍີຍ ສີ່ ທສ້ຳ ອ໊ະ .
40014001	ວົ້ວ ຕສັ່ນ ກຸ໊ນ ກາ​ລິ​ລີ ແຊ້ງ ວົ້ວ ເຕົ້າ ເຮ​ລົດ ຮູ່ງ ໝວັງ ໄຮ໌ ເຢ​ຊູ ເຍີຍ ເຈົ໊າ-ໂຫລ່ວ
40014002	ຕສ່ຽວ ບົ໋ວ ນິ່ນ ເຍີຍ ຊິນ-ເຮລນ ມ່ຽນ , “ ນ້າຍ ເຕົ້າ ດົ່ງ ຫາຍ ຕສູ໊ງ ຕົ້ງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ແອ໋ງ ນັ່ງ ຕ້າຍ ອ໊ະ , ນິ່ນ ຖສີງ ຕ້າຍ ມ່າຍ ນ້າຍ ຫຍູ່ງ ທຈະ ໂຕສ໋ວ ບົວະ ຮ່ອງ ເຍີຍ ສີ່ . ”
40014003	ຕສິ້ນ ດ່າງ ເຮ​ລົດ , ຫລາຍ ນິ່ນ ເຍີຍ ໂຢ໌ວ ຟີ​ລິບ ເຍີຍ ເອົ໊າ , ເຮ​ໂລ​ດຽດ , ເຕສ໊າະ ໂຢ​ຮັນ ໂດ້ ຈ໊ຽນ ຕໍ້ ມີ່ງ ຫວວນ ໂລ່ ,
40014004	ເຫວີ່ຍ ຕສຸ ໂຢ​ຮັນ ຕສັ່ນໆ ກ໊ອງ ບົ໋ວ ເຮ​ລົດ , “ ເມີ່ຍ ໄມ້ ມ່າຍ ເລີ໌ຍ ຫລົ່ງ ເຮ​ໂລ​ດຽດ ໂຕສ໋ວ ເອົ໊າ . ”
40014005	ເຮ​ລົດ ຕສ່ຽວ ເຈ໌ຍ ໂຮຍ້ວ ອ໋ອຍ ໄຕ໋ ໂຢ​ຮັນ ມປ່າ ນິ່ນ ກ້ຳ ເດສ໋ຍ ແປະ ຝີງ ເຫວີ່ຍ ຕສຸ ຢິວ​ໄທ ມ່ຽນ ທ່າຍ ໂຢ​ຮັນ ໂຕສ໋ວ ເຕົ້າ ໂຕ່ວ ຫວ່າ ມ່ຽນ .
40014006	ໂຕສ໋ວ ເກົາ , ເຖົາ ເຮ​ລົດ ເຍີຍ ຊີ່ ຍຽດ-ຮນອຍ , ເຮ​ໂລ​ດຽດ ເຍີຍ ເຊັຍ ຢຽມ ຕສວັ໋ງ ແຄະ ມ່ຽນ ເຍີຍ ດສະຮມຽນ ຖສັງ ເຫີຍ . ເຮ​ລົດ ເກ້ງ ອະເຮນີ້ຍ ໄຫ່
40014007	ຕສ່ຽວ ແລ໌ງ ຫວ່າ ປຸນ ວົ້ວ ເຕົ້າ ເຊັຍ , “ ໄມ້ ກຸ໊ນ ເມີ່ຍ ອ໋ອຍ ຫລົ່ງ ຫາຍ ຫຍູ່ງ , ເຢຍ ແລ໌ງ ປຸນ ເມີ່ຍ ອ໊ະ . ”
40014008	ນ້າຍ ເຕົ້າ ເຊັຍ ຕສິ໋ວ ນິ່ນ ເຍີຍ ມາ ບົ໋ວ ເຍີຍ ຫວ່າ ກ໊ອງ , “ ໂທ້ ອີ້ ຕສັ່ນ ເຕສ໊າະ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ເຍີຍ ມອກ໊ອງ ອັນ ຈ໊ຽນ ເທາະ-ສຽນ ຕໍ້ ຕ້າຍ ປຸນ ເຢຍ ໂອ່ . ”
40014009	ເຮ​ລົດ ຮູ່ງ ເດສົ້າ ໄຫ່ ມປ່າ ຫລາຍ ນິ່ນ ຕອງ ຈ໊ຽນ ແຄະ ມ່ຽນ ແລ໌ງ ລິ໌ວ ແຫງ່ງ ຫວ່າ ນິ່ນ ຕສ່ຽວ ເອຈ່ຍ ຫລີ່ງ ເອີຍ ວົ້ວ ເຕົ້າ ເຊັຍ ເຍີຍ ຫວ່າ ໂຕສ໋ວ .
40014010	ນິ່ນ ພ້າຍ ມ່ຽນ ມີ່ງ ວົ້ວ ໂລ່ ຮງະ ດຸ໊ດ ໂຢ​ຮັນ ເຍີຍ ມອກ໊ອງ .
40014011	ນິ່ນ ບົວ ເຕສ໊າະ ມອກ໊ອງ ຕ້າຍ ອັນ ຈ໊ຽນ ເທາະ-ສຽນ ໂປ້ວ ຕ້າຍ ປຸນ ວົ້ວ ເຕົ້າ ເຊັຍ . ເຊັຍ ຢ່າ ຈິວ ປຸນ ນິ່ນ ເຍີຍ ມາ .
40014012	ໂຢ​ຮັນ ເຍີຍ ໄຊ-ກໍ໋ ບົວ ມີ່ງ ເຕສ໊າະ ເຊີຍ ຕໍ້ ມີ່ງ ຕສັ໋ງ . ຕສັ໋ງ ລິ໌ວ , ນິ່ນ ບົວ ຕສ່ຽວ ມີ່ງ ບົ໋ວ ເຢ​ຊູ ໝີ່ ອ໊ະ .
40014013	ເຢ​ຊູ ໄຮ໌ ລິ໌ວ ນ້າຍ ເຕີ໋ຍ ສີ່ , ນິ່ນ ກັ້ນ ຕສ່ຽວ ເປັຍ ດສັ໊ງ ທສວດ ວົ້ວ ແອ໋ງ ມີ່ງ ເລ່ງ ເຍີຍ ຕ໋ອງ . ຕສວັ໋ງ ມ່ຽນ ຮິ້ວ ຕຸ໊ ຕສ່ຽວ ທສວດ ນິ່ນ ບົວ ເຍີຍ ມູ້ງ ຢັ້ງ ເຈົ໊າ ກັນ ຈ໊ຽນ ເຢ​ຊູ ມີ່ງ .
40014014	ເຢ​ຊູ ທສວດ ດສັ໊ງ ຝາວ ບ໋ຽນ ມີ່ງ , ປວັດ ມ່ຽນ ທສ້ຳ ໄຫ່ . ນິ່ນ ໄຮ໌ ຄໍ້-ລ່ຽນ ໄຫ່ ນິ່ນ ບົວ , ຕສ່ຽວ ຕສໍ່ ຫລົງ ເດສ່ງ ນິ່ນ ບົວ ເຍີຍ ແປ່ງ .
40014015	ລູ່ງ ມ໌ານ-ຫຮມວັງ , ໄຊ-ກໍ໋ ບົວ ຕ້າຍ ບົ໋ວ ເຢ​ຊູ , “ ລູ່ງ ອ໊າ ລ່ຳ ຫຮມວັງ ອ໊ະ . ນ້າຍ ຢ່າ ເລ່ງ ເຍີຍ ຕ໋ອງ . ໂທ້ ບົ໋ວ ຕສວັ໋ງ ມ່ຽນ ມີ່ງ ອ໊ະ . ນິ່ນ ບົວ ຕສ່ຽວ ໄຮ່ ມີ່ງ ມ່າຍ ລ໌າງ ເຍີຍ ຕ໋ອງ ມ໌າຍ ຫຍັ່ນ . ”
40014016	ເຢ​ຊູ ເຕົາ , “ ນິ່ນ ບົວ ໄມ້ ຕສຸ ມີ່ງ ເຫລາະ . ເມີ່ຍ ບົວ ກັ້ນ ລໍ໌ ປຸນ ນິ່ນ ບົວ ຫຍັ່ນ ມ່າະ ! ”
40014017	ໄຊ-ກໍ໋ ບົວ ກ໊ອງ , “ ຢຽມ ນ້າຍ ເຢຍ ບົວ ຂູງ ມ່າຍ ປຢາ ນອມ ອຈົ໊ວ ເຖສົາ ອີ ເຕົ້າ ເບຢົ໌າ ຮນັ້ງ . ”
40014018	ເຢ​ຊູ ກ໊ອງ , “ ເຕສ໊າະ ຕ້າຍ ປຸນ ເຢຍ . ”
40014019	ເຢ​ຊູ ເຫ່ວ ຕສວັ໋ງ ມ່ຽນ ເຕສວີ໌ຍ ຈ໊ຽນ ມ່າຍ ເມ້ຍ ເຍີຍ ຕ໋ອງ . ນິ່ນ ແອ໋ງ ເຕສ໊າະ ວົ້ວ ເຕີ໋ຍ ປຢາ ນອມ ອຈົ໊ວ ເຖສົາ ອີ ເຕົ້າ ເບຢົ໌າ ຕ້າຍ , ເທສົາ ຮມຽນ ໝັ່ງ ລູ່ງ , ແລ໌ງ ຕສີ້ງ ທິນ-ຮູ່ງ ລິ໌ວ ຕສ່ຽວ ແມະ ອກອຍ ປຸນ ໄຊ-ກໍ໋ . ໄຊ-ກໍ໋ ບົວ ຕໍ້ ມີ່ງ ປຸນ ຕສວັ໋ງ ມ່ຽນ ຫຍັ່ນ .
40014020	ຕສວັ໋ງ ມ່ຽນ ຫຍັ່ນ ເປ໊ວ ເດສ່ງ . ເຕສ່ງ ເອຈ່ຍ ວົ້ວ ເຕີ໋ຍ , ໄຊ-ກໍ໋ ບົວ ຊຽວ ຕ້າຍ ຕຸ໊ ຕສຽບ ເຫຍີ່ຍ ດານ ປວັ໊ງ .
40014021	ຫຍັ່ນ ເຍີຍ ມ່ຽນ , ຕານ ມຈັ່ງ ຕອນ ຮນັ້ງ , ມ່າຍ ເລີ່ຍ ໄມ້ ໂກ ປຢາ ທສິນ ເຕົ້າ . ມເຊັຍ ຕອນ ເຖສົາ ຝຸຈ໊ວຍ ໄມ້ ຝຸນ .
40014022	ເຢ​ຊູ ຕສ່ຽວ ເປ໊ະ ໄຊ-ກໍ໋ ບົວ ເປັຍ ດສັ໊ງ ມີ່ງ ດ່າງ , ເຈ໋ຍ ວົ້ວ ຫງ່ານ ຕສິ ຄ້ອຍ-ຕອນ . ນິ່ນ ກັ້ນ ຢຽມ ວົ້ວ ເຫ່ວ ມ່ຽນ ປຸນ ດສ໋ານ ດສ໋ວນ ເດສ່ງ .
40014023	ຕສວັ໋ງ ມ່ຽນ ດສ໋ານ ເດສ່ງ , ເຢ​ຊູ ກັ້ນ ຝາວ ບົງ-ໄອ໊ ມີ່ງ ເຕົ໋າ ເກົ໋າ . ລູ່ງ ມ໌ານ-ຫຮມວັງ ອ໊ະ , ເຢ​ຊູ ກັ້ນ ຖສໍ່ ຢຽມ ວົ້ວ ເຍີຍ .
40014024	ຕ໋ອຍ ວົ້ວ ນອມ ຕສຢັ້ງ ໂຫ່ ໄຊ-ກໍ໋ ບົວ ເຍີຍ ດສັ໊ງ ເລີ່ຍ ບ໋ຽນ ໂກ ໄຫ່ ອ໊ະ . ດສັ໊ງ ຕສຸ ວວມ-ຫລ່າງ ມຽດ ມີ່ງ ມຽດ ຕ້າຍ ເຍີຍ , ຫລາຍ ດສຢ໋າວ ດູ່ງ ຈ໊ຽນ .
40014025	ລູ່ງ ອ໊າ ລ່ຳ ອຈັງ , ປົວ ນອມ ເຖົາ ຈຸ໊ ນອມ ຕສຢັ້ງ ໂຫ່ ບຸດົ໋ງ , ເຢ​ຊູ ຢັ້ງ ວວມ-ໝິ່ນ ມີ່ງ ໄຊ-ກໍ໋ ບົວ ວົ້ວ .
40014026	ໄຊ-ກໍ໋ ບົວ ປວັດ ນິ່ນ ຢັ້ງ ວວມ-ໝິ່ນ ຕ້າຍ , ນິ່ນ ບົວ ຕສ່ຽວ ກ້ຳ ເດສ໋ຍ ! ໄຫ່ . ນິ່ນ ບົວ ກ໊ອງ , “ ອ໊າ , ນ້າຍ ຈັ໋ນ-ໄຕ່ ອຈ໌ອຍ ຊ່າະ ! ” ຕສ່ຽວ ແຮະ ນິ່ນ ບົວ ໄວ໌ໆ ເຍີຍ ເຫ່ວ .
40014027	ເຢ​ຊູ ລ່ຽມ ເຕສີ້ຍ ກ໊ອງ ບົ໋ວ ນິ່ນ ບົວ , “ ກຸ໊ນ ປູ໋ງ ໂຮຍ້ວ ມ່າະ ! ເຊ ຕົ້ງ ເຢຍ , ໄມ້ ຕູ໋ງ ກ້ຳ ເດສ໋ຍ . ”
40014028	ປີ​ເຕ ຕສ່ຽວ ກ໊ອງ , “ ຕສ໊ຽວ ອ້າ ! ເຊ ກ໊ອງ ເຕສີ໌ຍ ເມີ່ຍ ນໍ , ເຫ່ວ ເຢຍ ຢັ້ງ ວວມ-ໝິ່ນ ມີ່ງ ເມີ່ຍ ໜ່າຍ . ”
40014029	ເຢ​ຊູ ກ໊ອງ , “ ຕ້າຍ ມ່າະ ! ” ປີ​ເຕ ຕສ່ຽວ ທສວດ ດສັ໊ງ ຢັ້ງ ວວມ-ໝິ່ນ ຫູງ ຈ໊ຽນ ເຢ​ຊູ ມີ່ງ .
40014030	ມປ່າ ປີ​ເຕ ປວັດ ດສຢ໋າວ ໂຮລ , ແຮະ ນິ່ນ ກ້ຳ ເດສ໋ຍ ໄຫ່ ຕສ່ຽວ ເຕສ້ມ ຈ໊ຽນ ເອຈ່ຍ . ນິ່ນ ເຫ່ວ , “ ຕສ໊ຽວ ອ້າ ! ຕສ໊ຽວ ! ໂອຈ໋ວ ເຢຍ ມ່າະ ! ”
40014031	ເຢ​ຊູ ລ່ຽມ ເຕສີ້ຍ ຊູງ ປົ໌ວ ນັ້ນ ຈ໊ຽນ ນິ່ນ ຢ່າ ກ໊ອງ , “ ເມີ່ຍ ສຽນ ຕຸ໊ ເຮີຍ ໄຫ່ . ເມີ່ຍ ເຍີຍ ໂຮຍ້ວ ເຫວີ່ຍ ຫາຍ ຕິ່ວ ບູ້ງ ບ໊ຽນ ? ”
40014032	ນິ່ນ ບົວ ອີ ເຕົ້າ ເປັຍ ດສັ໊ງ . ດສຢ໋າວ ຕສຢັງ ໜ່າຍ ຕີ້ງ ໝີ່ ອ໊ະ .
40014033	ຢຽມ ດສັ໊ງ ວົ້ວ ເຕີ໋ຍ ຕສ່ຽວ ປ໋າຍ ເຢ​ຊູ . ນິ່ນ ບົວ ກ໊ອງ , “ ຕສ໊ຽວ ອ້າ ! ເມີ່ຍ ຕສະເກ້ງ ທິນ-ຮູ່ງ ເຍີຍ ຕອນ ອ໊ະ . ”
40014034	ນິ່ນ ບົວ ເຈ໋ຍ ວົ້ວ ຫງ່ານ ຕສິ ຄ້ອຍ-ຕອນ ຕສ່ຽວ ເຖົາ ເກນ​ເນ​ຊາ​ເລດ ເຕີ່ຍ .
40014035	ຢຽມ ວົ້ວ ນອມ ຕ໋ອງ ມ່ຽນ ເຕສັ໊ຍ ຕຸ໊ ເຢ​ຊູ ຕສ່ຽວ ປຸນ ຫວ່າ ມີ່ງ ກ໋ອມ ວົ້ວ ນອມ ຫ່ອງ ຕສັ່ງ . ມ່ຽນ ຕສ່ຽວ ຕໍ້ ຢຽດ ຕສູ໊ງ ແປ່ງ ມ່ຽນ ເຖົາ ເຢ​ຊູ ວົ້ວ
40014036	ໂທ້ ເຢ​ຊູ ປຸນ ແປ່ງ ມ່ຽນ ຂູງ ຮລົວ ຕສຸ ນິ່ນ ເຍີຍ ລຸຍ-ຈົ໊ວະ . ຫາຍ ເຕົ້າ ຮລົວ ຕສຸ , ແປ່ງ ຕສ່ຽວ ຫລົງ ໝີ່ ອ໊ະ .
40015001	ວົ້ວ ຕສັ່ນ , ມ່າຍ ເຕີ໋ຍ ຟາ​ລິ​ສີ ມ່ຽນ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ຢຽມ ເຢ​ລູ​ຊາ​ເລມ ຕສີ້ງ ຕ້າຍ ລໍ໌ ເຢ​ຊູ ຕສ່ຽວ ໜ່າຍ ,
40015002	“ ເມີ່ຍ ເຍີຍ ໄຊ-ກໍ໋ ບົວ ເຫວີ່ຍ ຫາຍ ຕິ່ວ ໄມ້ ກັນ ບົວ ເຍີຍ ອົງ-ຖາຍ ເຍີຍ ເອີຍ-ໂຕ້ວ ? ນິ່ນ ບົວ ໄມ້ ເອີຍ ຈ໊ຽນ ເລີ໌ຍ ດສ໋າວ ປົ໌ວ ດ່າງ ຖສີງ ຕ້າຍ ຫຍັ່ນ ຫຮນາງ . ”
40015003	ເຢ​ຊູ ເຕົາ , “ ເມີ່ຍ ບົວ ເຫວີ່ຍ ຫາຍ ຕິ່ວ ປ໌າມ ທິນ-ຮູ່ງ ເຍີຍ ເລີ໌ຍ-ຫລັດ , ເຫວີ່ຍ ກັນ ເມີ່ຍ ບົວ ກັ້ນ ເຍີຍ ເອີຍ-ໂຕ້ວ ຮນັ້ງ ?
40015004	ທິນ-ຮູ່ງ ກ໊ອງ , ‘ ອ໋ອຍ ຕສຸ ຖົງ ໜິ່ມ ເມີ່ຍ ບົວ ເຍີຍ ເຕ໋ຍ ໝ່າ . ’ ຢ່າ ກ໊ອງ , ‘ ຫາຍ ເຕົ້າ ຕສ໋ຽວ ນິ່ນ ເຍີຍ ເຕຍ ໄຟ ມາ , ອ໋ອຍ ຕສຸ ໄຕ໋ ວົ້ວ ເຕົ້າ ກວັ່ງ . ’
40015005	ມປ່າ ເມີ່ຍ ບົວ ກ໊ອງ , ‘ ເຊ ກ໊ອງ ຫາຍ ເຕົ້າ ມ່ຽນ ກ໊ອງ ບົ໋ວ ນິ່ນ ເຍີຍ ເຕຍ ໄຟ ນິ່ນ ເຍີຍ ມາ , “ ເຢຍ ມ່າຍ ໄຮ່ ເຖງ ຕຸ໊ ເມີ່ຍ ບົວ ເຍີຍ ຫາຍ ຫຍູ່ງ ກະນ້າຍ ເຢຍ ຝູງ ປຸນ ທິນ-ຮູ່ງ ໝີ່ ອ໊ະ , ”
40015006	ນິ່ນ ຕສ່ຽວ ໄມ້ ຕສຸ ຖົງ ໜິ່ມ ນິ່ນ ເຍີຍ ເຕ໋ຍ ໝ່າ . ເມີ່ຍ ບົວ ຮນັ້ງ ໜ່າຍ ກັນ ເມີ່ຍ ບົວ ເຍີຍ ເອີຍ-ໂຕ້ວ ໂຕສ໋ວ ເຊ ໂຕສ໋ວ ປຸນ ທິນ-ຮູ່ງ ເຍີຍ ຫວ່າ ໄມ້ ລ່ຳ ຫລົ່ງ .
40015007	ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ອ້າ ! ອິ​ສະ​ຢາ ໂຕ່ວ ທິນ-ຮູ່ງ ເຍີຍ ຫວ່າ ວົ້ວ ຕສັ່ນ ນິ່ນ ກ໊ອງ ຕຸ໊ ເມີ່ຍ ບົວ ຕສຽນ ໄຫ່ ອ໊ະ . ນິ່ນ ກ໊ອງ ,
40015008	‘ ນ້າຍ ເຕີ໋ຍ ມ່ຽນ ຫລົ່ງ ດສຸ້ຍ ທ່າຍ ເຢຍ , ມປ່າ ນິ່ນ ບົວ ເຍີຍ ໂຮຍ້ວ ເລີ່ຍ ຕຸ໊ ເຢຍ ໂກ ໄຫ່ .
40015009	ນິ່ນ ບົວ ຕສັ່ງ ເຢຍ ເຊ ໄມ້ ລ່ຳ ຫລົ່ງ . ນິ່ນ ບົວ ເຕສ໊າະ ມ່ຽນ ກັ້ນ ຫລຽບ ຕ້າຍ ເຍີຍ ເລີ໌ຍ ຕ໋ອງ ເຢຍ ເຍີຍ ເລີ໌ຍ ອຈ໋າວ . ’ ”
40015010	ເຢ​ຊູ ເຫ່ວ ຕສວັ໋ງ ມ່ຽນ ຕ້າຍ ຕສຸ໊ນ ຕສ່ຽວ ບົ໋ວ ນິ່ນ ບົວ , “ ເມີ່ຍ ບົວ ໝວັງ ຫລົງ , ຢ່າ ອ໋ອຍ ຕສຸ ເປັຍ ໂຮຍ້ວ .
40015011	ຫຍັ່ນ ເປັຍ ດສຸ້ຍ ເຍີຍ ກະນ້າຍ ໄມ້ ໄຮ່ ປຸນ ມ່ຽນ ມ່າຍ ຫວຸຍ . ເຊ ຕົ້ງ ຢຽມ ດສຸ້ຍ ທສວດ ເຍີຍ ປຸນ ມ່ຽນ ມ່າຍ ຫວຸຍ ຮນັ້ງ . ”
40015012	ໄຊ-ກໍ໋ ບົວ ຕສ່ຽວ ຕ້າຍ ບົ໋ວ ເຢ​ຊູ , “ ໄຊ-ເຕ໋ຍ ຮິ້ວ ເຍີຍ ໄຟ ? ໄຊ-ເຕ໋ຍ ກ໊ອງ ວົ້ວ ໂຈ໋ວ ຫວ່າ ຟາ​ລິ​ສີ ມ່ຽນ ບົວະ ໄມ້ ຕຸ໊ . ”
40015013	ເຢ​ຊູ ເຕົາ , “ ໂມ໌ວ ຫຍູ່ງ ກະນ້າຍ ໄມ້ ເຕສີ໌ຍ ເຢຍ ເຍີຍ ທິນ-ຕ້ອງ ເຕ໋ຍ ຕສວັ໋ງ ເຍີຍ ນໍ , ຕສູ໊ງ ອ໋ອຍ ຕສຸ ແປງ ທສວດ ເດສ່ງ .
40015014	ເຊວີ່ຍ ປິ່ນ ນິ່ນ ບົວ ອ໊ະ . ນິ່ນ ບົວ ໂຕສ໋ວ ຕໍ້ ເຈົ໊າ ເຍີຍ ມ່ຽນ ມປ່າ ມຕສີງ ແມ່ງ ເຍີຍ . ເຊ ກ໊ອງ ມຕສີງ ແມ່ງ ເຍີຍ ມ່ຽນ ເຄນ ມຕສີງ ແມ່ງ ເຍີຍ ມ່ຽນ , ອີ ເຕົ້າ ຕສູ໊ງ ຕສຸ ດ໊ອດ ຄວດ ອ໊ະ . ”
40015015	ປີ​ເຕ ກ໊ອງ , “ ໂທ້ ໄຊ-ເຕ໋ຍ ພໍ້ ເມ່ງ ນ້າຍ ຕິ້ວ ຫວ່າ-ເປີ໊ຍ ປຸນ ເຢຍ ບົວ ຮິ້ວ ໂອ່ . ”
40015016	ເຢ​ຊູ ກ໊ອງ , “ ເມີ່ຍ ບົວ ເຖົາ ອີ້ ຕສັ່ນ ຖສໍ່ ຮນັ້ງ ວົ້ວ ເຕີ໋ຍ ມ່ຽນ ນໍ ໄມ້ ເມ່ງ ແປະ ?
40015017	ເມີ່ຍ ບົວ ໄມ້ ຮິ້ວ ຕຸ໊ ໄຟ ? ມ່ຽນ ຫຍັ່ນ ຫາຍ ຫຍູ່ງ ເປັຍ ດສຸ້ຍ ຕສ່ຽວ ເອຈ່ຍ ກະເຊຍ . ອກະຮ້າ ຕສ່ຽວ ປູ໋ງ ທສວດ ໝີ່ ອ໊ະ .
40015018	ມປ່າ ຢຽມ ດສຸ້ຍ ທສວດ ເຍີຍ , ເຊ ຢຽມ ໂຮຍ້ວ ຮນ້ຳ ທສວດ ຕ້າຍ . ຕົ້ງ ນ້າຍ ຫຍູ່ງ ອ໊ະ , ປຸນ ມ່ຽນ ມ່າຍ ຫວຸຍ .
40015019	ເຫວີ່ຍ ຕສຸ ຢຽມ ມ່ຽນ ເຍີຍ ໂຮຍ້ວ ໄຮ່ ຮນ້ຳ ທສວດ ຫວ່າຍ ເຍີຍ ສີ່ , ໄຕ໋ ມ່ຽນ , ຫຮຢຽນ ເອົ໊າ ຫຮຢຽນ ໂອກ໋ , ຫຮຢຽນ ເຊັຍ ຫຮຢຽນ ຕອນ , ໂຕສ໋ວ ຕສະ , ໂຕສ໋ວ ຈ໊າ ຕສອງ-ເຕສ໋ງ , ກ໊ອງ ໂຕະ ມ່ຽນ .
40015020	ຕົ້ງ ນ້າຍ ເຕີ໋ຍ ສີ່ ປຸນ ມ່ຽນ ມ່າຍ ຫວຸຍ . ໄມ້ ເຕສີ໌ຍ ຫລາຍ ຫຍັ່ນ ຫຮນາງ ໄມ້ ດສ໋າວ ປົ໌ວ ດ່າງ ມ່ຽນ ຖສີງ ຕ້າຍ ມ່າຍ ຫວຸຍ . ”
40015021	ເຢ​ຊູ ທສວດ ວົ້ວ ນອມ ຕ໋ອງ ແອ໋ງ ມີ່ງ ໄທ​ລະ ເຖສົາ ໄຊ​ດອນ ຕສີ້ງ ເຍີຍ ເຕີ່ຍ .
40015022	ຢຽມ ວົ້ວ ມ່າຍ ເຕົ້າ ຄາ​ນາ​ອັນ ມເຊັຍ ຕອນ ຕ້າຍ ເຫ່ວ ຈ໊ຽນ ກ໊ອງ , “ ຕົ້ມ ກໍ໋ ອ້າ ! ດາ​ວິດ ເຍີຍ ເຕສີ໊ຍ-ຟຸນ ອ້າ ! ຄໍ້-ລ່ຽນ ເຢຍ ມ່າະ ! ເຢຍ ເຍີຍ ເຊັຍ ຕສຸ ມ້ຽນ ມົວະ ໂຄ້ວ ໄຫ່ . ”
40015023	ມປ່າ ເຢ​ຊູ ໄມ້ ເຕົາ ຢຽດ ໂຈ໋ວ ນິ່ນ . ໄຊ-ກໍ໋ ບົວ ຕສ່ຽວ ຕ້າຍ ໂທ້ ເຢ​ຊູ , “ ຕສຸ່ນ ນິ່ນ ເປຢົ໋າ ອກອຍ ມ່າະ ! ນິ່ນ ເຫ່ວ ຈ໊ຽນ ກັນ ຈ໊ຽນ ບົວ ຕ້າຍ . ”
40015024	ເຢ​ຊູ ເຕົາ , “ ທິນ-ຮູ່ງ ພ້າຍ ເຢຍ ຕ້າຍ ລໍ໌ ອິ​ສະ​ລາ​ເອນ ມ່ຽນ ຮນັ້ງ . ນິ່ນ ບົວ ເຊ ຮນັ້ງ ຕີ໋ງ ລ່າຍ ເຍີຍ ປະກີ ຢູ້ງ ນໍ . ”
40015025	ນ້າຍ ເຕົ້າ ມເຊັຍ ຕອນ ຕສ່ຽວ ເກວີ່ຍ ເອຈ່ຍ ເຢ​ຊູ ເຍີຍ ດສະຮມຽນ ຢ່າ ກ໊ອງ , “ ຕົ້ມ ກໍ໋ ອ້າ ! ໂທ້ ເຖງ ເຢຍ ມ່າະ ! ”
40015026	ເຢ​ຊູ ເຕົາ , “ ເຕສ໊າະ ຝຸຈ໊ວຍ ເຍີຍ ຫຮນາງ ຕສອຍ ປຸນ ຈູ໊ ຫຍັ່ນ ເຊ ໄມ້ ຫອບ . ”
40015027	ວົ້ວ ເຕົ້າ ຈັ໋ນ-ມວັ໌ງ ເຕົາ , “ ຕົ້ມ ກໍ໋ ອ່າ , ເຕສີ໌ຍ ເຍີຍ . ມປ່າ ລ່ຽມ ຈູ໊ ມຕ້າຍ ຢຽມ ນິ່ນ ບົວ ເຍີຍ ຕສ໊ຽວ ເຍີຍ ເຕ້ຍ ເດ໊ຍ ເດສົ໌າ ຫຮນາງ-ເຮມີ້ຍ-ດ໊ອດ ຫຍັ່ນ . ”
40015028	ເຢ​ຊູ ຕສ່ຽວ ເຕົາ ນິ່ນ , “ ເມີ່ຍ ນ້າຍ ເຕົ້າ ຕໍ່ ຕສະເກ້ງ ສຽນ ຕຸ໊ ຫລົງ ໄຫ່ . ເອີຍ ເມີ່ຍ ອ໋ອຍ ຫລົ່ງ ເຍີຍ , ເມີ່ຍ ຕສ່ຽວ ຕຸ໊ ອ໊ະ . ” ວົ້ວ ເຕົ້າ ຈັ໋ນ-ມວັ໌ງ ເຍີຍ ເຊັຍ ຕ໋ອຍ ວົ້ວ ນອມ ຕສຢັ້ງ ໂຫ່ ຕສ່ຽວ ຫລົງ ໝີ່ ອ໊ະ .
40015029	ເຢ​ຊູ ທສວດ ວົ້ວ ນອມ ຕ໋ອງ , ມີ່ງ ເຖົາ ກາ​ລິ​ລີ ຄ້ອຍ-ຕອນ ເຮລນ ແອ໋ງ ຝາວ ບົງ-ໄອ໊ ເຕສວີ໌ຍ ຈ໊ຽນ .
40015030	ມ່າຍ ມ່ຽນ ທສ້ຳ ເຍີຍ ຕ້າຍ ລໍ໌ ນິ່ນ ຢ່າ ຕໍ້ ຈ໊ຽນ ເຕສົ໋າ ໄບ ເຍີຍ , ມຕສີງ ແມ່ງ ເຍີຍ , ປົ໌ວ-ເຕສົ໋າ ຫວ່າຍ ເຍີຍ , ກະນ້າຍ-ຫຮງົງ ໄມ້ ໄຮ່ ກ໊ອງ ຫວ່າ ເຍີຍ , ແອ໋ງ ເຖສົາ ປຸ໊ດ-ແປ່ງ ມ່ຽນ ທສ້ຳ ເຍີຍ ຕ້າຍ ເຖົາ ເຢ​ຊູ ວົ້ວ , ອັນ ຈ໊ຽນ ເຢ​ຊູ ເຍີຍ ເຕສົ໋າ-ເຮລນ . ເຢ​ຊູ ຢ່າ ຕສໍ່ ຫລົງ ເດສ່ງ .
40015031	ຕສວັ໋ງ ມ່ຽນ ບົວະ ຮ່ອງ ໄຫ່ , ປວັດ ກະນ້າຍ-ຫຮງົງ ໄຮ່ ກ໊ອງ ຫວ່າ . ປົ໌ວ-ເຕສົ໋າ ຫວ່າຍ ເຍີຍ ມ່ຽນ ຢ່າ ຫລົງ ໝີ່ ອ໊ະ . ເຕສົ໋າ ໄບ ເຍີຍ ມ່ຽນ ໄຮ່ ຢັ້ງ ເຈົ໊າ ອ໊ະ . ມຕສີງ ແມ່ງ ເຍີຍ ໄຮ່ ໝັ່ງ ຕຸ໊ ປວັດ . ຕສວັ໋ງ ມ່ຽນ ຕສ່ຽວ ເທສງ ອິ​ສະ​ລາ​ເອນ ມ່ຽນ ເຍີຍ ທິນ-ຮູ່ງ .
40015032	ເຢ​ຊູ ເຫ່ວ ນິ່ນ ເຍີຍ ໄຊ-ກໍ໋ ບົວ ຕ້າຍ ນິ່ນ ວົ້ວ ຢ່າ ບົ໋ວ ນິ່ນ ບົວ , “ ເຢຍ ໄຮ໌ ຄໍ້-ລ່ຽນ ໄຫ່ ນ້າຍ ເຕີ໋ຍ ມ່ຽນ . ນິ່ນ ບົວ ຕ້າຍ ເຖສົາ ເຢຍ ຢຽມ ຕຸ໊ ປົວ ຮນອຍ ອ໊ະ . ອີ້ ຕສັ່ນ ຢ່າ ໄມ້ ມ່າຍ ຫາຍ ຫຍູ່ງ ຫຍັ່ນ . ເຢຍ ໄມ້ ອ໋ອຍ ປຸນ ນິ່ນ ບົວ ໂຮຍ້ວ ເຊຍ ຈ໊ຽນ ດສ໋ວນ . ເດສົ້າ ເຫີຍ ເຖົາ ດ໊າມ-ເຈົ໊າ ເມົາ ໄຫ່ , ໄຮ່ ຄີງ ມເປີຍ . ”
40015033	ໄຊ-ກໍ໋ ບົວ ກ໊ອງ , “ ຢຽມ ນ້າຍ ເຕີ່ຍ-ປູງ-ຮວາງ ເຢຍ ບົວ ຮນັ້ງ ຫາຍ ນໍ ໄຮ່ ລໍ໌ ຕຸ໊ ກະນ້າຍ ເກົ໋າ ຫວຸຍ ດົ່ງ ໜ່າຍ ທສ້ຳ ເຍີຍ ມ່ຽນ ເປ໊ວ ? ”
40015034	ເຢ​ຊູ ໜ່າຍ ນິ່ນ ບົວ , “ ເມີ່ຍ ບົວ ມ່າຍ ບຸເຕສ໋ຍ ນອມ ອຈົ໊ວ ? ” ນິ່ນ ບົວ ເຕົາ , “ ມ່າຍ ເສ່ຍ ນອມ ອຈົ໊ວ ເຖສົາ ອີ ເຕສ໋ຍ ເຕົ້າ ເບຢົ໌າ-ຕອນ ຮນັ້ງ . ”
40015035	ເຢ​ຊູ ຕສ່ຽວ ເຫ່ວ ຕສວັ໋ງ ມ່ຽນ ເຕສວີ໌ຍ ຈ໊ຽນ ວົ້ວ ເດົາ .
40015036	ນິ່ນ ເຕສ໊າະ ວົ້ວ ເຕີ໋ຍ ເສ່ຍ ນອມ ອຈົ໊ວ ເຖສົາ ວົ້ວ ເຕີ໋ຍ ເບຢົ໌າ ຕ້າຍ ແລ໌ງ ຕສີ້ງ ທິນ-ຮູ່ງ . ແລ໌ງ ຕສີ້ງ ລິ໌ວ ຕສ່ຽວ ແມະ ອກອຍ ປຸນ ນິ່ນ ເຍີຍ ໄຊ-ກໍ໋ . ໄຊ-ກໍ໋ ບົວ ແອ໋ງ ຕໍ້ ມີ່ງ ປຸນ ຕສວັ໋ງ ມ່ຽນ ຫຍັ່ນ .
40015037	ຕສວັ໋ງ ມ່ຽນ ຫຍັ່ນ ເປ໊ວ ເດສ່ງ . ຫຍັ່ນ ລິ໌ວ , ໄຊ-ກໍ໋ ບົວ ມີ່ງ ຊຽວ ເຕສ່ງ ວົ້ວ ເຕີ໋ຍ ຕັ໊ບ ປວັ໊ງ ເສ່ຍ ນອມ ດານ .
40015038	ຫຍັ່ນ ເຍີຍ ມ່ຽນ , ຕານ ມຈັ່ງ ຕອນ ຮນັ້ງ , ມ່າຍ ເປຢີຍ ທສິນ ລ່ານ . ມເຊັຍ ຕອນ ເຖສົາ ຝຸຈ໊ວຍ ໄມ້ ຝຸນ .
40015039	ເຢ​ຊູ ເຫ່ວ ຕສວັ໋ງ ມ່ຽນ ດສ໋ວນ ເດສ່ງ . ນິ່ນ ຕສ່ຽວ ເປັຍ ດສັ໊ງ ມີ່ງ ມາ​ກາ​ດານ ເຕີ່ຍ-ປູງ .
40016001	ມ່າຍ ເຕີ໋ຍ ຟາ​ລິ​ສີ ມ່ຽນ ເຖສົາ ສະ​ດູ​ສີ ມ່ຽນ ຕ້າຍ ເສີຍ ເຢ​ຊູ . ນິ່ນ ບົວ ຕສ່ຽວ ໂທ້ ນິ່ນ ໂຕສ໋ວ ນອມ ຈັ໋ງ-ໂຫ່ ປຸນ ທສີງ ນິ່ນ ຫອບ ທິນ-ຮູ່ງ ເຍີຍ ໂຮຍ້ວ .
40016002	ມປ່າ ເຢ​ຊູ ເຕົາ , “ ບະຮນອຍ ອ໊າ ລ່ຳ ມວດ ເຍີຍ ຕສຢັ້ງ ໂຫ່ , ເມີ່ຍ ບົວ ປວັດ ຢັ້ງ ຮໍ່ ຊິ ທສວດ ຕສ່ຽວ ກ໊ອງ , ‘ ອຈັງ ຮນອຍ ລູ່ງ ຫຮລອງ ອ໊າ ໂລ່ະ ! ’
40016003	ລູ່ງ ດອມ-ດສ໊ຽວ ເມີ່ຍ ບົວ ປວັດ ຢັ້ງ ຮໍ່ ຊິ ເຖສົາ ບ໋ວນ-ເຈັ໊ຍ ທສວດ ຕສ່ຽວ ກ໊ອງ , ‘ ອີ້ ຮນອຍ ໄຮ່ ມ່າຍ ບຢູ່ງ-ດສຢ໋າວ ອ໊ະ . ’ ເມີ່ຍ ບົວ ໄຮ່ ສຳ ຕຸ໊ ທສວດ ລູ່ງ ເຍີຍ ເຊດ ເຕສີ໊ຍ ມປ່າ ອີ້ ຈ໋າ ເຍີຍ ຈັ໋ງ-ໂຫ່ ເມີ່ຍ ບົວ ສຳ ໄມ້ ໄຮ່ ທສວດ .
40016004	ອີ້ ຈ໋າ ເຍີຍ ມ່ຽນ ຫວ່າຍ ໄຫ່ , ມ່າຍ ເຮ່ຍ ໂຮຍ້ວ . ເມີ່ຍ ບົວ ໂທ້ ຈັ໋ງ-ໂຫ່ ມປ່າ ທສວດ ລິ໌ວ ໂຢ​ນາ ເຍີຍ ຈັ໋ງ-ໂຫ່ , ໄມ້ ປຸນ ກັ້ນ ນອມ ເມີ່ຍ ບົວ ໝັ່ງ ອ໊ະ . ” ເຢ​ຊູ ຕສ່ຽວ ເລີ່ຍ ນິ່ນ ບົວ ມີ່ງ ກັ້ນ ນອມ ຕ໋ອງ ໝີ່ ອ໊ະ .
40016005	ໄຊ-ກໍ໋ ບົວ ເຈ໋ຍ ວົ້ວ ຫງ່ານ ຕສິ ຄ້ອຍ-ຕອນ ນິ່ນ ບົວ ຫລະຄຸ , ໄມ້ ຕໍ້ ອຈົ໊ວ ມີ່ງ .
40016006	ເຢ​ຊູ ບົ໋ວ ນິ່ນ ບົວ , “ ອ໋ອຍ ຕສຸ ໄຝ ຟິມ , ບູ້ງ ຈ໊ຽນ ຟາ​ລິ​ສີ ມ່ຽນ ເຖສົາ ສະ​ດູ​ສີ ມ່ຽນ ເຍີຍ ປີ໊ງ . ”
40016007	ໄຊ-ກໍ໋ ບົວ ລ່ານ ເຖສົາ ລ່ານ ກ໊ອງ , “ ໄຊ-ເຕ໋ຍ ຮນັ້ງ ນ້າຍ ນໍ ກ໊ອງ ເຊ ຫລາຍ ບົວ ໄມ້ ຕໍ້ ອຈົ໊ວ ຕ້າຍ . ”
40016008	ເຢ​ຊູ ຮິ້ວ ຕຸ໊ ນິ່ນ ບົວ ຮນັ້ງ ຫາຍ ນໍ ກ໊ອງ ຕສ່ຽວ ໜ່າຍ , “ ເມີ່ຍ ບົວ ສຽນ ຕຸ໊ ເຮີຍ ໄຫ່ . ເຫວີ່ຍ ຫາຍ ຕິ່ວ ລ່ານ ເຖສົາ ລ່ານ ກ໊ອງ ໄມ້ ມ່າຍ ອຈົ໊ວ ?
40016009	ເມີ່ຍ ບົວ ຖສໍ່ ໄມ້ ແກ້ງ ເມ່ງ ແປະ ? ເມີ່ຍ ບົວ ໄມ້ ຈັ໋ງ ເຢຍ ເຕສ໊າະ ປຢາ ນອມ ອຈົ໊ວ ປຸນ ປຢາ ທສິນ ມ່ຽນ ຫຍັ່ນ , ເມີ່ຍ ບົວ ແອ໋ງ ຊຽວ ເຕສ່ງ ເອຈ່ຍ ເຍີຍ ບຸເຕສ໋ຍ ດານ ?
40016010	ແອ໋ງ ມ່າຍ ວົ້ວ ດສຸ່ນ ເຢຍ ຫລົ່ງ ເສ່ຍ ນອມ ອຈົ໊ວ ຫວຸຍ ເປຢີຍ ທສິນ ເຕົ້າ . ເຕສ່ງ ເອຈ່ຍ ເຍີຍ ເມີ່ຍ ບົວ ຊຽວ ຕຸ໊ ບຸເຕສ໋ຍ ດານ ?
40016011	ເມີ່ຍ ບົວ ເຫວີ່ຍ ຫາຍ ຕິ່ວ ໄມ້ ເມ່ງ ແປະ ເຢຍ ໄມ້ ເຕສີ໌ຍ ກ໊ອງ ອຈົ໊ວ . ເຢຍ ກ໊ອງ ອ໋ອຍ ຕສຸ ບູ້ງ ຟາ​ລິ​ສີ ເຖສົາ ສະ​ດູ​ສີ ມ່ຽນ ເຍີຍ ປີ໊ງ ຮນັ້ງ . ”
40016012	ໄຊ-ກໍ໋ ບົວ ຕສ່ຽວ ເມ່ງ ແປະ ເຢ​ຊູ ໄມ້ ເຕສີ໌ຍ ກ໊ອງ ອ໋ອຍ ຕສຸ ບູ້ງ ຮຢຽດ ອຈົ໊ວ ເຍີຍ ປີ໊ງ . ອ໋ອຍ ຕສຸ ບູ້ງ ຟາ​ລິ​ສີ ເຖສົາ ສະ​ດູ​ສີ ມ່ຽນ ອຈ໋າວ ເຍີຍ ຫວ່າ .
40016013	ເຢ​ຊູ ແອ໋ງ ມີ່ງ ຊີ​ຊາ​ລີ​ຢາ ຟີ​ລິບ​ພອຍ ຕສີ້ງ ເຍີຍ ເຕີ່ຍ-ຈ໋າຍ . ຢຽມ ວົ້ວ ເຢ​ຊູ ໜ່າຍ ນິ່ນ ເຍີຍ ໄຊ-ກໍ໋ , “ ມ່ຽນ ກ໊ອງ ເຢຍ , ປ້າມ ມ່ຽນ ເຍີຍ ຕອນ , ຕົ້ງ ຫາຍ ເຕົ້າ ? ”
40016014	ນິ່ນ ບົວ ເຕົາ , “ ມ່າຍ ເຕີ໋ຍ ກ໊ອງ ເມີ່ຍ ຕົ້ງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ . ມ່າຍ ເຕີ໋ຍ ກ໊ອງ , ເອ​ລີ​ຢາ . ແອ໋ງ ມ່າຍ ເຕີ໋ຍ ກ໊ອງ ເຢ​ເລ​ມີ ໄຟ ຢຽດ ເຕົ້າ ໂຕ່ວ ຫວ່າ ມ່ຽນ . ”
40016015	ເຢ​ຊູ ແອ໋ງ ໜ່າຍ ນິ່ນ ບົວ , “ ເມີ່ຍ ບົວ ນີ ? ເມີ່ຍ ບົວ ກ໊ອງ ເຢຍ ຕົ້ງ ຫາຍ ເຕົ້າ ? ”
40016016	ຊີ​ມົນ ປີ​ເຕ ເຕົາ , “ ເມີ່ຍ ຕົ້ງ ກີ​ຕູ່ , ຕສຢັ້ງ ຈ໊ຽນ ວົ້ວ ເຕົ້າ ທິນ-ຮູ່ງ ເຍີຍ ຕອນ . ”
40016017	ເຢ​ຊູ ເຕົາ , “ ໂຢ​ຮັນ ເຍີຍ ຕອນ , ຊີ​ມົນ , ອ້າ ! ເມີ່ຍ ເກ້ງ ອອນ-ເຫລາະ ອ໊ະ . ນ້າຍ ໄມ້ ເຕສີ໌ຍ ຫາຍ ເຕົ້າ ປ້າມ ມ່ຽນ ບົ໋ວ ເມີ່ຍ . ເຊ ເຢຍ ເຍີຍ ທິນ-ຕ້ອງ ເຕ໋ຍ ກັ້ນ ປຸນ ເມີ່ຍ ຮິ້ວ ຮນັ້ງ .
40016018	ເຢຍ ຕສ່ຽວ ບົ໋ວ ເມີ່ຍ , ເມີ່ຍ ເຊ ປີ​ເຕ . ເຢຍ ອ໋ອຍ ຫລຽບ ເຢຍ ເຍີຍ ຈິວ-ປາງ ຢຽມ ນ້າຍ ນອມ ຫລະເປຢີ໊ຍ ກູ້ ຫງວ່າຍ . ໄຕ່ ເຍີຍ ທຈະ ຢຽດ ລິ໌ວ ໄມ້ ໄຮ່ ຮີ່ງ ຈິວ-ປາງ .
40016019	ເຢຍ ອ໋ອຍ ຈິວ ທິນ-ຮູ່ງ ເຍີຍ ກົ໊ວະ ເຍີຍ ຟໍ້-ເຕສີ້ຍ ປຸນ ເມີ່ຍ . ເມີ່ຍ ຢຽມ ນ້າຍ ລູ່ງ ເດ໊ຍ ໂດ້ ຫາຍ ຫຍູ່ງ , ຢຽມ ວົ້ວ ທິນ-ຕ້ອງ ວົ້ວ ຫຍູ່ງ ຢ່າ ຕສຸ ໂດ້ ອ໊ະ . ເມີ່ຍ ຢຽມ ນ້າຍ ລູ່ງ ເດ໊ຍ ປູ໋ງ ຫາຍ ຫຍູ່ງ , ຢຽມ ວົ້ວ ທິນ-ຕ້ອງ ຕສ່ຽວ ປູ໋ງ ວົ້ວ ຫຍູ່ງ ອ໊ະ . ”
40016020	ເຢ​ຊູ ແອ໋ງ ຫັດ ໄຊ-ກໍ໋ ບົວ ໄມ້ ຕູ໋ງ ບົ໋ວ ຫາຍ ເຕົ້າ ນິ່ນ ໂຕສ໋ວ ກີ​ຕູ່ .
40016021	ຢຽມ ໜ່າຍ ຕ້າຍ , ເຢ​ຊູ ເຈ໌ຍ ກອນ ກ໊ອງ ເມ່ງ ບົ໋ວ ນິ່ນ ເຍີຍ ໄຊ-ກໍ໋ , “ ເຢຍ ອ໋ອຍ ຕສຸ ມີ່ງ ເຢ​ລູ​ຊາ​ເລມ ຕສີ້ງ , ຢຽມ ມ່ຽນ ໂກ໋ ເຖສົາ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ເຍີຍ ປົ໌ວ-ເດ໊ຍ ຕສຸ ສ່ຽວ ທສ້ຳ-ຫຍູ່ງ ໂຄ້ວ . ເຢຍ ຕສ່ຽວ ຕສຸ ໄຕ໋ ໄຕ່ ມປ່າ ຕະຟາມ ຮນອຍ ທິນ-ຮູ່ງ ອ໋ອຍ ປຸນ ເຢຍ ນັ່ງ ຕ້າຍ . ”
40016022	ປີ​ເຕ ຕສ່ຽວ ເຄນ ເຢ​ຊູ ມີ່ງ ພຽນ ເຕີ໋ຍ ຂວິນ ນິ່ນ , “ ຕສ໊ຽວ ອ້າ ! ໂທ້ ທິນ-ຮູ່ງ ທສິນ-ໝ່ານ ໄມ້ ຕູ໋ງ ປຸນ ນ້າຍ ເຕີ໋ຍ ສີ່ ທສວດ . ເມີ່ຍ ຢຽດ ລິ໌ວ ໄມ້ ຕສຸ ປວັ້ງ ນ້າຍ ເຕີ໋ຍ ສີ່ . ”
40016023	ເຢ​ຊູ ຮວິນ ດສ໋ວນ ກ໊ອງ ປີ​ເຕ , “ ຊາ​ຕານ ອ້າ ! ເປຢົ໋າ ອກອຍ ມ່າະ ! ເມີ່ຍ ຂູງ ລ່ານ ຈ໊ຽນ ເຢຍ ຮນັ້ງ . ເມີ່ຍ ຮນ້ຳ ເຍີຍ ສີ່ ເຊ ໄມ້ ເຕສີ໌ຍ ຮນັ້ງ ທິນ-ຮູ່ງ ຮນ້ຳ . ເຊ ຮນັ້ງ ປ້າມ ມ່ຽນ ຮນ້ຳ ຮນັ້ງ . ”
40016024	ເຢ​ຊູ ຕສ່ຽວ ບົ໋ວ ນິ່ນ ເຍີຍ ໄຊ-ກໍ໋ ບົວ , “ ຫາຍ ເຕົ້າ ອ໋ອຍ ກັນ ເຢຍ ມີ່ງ ອ໋ອຍ ຕສຸ ເຊ້ຍ ຈ໊ຽນ ນິ່ນ ກັ້ນ , ດາມ ຈ໊ຽນ ນິ່ນ ເຍີຍ ຕສຽບ ດສັ່ງ ຈ໋າ ກັນ ເຢຍ ມີ່ງ .
40016025	ຫາຍ ເຕົ້າ ຂູງ ຮນ້ຳ ໂອຈ໋ວ ນິ່ນ ກັ້ນ ເຍີຍ ແໝ່ງ ຮນັ້ງ , ວົ້ວ ເຕົ້າ ເຍີຍ ແໝ່ງ ຕສ່ຽວ ຕສຸ ກວັ່ງ . ມປ່າ ຫາຍ ເຕົ້າ ເຫວີ່ຍ ເຢຍ ກວັ່ງ ນິ່ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ຕຸ໊ ແໝ່ງ ຕສຢັ້ງ ອ໊ະ .
40016026	ຫາຍ ເຕົ້າ ຕຸ໊ ເດສ່ງ ລູ່ງ ເດ໊ຍ ເຍີຍ ກະນ້າຍ , ມປ່າ ຕສຸ ກວັ່ງ ນິ່ນ ເຍີຍ ແໝ່ງ , ນິ່ນ ຕຸ໊ ວົ້ວ ເຕີ໋ຍ ກະນ້າຍ ໂຕສ໋ວ ທສວດ ຫາຍ ຫຍູ່ງ ? ໄມ້ ລ່ຳ ຫລົ່ງ ຢຽດ ເຕີ໋ຍ . ນິ່ນ ມ່າຍ ຫາຍ ຫຍູ່ງ ໄຮ່ ທິ້ວ ຕຸ໊ ນິ່ນ ເຍີຍ ແໝ່ງ ດສ໋ວນ ?
40016027	ເຫວີ່ຍ ຕສຸ ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຢຽມ ເຢຍ ເຍີຍ ເຕຍ ເຍີຍ ອຈັງ-ຫລ່າງ ກະຍົ໌ວ ຢ່າ ເຖສົາ ຈ໊ຽນ ເຢຍ ເຍີຍ ຟິນ-ມ່ຽນ ຕ້າຍ . ຕ້າຍ ວົ້ວ ຕສັ່ນ ເຢຍ ຕສິ໋ວ ເກ໊າະ-ມ່ຽນ ໂຕສ໋ວ ເຍີຍ ສີ່ ປຸນ ຕສີ້ງ ເຫຍີ່ຍ ນິ່ນ ບົວ .
40016028	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ໂຊ້ວ ຈ໊ຽນ ນ້າຍ ເຍີຍ ມ່ຽນ ມ່າຍ ເຕີ໋ຍ ຕສູ໊ງ ໄມ້ ແກ້ງ ໄຕ່ ຕສ່ຽວ ຕຸ໊ ປວັດ ເຢຍ , ປ້າມ ມ່ຽນ ເຍີຍ ຕອນ , ຕ້າຍ ໂຕສ໋ວ ຮູ່ງ . ”
40017001	ເຈ໋ຍ ລິ໌ວ ຈຸ໊ ຮນອຍ , ເຢ​ຊູ ຕໍ້ ຈ໊ຽນ ປີ​ເຕ , ຢາ​ກອບ ເຖສົາ ຢາ​ກອບ ເຍີຍ ໂຢ໌ວ , ໂຢ​ຮັນ , ຝາວ ນອມ ບົງ-ຮລັງ , ເລ່ງ ເຍີຍ ຕ໋ອງ .
40017002	ໄຊ-ກໍ໋ ບົວ ໝັ່ງ ຈ໊ຽນ ເຢ​ຊູ ວົ້ວ ຕສັ່ນ , ປວັດ ເຢ​ຊູ ທິ້ວ ເດສ່ງ ຝັງ ເຕສີ໊ຍ ໝີ່ ອ໊ະ . ນິ່ນ ເຍີຍ ຮມຽນ ຮນັ້ງ ບະຮນອຍ ນໍ ອຈັງ . ນິ່ນ ເຍີຍ ລຸຍ-ໂຫວ ຢ່າ ອຈັງ ໄຫ່ , ບົ໊ບ ແປະ ເຍີຍ , ແຕສ້ງໆ ວົ້ວ .
40017003	ນ້າຍ ເຕີ໋ຍ ປົວ ເຕົ້າ ໄຊ-ກໍ໋ ແອ໋ງ ປວັດ ໂມ​ເຊ ເຖສົາ ເອ​ລີ​ຢາ ຫິ່ນ ທສວດ ຕ້າຍ ເຖສົາ ເຢ​ຊູ ກ໊ອງ ຫວ່າ .
40017004	ປີ​ເຕ ຕສ່ຽວ ກ໊ອງ ບົ໋ວ ເຢ​ຊູ , “ ຕສ໊ຽວ ອ້າ ! ເຢຍ ບົວ ຢຽມ ນ້າຍ ເກ້ງ ຫລົງ ໄຫ່ . ເຊ ກ໊ອງ ຕສ໊ຽວ ອ໋ອຍ ນໍ , ເຢຍ ໂຕສ໋ວ ປົວ ນອມ ລິ່ວ . ໂຕສ໋ວ ນອມ ປຸນ ເມີ່ຍ , ໂຕສ໋ວ ນອມ ປຸນ ໂມ​ເຊ , ແອ໋ງ ໂຕສ໋ວ ນອມ ປຸນ ເອ​ລີ​ຢາ . ”
40017005	ປີ​ເຕ ຖສໍ່ ກ໊ອງ ຈ໊ຽນ ຫວ່າ ວົ້ວ ຕສັ່ນ , ມ່າຍ ຕໍ໊ ບ໋ວນ ອຈັງ ເຍີຍ ຕ້າຍ ອົມ ຈ໊ຽນ ນິ່ນ ບົວ . ແອ໋ງ ມ່າຍ ເຖຈຍ ຢຽມ ວົ້ວ ບ໋ວນ ກ໊ອງ , “ ນ້າຍ ເຊ ເຢຍ ເຍີຍ ຕອນ-ຮນ້ຳ . ເຢຍ ອະເຮນີ້ຍ ໄຫ່ ນິ່ນ . ໝວັງ ນິ່ນ ມ່າະ ! ”
40017006	ໄຊ-ກໍ໋ ບົວ ໄຮ໌ ນ້າຍ ເຕີ໋ຍ ເຖຈຍ , ນິ່ນ ບົວ ຕສະເກ້ງ ! ກ້ຳ ເດສ໋ຍ ໄຫ່ , ຕສ່ຽວ ບ໊າບ ເອຈ່ຍ ເດົາ ມີ່ງ .
40017007	ເຢ​ຊູ ມີ່ງ ຮລົວ ນິ່ນ ບົວ ຢ່າ ກ໊ອງ , “ ເຈ໌ຍ ຊິນ ຕ້າຍ , ໄມ້ ຕູ໋ງ ກ້ຳ ເດສ໋ຍ . ”
40017008	ນິ່ນ ບົວ ຕສ່ຽວ ເທສົາ ຮມຽນ ໝັ່ງ , ໄມ້ ປວັດ ຫາຍ ເຕົ້າ . ຂູງ ປວັດ ເຢ​ຊູ ຢຽມ ວົ້ວ ຮນັ້ງ .
40017009	ຢຽມ ບົງ ເອຈ່ຍ ວົ້ວ ຕສັ່ນ , ເຢ​ຊູ ແໜະ ຫວ່າ ໄຊ-ກໍ໋ ບົວ . ນິ່ນ ກ໊ອງ , “ ທສິນ-ໝ່ານ ໄມ້ ຕູ໋ງ ກ໊ອງ ນ້າຍ ເຕີ໋ຍ ຫິ່ນ ຢ້າງ ເຍີຍ ສີ່ . ຕສົ໊ວ ເຢຍ , ປ້າມ ມ່ຽນ ເຍີຍ ຕອນ , ໄຕ່ ມີ່ງ , ທິນ-ຮູ່ງ ແອ໋ງ ປຸນ ເຢຍ ນັ່ງ ຕ້າຍ ຖສີງ ຕ້າຍ ກ໊ອງ . ”
40017010	ໄຊ-ກໍ໋ ບົວ ໜ່າຍ ເຢ​ຊູ , “ ອຈ໋າວ ເລີ໌ຍ ເຍີຍ ຟິນ-ແຊງ ເຫວີ່ຍ ຫາຍ ຕິ່ວ ກ໊ອງ ເອ​ລີ​ຢາ ອ໋ອຍ ຕສຸ ຕ້າຍ ດ່າງ ? ”
40017011	ເຢ​ຊູ ເຕົາ , “ ເອ​ລີ​ຢາ ຕສະເກ້ງ ອ໋ອຍ ຕ້າຍ ຫລິ່ວ ເລີ໌ຍ ຕສຢັ໋ງ ຫຍູ່ງໆ ຮນັ້ງ ໂລ໌ ວົ້ວ ນໍ .
40017012	ມປ່າ ເຢຍ ບົ໋ວ ເມີ່ຍ ບົວ , ເອ​ລີ​ຢາ ຕສູ໊ງ ຕ້າຍ ລິ໌ວ ອ໊ະ . ມ່ຽນ ຢ່າ ເຕສັ໊ຍ ໄມ້ ຕຸ໊ ນິ່ນ , ເຊວີ່ຍ ເອີ໋ຍ ໂຕສ໋ວ ປຸນ ນິ່ນ . ເຢຍ , ປ້າມ ມ່ຽນ ເຍີຍ ຕອນ , ຢ່າ ຟີ່ ຮນັ້ງ ເຍີຍ ອ໋ອຍ ຕສຸ ມ່ຽນ ໂຕສ໋ວ ໂຕະ ຫ່ອຍ . ”
40017013	ຕົ້ງ ວົ້ວ ຕສັ່ນ ໄຊ-ກໍ໋ ບົວ ຖສີງ ຕ້າຍ ເມ່ງ ແປະ ເຢ​ຊູ ກ໊ອງ ເຍີຍ ຫວ່າ ກ໊ອງ ຕສຸ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ .
40017014	ນິ່ນ ບົວ ດສ໋ວນ ເຖົາ ຕສວັ໋ງ ມ່ຽນ ວົ້ວ , ມ່າຍ ລ່ານ ມ່ຽນ ຕ້າຍ ລໍ໌ ເຢ​ຊູ , ເກວີ່ຍ ເອຈ່ຍ ເຢ​ຊູ ເຍີຍ ດສະຮມຽນ
40017015	ຢ່າ ກ໊ອງ , “ ຕົ້ມ ກໍ໋ ອ່າ , ໂທ້ ຄໍ້-ລ່ຽນ ເຢຍ ເຍີຍ ຕອນ . ນິ່ນ ປຸ໊ດ ຕູ໌ງ-ດິນ , ທສຽວ ຕຸ໊ ໂຄ້ວ ໄຫ່ , ຕສັ່ນໆ ຄີງ ເປັຍ ໂຕ໌ວ-ເດສົ່າ ຢ່າ ດ໊ອດ ວວມ .
40017016	ເຢຍ ຕໍ້ ນິ່ນ ຕ້າຍ ລໍ໌ ເມີ່ຍ ເຍີຍ ໄຊ-ກໍ໋ ມປ່າ ນິ່ນ ບົວ ໄມ້ ໄຮ່ ຕສໍ່ ໄມ້ ຫລົງ . ”
40017017	ເຢ​ຊູ ເຕົາ , “ ເມີ່ຍ ບົວ ອີ້ ຈ໋າ ເຍີຍ ມ່ຽນ ອ້າ ! ເມີ່ຍ ບົວ ຕສະເກ້ງ ໄມ້ ສຽນ , ມນ່ອມ ຢ່າ ໂຮ໌ ໄຫ່ . ເຢຍ ອ໋ອຍ ຕສຸ ເຖສົາ ເມີ່ຍ ບົວ ຢຽມ ດົ່ງ ຫາຍ ເລົ່າ ? ເຢຍ ອ໋ອຍ ຕສຸ ຍ໌ຽນ ຕຸ໊ ເມີ່ຍ ບົວ ເຖົາ ຫາຍ ຕສັ່ນ ? ຕໍ້ ວົ້ວ ເຕົ້າ ຕອນ ຕ້າຍ ເຢຍ ນ້າຍ ມ່າະ ! ”
40017018	ເຢ​ຊູ ຫັດ ມ້ຽນ , ມ້ຽນ ຕສ່ຽວ ທສວດ ໝີ່ ອ໊ະ . ວົ້ວ ເຕົ້າ ຕອນ ລ່ຽມ ເຕສີ້ຍ ຫລົງ ເດສ່ງ ໝີ່ ອ໊ະ .
40017019	ອກະຮ້າ ໄຊ-ກໍ໋ ບົວ ຕ້າຍ ປີ໋ງ ຈ໊ຽນ ໜ່າຍ ເຢ​ຊູ , “ ເຢຍ ບົວ ເຫວີ່ຍ ຫາຍ ຕິ່ວ ຕສຸ່ນ ວົ້ວ ເຕົ້າ ມ້ຽນ ໄມ້ ທສວດ ? ”
40017020	ເຢ​ຊູ ເຕົາ , “ ເຊ ເຫວີ່ຍ ຕສຸ ເມີ່ຍ ບົວ ເຍີຍ ສຽນ ຟິມ ໄຝ ໄຫ່ . ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຊ ກ໊ອງ ເມີ່ຍ ບົວ ເຍີຍ ສຽນ ຟິມ ລົ່ມ ຢຽດ ນອມ ໄລ-ຈ໋າຍ ຍິມ ນໍ , ເມີ່ຍ ບົວ ໄຮ່ ບົ໋ວ ນ້າຍ ນອມ ບົງ , ‘ ຢຽມ ນ້າຍ ຊຸ້ຍ ມີ່ງ ຢຽມ ວົ້ວ ມ່າະ ! ’ ບົງ ຕສ່ຽວ ຊຸ້ຍ ອ໊ະ . ໄມ້ ມ່າຍ ຫາຍ ຫຍູ່ງ ເມີ່ຍ ບົວ ໄມ້ ໄຮ່ ໂຕສ໋ວ .
40017021	ມປ່າ ຂູງ ມ່າຍ ດຸ ຫຍູ່ງ ຕສະເອີ໋ຍ ຮນັ້ງ ໄຮ່ ຕສຸ່ນ ນ້າຍ ຫຍູ່ງ ມ້ຽນ ທສວດ . ອ໋ອຍ ຕສຸ ເຕົ໋າ ເກົ໋າ , ຢ່າ ເຕສີຍ ໄມ້ ຫຍັ່ນ ຫາຍ ຫຍູ່ງ ຖສີງ ຕ້າຍ ໄຮ່ ຕສຸ່ນ ຕຸ໊ ທສວດ . ”
40017022	ໄຊ-ກໍ໋ ບົວ ຢຽດ ຕສູ໊ງ ຕ້າຍ ກັ໊ບ ຕສຸ໊ນ ຢຽມ ກາ​ລິ​ລີ ແຊ້ງ ວົ້ວ ຕສັ່ນ , ເຢ​ຊູ ບົ໋ວ ນິ່ນ ບົວ , “ ເຢຍ , ປ້າມ ມ່ຽນ ເຍີຍ ຕອນ , ຕສູ໊ງ ອ໋ອຍ ຕສຸ ຈິວ ປຸນ ມ່ຽນ .
40017023	ນິ່ນ ບົວ ອ໋ອຍ ໄຕ໋ ເຢຍ , ມປ່າ ອກະຮ້າ ປົວ ຮນອຍ ທິນ-ຮູ່ງ ແອ໋ງ ປຸນ ເຢຍ ນັ່ງ ຕ້າຍ . ” ໄຊ-ກໍ໋ ບົວ ໄຮ໌ ນິ່ນ ຮນັ້ງ ນ້າຍ ນໍ ກ໊ອງ ຕສ່ຽວ ເດສົ້າ ໄຫ່ .
40017024	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ມີ່ງ ເຖົາ ຄາ​ເປ​ນາ​ອຸມ ມູ້ງ ວົ້ວ ຕສັ່ນ , ຊຽວ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ໂດສວ-ຕສິ້ນ ວົ້ວ ເຕີ໋ຍ ມ່ຽນ ຕ້າຍ ໜ່າຍ ປີ​ເຕ , “ ເມີ່ຍ ເຍີຍ ໄຊ-ເຕ໋ຍ ໄມ້ ທສວດ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ໂດສວ-ຕສິ້ນ ໄຟ ? ”
40017025	ປີ​ເຕ ເຕົາ , “ ທສວດ ເຍີຍ . ” ປີ​ເຕ ເປັຍ ເປຢົ໊າ ມີ່ງ ວົ້ວ ຕສັ່ນ , ເຢ​ຊູ ຕສູ໊ງ ກ໊ອງ ດ່າງ ໝີ່ ອ໊ະ . ນິ່ນ ໜ່າຍ , “ ຊີ​ມົນ ອ່າ , ເມີ່ຍ ຮນັ້ງ ຫາຍ ນໍ ຮນ້ຳ ? ຫາຍ ເຕົ້າ ອ໋ອຍ ຕສຸ ທສວດ ລ່າງ ຕສິ້ນ ເຖສົາ ໂດສວ-ຕສິ້ນ ປຸນ ນ້າຍ ປ້າມ ເກນ ເຍີຍ ຮູ່ງ ເຕ໋ຍ ? ເຊ ກັ້ນ ເຍີຍ ຕອນ ໄຟ ແປະ ຝີງ ? ”
40017026	ປີ​ເຕ ເຕົາ , “ ແປະ ຝີງ ທສວດ . ” ເຢ​ຊູ ກ໊ອງ , “ ວົ້ວ ຫຍູ່ງ , ນິ່ນ ກັ້ນ ເຍີຍ ຕອນ ໄມ້ ຕສຸ ທສວດ .
40017027	ມປ່າ ບົວ ໄມ້ ອ໋ອຍ ຕສິ ຕສຸ໌ຍ ນ້າຍ ເຕີ໋ຍ ມ່ຽນ . ເມີ່ຍ ມີ່ງ ວົ້ວ ຄ້ອຍ-ຕອນ ບັດ ເບຢົ໌າ . ບັດ ຕຸ໊ ຕ້າວ ເຕົ້າ ເບຢົ໌າ , ຕສ່ຽວ ແມະ ອກອຍ ເບຢົ໌າ ເຍີຍ ດສຸ້ຍ , ປວັດ ນອມ ຕສິ້ນ , ຕໍ້ ມີ່ງ ປຸນ ນິ່ນ ບົວ ເກົ໋າ ເມີ່ຍ ເຖສົາ ເຢຍ ທສວດ ເຍີຍ ໂດສວ-ຕສິ້ນ . ”
40018001	ວົ້ວ ຕສັ່ນ ໄຊ-ກໍ໋ ບົວ ຕ້າຍ ໜ່າຍ ເຢ​ຊູ , “ ຢຽມ ທິນ-ຮູ່ງ ເຍີຍ ກົ໊ວະ , ຫາຍ ເຕົ້າ ຕຸ໊ ໂຕສ໋ວ ເກົ້າ ໂຮລ ເຈ໋ຍ ? ”
40018002	ເຢ​ຊູ ຕສ່ຽວ ເຫ່ວ ເຕົ້າ ຝຸຈ໊ວຍ ຕ້າຍ ປຸນ ນິ່ນ ໂຊ້ວ ຈ໊ຽນ ນິ່ນ ບົວ ເຍີຍ ບຸດົ໋ງ
40018003	ຢ່າ ກ໊ອງ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ທສວດ ລິ໌ວ ເມີ່ຍ ບົວ ກ໊ອຍ ໂຮຍ້ວ ຕສ່ຽວ ຮນັ້ງ ຝຸຈ໊ວຍ ນໍ , ເມີ່ຍ ບົວ ຢຽດ ລິ໌ວ ໄມ້ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ .
40018004	ຫາຍ ເຕົ້າ ຫຍ່ຽມ ກັ້ນ ໂຕສ໋ວ ໄຝ ຮນັ້ງ ນ້າຍ ເຕົ້າ ຝຸຈ໊ວຍ , ຢຽມ ທິນ-ຮູ່ງ ເຍີຍ ກົ໊ວະ ຕົ້ງ ນ້າຍ ເຕົ້າ ໂຕສ໋ວ ໂຮລ ເຈ໋ຍ .
40018005	ຫາຍ ເຕົ້າ ເຕ໊ງ ເຢຍ ເຍີຍ ບົ໋ວ ຕສິ໊ບ ເຕົ້າ ຝຸຈ໊ວຍ ຮນັ້ງ ນ້າຍ ເຕົ້າ ຝຸຈ໊ວຍ ນໍ , ວົ້ວ ເຕົ້າ ຢ່າ ຕສິ໊ບ ເຢຍ .
40018006	“ ມປ່າ ເຊ ກ໊ອງ ຫາຍ ເຕົ້າ ດົ໊ວ ຢຽດ ເຕົ້າ ນ້າຍ ເຕີ໋ຍ ສຽນ ເຢຍ ເຍີຍ ຝຸຈ໊ວຍ-ໄຝ ປ໌າມ ຕສຸ໌ຍ , ອ໋ອຍ ຕສຸ ເຕສ໊າະ ຕົ້ມ ໝໍ່ ດິ໋ວ ຈ໊ຽນ ວົ້ວ ເຕົ້າ ເຍີຍ ຈາງ ປູ໋ງ ເອຈ່ຍ ຄ້ອຍ , ໂດ ເຍີຍ ຕ໋ອງ , ຕສ໋ຽມ ໄຕ່ ເກົ້າ ຫລົງ .
40018007	ຫລາຍ ດົ໊ວ ມ່ຽນ ປ໌າມ ຕສຸ໌ຍ ເຍີຍ ສີ່ , ປ້າມ ເກນ ຕສ່ຽວ ຕສຸ ໂຄ້ວ ອ໊ະ . ດົ໊ວ ມ່ຽນ ເຍີຍ ສີ່ ຕສັ່ນໆ ອ໋ອຍ ທສວດ , ມປ່າ ໂຕສ໋ວ ກອນ ດົ໊ວ ມ່ຽນ ວົ້ວ ເຕົ້າ ຕສູ໊ງ ອ໋ອຍ ຕສຸ ໂຄ້ວ ອ໊ະ .
40018008	“ ເຊ ກ໊ອງ ເມີ່ຍ ເຍີຍ ປົ໌ວ ໄຟ ເຕສົ໋າ ດົ໊ວ ເມີ່ຍ ປ໌າມ ຕສຸ໌ຍ , ອ໋ອຍ ຕສຸ ຮງະ ກວັ່ງ . ຫວ່າຍ ເຕີ໋ຍ ຝັງ ໄຟ ໂຕສະ ເຈັ໊ຍ ປົ໌ວ-ເຕສົ໋າ ມປ່າ ຕຸ໊ ຢຽດ ລິ໌ວ ເຍີຍ ແໝ່ງ ຖສໍ່ ເກົ້າ ຫລົງ ມ່າຍ ອີ ເຈັ໊ຍ ປົ໌ວ ອີ ເຈັ໊ຍ ເຕສົ໋າ ມປ່າ ຕສຸ ຕສອຍ ເປັຍ ຢຽດ ລິ໌ວ ເຕສັຍ ຈ໊ຽນ ເຍີຍ ໂຕ໌ວ .
40018009	ເຊ ກ໊ອງ ເມີ່ຍ ເຍີຍ ມຕສີງ ດົ໊ວ ເມີ່ຍ ປ໌າມ ຕສຸ໌ຍ , ອ໋ອຍ ຕສຸ ເກວີ໋ຍ ກວັ່ງ ມີ່ງ . ໂຕສະ ນອມ ມຕສີງ ມປ່າ ຕຸ໊ ຢຽດ ລິ໌ວ ເຍີຍ ແໝ່ງ ຖສໍ່ ເກົ້າ ຫລົງ ມ່າຍ ອີ ນອມ ມຕສີງ ຢ່າ ຕສຸ ຕສອຍ ເປັຍ ເຕີ່ຍ ຫຍົວະ ເຍີຍ ໂຕ໌ວ .
40018010	“ ອ໋ອຍ ຕສຸ ໄຝ ຟິມ , ໄມ້ ຕູ໋ງ ໝັ່ງ ເຜຍ ຢຽດ ເຕົ້າ ນ້າຍ ເຕີ໋ຍ ໄຝ ເຍີຍ ຝຸຈ໊ວຍ . ເຢຍ ບົ໋ວ ເມີ່ຍ ບົວ , ນ້າຍ ເຕີ໋ຍ ຝຸຈ໊ວຍ ເຍີຍ ຟິນ-ມ່ຽນ ຢຽມ ທິນ-ຕ້ອງ , ຕສັ່ນໆ ຢຽມ ເຢຍ ເຍີຍ ທິນ-ຕ້ອງ ເຕ໋ຍ ເຍີຍ ດສະຮມຽນ .
40018011	ເຫວີ່ຍ ຕສຸ ເຢຍ , ປ້າມ ມ່ຽນ ເຍີຍ ຕອນ , ຕ້າຍ ໂອຈ໋ວ ຕີ໋ງ ລ່າຍ ເຍີຍ ມ່ຽນ .
40018012	“ ເມີ່ຍ ບົວ ຮນັ້ງ ຫາຍ ນໍ ຮນ້ຳ ? ເຊ ກ໊ອງ ມ່າຍ ລ່ານ ມ່ຽນ ມ່າຍ ຢຽດ ແປ໊ະ ເຕົ້າ ປະກີ ຢູ້ງ , ຕີ໋ງ ລ່າຍ ເຕົ້າ , ນິ່ນ ຮນັ້ງ ຫາຍ ນໍ ໂຕສ໋ວ ? ນິ່ນ ໄມ້ ເຕສີ໌ຍ ກວັ່ງ ຈ໊ຽນ ວົ້ວ ເຕີ໋ຍ ຈົ໊ວ ຕສຽບ ຈົ໊ວ ເຕົ້າ ຢຽມ ວົ້ວ ບົງ ຫຍັ່ນ ເມ້ຍ , ແອ໋ງ ມີ່ງ ລໍ໌ ຕີ໋ງ ລ່າຍ ວົ້ວ ເຕົ້າ ໄຟ ?
40018013	ເຢຍ ບົ໋ວ ຕສຽນ ເມີ່ຍ ບົວ , ລໍ໌ ປວັດ ນ້າຍ ເຕົ້າ ປະກີ ຢູ້ງ , ນິ່ນ ອະເຮນີ້ຍ ໄຫ່ . ເກົ້າ ອະເຮນີ້ຍ ເຈ໋ຍ ວົ້ວ ເຕີ໋ຍ ຈົ໊ວ ຕສຽບ ຈົ໊ວ ເຕົ້າ ໄມ້ ຕີ໋ງ ລ່າຍ ເຍີຍ ປະກີ ຢູ້ງ .
40018014	ຟີ່ ຮນັ້ງ ເຍີຍ , ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ໄມ້ ອ໋ອຍ ຢຽດ ເຕົ້າ ນ້າຍ ເຕີ໋ຍ ໄຝ ເຍີຍ ຝຸຈ໊ວຍ ຕີ໋ງ ລ່າຍ .
40018015	“ ເຊ ກ໊ອງ ເມີ່ຍ ເຍີຍ ກໍ໋-ໂຢ໌ວ ໂຕສ໋ວ ຕ່ອງ ເມີ່ຍ , ເມີ່ຍ ກັ້ນ ອ໋ອຍ ຕສຸ ມີ່ງ ລໍ໌ ນິ່ນ , ປີ໋ງ ຈ໊ຽນ ບົ໋ວ ນິ່ນ , ນິ່ນ ໂຕສ໋ວ ຕ່ອງ ເຍີຍ ສີ່ . ເຊ ກ໊ອງ ນິ່ນ ໝວັງ ເມີ່ຍ ເຍີຍ ຫວ່າ ນໍ , ເມີ່ຍ ຕສ່ຽວ ຕຸ໊ ນິ່ນ ແອ໋ງ ໂຕສ໋ວ ກໍ໋-ໂຢ໌ວ .
40018016	ເຊ ກ໊ອງ ນິ່ນ ໄມ້ ໝວັງ , ເມີ່ຍ ຕສ່ຽວ ອ໋ອຍ ຕສຸ ລໍ໌ ຈ໊ຽນ ຢຽດ ເຕົ້າ ໄຟ ອີ ເຕົ້າ ເຖສົາ ເມີ່ຍ ມີ່ງ ເຖງ ໝວັງ ຫວ່າ ຕສ່ຽວ ໄຮ່ ເຕສ໊າະ ໂຈ໋ວໆ ຫວ່າ ໂຕສ໋ວ ຕສອງ-ເຕສ໋ງ .
40018017	ເຊ ກ໊ອງ ວົ້ວ ເຕົ້າ ຖສໍ່ ໄມ້ ໝວັງ ນິ່ນ ບົວ ນໍ , ອ໋ອຍ ຕສຸ ເຕສ໊າະ ນ້າຍ ເຕີ໋ຍ ສີ່ ບົ໋ວ ເດສ່ງ ຈິວ-ປາງ . ນິ່ນ ຖສໍ່ ໄມ້ ຄັ້ງ ໝວັງ ຈິວ-ປາງ ນໍ , ອ໋ອຍ ຕສຸ ຝຸນ ນິ່ນ ເຊ ຮນັ້ງ ໄມ້ ສຽນ ເຍີຍ ມ່ຽນ ໄຟ ເຖງ ໂລ​ມາ ຮູ່ງ ຈາ ຊຽວ ໂດສວ ເຍີຍ ມ່ຽນ .
40018018	“ ເຢຍ ບົ໋ວ ຕສຽນ ເມີ່ຍ ບົວ , ເມີ່ຍ ບົວ ຢຽມ ປ້າມ ເກນ ໂດ້ ຫາຍ ຫຍູ່ງ , ຢຽມ ວົ້ວ ທິນ-ຕ້ອງ ວົ້ວ ຫຍູ່ງ ຢ່າ ຕສຸ ໂດ້ ອ໊ະ . ເມີ່ຍ ບົວ ຢຽມ ປ້າມ ເກນ ປູ໋ງ ຫາຍ ຫຍູ່ງ , ຢຽມ ວົ້ວ ທິນ-ຕ້ອງ ຢ່າ ປູ໋ງ ວົ້ວ ຫຍູ່ງ ອ໊ະ .
40018019	“ ເຢຍ ແອ໋ງ ບົ໋ວ ເມີ່ຍ ບົວ , ເຊ ກ໊ອງ ເມີ່ຍ ບົວ ຢຽມ ນ້າຍ ປ້າມ ເກນ ມ່າຍ ອີ ລ່ານ ມ່ຽນ ຕົ້ງ ໂຮຍ້ວ ກັ໊ບ ເອີ໋ຍ ເຕົ໋າ ເກົ໋າ ໂທ້ ຫາຍ ຫຍູ່ງ , ເຢຍ ເຍີຍ ທິນ-ຕ້ອງ ເຕ໋ຍ ຕສູ໊ງ ເຫວີ່ຍ ເມີ່ຍ ບົວ ໂຕສ໋ວ ຕສຢັ໋ງ ເດສ່ງ .
40018020	ເຫວີ່ຍ ຕສຸ ໄມ້ ກຸ໊ນ ຢຽມ ຫາຍ ນອມ ຕ໋ອງ , ມ່າຍ ອີ ປົວ ລ່ານ ມ່ຽນ ເຕ໊ງ ເຢຍ ເຍີຍ ບົ໋ວ ກັ໊ບ ຕສຸ໊ນ , ເຢຍ ຕສ່ຽວ ຢຽມ ນິ່ນ ບົວ ບຸດົ໋ງ . ”
40018021	ປີ​ເຕ ແອ໋ງ ຕ້າຍ ໜ່າຍ ກ໋າ ເຢ​ຊູ , “ ຕສ໊ຽວ ອ່າ , ເຊ ກ໊ອງ ເຢຍ ເຍີຍ ກໍ໋-ໂຢ໌ວ ຕສັ່ນໆ ຕ່ອງ ເຢຍ , ເຢຍ ອ໋ອຍ ຕສຸ ກວັ່ງ ບຸເຕສ໋ຍ ດສຸ່ນ ປຸນ ນິ່ນ ? ເຖົາ ເສ່ຍ ດສຸ່ນ ອ໊ະ ໄຟ ? ”
40018022	ເຢ​ຊູ ເຕົາ , “ ເຢຍ ໄມ້ ເຕສີ໌ຍ ກ໊ອງ ກວັ່ງ ເສ່ຍ ດສຸ່ນ ຮນັ້ງ . ອ໋ອຍ ຕສຸ ກວັ່ງ ທສຽດ ຕສຽບ ເຍີຍ ເສ່ຍ ດສຸ່ນ .
40018023	“ ເຫວີ່ຍ ຕສຸ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຊ ຮນັ້ງ ນ້າຍ . ມ່າຍ ເຕົ້າ ຮູ່ງ ເຕ໋ຍ ອ໋ອຍ ເຖສົາ ນິ່ນ ເຍີຍ ໂປວ ຝຸນ ແຕສ໊ະ .
40018024	ຝຸນ ຈ໊ຽນ ແຕສ໊ະ ວົ້ວ ຕສັ່ນ , ມ່ຽນ ຕໍ້ ເຕົ້າ ໂປວ ເປັຍ ຕ້າຍ . ວົ້ວ ເຕົ້າ ໂປວ ຖຈຽມ ຮູ່ງ ເຕ໋ຍ ເຕສ໋ຍ ແປ໊ະ ຫວ່ານ ນອມ ຕສິ້ນ ,
40018025	ຢ່າ ໄມ້ ມ່າຍ ຍ່ານ ຈ໊າວ . ຮູ່ງ ເຕ໋ຍ ຕສ່ຽວ ເຫ່ວ ມ່ຽນ ຕໍ້ ວົ້ວ ເຕົ້າ ໂປວ ມີ່ງ ໝ່າຍ ປຸນ ມ່ຽນ ໂຕສ໋ວ ໂນ່ວ . ລ່ຽມ ນິ່ນ ເຍີຍ ເອົ໊າ-ເຈວີ໊ຍ ເຖສົາ ນິ່ນ ມ່າຍ ເຍີຍ ຢຽດ ຕສູ໊ງ ກະນ້າຍ ຕໍ້ ມີ່ງ ໝ່າຍ ເດສ່ງ , ຕ້າຍ ຈ໊າວ ຊູງ ແຕສ໊ະ .
40018026	“ ວົ້ວ ເຕົ້າ ໂປວ ຕສ່ຽວ ເກວີ່ຍ ເອຈ່ຍ ທຈະ ໂທ້ ນິ່ນ , ‘ ໂທ້ ຕສ໊ຽວ ເຊຍ ເຢຍ , ຕສົ໊ວ ເຢຍ ລໍ໌ ຕຸ໊ ຕ້າຍ , ເຢຍ ເກ້ງ ອ໋ອຍ ຕສຸ ຈ໊າວ ເຖົາ ຊູງ ເດສ່ງ . ’
40018027	ວົ້ວ ເຕົ້າ ໂປວ ເຍີຍ ຕສ໊ຽວ ຄໍ້-ລ່ຽນ ໄຫ່ ນິ່ນ ຕສ່ຽວ ກວັ່ງ ນິ່ນ ເຍີຍ ແຕສ໊ະ , ປູ໋ງ ນິ່ນ ດສ໋ວນ ໝີ່ ອ໊ະ .
40018028	“ ໜ່າຍ ເຕົ້າ ໂປວ ທສວດ ມີ່ງ ຢ່າ ປວັ້ງ ຕສຸ ເຕົ້າ ໂຕສ໋ວ ໂປວ ຕ່ອຍ . ນ້າຍ ເຕົ້າ ໂປວ ຖຈຽມ ນິ່ນ ອີ ເຕສ໋ຍ ນອມ ຕສິ້ນ ຮນັ້ງ , ມປ່າ ນິ່ນ ລ່ຽມ ເຕສີ້ຍ ໂກ້ ຈ໊ຽນ ນ້າຍ ເຕົ້າ ເຍີຍ ຈາງ ຢ່າ ກ໊ອງ , ‘ ກ໊ານ ຈ໊າວ ເມີ່ຍ ຖຈຽມ ເຢຍ ເຍີຍ ແຕສ໊ະ ມ່າະ ! ’
40018029	ວົ້ວ ເຕົ້າ ໂຕສ໋ວ ໂປວ ຕ່ອຍ ຕສ່ຽວ ເກວີ່ຍ ເອຈ່ຍ ທຈະ ໂທ້ ນິ່ນ , ‘ ໂທ້ ເມີ່ຍ ເຊຍ ເຢຍ , ເຢຍ ເກ້ງ ຈ໊າວ ເຍີຍ ເຫລາະ . ’
40018030	ມປ່າ ນິ່ນ ໄມ້ ຄັ້ງ , ຢ່າ ຕໍ້ ວົ້ວ ເຕົ້າ ໂປວ ມີ່ງ ຫວວນ ຈ໊ຽນ ໂລ່ ຕສົ໊ວ ນິ່ນ ຈ໊າວ ຊູງ ແຕສ໊ະ .
40018031	“ ແອ໋ງ ມ່າຍ ເຕີ໋ຍ ລົ່ມ ດສ້ອຍ ໂຕສ໋ວ ໂປວ ຕ່ອຍ ປວັດ ນ້າຍ ເຕີ໋ຍ ສີ່ ທສວດ , ໄຮ໌ ໂຮຍ້ວ ໄມ້ ຫລົງ ຢຽດ ເຕີ໋ຍ , ຕສ່ຽວ ມີ່ງ ບົ໋ວ ນິ່ນ ບົວ ເຍີຍ ຕສ໊ຽວ .
40018032	ວົ້ວ ເຕົ້າ ໂປວ ເຍີຍ ຕສ໊ຽວ ຕສ່ຽວ ເຫ່ວ ນິ່ນ ຕ້າຍ ຢ່າ ກ໊ອງ , ‘ ເມີ່ຍ ໜ່າຍ ເຕົ້າ ຫວ່າຍ ໄຫ່ ເຍີຍ ໂນ່ວ ເກົ໊າ ອ້າ ! ເມີ່ຍ ທຈະ ໂທ້ ເຢຍ , ເຢຍ ຕສ່ຽວ ກວັ່ງ ເດສ່ງ ເມີ່ຍ ຖຈຽມ ເຢຍ ເຍີຍ ແຕສ໊ະ .
40018033	ເມີ່ຍ ຫອບ ຕສຸ ຄໍ້-ລ່ຽນ ເມີ່ຍ ເຍີຍ ໂຕສ໋ວ ໂປວ ຕ່ອຍ ຮນັ້ງ ເຢຍ ຄໍ້-ລ່ຽນ ເມີ່ຍ ນໍ ຊາ . ’
40018034	ນິ່ນ ເຍີຍ ຕສ໊ຽວ ເຖຈຍ ເຈ໌ຍ ! ໄຫ່ ຕສ່ຽວ ເຫ່ວ ກຸ໊ນ ໂລ່ ຈຽນ ຕໍ້ ນ້າຍ ເຕົ້າ ໂປວ ມີ່ງ ເຕສີ໋ຍ ເຖົາ ນິ່ນ ຈ໊າວ ຊູງ ແຕສ໊ະ . ”
40018035	ເຢ​ຊູ ແອ໋ງ ກ໊ອງ ເຊດ ເມວີ໌ຍ ຫວ່າ . “ ເຊ ກ໊ອງ ເມີ່ຍ ບົວ ໂມ໌ວ ລ່ານ ມ່ຽນ ໄມ້ ຫລົ່ງ ໂຮຍ້ວ ກວັ່ງ ກໍ໋-ໂຢ໌ວ ໂຕສ໋ວ ຕ່ອງ ເມີ່ຍ ບົວ ເຍີຍ ສີ່ , ເຢຍ ເຍີຍ ທິນ-ຕ້ອງ ເຕ໋ຍ ຢ່າ ຟີ່ ຮນັ້ງ ເຍີຍ ໄມ້ ກວັ່ງ ປຸນ ເມີ່ຍ ບົວ . ”
40019001	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ ຕສ່ຽວ ທສວດ ກາ​ລິ​ລີ ແຊ້ງ ມີ່ງ ຢູ​ເດຍ ແຊ້ງ ເຈ໋ຍ ວົ້ວ ຫງ່ານ ຕສິ ຈໍ​ແດນ ດ້າຍ .
40019002	ມ່ຽນ ທສ້ຳ ໄຫ່ ກັນ ຈ໊ຽນ ເຢ​ຊູ ມີ່ງ , ນິ່ນ ຕສ່ຽວ ຢຽມ ວົ້ວ ຕສໍ່ ຫລົງ ນິ່ນ ບົວ ເຍີຍ ແປ່ງ .
40019003	ມ່າຍ ເຕີ໋ຍ ຟາ​ລິ​ສີ ມ່ຽນ ຕ້າຍ ເສີຍ ເຢ​ຊູ ຕສ່ຽວ ໜ່າຍ , “ ໄມ້ ກຸ໊ນ ໂອກ໋ ເຫວີ່ຍ ຫາຍ ຫຍູ່ງ ກອນ-ແປ໋ງ ເລີ່ຍ ນິ່ນ ເຍີຍ ເອົ໊າ , ເຊ ຫອບ ບົວ ເຍີຍ ເລີ໌ຍ ໄຟ ? ”
40019004	ເຢ​ຊູ ເຕົາ , “ ເມີ່ຍ ບົວ ໄມ້ ໂຕະ ເຈ໋ຍ ນ້າຍ ໂຕ່ວ ກີງ-ໂຊວ ໄຟ ? ‘ ຕສິ້ນ ດ່າງ ທິນ-ຮູ່ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ , ນິ່ນ ເຕສີ໋ຍ ທສວດ ມ່ຽນ ຕ້າຍ ເປ໋ນ ມຈັ່ງ ມເຊັຍ . ’
40019005	ທິນ-ຮູ່ງ ຢ່າ ກ໊ອງ , ‘ ເຫວີ່ຍ ນ້າຍ ມຈັ່ງ ຕອນ ຕອງ ຈາ , ເລີ່ຍ ນິ່ນ ເຍີຍ ເຕ໋ຍ ໝ່າ , ເຖສົາ ນິ່ນ ເຍີຍ ເອົ໊າ ກັ໊ບ ຈ໊ຽນ . ອີ ເຕົ້າ ຕສ່ຽວ ເປ໋ນ ຢຽດ ນອມ ຊິນ ໝີ່ ອ໊ະ .
40019006	ຮນັ້ງ ໜ່າຍ ນິ່ນ ບົວ ໄມ້ ເຕສີ໌ຍ ອີ ເຕົ້າ ອ໊ະ . ເປ໋ນ ຢຽດ ເຕົ້າ ຮນັ້ງ . ເຫວີ່ຍ ນ້າຍ , ທິນ-ຮູ່ງ ກັ໊ບ ຕ້າຍ ເຍີຍ ໄທສ-ຕ໋ອຍ , ມ່ຽນ ໄມ້ ຕູ໋ງ ແທສະ ອກອຍ . ”
40019007	ຟາ​ລິ​ສີ ມ່ຽນ ແອ໋ງ ໜ່າຍ ເຢ​ຊູ , “ ວົ້ວ ຫຍູ່ງ , ໂມ​ເຊ ເຫວີ່ຍ ຫາຍ ຕິ່ວ ບົ໋ວ ໂອກ໋ ປຸນ ເຕສີ໊ຍ ເລີ່ຍ ໄທສ ໂຊວ ນິ່ນ ເຍີຍ ເອົ໊າ ຕສ່ຽວ ເຫ່ວ ເອົ໊າ ມີ່ງ ອ໊ະ ? ”
40019008	ເຢ​ຊູ ເຕົາ , “ ເຊ ຫລາຍ ເມີ່ຍ ບົວ ໂຮຍ້ວ ແຫງ່ງ ໄຫ່ ໂມ​ເຊ ຖສີງ ຕ້າຍ ປຸນ ເມີ່ຍ ບົວ ໄຮ່ ເລີ່ຍ ຕຸ໊ ເມີ່ຍ ບົວ ເຍີຍ ເອົ໊າ . ມປ່າ ຕສິ້ນ ດ່າງ , ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ , ໄມ້ ເຕສີ໌ຍ ຮນັ້ງ ໜ່າຍ .
40019009	ເຢຍ ບົ໋ວ ເມີ່ຍ ບົວ , ຫາຍ ເຕົ້າ ເລີ່ຍ ນິ່ນ ເຍີຍ ເອົ໊າ , ຢ່າ ໄມ້ ເຕສີ໌ຍ ຫລາຍ ນິ່ນ ເຍີຍ ເອົ໊າ ຫຮຢຽນ ໂອກ໋ ນໍ , ແອ໋ງ ມີ່ງ ຫລົ່ງ ຊຢັງ-ເອົ໊າ , ນິ່ນ ເຊ ຫຮຢຽນ ເອົ໊າ ຮນັ້ງ . ”
40019010	ໄຊ-ກໍ໋ ບົວ ກ໊ອງ ບົ໋ວ ເຢ​ຊູ , “ ເຊ ກ໊ອງ ຫລົ່ງ ເອົ໊າ ຫລົ່ງ ໂອກ໋ ເຍີຍ ເຈົ໊າ ຮນັ້ງ ໜ່າຍ ນໍ , ຢຽດ ລິ໌ວ ໄມ້ ຕູ໋ງ ຫລົ່ງ ເກົ້າ ຫລົງ . ”
40019011	ເຢ​ຊູ ເຕົາ , “ ນ້າຍ ເຕີ໋ຍ ອຈ໋າວ ເຍີຍ ຫວ່າ , ໄມ້ ເຕສີ໌ຍ ເຕົ້າໆ ໄຮ່ ເອີຍ ຈ໊ຽນ ໂຕສ໋ວ . ຂູງ ຕົ້ງ ຕຸ໊ ທິນ-ຮູ່ງ ເຍີຍ ເອນ ເຍີຍ ມ່ຽນ ໄຮ່ ເອີຍ ຈ໊ຽນ ໂຕສ໋ວ ຮນັ້ງ .
40019012	ເຫວີ່ຍ ຕສຸ ມ່າຍ ທສ້ຳ-ຕິ່ວ ເຈົ໊າ ປຸນ ມ່ຽນ ໄມ້ ໄຮ່ ຕອງ ຈາ . ມ່າຍ ເຕີ໋ຍ ທສວດ ເສີຍ ຕສຢັ້ງ ຕສ່ຽວ ໄມ້ ໄຮ່ ຕອງ ຈາ . ມ່າຍ ເຕີ໋ຍ ຕສຸ ມ່ຽນ ອິມ ໂຕ໊ ມີ່ງ . ມ່າຍ ເຕີ໋ຍ ເຫວີ່ຍ ໂຕສ໋ວ ທິນ-ຮູ່ງ ເຍີຍ ກົ໊ວະ ເຍີຍ ກົງ ໄມ້ ຕອງ ຈາ . ຫາຍ ເຕົ້າ ໄຮ່ ເອີຍ ຈ໊ຽນ ນ້າຍ ເຕີ໋ຍ ຫວ່າ , ອ໋ອຍ ຕສຸ ເອີຍ ຈ໊ຽນ ໂຕສ໋ວ ອ໊ະ . ”
40019013	ມ່າຍ ເຕີ໋ຍ ມ່ຽນ ຕໍ້ ຝຸຈ໊ວຍ ຕ້າຍ ລໍ໌ ເຢ​ຊູ , ອ໋ອຍ ເຢ​ຊູ ມານ ຈ໊ຽນ ນິ່ນ ບົວ , ເຖງ ນິ່ນ ບົວ ເຕົ໋າ ເກົ໋າ . ມປ່າ ໄຊ-ກໍ໋ ບົວ ກ໊ອງ-ເຫມ ນ້າຍ ເຕີ໋ຍ ມ່ຽນ .
40019014	ເຢ​ຊູ ກ໊ອງ , “ ກຸ໊ນ ປຸນ ຝຸຈ໊ວຍ ຕ້າຍ ລໍ໌ ເຢຍ , ໄມ້ ຕູ໋ງ ລ່ານ ນິ່ນ ບົວ ຊາ . ເຫວີ່ຍ ຕສຸ ຫາຍ ເຕົ້າ ຫລົ່ງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ນິ່ນ , ວົ້ວ ເຕົ້າ ເຊ ຮນັ້ງ ນ້າຍ ເຕີ໋ຍ ຝຸຈ໊ວຍ ນໍ . ”
40019015	ເຢ​ຊູ ມານ ລິ໌ວ ນ້າຍ ເຕີ໋ຍ ຝຸຈ໊ວຍ ນິ່ນ ຕສ່ຽວ ມີ່ງ ໝີ່ ອ໊ະ .
40019016	ມ່າຍ ດສຸ່ນ ມ່າຍ ເຕົ້າ ມ່ຽນ ຕ້າຍ ໜ່າຍ ເຢ​ຊູ , “ ຟິນ-ແຊງ ອ່າ , ເຢຍ ຫອບ ຕສຸ ໂຕສ໋ວ ຫາຍ ຫຍູ່ງ ຫລົງ ເຍີຍ ສີ່ ຖສີງ ຕຸ໊ ຢຽດ ລິ໌ວ ເຍີຍ ແໝ່ງ ? ”
40019017	ເຢ​ຊູ ເຕົາ , “ ເມີ່ຍ ເຫວີ່ຍ ຫາຍ ຕິ່ວ ໜ່າຍ ເຢຍ ເຖົາ ຫລົງ ເຍີຍ ສີ່ ? ຂູງ ມ່າຍ ດຸ ເຕົ້າ ຫລົງ ຮນັ້ງ . ເຊ ກ໊ອງ ເມີ່ຍ ອ໋ອຍ ຕຸ໊ ຢຽດ ລິ໌ວ ເຍີຍ ແໝ່ງ , ອ໋ອຍ ຕສຸ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ . ”
40019018	ວົ້ວ ເຕົ້າ ໜ່າຍ , “ ຫາຍ ເຕີ໋ຍ ເລີ໌ຍ-ຫລັດ ? ” ເຢ​ຊູ ເຕົາ , “ ໄມ້ ຕູ໋ງ ໄຕ໋ ມ່ຽນ , ໄມ້ ຕູ໋ງ ຫຮຢຽນ ເອົ໊າ , ໄມ້ ຕູ໋ງ ໂຕສ໋ວ ຕສະ ຢ່າ ໄມ້ ຕູ໋ງ ໂຕສ໋ວ ຈ໊າ ຕສອງ-ເຕສ໋ງ .
40019019	ອ໋ອຍ ຕສຸ ຖົງ ໜິ່ມ ເມີ່ຍ ເຍີຍ ເຕ໋ຍ ໝ່າ , ຢ່າ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ”
40019020	ວົ້ວ ເຕົ້າ ມ່ຽນ ຫລຸນ ມ່ຽນ ກ໊ອງ , “ ນ້າຍ ເຕີ໋ຍ ຢຽດ ຕສູ໊ງ ເຍີຍ ເລີ໌ຍ ເຢຍ ໝວັງ ເດສ່ງ ອ໊ະ . ແອ໋ງ ທສາ ຫາຍ ຫຍູ່ງ ອ໋ອຍ ຕສຸ ໂຕສ໋ວ ໄຟ ? ”
40019021	ເຢ​ຊູ ບົ໋ວ ນິ່ນ , “ ເຊ ກ໊ອງ ເມີ່ຍ ອ໋ອຍ ໂຕສ໋ວ ຕຸ້ນ ຢຸ້ນ ເຍີຍ ມ່ຽນ , ອ໋ອຍ ຕສຸ ມີ່ງ ໝ່າຍ ເດສ່ງ ເມີ່ຍ ມ່າຍ ເຍີຍ ກະນ້າຍ , ເຕສ໊າະ ວົ້ວ ເຕີ໋ຍ ຍ່ານ ປຸນ ມ່ຽນ ຈົ່ມ ມ່ຽນ . ຮນັ້ງ ນ້າຍ ເມີ່ຍ ຕສ່ຽວ ມ່າຍ ຈ໋າຍ ເຍີຍ ກະນ້າຍ ຊຽວ ຈ໊ຽນ ວົ້ວ ທິນ-ຕ້ອງ . ໂຕສ໋ວ ລິ໌ວ , ຕ້າຍ ກັນ ເຢຍ ໂອ່ . ”
40019022	ວົ້ວ ເຕົ້າ ມ່ຽນ ຫລຸນ ມ່ຽນ ໄຮ໌ ນ້າຍ ເຕີ໋ຍ ຫວ່າ , ນິ່ນ ຕສຢັງ ໜ່າຍ ເດສົ້າໆ ເຍີຍ ມີ່ງ ໝີ່ ອ໊ະ , ເຫວີ່ຍ ຕສຸ ນິ່ນ ມ່າຍ ຈາ-ຕີ້ງ ໂຮ໌ ໄຫ່ .
40019023	ເຢ​ຊູ ແອ໋ງ ກ໊ອງ ບົ໋ວ ນິ່ນ ເຍີຍ ໄຊ-ກໍ໋ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ປຸ໊ດ-ຕສ້ອຍ ມ່ຽນ ອະ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ .
40019024	ເຢຍ ແອ໋ງ ກ໊ອງ ດສຸ່ນ ບົ໋ວ ເມີ່ຍ ບົວ , ລໍ່ ທໍ່ ຖສຸນ ເຈ໋ຍ ຊິມ-ບຢຸ່ຍ ຖສໍ່ ເກົ້າ ຮູ່ງ ເຫ່ ປຸ໊ດ-ຕສ້ອຍ ມ່ຽນ ເປັຍ ທິນ-ຮູ່ງ ເຍີຍ ກົ໊ວະ . ”
40019025	ໄຊ-ກໍ໋ ບົວ ໄຮ໌ ລິ໌ວ ນ້າຍ ເຕີ໋ຍ ຫວ່າ ນິ່ນ ບົວ ບົວະ ຮ່ອງ ໄຫ່ ອ໊ະ . ນິ່ນ ບົວ ໜ່າຍ ກ໋າ , “ ວົ້ວ ຫຍູ່ງ , ຫາຍ ເຕົ້າ ໄຮ່ ຕຸ໊ ໂອຈ໋ວ ? ”
40019026	ເຢ​ຊູ ໝັ່ງ ຈ໊ຽນ ນິ່ນ ບົວ ຢ່າ ກ໊ອງ , “ ມ່ຽນ ໄມ້ ໄຮ່ ໂອຈ໋ວ ກັ້ນ ມປ່າ ໝ່ານ ສີ່ ທິນ-ຮູ່ງ ໄຮ່ ໂຕສ໋ວ ຕຸ໊ ເຍີຍ . ”
40019027	ປີ​ເຕ ຕສ່ຽວ ກ໊ອງ , “ ໄຊ-ເຕ໋ຍ ອ້າ ! ເຢຍ ບົວ ກວັ່ງ ເດສ່ງ ຫຍູ່ງໆ ຕ້າຍ ກັນ ເມີ່ຍ . ວົ້ວ ຫຍູ່ງ , ເຢຍ ບົວ ໄຮ່ ຕຸ໊ ຫາຍ ຫຍູ່ງ ? ”
40019028	ເຢ​ຊູ ບົ໋ວ ນິ່ນ ບົວ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ມ່າຍ ຊຢັງ-ລູ່ງ ຊຢັງ-ເດົາ ວົ້ວ ຕສັ່ນ , ເຢຍ , ປ້າມ ມ່ຽນ ເຍີຍ ຕອນ , ເຕສວີ໌ຍ ຈ໊ຽນ ເຢຍ ອຈັງ-ຫລ່າງ ເຍີຍ ເຫວີ່ຍ ເຍີຍ ຕສຢັ້ງ ໂຫ່ , ເມີ່ຍ ບົວ ກັນ ເຢຍ ເຍີຍ ມ່ຽນ ຕສ່ຽວ ຕຸ໊ ເຕສວີ໌ຍ ຈ໊ຽນ ຕສຽບ ເຫຍີ່ຍ ນອມ ເຫວີ່ຍ ຊ້ຽມ ວົ້ວ ເຕີ໋ຍ ຕສຽບ ເຫຍີ່ຍ ຝີງ ອິ​ສະ​ລາ​ເອນ ມ່ຽນ .
40019029	ຫາຍ ເຕົ້າ ເຫວີ່ຍ ເຢຍ ກວັ່ງ ນິ່ນ ເຍີຍ ເປຢົ໊າ , ມົ໌ວ-ຕ່ອຍ , ເຕ໋ຍ ໝ່າ , ຝຸຈ໊ວຍ ໄຟ ລີ່ງ ເຕີ່ຍ , ວົ້ວ ເຕົ້າ ກວັ່ງ ຢຽດ ໂກ໊ວ ຕສ່ຽວ ຕຸ໊ ຢຽດ ແປ໊ະ ໂກ໊ວ ຢ່າ ຕຸ໊ ຢຽດ ລິ໌ວ ເຍີຍ ແໝ່ງ .
40019030	ມປ່າ ມ່າຍ ໂຕສ໋ວ ໂຮລ ເຍີຍ ມ່ຽນ ທສ້ຳ ອ໋ອຍ ຕສຸ ໂຕສ໋ວ ໄຝ . ໂຕສ໋ວ ໄຝ ເຍີຍ ມ່າຍ ທສ້ຳ ຢ່າ ຕຸ໊ ໂຕສ໋ວ ໂຮລ .
40020001	“ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຊ ຮນັ້ງ ເຕົ້າ ອະຫງຸ່ນ ຫຮວີງ ເຍີຍ ຕສ໊ຽວ ນໍ . ລູ່ງ ດອມ ດສ໊ຽວ ເຍີຍ , ນິ່ນ ທສວດ ມີ່ງ ລໍ໌ ມ່ຽນ ເຖງ ນິ່ນ ໂຕສ໋ວ ອະຫງຸ່ນ ຫຮວີງ ເຍີຍ ກົງ .
40020002	ເຖສົາ ກົງ-ມ່ຽນ ຕີ່ງ ຕສຢັ໋ງ ປຸນ ຫອບ ມ່ຽນ ໂພວ-ທົງ ທສີ້ງ ຢຽດ ຮນອຍ ເຍີຍ ກົງ-ຕສິ້ນ , ຫຮວີງ-ຕສ໊ຽວ ຕສ່ຽວ ພ້າຍ ນິ່ນ ບົວ ມີ່ງ ວົ້ວ ຫຮວີງ ໂຕສ໋ວ ກົງ .
40020003	“ ລູ່ງ ຕົ້ມ ດອມ ດົ້ວ ນອມ ຕສຢັ້ງ ໂຫ່ , ຫຮວີງ-ຕສ໊ຽວ ແອ໋ງ ມີ່ງ ວົ້ວ ເຮີຍ ປວັດ ເຕີ໋ຍ ມ່ຽນ ໂຊ້ວ ຈ໊ຽນ ວົ້ວ , ໄມ້ ໂຕສ໋ວ ຫາຍ ຫຍູ່ງ .
40020004	ນິ່ນ ຕສ່ຽວ ກ໊ອງ , ‘ ເມີ່ຍ ບົວ ຢ່າ ມີ່ງ ເຢຍ ເຍີຍ ຫຮວີງ ໂຕສ໋ວ ກົງ ມ່າະ ! ກົງ-ຕສິ້ນ ຫອບ ຕສຸ ບຸເຕສ໋ຍ ເຢຍ ຕສ່ຽວ ປຸນ ບົວະ ວົ້ວ ເມີ່ຍ ບົວ . ’ ນິ່ນ ບົວ ຕສ່ຽວ ມີ່ງ ອ໊ະ .
40020005	“ ລູ່ງ ຕສຢັ໋ງ ອ໋ານ ຕສຽບ ເຫຍີ່ຍ ນອມ ຕສຢັ້ງ ໂຫ່ , ແອ໋ງ ເຖສົາ ເອຈ່ຍ ອ໋ານ ປົວ ນອມ ຕສຢັ້ງ ໂຫ່ , ນິ່ນ ຟີ່ ຮນັ້ງ ເຍີຍ ລໍ໌ ມ່ຽນ ໂຕສ໋ວ ກົງ .
40020006	ລູ່ງ ມ໌ານ-ຫຮມວັງ ເຕີ໋ຍ , ອ໊າ ລ່ຳ ປຢາ ນອມ ຕສຢັ້ງ ໂຫ່ , ຫຮວີງ-ຕສ໊ຽວ ແອ໋ງ ມີ່ງ ວົ້ວ ເຮີຍ ປວັດ ເຕີ໋ຍ ມ່ຽນ ໂຊ້ວ ຈ໊ຽນ ວົ້ວ . ນິ່ນ ຕສ່ຽວ ກ໊ອງ , ‘ ເມີ່ຍ ບົວ ເຫວີ່ຍ ຫາຍ ຕິ່ວ ຕສຢັ້ງ ຮນອຍ ໂຊ້ວ ຈ໊ຽນ ໜ່າຍ ເຮ່ນໆ ເຍີຍ , ໄມ້ ໂຕສ໋ວ ຫາຍ ຫຍູ່ງ ? ’
40020007	“ ນິ່ນ ບົວ ເຕົາ , ‘ ເຫວີ່ຍ ຕສຸ ໄມ້ ມ່າຍ ມ່ຽນ ທສີ້ງ ເຢຍ ບົວ ໂຕສ໋ວ ກົງ . ’ “ ຫຮວີງ-ຕສ໊ຽວ ຕສ່ຽວ ກ໊ອງ , ‘ ວົ້ວ ຫຍູ່ງ , ເມີ່ຍ ບົວ ຢ່າ ມີ່ງ ວົ້ວ ຫຮວີງ ໂຕສ໋ວ ກົງ ມ່າະ ! ’
40020008	“ ອ໊າ ລ່ຳ ຫຮມວັງ , ຫຮວີງ-ຕສ໊ຽວ ບົ໋ວ ນິ່ນ ເຍີຍ ກຸ໊ນ ກົງ ມ່ຽນ , ‘ ເຫ່ວ ກົງ-ມ່ຽນ ຕ້າຍ ຄອຍ ກົງ-ຕສິ້ນ ປຸນ ນິ່ນ ບົວ ອ໊ະ . ຕົ້ງ ຕ້າຍ ໂຕສ໋ວ ອກະຮ້າ ວົ້ວ ເຕີ໋ຍ ອ໋ອຍ ຕສຸ ປຸນ ດ່າງ . ຕ້າຍ ດ່າງ ວົ້ວ ເຕີ໋ຍ ອ໋ອຍ ຕສຸ ປຸນ ອກະຮ້າ . ’
40020009	“ ຕົ້ງ ປຢາ ນອມ ຕສຢັ້ງ ໂຫ່ ຖສີງ ຕຸ໊ ເຈ໌ຍ ກອນ ໂຕສ໋ວ ກົງ ວົ້ວ ເຕີ໋ຍ ຕຸ໊ ປວັ໊ງ ຢຽດ ຮນອຍ ເຍີຍ ກົງ-ຕສິ້ນ .
40020010	ຮນັ້ງ ໜ່າຍ , ທສີ້ງ ດ່າງ ວົ້ວ ເຕີ໋ຍ ຫລ່າຍ ອ໋ອຍ ຕຸ໊ ເກົ້າ ທສ້ຳ . ມປ່າ ນິ່ນ ບົວ ຟີ່ ຮນັ້ງ ເຍີຍ ຕຸ໊ ປວັ໊ງ ຢຽດ ຮນອຍ ເຍີຍ ກົງ-ຕສິ້ນ ຮນັ້ງ .
40020011	ນິ່ນ ບົວ ຕສິ໊ບ ກົງ-ຕສິ້ນ ມີ່ງ ຢ່າ ງົບ ຫຮວີງ-ຕສ໊ຽວ .
40020012	ນິ່ນ ບົວ ກ໊ອງ , ‘ ອກະຮ້າ ຕ້າຍ ວົ້ວ ເຕີ໋ຍ ຂູງ ໂຕສ໋ວ ດຸ ນອມ ຕສຢັ້ງ ໂຫ່ ເຍີຍ ກົງ ຮນັ້ງ ນີອາ . ຍ່ານ ເມີ່ຍ ຖສໍ່ ປຸນ ເຖສົາ ເຢຍ ບົວ ຟີ່ ບົວະ ເຍີຍ . ເຢຍ ບົວ ຕສຢັ້ງ ຮນອຍ ຕສຸ ຫຍຸດ ພຸຍ ຢ່າ ໂຕສ໋ວ ກົງ ເກົ້າ ໂຄ້ວ ນິ່ນ ບົວ . ’
40020013	“ ຫຮວີງ-ຕສ໊ຽວ ຕສ່ຽວ ເຕົາ ເຕົ້າ ວົ້ວ ເຕີ໋ຍ ກົງ-ມ່ຽນ . ‘ ໂຢ໌ວ ອ່າ , ເຢຍ ໄມ້ ເຕສີ໌ຍ ຜຽນ ເມີ່ຍ ເຫລາະ . ເມີ່ຍ ໄມ້ ເຕສີ໌ຍ ເຖສົາ ເຢຍ ກ໊ອງ ຕີ່ງ ຕສິ໋ວ ກົງ-ຮນອຍ ເຍີຍ ກົງ-ຕສິ້ນ ໄຟ ?
40020014	ຕໍ້ ຈ໊ຽນ ເມີ່ຍ ເຍີຍ ກົງ-ຕສິ້ນ ດສ໋ວນ ອ໊ະ ໂອ່ . ອກະຮ້າ ທສີ້ງ ນ້າຍ ເຕົ້າ ເຢຍ ອ໋ອຍ ປຸນ ເຖສົາ ເມີ່ຍ ຟີ່ ບົວະ .
40020015	ເຢຍ ກັ້ນ ເຍີຍ ຍ່ານ ໄມ້ ເຕສີ໌ຍ ເຊວີ່ຍ ເຢຍ ກັ້ນ ຫລົ່ງ ? ປວັດ ເຢຍ ໂຕສ໋ວ ໂຮຍ້ວ ຫລົງ ເມີ່ຍ ເໝວີ່ຍ ເຈັ໊ຍ ໄຟ ? ’ ”
40020016	ເຢ​ຊູ ແອ໋ງ ກ໊ອງ ເຊດ ເມວີ໌ຍ ຫວ່າ . “ ຮນັ້ງ ໜ່າຍ , ອກະຮ້າ ວົ້ວ ເຕີ໋ຍ ອ໋ອຍ ຕຸ໊ ຢຽມ ວົ້ວ ດ່າງ . ຢຽມ ວົ້ວ ດ່າງ ເຍີຍ ອ໋ອຍ ຕສຸ ຢຽມ ອກະຮ້າ . ”
40020017	ເຢ​ຊູ ຢັ້ງ ເຈົ໊າ ມີ່ງ ເຢ​ລູ​ຊາ​ເລມ ຕສີ້ງ ວົ້ວ ຕສັ່ນ , ນິ່ນ ຕໍ້ ນິ່ນ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ມີ່ງ ພຽນ ເຕີ໋ຍ ກ໊ອງ ບົ໋ວ ນິ່ນ ບົວ ,
40020018	“ ໝວັງ ໂອ່ . ບົວ ມີ່ງ ເຢ​ລູ​ຊາ​ເລມ ຕສີ້ງ . ເຖົາ ວົ້ວ , ປ້າມ ມ່ຽນ ເຍີຍ ຕອນ , ຕສ່ຽວ ຕສຸ ຈິວ ປຸນ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ . ນິ່ນ ບົວ ອ໋ອຍ ຕີ່ງ ໄຕ໋ ນິ່ນ ,
40020019	ອກະຮ້າ ເຕສ໊າະ ນິ່ນ ຈິວ ປຸນ ຈັ໋ນ . ຈັ໋ນ ຕສ່ຽວ ກວັດ ໂຕະ ຈັ໊ດ , ຫລົ່ງ ປຢ໊າ-ປິນ ເບ໊າະ , ແອ໋ງ ເຕສ໊າະ ນິ່ນ ຕີງ ຕສຽບ ດສັ່ງ ຈ໋າ . ມປ່າ ອກະຮ້າ ປົວ ຮນອຍ , ທິນ-ຮູ່ງ ອ໋ອຍ ປຸນ ນິ່ນ ນັ່ງ ຕ້າຍ . ”
40020020	ວົ້ວ ຕສັ່ນ ເສ​ເບ​ດີ ເຍີຍ ເອົ໊າ ຕໍ້ ນິ່ນ ເຍີຍ ອີ ເຕົ້າ ຕອນ ຕ້າຍ ເຢ​ຊູ ວົ້ວ , ເກວີ່ຍ ເອຈ່ຍ ປ໋າຍ , ໂທ້ ຢຽດ ຫຍູ່ງ .
40020021	ເຢ​ຊູ ໜ່າຍ , “ ເມີ່ຍ ອ໋ອຍ ຫລົ່ງ ຫາຍ ຫຍູ່ງ ? ” ນິ່ນ ເຕົາ , “ ຕສ໊ຽວ ອ່າ , ໂທ້ ເມີ່ຍ ແລ໌ງ ເມີ່ຍ ຕຸ໊ ໂຕສ໋ວ ຮູ່ງ ເຍີຍ ຕສຢັ້ງ ໂຫ່ ອ໋ອຍ ຕສຸ ປຸນ ເຢຍ ເຍີຍ ອີ ເຕົ້າ ຕອນ , ຢຽດ ເຕົ້າ ເຕສວີ໌ຍ ເມີ່ຍ ເຍີຍ ບຢ່າວ ແໝງ , ຢຽດ ເຕົ້າ ເຕສວີ໌ຍ ຕສ໋າຍ ແໝງ . ”
40020022	ເຢ​ຊູ ເຕົາ ວົ້ວ ເຕີ໋ຍ ອີ ເຕົ້າ ຕອນ , “ ເມີ່ຍ ບົວ ໂທ້ ເຍີຍ ເມີ່ຍ ບົວ ໄມ້ ຮິ້ວ . ເມີ່ຍ ບົວ ໄຮ່ ຮົບ ຕົ້ງ ເຢຍ ອ໋ອຍ ຕສຸ ຮົບ ວົ້ວ ນອມ ຕສ໊ານ ເຍີຍ ໄຟ ? ” ນິ່ນ ບົວ ເຕົາ , “ ເຢຍ ບົວ ໄຮ່ ຮົບ ເຍີຍ . ”
40020023	ເຢ​ຊູ ບົ໋ວ ນິ່ນ ບົວ , “ ເຢຍ ຮົບ ເຍີຍ ຕສ໊ານ ເມີ່ຍ ບົວ ຕສະເກ້ງ ອ໋ອຍ ຕສຸ ຮົບ . ມປ່າ ເຢຍ ໄມ້ ມ່າຍ ເລີ໌ຍ ພ້າຍ ຫາຍ ເຕົ້າ ເຕສວີ໌ຍ ເຢຍ ເຍີຍ ບຢ່າວ ແໝງ ໄຟ ຕສ໋າຍ ແໝງ . ເຢຍ ເຍີຍ ເຕຍ ຫລິ່ວ ເລີ໌ຍ ຕສຢັ໋ງ ປຸນ ຫາຍ ເຕົ້າ ເຕສວີ໌ຍ , ວົ້ວ ເຕີ໋ຍ ຕສ່ຽວ ຕຸ໊ ເຕສວີ໌ຍ ອ໊ະ . ”
40020024	ວົ້ວ ເຕີ໋ຍ ຕສຽບ ເຕົ້າ ໄຊ-ກໍ໋ ໄຮ໌ ລິ໌ວ ນ້າຍ ເຕີ໋ຍ ສີ່ ຕສ່ຽວ ເຖຈຍ ເຈ໌ຍ ໄຫ່ ນ້າຍ ເຕີ໋ຍ ອີ ມົ໌ວ .
40020025	ເຢ​ຊູ ເຫ່ວ ນິ່ນ ບົວ ຢຽດ ຕສູ໊ງ ຕ້າຍ ດສ້ອຍ ຢ່າ ກ໊ອງ , “ ເມີ່ຍ ບົວ ຮິ້ວ ຕຸ໊ ຈັ໋ນ ມ່າຍ ຕົ້ມ ຈຽນ ກຸ໊ນ ນິ່ນ ບົວ . ໂຕສ໋ວ ໂຮລ ເຍີຍ ວົ້ວ ເຕີ໋ຍ ມ່າຍ ຫລີ່ງ ຫັດ ນິ່ນ ບົວ .
40020026	ມປ່າ ເມີ່ຍ ບົວ ໄມ້ ຫອບ ຕສຸ ຮນັ້ງ ໜ່າຍ . ຫາຍ ເຕົ້າ ອ໋ອຍ ຕຸ໊ ໂຕສ໋ວ ໂຮລ , ວົ້ວ ເຕົ້າ ອ໋ອຍ ຕສຸ ໂຕສ໋ວ ເມີ່ຍ ບົວ ເຍີຍ ໂປວ .
40020027	ຫາຍ ເຕົ້າ ອ໋ອຍ ໂຕສ໋ວ ໂຮລ ເຈ໋ຍ , ວົ້ວ ເຕົ້າ ອ໋ອຍ ຕສຸ ໂຕສ໋ວ ເມີ່ຍ ບົວ ເຍີຍ ໂນ່ວ .
40020028	ຮນັ້ງ ເຢຍ , ປ້າມ ມ່ຽນ ເຍີຍ ຕອນ ນໍ , ເຢຍ ໄມ້ ເຕສີ໌ຍ ຕ້າຍ ອ໋ອຍ ມ່ຽນ ຟູ-ສູ ເຢຍ . ເຢຍ ຕ້າຍ ຟູ-ສູ ມ່ຽນ ຢ່າ ເຊ້ຍ ເຢຍ ເຍີຍ ແໝ່ງ ເຫວີ່ຍ ຕສົວະ ມ່ຽນ ທສ້ຳ ດສ໋ວນ . ”
40020029	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ທສວດ ເຢ​ລີ​ໂຄ ຕສີ້ງ ວົ້ວ ຕສັ່ນ , ມ່າຍ ມ່ຽນ ທສ້ຳ ເຍີຍ ກັນ ຈ໊ຽນ ເຢ​ຊູ ມີ່ງ .
40020030	ມ່າຍ ອີ ເຕົ້າ ມຕສີງ ແມ່ງ ເຍີຍ ມ່ຽນ ເຕສວີ໌ຍ ຈ໊ຽນ ເຈົ໊າ-ເຮລນ ໄຮ໌ ກ໊ອງ ເຢ​ຊູ ຢັ້ງ ນ້າຍ ຕິ້ວ ເຈົ໊າ ເຈ໋ຍ . ນິ່ນ ບົວ ຕສ່ຽວ ເຫ່ວ , “ ຕສ໊ຽວ , ດາ​ວິດ ເຍີຍ ເຕສີ໊ຍ-ຟຸນ ອ້າ ! ຄໍ້-ລ່ຽນ ເຢຍ ບົວ ມ່າະ ! ”
40020031	ຕສວັ໋ງ ມ່ຽນ ເຫມ ນິ່ນ ບົວ , ບົ໋ວ ນິ່ນ ບົວ ໄມ້ ຕູ໋ງ ໂຄ ໂລ . ມປ່າ ນິ່ນ ບົວ ຈາ ເຫ່ວ ເກົ້າ ບຸຍ , “ ຕສ໊ຽວ , ດາ​ວິດ ເຍີຍ ເຕສີ໊ຍ-ຟຸນ ອ້າ ! ຄໍ້-ລ່ຽນ ເຢຍ ບົວ ມ່າະ ! ”
40020032	ເຢ​ຊູ ຕສ່ຽວ ຕີ້ງ ຈ໊ຽນ ເຫ່ວ ນິ່ນ ບົວ ຕ້າຍ , ໜ່າຍ ນິ່ນ ບົວ , “ ເມີ່ຍ ບົວ ອ໋ອຍ ເຢຍ ເຖງ ຫາຍ ຫຍູ່ງ ເມີ່ຍ ບົວ ? ”
40020033	ນິ່ນ ບົວ ເຕົາ , “ ຕສ໊ຽວ ອ້າ ! ໂທ້ ປຸນ ເຢຍ ບົວ ເຍີຍ ມຕສີງ ໄຮ່ ໝັ່ງ ຕຸ໊ ປວັດ . ”
40020034	ເຢ​ຊູ ຄໍ້-ລ່ຽນ ໄຫ່ ຕສ່ຽວ ຮລົວ ນິ່ນ ບົວ ເຍີຍ ມຕສີງ . ນິ່ນ ບົວ ລ່ຽມ ເຕສີ້ຍ ໄຮ່ ໝັ່ງ ຕຸ໊ ປວັດ , ຕສ່ຽວ ກັນ ຈ໊ຽນ ເຢ​ຊູ ມີ່ງ ໝີ່ ອ໊ະ .
40021001	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ມີ່ງ ເຖົາ ຟັດ ເຕີ໋ຍ ເຢ​ລູ​ຊາ​ເລມ ຕສີ້ງ . ຢຽມ ກະລັ້ນ ບົງ , ເບດ​ຟາ​ຢີ ວົ້ວ ນອມ ລ໌າງ , ເຢ​ຊູ ຕສ່ຽວ ພ້າຍ ອີ ເຕົ້າ ໄຊ-ກໍ໋ ມີ່ງ ດ່າງ ,
40021002	ບົ໋ວ ຕສຢັ໋ງ ນິ່ນ ບົວ , “ ອ໋ອຍ ຕສຸ ມີ່ງ ດສະຮມຽນ ວົ້ວ ນອມ ລ໌າງ . ຢ໊ຽດ ເປັຍ ລ໌າງ ຕສ່ຽວ ປວັດ ເຕົ້າ ມາ​ລີ ເຍີ໌ຍ ໂດ້ ຈ໊ຽນ ວົ້ວ , ແອ໋ງ ເຖສົາ ນິ່ນ ເຍີຍ ຕອນ . ອ໋ອຍ ຕສຸ ໄຈ໊ ເຄນ ຕ້າຍ ປຸນ ເຢຍ .
40021003	ເຊ ກ໊ອງ ຫາຍ ເຕົ້າ ກ໊ອງ ຫາຍ ຫຍູ່ງ , ອ໋ອຍ ຕສຸ ບົ໋ວ ນິ່ນ , ‘ ຕສ໊ຽວ ຖຈຽມ ຕສຸ ຫລົ່ງ ນິ່ນ ບົວ . ’ ມາ​ລີ ເຍີຍ ຕສ໊ຽວ ຕສ່ຽວ ລ່ຽມ ເຕສີ້ຍ ປຸນ ເມີ່ຍ ບົວ ເຄນ ຈ໊ຽນ ຕ້າຍ . ”
40021004	ນ້າຍ ເຕີ໋ຍ ສີ່ ທສວດ ຕ້າຍ ເຫວີ່ຍ ປຸນ ຕ໋ອຍ ເດສ່ງ ຕສິ້ນ ດ່າງ ໂຕ່ວ ຫວ່າ ມ່ຽນ ກ໊ອງ ເຍີຍ ຫວ່າ . ນິ່ນ ກ໊ອງ ,
40021005	“ ອ໋ອຍ ຕສຸ ບົ໋ວ ສິ​ໂອນ ຕສີ້ງ ເຍີຍ ມ່ຽນ , ‘ ໝັ່ງ ມ່າະ ! ເມີ່ຍ ບົວ ເຍີຍ ຮູ່ງ ຕ້າຍ ເມີ່ຍ ບົວ ນ້າຍ . ນິ່ນ ໂຮຍ້ວ ສ່ວນ ເຍີຍ , ເກ້ ຈ໊ຽນ ມາ​ລີ ຕ້າຍ , ເກ້ ຈ໊ຽນ ມາ​ລີ ເຍີຍ ຕອນ . ’ ”
40021006	ວົ້ວ ເຕີ໋ຍ ອີ ເຕົ້າ ໄຊ-ກໍ໋ ຕສ່ຽວ ມີ່ງ ເອີຍ ຈ໊ຽນ ເຢ​ຊູ ບົ໋ວ ເຍີຍ ຫວ່າ ໂຕສ໋ວ .
40021007	ນິ່ນ ບົວ ເຄນ ມາ​ລີ ເຍີ໌ຍ ເຖສົາ ນິ່ນ ເຍີຍ ຕອນ ຕ້າຍ , ຢ່າ ເຕສ໊າະ ນິ່ນ ບົວ ເຍີຍ ຕົ້ມ ລຸຍ ຕິ່ມ ຈ໊ຽນ ມາ​ລີ ເຍີຍ ຕິ ຕ໌ານ . ເຢ​ຊູ ຕສ່ຽວ ເກ້ ຈ໊ຽນ ອ໊ະ .
40021008	ມ່າຍ ມ່ຽນ ທສ້ຳ ໄຫ່ ຫລົ່ງ ນິ່ນ ບົວ ເຍີຍ ຕົ້ມ ລຸຍ ຕິ່ມ ຈ໊ຽນ ເຈົ໊າ , ຢ່າ ມ່າຍ ມ່ຽນ ແກ໊ະ ດຢັ໋ງ-ນ່ອມ ຢຽດ ຕໍ໊ ຢຽດ ຕໍ໊ ເຍີຍ ຕິ່ມ ຈ໊ຽນ .
40021009	ມີ່ງ ດ່າງ ເຍີຍ , ເຖສົາ ອກະຮ້າ ເຍີຍ ຕສວັ໋ງ ມ່ຽນ ລົ່ມ ດສ້ອຍ ເຫ່ວ , “ ໂຮ​ຊາ​ນາ ! ເທສງ ດາ​ວິດ ເຍີຍ ເຕສີ໊ຍ-ຟຸນ . ໂທ້ ທິນ-ຮູ່ງ ເຖສີຍ ຟຸ ເຕ໊ງ ຕສ໊ຽວ ເຍີຍ ບົ໋ວ ຕ້າຍ ວົ້ວ ເຕົ້າ . ໂຮ​ຊາ​ນາ , ເທສງ ຢຽມ ຮລັງ ເຈ໋ຍ ເຍີຍ ຕ໋ອງ ວົ້ວ ເຕົ້າ ທິນ-ຮູ່ງ . ”
40021010	ເຢ​ຊູ ເປັຍ ເຢ​ລູ​ຊາ​ເລມ ວົ້ວ ຕສັ່ນ , ຢຽດ ຕສີ້ງ ມ່ຽນ ຕສ່ຽວ ຮວາງ ເຈ໌ຍ ເດສ່ງ ຕ້າຍ , ລ່ານ ໜ່າຍ ລ່ານ , “ ນ້າຍ ເຕົ້າ ມ່ຽນ ຕົ້ງ ຫາຍ ເຕົ້າ ເອ້າະ ? ”
40021011	ຕສວັ໋ງ ມ່ຽນ ເຕົາ , “ ນ້າຍ ເຊ ຢຽມ ກາ​ລິ​ລີ ແຊ້ງ , ນາ​ຊາ​ເລດ ມູ້ງ ຕ້າຍ ເຍີຍ ໂຕ່ວ ຫວ່າ ມ່ຽນ , ເຢ​ຊູ . ”
40021012	ເຢ​ຊູ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ ຢ່າ ຕສຸ່ນ ທສວດ ເດສ່ງ ຢຽດ ຕສູ໊ງ ມ໌າຍ ໝ່າຍ ເຍີຍ ມ່ຽນ . ນິ່ນ ປູ໋ງ ຄີງ ທິ້ວ ຍ່ານ ວົ້ວ ເຕີ໋ຍ ມ່ຽນ ເຍີຍ ເຕ້ຍ ເຖສົາ ໝ່າຍ ແປະ ກົ໊ບ ວົ້ວ ເຕີ໋ຍ ມ່ຽນ ເຍີຍ ຕັ໋ງ .
40021013	ນິ່ນ ກ໊ອງ ບົ໋ວ ນິ່ນ ບົວ , “ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ເຢຍ ເຍີຍ ເປຢົ໊າ , ມ່ຽນ ອ໋ອຍ ເຫ່ວ ໂຕສ໋ວ ເຕົ໋າ ເກົ໋າ ເຍີຍ ເປຢົ໊າ . ’
40021014	ມຕສີງ ແມ່ງ ເຖສົາ ເຕສົ໋າ ໄບ ເຍີຍ ມ່ຽນ ມີ່ງ ວົ້ວ ຕສັ່ງ ທິນ-ຮູ່ງ ເຍີຍ ເປຢົ໊າ ລໍ໌ ເຢ​ຊູ , ເຢ​ຊູ ຢ່າ ຕສໍ່ ຫລົງ ນິ່ນ ບົວ .
40021015	ມປ່າ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ປວັດ ເຢ​ຊູ ໂຕສ໋ວ ນ້າຍ ເຕີ໋ຍ ບົວະ ຮ່ອງ ເຍີຍ ສີ່ , ຢ່າ ໄຮ໌ ຝຸຈ໊ວຍ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ເຫ່ວ ຈ໊ຽນ ກ໊ອງ , “ ໂອ໊ , ໂຮ​ຊາ​ນາ , ເທສງ ດາ​ວິດ ເຍີຍ ເຕສີ໊ຍ-ຟຸນ ໂອ໊ ! ” ນິ່ນ ບົວ ຕສ່ຽວ ເຖຈຍ ເຈ໌ຍ ໄຫ່ .
40021016	ນິ່ນ ບົວ ໜ່າຍ ເຢ​ຊູ , “ ນ້າຍ ເຕີ໋ຍ ຝຸຈ໊ວຍ ກ໊ອງ ເຍີຍ ຫວ່າ ເມີ່ຍ ໄຮ໌ ເຍີຍ ໄຟ ? ” ເຢ​ຊູ ເຕົາ , “ ໄຮ໌ ເຍີຍ ເຫລາະ . ເມີ່ຍ ບົວ ໄມ້ ໂຕະ ເຈ໋ຍ ນ້າຍ ເຕີ໋ຍ ກີງ-ໂຊວ ເຍີຍ ຫວ່າ ໄຟ ? ‘ ເມີ່ຍ ປຸນ ຝຸຈ໊ວຍ-ໄຝ ເຖສົາ ຖສໍ່ ຮົບ ຫຍໍ ເຍີຍ ກູ້ ງວ໌າ ໄຮ່ ເທສງ ຕຸ໊ ຕຸ້ນ ຢຸ້ນ . ’ ”
40021017	ເຢ​ຊູ ຕສ່ຽວ ເລີ່ຍ ນິ່ນ ບົວ ແອ໋ງ ທສວດ ຕສີ້ງ ມີ່ງ ເບ​ທາ​ນີ ລ໌າງ ເປວີ໋ຍ ມ໌ວນ .
40021018	ຕະເຫຍີ່ຍ ດອມ ດສ໊ຽວ ເຍີຍ , ເຢ​ຊູ ດສ໋ວນ ຕສີ້ງ ວົ້ວ ຕສັ່ນ , ນິ່ນ ໂຮຍ້ວ ເຊຍ .
40021019	ນິ່ນ ປວັດ ວົ້ວ ເຈົ໊າ-ເຮລນ ມ່າຍ ຕສູ້ງ ງົ່ງ ຫຍໍ ດຢັ໋ງ ຕສ່ຽວ ມີ່ງ ໝັ່ງ , ປວັດ ໄມ້ ມ່າຍ ປ໊ຽວ . ຂູງ ມ່າຍ ດຢັ໋ງ-ນ່ອມ ຮນັ້ງ . ນິ່ນ ຕສ່ຽວ ຕສຢັ໊ງ ຈ໊ຽນ ດຢັ໋ງ ກ໊ອງ , “ ຢຽມ ນ້າຍ ມີ່ງ ເມີ່ຍ ຢຽດ ລິ໌ວ ໄມ້ ຕຸ໊ ຕສຢັ້ງ ປ໊ຽວ ອ໊ະ . ” ວົ້ວ ຕສູ້ງ ງົ່ງ ຫຍໍ ດຢັ໋ງ ຕສ່ຽວ ລ່ຽມ ເຕສີ້ຍ ໂຄວ ອກາຍ ໝີ່ ອ໊ະ .
40021020	ໄຊ-ກໍ໋ ບົວ ປວັດ ຕສ່ຽວ ບົວະ ຮ່ອງ ໄຫ່ ຢ່າ ໜ່າຍ ກ໋າ , “ ນ້າຍ ຕສູ້ງ ງົ່ງ ຫຍໍ ດຢັ໋ງ ຮນັ້ງ ຫາຍ ນໍ ໄຮ່ ອກາຍ ດົ່ງ ໜ່າຍ ຊຽບ ? ”
40021021	ເຢ​ຊູ ເຕົາ , “ ເຢຍ ບົ໋ວ ຕສຽນ ເມີ່ຍ ບົວ , ເຊ ກ໊ອງ ເມີ່ຍ ບົວ ຕສະເກ້ງ ສຽນ ຢ່າ ໄມ້ ຮລູ່ງ ຮລວດ , ເມີ່ຍ ບົວ ໄຮ່ ໂຕສ໋ວ ຮນັ້ງ ເຢຍ ໂຕສ໋ວ ປຸນ ນ້າຍ ຕສູ້ງ ງົ່ງ ຫຍໍ ດຢັ໋ງ ນໍ . ໄມ້ ຕານ ນ້າຍ ຮນັ້ງ , ເມີ່ຍ ບົວ ຕສູ໊ງ ໄຮ່ ບົ໋ວ ນ້າຍ ນອມ ບົງ , “ ຊຸ້ຍ ທສວດ , ເອຈ່ຍ ຄ້ອຍ ມ່າະ ! ” ບົງ ຕສ່ຽວ ຊຸ້ຍ ອ໊ະ .
40021022	ເຊ ກ໊ອງ ເມີ່ຍ ບົວ ສຽນ , ໄມ້ ກຸ໊ນ ເມີ່ຍ ບົວ ເຕົ໋າ ເກົ໋າ ໂທ້ ຫາຍ ຫຍູ່ງ , ເມີ່ຍ ບົວ ຕສ່ຽວ ຕຸ໊ ອ໊ະ . ”
40021023	ເຢ​ຊູ ແອ໋ງ ດສ໋ວນ ຕສັ່ງ ທິນ-ຮູ່ງ ເຍີຍ ເປຢົ໊າ . ອຈ໋າວ ຈ໊ຽນ ມ່ຽນ ວົ້ວ ຕສັ່ນ , ໄຊ ມ່ຽນ ເປຢີ໊ຍ ເຖສົາ ແປະ ຝີງ ເຍີຍ ມ່ຽນ ໂກ໋ ຕ້າຍ ໜ່າຍ ນິ່ນ , “ ເມີ່ຍ ມ່າຍ ຫາຍ ຫຍູ່ງ ເລີ໌ຍ ໂຕສ໋ວ ນ້າຍ ເຕີ໋ຍ ສີ່ ? ນ້າຍ ຫຍູ່ງ ເລີ໌ຍ ຫາຍ ເຕົ້າ ປຸນ ເມີ່ຍ ? ”
40021024	ເຢ​ຊູ ເຕົາ , “ ເຢຍ ມປ່າ ອ໋ອຍ ໜ່າຍ ໂຈ໋ວ ຫວ່າ ເມີ່ຍ ບົວ . ເຊ ກ໊ອງ ເມີ່ຍ ບົວ ເຕົາ ເຢຍ , ເຢຍ ຕສ່ຽວ ບົ໋ວ ເມີ່ຍ ບົວ , ເຢຍ ມ່າຍ ຫາຍ ຫຍູ່ງ ເລີ໌ຍ ໂຕສ໋ວ ນ້າຍ ເຕີ໋ຍ ສີ່ .
40021025	ວົ້ວ ຫຍູ່ງ , ຫາຍ ເຕົ້າ ປຸນ ໂຢ​ຮັນ ມ່າຍ ເລີ໌ຍ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ , ທິນ-ຮູ່ງ ໄຟ ປ້າມ ມ່ຽນ ? ” ນິ່ນ ບົວ ຕສ່ຽວ ລ່ານ ເຖສົາ ລ່ານ ທສ່າງ ລ່າງ . “ ບົວ ຫອບ ຕສຸ ຮນັ້ງ ຫາຍ ນໍ ກ໊ອງ ມເປີຍ ? ເຊ ກ໊ອງ ບົວ ກ໊ອງ , ‘ ທິນ-ຮູ່ງ ປຸນ ຕ້າຍ , ’ ນິ່ນ ອ໋ອຍ ກ໊ອງ , ‘ ວົ້ວ ຫຍູ່ງ , ເມີ່ຍ ບົວ ເຫວີ່ຍ ຫາຍ ຕິ່ວ ໄມ້ ສຽນ ໂຢ​ຮັນ ? ’
40021026	ເຊ ກ໊ອງ ບົວ ກ໊ອງ , ‘ ມ່ຽນ ປຸນ ຕ້າຍ , ’ ກ້ຳ ເດສ໋ຍ ຕສວັ໋ງ ມ່ຽນ ອ໋ອຍ ຮນັ້ງ ຫາຍ ນໍ ໂຕສ໋ວ ປຸນ ບົວ , ເຫວີ່ຍ ຕສຸ ນິ່ນ ບົວ ຢຽດ ຕສູ໊ງ ຝຸນ ຕີ່ງ ໂຢ​ຮັນ ເຊ ໂຕ່ວ ຫວ່າ ມ່ຽນ . ”
40021027	ນິ່ນ ບົວ ຕສ່ຽວ ເຕົາ ເຢ​ຊູ , “ ເຢຍ ບົວ ໄມ້ ຮິ້ວ ຕຸ໊ . ” ເຢ​ຊູ ບົ໋ວ ນິ່ນ ບົວ , “ ຮນັ້ງ ໜ່າຍ , ເຢຍ ຢ່າ ໄມ້ ບົ໋ວ ເມີ່ຍ ບົວ ເຢຍ ມ່າຍ ຫາຍ ຫຍູ່ງ ເລີ໌ຍ ໂຕສ໋ວ ນ້າຍ ເຕີ໋ຍ ສີ່ .
40021028	“ ເມີ່ຍ ບົວ ຮນັ້ງ ຫາຍ ນໍ ຮນ້ຳ ? ມ່າຍ ລ່ານ ມ່ຽນ ມ່າຍ ອີ ເຕົ້າ ຕອນ . ນິ່ນ ມີ່ງ ບົ໋ວ ຕອນ-ໂຮລ , ‘ ຕອນ ອ່າ , ເມີ່ຍ ອີ້ ຮນອຍ ມີ່ງ ອະຫງຸ່ນ ຫຮວີງ ໂຕສ໋ວ ກົງ ໂອ່ . ’
40021029	“ ຕອນ-ໂຮລ ເຕົາ , ‘ ເຢຍ ໄມ້ ອ໋ອຍ ມີ່ງ ! ’ ມປ່າ ອກະຮ້າ ນິ່ນ ກ໊ອຍ ໂຮຍ້ວ ແອ໋ງ ມີ່ງ ອ໊ະ .
40021030	“ ວົ້ວ ເຕົ້າ ເຕຍ ແອ໋ງ ມີ່ງ ຟີ່ ຮນັ້ງ ເຍີຍ ບົ໋ວ ຕອນ-ໄຝ . ຕອນ-ໄຝ ເຕົາ , ‘ ໂອ໌ , ເຢຍ ມີ່ງ ເຍີຍ . ’ ມປ່າ ນິ່ນ ໄມ້ ມີ່ງ .
40021031	“ ນ້າຍ ເຕີ໋ຍ ອີ ເຕົ້າ ຕອນ , ຫາຍ ເຕົ້າ ເອີຍ ຈ໊ຽນ ເຕຍ ເຍີຍ ຫວ່າ ໂຕສ໋ວ ? ” ນິ່ນ ບົວ ເຕົາ , “ ຕອນ-ໂຮລ . ” ເຢ​ຊູ ຕສ່ຽວ ບົ໋ວ ນິ່ນ ບົວ , “ ເຢຍ ບົ໋ວ ຕສຽນ ເມີ່ຍ ບົວ , ເຖງ ໂລ​ມາ ຮູ່ງ ຈາ ຊຽວ ໂດສວ-ຕສິ້ນ ວົ້ວ ເຕີ໋ຍ , ເຖສົາ ໝ່າຍ ປ໊ວນ-ຊິນ ເຍີຍ ມເຊັຍ ຕອນ ຕສູ໊ງ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ ດ່າງ ເມີ່ຍ ບົວ .
40021032	ເຫວີ່ຍ ຕສຸ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ຕ້າຍ ປຸນ ເມີ່ຍ ບົວ ຮິ້ວ ຕຸ໊ ໂຕສ໋ວ ຫອບ ເຍີຍ ເຈົ໊າ , ເມີ່ຍ ບົວ ຢ່າ ໄມ້ ສຽນ . ມປ່າ ຊຽວ ໂດສວ-ຕສິ້ນ ເຖສົາ ໝ່າຍ ປ໊ວນ-ຊິນ ເຍີຍ ມເຊັຍ ຕອນ ວົ້ວ ເຕີ໋ຍ ສຽນ ນິ່ນ . ເມີ່ຍ ບົວ ປວັດ ລິ໌ວ ນ້າຍ ເຕີ໋ຍ ສີ່ ມປ່າ ອກະຮ້າ ເມີ່ຍ ບົວ ຖສໍ່ ໄມ້ ກ໊ອຍ ໂຮຍ້ວ ສຽນ ນິ່ນ . ”
40021033	ເຢ​ຊູ ແອ໋ງ ບົ໋ວ ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ , “ ແອ໋ງ ໝວັງ ຕິ້ວ ຫວ່າ-ເປີ໊ຍ ໂອ່ . ມ່າຍ ລ່ານ ມ່ຽນ ຕສວັ໋ງ ດສົງ ອະຫງຸ່ນ ປ໊ຽວ , ໂຕສ໋ວ ຫລາດ ຫລາດ ຈ໊ຽນ . ຢຽມ ຫຮວີງ ກະຍົ໌ວ ນິ່ນ ເວດ ນອມ ຕ໋ອງ ໂຕສ໋ວ ເຍວີ່ຍ ອະຫງຸ່ນ ປ໊ຽວ ເຍີຍ ຕສ້ອງ , ແອ໋ງ ໂຕສ໋ວ ນອມ ລ່າວ ຕສົ໊ວ ຫຮວີງ . ໂຕສ໋ວ ຕສຢັ໋ງ , ນິ່ນ ໂກ໊ວ ປຸນ ມ່ຽນ . ນິ່ນ ກັ້ນ ແອ໊ະ , ທສວດ ເຕີ່ຍ-ປູງ ໝີ່ ອ໊ະ .
40021034	“ ເຖົາ ປ໊ຽວ ຕສົວະ ເຍີຍ ຕສຢັ້ງ ໂຫ່ ນິ່ນ ພ້າຍ ນິ່ນ ເຍີຍ ໂປວ ມີ່ງ ເຕສ໊າະ ນິ່ນ ເຍີຍ ປ່ວນ ປ໊ຽວ .
40021035	ໂກ໊ວ ຫຮວີງ ເຍີຍ ມ່ຽນ ເຕສ໊າະ ນ້າຍ ເຕີ໋ຍ ໂປວ . ມ່າຍ ເຕົ້າ ນິ່ນ ບົວ ເບ໊າະ . ມ່າຍ ເຕົ້າ ນິ່ນ ບົວ ໄຕ໋ . ມ່າຍ ເຕົ້າ ນິ່ນ ບົວ ເຕສ໊າະ ຫລະເປຢີ໊ຍ ຕ້າຍ ຕສົງ .
40021036	ຫຮວີງ-ຕສ໊ຽວ ແອ໋ງ ພ້າຍ ກັ້ນ ເຕີ໋ຍ ໂປວ ມີ່ງ , ເກົ້າ ທສ້ຳ ຕ້າວ ດສຸ່ນ , ມປ່າ ໂກ໊ວ ຫຮວີງ ມ່ຽນ ແອ໋ງ ໂຕສ໋ວ ປຸນ ນິ່ນ ບົວ ຮນັ້ງ ຕ້າວ ດສຸ່ນ ວົ້ວ ເຕີ໋ຍ ນໍ .
40021037	ອກະຮ້າ ວົ້ວ ດສຸ່ນ , ຫຮວີງ-ຕສ໊ຽວ ແອ໋ງ ພ້າຍ ນິ່ນ ກັ້ນ ເຍີຍ ຕອນ ມີ່ງ , ຢ່າ ກ໊ອງ , ‘ ນິ່ນ ບົວ ຕສູ໊ງ ອ໋ອຍ ທ່າຍ ເຢຍ ເຍີຍ ຕອນ ອ໊ະ . ’
40021038	ມປ່າ ໂກ໊ວ ຫຮວີງ ເຍີຍ ມ່ຽນ ປວັດ ວົ້ວ ເຕົ້າ ຕອນ , ລ່ານ ບົ໋ວ ລ່ານ , ‘ ດສິບ ນ້າຍ ນອມ ຫຮວີງ ເຊ ຕົ້ງ ນ້າຍ ເຕົ້າ ອ໊ະ . ຕ້າຍ ມ່າະ ! ບົວ ເຕສ໊າະ ນິ່ນ ໄຕ໋ ກວັ່ງ ມີ່ງ ຢ່າ ເຕສ໊າະ ນິ່ນ ດສິບ ເຍີຍ ຈາ-ຕີ້ງ ອ໊ະ . ’
40021039	ນິ່ນ ບົວ ຕສ່ຽວ ເຕສ໊າະ ນິ່ນ ທໍ ທສວດ ກະເຫຍ່ຍ ຕສິ ຫຮວີງ ໄຕ໋ ກວັ່ງ ໝີ່ ອ໊ະ . ”
40021040	ເຢ​ຊູ ໜ່າຍ , “ ວົ້ວ ຫຍູ່ງ , ຫຮວີງ-ຕສ໊ຽວ ດສ໋ວນ ວົ້ວ ຕສັ່ນ ນິ່ນ ອ໋ອຍ ຮນັ້ງ ຫາຍ ນໍ ໂຕສ໋ວ ປຸນ ໂກ໊ວ ຫຮວີງ ເຍີຍ ມ່ຽນ ? ”
40021041	ນິ່ນ ບົວ ເຕົາ , “ ນິ່ນ ດົ່ງ ຫາຍ ຕສູ໊ງ ອ໋ອຍ ໄຕ໋ ກວັ່ງ ວົ້ວ ເຕີ໋ຍ ຫວ່າຍ ໄຫ່ ເຍີຍ ມ່ຽນ , ແອ໋ງ ປຸນ ກັ້ນ ເຕີ໋ຍ ມ່ຽນ ໂກ໊ວ ນິ່ນ ເຍີຍ ຫຮວີງ , ຕົ້ງ ປ໊ຽວ ຕສົວະ ເຍີຍ ຕສຢັ້ງ ໂຫ່ ໄຮ່ ປຸນ ນິ່ນ ເຍີຍ ປ່ວນ ປ໊ຽວ ວົ້ວ ຫຍູ່ງ ມ່ຽນ . ”
40021042	ເຢ​ຊູ ບົ໋ວ ນິ່ນ ບົວ , “ ກີງ-ໂຊວ ເຟ້ຍ ຈ໊ຽນ ນ້າຍ ເຕີ໋ຍ ຫວ່າ ເມີ່ຍ ບົວ ໄມ້ ໂຕະ ເຈ໋ຍ ໄຟ ? ‘ ກົ໊ມ ເປຢົ໊າ ຕສັ່ງ ເອກ້ມ ທສວດ ວົ້ວ ນອມ ຫລະເປຢີ໊ຍ , ຕສູ໊ງ ເປ໋ນ ອັນ ເປຢົ໊າ-ເກ໊າະ ເກົ້າ ຫລົ່ງ ຈ໊ຽນ ເຈ໋ຍ ວົ້ວ ນອມ . ນ້າຍ ເຊ ຕສ໊ຽວ ໂຕສ໋ວ ເຍີຍ ສີ່ . ຕສິ໋ວ ເຢຍ ບົວ ເຍີຍ ມຕສີງ ໝັ່ງ , ປວັດ ບົວະ ຮ່ອງ ໄຫ່ . ’ ”
40021043	ເຢ​ຊູ ແອ໋ງ ກ໊ອງ ບົ໋ວ ນິ່ນ ບົວ , “ ເຢຍ ບົ໋ວ ເມີ່ຍ ບົວ , ທິນ-ຮູ່ງ ຕສູ໊ງ ໄມ້ ປຸນ ເມີ່ຍ ບົວ ຢຽມ ນິ່ນ ເຍີຍ ກົ໊ວະ . ນິ່ນ ອ໋ອຍ ປຸນ ໂຕສ໋ວ ຫອບ ນິ່ນ ເຍີຍ ໂຮຍ້ວ ວົ້ວ ຫຍູ່ງ ມ່ຽນ ຢຽມ ນິ່ນ ເຍີຍ ກົ໊ວະ ຮນັ້ງ .
40021044	ຫາຍ ເຕົ້າ ດອບ , ຕສົງ ຕສຸ ນ້າຍ ນອມ ຫລະເປຢີ໊ຍ , ວົ້ວ ເຕົ້າ ຕສ່ຽວ ຮູ້ ເປ໋ນ ເຕສ໋ຍ ເຕີ໋ຍ ໝີ່ ອ໊ະ . ນ້າຍ ນອມ ຫລະເປຢີ໊ຍ ດ໊ອດ , ຕສົງ ຕສຸ ຫາຍ ເຕົ້າ , ວົ້ວ ເຕົ້າ ຕສ່ຽວ ໝ່ວນ ເດສ່ງ ໝີ່ ອ໊ະ . ”
40021045	ໄຊ ມ່ຽນ ເປຢີ໊ຍ ເຖສົາ ຟາ​ລິ​ສີ ມ່ຽນ ໝວັງ ໄຮ໌ ເຢ​ຊູ ກ໊ອງ ນ້າຍ ເຕີ໋ຍ ຫວ່າ-ເປີ໊ຍ , ນິ່ນ ບົວ ໄຮ໌ ຕສິ໊ ຕສຸ ນິ່ນ ບົວ .
40021046	ນິ່ນ ບົວ ຕສ່ຽວ ອ໋ອຍ ເຕສ໊າະ ນິ່ນ ມປ່າ ກ້ຳ ເດສ໋ຍ ຕສວັ໋ງ ມ່ຽນ , ເຫວີ່ຍ ຕສຸ ວົ້ວ ເຕີ໋ຍ ມ່ຽນ ທ່າຍ ເຢ​ຊູ ໂຕສ໋ວ ເຕົ້າ ໂຕ່ວ ຫວ່າ ມ່ຽນ .
40022001	ເຢ​ຊູ ແອ໋ງ ຫລົ່ງ ຫວ່າ-ເປີ໊ຍ ອຈ໋າວ ຕສວັ໋ງ ມ່ຽນ .
40022002	ນິ່ນ ກ໊ອງ , “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຊ ຮນັ້ງ ເຕົ້າ ຮູ່ງ ເບ່ນ ນິ່ນ ເຍີຍ ຕອນ ເຍີຍ ທສີງ-ຈາ-ຫຮນາງ ນໍ .
40022003	ເບ່ນ ຕສຢັ໋ງ , ນິ່ນ ພ້າຍ ນິ່ນ ເຍີຍ ໂປວ ມີ່ງ ເຫ່ວ ທສີ້ງ ລິ໌ວ ເຍີຍ ແຄະ ມ່ຽນ ຕ້າຍ , ມປ່າ ແຄະ ມ່ຽນ ໄມ້ ອ໋ອຍ ຕ້າຍ .
40022004	“ ຮູ່ງ ເຕ໋ຍ ແອ໋ງ ພ້າຍ ກັ້ນ ເຕີ໋ຍ ໂປວ ມີ່ງ ບົ໋ວ ວົ້ວ ເຕີ໋ຍ ແຄະ ມ່ຽນ , ‘ ເຢຍ ເຍີຍ ທສີງ-ຈາ-ຫຮນາງ ເບ່ນ ຕສຢັ໋ງ ອ໊ະ . ງົ່ງ ໂກ໊ວ ເຖສົາ ງົ່ງ ຕອນ ຈຸ່ນ ຮລຢັ້ງ ຕສຢັ໋ງ , ຫຍູ່ງໆ ເບ່ນ ດສ້ອຍ . ກຸ໊ນ ຕ້າຍ ຫຍັ່ນ ຫຮນາງ ອ໊ະ . ’
40022005	ມປ່າ ທສີ້ງ ລິ໌ວ ເຍີຍ ແຄະ ມ່ຽນ ໄມ້ ເກວນ ໄມ້ ສີ່ ເຍີຍ . ເກ໊າະ-ມ່ຽນ ມີ່ງ ໂຕສ໋ວ ເກ໊າະ-ມ່ຽນ ເຍີຍ ກົງ . ມ່າຍ ເຕົ້າ ມີ່ງ ເດີ່ຍ . ມ່າຍ ເຕົ້າ ມີ່ງ ໂຕສ໋ວ ແຊງ-ເອີ໋ຍ .
40022006	ເຕສ່ງ ວົ້ວ ເຕີ໋ຍ ເຕສ໊າະ ຮູ່ງ ພ້າຍ ມີ່ງ ເຍີຍ ໂປວ ໂຕສ໋ວ ໂຕະ ຢ່າ ໄຕ໋ ໄຕ່ .
40022007	ຮູ່ງ ເຕ໋ຍ ເຖຈຍ ເຈ໌ຍ ! ໄຫ່ , ຕສ່ຽວ ພ້າຍ ນິ່ນ ເຍີຍ ແປງ ມີ່ງ ໝຽດ ເດສ່ງ ວົ້ວ ເຕີ໋ຍ ໄຕ໋ ມ່ຽນ ເຍີຍ ມ່ຽນ , ແອ໋ງ ປົ໊ວ ທຈຸຍ ນິ່ນ ບົວ ເຍີຍ ຕສີ້ງ .
40022008	“ ອກະຮ້າ ຮູ່ງ ເຕ໋ຍ ແອ໋ງ ບົ໋ວ ນິ່ນ ເຍີຍ ໂປວ ບົວ , ‘ ທສີງ-ຈາ-ຫຮນາງ ເບ່ນ ຕສຢັ໋ງ ອ໊ະ . ເຢຍ ທສີ້ງ ດ່າງ ເຍີຍ ແຄະ ມ່ຽນ ໄມ້ ຜຸຍ ຕ້າຍ .
40022009	ເມີ່ຍ ບົວ ອີ້ ຕສັ່ນ ມີ່ງ ວົ້ວ ຈາຍ-ຫ່ອງ . ລໍ໌ ປວັດ ບຸເຕສ໋ຍ ເຕົ້າ , ອ໋ອຍ ຕສຸ ເຫ່ວ ຕ້າຍ ເປັຍ ຢິ້ນ . ’
40022010	ວົ້ວ ເຕີ໋ຍ ໂປວ ຕສ່ຽວ ທສວດ ມີ່ງ ກັນ ຕິ້ວໆ ເຈົ໊າ . ປວັດ ບຸເຕສ໋ຍ ເຕົ້າ , ໄມ້ ກຸ໊ນ ຄູ້ ມ່ຽນ ໄຟ ມ່ຽນ ຫວ່າຍ ມ່ຽນ , ຢຽດ ຕສູ໊ງ ເຫ່ວ ຕ້າຍ . ມ່ຽນ ຕສ່ຽວ ປວັ໊ງ ເດສ່ງ ຢິ້ນ ໝີ່ ອ໊ະ .
40022011	“ ຮູ່ງ ເຕ໋ຍ ເປັຍ ມີ່ງ ໝັ່ງ ແຄະ ມ່ຽນ ຕສ່ຽວ ປວັດ ມ່າຍ ເຕົ້າ ໄມ້ ຕສອງ ຜຸຍ ມີ່ງ ຢິ້ນ ເຍີຍ ລຸຍ-ໂຫວ .
40022012	ຮູ່ງ ເຕ໋ຍ ໜ່າຍ , ‘ ໂຢ໌ວ ອ່າ , ເມີ່ຍ ໄມ້ ຕສອງ ຜຸຍ ມີ່ງ ຢິ້ນ ເຍີຍ ລຸຍ-ໂຫວ , ເມີ່ຍ ຮນັ້ງ ຫາຍ ນໍ ຕຸ໊ ເປັຍ ? ’ ວົ້ວ ເຕົ້າ ມ່ຽນ ຢ່າ ໄມ້ ມ່າຍ ຫວ່າ ເຕົາ ອ໊ະ .
40022013	“ ຮູ່ງ ເຕ໋ຍ ຕສ່ຽວ ບົ໋ວ ໂປວ , ‘ ເຕສ໊າະ ນິ່ນ ເຍີຍ ປົ໌ວ-ເຕສົ໋າ ໂດ້ ຈ໊ຽນ ຕໍ້ ນິ່ນ ມີ່ງ ກວັ່ງ ກະເຫຍ່ຍ , ຫຮມວັງ ເຍີຍ ຕ໋ອງ , ຢຽມ ວົ້ວ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ , ຫງາດ ຈ໊ຽນ ຍ່າ ເຕ໊ຍ . ’ ”
40022014	ເຢ​ຊູ ແອ໋ງ ກ໊ອງ ເຊດ ເມວີ໌ຍ ຫວ່າ , “ ທສີ້ງ ຕ້າຍ ເຍີຍ ມ່ຽນ ທສ້ຳ , ມປ່າ ກິ໊ນ ຕ້າຍ ເຍີຍ ມ່ຽນ ໂຕສະ . ”
40022015	ມ່າຍ ເຕີ໋ຍ ຟາ​ລິ​ສີ ມ່ຽນ ທສວດ ມີ່ງ ທສ່າງ ລ່າງ ຕ໊າ ຕສະເອີ໋ຍ ອ໋ອຍ ດົ໊ວ ເຢ​ຊູ ກ໊ອງ ຕ່ອງ ຫວ່າ .
40022016	ນິ່ນ ບົວ ຕສ່ຽວ ພ້າຍ ເຕີ໋ຍ ນິ່ນ ບົວ ເຍີຍ ໄຊ-ກໍ໋ ເຖສົາ ເຕີ໋ຍ ກັນ ເຮ​ລົດ ຮູ່ງ ວົ້ວ ເຈົ໊າ ມ່ຽນ ມີ່ງ ລໍ໌ ເຢ​ຊູ . ນິ່ນ ບົວ ກ໊ອງ , “ ຟິນ-ແຊງ ອ່າ , ເຢຍ ບົວ ຮິ້ວ ຕຸ໊ ເມີ່ຍ ໂຮຍ້ວ ຕສະ . ທິນ-ຮູ່ງ ເຍີຍ ເຈົ໊າ ເມີ່ຍ ຢ່າ ອຈ໋າວ ຕຸ໊ ຕສຽນ . ເມີ່ຍ ຢ່າ ໄມ້ ໝັ່ງ ຫາຍ ເຕົ້າ ເຍີຍ ຮມຽນ ເຫວີ່ຍ ຕສຸ ເມີ່ຍ ໄມ້ ໝັ່ງ ຫາຍ ເຕົ້າ ໂຕສ໋ວ ໂຮລ ໄຟ ໄຝ .
40022017	ວົ້ວ ຫຍູ່ງ , ໂທ້ ບົ໋ວ ເຢຍ ບົວ , ເມີ່ຍ ຮນັ້ງ ຫາຍ ນໍ ຮນ້ຳ ? ບົວ ທສວດ ໂດສວ-ຕສິ້ນ ປຸນ ໂລ​ມາ ເຍີຍ ຕົ້ມ ຕສິ້ວ ຮູ່ງ , ຊີ​ຊາ , ເຊ ຕ່ອງ ບົວ ເຍີຍ ເລີ໌ຍ ໄຟ ? ”
40022018	ມປ່າ ເຢ​ຊູ ຮິ້ວ ຕຸ໊ ນິ່ນ ບົວ ເຍີຍ ຕສະເອີ໋ຍ ເຊ ຫວ່າຍ ໄຫ່ ຕສ່ຽວ ກ໊ອງ , “ ເມີ່ຍ ບົວ ໜ່າຍ ເຕີ໋ຍ ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ອ້າ ! ເມີ່ຍ ບົວ ເຫວີ່ຍ ຫາຍ ຕິ່ວ ອ໋ອຍ ດົ໊ວ ເຢຍ ກ໊ອງ ຕ່ອງ ?
40022019	ເຕສ໊າະ ນອມ ທສວດ ໂດສວ ເຍີຍ ຍ່ານ ປຸນ ເຢຍ ໝັ່ງ ກ໋າ . ” ນິ່ນ ບົວ ຕສ່ຽວ ເຕສ໊າະ ນອມ ຍ່ານ ປຸນ ນິ່ນ .
40022020	ເຢ​ຊູ ໜ່າຍ ກ໋າ ນິ່ນ ບົວ , “ ນ້າຍ ຫາຍ ເຕົ້າ ເຍີຍ ຝັງ ເຖສົາ ຫາຍ ເຕົ້າ ເຍີຍ ບົ໋ວ ? ”
40022021	ນິ່ນ ບົວ ເຕົາ , “ ຊີ​ຊາ ເຍີຍ . ” ເຢ​ຊູ ຕສ່ຽວ ບົ໋ວ ນິ່ນ ບົວ , “ ຮນັ້ງ ໜ່າຍ , ຫາຍ ຫຍູ່ງ ຊີ​ຊາ ຮູ່ງ ເຍີຍ , ອ໋ອຍ ຕສຸ ປຸນ ຊີ​ຊາ ຮູ່ງ . ຫາຍ ຫຍູ່ງ ທິນ-ຮູ່ງ ເຍີຍ , ອ໋ອຍ ຕສຸ ປຸນ ທິນ-ຮູ່ງ . ”
40022022	ນິ່ນ ບົວ ໄຮ໌ ລິ໌ວ ນ້າຍ ເຕີ໋ຍ ຫວ່າ ຕສ່ຽວ ບົວະ ຮ່ອງ ໄຫ່ ຢ່າ ເລີ່ຍ ອກອຍ ນິ່ນ ມີ່ງ ໝີ່ ອ໊ະ .
40022023	ຕົ້ງ ວົ້ວ ຮນອຍ ມ່າຍ ເຕີ໋ຍ ສະ​ດູ​ສີ ມ່ຽນ ຕ້າຍ ລໍ໌ ເຢ​ຊູ . ( ສະ​ດູ​ສີ ວົ້ວ ເຈົ໊າ ມ່ຽນ ກ໊ອງ ມ່ຽນ ໄຕ່ ມີ່ງ ໄມ້ ໄຮ່ ນັ່ງ ຕ້າຍ . )
40022024	ນິ່ນ ບົວ ໜ່າຍ ເຢ​ຊູ , “ ຟິນ-ແຊງ ອ່າ , ໂມ​ເຊ ກ໊ອງ , ‘ ເຊ ກ໊ອງ ມ່າຍ ລ່ານ ມ່ຽນ ໄມ້ ແກ້ງ ມ່າຍ ຝຸຈ໊ວຍ ມປ່າ ນິ່ນ ໄຕ່ ໝີ່ ອ໊ະ , ນິ່ນ ເຍີຍ ໂຢ໌ວ ອ໋ອຍ ຕສຸ ຫລົ່ງ ຍາມ-ກວ໊າ ໂຕສ໋ວ ເອົ໊າ ເຫວີ່ຍ ຕຸ໊ ຝຸຈ໊ວຍ ຝຸນ ກໍ໋ ເຍີຍ ປ່ວນ . ’
40022025	ເຢຍ ບົວ ນ້າຍ , ຕສິ້ນ ດ່າງ ມ່າຍ ເສ່ຍ ມົ໌ວ-ຕອນ . ຕອນ-ໂຮລ ຕອງ ຈ໊ຽນ ຈາ , ໄມ້ ແກ້ງ ມ່າຍ ຝຸຈ໊ວຍ , ນິ່ນ ໄຕ່ ໝີ່ ອ໊ະ . ໂຢ໌ວ ຕສ່ຽວ ຫລົ່ງ ນິ່ນ ເຍີຍ ຍາມ-ກວ໊າ .
40022026	ຕະໄໜ ເຖສົາ ເລົ້າ ຊານ , ແອ໋ງ ມີ່ງ ເຖົາ ເລົ້າ ຖສີ່ , ຢຽດ ຕສູ໊ງ ຫລົ່ງ ເຈ໋ຍ ເດສ່ງ , ຢ່າ ຟີ່ ຮນັ້ງ ເຍີຍ , ໄມ້ ມ່າຍ ຝຸຈ໊ວຍ , ຕສຢັງ ໜ່າຍ ໄຕ່ ເດສ່ງ ໝີ່ ອ໊ະ .
40022027	ອກະຮ້າ ວົ້ວ ເຕົ້າ ມເຊັຍ ຕອນ ຢ່າ ໄຕ່ ໝີ່ ອ໊ະ .
40022028	ຮນັ້ງ ໜ່າຍ , ມ່ຽນ ໄຕ່ ມີ່ງ , ເຖົາ ນັ່ງ ຕ້າຍ ວົ້ວ ຮນອຍ , ວົ້ວ ເຕົ້າ ເອົ໊າ ຝຸນ ເປ໋ນ ຫາຍ ເຕົ້າ ເຍີຍ ເອົ໊າ ? ເຫວີ່ຍ ຕສຸ ນິ່ນ ບົວ ຢຽດ ຕສູ໊ງ ຫລົ່ງ ເຈ໋ຍ ເຍີຍ . ”
40022029	ເຢ​ຊູ ເຕົາ ນິ່ນ ບົວ , “ ເມີ່ຍ ບົວ ຕ່ອງ ເດສ່ງ ອ໊ະ , ເຫວີ່ຍ ຕສຸ ເມີ່ຍ ບົວ ໄມ້ ຮິ້ວ ຕຸ໊ ກີງ-ໂຊວ , ຢ່າ ໄມ້ ຮິ້ວ ຕຸ໊ ທິນ-ຮູ່ງ ເຍີຍ ທຈະ .
40022030	ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ ວົ້ວ ຕສັ່ນ , ນິ່ນ ບົວ ຕສ່ຽວ ຮນັ້ງ ຢຽມ ທິນ-ຕ້ອງ ເຍີຍ ຟິນ-ມ່ຽນ ນໍ , ໄມ້ ຫລົ່ງ ເອົ໊າ ຫລົ່ງ ໂອກ໋ .
40022031	ກ໊ອງ ມ່ຽນ ໄຕ່ ມີ່ງ ແອ໋ງ ນັ່ງ ຕ້າຍ ວົ້ວ ຕິ່ວ ເຈົ໊າ , ທິນ-ຮູ່ງ ບົ໋ວ ເມີ່ຍ ບົວ ວົ້ວ ເຕີ໋ຍ ຫວ່າ ເມີ່ຍ ບົວ ໄມ້ ໂຕະ ເຈ໋ຍ ໄຟ ?
40022032	ທິນ-ຮູ່ງ ກ໊ອງ , ‘ ເຢຍ ເຊ ອັບ​ລາ​ຮຳ ເຍີຍ ທິນ-ຮູ່ງ , ອີ​ສັກ ເຍີຍ ທິນ-ຮູ່ງ ເຖສົາ ຢາ​ໂຄບ ເຍີຍ ທິນ-ຮູ່ງ . ’ ນິ່ນ ໄມ້ ເຕສີ໌ຍ ໄຕ່ ມີ່ງ ເຍີຍ ມ່ຽນ ເຍີຍ ທິນ-ຮູ່ງ . ນິ່ນ ເຊ ມ່ຽນ ນັ່ງ ມ່ຽນ ເຍີຍ ທິນ-ຮູ່ງ . ”
40022033	ຕສວັ໋ງ ມ່ຽນ ໄຮ໌ ເຢ​ຊູ ຮນັ້ງ ນ້າຍ ນໍ ອຈ໋າວ , ນິ່ນ ບົວ ເກ້ງ ! ບົວະ ຮ່ອງ ໄຫ່ .
40022034	ຟາ​ລິ​ສີ ມ່ຽນ ໄຮ໌ ກ໊ອງ ເຢ​ຊູ ໂຕສ໋ວ ປຸນ ສະ​ດູ​ສີ ມ່ຽນ ໄມ້ ມ່າຍ ຫວ່າ ເຕົາ , ນິ່ນ ບົວ ຕສ່ຽວ ກັ໊ບ ຕສຸ໊ນ ຕ້າຍ .
40022035	ນິ່ນ ບົວ ເຍີຍ ກວັ້ນ ມ່າຍ ເຕົ້າ ອຈ໋າວ ເລີ໌ຍ ເຍີຍ ຟິນ-ແຊງ ອ໋ອຍ ດົ໊ວ ເຢ​ຊູ ກ໊ອງ ຕ່ອງ ຫວ່າ .
40022036	ນິ່ນ ຕສ່ຽວ ໜ່າຍ ກ໋າ , “ ຟິນ-ແຊງ ອ່າ , ຢຽດ ຕສູ໊ງ ເລີ໌ຍ-ຫລັດ , ຫາຍ ຕິ້ວ ເກົ້າ ຫລົ່ງ ຈ໊ຽນ ເຈ໋ຍ ? ”
40022037	ເຢ​ຊູ ເຕົາ , “ ‘ ອ໋ອຍ ຕສຸ ຫລົ່ງ ເດສ່ງ ໂຮຍ້ວ , ຫລົ່ງ ເດສ່ງ ຕສະເອີ໋ຍ , ‘ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ’
40022038	ນ້າຍ ເຊ ໂຮລ ເຈ໋ຍ , ເກົ້າ ຫລົ່ງ ຈ໊ຽນ ເຈ໋ຍ ເຍີຍ ເລີ໌ຍ ອ໊ະ .
40022039	ຕະເຫຍີ່ຍ ຕິ້ວ ຢ່າ ຟີ່ ຮນັ້ງ ເຍີຍ , ‘ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ’
40022040	ໂມ​ເຊ ເຍີຍ ເລີ໌ຍ-ຫລັດ ເຖສົາ ຕສວັ໋ງ ໂຕ່ວ ຫວ່າ ມ່ຽນ ອຈ໋າວ ເຍີຍ ຢຽດ ຕສູ໊ງ ຫວ່າ ຫລົ່ງ ນ້າຍ ເຕີ໋ຍ ອີ ຕິ້ວ ເລີ໌ຍ ໂຕສ໋ວ ກອນ . ”
40022041	ຟາ​ລິ​ສີ ມ່ຽນ ຖສໍ່ ຢຽມ ຕສຸ໊ນ ວົ້ວ ຕສັ່ນ , ເຢ​ຊູ ໜ່າຍ ນິ່ນ ບົວ ,
40022042	“ ເມີ່ຍ ບົວ ຮນັ້ງ ຫາຍ ນໍ ຮນ້ຳ ? ກີ​ຕູ່ ໂຕສ໋ວ ຫາຍ ເຕົ້າ ເຍີຍ ເຕສີ໊ຍ-ຟຸນ ? ” ນິ່ນ ບົວ ເຕົາ , “ ກີ​ຕູ່ ໂຕສ໋ວ ດາ​ວິດ ຮູ່ງ ເຍີຍ ເຕສີ໊ຍ-ຟຸນ . ”
40022043	ເຢ​ຊູ ແອ໋ງ ໜ່າຍ ນິ່ນ ບົວ , “ ວົ້ວ ຫຍູ່ງ , ສີງ ລີ່ງ ເຫວີ່ຍ ຫາຍ ຕິ່ວ ປຸນ ດາ​ວິດ ເຫ່ວ ກີ​ຕູ່ ໂຕສ໋ວ ‘ ຕສ໊ຽວ ’ ? ດາ​ວິດ ກ໊ອງ ,
40022044	‘ ຕສ໊ຽວ ກ໊ອງ ບົ໋ວ ເຢຍ ເຍີຍ ຕສ໊ຽວ , ເຕສວີ໌ຍ ຈ໊ຽນ ເຢຍ ເຍີຍ ບຢ່າວ ແໝງ ປູງ , ຕສົ໊ວ ເຢຍ ປຸນ ເມີ່ຍ ເຍີຍ ວິນ-ວັ້ງ ເອຈ່ຍ ເມີ່ຍ ເຍີຍ ເຕສົ໋າ-ເດ໊ຍ . ’
40022045	ເຊ ກ໊ອງ ດາ​ວິດ ເຫ່ວ ນິ່ນ ໂຕສ໋ວ ‘ ຕສ໊ຽວ , ’ ກີ​ຕູ່ ຮນັ້ງ ຫາຍ ນໍ ໄຮ່ ໂຕສ໋ວ ດາ​ວິດ ເຍີຍ ເຕສີ໊ຍ-ຟຸນ ? ”
40022046	ໄມ້ ມ່າຍ ຫາຍ ເຕົ້າ ໄຮ່ ເຕົາ ຢຽດ ໂຈ໋ວ ເຢ​ຊູ . ຢຽມ ໜ່າຍ ຮນອຍ ຕ້າຍ , ໄມ້ ມ່າຍ ຫາຍ ເຕົ້າ ກ໊າມ ໜ່າຍ ຫາຍ ຫຍູ່ງ ນິ່ນ ອ໊ະ .
40023001	ເຈ໋ຍ ຕ້າຍ , ເຢ​ຊູ ບົ໋ວ ຕສວັ໋ງ ມ່ຽນ ເຖສົາ ນິ່ນ ເຍີຍ ໄຊ-ກໍ໋ ,
40023002	“ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ມ່າຍ ເລີ໌ຍ ພໍ້ ເມ່ງ ໂມ​ເຊ ເຍີຍ ເລີ໌ຍ .
40023003	ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ໝວັງ ຢ່າ ເອີຍ ຈ໊ຽນ ນິ່ນ ບົວ ອຈ໋າວ ເຍີຍ ຫວ່າ ໂຕສ໋ວ . ມປ່າ ນິ່ນ ບົວ ໂຕສ໋ວ ເຍີຍ ສີ່ ເມີ່ຍ ບົວ ໄມ້ ຕູ໋ງ ຕສວດ , ເຫວີ່ຍ ຕສຸ ນິ່ນ ບົວ ອຈ໋າວ ມປ່າ ໄມ້ ເອີຍ ນິ່ນ ບົວ ອຈ໋າວ ເຍີຍ ຫວ່າ ໂຕສ໋ວ .
40023004	ນິ່ນ ບົວ ເຕສ໊າະ ເຮນ້ຍ ເຍີຍ , ອະ ຕຸ໊ ເຫຍຍ ເຍີຍ ກະນ້າຍ ຜານ ປຸນ ມ່ຽນ ເຫຍຍ , ມປ່າ ນິ່ນ ບົວ ກັ້ນ ລ່ຽມ ໄມ້ ຄັ້ງ ຫລົ່ງ ຢຽດ ນອມ ປົ໌ວ-ໂດ໊ະ ເຖງ ມ່ຽນ ໂປ້ວ .
40023005	“ ນິ່ນ ບົວ ໂຕສ໋ວ ເຍີຍ ຢຽດ ຕສູ໊ງ ເຊ ເຫວີ່ຍ ປຸນ ມ່ຽນ ໝັ່ງ ຮນັ້ງ . ໝັ່ງ ກ໋າ , ນິ່ນ ບົວ ເຍີຍ ປຢ້ອງ ເຖສົາ ປົ໌ວ ຕັ້ງ ຈ໊ຽນ ຕັ໊ບ ກີງ-ໂຊວ ເຍີຍ ຫວ່າ ວົ້ວ ຫຍູ່ງ ຮລັບ ດົ່ງ ຫາຍ ໂຮລ ! ຕີ໋ງ ລຸຍ-ຈົ໊ວະ ວົ້ວ ເຕີ໋ຍ ອກີ້ງ ໂອກວ ດົ່ງ ຫາຍ ດ໊າວ !
40023006	ມີ່ງ ຢິ້ນ ຫວຸ່ຍ , ນິ່ນ ບົວ ຂູງ ອ໋ອຍ ເຕສວີ໌ຍ ເຈ໋ຍ ແໝງ ປູງ ເຕ້ຍ ກອນ ຮນັ້ງ . ເປັຍ ຫວຸ່ຍ ຕ້ອງ ຢ່າ ອ໋ອຍ ເຕສວີ໌ຍ ຫລົງ ເຈ໋ຍ ເຍີຍ ຕ໋ອງ .
40023007	ມີ່ງ ວົ້ວ ເຮີຍ-ຫ່ອງ ອ໋ອຍ ມ່ຽນ ເຕສ໊າະ ເຢັ໊ຍ ທ່າຍ ນິ່ນ ບົວ , ຢ່າ ເຫ່ວ ນິ່ນ ບົວ ໂຕສ໋ວ ‘ ໄຊ-ເຕ໋ຍ . ’
40023008	“ ໄມ້ ຕູ໋ງ ປຸນ ມ່ຽນ ເຫ່ວ ເມີ່ຍ ບົວ ໂຕສ໋ວ ‘ ໄຊ-ເຕ໋ຍ ’ ເຫວີ່ຍ ຕສຸ ເມີ່ຍ ບົວ ຢຽດ ຕສູ໊ງ ໂຕສ໋ວ ກໍ໋-ໂຢ໌ວ . ເມີ່ຍ ບົວ ຂູງ ມ່າຍ ດຸ ເຕົ້າ ໄຊ-ເຕ໋ຍ ຮນັ້ງ .
40023009	ໄມ້ ຕູ໋ງ ເຫ່ວ ຢຽມ ນ້າຍ ປ້າມ ເກນ ເຍີຍ ຫາຍ ເຕົ້າ ໂຕສ໋ວ ‘ ເຕຍ , ’ ເຫວີ່ຍ ຕສຸ ເມີ່ຍ ບົວ ມ່າຍ ດຸ ເຕົ້າ ເຕຍ ຮນັ້ງ . ເຊ ຢຽມ ທິນ-ຕ້ອງ ວົ້ວ ເຕົ້າ ເຕຍ .
40023010	ຢ່າ ໄມ້ ຕູ໋ງ ປຸນ ມ່ຽນ ເຫ່ວ ເມີ່ຍ ບົວ ໂຕສ໋ວ ‘ ເປຢີ໊ຍ ເຕສີ໊ຍ , ’ ເຫວີ່ຍ ຕສຸ ເມີ່ຍ ບົວ ມ່າຍ ດຸ ເຕົ້າ ເປຢີ໊ຍ ເຕສີ໊ຍ ຮນັ້ງ , ຕົ້ງ ເຢຍ , ກີ​ຕູ່ .
40023011	“ ເມີ່ຍ ບົວ ຫາຍ ເຕົ້າ ໂຕສ໋ວ ໂຮລ ເຈ໋ຍ , ວົ້ວ ເຕົ້າ ອ໋ອຍ ຕສຸ ໂຕສ໋ວ ເມີ່ຍ ບົວ ເຍີຍ ໂປວ .
40023012	ຫາຍ ເຕົ້າ ທ່າຍ ກັ້ນ ໂຕສ໋ວ ໂຮລ , ທິນ-ຮູ່ງ ອ໋ອຍ ປຸນ ວົ້ວ ເຕົ້າ ໂຕສ໋ວ ໄຝ . ຫາຍ ເຕົ້າ ຫຍ່ຽມ ກັ້ນ ໂຕສ໋ວ ໄຝ , ທິນ-ຮູ່ງ ອ໋ອຍ ປຸນ ວົ້ວ ເຕົ້າ ໂຕສ໋ວ ໂຮລ .
40023013	“ ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ຕອງ ຈ໊ຽນ ມ່ຽນ ເຍີຍ ຮມຽນ ກວນ ເປັຍ ທິນ-ຮູ່ງ ເຍີຍ ກົ໊ວະ ວົ້ວ ເຕົ້າ ແກ້ງ . ເມີ່ຍ ບົວ ກັ້ນ ໄມ້ ເປັຍ . ມ່ຽນ ອ໋ອຍ ເປັຍ ເມີ່ຍ ບົວ ຢ່າ ຕັ໊ງ ຈ໊ຽນ ໄມ້ ປຸນ ເປັຍ .
40023014	ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ດົ໊ວ ເອົ໊າ-ກວ໊າ ເຍີຍ ຈາ-ຕີ້ງ ຫຍັ່ນ , ຢ່າ ຕຸ໊-ເອີ໋ຍ ເຕົ໋າ ເກົ໋າ ດ໊າວ ເຍີຍ ດົ໊ວ ມ່ຽນ . ເຫວີ່ຍ ນ້າຍ ເມີ່ຍ ບົວ ຕສູ໊ງ ຕສຸ ຕີ່ງ ຕສຸ໌ຍ ເກົ້າ ເຮນ້ຍ ເຈ໋ຍ .
40023015	“ ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ເຈ໋ຍ ຄ້ອຍ ເຈ໋ຍ ກົ໊ວະ ເຫວີ່ຍ ລໍ໌ ຕຸ໊ ດຸ ລ່ານ ມ່ຽນ ຕ້າຍ ເປັຍ ເມີ່ຍ ບົວ . ເປັຍ ລິ໌ວ , ເມີ່ຍ ບົວ ໂຕສ໋ວ ປຸນ ນິ່ນ ອ໋ອຍ ຕສຸ ດ໊ອດ ເຕີ່ຍ ຫຍົວະ ເກົ້າ ທສ້ຳ ເມີ່ຍ ບົວ ອີ ໂກ໊ວ .
40023016	“ ເມີ່ຍ ບົວ ຕໍ້ ເຈົ໊າ ເຍີຍ ມຕສີງ ແມ່ງ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ກ໊ອງ , ‘ ຫາຍ ເຕົ້າ ຕສຢັ໊ງ ຈ໊ຽນ ຕສັ່ງ ທິນ-ຮູ່ງ ເຍີຍ ເປຢົ໊າ ແລ໌ງ ຫວ່າ , ໄມ້ ເອີຍ ຈ໊ຽນ ນິ່ນ ແລ໌ງ ເຍີຍ ຫວ່າ ໂຕສ໋ວ , ໄມ້ ເປ໋ນ ຫາຍ ຫຍູ່ງ . ມປ່າ ຫາຍ ເຕົ້າ ຕສຢັ໊ງ ຈ໊ຽນ ຕສອງ ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ ເຕີ໋ຍ ຈຽມ , ຕສູ໊ງ ອ໋ອຍ ຕສຸ ເອີຍ ຈ໊ຽນ ນິ່ນ ແລ໌ງ ເຍີຍ ຫວ່າ ໂຕສ໋ວ . ’
40023017	“ ມຕສີງ ແມ່ງ ເຍີຍ ກະນ້າຍ-ຫຮງົງ ອ້າ ! ຫາຍ ຫຍູ່ງ ເກົ້າ ຫລົ່ງ ຈ໊ຽນ ເຈ໋ຍ ? ຈຽມ ໄຟ ປຸນ ຈຽມ ທສີງ-ເດສ່ງ ວົ້ວ ນອມ ຕສັ່ງ ທິນ-ຮູ່ງ ເຍີຍ ເປຢົ໊າ ?
40023018	ເມີ່ຍ ບົວ ຢ່າ ກ໊ອງ , ‘ ຫາຍ ເຕົ້າ ຕສຢັ໊ງ ຈ໊ຽນ ເຕສ່ຍ-ຕ້ອງ ແລ໌ງ ຫວ່າ ຢ່າ ໄມ້ ເອີຍ ຈ໊ຽນ ນິ່ນ ແລ໌ງ ເຍີຍ ຫວ່າ ໂຕສ໋ວ , ໄມ້ ເປ໋ນ ຫາຍ ຫຍູ່ງ . ມປ່າ ຫາຍ ເຕົ້າ ຕສຢັ໊ງ ອັນ ເຕສ່ຍ-ຕ້ອງ ກູ້ ຫງວ່າຍ ວົ້ວ ເຕີ໋ຍ ເຕສ່ຍ ເຍີຍ ກະນ້າຍ ແລ໌ງ ນໍ , ຕສູ໊ງ ອ໋ອຍ ຕສຸ ເອີຍ ຈ໊ຽນ ນິ່ນ ແລ໌ງ ເຍີຍ ຫວ່າ ໂຕສ໋ວ . ’
40023019	ມຕສີງ ແມ່ງ ເຍີຍ ມ່ຽນ ອ້າ ! ຫາຍ ຫຍູ່ງ ເກົ້າ ຫລົ່ງ ຈ໊ຽນ ເຈ໋ຍ ? ເຕສ່ຍ ເຍີຍ ກະນ້າຍ ໄຟ ເຕສ່ຍ-ຕ້ອງ ? ເຊ ເຕສ່ຍ-ຕ້ອງ ປຸນ ເຕສ່ຍ ເຍີຍ ກະນ້າຍ ທສີງ-ເດສ່ງ .
40023020	ຮນັ້ງ ໜ່າຍ , ຫາຍ ເຕົ້າ ຕສຢັ໊ງ ຈ໊ຽນ ເຕສ່ຍ-ຕ້ອງ ແລ໌ງ ຫວ່າ , ນິ່ນ ຕສູ໊ງ ຕສຢັ໊ງ ຈ໊ຽນ ເຕສ່ຍ-ຕ້ອງ ເຖສົາ ອັນ ເຕສ່ຍ-ຕ້ອງ ກູ້ ຫງວ່າຍ ວົ້ວ ເຕີ໋ຍ ເຕສ່ຍ ເຍີຍ ກະນ້າຍ ຢຽດ ຕສູ໊ງ .
40023021	ຫາຍ ເຕົ້າ ຕສຢັ໊ງ ຈ໊ຽນ ຕສັ່ງ ທິນ-ຮູ່ງ ເຍີຍ ເປຢົ໊າ ແລ໌ງ ຫວ່າ , ນິ່ນ ຕສູ໊ງ ຕສຢັ໊ງ ຈ໊ຽນ ຕສັ່ງ ທິນ-ຮູ່ງ ເຍີຍ ເປຢົ໊າ ເຖສົາ ຢຽມ ເປຢົ໊າ ກະຍົ໌ວ ວົ້ວ ເຕົ້າ ທິນ-ຮູ່ງ ແລ໌ງ ຫວ່າ .
40023022	ຫາຍ ເຕົ້າ ຕສຢັ໊ງ ຈ໊ຽນ ທິນ-ຕ້ອງ ແລ໌ງ ຫວ່າ , ນິ່ນ ຕສູ໊ງ ຕສຢັ໊ງ ຈ໊ຽນ ທິນ-ຮູ່ງ ເຍີຍ ເຫວີ່ຍ ຢ່າ ຕສຢັ໊ງ ຈ໊ຽນ ເຕສວີ໌ຍ ເຫວີ່ຍ ວົ້ວ ເຕົ້າ ທິນ-ຮູ່ງ ແລ໌ງ ຫວ່າ .
40023023	“ ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ຕໍ້ ແປະ ທສິດ , ທົ່ງ ເຮົາ ເຖສົາ ຢ້ຽນ ຊີ ຕສຽບ ໂກ໊ວ ເຍີຍ ຢຽດ ໂກ໊ວ ຝົ່ງ ຫໍ່ ທິນ-ຮູ່ງ . ເລີ໌ຍ-ຫລັດ ອຈ໋າວ ເກົ້າ ຫລົ່ງ ຈ໊ຽນ ເຈ໋ຍ ເຍີຍ ເລີ໌ຍ ເຊ ອ໋ອຍ ຕສຸ ໂຕສ໋ວ ແປ້ງ ຟິມ , ອ໋ອຍ ຕສຸ ຄໍ້-ລ່ຽນ ມ່ຽນ , ອ໋ອຍ ຕສຸ ໂຕສ໋ວ ໂຮຍ້ວ ຕສີ໋ງ , ມປ່າ ເມີ່ຍ ບົວ ໄມ້ ໂຕສ໋ວ . ເມີ່ຍ ບົວ ຫອບ ຕສຸ ຮນັ້ງ ນ້າຍ ໂຕສ໋ວ , ຢ່າ ອ໋ອຍ ຕສຸ ໄມ້ ຕູ໋ງ ຫລະຄຸ ຕສຽບ ໂກ໊ວ ເຍີຍ ຢຽດ ໂກ໊ວ ກະນ້າຍ ຝົ່ງ ຫໍ່ ທິນ-ຮູ່ງ .
40023024	ເມີ່ຍ ບົວ ຕໍ້ ເຈົ໊າ ເຍີຍ ມຕສີງ ແມ່ງ ມ່ຽນ ອ້າ ! ຢຽມ ເມີ່ຍ ບົວ ຮົບ ເຍີຍ ກະນ້າຍ , ໄຝ ເຈ໋ຍ ເຍີຍ ແກງ ເມີ່ຍ ບົວ ໂຫລ່ວ ທສວດ ໝີ່ ອ໊ະ . ມປ່າ ລໍ່ ທໍ່ ເມີ່ຍ ບົວ ນະ ຕຸ໊ ເອຈ່ຍ ເຍີຍ .
40023025	“ ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ດສ໋າວ ເມີ່ຍ ບົວ ເຍີຍ ດສ່ອມ ຢ໊ຽນ , ຂູງ ດສ໋າວ ກະເຫຍ່ຍ ເດສ່ງ ຮນັ້ງ . ມປ່າ ກະຍົ໌ວ ຕສ້າງ ປວັ໊ງ ເດສ່ງ ເມີ່ຍ ບົວ ທສ້າງ ຕ້າຍ ເມົ້າ ຕ້າຍ ເຍີຍ ກະນ້າຍ .
40023026	“ ມຕສີງ ແມ່ງ ເຍີຍ ຟາ​ລິ​ສີ ມ່ຽນ ອ້າ ! ດສ໋າວ ດສ່ອມ ຢ໊ຽນ ອ໋ອຍ ຕສຸ ດສ໋າວ ເດສ່ງ ກະຍົ໌ວ ດ່າງ . ລ່ຽມ ກະເຫຍ່ຍ ຕສ່ຽວ ເດສ່ງ ໝີ່ ອ໊ະ .
40023027	“ ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ເຊ ຮນັ້ງ ດສ໊າດ ຈ໊ຽນ ຮວີ-ແປະ ເຍີຍ ຈັ໋ນ-ໄຕ່ ໂຕສ໊ວ ນໍ . ປວັດ ກະເຫຍ່ຍ ເດສວີ່ຍ ເຍີຍ , ມປ່າ ກະຍົ໌ວ ມ່າຍ ຈັ໋ນ-ໄຕ່ ເຍີຍ ບູ໊ງ ເຖສົາ ຫຍູ່ງໆ ໄລ່ ຮລົບ ເຍີຍ ກະນ້າຍ ປວັ໊ງ ເດສ່ງ .
40023028	ເມີ່ຍ ບົວ ຟີ່ ຮນັ້ງ ເຍີຍ . ມ່ຽນ ປວັດ ເມີ່ຍ ບົວ ເຊ ຮນັ້ງ ຄູ້ ມ່ຽນ ມປ່າ ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ , ມ່າຍ ຕສຸ໌ຍ ປວັ໊ງ ເດສ່ງ .
40023029	“ ເປີ້ຍ ຕສະ ໂຮຍ້ວ ອຈ໊ວດ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ໂຕ່ວ ຫວ່າ ມ່ຽນ ໄຕ່ ມີ່ງ , ເມີ່ຍ ບົວ ເຖສີຍ ຕຸ໊ ນິ່ນ ບົວ ເຍີຍ ໂຕສ໊ວ ຫລົງ ໄຫ່ . ຄູ້ ມ່ຽນ ເຍີຍ ໂຕສ໊ວ ເມີ່ຍ ບົວ ຢ່າ ຕສອງ ຕຸ໊ ເດສວີ່ຍ .
40023030	ເມີ່ຍ ບົວ ຢ່າ ກ໊ອງ , ‘ ເຊ ກ໊ອງ ເຢຍ ບົວ ຢຽມ ເຢຍ ບົວ ເຍີຍ ອົງ-ຖາຍ-ແງະ ວົ້ວ ຈ໋າ ລູ່ງ ເດ໊ຍ , ເຢຍ ບົວ ຕສູ໊ງ ໄມ້ ເຖສົາ ເຢຍ ບົວ ເຍີຍ ອົງ-ຖາຍ-ແງະ ໄຕ໋ ໂຕ່ວ ຫວ່າ ມ່ຽນ . ’
40023031	ຮນັ້ງ ໜ່າຍ , ເມີ່ຍ ບົວ ແລ໌ງ ເມີ່ຍ ບົວ ໂຕສ໋ວ ໄຕ໋ ໂຕ່ວ ຫວ່າ ມ່ຽນ ວົ້ວ ເຕີ໋ຍ ມ່ຽນ ເຍີຍ ເຕສີ໊ຍ-ຟຸນ .
40023032	ວົ້ວ ຫຍູ່ງ , ກຸ໊ນ ໂຕສ໋ວ ຈ໊ຽນ ມີ່ງ ເຖົາ ໂຕສ໋ວ ຕສຢັ໋ງ ຮນັ້ງ ເມີ່ຍ ເຍີຍ ອົງ-ຖາຍ ໂຕສ໋ວ ນໍ .
40023033	“ ເມີ່ຍ ບົວ ໜ່າຍ ເຕີ໋ຍ ນາງ , ໜ່າຍ ດຸຍ ນາງ-ໂຕະ ເຍີຍ ປ໊ວນ ອ້າ ! ເມີ່ຍ ບົວ ຮນັ້ງ ຫາຍ ນໍ ໄຮ່ ເປຢົ໋າ ຕຸ໊ ດຸ໊ດ , ໄມ້ ຕສຸ ຕີ່ງ ຕສຸ໌ຍ ດ໊ອດ ເຕີ່ຍ ຫຍົວະ ?
40023034	ເຫວີ່ຍ ນ້າຍ ເຢຍ ອ໋ອຍ ພ້າຍ ເຕີ໋ຍ ໂຕ່ວ ຫວ່າ ມ່ຽນ ເຖສົາ ທສົງ-ເມ່ງ ເຍີຍ ມ່ຽນ ເຖສົາ ຟິນ-ແຊງ ຕ້າຍ ລໍ໌ ເມີ່ຍ ບົວ . ມ່າຍ ເຕີ໋ຍ ເມີ່ຍ ບົວ ອ໋ອຍ ໄຕ໋ ໄຕ່ . ມ່າຍ ເຕີ໋ຍ ເມີ່ຍ ບົວ ອ໋ອຍ ຕີງ ຕສຽບ ດສັ່ງ ຈ໋າ . ມ່າຍ ເຕີ໋ຍ ເມີ່ຍ ບົວ ອ໋ອຍ ຢຽມ ຫວຸ່ຍ ຕ້ອງ ກະຍົ໌ວ ຫລົ່ງ ປຢ໊າ-ປິນ ເບ໊າະ , ແອ໋ງ ໂຕສ໋ວ ໂຕະ ປຸນ ນິ່ນ ບົວ ຢຽດ ນອມ ມູ້ງ ຕສຸ່ນ ທສວດ ເຈ໋ຍ ຢຽດ ນອມ ມູ້ງ .
40023035	ຮນັ້ງ ໜ່າຍ , ຢຽດ ຕສູ໊ງ ຄູ້ ມ່ຽນ ຕສຸ ໄຕ໋ ໄຕ່ , ນ້າຍ ຫຍູ່ງ ຕສຸ໌ຍ ດ໊ອດ ຕສຸ ເມີ່ຍ ບົວ , ຢຽມ ອາ​ແບນ ຕສຸ ໄຕ໋ ເຖົາ ເບ​ເລ​ຄິ​ຢາ ເຍີຍ ຕອນ , ເສ​ຄາ​ລິ​ຢາ , ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ທສີງ-ເດສ່ງ ຕ໋ອງ ເຖສົາ ເຕສ່ຍ-ຕ້ອງ ບຸດົ໋ງ ຕສຸ ເມີ່ຍ ບົວ ໄຕ໋ .
40023036	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ອີ້ ຈ໋າ ມ່ຽນ ອ໋ອຍ ຕສຸ ຫລາຍ ນ້າຍ ເຕີ໋ຍ ໄຕ໋ ມ່ຽນ ເຍີຍ ສີ່ ຕສຸ ຕີ່ງ ຕສຸ໌ຍ .
40023037	“ ເຢ​ລູ​ຊາ​ເລມ ຕສີ້ງ ອ້າ ! ເຢ​ລູ​ຊາ​ເລມ ຕສີ້ງ ! ເມີ່ຍ ໄຕ໋ ໂຕ່ວ ຫວ່າ ມ່ຽນ ຢ່າ ເຕສ໊າະ ຫລະເປຢີ໊ຍ ຕສົງ ໄຕ່ ທິນ-ຮູ່ງ ພ້າຍ ມີ່ງ ເມີ່ຍ ໜ່າຍ ເຍີຍ ມ່ຽນ . ບຸເຕສ໋ຍ ດສຸ່ນ ເຢຍ ອ໋ອຍ ຮລໍ້ ຕສຸ໊ນ ເມີ່ຍ ເຍີຍ ມ່ຽນ , ຮນັ້ງ ໄຈ-ເຍີ໌ຍ ປົ່ວ ຕອນ ຢຽມ ດ໊າດ-ເດ໊ຍ ນໍ . ມປ່າ ເມີ່ຍ ໄມ້ ຄັ້ງ ປຸນ ເຢຍ ໂຕສ໋ວ .
40023038	ໝັ່ງ ມ່າະ ! ເມີ່ຍ ເຍີຍ ເປຢົ໊າ ຕສູ໊ງ ຕສຸ ກວັ່ງ ເປ໋ນ ເປຢົ໊າ-ຮວາງ .
40023039	ເຢຍ ບົ໋ວ ເມີ່ຍ ບົວ , ຢຽມ ນ້າຍ ມີ່ງ ເມີ່ຍ ບົວ ໄມ້ ຕຸ໊ ປວັດ ເຢຍ . ຕສົ໊ວ ເມີ່ຍ ບົວ ກ໊ອງ , ‘ ໂທ້ ທິນ-ຮູ່ງ ເຖສີຍ ຟຸ ເຕ໊ງ ຕສ໊ຽວ ເຍີຍ ບົ໋ວ ຕ້າຍ ວົ້ວ ເຕົ້າ ’
40024001	ເຢ​ຊູ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ທສວດ ຕ້າຍ , ຢັ້ງ ຈ໊ຽນ ເຈົ໊າ ມີ່ງ ວົ້ວ ຕສັ່ນ , ໄຊ-ກໍ໋ ບົວ ຕ້າຍ ນຸ ຈ໊ຽນ ຕສັ່ງ ທິນ-ຮູ່ງ ເຍີຍ ເປຢົ໊າ-ເຮລນ ວົ້ວ ເຕີ໋ຍ ເປຢົ໊າ ເຫ່ວ ນິ່ນ ໝັ່ງ .
40024002	ເຢ​ຊູ ກ໊ອງ , “ ເມີ່ຍ ບົວ ປວັດ ນ້າຍ ເຕີ໋ຍ ເປຢົ໊າ ເຍີຍ ຊ່າະ ? ເຢຍ ບົ໋ວ ຕສຽນ ເມີ່ຍ ບົວ , ມ່າຍ ນອມ ຮນອຍ ຢຽດ ຕສູ໊ງ ອ໋ອຍ ຕສຸ ແທສະ ເດສ່ງ . ໄມ້ ມ່າຍ ຢຽດ ຄວ້າຍ ຫລະເປຢີ໊ຍ ລັບ ຈ໊ຽນ ອ໊ະ . ”
40024003	ເຢ​ຊູ ເຕສວີ໌ຍ ຈ໊ຽນ ກະລັ້ນ ບົງ ວົ້ວ ຕສັ່ນ , ໄຊ-ກໍ໋ ບົວ ກັ້ນ ເຫລ່ງ ເຈີ໊ຍ ຕ້າຍ ໜ່າຍ ນິ່ນ , “ ໂທ້ ບົ໋ວ ເຢຍ ບົວ ໂອ່ . ນ້າຍ ເຕີ໋ຍ ສີ່ ຫາຍ ຕສັ່ນ ອ໋ອຍ ທສວດ ? ມ່າຍ ຫາຍ ຫຍູ່ງ ຈັ໋ງ-ໂຫ່ ອ໋ອຍ ປຸນ ທສີງ ເມີ່ຍ ແອ໋ງ ອ໋ອຍ ຕ້າຍ ຢ່າ ປຸນ ທສີງ ປ້າມ ເກນ ເຍີຍ ເຊດ ເມວີ໌ຍ ອ໋ອຍ ເຖົາ ? ”
40024004	ເຢ​ຊູ ເຕົາ , “ ອ໋ອຍ ຕສຸ ໄຝ ຟິມ , ໄມ້ ຕູ໋ງ ໝວັງ ຫາຍ ເຕົ້າ ດົ໊ວ ເມີ່ຍ ບົວ .
40024005	ມ່າຍ ມ່ຽນ ທສ້ຳ ເຍີຍ ອ໋ອຍ ຫລົ່ງ ເຢຍ ເຍີຍ ບົ໋ວ ຕ້າຍ ກ໊ອງ , ‘ ເຢຍ ເຊ ຕົ້ງ ກີ​ຕູ່ ວົ້ວ ເຕົ້າ ອ໊ະ . ’ ນິ່ນ ບົວ ຕສ່ຽວ ດົ໊ວ ມ່ຽນ ທສ້ຳ .
40024006	ເຖົາ ວົ້ວ ຕສັ່ນ ເມີ່ຍ ບົວ ຕຸ໊ ໄຮ໌ ມ່ຽນ ເບ໊າະ ຕົ້ມ ຈ໋າ ຢ່າ ໄຮ໌ ເບ໊າະ ຕົ້ມ ຈ໋າ ເຍີຍ ຝຽນ , ມປ່າ ເມີ່ຍ ບົວ ໄມ້ ຕູ໋ງ ກ້ຳ ເດສ໋ຍ . ນ້າຍ ເຕີ໋ຍ ສີ່ ດົ່ງ ຫາຍ ອ໋ອຍ ຕສຸ ທສວດ , ມປ່າ ເຊດ ເມວີ໌ຍ ເຍີຍ ຮນອຍ-ເຫຍັຍ ໄມ້ ແກ້ງ ເຖົາ .
40024007	ນ້າຍ ຝີງ ອ໋ອຍ ເຖສົາ ວົ້ວ ຝີງ ເບ໊າະ ຈ໋າ . ນ້າຍ ນອມ ກົ໊ວະ ອ໋ອຍ ເຖສົາ ວົ້ວ ນອມ ກົ໊ວະ ເບ໊າະ ຕົ້ມ ຈ໋າ . ມ່າຍ ເຕີ໋ຍ ຕ໋ອງ ອ໋ອຍ ຕສຸ ຫງໍ່ ຫຮນາງ , ມ່າຍ ເຕີ໋ຍ ຕ໋ອງ ເດົາ ຕົ໌ງ .
40024008	ນ້າຍ ເຕີ໋ຍ ສີ່ ທສວດ ຕ້າຍ ປຸນ ທສີງ ເຊດ ເມວີ໌ຍ ເຍີຍ ຮນອຍ-ເຫຍັຍ ເຈ໌ຍ ກອນ ທສວດ .
40024009	“ ເຖົາ ວົ້ວ ຕສັ່ນ ເມີ່ຍ ບົວ ຕສ່ຽວ ຕສຸ ເຕສ໊າະ ຈິວ ປຸນ ມ່ຽນ ໂຕສ໋ວ ໂຕະ ຢ່າ ໄຕ໋ ກວັ່ງ . ຫລາຍ ເຢຍ , ໝ່ານ ຝີງ ອ໋ອຍ ດສອງ ເມີ່ຍ ບົວ .
40024010	ວົ້ວ ຕສັ່ນ ມ່ຽນ ທສ້ຳ ອ໋ອຍ ທສວດ , ໄມ້ ສຽນ ເຢຍ . ລ່ານ ອ໋ອຍ ເຕສ໊າະ ລ່ານ ຈິວ ປຸນ ວິນ-ວັ້ງ . ລ່ານ ຢ່າ ອ໋ອຍ ດສອງ ລ່ານ .
40024011	ແອ໋ງ ມ່າຍ ຈ໊າ ໂຕ່ວ ຫວ່າ ມ່ຽນ ທສ້ຳ ເຍີຍ ທສວດ ຕ້າຍ ດົ໊ວ ມ່ຽນ ທສ້ຳ .
40024012	ຮຢວັງ ເອ໊າະ ເຍີຍ ສີ່ ອ໋ອຍ ຟ້ານ , ມ່ຽນ ທສ້ຳ ເຍີຍ ໂຮຍ້ວ ຕສ່ຽວ ໜຳ ຈ໊ຽນ ເອຈ່ຍ , ໄມ້ ຮນ້ຳ ມ່ຽນ ຢ່າ ໄມ້ ຮນ້ຳ ທິນ-ຮູ່ງ .
40024013	ມປ່າ ຫາຍ ເຕົ້າ ເຕ໊ຍ ຕຸ໊ ເຖົາ ຕ້າວ ເຖົາ ເມວີ໌ຍ , ວົ້ວ ເຕົ້າ ຕສ່ຽວ ຕຸ໊ ໂອຈ໋ວ ອ໊ະ .
40024014	ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ ຕສູ໊ງ ອ໋ອຍ ຕສຸ້ນ ປວັ໊ງ ລູ່ງ ເດ໊ຍ ເຫວີ່ຍ ໂຕສ໋ວ ຕສອງ-ເຕສ໋ງ ປຸນ ໝ່ານ ຝີງ ຮິ້ວ . ອກະຮ້າ , ເຊດ ເມວີ໌ຍ ເຍີຍ ຮນອຍ-ເຫຍັຍ ຕສ່ຽວ ເຖົາ ອ໊ະ .
40024015	“ ເມີ່ຍ ບົວ ຕສ່ຽວ ຕຸ໊ ປວັດ ໂຕ່ວ ຫວ່າ ມ່ຽນ , ດາ​ນີ​ເອນ , ກ໊ອງ ເຈ໋ຍ ເຍີຍ ສີ່ ທສວດ . ມ່າຍ ໂຕສ໋ວ ປຸນ ຫຍູ່ງໆ ຫວ່າຍ ວົ້ວ ເຕົ້າ ຕົ້ມ ເຮ່ຍ ໂຢ໋ວ ຢຽມ ຈ໊ຽນ ທສີງ-ເດສ່ງ ເຍີຍ ຕ໋ອງ , ( ໂຕະ ໂຊວ ເຍີຍ ມ່ຽນ ອ໋ອຍ ຕສຸ ເມ່ງ ແປະ ນ້າຍ ເຕີ໋ຍ ຫວ່າ ) .
40024016	ວົ້ວ ຕສັ່ນ , ຢຽມ ຢູ​ເດຍ ແຊ້ງ ວົ້ວ ເຕີ໋ຍ ອ໋ອຍ ຕສຸ ເປຢົ໋າ ຝາວ ບົງ .
40024017	ມ່ຽນ ຢຽມ ເປຢົ໊າ-ງໍ່ ອ໋ອຍ ຕສຸ ກ໊ານ ເອຈ່ຍ , ລ່ຽມ ໄມ້ ຕູ໋ງ ເປັຍ ເປຢົ໊າ ເຕສ໊າະ ຫາຍ ຫຍູ່ງ ຕໍ້ ມີ່ງ .
40024018	ຢຽມ ເດີ່ຍ ເຍີຍ ມ່ຽນ ໄມ້ ຕູ໋ງ ດສ໋ວນ ເປຢົ໊າ ເຕສ໊າະ ກັ້ນ ເຍີຍ ຕົ້ມ ລຸຍ .
40024019	ຢຽມ ວົ້ວ ເຕີ໋ຍ ຮນອຍ-ເຫຍັຍ ມ່າຍ ຈ໊ຽນ ຊິນ ເຍີຍ , ເຖສົາ ມ່າຍ ກູ້ ງວ໌າ ຮົບ ຫຍໍ ເຍີຍ ມເຊັຍ ຕອນ ຕສະເກ້ງ ຕສຸ ໂຄ້ວ ອ໊ະ .
40024020	ເມີ່ຍ ບົວ ອ໋ອຍ ຕສຸ ໂທ້ ທິນ-ຮູ່ງ , ເຖົາ ເປຢົ໋າ ເຍີຍ ຕສຢັ້ງ ໂຫ່ ໄມ້ ຕູ໋ງ ປຸນ ຕ໋ອຍ ຕສຸ ຕົງ-ເກນ ຮນອຍ ໄຟ ຕ໋ອຍ ຕສຸ ຕີ້ງ ກົງ ຮນອຍ .
40024021	ເຫວີ່ຍ ຕສຸ ເຖົາ ວົ້ວ ຕສັ່ນ ມ່າຍ ຕົ້ມ ເຕສະ ໜ່ານ . ຢຽມ ເຕສີ໋ຍ ລູ່ງ ເຕສີ໋ຍ ເດົາ ຕ້າຍ ໄມ້ ມ່າຍ ເຈ໋ຍ ດົ່ງ ນ້າຍ ດສຸ່ນ ຊຽມ . ຢັ້ງ ນ້າຍ ເຈ໋ຍ ຢຽດ ລິ໌ວ ຢ່າ ໄມ້ ມ່າຍ ອ໊ະ .
40024022	ເຊ ກ໊ອງ ທິນ-ຮູ່ງ ໄມ້ ປຸນ ວົ້ວ ເຕີ໋ຍ ຮນອຍ-ເຫຍັຍ ໂຕສະ ເອຈ່ຍ ເຕີ໋ຍ , ໄມ້ ມ່າຍ ຫາຍ ເຕົ້າ ຕຸ໊ ແໝ່ງ ທສວດ . ເຊ ເຫວີ່ຍ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ ນິ່ນ ຖສີງ ຕ້າຍ ອ໋ອຍ ປຸນ ວົ້ວ ເຕີ໋ຍ ຮນອຍ-ເຫຍັຍ ໂຕສະ ເອຈ່ຍ .
40024023	“ ວົ້ວ ຕສັ່ນ , ເຊ ກ໊ອງ ຫາຍ ເຕົ້າ ບົ໋ວ ເມີ່ຍ ບົວ , ‘ ໝັ່ງ ກ໋າ , ກີ​ຕູ່ ຢຽມ ນ້າຍ ! ’ ໄຟ ‘ ກີ​ຕູ່ ຢຽມ ວົ້ວ ! ’ ໄມ້ ຕູ໋ງ ສຽນ .
40024024	ເຫວີ່ຍ ຕສຸ ມ່າຍ ມ່ຽນ ກ໊ອງ ນິ່ນ ບົວ ໂຕສ໋ວ ກີ​ຕູ່ ມປ່າ ຈ໊າ ເຍີຍ , ແອ໋ງ ມ່າຍ ຈ໊າ ໂຕ່ວ ຫວ່າ ມ່ຽນ ອ໋ອຍ ທສວດ ຕ້າຍ . ນິ່ນ ບົວ ອ໋ອຍ ໂຕສ໋ວ ຕົ້ມ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ ດົ໊ວ ມ່ຽນ . ເຊ ກ໊ອງ ໄຮ່ ດົ໊ວ ຕຸ໊ ຕສຸ ນໍ , ນິ່ນ ບົວ ອ໋ອຍ ລ່ຽມ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ ດົ໊ວ .
40024025	ໝວັງ ໂອ່ . ນ້າຍ ເຕີ໋ຍ ສີ່ ໄມ້ ແກ້ງ ທສວດ ເຢຍ ຈາ-ດ່າງ ບົ໋ວ ຕສຢັ໋ງ ເມີ່ຍ ບົວ .
40024026	“ ຮນັ້ງ ໜ່າຍ , ເຊ ກ໊ອງ ມ່າຍ ມ່ຽນ ບົ໋ວ ເມີ່ຍ ບົວ , ‘ ໝັ່ງ ມ່າະ ! ນິ່ນ ຢຽມ ວົ້ວ ເຕີ່ຍ-ປູງ-ຮວາງ , ’ ໄມ້ ຕູ໋ງ ທສວດ ມີ່ງ ລໍ໌ . ມ່ຽນ ແອ໋ງ ກ໊ອງ , ‘ ໝັ່ງ ມ່າະ ! ນິ່ນ ຢຽມ ເປຢົ໊າ ກະຍົ໌ວ , ’ ໄມ້ ຕູ໋ງ ສຽນ .
40024027	ເຫວີ່ຍ ຕສຸ ປ໌ອງ ບະຫລີ່ງ ຢຽມ ຕົງ ປູງ ອຈັບ ຕັ້ງ , ອຈັງ ມີ່ງ ເຖົາ ໄຟ ປູງ ຮນັ້ງ ຫາຍ ນໍ , ເຢຍ , ປ້າມ ມ່ຽນ ເຍີຍ ຕອນ , ແອ໋ງ ຕ້າຍ ວົ້ວ ຕສັ່ນ ຢ່າ ອ໋ອຍ ຮນັ້ງ ວົ້ວ ນໍ .
40024028	ກະນ້າຍ-ໄຕ່ ຢຽມ ຫາຍ , ຕົ້ມ ຈ໊າງ-ງົ່ງ ຢ່າ ຢຽມ ວົ້ວ ອ໊ະ .
40024029	“ ວົ້ວ ເຕີ໋ຍ ຮນອຍ ເຍີຍ ເຕສະ ໜ່ານ ຢ໊ຽດ ເຈ໋ຍ ລິ໌ວ , ‘ ບະຮນອຍ ຕສ່ຽວ ເຈັ໊ຍ ມີ່ງ , ຫຮລາ ຢ່າ ໄມ້ ຕສິ໋ວ ອຈັງ ອ໊ະ . ຕສວັ໋ງ ເຫຮລີຍ ຢຽມ ວົ້ວ ລູ່ງ ອ໋ອຍ ດ໊ອດ ເອຈ່ຍ ຕ້າຍ . ຢຽມ ລູ່ງ ມ່າຍ ທຈະ ເຍີຍ ກະນ້າຍ ຕສູ໊ງ ຕສຸ ດັ່ນ ຕົ໌ງ . ’
40024030	“ ວົ້ວ ຕສັ່ນ ເຢຍ , ປ້າມ ມ່ຽນ ເຍີຍ ຕອນ , ເຍີຍ ຈັ໋ງ-ໂຫ່ ອ໋ອຍ ຢຽມ ວົ້ວ ລູ່ງ ທສວດ ຕ້າຍ . ລູ່ງ ເດ໊ຍ ໝ່ານ ຝີງ ມ່ຽນ ຕສ່ຽວ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ . ນິ່ນ ບົວ ຕຸ໊ ປວັດ ເຢຍ , ປ້າມ ມ່ຽນ ເຍີຍ ຕອນ , ມ່າຍ ທຈະ ເຖສົາ ຕົ້ມ ອຈັງ-ຫລ່າງ ຢຽມ ວົ້ວ ບ໋ວນ ເອຈ່ຍ ຕ້າຍ .
40024031	ມ່າຍ ດສັດ ເຍີຍ ເຖຈຍ ບຸຍ , ເຢຍ ຕສ່ຽວ ພ້າຍ ເຢຍ ເຍີຍ ຟິນ-ມ່ຽນ ມີ່ງ ເຖົາ ເປຢີຍ ປູງ ດສຢ໋າວ , ຢຽມ ນ້າຍ ປູງ ລູ່ງ ກອນ ມີ່ງ ເຖົາ ວົ້ວ ປູງ ລູ່ງ ກອນ , ຊຽວ ຕສຸ໊ນ ເຢຍ ກິ໊ນ ຕ້າຍ ເຍີຍ ມ່ຽນ .
40024032	“ ເມີ່ຍ ບົວ ອ໋ອຍ ຕສຸ ຫລົ່ງ ງົ່ງ ຫຍໍ ດຢັ໋ງ ໂຫະ ຢຽດ ຕິ່ວ . ປວັດ ດຢັ໋ງ ທສວດ ຖສຸນ , ອກອຍ ນ່ອມ ຫລຸນ , ເມີ່ຍ ບົວ ຕສ່ຽວ ຮິ້ວ ຕຸ໊ ອ໊າ ລ່ຳ ເຕີ໋ຍ ເປັຍ ຫ່າ ເກວີ໋ຍ ໝີ່ ອ໊ະ .
40024033	ຟີ່ ຮນັ້ງ ເຍີຍ , ເມີ່ຍ ບົວ ປວັດ ນ້າຍ ເຕີ໋ຍ ຢຽດ ຕສູ໊ງ ສີ່ ທສວດ ວົ້ວ ຕສັ່ນ , ເມີ່ຍ ບົວ ຕສ່ຽວ ຮິ້ວ ຕຸ໊ ເຢຍ , ປ້າມ ມ່ຽນ ເຍີຍ ຕອນ , ເຖົາ ຟັດ ອ໊ະ , ຕສູ໊ງ ຢຽມ ຈ໊ຽນ ແກ້ງ ດ່າງ ອ໊ະ .
40024034	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ນ້າຍ ຕ່ອຍ ມ່ຽນ ເກວີຍ ເສີຍ ໄມ້ ແກ້ງ ເດສ່ງ , ນ້າຍ ເຕີ໋ຍ ຢຽດ ຕສູ໊ງ ສີ່ ຕສ່ຽວ ທສວດ ຕ້າຍ ອ໊ະ .
40024035	ລູ່ງ ເດົາ ອ໋ອຍ ເຈ໋ຍ ເດສ່ງ , ມປ່າ ເຢຍ ເຍີຍ ຫວ່າ ຢຽດ ລິ໌ວ ໄມ້ ເຈ໋ຍ .
40024036	“ ວົ້ວ ນອມ ຮນອຍ , ວົ້ວ ນອມ ຕສຢັ້ງ ໂຫ່ , ໄມ້ ມ່າຍ ຫາຍ ເຕົ້າ ຮິ້ວ . ລ່ຽມ ທິນ-ຕ້ອງ ເຍີຍ ຟິນ-ມ່ຽນ ໄມ້ ຮິ້ວ . ຕອນ ຢ່າ ໄມ້ ຮິ້ວ . ຂູງ ຕສັ່ງ ເຕ໋ຍ ກັ້ນ ຮິ້ວ ຮນັ້ງ .
40024037	ໂນ​ຢາ ເຍີຍ ລູ່ງ ເດ໊ຍ ຮນັ້ງ ຫາຍ ນໍ , ເຢຍ , ປ້າມ ມ່ຽນ ເຍີຍ ຕອນ , ແອ໋ງ ຕ້າຍ ວົ້ວ ຕສັ່ນ ຢ່າ ອ໋ອຍ ຕສຸ ຮນັ້ງ ວົ້ວ ນໍ .
40024038	ບຢູ່ງ-ຊຸ້ຍ-ອິ໋ມ ໄມ້ ແກ້ງ ຢ໋ຽມ ລູ່ງ ເດ໊ຍ ວົ້ວ ຕສັ່ນ , ມ່ຽນ ຫຍັ່ນ ຢ່າ ຮົບ , ປູ໋ງ ເຊັຍ , ກ໊ອງ ເອົ໊າ ໂຕສ໋ວ ທສີງ-ຈາ , ເຖົາ ໂນ​ຢາ ເປັຍ ດສັ໊ງ ວົ້ວ ຮນອຍ .
40024039	ນິ່ນ ບົວ ລ່ຽມ ໄມ້ ຮິ້ວ ບຢູ່ງ-ຊຸ້ຍ-ອິ໋ມ ອ໋ອຍ ຢ໋ຽມ ເຖົາ ວວມ ກວ໊າດ ນິ່ນ ບົວ ມີ່ງ ເດສ່ງ . ເຢຍ , ປ້າມ ມ່ຽນ ເຍີຍ ຕອນ , ແອ໋ງ ຕ້າຍ ວົ້ວ ຕສັ່ນ ຢ່າ ອ໋ອຍ ຮນັ້ງ ໜ່າຍ ນໍ .
40024040	ວົ້ວ ຕສັ່ນ ມ່າຍ ອີ ລ່ານ ມ່ຽນ ຢຽມ ວົ້ວ ເດີ່ຍ ໂຕສ໋ວ ກົງ . ອ໋ອຍ ຕສິ໊ບ ລ່ານ ມີ່ງ , ກວັ່ງ ລ່ານ ຢຽມ ວົ້ວ .
40024041	ມ່າຍ ອີ ເຕົ້າ ມເຊັຍ ຕອນ ໝໍ່ ແໝະ . ອ໋ອຍ ຕສິ໊ບ ເຕົ້າ ມີ່ງ , ກວັ່ງ ເຕົ້າ ຢຽມ ວົ້ວ .
40024042	“ ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ກີງ ໂຮຍ້ວ ບູ້ງ ຈ໊ຽນ , ເຫວີ່ຍ ຕສຸ ເມີ່ຍ ບົວ ໄມ້ ຮິ້ວ ຕຸ໊ ເມີ່ຍ ບົວ ເຍີຍ ຕສ໊ຽວ ຫາຍ ຮນອຍ ຕ້າຍ .
40024043	ນ້າຍ ເມີ່ຍ ບົວ ຮິ້ວ ຕຸ໊ ເຍີຍ . ເຊ ກ໊ອງ ເປຢົ໊າ-ຕສ໊ຽວ ຮິ້ວ ຕຸ໊ ລູ່ງ ມ໌ວນ ຕສັ່ນ ຈັ໋ນ-ຕສະ ຫາຍ ນອມ ຕສຢັ້ງ ໂຫ່ ຕ້າຍ , ນິ່ນ ຕສ່ຽວ ກີງ ໂຮຍ້ວ ຕສົ໊ວ ຈ໊ຽນ , ໄມ້ ປຸນ ຈັ໋ນ-ຕສະ ເປັຍ ເປຢົ໊າ .
40024044	ຮນັ້ງ ໜ່າຍ , ເມີ່ຍ ບົວ ອ໋ອຍ ຕສຸ ຫລິ່ວ ເລີ໌ຍ ຕສຢັ໋ງ , ຕສັ່ນໆ ຕສົ໊ວ ຈ໊ຽນ , ເຫວີ່ຍ ຕສຸ ເມີ່ຍ ບົວ ລ່ຽມ ຈັ໋ງ ໄມ້ ຕສ່າຍ ເຍີຍ ຕສຢັ້ງ ໂຫ່ , ເຢຍ , ປ້າມ ມ່ຽນ ເຍີຍ ຕອນ , ຕສ່ຽວ ເຖົາ ອ໊ະ .
40024045	“ ວົ້ວ ຫຍູ່ງ , ຫາຍ ເຕົ້າ ໂຕສ໋ວ ໂຮຍ້ວ ຕສີ໋ງ , ທສົງ-ເມ່ງ ເຍີຍ ໂປວ ? ວົ້ວ ເຕົ້າ ແອ໊ະ , ຕສ໊ຽວ ພ້າຍ ໂກ໋ວ ນິ່ນ ເຍີຍ ເປຢົ໊າ ຕສົງ ມ່ຽນ ຢ່າ ຕສິ໋ວ ຕສຢັ້ງ ໂຫ່ ເຕສ໊າະ ຢຽດ ຕສວັ໋ງ ໂປວ ເຍີຍ ປ່ວນ ຫຍັ່ນ ຮົບ ປຸນ ນິ່ນ ບົວ .
40024046	ຕສ໊ຽວ ດສ໋ວນ ຕ້າຍ ປວັດ ນ້າຍ ເຕົ້າ ໂປວ ໂຕສ໋ວ ຕຸ໊ ຕສີ໋ງ , ໂປວ ຕສ່ຽວ ອຈຽນ-ໂຢ້ວ ອ໊ະ .
40024047	ເຢຍ ບົ໋ວ ຕສຽນ ເມີ່ຍ ບົວ , ຕສ໊ຽວ ອ໋ອຍ ປຸນ ນ້າຍ ເຕົ້າ ໂປວ ໂກ໋ວ ເດສ່ງ ນິ່ນ ເຍີຍ ຢຽດ ຕສູ໊ງ ຈາ-ຕີ້ງ .
40024048	ມປ່າ ເຊ ກ໊ອງ ວົ້ວ ເຕົ້າ ໂປວ ໄມ້ ເປ໋ນ , ນິ່ນ ຢຽມ ໂຮຍ້ວ ຮນ້ຳ , ‘ ອາ , ເຢຍ ເຍີຍ ຕສ໊ຽວ ໄມ້ ແກ້ງ ດສ໋ວນ ຊຽບ . ’
40024049	ນິ່ນ ຕສ່ຽວ ຕົ໌ງ ຊິນ ເບ໊າະ ນິ່ນ ເຍີຍ ໂຕສ໋ວ ໂປວ ຕ່ອຍ ຢ່າ ເຖສົາ ຮົບ ຕິ໊ວ ອກວິນ ເຍີຍ ມ່ຽນ ຈວັ່ງ ຫຍັ່ນ ຈວັ່ງ ຮົບ .
40024050	ໂປວ ຈັ໋ງ ໄມ້ ຕສ່າຍ ເຍີຍ ຮນອຍ , ຈັ໋ງ ໄມ້ ຕສ່າຍ ເຍີຍ ຕສຢັ້ງ ໂຫ່ , ນິ່ນ ເຍີຍ ຕສ໊ຽວ ຕສ່ຽວ ດສ໋ວນ ຕ້າຍ ອ໊ະ .
40024051	ຕສ໊ຽວ ອ໋ອຍ ຕີ່ງ ນິ່ນ ເຍີຍ ຕສຸ໌ຍ ເຮນ້ຍ ເຍີຍ , ຕສຸ່ນ ນິ່ນ ມີ່ງ ເຖສົາ ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ຢຽມ , ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ , ຫງາດ ຈ໊ຽນ ຍ່າ ເຕ໊ຍ . ”
40025001	“ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ວົ້ວ ຕສັ່ນ , ເປີ໊ຍ ຕສຽບ ເຕົ້າ ເຊັຍ-ຕອນ ໂປ້ວ ຈ໊ຽນ ໂຢ້ວ ຕັງ ທສວດ ມີ່ງ ຕສິ໊ບ ຊຢັງ-ລ່າງ ນໍ .
40025002	ວົ້ວ ເຕີ໋ຍ ເຊັຍ-ຕອນ , ມ່າຍ ປຢາ ເຕົ້າ ຫຮງົງ , ມ່າຍ ປຢາ ເຕົ້າ ໄກວ .
40025003	ຫຮງົງ ວົ້ວ ເຕີ໋ຍ , ໂປ້ວ ຈ໊ຽນ ຕັງ ມີ່ງ ມປ່າ ໄມ້ ຕໍ້ ໂຢ້ວ ມີ່ງ ບູ້ງ .
40025004	ໄກວ ວົ້ວ ເຕີ໋ຍ , ໂປ້ວ ຈ໊ຽນ ຕັງ ແອ໋ງ ເຕສ໊າະ ໂຢ້ວ ຕັ໊ບ ແປ້ງ ຕໍ້ ຈ໊ຽນ ມີ່ງ .
40025005	ວົ້ວ ເຕີ໋ຍ ເຊັຍ-ຕອນ ຕສົ໊ວ ເລົ່າ ເຍີຍ , ໄມ້ ປວັດ ຊຢັງ-ລ່າງ ຕ້າຍ ຕສ່ຽວ ມອຈ້ອມ ຕະຮງັດ , ຕສຢັງ ໜ່າຍ ມອຈ້ອມ ເດສ່ງ .
40025006	“ ເຖົາ ດ໊າມ ມ໌ວນ , ມ່າຍ ເຖຈຍ ເຫ່ວ ຈ໊ຽນ ກ໊ອງ , ‘ ຊຢັງ-ລ່າງ ເຖົາ ອ໊າ ໂລ່ະ ! ຕ້າຍ ຕສິ໊ບ ນິ່ນ ອ໊ະ . ’
40025007	“ ວົ້ວ ເຕີ໋ຍ ຕສຽບ ເຕົ້າ ເຊັຍ-ຕອນ ເຍຍ ຕ້າຍ ຫລິ່ວ ເລີ໌ຍ ນິ່ນ ບົວ ເຍີຍ ຕັງ .
40025008	ຫຮງົງ ວົ້ວ ເຕີ໋ຍ ບົ໋ວ ໄກວ ວົ້ວ ເຕີ໋ຍ , ‘ ໂທ້ ປຸນ ເຕີ໋ຍ ໂຢ້ວ ເຢຍ ບົວ . ເຢຍ ບົວ ເຍີຍ ຕັງ ອ໊າ ລ່ຳ ໄຕ່ ອ໊ະ . ’
40025009	“ ໄກວ ວົ້ວ ເຕີ໋ຍ ເຕົາ , ‘ ກ້ຳ ເດສ໋ຍ ໂຢ້ວ ໄມ້ ເກົ໋າ ປຸນ ເມີ່ຍ ບົວ ເຖສົາ ເຢຍ ບົວ ລົ່ມ ດສ້ອຍ ຫລົ່ງ . ເມີ່ຍ ບົວ ອ໋ອຍ ຕສຸ ມີ່ງ ວົ້ວ ໝ່າຍ ໂຢ້ວ ເຍີຍ ຕ໋ອງ ມ໌າຍ . ’
40025010	“ ຫຮງົງ ວົ້ວ ເຕີ໋ຍ ເຊັຍ-ຕອນ ຕສ່ຽວ ມີ່ງ ມ໌າຍ ໂຢ້ວ ໄມ້ ແກ້ງ ດສ໋ວນ , ຊຢັງ-ລ່າງ ເຖົາ ຕ້າຍ ອ໊ະ . ຫລິ່ວ ເລີ໌ຍ ຕສຢັ໋ງ ວົ້ວ ເຕີ໋ຍ ປຢາ ເຕົ້າ ຕສ່ຽວ ກັນ ຈ໊ຽນ ຊຢັງ-ລ່າງ ເປັຍ ມີ່ງ ຫຍັ່ນ ທສີງ-ຈາ-ຫຮນາງ . ແກ້ງ ຕສ່ຽວ ກວນ ຈ໊ຽນ ອ໊ະ .
40025011	“ ອກະຮ້າ ຫຮງົງ ວົ້ວ ເຕີ໋ຍ ເຊັຍ-ຕອນ ເຖົາ ຕ້າຍ ຕສ່ຽວ ເຫ່ວ , ‘ ຕົ້ມ ກໍ໋ ອ່າ , ຕົ້ມ ກໍ໋ ! ຄອຍ ແກ້ງ ປຸນ ເຢຍ ບົວ ເປັຍ ໂອ່ . ’
40025012	“ ຊຢັງ-ລ່າງ ເຕົາ , ‘ ເຢຍ ກ໊ອງ ຕສຽນ ເຍີຍ , ເຢຍ ໄມ້ ຮິ້ວ ຕຸ໊ ເມີ່ຍ ບົວ . ’ ”
40025013	ເຢ​ຊູ ແອ໋ງ ກ໊ອງ ເຊດ ເມວີ໌ຍ ຫວ່າ , “ ຮນັ້ງ ໜ່າຍ , ເມີ່ຍ ບົວ ອ໋ອຍ ຕສຸ ກີງ ໂຮຍ້ວ ບູ້ງ ຈ໊ຽນ , ເຫວີ່ຍ ຕສຸ ເມີ່ຍ ບົວ ໄມ້ ຮິ້ວ ຕຸ໊ ວົ້ວ ນອມ ຮນອຍ , ວົ້ວ ນອມ ຕສຢັ້ງ ໂຫ່ .
40025014	“ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ຢ່າ ຮນັ້ງ ເຕົ້າ ມ່ຽນ ອ໋ອຍ ທສວດ ເຈົ໊າ ມີ່ງ ໂກ ເຍີຍ . ນິ່ນ ຕສ່ຽວ ເຫ່ວ ນິ່ນ ເຍີຍ ໂປວ ຕ້າຍ ຢ່າ ເຕສ໊າະ ນິ່ນ ເຍີຍ ຈາ-ຕີ້ງ ຈິວ ປຸນ ນິ່ນ ບົວ ໂກ໋ວ .
40025015	ນິ່ນ ເອີຍ ເກ໊າະ-ມ່ຽນ ເຍີຍ ປັ້ນ ເຕສີ່ຍ ປຸນ . ມ່າຍ ເຕົ້າ ນິ່ນ ປຸນ ປຢາ ຫວ່ານ ຕສິ້ນ . ມ່າຍ ເຕົ້າ ປຸນ ອີ ຫວ່ານ ຕສິ້ນ . ມ່າຍ ເຕົ້າ ປຸນ ຢຽດ ຫວ່ານ ຕສິ້ນ . ປຸນ ລິ໌ວ , ນິ່ນ ຕສ່ຽວ ທສວດ ເຈົ໊າ ມີ່ງ ໝີ່ ອ໊ະ .
40025016	ຕຸ໊ ຕສິ໊ບ ປຢາ ຫວ່ານ ຕສິ້ນ ວົ້ວ ເຕົ້າ ລ່ຽມ ເຕສີ້ຍ ທສວດ ມີ່ງ ໂຕສ໋ວ ແຊງ-ເອີ໋ຍ ແອ໋ງ ຕສ່ອນ ຕຸ໊ ປຢາ ຫວ່ານ .
40025017	ຕຸ໊ ຕສິ໊ບ ອີ ຫວ່ານ ວົ້ວ ເຕົ້າ ຢ່າ ຟີ່ ຮນັ້ງ ເຍີຍ ໂຕສ໋ວ , ແອ໋ງ ຕສ່ອນ ຕຸ໊ ອີ ຫວ່ານ .
40025018	ມປ່າ ຕຸ໊ ຢຽດ ຫວ່ານ ວົ້ວ ເຕົ້າ ທສວດ ມີ່ງ ເວດ ຄວດ ປຢົ໊ບ ຈ໊ຽນ ປີ໋ງ ນິ່ນ ເຍີຍ ຕສ໊ຽວ ເຍີຍ ຍ່ານ .
40025019	“ ອກະຮ້າ ເລົ່າ ເຍີຍ , ວົ້ວ ເຕີ໋ຍ ໂປວ ເຍີຍ ຕສ໊ຽວ ດສ໋ວນ ຕ້າຍ ຕິ໊ມ ໝັ່ງ ນິ່ນ ບົວ ເຍີຍ ແຕສ໊ະ-ຕານ .
40025020	ຕຸ໊ ປຢາ ຫວ່ານ ຕສິ້ນ ວົ້ວ ເຕົ້າ ແອ໋ງ ຕໍ້ ຈ໊ຽນ ປຢາ ຫວ່ານ ດ໊າວ-ຕ້າວ ປຸນ ນິ່ນ ເຍີຍ ຕສ໊ຽວ . ນິ່ນ ກ໊ອງ , ‘ ຕສ໊ຽວ ອ່າ , ເມີ່ຍ ປຸນ ປຢາ ຫວ່ານ ຕສິ້ນ . ໝັ່ງ ກ໋າ ນ້າຍ ! ເຢຍ ແອ໋ງ ຕສ່ອນ ຕຸ໊ ປຢາ ຫວ່ານ . ’
40025021	“ ນິ່ນ ເຍີຍ ຕສ໊ຽວ ກ໊ອງ , ‘ ຫລົງ ອ໊ະ . ເມີ່ຍ ເຊ ຫລົງ ໄຫ່ , ໂຮຍ້ວ ຕສີ໋ງ ເຍີຍ ໂປວ . ເຕີ໋ຍ ປ໊າ ຍ່ານ ຮນັ້ງ ເມີ່ຍ ໂກ໋ວ ຕຸ໊ ດົ່ງ ໜ່າຍ ຫລົງ , ເຢຍ ອ໋ອຍ ປຸນ ເມີ່ຍ ໂກ໋ວ ທສ້ຳ ເຍີຍ . ກຸ໊ນ ເປັຍ ຕ້າຍ ເຖສົາ ເຢຍ ອຈຽນ-ໂຢ້ວ ມ່າະ ! ’
40025022	“ ຕຸ໊ ອີ ຫວ່ານ ຕສິ້ນ ວົ້ວ ເຕົ້າ ໂປວ ແອ໋ງ ເປັຍ ຕ້າຍ ກ໊ອງ , ‘ ຕສ໊ຽວ ອ່າ , ເມີ່ຍ ປຸນ ອີ ຫວ່ານ ຕສິ້ນ ເຢຍ . ໝັ່ງ ກ໋າ ນ້າຍ ! ເຢຍ ແອ໋ງ ຕສ່ອນ ຕຸ໊ ອີ ຫວ່ານ . ’
40025023	ນິ່ນ ເຍີຍ ຕສ໊ຽວ ກ໊ອງ , ‘ ຫລົງ ໄຫ່ ອ໊ະ . ເມີ່ຍ ເຊ ຫລົງ ໄຫ່ , ໂຮຍ້ວ ຕສີ໋ງ ເຍີຍ ໂປວ . ເຕີ໋ຍ ປ໊າ ຍ່ານ ຮນັ້ງ ເມີ່ຍ ໂກ໋ວ ຕຸ໊ ດົ່ງ ນ້າຍ ຫລົງ , ເຢຍ ອ໋ອຍ ປຸນ ເມີ່ຍ ໂກ໋ວ ທສ້ຳ . ກຸ໊ນ ເປັຍ ຕ້າຍ ເຖສົາ ເຢຍ ອຈຽນ-ໂຢ້ວ ອ໊ະ . ’
40025024	“ ຕຸ໊ ຢຽດ ຫວ່ານ ຕສິ້ນ ວົ້ວ ເຕົ້າ ໂປວ ເປັຍ ຕ້າຍ ກ໊ອງ , ‘ ຕສ໊ຽວ ອ່າ , ເຢຍ ຮິ້ວ ຕຸ໊ ເມີ່ຍ ໄມ້ ເຊຍ ຫາຍ ເຕົ້າ . ເມີ່ຍ ໄມ້ ດ໊ອດ ທຈະ ຕສວັ໋ງ ເຍີຍ ຕ໋ອງ ເມີ່ຍ ຢ່າ ຕຸ໊ ກ໊າດ . ຕົ້ງ ເມີ່ຍ ໄມ້ ຮ໌າ ຍິມ ເຍີຍ ຕ໋ອງ ເມີ່ຍ ຢ່າ ຕຸ໊ ຊຽວ .
40025025	ເຢຍ ກ້ຳ ເດສ໋ຍ ໄຫ່ ຕສ່ຽວ ມີ່ງ ເວດ ຄວດ ປຢົ໊ບ ຈ໊ຽນ ເມີ່ຍ ເຍີຍ ຍ່ານ . ນ້າຍ ! ເມີ່ຍ ເຍີຍ ຍ່ານ ອ໊ະ . ’
40025026	“ ນິ່ນ ເຍີຍ ຕສ໊ຽວ ກ໊ອງ , ‘ ເມີ່ຍ ໜ່າຍ ເຕົ້າ ຫວ່າຍ ໄຫ່ , ເຫລວີ່ຍ ໄຫ່ ເຍີຍ ໂປວ ອ້າ ! ເມີ່ຍ ຮິ້ວ ເຢຍ ໄມ້ ດ໊ອດ ທຈະ ຕສວັ໋ງ ເຍີຍ ຕ໋ອງ ເຢຍ ຕຸ໊ ກ໊າດ ? ເຢຍ ໄມ້ ຮ໌າ ຍິມ ເຍີຍ ຕ໋ອງ ຢ່າ ຕຸ໊ ຊຽວ ?
40025027	ວົ້ວ ຫຍູ່ງ , ເມີ່ຍ ຫອບ ຕສຸ ຕໍ້ ເຢຍ ເຍີຍ ຍ່ານ ມີ່ງ ຕັ໊ບ ວົ້ວ ຍ່ານ ລ໌ຳ . ຮນັ້ງ ໜ່າຍ , ເຢຍ ດສ໋ວນ ຕ້າຍ ເຢຍ ຕຸ໊ ປ໊ວນ-ຕສິ້ນ ຢ່າ ຕຸ໊ ເຫລີ່ຍ ຕສິ້ນ ເຖສົາ ຈ໊ຽນ ນີອາ . ’
40025028	“ ‘ ເຕສ໊າະ ນິ່ນ ເຍີຍ ວົ້ວ ເຕີ໋ຍ ຍ່ານ ອ໊ະ . ແອ໋ງ ປຸນ ມ່າຍ ຕສຽບ ນອມ ວົ້ວ ເຕົ້າ ,
40025029	ເຫວີ່ຍ ຕສຸ ຫາຍ ເຕົ້າ ມ່າຍ ເຕີ໋ຍ ເຍີຍ , ອ໋ອຍ ທິບ ປຸນ ນິ່ນ ມ່າຍ ເກົ້າ ທສ້ຳ , ນິ່ນ ຕສ່ຽວ ມ່າຍ ເຕສ່ງ . ຫາຍ ເຕົ້າ ໄມ້ ມ່າຍ , ລ່ຽມ ນິ່ນ ມ່າຍ ເຕີ໋ຍ ປ໊າ ເຍີຍ , ຕສູ໊ງ ຕສຸ ເຕສ໊າະ ໝີ່ ອ໊ະ .
40025030	ເຕສ໊າະ ນ້າຍ ເຕົ້າ ໄມ້ ລ່ຳ ຫລົ່ງ ເຍີຍ ໂປວ ຕສອຍ ກວັ່ງ ກະເຫຍ່ຍ ຫຮມວັງ ເຍີຍ ຕ໋ອງ ມີ່ງ . ນິ່ນ ອ໋ອຍ ຕສຸ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ , ຫງາດ ຈ໊ຽນ ຍ່າ ເຕ໊ຍ . ’
40025031	“ ເຢຍ , ປ້າມ ມ່ຽນ ເຍີຍ ຕອນ ຕ້າຍ ໂຕສ໋ວ ຮູ່ງ ວົ້ວ ຕສັ່ນ , ມ່າຍ ຕສວັ໋ງ ຟິນ-ມ່ຽນ ຢ່າ ອ໋ອຍ ເຖສົາ ຈ໊ຽນ ຕ້າຍ . ເຢຍ ຢ່າ ອ໋ອຍ ເຕສວີ໌ຍ ຈ໊ຽນ ເຢຍ ອຈັງ-ຫລ່າງ ເຍີຍ ເຫວີ່ຍ .
40025032	ໝ່ານ ຝີງ ມ່ຽນ ແອ໋ງ ຕ້າຍ ກັ໊ບ ຕສຸ໊ນ ຢຽມ ເຢຍ ເຍີຍ ດສະຮມຽນ . ເຢຍ ຕສ່ຽວ ປຸນ ອກອຍ ໂຕສ໋ວ ອີ ກວັ້ນ , ຮນັ້ງ ຢູ້ງ ຕສ໊ຽວ ປຸນ ອກອຍ ນິ່ນ ເຍີຍ ປະກີ ຢູ້ງ ເຖສົາ ຢູ້ງ ນໍ .
40025033	ປະກີ ຢູ້ງ ຢຽມ ເຢຍ ເຍີຍ ບຢ່າວ ແໝງ , ຢູ້ງ ຢຽມ ຕສ໋າຍ ແໝງ .
40025034	“ ຮູ່ງ ເຕ໋ຍ ຕສ່ຽວ ບົ໋ວ ຢຽມ ບຢ່າວ ແໝງ ວົ້ວ ເຕີ໋ຍ ມ່ຽນ , ‘ ເມີ່ຍ ບົວ ນ້າຍ ເຕີ໋ຍ ເຢຍ ເຍີຍ ເຕຍ ເຖສີຍ ຟຸ ເຍີຍ ມ່ຽນ ອ້າ ! ກຸ໊ນ ຕ້າຍ ອ໊ະ . ຕ້າຍ ຕສິ໊ບ ຕົ້ງ ຕສິ້ນ ດ່າງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ ທິນ-ຮູ່ງ ຫລິ່ວ ເລີ໌ຍ ຕສຢັ໋ງ ປຸນ ເມີ່ຍ ບົວ ວົ້ວ ນອມ ກົ໊ວະ ,
40025035	ເຫວີ່ຍ ຕສຸ ເຢຍ ຫງໍ່ , ເມີ່ຍ ບົວ ປຸນ ເຢຍ ຫຍັ່ນ . ຈາງ ອກ໊າດ , ເມີ່ຍ ບົວ ຢ່າ ປຸນ ວວມ ເຢຍ ຮົບ . ເຢຍ ໂຕສ໋ວ ກັ້ນ ຝີງ ມ່ຽນ , ເມີ່ຍ ບົວ ຢ່າ ຕສິ໊ບ ເຢຍ ຢຽມ ເມີ່ຍ ບົວ ເຍີຍ ເປຢົ໊າ .
40025036	ໄມ້ ມ່າຍ ລຸຍ-ໂຫວ ຕສຸ໊ , ເມີ່ຍ ບົວ ຢ່າ ປຸນ ເຢຍ ມ່າຍ ຕສຸ໊ . ປຸ໊ດ ແປ່ງ , ເມີ່ຍ ບົວ ຢ່າ ໂກ໋ວ ເຢຍ . ເຢຍ ຕສຸ ຫວວນ ຈ໊ຽນ ໂລ່ , ເມີ່ຍ ບົວ ຢ່າ ຕ້າຍ ໝັ່ງ ເຢຍ . ’
40025037	“ ວົ້ວ ເຕີ໋ຍ ຄູ້ ມ່ຽນ ຕສ່ຽວ ເຕົາ ຮູ່ງ ເຕ໋ຍ , ‘ ຕສ໊ຽວ ອ່າ , ເຢຍ ບົວ ຕສຢັ້ງ ຫາຍ ປວັດ ເມີ່ຍ ຫງໍ່ ຢ່າ ປຸນ ເມີ່ຍ ຫຍັ່ນ ? ປວັດ ເມີ່ຍ ຈາງ ອກ໊າດ ຢ່າ ປຸນ ເມີ່ຍ ຮົບ ?
40025038	ຕສຢັ້ງ ຫາຍ ປວັດ ເມີ່ຍ ໂຕສ໋ວ ກັ້ນ ຝີງ ມ່ຽນ ຕສ່ຽວ ຕສິ໊ບ ເມີ່ຍ ຢຽມ ເຢຍ ບົວ ເຍີຍ ເປຢົ໊າ ? ໄຟ ປວັດ ເມີ່ຍ ໄມ້ ມ່າຍ ລຸຍ-ໂຫວ ຕສຸ໊ ຕສ່ຽວ ປຸນ ເມີ່ຍ ມ່າຍ ຕສຸ໊ ?
40025039	ເຢຍ ບົວ ຕສຢັ້ງ ຫາຍ ປວັດ ເມີ່ຍ ປຸ໊ດ ແປ່ງ ໄຟ ຕສຸ ຫວວນ ວົ້ວ ໂລ່ ຢ່າ ມີ່ງ ໝັ່ງ ເມີ່ຍ ? ’
40025040	“ ຮູ່ງ ເຕ໋ຍ ຕສ່ຽວ ເຕົາ ນິ່ນ ບົວ , ‘ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເມີ່ຍ ບົວ ໂຕສ໋ວ ປຸນ ຢຽດ ເຕົ້າ ເຢຍ ເຍີຍ ກໍ໋-ໂຢ໌ວ , ໄມ້ ກຸ໊ນ ນິ່ນ ໂຕສ໋ວ ເກົ້າ ໄຝ ເຈ໋ຍ ວົ້ວ ເຕົ້າ , ເມີ່ຍ ບົວ ຕສ່ຽວ ໂຕສ໋ວ ປຸນ ເຢຍ ອ໊ະ . ’
40025041	“ ຮູ່ງ ເຕ໋ຍ ກ໊ອງ ບົ໋ວ ຢຽມ ຕສ໋າຍ ແໝງ ວົ້ວ ເຕີ໋ຍ ມ່ຽນ , ‘ ຕສຸ ທິນ-ຮູ່ງ ຕສ໋ຽວ ເຍີຍ ມ່ຽນ ອ້າ ! ຊິ້ມ ອກອຍ ເຢຍ ! ມີ່ງ ເປັຍ ຫລິ່ວ ເລີ໌ຍ ຕສຢັ໋ງ ປຸນ ມ້ຽນ ເຍີຍ ຮູ່ງ ເຖສົາ ນິ່ນ ເຍີຍ ໂປວ ຢຽມ ວົ້ວ ກວ໋າ ຢຽດ ລິ໌ວ ໄມ້ ໄຕ່ ເຍີຍ ໂຕ໌ວ .
40025042	ເຫວີ່ຍ ຕສຸ ເຢຍ ຫງໍ່ , ເມີ່ຍ ບົວ ໄມ້ ປຸນ ເຢຍ ຫຍັ່ນ . ຈາງ ອກ໊າດ , ເມີ່ຍ ບົວ ໄມ້ ປຸນ ວວມ ເຢຍ ຮົບ .
40025043	ເຢຍ ໂຕສ໋ວ ກັ້ນ ຝີງ ມ່ຽນ , ເມີ່ຍ ບົວ ຢ່າ ໄມ້ ຕສິ໊ບ ເຢຍ ເປັຍ ເປຢົ໊າ . ເຢຍ ໄມ້ ມ່າຍ ລຸຍ-ໂຫວ ຕສຸ໊ , ເມີ່ຍ ບົວ ໄມ້ ປຸນ ລຸຍ-ໂຫວ ເຢຍ ຕສຸ໊ . ເຢຍ ປຸ໊ດ ແປ່ງ ໄຟ ຕສຸ ຫວວນ ໂລ່ , ເມີ່ຍ ບົວ ຢ່າ ໄມ້ ໝັ່ງ ເຢຍ . ’
40025044	“ ນິ່ນ ບົວ ຕສ່ຽວ ເຕົາ ນິ່ນ , ‘ ຕສ໊ຽວ ອ່າ , ເຢຍ ບົວ ຕສຢັ້ງ ຫາຍ ປວັດ ເມີ່ຍ ຫງໍ່ ໄຟ ຈາງ ອກ໊າດ , ໄຟ ໂຕສ໋ວ ກັ້ນ ຝີງ ມ່ຽນ ໄຟ ໄມ້ ມ່າຍ ລຸຍ-ໂຫວ ຕສຸ໊ , ໄຟ ປຸ໊ດ ແປ່ງ ໄຟ ຕສຸ ຫວວນ ຈ໊ຽນ ໂລ່ ຢ່າ ໄມ້ ເຖງ ເມີ່ຍ ? ’
40025045	“ ຮູ່ງ ເຕ໋ຍ ຕສ່ຽວ ເຕົາ , ‘ ເຢຍ ບົ໋ວ ຕສຽນ ເມີ່ຍ ບົວ , ເມີ່ຍ ບົວ ໄມ້ ເຖງ ຢຽດ ເຕົ້າ ນ້າຍ ເຕີ໋ຍ ໂຕສ໋ວ ໄຝ ເຈ໋ຍ ເຍີຍ ມ່ຽນ , ເມີ່ຍ ບົວ ຢ່າ ໄມ້ ເຖງ ເຢຍ . ’ ”
40025046	ເຢ​ຊູ ແອ໋ງ ກ໊ອງ ເຊດ ເມວີ໌ຍ ຫວ່າ , “ ຮນັ້ງ ໜ່າຍ , ນ້າຍ ເຕີ໋ຍ ອ໋ອຍ ຕສຸ ທສວດ ມີ່ງ ຢຽດ ລິ໌ວ ສ່ຽວ ຕສຸ໌ຍ . ມປ່າ ຄູ້ ມ່ຽນ ວົ້ວ ເຕີ໋ຍ ຕສ່ຽວ ຕຸ໊ ຢຽດ ລິ໌ວ ເຍີຍ ແໝ່ງ . ”
40026001	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຢຽດ ຕສູ໊ງ ຫວ່າ , ນິ່ນ ບົ໋ວ ນິ່ນ ເຍີຍ ໄຊ-ກໍ໋ ,
40026002	“ ເມີ່ຍ ບົວ ຮິ້ວ ຕຸ໊ ມ່າຍ ອີ ຮນອຍ ຮນັ້ງ ເຖົາ ເສຍ ແໝ່ງ ຕສິ໊ບ ອ໊ະ . ເຢຍ , ປ້າມ ມ່ຽນ ເຍີຍ ຕອນ , ຕສ່ຽວ ຕສຸ ເຕສ໊າະ ຈິວ ປຸນ ມ່ຽນ ຕີງ ຕສຽບ ດສັ່ງ ຈ໋າ . ”
40026003	ວົ້ວ ຕສັ່ນ ໄຊ ມ່ຽນ ເປຢີ໊ຍ ເຖສົາ ແປະ ຝີງ ເຍີຍ ມ່ຽນ ໂກ໋ ກັ໊ບ ຕສຸ໊ນ ຢຽມ ຄາ​ຢາ​ຟາດ ຕົ້ມ ໄຊ ມ່ຽນ ເຍີຍ ຕິ່ນ ,
40026004	ທສ່າງ ລ່າງ ຕ໊າ ຕສະເອີ໋ຍ ປີ໋ງ ຈ໊ຽນ ເຕສ໊າະ ເຢ​ຊູ ໄຕ໋ ກວັ່ງ .
40026005	ມປ່າ ນິ່ນ ບົວ ກ໊ອງ , “ ນ້າຍ ເຕີ໋ຍ ເຈ໋ຍ ຕສິ໊ບ ເຍີຍ ຮນອຍ ກະຍົ໌ວ ບົວ ໄມ້ ຕູ໋ງ ແກ້ງ ເຕສ໊າະ . ກ້ຳ ເດສ໋ຍ ຕສວັ໋ງ ມ່ຽນ ໄຮ່ ຫລຸ່ນ ເດສ່ງ ມເປີຍ . ”
40026006	ເຢ​ຊູ ຢຽມ ເບ​ທາ​ນີ ລ໌າງ , ປຸ໊ດ ເຈ໋ຍ ກົ້ມ ຮູ້ ແປ່ງ ວົ້ວ ເຕົ້າ ຊີ​ມົນ ເຍີຍ ເປຢົ໊າ .
40026007	ຫຍັ່ນ ຈ໊ຽນ ຫຮນາງ ເຍີຍ ຕສຢັ້ງ ໂຫ່ , ມ່າຍ ເຕົ້າ ມເຊັຍ ຕອນ ຕໍ້ ນອມ ຫລະເປຢີ໊ຍ-ແປ້ງ ຕັ໊ບ ປວັ໊ງ ຈ໋າຍ ໄຫ່ ເຍີຍ ໂຢ້ວ ດາງ ຕ້າຍ ໂຕ໋ ເຢ​ຊູ ເຍີຍ ມອກ໊ອງ .
40026008	ໄຊ-ກໍ໋ ບົວ ປວັດ ຮນັ້ງ ໜ່າຍ ໂຕສ໋ວ , ນິ່ນ ບົວ ເຖຈຍ ເຈ໌ຍ ໄຫ່ ຕສ່ຽວ ກ໊ອງ , “ ແປະໆ ຕສ໋າວ ກວັ່ງ ໂຕສ໋ວ ຫາຍ ຫຍູ່ງ ?
40026009	ນ້າຍ ເຕີ໋ຍ ໂຢ້ວ ດາງ ໄຮ່ ໝ່າຍ ຕຸ໊ ຍ່ານ ທສ້ຳ ໄຫ່ ປຸນ ມ່ຽນ ຈົ່ມ ມ່ຽນ ນີອາ . ”
40026010	ເຢ​ຊູ ຮິ້ວ ຕຸ໊ ນິ່ນ ບົວ ຮນັ້ງ ຫາຍ ນໍ ກ໊ອງ ນິ່ນ ຕສ່ຽວ ບົ໋ວ ນິ່ນ ບົວ , “ ເມີ່ຍ ບົວ ໂຕສ໋ວ ຫາຍ ຫຍູ່ງ ຫລະເຍົ້າ ນ້າຍ ເຕົ້າ ມເຊັຍ ຕອນ ? ນິ່ນ ຮນັ້ງ ນ້າຍ ນໍ ໂຕສ໋ວ ປຸນ ເຢຍ ເຊ ຫລົງ ໄຫ່ ອ໊ະ .
40026011	ເມີ່ຍ ບົວ ຕສັ່ນໆ ມ່າຍ ມ່ຽນ ຈົ່ມ ມ່ຽນ ເຖສົາ ເມີ່ຍ ບົວ ຢຽມ . ມປ່າ ເມີ່ຍ ບົວ ໄມ້ ຕຸ໊ ເຢຍ ເຖສົາ ເມີ່ຍ ບົວ ຢຽດ ລິ໌ວ ຢຽມ .
40026012	ນິ່ນ ເຕສ໊າະ ໂຢ້ວ ດາງ ໂຕ໋ ເຢຍ ເຍີຍ ຊິນ , ນິ່ນ ໂຕສ໋ວ ເຫວີ່ຍ ຫລິ່ວ ເລີ໌ຍ ຕສັ໋ງ ເຢຍ ເຍີຍ ເຊີຍ .
40026013	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ໄມ້ ກຸ໊ນ ມີ່ງ ເຖົາ ລູ່ງ ເດ໊ຍ ຫາຍ ນອມ ຕ໋ອງ ຕສຸ້ນ ນ້າຍ ຄູ້ ຝຽນ , ມ່ຽນ ຕສ່ຽວ ກ໊ອງ ນ້າຍ ເຕົ້າ ມເຊັຍ ຕອນ ໂຕສ໋ວ ເຍີຍ ເຈົ໊າ-ໂຫລ່ວ ເຫວີ່ຍ ຈັ໋ງ ເຖົາ ນິ່ນ . ”
40026014	ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ໄຊ-ກໍ໋ ມ່າຍ ເຕົ້າ , ຕົ້ງ ບົ໋ວ ເຫ່ວ ຢູ​ດາດ ອິ​ສະ​ຄາ​ລິ​ໂອດ ວົ້ວ ເຕົ້າ , ມີ່ງ ລໍ໌ ໄຊ ມ່ຽນ ເປຢີ໊ຍ
40026015	ໜ່າຍ ນິ່ນ ບົວ , “ ເຊ ກ໊ອງ ເຢຍ ເຕສ໊າະ ເຢ​ຊູ ຈິວ ປຸນ ເມີ່ຍ ບົວ , ເມີ່ຍ ບົວ ປຸນ ຫາຍ ຫຍູ່ງ ເຢຍ ? ” ໄຊ ມ່ຽນ ເປຢີ໊ຍ ຕສ່ຽວ ຊ້າວ ຟ່າ ຕສຽບ ນອມ ໂລ໌-ຮນອຍ ເຍີຍ ຕສິ້ນ ປຸນ ຢູ​ດາດ .
40026016	ຢຽມ ໜ່າຍ ຕ້າຍ , ຢູ​ດາດ ລໍ໌ ຖຈັງ ເຕສ໊າະ ເຢ​ຊູ ຈິວ ປຸນ ນິ່ນ ບົວ .
40026017	ເຈ໋ຍ ຕົ້ງ ໄມ້ ອັນ ປີ໊ງ ເຍີຍ ອຈົ໊ວ ເຍີຍ ຕສິ໊ບ ຕ້າວ ຮນອຍ , ໄຊ-ກໍ໋ ບົວ ຕ້າຍ ໜ່າຍ ເຢ​ຊູ , “ ໄຊ-ເຕ໋ຍ ອ໋ອຍ ເຢຍ ບົວ ຢຽມ ຫາຍ ເບ່ນ ເສຍ ແໝ່ງ ຕສິ໊ບ ເຍີຍ ຫຮນາງ ປຸນ ໄຊ-ເຕ໋ຍ ຫຍັ່ນ ? ”
40026018	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ເປັຍ ຕສີ້ງ ມີ່ງ ລໍ໌ ຢຽດ ລ່ານ ມ່ຽນ , ຢ່າ ບົ໋ວ ນິ່ນ , ‘ ໄຊ-ເຕ໋ຍ ກ໊ອງ , ເຢຍ ເຍີຍ ຕສຢັ້ງ ໂຫ່ ເຖົາ ອ໊ະ . ເຢຍ ເຖສົາ ເຢຍ ເຍີຍ ໄຊ-ກໍ໋ ອ໋ອຍ ຢຽມ ເມີ່ຍ ເຍີຍ ເປຢົ໊າ ເຈ໋ຍ ເສຍ ແໝ່ງ ຕສິ໊ບ . ’ ”
40026019	ໄຊ-ກໍ໋ ບົວ ຕສ່ຽວ ເອີຍ ເຢ​ຊູ ເຍີຍ ຫວ່າ ໂຕສ໋ວ , ມີ່ງ ເບ່ນ ເສຍ ແໝ່ງ ຕສິ໊ບ ເຍີຍ ຫຮນາງ .
40026020	ລູ່ງ ມ໌ານ-ຫຮມວັງ , ເຢ​ຊູ ເຖສົາ ນິ່ນ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ຝາວ ເຕ້ຍ ຫຍັ່ນ ຫຮນາງ .
40026021	ຫຍັ່ນ ຈ໊ຽນ ຫຮນາງ ວົ້ວ ຕສັ່ນ , ເຢ​ຊູ ກ໊ອງ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຢຽມ ເມີ່ຍ ບົວ ບຸດົ໋ງ ມ່າຍ ເຕົ້າ ອ໋ອຍ ໝ່າຍ ເຢຍ . ”
40026022	ໄຊ-ກໍ໋ ບົວ ຕສະເກ້ງ ! ເດສົ້າ ໄຫ່ ຕສ່ຽວ ຢຽດ ເຕົ້າ ຢຽດ ເຕົ້າ ເຍີຍ ໜ່າຍ ເຢ​ຊູ , “ ຕສ໊ຽວ ອ່າ , ໄມ້ ເຕສີ໌ຍ ເຢຍ ຊ່າະ ? ”
40026023	ເຢ​ຊູ ເຕົາ , “ ຕົ້ງ ເຖສົາ ເຢຍ ຈວັ່ງ ດສ່ອມ ກົ໊ວະ ອຈົ໊ວ ວົ້ວ ເຕົ້າ ອ໋ອຍ ໝ່າຍ ເຢຍ .
40026024	ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຕສຸ ເກວີຍ ເສີຍ ຮນັ້ງ ກີງ-ໂຊວ ກ໊ອງ ນໍ . ມປ່າ ໝ່າຍ ເຢຍ ວົ້ວ ເຕົ້າ ຕສູ໊ງ ຕສຸ ໂຄ້ວ ອ໊ະ . ນິ່ນ ໄມ້ ຕູ໋ງ ທສວດ ເສີຍ ເກົ້າ ຫລົງ . ”
40026025	ໝ່າຍ ເຢ​ຊູ ວົ້ວ ເຕົ້າ ຢູ​ດາດ ກ໊ອງ , “ ໄຊ-ເຕ໋ຍ ອ້າ ! ໄມ້ ເຕສີ໌ຍ ເຢຍ ຊ່າະ ? ” ເຢ​ຊູ ເຕົາ , “ ໜ່າຍ ເຊ ເມີ່ຍ ກັ້ນ ກ໊ອງ ອ໊ະ . ”
40026026	ຫຍັ່ນ ຈ໊ຽນ ວົ້ວ ຕສັ່ນ , ເຢ​ຊູ ເຕສ໊າະ ອຈົ໊ວ ຕ້າຍ , ແລ໌ງ ຕສີ້ງ ລິ໌ວ ທິນ-ຮູ່ງ , ຕສ່ຽວ ແມະ ອກອຍ ປຸນ ນິ່ນ ເຍີຍ ໄຊ-ກໍ໋ ບົວ , ຢ່າ ກ໊ອງ , “ ຕສິ໊ບ ຕ້າຍ ຫຍັ່ນ ອ໊ະ . ນ້າຍ ເຊ ເຢຍ ເຍີຍ ຊິນ . ”
40026027	ເຢ​ຊູ ແອ໋ງ ເຕສ໊າະ ຕສ໊ານ ອະຫງຸ່ນ ຕິ໊ວ ຕ້າຍ , ແລ໌ງ ຕສີ້ງ ລິ໌ວ ທິນ-ຮູ່ງ , ຕສ່ຽວ ປຸນ ນິ່ນ ບົວ , ຢ່າ ກ໊ອງ , “ ເມີ່ຍ ບົວ ຢຽດ ຕສູ໊ງ ກຸ໊ນ ຮົບ ມ່າະ !
40026028	ນ້າຍ ເຊ ເຢຍ ເຍີຍ ດສຢ໊າມ ເຫວີ່ຍ ຫລຽບ ເຈ໌ຍ ທິນ-ຮູ່ງ ເຍີຍ ແຫງ່ງ ຫວ່າ . ເຊ ຫລ່ຽວ ທສວດ ເຫວີ່ຍ ປຸນ ທິນ-ຮູ່ງ ກວັ່ງ ມ່ຽນ ທສ້ຳ ເຍີຍ ຕສຸ໌ຍ .
40026029	ເຢຍ ບົ໋ວ ເມີ່ຍ ບົວ , ຢຽມ ນ້າຍ ມີ່ງ , ເຢຍ ໄມ້ ເຖສົາ ເມີ່ຍ ບົວ ຮົບ ນ້າຍ ອະຫງຸ່ນ ຕິ໊ວ . ຕສົ໊ວ ເຖົາ ຢຽມ ເຢຍ ເຍີຍ ເຕຍ ເຍີຍ ກົ໊ວະ ຖສີງ ຕ້າຍ ຕຸ໊ ເຖສົາ ເມີ່ຍ ບົວ ຊຢັງ-ຮົບ ເຈ໋ຍ . ”
40026030	ນິ່ນ ບົວ ປ໋າວ ລິ໌ວ ດສູງ , ຕສ່ຽວ ທສວດ ຕ້າຍ , ມີ່ງ ວົ້ວ ກະລັ້ນ ບົງ ໝີ່ ອ໊ະ .
40026031	ວົ້ວ ຕສັ່ນ ເຢ​ຊູ ກ໊ອງ ບົ໋ວ ນິ່ນ ເຍີຍ ໄຊ-ກໍ໋ , “ ອີ້ ມ໌ວນ ເມີ່ຍ ບົວ ຢຽດ ຕສູ໊ງ ອ໋ອຍ ກວັ່ງ ຈ໊ຽນ ເຢຍ ເປຢົ໋າ , ເຫວີ່ຍ ຕສຸ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ທິນ-ຮູ່ງ ອ໋ອຍ ໄຕ໋ ປະກີ ຢູ້ງ ເຍີຍ ຕສ໊ຽວ . ປະກີ ຢູ້ງ ກວັ້ນ ຕສ່ຽວ ດສ໋ານ ເດສ່ງ ໝີ່ ອ໊ະ . ’
40026032	ມປ່າ ເຢຍ ໄຕ່ ມີ່ງ , ທິນ-ຮູ່ງ ແອ໋ງ ປຸນ ເຢຍ ນັ່ງ ຕ້າຍ , ເຢຍ ຕສ່ຽວ ມີ່ງ ກາ​ລິ​ລີ ແຊ້ງ ດ່າງ ເມີ່ຍ ບົວ . ”
40026033	ປີ​ເຕ ກ໊ອງ ບົ໋ວ ເຢ​ຊູ , “ ໄມ້ ກຸ໊ນ ນິ່ນ ບົວ ຢຽດ ຕສູ໊ງ ກວັ່ງ ໄຊ-ເຕ໋ຍ , ເຢຍ ຢຽດ ລິ໌ວ ໄມ້ ກວັ່ງ . ”
40026034	ເຢ​ຊູ ກ໊ອງ ບົ໋ວ ປີ​ເຕ , “ ເຢຍ ກ໊ອງ ຕສຽນ ບົ໋ວ ເມີ່ຍ . ອີ້ ມ໌ວນ , ໄຈ ຕສູ໊ງ ໄມ້ ແກ້ງ ອກ໋າຍ , ເມີ່ຍ ຕສູ໊ງ ໄມ້ ຫຍ່ຽມ ເຢຍ ປົວ ດສຸ່ນ . ”
40026035	ປີ​ເຕ ກ໊ອງ , “ ໄມ້ ກຸ໊ນ ເຢຍ ຕສຸ ເຖສົາ ໄຊ-ເຕ໋ຍ ໄຕ່ , ເຢຍ ຢຽດ ລິ໌ວ ຫຍ່ຽມ , ໄມ້ ກວັ່ງ ເມີ່ຍ . ” ວົ້ວ ເຕີ໋ຍ ໄຊ-ກໍ໋ ຢຽດ ຕສູ໊ງ ຢ່າ ຟີ່ ຮນັ້ງ ເຍີຍ ກ໊ອງ .
40026036	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ມີ່ງ ນອມ ຕ໋ອງ , ບົ໋ວ ເຫ່ວ ເກດ​ເສ​ມາ​ນີ . ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ , “ ເມີ່ຍ ບົວ ເຕສວີ໌ຍ ຈ໊ຽນ ນ້າຍ ຕສົ໊ວ ເຢຍ ມີ່ງ ວົ້ວ ແໝງ ເຕົ໋າ ເກົ໋າ . ”
40026037	ນິ່ນ ຕສ່ຽວ ຕໍ້ ປີ​ເຕ ເຖສົາ ເສ​ເບ​ດີ ເຍີຍ ອີ ເຕົ້າ ຕອນ ເຖສົາ ຈ໊ຽນ ມີ່ງ . ວົ້ວ ຕສັ່ນ ເຢ​ຊູ ໄຮ໌ ໂຮຍ້ວ ຮວາງ , ເດສົ້າ ຕຸ໊ ໂຄ້ວ ໄຫ່ ,
40026038	ເຢ​ຊູ ບົ໋ວ ນິ່ນ ບົວ , “ ເຢຍ ໄຮ໌ ຕສະເກ້ງ ! ເດສົ້າ ໄຫ່ , ຮນັ້ງ ໄຮ່ ໄຕ່ ເຍີຍ ນໍ . ເມີ່ຍ ບົວ ເຖສົາ ເຢຍ ຢຽມ ນ້າຍ ກີງ ໂຮຍ້ວ ຕສົ໊ວ ຈ໊ຽນ ໂອ່ . ”
40026039	ເຢ​ຊູ ແອ໋ງ ເຈ໋ຍ ມີ່ງ ເຕີ໋ຍ ຕສ່ຽວ ບ໊າບ ເອຈ່ຍ , ຮມຽນ ເຖົາ ເດົາ ເຕົ໋າ ເກົ໋າ ກ໊ອງ , “ ເຢຍ ເຍີຍ ເຕຍ ອ້າ ! ເຊ ກ໊ອງ ຫອບ ເຍີຍ ນໍ , ໂທ້ ເຕຍ ເຕສ໊າະ ອກອຍ ເຢຍ ອ໋ອຍ ຕສຸ ຮົບ ນ້າຍ ນອມ ຕສ໊ານ . ມປ່າ ໄມ້ ຕູ໋ງ ເອີຍ ເຢຍ ເຍີຍ ເອີ໋ຍ . ອ໋ອຍ ຕສຸ ເອີຍ ເຕຍ ເຍີຍ ເອີ໋ຍ ຮນັ້ງ . ”
40026040	ເຢ​ຊູ ແອ໋ງ ດສ໋ວນ ເຖົາ ວົ້ວ ເຕີ໋ຍ ປົວ ເຕົ້າ ໄຊ-ກໍ໋ ວົ້ວ , ປວັດ ນິ່ນ ບົວ ມອຈ້ອມ ເດສ່ງ . ນິ່ນ ຕສ່ຽວ ບົ໋ວ ປີ​ເຕ , “ ເມີ່ຍ ບົວ ໂຕສ໋ວ ຫາຍ ຫຍູ່ງ ເຖສົາ ເຢຍ ຕສົ໊ວ ໄມ້ ຕຸ໊ ຢຽດ ນອມ ຕສຢັ້ງ ໂຫ່ ?
40026041	ອ໋ອຍ ຕສຸ ກີງ ຈ໊ຽນ ໂຮຍ້ວ ເຕົ໋າ ເກົ໋າ , ໂທ້ ທິນ-ຮູ່ງ ໄມ້ ຕູ໋ງ ປຸນ ເມີ່ຍ ບົວ ປວັ້ງ ຕສຸ ເສີຍ ໂຮຍ້ວ ເຍີຍ ສີ່ . ເມີ່ຍ ບົວ ເຍີຍ ໂຮຍ້ວ ອ໋ອຍ ໂຕສ໋ວ ຫອບ , ມປ່າ ຊິນ ຕສັ່ງ ເມົາ ໄຫ່ . ”
40026042	ເຢ​ຊູ ແອ໋ງ ມີ່ງ ເຕົ໋າ ເກົ໋າ ຕະເຫຍີ່ຍ ດສຸ່ນ . ນິ່ນ ກ໊ອງ , “ ເຢຍ ເຍີຍ ເຕຍ ອ້າ ! ເຊ ກ໊ອງ ນ້າຍ ນອມ ຕສ໊ານ ເຢຍ ຊິ້ມ ໄມ້ ດຸ໊ດ , ຕສະເກ້ງ ອ໋ອຍ ຕສຸ ຮົບ ນໍ , ໂທ້ ເອີຍ ເຕຍ ເຍີຍ ເອີ໋ຍ ໂຕສ໋ວ ຕສຢັ໋ງ . ”
40026043	ເຢ​ຊູ ແອ໋ງ ດສ໋ວນ ເຖົາ ໄຊ-ກໍ໋ ບົວ ວົ້ວ , ປວັດ ນິ່ນ ບົວ ມອຈ້ອມ ໝີ່ ອ໊ະ , ເຫວີ່ຍ ຕສຸ ມຕສີງ ຫຍຸຍ ໄຫ່ , ໜູງ ໄມ້ ອກອຍ .
40026044	ເຢ​ຊູ ແອ໋ງ ເລີ່ຍ ນິ່ນ ບົວ , ມີ່ງ ເຕົ໋າ ເກົ໋າ ຕະຟາມ ດສຸ່ນ , ຢ່າ ຮນັ້ງ ຕສິ້ນ ດ່າງ ວົ້ວ ດສຸ່ນ ນໍ ເຕົ໋າ ເກົ໋າ .
40026045	ອກະຮ້າ ນິ່ນ ແອ໋ງ ດສ໋ວນ ໄຊ-ກໍ໋ ບົວ ວົ້ວ . ນິ່ນ ກ໊ອງ , “ ເມີ່ຍ ບົວ ຖສໍ່ ຢຽມ ໜ່າຍ ເປວີ໋ຍ ມອຈ້ອມ ຮິດ ຂວນ ? ໝັ່ງ ມ່າະ ! ຕສຢັ້ງ ໂຫ່ ເຖົາ ອ໊ະ . ເຢຍ , ປ້າມ ມ່ຽນ ເຍີຍ ຕອນ , ຕສຸ ຈິວ ປຸນ ຢຽມ ຕສຸ໌ຍ-ມ່ຽນ ເຍີຍ ປົ໌ວ-ເດ໊ຍ .
40026046	ເຈ໌ຍ ຊິນ ຕ້າຍ , ບົວ ມີ່ງ ອ໊ະ . ໝັ່ງ ກ໋າ ວົ້ວ ! ໝ່າຍ ເຢຍ ວົ້ວ ເຕົ້າ ມ່ຽນ ຕ້າຍ ເຖົາ ອ໊ະ . ”
40026047	ເຢ​ຊູ ກ໊ອງ ຫວ່າ ຕສູ໊ງ ໄມ້ ແກ້ງ ເຊດ , ຕສຽບ ເຫຍີ່ຍ ເຕົ້າ ໄຊ-ກໍ໋ ເຍີຍ ຢຽດ ເຕົ້າ , ບົ໋ວ ເຫ່ວ ຢູ​ດາດ , ຕ້າຍ ເຖົາ . ແອ໋ງ ມ່າຍ ໄຊ ມ່ຽນ ເປຢີ໊ຍ ເຖສົາ ແປະ ຝີງ ເຍີຍ ມ່ຽນ ໂກ໋ ພ້າຍ ຕ້າຍ ເຍີຍ ມ່ຽນ ທສ້ຳ ຕໍ້ ຈ໊ຽນ ດສຸ ດ໊າວ , ນັ້ນ ຈ໊ຽນ ດຢັ໋ງ-ດົ໋ນ , ກັນ ຈ໊ຽນ ຕ້າຍ .
40026048	ໝ່າຍ ເຢ​ຊູ ວົ້ວ ເຕົ້າ ຈາ-ດ່າງ ບົ໋ວ ຕສຢັ໋ງ ວົ້ວ ເຕີ໋ຍ , ນິ່ນ ອ໋ອຍ ໂຕສ໋ວ ນອມ ຈັ໋ງ-ໂຫ່ ປຸນ ນິ່ນ ບົວ ຮິ້ວ ຕຸ໊ ເຢ​ຊູ . ນິ່ນ ກ໊ອງ , “ ເຢຍ ຕສົມ ຫາຍ ເຕົ້າ , ເຊ ຕົ້ງ ເມີ່ຍ ບົວ ອ໋ອຍ ເຕສ໊າະ ວົ້ວ ເຕົ້າ ອ໊ະ . ກຸ໊ນ ເຕສ໊າະ ອ໊ະ . ”
40026049	ຢູ​ດາດ ແປງ ຕສະ ເຍີຍ ມີ່ງ ເຖົາ ເຢ​ຊູ ວົ້ວ ຢ່າ ກ໊ອງ , “ ໄຊ-ເຕ໋ຍ ອ້າ ! ແປ້ງ ອອນ ເຍີຍ ຊ່າະ ? ” ຕສ່ຽວ ຕສົມ ນິ່ນ ເຍີຍ ຮມຽນ .
40026050	ເຢ​ຊູ ກ໊ອງ , “ ໂຢ໌ວ ອ່າ , ເມີ່ຍ ອ໋ອຍ ໂຕສ໋ວ ຫາຍ ຫຍູ່ງ ກ໊ານ ໂຕສ໋ວ ຊຽບ ອ໊ະ . ” ວົ້ວ ເຕີ໋ຍ ມ່ຽນ ຕສ່ຽວ ຕ້າຍ ເອຈ່ຍ ປົ໌ວ ເຕສ໊າະ ຈ໊ຽນ ເຢ​ຊູ .
40026051	ມ່າຍ ເຕົ້າ ເຖສົາ ເຢ​ຊູ ຢຽມ ວົ້ວ ເຍີຍ ມ່ຽນ ແປງ ນິ່ນ ເຍີຍ ດສຸ ດ໊າວ ທສວດ , ຮງະ ຕົ້ມ ໄຊ ມ່ຽນ ເຍີຍ ໂນ່ວ , ໄພ ຕສຸ ໂນ່ວ ເຍີຍ ຢຽດ ປູງ ມນ່ອມ ດຸ໊ດ ມີ່ງ .
40026052	ເຢ​ຊູ ບົ໋ວ ນິ່ນ ບົວ , “ ເຕສ໊າະ ເມີ່ຍ ເຍີຍ ດສຸ ດ໊າວ ທັບ ຈ໊ຽນ ໄພ້ ມ່າະ ! ຫາຍ ເຕົ້າ ຫລົ່ງ ດສຸ ດ໊າວ , ຕສູ໊ງ ອ໋ອຍ ຕສຸ ຫລາຍ ດສຸ ດ໊າວ ໄຕ່ .
40026053	ເມີ່ຍ ໄມ້ ຮິ້ວ ໄຟ ? ເຢຍ ໄຮ່ ໂທ້ ເຢຍ ເຍີຍ ເຕຍ , ດຸ ຕັ້ງ ຮນັ້ງ ນິ່ນ ຕສ່ຽວ ພ້າຍ ຟິນ-ມ່ຽນ ແປງ ເກົ້າ ທສ້ຳ ຕສຽບ ເຫຍີ່ຍ ກວັ້ນ ຕ້າຍ ເຖງ ເຢຍ .
40026054	ມປ່າ , ເຊ ກ໊ອງ ເຢຍ ຮນັ້ງ ໜ່າຍ ໂຕສ໋ວ , ສີ່ ຮນັ້ງ ຫາຍ ນໍ ໄຮ່ ທສວດ ຕ້າຍ ຕ໋ອຍ ກີງ-ໂຊວ ເຟ້ຍ ຫອບ ຕສຸ ທສວດ ເຍີຍ ຫວ່າ ? ”
40026055	ເຢ​ຊູ ຕສ່ຽວ ກ໊ອງ ບົ໋ວ ກັ໊ບ ຕສຸ໊ນ ເຍີຍ ຕສວັ໋ງ ມ່ຽນ , “ ເມີ່ຍ ບົວ ປວັດ ເຢຍ ຮນັ້ງ ຕສະ ແປງ ຖສີງ ຕ້າຍ ຕໍ້ ຈ໊ຽນ ດສຸ ດ໊າວ ເຖສົາ ດຢັ໋ງ-ດົ໋ນ ຕ້າຍ ເຕສ໊າະ ເຢຍ ? ເຢຍ ຮນອຍໆ ເຕສວີ໌ຍ ຈ໊ຽນ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ມ່ຽນ , ເມີ່ຍ ບົວ ຢ່າ ໄມ້ ເຕສ໊າະ .
40026056	ມປ່າ ນ້າຍ ເຕີ໋ຍ ຢຽດ ຕສູ໊ງ ສີ່ ທສວດ ຕ້າຍ ເຫວີ່ຍ ປຸນ ຕ໋ອຍ ເດສ່ງ ຕສິ້ນ ດ່າງ ໂຕ່ວ ຫວ່າ ມ່ຽນ ເຟ້ຍ ຈ໊ຽນ ກີງ-ໂຊວ ວົ້ວ ເຕີ໋ຍ ຫວ່າ . ” ວົ້ວ ຕສັ່ນ ໄຊ-ກໍ໋ ບົວ ຕສ່ຽວ ກວັ່ງ ຈ໊ຽນ ເຢ​ຊູ , ເປຢົ໋າ ເດສ່ງ ໝີ່ ອ໊ະ .
40026057	ເຕສ໊າະ ເຢ​ຊູ ວົ້ວ ເຕີ໋ຍ ມ່ຽນ ຕໍ້ ນິ່ນ ມີ່ງ ເຖົາ ຄາ​ຢາ​ຟາດ ຕົ້ມ ໄຊ ມ່ຽນ ວົ້ວ . ມ່າຍ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ມ່ຽນ ໂກ໋ ກັ໊ບ ຕສຸ໊ນ ຢຽມ ວົ້ວ .
40026058	ປີ​ເຕ ກັນ ຈ໊ຽນ ມີ່ງ ມປ່າ ເລີ່ຍ ໂກ ເຕີ໋ຍ ເຍີຍ , ເຖົາ ຕົ້ມ ໄຊ ມ່ຽນ ເຍີຍ ເປຢົ໊າ-ເຮລນ ເປັຍ ຫລາດ ກະຍົ໌ວ . ນິ່ນ ເຖສົາ ຕສົ໊ວ ເປຢົ໊າ ເຍີຍ ແປງ ເຕສວີ໌ຍ ຈ໊ຽນ ວົ້ວ , ອ໋ອຍ ໝວັງ ກ໋າ , ນ້າຍ ເຕີ໋ຍ ສີ່ ຮນັ້ງ ຫາຍ ນໍ .
40026059	ໄຊ ມ່ຽນ ເປຢີ໊ຍ ເຖສົາ ກຸ໊ນ ສີ່ ຫວຸ່ຍ ເຍີຍ ຕສວັ໋ງ ມ່ຽນ ລໍ໌ ຈ໊າ ຕສອງ-ເຕສ໋ງ ໂກ໋ ເຢ​ຊູ ເຫວີ່ຍ ປຸນ ນິ່ນ ຕສຸ ໄຕ໋ .
40026060	ມປ່າ ໄມ້ ກຸ໊ນ ມ່າຍ ມ່ຽນ ທສ້ຳ ຕ້າຍ ໂຕສ໋ວ ຈ໊າ ຕສອງ-ເຕສ໋ງ , ຢ່າ ລໍ໌ ໄມ້ ຕຸ໊ ຫາຍ ຫຍູ່ງ ກອນ-ແປ໋ງ ໂກ໋ ນິ່ນ . ໂຕສ໋ວ ເກົາ , ມ່າຍ ອີ ເຕົ້າ ທສວດ ຕ້າຍ
40026061	ກ໊ອງ , “ ນ້າຍ ລ່ານ ມ່ຽນ ກ໊ອງ , ‘ ເຢຍ ໄຮ່ ແທສະ ເດສ່ງ ຕສັ່ງ ທິນ-ຮູ່ງ ເຍີຍ ເປຢົ໊າ . ປົວ ຮນອຍ ກະຍົ໌ວ ແອ໋ງ ກັ້ນ ເຖສີຍ ເຈ໌ຍ ຕ້າຍ . ’ ”
40026062	ຕົ້ມ ໄຊ ມ່ຽນ ຕສ່ຽວ ໂຊ້ວ ເຈ໌ຍ ຕ້າຍ ໜ່າຍ ເຢ​ຊູ , “ ນ້າຍ ເຕີ໋ຍ ມ່ຽນ ຮນັ້ງ ນ້າຍ ນໍ ໂກ໋ ເມີ່ຍ , ເມີ່ຍ ໄມ້ ເຕົາ ໄຟ ? ”
40026063	ມປ່າ ເຢ​ຊູ ໄມ້ ໂຄ ໂລ . ຕົ້ມ ໄຊ ມ່ຽນ ແອ໋ງ ບົ໋ວ ເຢ​ຊູ , “ ເຢຍ ຕສຢັ໊ງ ຈ໊ຽນ ຢຽດ ລິ໌ວ ຕສຢັ້ງ ເຍີຍ ທິນ-ຮູ່ງ ຫັດ ເມີ່ຍ ກ໊ອງ ຕສະ ບົ໋ວ ເຢຍ ບົວ , ເມີ່ຍ ຕສະເກ້ງ ທິນ-ຮູ່ງ ເຍີຍ ຕອນ , ກີ​ຕູ່ , ເຕສີ໌ຍ ໄຟ ໄມ້ ເຕສີ໌ຍ ? ”
40026064	ເຢ​ຊູ ເຕົາ , “ ເຊ ຮນັ້ງ ເມີ່ຍ ກ໊ອງ ນໍ . ” ມປ່າ ເຢຍ ບົ໋ວ ເມີ່ຍ ບົວ , ອກະຮ້າ ຮີ້ງ ເມີ່ຍ ບົວ ອ໋ອຍ ປວັດ ເຢຍ , ປ້າມ ມ່ຽນ ເຍີຍ ຕອນ , ເຕສວີ໌ຍ ຈ໊ຽນ ເນິ່ນ ເຈ໋ຍ ເຍີຍ ທິນ-ຮູ່ງ ເຍີຍ ບຢ່າວ ແໝງ , ຢ່າ ຢຽມ ວົ້ວ ບ໋ວນ ເອຈ່ຍ ຕ້າຍ . ”
40026065	ຕົ້ມ ໄຊ ມ່ຽນ ໄຮ໌ ນ້າຍ ເຕີ໋ຍ ຫວ່າ , ຕສ່ຽວ ເປ໊ດ ນິ່ນ ກັ້ນ ເຍີຍ ລຸຍ ຢ່າ ກ໊ອງ , “ ນິ່ນ ຄີ ທິນ-ຮູ່ງ ! ບົວ ໄມ້ ຕສຸ ລໍ໌ ຫາຍ ເຕົ້າ ໂຕສ໋ວ ຕສອງ-ເຕສ໋ງ ອ໊ະ . ເມີ່ຍ ບົວ ອີ້ ຕສັ່ນ ຕສູ໊ງ ໄຮ໌ ນິ່ນ ຄີ ທິນ-ຮູ່ງ .
40026066	ເມີ່ຍ ບົວ ຮນັ້ງ ຫາຍ ນໍ ຮນ້ຳ ? ” ນິ່ນ ບົວ ເຕົາ , “ ນິ່ນ ຕ່ອງ ອ໊ະ . ຕສີ່ ຕຸ໊ ໄຕ່ ອ໊ະ . ”
40026067	ນິ່ນ ບົວ ຕສ່ຽວ ທຸ້ຍ ວວມ-ດສຸ້ຍ ແນດ ເຢ​ຊູ ເຍີຍ ຮມຽນ ຢ່າ ຫລົ່ງ ປົ໌ວ-ຈ້ວນ ເບ໊າະ . ມ່າຍ ເຕີ໋ຍ ຫລົ່ງ ປົ໌ວ-ຕສ໊າງ ໄບ໋ ,
40026068	ຢ່າ ກ໊ອງ , “ ເມີ່ຍ ໜ່າຍ ເຕົ້າ ກີ​ຕູ່ ອ້າ ! ໄທສ ກ໋າ ! ບົ໋ວ ເຢຍ ບົວ ມ່າະ ! ຫາຍ ເຕົ້າ ເບ໊າະ ເມີ່ຍ ? ”
40026069	ປີ​ເຕ ເຕສວີ໌ຍ ຈ໊ຽນ ເປຢົ໊າ-ເຮລນ ຫລາດ ກະຍົ໌ວ ວົ້ວ ຕສັ່ນ , ມ່າຍ ເຕົ້າ ມເຊັຍ ໂປວ ຕ້າຍ ກ໊ອງ , “ ເມີ່ຍ ຢ່າ ກັນ ວົ້ວ ເຕົ້າ ກາ​ລິ​ລີ ມ່ຽນ , ເຢ​ຊູ , ໄມ້ ເຕສີ໌ຍ ? ”
40026070	ມປ່າ ປີ​ເຕ ຕອງ ຈ໊ຽນ ຕສວັ໋ງ ມ່ຽນ ໄມ້ ຫຍ່ຽມ . ນິ່ນ ກ໊ອງ , “ ເຢຍ ໄມ້ ຮິ້ວ ຕຸ໊ ເມີ່ຍ ກ໊ອງ ຫາຍ ຫຍູ່ງ . ”
40026071	ກ໊ອງ ລິ໌ວ , ປີ​ເຕ ຕສ່ຽວ ມີ່ງ ເຖົາ ວົ້ວ ຫລາດ ແກ້ງ . ແອ໋ງ ມ່າຍ ເຕົ້າ ມເຊັຍ ໂປວ ປວັດ ນິ່ນ ຕສ່ຽວ ບົ໋ວ ຢຽມ ວົ້ວ ກະເຮລນ ເຍີຍ ມ່ຽນ , “ ນ້າຍ ເຕົ້າ ມ່ຽນ ຢ່າ ກັນ ນາ​ຊາ​ເລດ ມູ້ງ ເຍີຍ ເຢ​ຊູ ແອ໋ . ”
40026072	ປີ​ເຕ ແອ໋ງ ໄມ້ ຫຍ່ຽມ . ນິ່ນ ກ໊ອງ , “ ໂດ໊ວ ຫາຍ ຫຍູ່ງ ຢ່າ ໂດ໊ວ ຕຸ໊ , ເຢຍ ໄມ້ ຮິ້ວ ວົ້ວ ລ່ານ ມ່ຽນ . ”
40026073	ຢຽດ ຕສັ່ນ ເຈ໋ຍ , ໂຊ້ວ ຈ໊ຽນ ວົ້ວ ກະເຮລນ ເຍີຍ ມ່ຽນ ຕ້າຍ ກ໊ອງ ປີ​ເຕ , “ ເຕສີ໌ຍ ເຍີຍ . ເມີ່ຍ ເກ້ງ ຢຽດ ເຕົ້າ ວົ້ວ ເຕີ໋ຍ ມ່ຽນ ອ໊ະ . ເມີ່ຍ ກ໊ອງ ຫວ່າ ເຍີຍ ເຖຈຍ ປຸນ ເມີ່ຍ ກັ້ນ ປີ໋ງ ໄມ້ ເບວີ໌ຍ ອ໊ະ . ”
40026074	ປີ​ເຕ ຕສ່ຽວ ແອ໋ງ ໂດ໊ວ ເຈ໌ຍ ຕສ໋ຽວ ກ໊ອງ , “ ເຢຍ ຕສະເກ້ງ ! ໄມ້ ຮິ້ວ ຕຸ໊ ວົ້ວ ລ່ານ ມ່ຽນ . ” ລ່ຽມ ເຕສີ້ຍ ໄຈ ອກ໋າຍ ອ໊ະ .
40026075	ປີ​ເຕ ຈັ໋ງ ຕສຸ ເຢ​ຊູ ກ໊ອງ ເຍີຍ ຫວ່າ , “ ໄຈ ຕສູ໊ງ ໄມ້ ແກ້ງ ອກ໋າຍ , ເມີ່ຍ ໄມ້ ຫຍ່ຽມ ເຢຍ ປົວ ດສຸ່ນ . ” ປີ​ເຕ ຕສ່ຽວ ທສວດ ມີ່ງ ຍ້ຽມ ຕຸ໊ ໂຄ້ວ ໄຫ່ .
40027001	ລູ່ງ ດອມ ດສ໊ຽວ , ຕສວັ໋ງ ໄຊ ມ່ຽນ ເປຢີ໊ຍ ເຖສົາ ຢິວ​ໄທ ມ່ຽນ ເຍີຍ ມ່ຽນ ໂກ໋ ກັ໊ບ ຕສຸ໊ນ ທສ່າງ ລ່າງ ຕສຢັ໋ງ ຮນັ້ງ ຫາຍ ນໍ ໄຮ່ ໄຕ໋ ເຢ​ຊູ .
40027002	ນິ່ນ ບົວ ຕສ່ຽວ ໂດ້ ເຢ​ຊູ , ເຄນ ມີ່ງ ຈິວ ປຸນ ໂລ​ມາ ຕສູ໋ງ , ປີ​ລາດ .
40027003	ໝ່າຍ ເຢ​ຊູ ວົ້ວ ເຕົ້າ ຢູ​ດາດ ປວັດ ເຢ​ຊູ ຕສຸ ຕີ່ງ ຕສຸ໌ຍ ວົ້ວ ຕສັ່ນ , ນິ່ນ ໂຮຍ້ວ ມຸນ ໄຫ່ ແອ໋ງ ຕໍ້ ວົ້ວ ເຕີ໋ຍ ຟ່າ ຕສຽບ ນອມ ຕສິ້ນ ຕ້າຍ ຖຸຍ ປຸນ ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ .
40027004	ນິ່ນ ກ໊ອງ , “ ເຢຍ ໂຕສ໋ວ ຕ່ອງ ຕສຸ໌ຍ ອ໊ະ , ເຫວີ່ຍ ຕສຸ ເຢຍ ໝ່າຍ ໄມ້ ມ່າຍ ຕສຸ໌ຍ ເຍີຍ ມ່ຽນ ປຸນ ນິ່ນ ຕສຸ ໄຕ່ . ” ວົ້ວ ເຕີ໋ຍ ມ່ຽນ ເຕົາ , “ ໜ່າຍ ມ່າຍ ຫາຍ ຫຍູ່ງ ຜານ ເຖົາ ເຢຍ ບົວ ? ນ້າຍ ເມີ່ຍ ກັ້ນ ເຍີຍ ສີ່ ອ໊ະ . ”
40027005	ຢູ​ດາດ ຕສ່ຽວ ຕສອຍ ວົ້ວ ເຕີ໋ຍ ຍ່ານ ກວັ່ງ ວົ້ວ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ ທສວດ ມີ່ງ , ຕສ່ຽວ ມີ່ງ ດິ໋ວ ຈາງ ໄຕ່ ໝີ່ ອ໊ະ .
40027006	ໄຊ ມ່ຽນ ເປຢີ໊ຍ ເດສົ໌າ ນ້າຍ ເຕີ໋ຍ ຍ່ານ ຕ້າຍ ກ໊ອງ , “ ນ້າຍ ເຕີ໋ຍ ຍ່ານ ເຊ ມ໌າຍ ແໝ່ງ ຍ່ານ ຕສ່ຽວ ຮນັ້ງ ກົ໊ວະ ຈ໊ຽນ ດສຢ໊າມ ນໍ . ເຖສົາ ຈ໊ຽນ ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ ເຕີ໋ຍ ຍ່ານ ຕັ໊ບ ເຊ ຕ່ອງ ເລີ໌ຍ . ”
40027007	ນິ່ນ ບົວ ຕສ່ຽວ ທສ່າງ ລ່າງ ຕ້າຍ ຫລົ່ງ ນ້າຍ ເຕີ໋ຍ ຍ່ານ ມ໌າຍ ດສົງ ວົ້ວ ເຕົ້າ ນັ້ນ ເນຍ ຕສັ່ງ ເຍີຍ ເດົາ , ໂຕສ໋ວ ກັ້ນ ຝີງ ມ່ຽນ ເຍີຍ ໂຕສ໊ວ-ເກ້ມ .
40027008	ເຫວີ່ຍ ນ້າຍ ວົ້ວ ດສົງ ເດົາ ມ່າຍ ບົ໋ວ ເຫ່ວ “ ມ່າຍ ດສຢ໊າມ ເຍີຍ ເດົາ ” ຕ້າຍ ເຖົາ ອີ້ ຈ໋າ ຮນອຍ .
40027009	ນ້າຍ ເຕີ໋ຍ ສີ່ ທສວດ ຕ້າຍ ຕ໋ອຍ-ຕິ່ວ ໂຕ່ວ ຫວ່າ ມ່ຽນ , ເຢ​ເລ​ມີ , ກ໊ອງ ເຍີຍ ຫວ່າ . ເຢ​ເລ​ມີ ກ໊ອງ , “ ນິ່ນ ບົວ ເຕສ໊າະ ຟ່າ ຕສຽບ ນອມ ຕສິ້ນ , ຕົ້ງ ອິ​ສະ​ລາ​ເອນ ມ່ຽນ ເຫວີ່ຍ ນິ່ນ ຕີ່ງ ເຍີຍ ຈ໋າ-ຕສິ້ນ ,
40027010	ຫລົ່ງ ມ໌າຍ ນັ້ນ ເນຍ ຕສັ່ງ ເຍີຍ ເດົາ , ຮນັ້ງ ຕສ໊ຽວ ບົ໋ວ ເຢຍ ໂຕສ໋ວ ນໍ . ”
40027011	ວົ້ວ ຕສັ່ນ , ເຢ​ຊູ ຢຽມ ປີ​ລາດ ຕສູ໋ງ ເຍີຍ ດສະຮມຽນ . ປີ​ລາດ ໜ່າຍ ນິ່ນ , “ ເມີ່ຍ ໂຕສ໋ວ ຢິວ​ໄທ ມ່ຽນ ເຍີຍ ຮູ່ງ ? ” ເຢ​ຊູ ເຕົາ , “ ເຕສີ໌ຍ ເຍີຍ . ເຊ ຮນັ້ງ ເມີ່ຍ ກ໊ອງ ນໍ . ”
40027012	ມປ່າ ມ່ຽນ ໂກ໋ ເຖສົາ ໄຊ ມ່ຽນ ເປຢີ໊ຍ ໂກ໋ ນິ່ນ ວົ້ວ ຕສັ່ນ , ນິ່ນ ໄມ້ ເຕົາ ຫາຍ ຫຍູ່ງ .
40027013	ປີ​ລາດ ຕສ່ຽວ ໜ່າຍ ນິ່ນ , “ ນິ່ນ ບົວ ໂກ໋ ເມີ່ຍ ນ້າຍ ເຕີ໋ຍ ຢຽດ ຕສູ໊ງ ສີ່ ເມີ່ຍ ໄມ້ ໄຮ໌ ໄຟ ? ”
40027014	ມປ່າ ເຢ​ຊູ ຢຽດ ໂຈ໋ວ ຫວ່າ ໄມ້ ເຕົາ ນິ່ນ . ປີ​ລາດ ຕສະເກ້ງ ບົວະ ຮ່ອງ ໄຫ່ .
40027015	ຫຮຍັງໆ ເຖົາ ເສຍ ແໝ່ງ ຕສິ໊ບ , ໂລ​ມາ ຕສູ໋ງ ມ່າຍ ເລີ໌ຍ ປູ໋ງ ເຕົ້າ ຫວວນ ໂລ່ ເຍີຍ ມ່ຽນ ຕສິ໋ວ ຕສວັ໋ງ ມ່ຽນ ໂທ້ ປູ໋ງ ຫາຍ ເຕົ້າ .
40027016	ວົ້ວ ຕສັ່ນ ມ່າຍ ເຕົ້າ ຕສຸ ຫວວນ ຈ໊ຽນ ໂລ່ ເຍີຍ ຕສຸ໌ຍ-ມ່ຽນ ບົ໋ວ ເຫ່ວ ບາ​ລັບ​ບັດ . ຫາຍ ເຕົ້າ ຢ່າ ຮິ້ວ ຕຸ໊ ນິ່ນ ເຍີຍ .
40027017	ຕສວັ໋ງ ມ່ຽນ ກັ໊ບ ຕສຸ໊ນ ວົ້ວ ຕສັ່ນ , ປີ​ລາດ ໜ່າຍ ກ໋າ ນິ່ນ ບົວ , “ ເມີ່ຍ ບົວ ອ໋ອຍ ເຢຍ ປູ໋ງ ຫາຍ ເຕົ້າ ? ປູ໋ງ ບາ​ລັບ​ບັດ ໄຟ ປູ໋ງ ເຢ​ຊູ , ຕົ້ງ ມ່ຽນ ເຫ່ວ ກີ​ຕູ່ ວົ້ວ ເຕົ້າ ? ”
40027018	ປີ​ລາດ ຮິ້ວ ຕຸ໊ ໂຕສ໋ວ ໂຮລ ວົ້ວ ເຕີ໋ຍ ຢິວ​ໄທ ມ່ຽນ ເໝວີ່ຍ ເຈັ໊ຍ ເຢ​ຊູ ຖສີງ ຕ້າຍ ເຕສ໊າະ ເຢ​ຊູ ຈິວ ປຸນ ນິ່ນ .
40027019	ປີ​ລາດ ເຕສວີ໌ຍ ຈ໊ຽນ ຊ້ຽມ ຕສຸ໌ຍ ເຫວີ່ຍ ວົ້ວ ຕສັ່ນ , ນິ່ນ ເຍີຍ ເອົ໊າ ປຸນ ຫວ່າ ມີ່ງ ບົ໋ວ ນິ່ນ , “ ໄມ້ ຕູ໋ງ ໂຕສ໋ວ ຫາຍ ຫຍູ່ງ ປຸນ ວົ້ວ ລ່ານ ຄູ້ ມ່ຽນ ເຫວີ່ຍ ຕສຸ ອະຫຮມວັງ ເຢຍ ເບີ໋ຍໆ ເຖົາ ນ້າຍ ລ່ານ ມ່ຽນ ຕສ່ຽວ ໄຮ໌ ໂຮຍ້ວ ໄມ້ ຫລົງ ຢຽດ ເຕີ໋ຍ . ”
40027020	ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ ດົ໊ວ ຕສວັ໋ງ ມ່ຽນ ໂທ້ ປີ​ລາດ ປູ໋ງ ບາ​ລັບ​ບັດ , ໄຕ໋ ເຢ​ຊູ ກວັ່ງ .
40027021	ປີ​ລາດ ຕສ່ຽວ ໜ່າຍ ຕສວັ໋ງ ມ່ຽນ , “ ນ້າຍ ເຕີ໋ຍ ອີ ເຕົ້າ , ເມີ່ຍ ບົວ ອ໋ອຍ ເຢຍ ປູ໋ງ ຫາຍ ເຕົ້າ ? ” ນິ່ນ ບົວ ເຕົາ , “ ປູ໋ງ ບາ​ລັບ​ບັດ . ”
40027022	ປີ​ລາດ ຕສ່ຽວ ໜ່າຍ , “ ວົ້ວ ຫຍູ່ງ , ເຢ​ຊູ , ຕົ້ງ ມ່ຽນ ເຫ່ວ ກີ​ຕູ່ ວົ້ວ ເຕົ້າ , ເມີ່ຍ ບົວ ອ໋ອຍ ເຢຍ ຮນັ້ງ ຫາຍ ນໍ ໂຕສ໋ວ ? ” ນິ່ນ ບົວ ຢຽດ ຕສູ໊ງ ເຕົາ , “ ເຕສ໊າະ ນິ່ນ ຕີງ ຈ໊ຽນ ຕສຽບ ດສັ່ງ ຈ໋າ ! ”
40027023	ປີ​ລາດ ແອ໋ງ ໜ່າຍ ນິ່ນ ບົວ , “ ວົ້ວ ຫຍູ່ງ , ນິ່ນ ໂຕສ໋ວ ຕ່ອງ ຫາຍ ຫຍູ່ງ ຕສຸ໌ຍ ? ” ຕສວັ໋ງ ມ່ຽນ ຈາ ເຫ່ວ ເກົ້າ ບຸຍ , “ ເຕສ໊າະ ນິ່ນ ຕີງ ຈ໊ຽນ ຕສຽບ ດສັ່ງ ຈ໋າ ມ່າະ ! ”
40027024	ປີ​ລາດ ປວັດ ນິ່ນ ກ໊ອງ ຈ໊ຽນ ມີ່ງ ຢ່າ ໄມ້ ລ່ຳ ຫລົ່ງ , ຕສູ໊ງ ກ້ຳ ເດສ໋ຍ ຕສວັ໋ງ ມ່ຽນ ອ໋ອຍ ຫລຸ່ນ ເດສ່ງ . ນິ່ນ ຕສ່ຽວ ເຕສ໊າະ ວວມ ຕອງ ຈ໊ຽນ ຕສວັ໋ງ ມ່ຽນ ດສ໋າວ ປົ໌ວ ຢ່າ ກ໊ອງ , “ ນ້າຍ ເຕົ້າ ມ່ຽນ ຕສຸ ໄຕ່ ເຊ ໄມ້ ຜານ ເຖົາ ເຢຍ . ນ້າຍ ຢຽດ ຕສູ໊ງ ດ໊ອດ ຕສຸ ເມີ່ຍ ບົວ ກັ້ນ ອ໊ະ . ”
40027025	ຕສວັ໋ງ ມ່ຽນ ຕົ້ງ ໂຈ໋ວ ຫວ່າ ເຕົາ , “ ນ້າຍ ເຕົ້າ ມ່ຽນ ໄຕ່ , ຫລ່ຽວ ທສວດ ນິ່ນ ເຍີຍ ດສຢ໊າມ , ໂຢ້ວ ເຢຍ ບົວ ເຖສົາ ເຢຍ ບົວ ກັ້ນ ເຍີຍ ຟຸນ-ຟະ ດາມ-ຕອງ . ”
40027026	ປີ​ລາດ ຕສ່ຽວ ປູ໋ງ ບາ​ລັບ​ບັດ ປຸນ ນິ່ນ ບົວ . ມປ່າ ເຢ​ຊູ , ນິ່ນ ປຸນ ຕສຸ ປຢ໊າ-ປິນ ເບ໊າະ ລິ໌ວ , ຈິວ ປຸນ ແປງ ຕໍ້ ມີ່ງ ຕີງ ຕສຽບ ດສັ່ງ ຈ໋າ .
40027027	ປີ​ລາດ ຕສູ໋ງ ເຍີຍ ແປງ ແອ໋ງ ຕໍ້ ເຢ​ຊູ ເປັຍ ຕສູ໋ງ ເຍີຍ ຕິ່ນ ກະຍົ໌ວ . ວົ້ວ ກວັ້ນ ແປງ ຢຽດ ຕສູ໊ງ ຕສ່ຽວ ມີ່ງ ເວີ່ຍ ຈ໊ຽນ ນິ່ນ .
40027028	ນິ່ນ ບົວ ໄຈ໊ ອກອຍ ເຢ​ຊູ ເຍີຍ ລຸຍ-ໂຫວ ແອ໋ງ ເຕສ໊າະ ເຕີ໋ຍ ລຸຍ-ດ໊າວ-ຊິ ເຖງ ນິ່ນ ປຸ໋ຍ ຈ໊ຽນ ,
40027029	ຢ່າ ຫລົ່ງ ອຈິ໊ມ ທສິ ນອມ ຮູ່ງ ນີ້ງ ດົ໋ງ ຈ໊ຽນ ນິ່ນ ເຍີຍ ມອກ໊ອງ . ນິ່ນ ບົວ ແອ໋ງ ເຕສ໊າະ ຫລົວະ ຕິ ແກວ໊ງ ປຸນ ນິ່ນ ເຍີຍ ບຢ່າວ ເຈັ໊ຍ ປົ໌ວ ນັ້ນ ຈ໊ຽນ , ແອ໋ງ ເກວີ່ຍ ເອຈ່ຍ ນິ່ນ ເຍີຍ ດສະຮມຽນ ກວັດ ໂຕະ ຈັ໊ດ ນິ່ນ , ຢ່າ ກ໊ອງ , “ ຢິວ​ໄທ ມ່ຽນ ເຍີຍ ຮູ່ງ ອ້າ ! ຕສຢັ້ງ ຕຸ໊ ໝ່ານ ຝຸຍ ອ໊ະ ! ”
40027030	ນິ່ນ ບົວ ແອ໋ງ ທຸ້ຍ ວວມ-ດສຸ້ຍ ແນດ ນິ່ນ , ເຕສ໊າະ ວົ້ວ ຕິ້ວ ຫລົວະ ຕິ ແກວ໊ງ ເບ໊າະ ນິ່ນ ເຍີຍ ມອກ໊ອງ .
40027031	ກວັດ ໂຕະ ຈັ໊ດ ລິ໌ວ , ນິ່ນ ບົວ ຕສ່ຽວ ໄຈ໊ ອກອຍ ລຸຍ-ດ໊າວ-ຊິ , ແອ໋ງ ເຕສ໊າະ ນິ່ນ ກັ້ນ ເຍີຍ ລຸຍ ເຖງ ນິ່ນ ຕສຸ໊ ຈ໊ຽນ ຕສ່ຽວ ຕໍ້ ນິ່ນ ມີ່ງ ຕີງ ຕສຽບ ດສັ່ງ ຈ໋າ .
40027032	ນິ່ນ ບົວ ທສວດ ມີ່ງ ວົ້ວ ຕສັ່ນ , ປວັ້ງ ຕສຸ ເຕົ້າ ໄຊ​ລີນ ມ່ຽນ , ບົ໋ວ ເຫ່ວ ຊີ​ມົນ . ແປງ ຕສ່ຽວ ອ໊າບ ຊີ​ມົນ ດາມ ເຢ​ຊູ ເຍີຍ ຕສຽບ ດສັ່ງ ຈ໋າ .
40027033	ນິ່ນ ບົວ ມີ່ງ ເຖົາ ນອມ ຕ໋ອງ , ບົ໋ວ ເຫ່ວ ກົນ​ໂກ​ທາ , ເອີ໋ຍ ເລີ໌ຍ ເຊ ມອກ໊ອງ-ເຄາະ ຕ໋ອງ .
40027034	ເຖົາ ວົ້ວ ນິ່ນ ບົວ ເຕສ໊າະ ອະຫງຸ່ນ ຕິ໊ວ ເຜວ ຈ໊ຽນ ອິມ ເຍີຍ ກະນ້າຍ ປຸນ ເຢ​ຊູ ຮົບ . ມປ່າ ເຢ​ຊູ ເສີຍ ລິ໌ວ , ຕສ່ຽວ ໄມ້ ຮົບ .
40027035	ນິ່ນ ບົວ ເຕສ໊າະ ເຢ​ຊູ ຕີງ ຈ໊ຽນ ຕສຽບ ດສັ່ງ ຈ໋າ , ແອ໋ງ ເຕສ໊າະ ນິ່ນ ເຍີຍ ລຸຍ-ໂຫວ ຕ້າຍ ໂດ໊ວ ໝັ່ງ ເຫວີ່ຍ ປຸນ ອກອຍ .
40027036	ອກະຮ້າ ນິ່ນ ບົວ ເຕສວີ໌ຍ ຈ໊ຽນ ວົ້ວ ຕສົ໊ວ ໝັ່ງ ຈ໊ຽນ ນິ່ນ .
40027037	ຢຽມ ເຢ​ຊູ ເຍີຍ ມອກ໊ອງ ກູ້ ຫງວ່າຍ ນິ່ນ ບົວ ເຟ້ຍ ຈ໊ຽນ ໂກ໋ ນິ່ນ ວົ້ວ ເຕີ໋ຍ ຫວ່າ . ຫວ່າ ກ໊ອງ , “ ນ້າຍ ເຊ ຢິວ​ໄທ ມ່ຽນ ເຍີຍ ຮູ່ງ , ເຢ​ຊູ . ”
40027038	ນິ່ນ ບົວ ແອ໋ງ ຕີງ ອີ ເຕົ້າ ຕສະ ແປງ ຢຽມ ເຢ​ຊູ ເຍີຍ ກະເຮລນ . ມ່າຍ ເຕົ້າ ຢຽມ ບຢ່າວ ແໝງ . ມ່າຍ ເຕົ້າ ຢຽມ ຕສ໋າຍ ແໝງ .
40027039	ເຈ໋ຍ ເຈົ໊າ ເຍີຍ ມ່ຽນ ຄີ ນິ່ນ , ຫຮວັງ ຈ໊ຽນ ມອກ໊ອງ ກ໊ອງ ,
40027040	“ ອ໊າ , ເມີ່ຍ ອ໋ອຍ ແທສະ ຕສັ່ງ ທິນ-ຮູ່ງ ເຍີຍ ເປຢົ໊າ , ອກະຮ້າ ປົວ ຮນອຍ ແອ໋ງ ກັ້ນ ເຖສີຍ ເຈ໌ຍ ຕ້າຍ ນີ ! ໂອຈ໋ວ ເມີ່ຍ ກັ້ນ ອ໊ະ . ເຊ ກ໊ອງ ເມີ່ຍ ໂຕສ໋ວ ທິນ-ຮູ່ງ ເຍີຍ ຕອນ , ເອຈ່ຍ ຕສຽບ ດສັ່ງ ຈ໋າ ຕ້າຍ ມ່າະ ! ”
40027041	ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ມ່ຽນ ໂກ໋ ຟີ່ ຮນັ້ງ ເຍີຍ ຈັ໊ດ ນິ່ນ .
40027042	ນິ່ນ ບົວ ກ໊ອງ , “ ນິ່ນ ໂອຈ໋ວ ຕຸ໊ ມ່ຽນ ມປ່າ ໄມ້ ໄຮ່ ໂອຈ໋ວ ນິ່ນ ກັ້ນ ເອາະ ! ນິ່ນ ໂຕສ໋ວ ອິ​ສະ​ລາ​ເອນ ມ່ຽນ ເຍີຍ ຮູ່ງ ! ເຊ ກ໊ອງ ນິ່ນ ອີ້ ຕສັ່ນ ຢຽມ ຕສຽບ ດສັ່ງ ຈ໋າ ເອຈ່ຍ ຕ້າຍ , ເຢຍ ບົວ ຕສ່ຽວ ສຽນ ນິ່ນ ອ໊ະ .
40027043	ນິ່ນ ເຂົາ ທິນ-ຮູ່ງ ຢ່າ ກ໊ອງ ນິ່ນ ໂຕສ໋ວ ທິນ-ຮູ່ງ ເຍີຍ ຕອນ . ວົ້ວ ຫຍູ່ງ , ບົວ ໝັ່ງ ກ໋າ ທິນ-ຮູ່ງ ອີ້ ຕສັ່ນ ຕສະເກ້ງ ອ໋ອຍ ໂອຈ໋ວ ນິ່ນ ໄຟ ໄມ້ ໂອຈ໋ວ . ”
40027044	ລ່ຽມ ຕີງ ນິ່ນ ເຍີຍ ກະເຮລນ ວົ້ວ ເຕີ໋ຍ ຕສະ ແປງ ຟີ່ ຮນັ້ງ ເຍີຍ ກ໊ອງ ຄີ ນິ່ນ .
40027045	ລູ່ງ ຕສຢັ໋ງ ອ໋ານ ເຍີຍ ຕສຢັ້ງ ໂຫ່ , ວົ້ວ ນອມ ເຕີ່ຍ-ປູງ ຫຮມວັງ ເດສ່ງ ເຖົາ ເອຈ່ຍ ອ໋ານ ປົວ ນອມ ຕສຢັ້ງ ໂຫ່ .
40027046	ເລີ່ຍ ໄມ້ ໂກ ເອຈ່ຍ ອ໋ານ ປົວ ນອມ ຕສຢັ້ງ ໂຫ່ , ເຢ​ຊູ ເຫ່ວ ເຖຈຍ ໂຮລ ເຍີຍ ກ໊ອງ , “ ເອ​ລີ , ເອ​ລີ , ລາ​ມາ​ຊາ​ບັກ​ທາ​ນີ ! ” ເອີ໋ຍ ເລີ໌ຍ ເຊ , “ ເຢຍ ເຍີຍ ທິນ-ຮູ່ງ ອ້າ ! ເຢຍ ເຍີຍ ທິນ-ຮູ່ງ ! ເມີ່ຍ ເຫວີ່ຍ ຫາຍ ຕິ່ວ ກວັ່ງ ເຢຍ ? ”
40027047	ມ່າຍ ເຕີ໋ຍ ໂຊ້ວ ຈ໊ຽນ ວົ້ວ ເຍີຍ ມ່ຽນ ໄຮ໌ ນິ່ນ ກ໊ອງ ນ້າຍ ເຕີ໋ຍ ຫວ່າ ຕສ່ຽວ ກ໊ອງ , “ ໂອ໊ , ນິ່ນ ເຫ່ວ ເອ​ລີ​ຢາ . ”
40027048	ມ່າຍ ເຕົ້າ ຢຽມ ວົ້ວ ເຍີຍ ມ່ຽນ ລ່ຽມ ເຕສີ້ຍ ຖິວ ມີ່ງ ເຕສ໊າະ ໄລ-ເດສີ໋ຍ-ຊອດ ຕສ໋ຽມ ອະຫງຸ່ນ ຕິ໊ວ-ຊຸຍ ຕ້າຍ , ຫລົ່ງ ຫລົວະ ຕິ ແກວ໊ງ ປ໊ະ ຈ໊ຽນ ທສຸ້ນ ປຸນ ເຢ​ຊູ ຮົບ .
40027049	ມປ່າ ມ່າຍ ເຕີ໋ຍ ຢຽມ ວົ້ວ ເຍີຍ ມ່ຽນ ກ໊ອງ , “ ບົວ ຕສົ໊ວ ໝັ່ງ ກ໋າ , ເອ​ລີ​ຢາ ເກ້ງ ຕ້າຍ ໂອຈ໋ວ ນິ່ນ ເຍີຍ ໄຟ ? ”
40027050	ເຢ​ຊູ ແອ໋ງ ເຫ່ວ ດສຸ່ນ ບຸຍ ເຍີຍ ລິ໌ວ , ຕສ່ຽວ ຕັ໋ງ ເຖຈຍ ໝີ່ ອ໊ະ .
40027051	ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ ວົ້ວ ຄວ້າຍ ແບະ ແກ້ງ ເດຍ ຢຽມ ກູ້ ຫງວ່າຍ ບ໋າຍ ຕອງ ກະເດ໊ຍ , ໂຕສ໋ວ ອີ ແໝງ ໝີ່ ອ໊ະ . ເດົາ ຢ່າ ຕົ໌ງ , ຫລະເປຢີ໊ຍ ຢ່າ ບ໋າຍ ເດສ່ງ .
40027052	ຈັ໋ນ-ໄຕ່ ໂຕສ໊ວ ຢ່າ ອກອຍ ໝີ່ ອ໊ະ . ທິນ-ຮູ່ງ ເຍີຍ ທສີງ-ເດສ່ງ ແປະ ຝີງ , ຕົ້ງ ໄຕ່ ມີ່ງ ວົ້ວ ເຕີ໋ຍ , ມ່າຍ ທສ້ຳ ເຍີຍ ນັ່ງ ຕ້າຍ
40027053	ທສວດ ໂຕສ໊ວ ມີ່ງ . ເຢ​ຊູ ນັ່ງ ຕ້າຍ ວົ້ວ ຕສັ່ນ , ວົ້ວ ເຕີ໋ຍ ມ່ຽນ ເປັຍ ວົ້ວ ນອມ ທສີງ-ເດສ່ງ ເຍີຍ ຕສີ້ງ , ເຢ​ລູ​ຊາ​ເລມ . ມ່າຍ ມ່ຽນ ທສ້ຳ ເຍີຍ ຕຸ໊ ປວັດ ນິ່ນ ບົວ .
40027054	ຕສົ໊ວ ເຢ​ຊູ ວົ້ວ ເຕົ້າ ແປງ-ເປຢີ໊ຍ ເຖສົາ ນິ່ນ ເຍີຍ ແປງ ປວັດ ເດົາ ຕົ໌ງ ຢ່າ ປວັດ ຫຍູ່ງໆ ສີ່ ທສວດ , ແຮະ ນິ່ນ ບົວ ກ້ຳ ເດສ໋ຍ ໄຫ່ . ນິ່ນ ບົວ ກ໊ອງ , “ ນ້າຍ ເຕົ້າ ຕສະເກ້ງ ທິນ-ຮູ່ງ ເຍີຍ ຕອນ ອ໊ະ . ”
40027055	ຢຽມ ກາ​ລິ​ລີ ກັນ ຈ໊ຽນ ເຢ​ຊູ ຕ້າຍ ຟູ-ສູ ນິ່ນ ວົ້ວ ເຕີ໋ຍ ມເຊັຍ ຕອນ ທສ້ຳ ເຍີຍ ຢ່າ ຢຽມ ວົ້ວ ໂກ ເຕີ໋ຍ ເຍີຍ ໝັ່ງ .
40027056	ວົ້ວ ເຕີ໋ຍ ມເຊັຍ ຕອນ ມ່າຍ ເຕົ້າ ມັກ​ດາ​ລາ ມູ້ງ ເຍີຍ ມາ​ລີ​ຢາ , ມ່າຍ ຢາ​ກອບ ເຖສົາ ໂຢ​ເຊບ ເຍີຍ ມາ ມາ​ລີ​ຢາ , ຢ່າ ມ່າຍ ເສ​ເບ​ດີ ເຍີຍ ອີ ເຕົ້າ ຕອນ ເຍີຍ ມາ .
40027057	ລູ່ງ ມ໌ານ-ຫຮມວັງ ອ໊ະ , ມ່າຍ ເຕົ້າ ຢຽມ ອາ​ລິ​ມາ​ເທຍ ມູ້ງ ເຍີຍ ປຸ໊ດ-ຕສ້ອຍ ມ່ຽນ , ບົ໋ວ ເຫ່ວ ໂຢ​ເຊບ , ຕ້າຍ ເຖົາ . ນິ່ນ ຢ່າ ໂຕສ໋ວ ເຢ​ຊູ ເຍີຍ ໄຊ-ກໍ໋ .
40027058	ໂຢ​ເຊບ ມີ່ງ ລໍ໌ ປີ​ລາດ , ໂທ້ ເຢ​ຊູ ເຍີຍ ເຊີຍ . ປີ​ລາດ ຕສ່ຽວ ອກອຍ ດສຸ້ຍ ຈິວ ເຢ​ຊູ ເຍີຍ ເຊີຍ ປຸນ ໂຢ​ເຊບ .
40027059	ໂຢ​ເຊບ ຕສ່ຽວ ຫລົ່ງ ຊຢັງ-ຫລະມ່າ ເດຍ ເປວ ຈ໊ຽນ ເຢ​ຊູ ເຍີຍ ເຊີຍ ,
40027060	ຕໍ້ ມີ່ງ ຕສັ໋ງ ຊຢັງ-ຫລະເປຢີ໊ຍ-ໂຕສ໊ວ . ນ້າຍ ນອມ ໂຕສ໊ວ ໂຢ​ເຊບ ໂທສະ ໂຫະ ຕສຸ ຕ້າຍ ລ່ຽວ ນິ່ນ ກັ້ນ ຫລົ່ງ . ຕສັ໋ງ ລິ໌ວ , ນິ່ນ ທຸຍ ຄວ້າຍ ຕົ້ມ ຫລະເປຢີ໊ຍ ແບະ ຈ໊ຽນ ໂຕສ໊ວ-ແກ້ງ , ຕສ່ຽວ ມີ່ງ ໝີ່ ອ໊ະ .
40027061	ມັກ​ດາ​ລາ ມູ້ງ ເຍີຍ ມາ​ລີ​ຢາ ແອ໋ງ ເຖສົາ ກັ້ນ ເຕົ້າ ມາ​ລີ​ຢາ ເຕສວີ໌ຍ ວົ້ວ , ຮມຽນ ຮວິນ ມີ່ງ ໂຕສ໊ວ ວົ້ວ ປູງ .
40027062	ຕະເຫຍີ່ຍ ຮນອຍ , ເຊ ເຖົາ ຕີ້ງ ກົງ ຮນອຍ , ໄຊ ມ່ຽນ ເປຢີ໊ຍ ເຖສົາ ຟາ​ລິ​ສີ ມ່ຽນ ມີ່ງ ລໍ໌ ປີ​ລາດ ,
40027063	ຢ່າ ກ໊ອງ , “ ຕົ້ມ ກໍ໋ ອ່າ , ເຢຍ ບົວ ຈັ໋ງ ຕສຸ ຕສິ້ນ ດ່າງ ດົ໊ວ ມ່ຽນ ວົ້ວ ເຕົ້າ ໂລ້ ໄມ້ ແກ້ງ ໄຕ່ ວົ້ວ ຕສັ່ນ ນິ່ນ ກ໊ອງ , ‘ ອກະຮ້າ ປົວ ຮນອຍ ເຢຍ ແອ໋ງ ນັ່ງ ຕ້າຍ . ’
40027064	ຮນັ້ງ ໜ່າຍ , ໂທ້ ຕົ້ມ ກໍ໋ ເອຈ່ຍ ຫລີ່ງ ພ້າຍ ແປງ ມີ່ງ ຫລົງໆ ຕສົ໊ວ ຈ໊ຽນ ໂຕສ໊ວ ເຖົາ ຕະຟາມ ຮນອຍ . ເດສ໋ຍ ນິ່ນ ເຍີຍ ໄຊ-ກໍ໋ ໄຮ່ ມີ່ງ ໜິ່ມ ເຊີຍ . ອກະຮ້າ ໄຮ່ ບົ໋ວ ຕສວັ໋ງ ມ່ຽນ , ‘ ນິ່ນ ໄຕ່ ມີ່ງ ແອ໋ງ ນັ່ງ ຕ້າຍ ອ໊ະ . ’ ເຊ ກ໊ອງ ຮນັ້ງ ໜ່າຍ , ກ໊ອງ-ແປະ ນ້າຍ ດສຸ່ນ ເກົ້າ ຫວ່າຍ ຕສິ້ນ ດ່າງ ວົ້ວ ດສຸ່ນ ອ໊ະ . ”
40027065	ປີ​ລາດ ບົ໋ວ ນິ່ນ ບົວ , “ ວົ້ວ ຫຍູ່ງ , ກຸ໊ນ ຕໍ້ ແປງ ມີ່ງ ເອີຍ ເມີ່ຍ ບົວ ໄຮ່ ໂຕສ໋ວ ເຍີຍ ຫລົງໆ ເຍີຍ ຕສົ໊ວ ຈ໊ຽນ ໂຕສ໊ວ ມ່າະ ! ”
40027066	ນິ່ນ ບົວ ຕສ່ຽວ ມີ່ງ ອກ໊າບ ຈ໊ຽນ ຢ໋ຽນ ໂຕສ໊ວ-ແກ້ງ , ຢ່າ ປຸນ ແປງ ຫລົງໆ ເຍີຍ ຕສົ໊ວ ຈ໊ຽນ .
40028001	ເຈ໋ຍ ລິ໌ວ ຕີ້ງ ກົງ ຮນອຍ , ເປັຍ ວົ້ວ ນອມ ເລີ໌ຍ-ປ໋າຍ ເຍີຍ ຕະຢ໊ຽດ ຮນອຍ , ລູ່ງ ອ໊າ ລ່ຳ ເຕີ໋ຍ ອຈັງ , ມັກ​ດາ​ລາ ມູ້ງ ວົ້ວ ເຕົ້າ ມາ​ລີ​ຢາ , ແອ໋ງ ເຖສົາ ກັ້ນ ເຕົ້າ ມາ​ລີ​ຢາ ມີ່ງ ໝັ່ງ ໂຕສ໊ວ .
40028002	ລ່ຽມ ເຕສີ້ຍ ເດົາ ຕົ໌ງ ເສີຍ ເຍີຍ . ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ເອຈ່ຍ ຕ້າຍ ທຸຍ ອກອຍ ແບະ ໂຕສ໊ວ-ແກ້ງ ວົ້ວ ຄວ້າຍ ຫລະເປຢີ໊ຍ , ຕສ່ຽວ ເຕສວີ໌ຍ ຈ໊ຽນ ວົ້ວ ຄວ້າຍ ຫລະເປຢີ໊ຍ ກູ້ ຫງວ່າຍ .
40028003	ປວັດ ນິ່ນ ເຍີຍ ຝັງ ເຕສີ໊ຍ ຮນັ້ງ ບະຫລີ່ງ ນໍ ອຈັງ . ລຸຍ-ໂຫວ ບົ໊ບ ແປະ ເຍີຍ , ຮນັ້ງ ຊອງ ນໍ .
40028004	ຕສົ໊ວ ໂຕສ໊ວ ເຍີຍ ແປງ ເກ້ງ ! ກ້ຳ ເດສ໋ຍ ໄຫ່ , ຊິນ ຕສິ໋ນ ເດສ່ງ ຕສ່ຽວ ຄີງ ວົ້ວ ເດົາ ມີ່ງ , ຮນັ້ງ ໄຕ່ ໝີ່ ອ໊ະ ນໍ .
40028005	ຟິນ-ມ່ຽນ ກ໊ອງ ບົ໋ວ ວົ້ວ ເຕີ໋ຍ ມເຊັຍ ຕອນ , “ ໄມ້ ຕູ໋ງ ກ້ຳ ເດສ໋ຍ ໂອ່ . ເຢຍ ຮິ້ວ ຕຸ໊ ເມີ່ຍ ບົວ ລໍ໌ ຕົ້ງ ຕສຸ ຕີງ ຕສຽບ ດສັ່ງ ຈ໋າ ໄຕ່ ວົ້ວ ເຕົ້າ ເຢ​ຊູ .
40028006	ມປ່າ ນິ່ນ ໄມ້ ຢຽມ ນ້າຍ . ນິ່ນ ເອີຍ ນິ່ນ ກັ້ນ ກ໊ອງ ເຍີຍ ຫວ່າ ນັ່ງ ຕ້າຍ ອ໊ະ . ຕ້າຍ ໝັ່ງ ມ່ຽນ ອັນ ນິ່ນ ວົ້ວ ນອມ ຕ໋ອງ ມ່າະ !
40028007	ໝັ່ງ ລິ໌ວ , ກ໊ານ ມີ່ງ ບົ໋ວ ນິ່ນ ເຍີຍ ໄຊ-ກໍ໋ , ‘ ນິ່ນ ນັ່ງ ຕ້າຍ ອ໊ະ . ນິ່ນ ມີ່ງ ກາ​ລິ​ລີ ດ່າງ ເມີ່ຍ ບົວ . ມີ່ງ ເຖົາ ວົ້ວ ເມີ່ຍ ບົວ ຕສ່ຽວ ຕຸ໊ ປວັດ ນິ່ນ ອ໊ະ . ’ ຈັ໋ງ ຈ໊ຽນ ເຢຍ ບົ໋ວ ລິ໌ວ ເມີ່ຍ ບົວ ນ້າຍ ເຕີ໋ຍ ຫວ່າ ໂອ່ . ”
40028008	ວົ້ວ ເຕີ໋ຍ ມເຊັຍ ຕອນ ຢຽມ ວົ້ວ ໂຕສ໊ວ ຕສ່ຽວ ຮວາງໆ ຕສາງໆ ເຍີຍ ຖິວ ມີ່ງ ບົ໋ວ ໄຊ-ກໍ໋ . ນິ່ນ ບົວ ໄຮ໌ ກ້ຳ ເດສ໋ຍ ເຍີຍ ໂຢ່ວ ໄຮ໌ ອຈຽນ-ໂຢ້ວ ໄຫ່ .
40028009	ຖິວ ຈ໊ຽນ ມີ່ງ ເກົາ , ເຢ​ຊູ ລ່ຽມ ເຕສີ້ຍ ຕ້າຍ ປວັ້ງ ນິ່ນ ບົວ ຢ່າ ກ໊ອງ , “ ແປ້ງ ອອນ ເຍີຍ ຊ່າະ ? ” ວົ້ວ ເຕີ໋ຍ ມເຊັຍ ຕອນ ຕສ່ຽວ ມີ່ງ ນັ້ນ ຈ໊ຽນ ເຢ​ຊູ ເຍີຍ ເຕສົ໋າ ຢ່າ ປ໋າຍ ນິ່ນ .
40028010	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ໄມ້ ຕູ໋ງ ກ້ຳ ເດສ໋ຍ . ມີ່ງ ບົ໋ວ ເຢຍ ເຍີຍ ກໍ໋-ໂຢ໌ວ ມີ່ງ ກາ​ລິ​ລີ ແຊ້ງ ໂອ່ . ຢຽມ ວົ້ວ ນິ່ນ ບົວ ຕສ່ຽວ ຕຸ໊ ປວັດ ເຢຍ . ”
40028011	ວົ້ວ ເຕີ໋ຍ ມເຊັຍ ຕອນ ກັນ ຈ໊ຽນ ເຈົ໊າ ມີ່ງ ວົ້ວ ຕສັ່ນ , ມ່າຍ ເຕີ໋ຍ ຕສົ໊ວ ໂຕສ໊ວ ເຍີຍ ແປງ ແອ໋ງ ດສ໋ວນ ວົ້ວ ຕສີ້ງ ບົ໋ວ ໄຊ ມ່ຽນ ເປຢີ໊ຍ ນິ່ນ ບົວ ປວັດ ທສວດ ຕ້າຍ ເຍີຍ ຫຍູ່ງໆ ສີ່ .
40028012	ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ ກັ໊ບ ຕສຸ໊ນ ທສ່າງ ລ່າງ . ທສ່າງ ລ່າງ ລິ໌ວ , ຕສ່ຽວ ເຕສ໊າະ ຍ່ານ ທສ້ຳ ເຍີຍ ດສຸ໌ຍ ປຸນ ແປງ
40028013	ຢ່າ ກ໊ອງ , “ ເມີ່ຍ ບົວ ອ໋ອຍ ຕສຸ ກ໊ອງ , ‘ ລູ່ງ ມ໌ວນ ຕສັ່ນ ເມີ່ຍ ບົວ ມອຈ້ອມ ມີ່ງ , ນິ່ນ ເຍີຍ ໄຊ-ກໍ໋ ຕ້າຍ ໜິ່ມ ເຢ​ຊູ ເຍີຍ ເຊີຍ ໝີ່ ອ໊ະ . ’
40028014	ເຊ ກ໊ອງ ນ້າຍ ເຕີ໋ຍ ສີ່ ຊີງ ເຖົາ ປີ​ລາດ ຕສູ໋ງ ເຍີຍ ມນ່ອມ ເຢຍ ບົວ ຕສ່ຽວ ເຖງ ເມີ່ຍ ບົວ ໄຈ໊ . ເມີ່ຍ ບົວ ກຸ໊ນ ປູ໋ງ ໂຮຍ້ວ . ”
40028015	ແປງ ຕສິ໊ບ ວົ້ວ ເຕີ໋ຍ ຍ່ານ ຢ່າ ເອີຍ ຈ໊ຽນ ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ ເຍີຍ ຫວ່າ ໂຕສ໋ວ . ນ້າຍ ເຕີ໋ຍ ເຈົ໊າ-ໂຫລ່ວ ເຖົາ ອີ້ ຕສັ່ນ ຢິວ​ໄທ ມ່ຽນ ຖສໍ່ ກ໊ອງ ຈ໊ຽນ ຢຽມ ເຍີຍ .
40028016	ວົ້ວ ເຕີ໋ຍ ຕສຽບ ຢ໊ຽດ ເຕົ້າ ໄຊ-ກໍ໋ ມີ່ງ ກາ​ລິ​ລີ ແຊ້ງ , ເຖົາ ເຢ​ຊູ ເຫ່ວ ນິ່ນ ບົວ ມີ່ງ ວົ້ວ ນອມ ບົງ .
40028017	ຢ໊ຽດ ປວັດ ເຢ​ຊູ ນິ່ນ ບົວ ຕສ່ຽວ ເກວີ່ຍ ເອຈ່ຍ ປ໋າຍ ນິ່ນ . ມປ່າ ມ່າຍ ເຕີ໋ຍ ຖສໍ່ ໂຮຍ້ວ ໄມ້ ຕີ່ງ .
40028018	ເຢ​ຊູ ຕ້າຍ ຟັດ ເຕີ໋ຍ ບົ໋ວ ນິ່ນ ບົວ , “ ຢຽມ ລູ່ງ ຢຽມ ເດົາ ເຍີຍ ຢຽດ ຕສູ໊ງ ຫັດ ມ໌າ ທິນ-ຮູ່ງ ຈິວ ປຸນ ເຢຍ ໝີ່ ອ໊ະ .
40028019	ເຫວີ່ຍ ນ້າຍ , ເມີ່ຍ ບົວ ອ໋ອຍ ຕສຸ ມີ່ງ ອຈ໋າວ ໝ່ານ ຝີງ ມ່ຽນ ໂຕສ໋ວ ເຢຍ ເຍີຍ ໄຊ-ກໍ໋ . ອ໋ອຍ ຕສຸ ເຕ໊ງ ເຕຍ , ຕອນ ເຖສົາ ສີງ ລີ່ງ ເຍີຍ ບົ໋ວ ເຖງ ນິ່ນ ບົວ ເຈ໋ຍ ວວມ ເຍີຍ ເລີ໌ຍ ,
40028020	ຢ່າ ອຈ໋າວ ນິ່ນ ບົວ ເອີຍ ເດສ່ງ ເຢຍ ບົ໋ວ ເມີ່ຍ ບົວ ໂຕສ໋ວ ເຍີຍ ຫຍູ່ງໆ . ຈັ໋ງ ຈ໊ຽນ ໂອ່ . ເຢຍ ຢຽດ ລິ໌ວ ເຖສົາ ເມີ່ຍ ບົວ ຢຽມ ເຖົາ ປ້າມ ເກນ ເຍີຍ ເຊດ ເມວີ໌ຍ . ”
41001001	ທິນ-ຮູ່ງ ເຍີຍ ຕອນ , ເຢ​ຊູ ກີ​ຕູ່ , ເຍີຍ ຄູ້ ຝຽນ ຮນັ້ງ ນ້າຍ ເຈ໌ຍ ກອນ .
41001002	ໂຕ່ວ ຫວ່າ ມ່ຽນ , ອິ​ສະ​ຢາ , ເຟ້ຍ ຈ໊ຽນ , “ ທິນ-ຮູ່ງ ກ໊ອງ , ‘ ໝັ່ງ ມ່າະ ! ເຢຍ ອ໋ອຍ ພ້າຍ ເຢຍ ເຍີຍ ໂຕ່ວ ຝຽນ ມ່ຽນ ມີ່ງ ດ່າງ ຫລິ່ວ ເລີ໌ຍ ເມີ່ຍ ເຍີຍ ເຈົ໊າ . ’ ”
41001003	“ ມ່າຍ ລ່ານ ມ່ຽນ ຢຽມ ເຕີ່ຍ-ປູງ-ຮວາງ ເຫ່ວ ຈ໊ຽນ ກ໊ອງ , ‘ ອ໋ອຍ ຕສຸ ຫລິ່ວ ເລີ໌ຍ ຕສ໊ຽວ ເຍີຍ ເຈົ໊າ . ນິ່ນ ເຍີຍ ເຈົ໊າ ອ໋ອຍ ຕສຸ ຄອຍ ຕສະ ເຍີຍ . ’ ”
41001004	ໂຢ​ຮັນ ຕ້າຍ ຢຽມ ເຕີ່ຍ-ປູງ-ຮວາງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ຢ່າ ຕສຸ້ນ ໂຕ໌ ກ໊ອງ , “ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ , ເຈ໋ຍ ວວມ ເຍີຍ ເລີ໌ຍ , ທິນ-ຮູ່ງ ຕສ່ຽວ ກວັ່ງ ເມີ່ຍ ບົວ ເຍີຍ ຕສຸ໌ຍ . ”
41001005	ຢຽມ ຢູ​ເດຍ ເຕີ່ຍ ເຖສົາ ເຢ​ລູ​ຊາ​ເລມ ຕສີ້ງ ເຍີຍ ມ່ຽນ ທສ້ຳ ທສວດ ມີ່ງ ໝວັງ ໂຢ​ຮັນ . ນິ່ນ ບົວ ຫຍ່ຽມ ນິ່ນ ບົວ ເຍີຍ ຕສຸ໌ຍ , ໂຢ​ຮັນ ຕສ່ຽວ ຢຽມ ວົ້ວ ຈໍ​ແດນ ດ້າຍ ເຖງ ນິ່ນ ບົວ ເຈ໋ຍ ວວມ ເຍີຍ ເລີ໌ຍ .
41001006	ໂຢ​ຮັນ ຕສຸ໊ ເຍີຍ ລຸຍ-ໂຫວ ຫລົ່ງ ລໍ່ ທໍ່ ເປຢີຍ ດັ໊ດ ຕ້າຍ , ຢ່າ ຫລົ່ງ ດົ໊ບ-ຮລາງ ໄຊ ຈ໊ຽນ ຈ໊າຍ . ນິ່ນ ຫຍັ່ນ ເຍີຍ ກະນ້າຍ ເຊ ຈົ໊ບ-ເຫຍີ່ຍ ເຖສົາ ຫລົ່ມ ເຍີຍ ເມວີ໌ຍ-ຕ້ອງ .
41001007	ນິ່ນ ຕສຸ້ນ ບົ໋ວ ມ່ຽນ , “ ເຢຍ ຕ້າຍ ດ່າງ , ມ່າຍ ເຕົ້າ ອກະຮ້າ ຕ້າຍ . ວົ້ວ ເຕົ້າ ເກົ້າ ໂຮລ ເຢຍ . ເຢຍ ລ່ຽມ ໄມ້ ຜຸຍ ໂດ໊ະ ເອຈ່ຍ ເຖງ ນິ່ນ ໄຈ໊ ເຮ່ ຮລາງ .
41001008	ເຢຍ ຫລົ່ງ ວວມ ເຖງ ເມີ່ຍ ບົວ ເຈ໋ຍ ເລີ໌ຍ , ມປ່າ ນິ່ນ ອ໋ອຍ ຫລົ່ງ ສີງ ລີ່ງ ເຖງ ເມີ່ຍ ບົວ ເຈ໋ຍ ເລີ໌ຍ . ”
41001009	ຕ໋ອຍ ວົ້ວ ເຕີ໋ຍ ຮນອຍ-ເຫຍັຍ , ເຢ​ຊູ ຢຽມ ກາ​ລິ​ລີ ແຊ້ງ ເຍີຍ ນາ​ຊາ​ເລດ ມູ້ງ ມີ່ງ ໂຢ​ຮັນ ວົ້ວ . ໂຢ​ຮັນ ຕສ່ຽວ ຢຽມ ວົ້ວ ຈໍ​ແດນ ດ້າຍ ເຖງ ນິ່ນ ເຈ໋ຍ ວວມ ເຍີຍ ເລີ໌ຍ .
41001010	ເຢ​ຊູ ຢຽມ ວວມ ຢ໊ຽດ ທສວດ ຕ້າຍ ວົ້ວ ຕສັ່ນ , ນິ່ນ ປວັດ ລູ່ງ ອກອຍ ຢ່າ ປວັດ ສີງ ລີ່ງ ຮນັ້ງ ເໜາະ ໂອກ ນໍ ເອຈ່ຍ ຕ້າຍ ດສົບ ຈ໊ຽນ ນິ່ນ .
41001011	ມ່າຍ ເຖຈຍ ຢຽມ ກູ້ ຫງວ່າຍ ລູ່ງ ກ໊ອງ , “ ເມີ່ຍ ເຊ ເຢຍ ເຍີຍ ຕອນ-ຮນ້ຳ . ເຢຍ ຕສະເກ້ງ ອະເຮນີ້ຍ ໄຫ່ ເມີ່ຍ . ”
41001012	ສີງ ລີ່ງ ລ່ຽມ ເຕສີ້ຍ ພ້າຍ ເຢ​ຊູ ມີ່ງ ວົ້ວ ເຕີ່ຍ-ປູງ-ຮວາງ .
41001013	ນິ່ນ ຕສ່ຽວ ຢຽມ ວົ້ວ ເຝີຍ ຕສຽບ ຮນອຍ ຕສຸ ຊາ​ຕານ ເສີຍ . ນິ່ນ ເຖສົາ ເຮ່ຍ ຕສ້ອຍ ຢຽມ ວົ້ວ , ຢ່າ ມ່າຍ ຟິນ-ມ່ຽນ ຕ້າຍ ຫລິ່ວ ເລີ໌ຍ ນິ່ນ .
41001014	ໂຢ​ຮັນ ຕສຸ ຫວວນ ຈ໊ຽນ ໂລ່ , ອກະຮ້າ ເຢ​ຊູ ມີ່ງ ກາ​ລິ​ລີ ແຊ້ງ ຕສຸ້ນ ທິນ-ຮູ່ງ ເຍີຍ ຄູ້ ຝຽນ .
41001015	ນິ່ນ ກ໊ອງ , “ ຕສຢັ້ງ ໂຫ່ ເຖົາ ອ໊ະ . ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຮນອຍ ຟັດ ອ໊ະ . ເມີ່ຍ ບົວ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ ສຽນ ຄູ້ ຝຽນ . ”
41001016	ເຢ​ຊູ ຢັ້ງ ເຈົ໊າ ກັນ ຈ໊ຽນ ກາ​ລິ​ລີ ຄ້ອຍ-ຕອນ ເຮລນ ມີ່ງ ວົ້ວ ຕສັ່ນ , ປວັດ ອີ ເຕົ້າ ເຕສ໊າະ ເບຢົ໌າ ເຍີຍ ມ່ຽນ , ຊີ​ມົນ ເຖສົາ ນິ່ນ ເຍີຍ ໂຢ໌ວ ອັນ​ດາ​ລູ , ຢຽມ ວົ້ວ ຄ້ອຍ ປ໌ອງ ເບຢົ໌າ .
41001017	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ຕ້າຍ ກັນ ເຢຍ ໂອ່ . ເຢຍ ອ໋ອຍ ອຈ໋າວ ເມີ່ຍ ບົວ ລໍ໌ ມ່ຽນ ຮນັ້ງ ອີ້ ຕສັ່ນ ເມີ່ຍ ບົວ ລໍ໌ ເບຢົ໌າ ນໍ . ”
41001018	ນິ່ນ ບົວ ລ່ຽມ ເຕສີ້ຍ ກວັ່ງ ນິ່ນ ບົວ ເຍີຍ ມູ໌ງ , ກັນ ຈ໊ຽນ ເຢ​ຊູ ມີ່ງ ອ໊ະ .
41001019	ເຢ​ຊູ ເຈ໋ຍ ມີ່ງ ເຕີ໋ຍ ແອ໋ງ ປວັດ ເສ​ເບ​ດີ ເຍີຍ ອີ ເຕົ້າ ຕອນ , ຢາ​ກອບ ເຖສົາ ໂຢ​ຮັນ . ນ້າຍ ເຕີ໋ຍ ອີ ມົ໌ວ ເຖສົາ ນິ່ນ ບົວ ເຍີຍ ເຕຍ ຢຽມ ວົ້ວ ດສັ໊ງ ຫລິ່ວ ເລີ໌ຍ ມູ໌ງ .
41001020	ເຢ​ຊູ ລ່ຽມ ເຕສີ້ຍ ເຫ່ວ ນິ່ນ ບົວ ຕ້າຍ , ນິ່ນ ບົວ ຕສ່ຽວ ກວັ່ງ ຈ໊ຽນ ນິ່ນ ບົວ ເຍີຍ ເຕຍ ເຖສົາ ກົງ-ມ່ຽນ ຢຽມ ວົ້ວ ດສັ໊ງ , ກັນ ເຢ​ຊູ ມີ່ງ ໝີ່ ອ໊ະ .
41001021	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ມີ່ງ ເຖົາ ຄາ​ເປ​ນາ​ອຸມ ມູ້ງ . ເຖົາ ຕີ້ງ ກົງ ຮນອຍ , ເຢ​ຊູ ມີ່ງ ວົ້ວ ຫວຸ່ຍ ຕ້ອງ ອຈ໋າວ ມ່ຽນ .
41001022	ຕສວັ໋ງ ມ່ຽນ ບົວະ ຮ່ອງ ໄຫ່ , ເຫວີ່ຍ ຕສຸ ນິ່ນ ອຈ໋າວ ເຍີຍ ຫວ່າ ມ່າຍ ຫັດ ມ໌າ . ນິ່ນ ອຈ໋າວ ໄມ້ ຮນັ້ງ ອຈ໋າວ ເລີ໌ຍ ເຍີຍ ຟິນ-ແຊງ .
41001023	ວົ້ວ ຕສັ່ນ , ລ່ຽມ ເຕສີ້ຍ ມ່າຍ ເຕົ້າ ຕສຸ ເຮ່ຍ ໄກວ໊ ມ້ຽນ ມົວະ ເຍີຍ ມ່ຽນ ເປັຍ ນິ່ນ ບົວ ເຍີຍ ຫວຸ່ຍ ຕ້ອງ ເໜົ່າໆ ເຍີຍ ກ໊ອງ ,
41001024	“ ນາ​ຊາ​ເລດ ມູ້ງ ເຍີຍ ເຢ​ຊູ ອ້າ ! ເມີ່ຍ ມ່າຍ ຫາຍ ຫຍູ່ງ ເກວນ ຕສຸ ເຢຍ ບົວ ? ເມີ່ຍ ຕ້າຍ ນ້າຍ ອ໋ອຍ ໝຽດ ເດສ່ງ ເຢຍ ບົວ ? ເມີ່ຍ ຫາຍ ເຕົ້າ ເຢຍ ຮິ້ວ ເຍີຍ . ເມີ່ຍ ເຊ ທິນ-ຮູ່ງ ເຍີຍ ວົ້ວ ເຕົ້າ ທສີງ-ເດສ່ງ ມ່ຽນ . ”
41001025	ເຢ​ຊູ ຫັດ ວົ້ວ ເຕົ້າ ມ້ຽນ , “ ໄມ້ ຕູ໋ງ ໂຄ ໂລ . ທສວດ ນ້າຍ ເຕົ້າ ມ່ຽນ ເຍີຍ ຊິນ ຕ້າຍ ມ່າະ ! ”
41001026	ວົ້ວ ເຕົ້າ ເຮ່ຍ ໄກວ໊ ມ້ຽນ ປຸນ ວົ້ວ ເຕົ້າ ມ່ຽນ ດັດໆ ເຍີຍ ທສຽວ , ງ້າວໆ ເຍີຍ ເຫ່ວ ຈ໊ຽນ ທສວດ ໝີ່ ອ໊ະ .
41001027	ຕສວັ໋ງ ມ່ຽນ ບົວະ ຮ່ອງ ໄຫ່ , ລ່ານ ຕສ່ຽວ ໜ່າຍ ລ່ານ , “ ນ້າຍ ຫາຍ ຫຍູ່ງ ເອ້າະ ? ຊຢັງ-ອຈ໋າວ ເຍີຍ ເລີ໌ຍ ໄຟ ນີ ? ນ້າຍ ລ່ານ ມ່ຽນ ມ່າຍ ຫັດ ມ໌າ ຫັດ ເຮ່ຍ ໄກວ໊ ມ້ຽນ , ມ້ຽນ ຢ່າ ໝວັງ ນິ່ນ ເຍີຍ ຫວ່າ . ”
41001028	ເຢ​ຊູ ເຍີຍ ເມ່ງ ເຕົ້າ ຕສ່ຽວ ຊຽບໆ ເຍີຍ ຊີງ ກ໋ອມ ກາ​ລິ​ລີ ແຊ້ງ .
41001029	ເຢ​ຊູ ບົວ ທສວດ ຫວຸ່ຍ ຕ້ອງ ວົ້ວ ຕສັ່ນ , ແປງ ຕສະ ເຍີຍ ມີ່ງ ຊີ​ມົນ ເຖສົາ ອັນ​ດາ​ລູ ເຍີຍ ເປຢົ໊າ . ຢາ​ກອບ ເຖສົາ ໂຢ​ຮັນ ຢ່າ ມີ່ງ ເຍີຍ .
41001030	ຊີ​ມົນ ເຍີຍ ມາ-ເຕ໊ຍ ປຸ໊ດ ແປ່ງ , ຊິນ ຈອມ ເຍີຍ , ເປວີ໋ຍ ຈ໊ຽນ ໂຖສວ . ເຢ​ຊູ ຢ໊ຽດ ເຖົາ , ມ່ຽນ ຕສ່ຽວ ກ໊ອງ ແປ່ງ ບົ໋ວ ນິ່ນ .
41001031	ເຢ​ຊູ ຕສ່ຽວ ເປັຍ ມີ່ງ ນັ້ນ ຈ໊ຽນ ແປ່ງ ມ່ຽນ ເຍີຍ ປົ໌ວ , ເຄນ ເຈ໌ຍ ຊິນ ຕ້າຍ . ຊິນ ຕສຢັງ ໜ່າຍ ລ່າງ ໝີ່ ອ໊ະ . ນິ່ນ ຢ່າ ຟູ-ສູ ເຢ​ຊູ ບົວ .
41001032	ຕົ້ງ ໜ່າຍ ຮນອຍ ບະຮນອຍ ມວດ , ດສ໋ຽມ-ຢ້າງ ເຍີຍ ຕສຢັ້ງ ໂຫ່ , ມ່ຽນ ຕໍ້ ຢຽດ ຕສູ໊ງ ປຸ໊ດ ແປ່ງ ເຖສົາ ຕສຸ ມ້ຽນ ມົວະ ເຍີຍ ມ່ຽນ ມີ່ງ ເຢ​ຊູ ວົ້ວ .
41001033	ມູ້ງ ເຍີຍ ຕສວັ໋ງ ມ່ຽນ ຕ້າຍ ກັ໊ບ ຕສຸ໊ນ ວົ້ວ ແກ້ງ ດ່າງ .
41001034	ເຢ​ຊູ ຕສ່ຽວ ຕສໍ່ ຫລົງ ມ່ຽນ ທສ້ຳ ເຍີຍ ຫຍູ່ງໆ ແປ່ງ , ຢ່າ ຕສຸ່ນ ທສວດ ທສ້ຳ-ເຕົ້າ ມ້ຽນ . ນິ່ນ ຢ່າ ໄມ້ ປຸນ ມ້ຽນ ກ໊ອງ ຫາຍ ຫຍູ່ງ ເຫວີ່ຍ ຕສຸ ມ້ຽນ ຮິ້ວ ຕຸ໊ ນິ່ນ ຕົ້ງ ຫາຍ ເຕົ້າ .
41001035	ຕະເຫຍີ່ຍ ດອມ ດສ໊ຽວ ເຍີຍ , ລູ່ງ ຕສູ໊ງ ໄມ້ ແກ້ງ ອຈັງ , ເຢ​ຊູ ເຈ໌ຍ ຊິນ ທສວດ ມີ່ງ ເລ່ງ ເຍີຍ ຕ໋ອງ , ຢຽມ ວົ້ວ ເຕົ໋າ ເກົ໋າ .
41001036	ຊີ​ມົນ ເຖສົາ ຈ໊ຽນ ນິ່ນ ເຍີຍ ຕ່ອຍ ທສວດ ມີ່ງ ລໍ໌ .
41001037	ລໍ໌ ປວັດ , ນິ່ນ ບົວ ກ໊ອງ , “ ຕສວັ໋ງ ມ່ຽນ ຫາຍ ເຕົ້າ ຢ່າ ລໍ໌ ເມີ່ຍ . ”
41001038	ເຢ​ຊູ ບົ໋ວ ນິ່ນ ບົວ , “ ບົວ ອ໋ອຍ ຕສຸ ມີ່ງ ຮວີງ ດສ໋ວນ ນ້າຍ ເຕີ໋ຍ ລ໌າງ ເຫວີ່ຍ ຕສຸ ເຢຍ ຢ່າ ອ໋ອຍ ຕສຸ ຢຽມ ວົ້ວ ເຕີ໋ຍ ຕ໋ອງ ຕສຸ້ນ ໂຕ໌ . ເຢຍ ຕ້າຍ ເຊ ເຫວີ່ຍ ຮນັ້ງ ນ້າຍ ນໍ ໂຕສ໋ວ . ”
41001039	ເຢ​ຊູ ຕສ່ຽວ ມີ່ງ ກ໋ອມ ກາ​ລິ​ລີ ແຊ້ງ , ຢຽມ ນິ່ນ ບົວ ເຍີຍ ຫວຸ່ຍ ຕ້ອງ ຕສຸ້ນ ໂຕ໌ , ຢ່າ ຕສຸ່ນ ມ້ຽນ ທສວດ ມ່ຽນ ເຍີຍ ຊິນ .
41001040	ມ່າຍ ເຕົ້າ ປຸ໊ດ ກົ້ມ ຮູ້ ແປ່ງ ເຍີຍ ມ່ຽນ ຕ້າຍ ເກວີ່ຍ ເອຈ່ຍ ເຢ​ຊູ ເຍີຍ ດສະຮມຽນ ໂທ້ ນິ່ນ ເຖງ . ນິ່ນ ກ໊ອງ , “ ເຊ ກ໊ອງ ເມີ່ຍ ອ໋ອຍ ນໍ , ເມີ່ຍ ໄຮ່ ຕສໍ່ ຫລົງ ເຢຍ ເຍີຍ ແປ່ງ . ”
41001041	ເຢ​ຊູ ໄຮ໌ ຄໍ້-ລ່ຽນ ໄຫ່ ຕສ່ຽວ ຊູງ ປົ໌ວ ມານ ຈ໊ຽນ ນິ່ນ ຢ່າ ກ໊ອງ , “ ເຢຍ ອ໋ອຍ ຕສໍ່ ເຍີຍ . ເມີ່ຍ ຫລົງ ຕ້າຍ ມ່າະ ! ”
41001042	ວົ້ວ ເຕົ້າ ມ່ຽນ ເຍີຍ ແປ່ງ ລ່ຽມ ເຕສີ້ຍ ຖຸຍ , ນິ່ນ ຕສ່ຽວ ຫລົງ ເດສ່ງ ໝີ່ ອ໊ະ .
41001043	ເຢ​ຊູ ຈາ ຫວ່າ ເຮນ້ຍ ເຍີຍ , ເຫ່ວ ນິ່ນ ດສ໋ວນ ອ໊ະ .
41001044	ນິ່ນ ກ໊ອງ , “ ນ້າຍ ເຕີ໋ຍ ສີ່ ທສິນ-ໝ່ານ ໄມ້ ຕູ໋ງ ບົ໋ວ ຫາຍ ເຕົ້າ ໂອ່ . ແປງ ຕສະ ເຍີຍ ມີ່ງ ໄຊ ມ່ຽນ ວົ້ວ ປຸນ ນິ່ນ ຕສ້າ ໝັ່ງ . ໝັ່ງ ລິ໌ວ , ອ໋ອຍ ຕສຸ ເອີຍ ໂມ​ເຊ ເຟ້ຍ ເຍີຍ ເລີ໌ຍ ຕໍ້ ແຊງ-ຄູ້ ມີ່ງ ເຕສ່ຍ ປຸນ ທິນ-ຮູ່ງ ເຫວີ່ຍ ສາ ເມີ່ຍ ເຍີຍ ຫວຸຍ , ໂຕສ໋ວ ຕສອງ-ເຕສ໋ງ ປຸນ ຕສວັ໋ງ ມ່ຽນ ຮິ້ວ ຕຸ໊ ເມີ່ຍ ເຍີຍ ແປ່ງ ຫລົງ ເດສ່ງ . ”
41001045	ມປ່າ ວົ້ວ ເຕົ້າ ມ່ຽນ ມີ່ງ ເຖົາ ຫາຍ , ທຈະ ກ໊ອງ ນ້າຍ ເຕີ໋ຍ ເຈົ໊າ-ໂຫລ່ວ . ນິ່ນ ກ໊ອງ ທສ້ຳ ໄຫ່ , ເຢ​ຊູ ຖສີງ ຕ້າຍ ໄມ້ ໄຮ່ ຕອງ ຕສວັ໋ງ ເປັຍ ຫາຍ ນອມ ມູ້ງ . ນິ່ນ ອ໋ອຍ ຕສຸ ຢຽມ ຕສີ້ງ ກະເຫຍ່ຍ ເລ່ງ ເຍີຍ ຕ໋ອງ , ມປ່າ ຖສໍ່ ມ່າຍ ຟາມ-ປູງ ເຝີຍ ໂຫລ່ວ ເຍີຍ ມ່ຽນ ຕ້າຍ ລໍ໌ ນິ່ນ .
41002001	ເຈ໋ຍ ລິ໌ວ ອີ ເຕສ໋ຍ ຮນອຍ , ເຢ​ຊູ ແອ໋ງ ດສ໋ວນ ຄາ​ເປ​ນາ​ອຸມ ມູ້ງ . ຕສວັ໋ງ ມ່ຽນ ໄຮ໌ ກ໊ອງ ເຢ​ຊູ ຢຽມ ເປຢົ໊າ ເຍີຍ .
41002002	ມ່ຽນ ທສ້ຳ ! ໄຫ່ ກັ໊ບ ຕສຸ໊ນ ຕ້າຍ ຕສ່ຽວ ປວັ໊ງ ເປຢົ໊າ ເດສ່ງ . ລ່ຽມ ແກ້ງ ດ່າງ ຢ່າ ໄມ້ ມ່າຍ ຕ໋ອງ ຂູງ . ເຢ​ຊູ ຕສຸ້ນ ໂຕ໌ ປຸນ ຕສວັ໋ງ ມ່ຽນ ໝວັງ ວົ້ວ ຕສັ່ນ ,
41002003	ມ່າຍ ເປຢີຍ ເຕົ້າ ມ່ຽນ ແກງ ເຕົ້າ ປຸ໊ດ ແປ່ງ-ໄບ ມ່ຽນ ຕ້າຍ ລໍ໌ ເຢ​ຊູ .
41002004	ມປ່າ ມ່ຽນ ທສ້ຳ ໄຫ່ , ໄມ້ ໜ່ອຍ ຕຸ໊ ແປ່ງ ມ່ຽນ ເຖົາ ເຢ​ຊູ ເຍີຍ ດສະຮມຽນ . ນິ່ນ ບົວ ຕສ່ຽວ ແທສະ ທົງ ເປຢົ໊າ-ງໍ່ ຕ໋ອຍ ຕສຢັ໋ງ ເຢ​ຊູ ຢຽມ ວົ້ວ ນອມ ຕ໋ອງ ກູ້ ຫງວ່າຍ . ແທສະ ທົງ ມີ່ງ , ນິ່ນ ບົວ ຕສ່ຽວ ເຕສ໊າະ ແປ່ງ ມ່ຽນ ເປວີ໋ຍ ຈ໊ຽນ ຈິ່ວ ປູ໋ງ ເອຈ່ຍ .
41002005	ເຢ​ຊູ ປວັດ ນ້າຍ ເຕີ໋ຍ ມ່ຽນ ສຽນ ຕຸ໊ ຫລົງ , ນິ່ນ ຕສ່ຽວ ບົ໋ວ ປຸ໊ດ ແປ່ງ-ໄບ ມ່ຽນ , “ ຕອນ ອ່າ , ເມີ່ຍ ເຍີຍ ຕສຸ໌ຍ ຕຸ໊ ກວັ່ງ ລິ໌ວ ອ໊ະ . ”
41002006	ມ່າຍ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ ເຕສວີ໌ຍ ຈ໊ຽນ ວົ້ວ , ຢຽມ ໂຮຍ້ວ ຮນ້ຳ ,
41002007	“ ນ້າຍ ເຕົ້າ ມ່ຽນ ຝູ່ງ ຮນັ້ງ ນ້າຍ ນໍ ກ໊ອງ ແລ່ ? ນິ່ນ ຂູງ ກ໊ອງ ຄີ ທິນ-ຮູ່ງ ຮນັ້ງ . ທສວດ ລິ໌ວ ທິນ-ຮູ່ງ , ໄມ້ ມ່າຍ ຫາຍ ເຕົ້າ ກວັ່ງ ຕຸ໊ ມ່ຽນ ເຍີຍ ຕສຸ໌ຍ . ”
41002008	ເຢ​ຊູ ລ່ຽມ ເຕສີ້ຍ ຮິ້ວ ຕຸ໊ ນິ່ນ ບົວ ຮນັ້ງ ຫາຍ ນໍ ຮນ້ຳ , ນິ່ນ ຕສ່ຽວ ບົ໋ວ ນິ່ນ ບົວ , “ ເມີ່ຍ ບົວ ເຍີຍ ໂຮຍ້ວ ເຫວີ່ຍ ຫາຍ ຕິ່ວ ຮນັ້ງ ນ້າຍ ນໍ ຮນ້ຳ ?
41002009	ບົ໋ວ ແປ່ງ-ໄບ ມ່ຽນ , ‘ ເມີ່ຍ ເຍີຍ ຕສຸ໌ຍ ຕຸ໊ ກວັ່ງ ລິ໌ວ ອ໊ະ . ’ ໄຟ ‘ ເຈ໌ຍ ຊິນ ຕ້າຍ , ຕໍ້ ຈ໊ຽນ ເມີ່ຍ ເຍີຍ ຈິ່ວ ມີ່ງ ອ໊ະ . ’ ນ້າຍ ເຕີ໋ຍ ອີ ໂຈ໋ວ ຫວ່າ , ຫາຍ ໂຈ໋ວ ເກົ້າ ເຫ່ ຕຸ໊ ກ໊ອງ ?
41002010	ມປ່າ ເຢຍ ອ໋ອຍ ປຸນ ເມີ່ຍ ບົວ ຮິ້ວ ຕຸ໊ ເຢຍ , ປ້າມ ມ່ຽນ ເຍີຍ ຕອນ , ຢຽມ ນ້າຍ ປ້າມ ເກນ ມ່າຍ ຫັດ ມ໌າ ກວັ່ງ ຕສຸ໌ຍ . ” ນິ່ນ ຕສ່ຽວ ບົ໋ວ ໜ່າຍ ເຕົ້າ ປຸ໊ດ ແປ່ງ-ໄບ ເຍີຍ ມ່ຽນ ,
41002011	“ ເຢຍ ບົ໋ວ ເມີ່ຍ , ເຈ໌ຍ ຊິນ ຕ້າຍ , ຕໍ້ ຈ໊ຽນ ເມີ່ຍ ເຍີຍ ຈິ່ວ ດສ໋ວນ ເປຢົ໊າ ອ໊ະ . ”
41002012	ຕສວັ໋ງ ມ່ຽນ ໝັ່ງ ຈ໊ຽນ ວົ້ວ ຕສັ່ນ , ນ້າຍ ເຕົ້າ ມ່ຽນ ລ່ຽມ ເຕສີ້ຍ ເຈ໌ຍ ຊິນ ຕ້າຍ ຕໍ້ ຈ໊ຽນ ນິ່ນ ເຍີຍ ຈິ່ວ ທສວດ ໝີ່ ອ໊ະ . ນິ່ນ ບົວ ຢຽດ ຕສູ໊ງ ບົວະ ຮ່ອງ ໄຫ່ ຕສ່ຽວ ເທສງ ທິນ-ຮູ່ງ . ນິ່ນ ບົວ ກ໊ອງ , “ ເຢຍ ບົວ ເກ້ງ ! ໄມ້ ປວັດ ເຈ໋ຍ ນ້າຍ ຫຍູ່ງ ສີ່ . ”
41002013	ເຢ​ຊູ ແອ໋ງ ທສວດ ມີ່ງ ວົ້ວ ກາ​ລິ​ລີ ຄ້ອຍ-ຕອນ ເຮລນ . ມ່າຍ ມ່ຽນ ທສ້ຳ ເຍີຍ ມີ່ງ ນິ່ນ ວົ້ວ , ເຢ​ຊູ ຕສ່ຽວ ອຈ໋າວ ນິ່ນ ບົວ .
41002014	ເຢ​ຊູ ແອ໋ງ ເຈ໋ຍ ມີ່ງ ເຕີ໋ຍ , ປວັດ ເຕົ້າ ຊຽວ ໂດສວ ມ່ຽນ , ເຊ ອັນ​ເຟ​ອັດ ເຍີຍ ຕອນ , ເລ​ວີ , ເຕສວີ໌ຍ ຈ໊ຽນ ວົ້ວ ຊຽວ ໂດສວ ຕສ່າມ ຕສ່ຽວ ກ໊ອງ ບົ໋ວ ນິ່ນ , “ ຕ້າຍ ກັນ ເຢຍ ໂອ່ . ” ເລ​ວີ ຕສ່ຽວ ເຈ໌ຍ ຊິນ ກັນ ຈ໊ຽນ ເຢ​ຊູ ມີ່ງ ອ໊ະ .
41002015	ເຢ​ຊູ ຢຽມ ເລ​ວີ ເຍີຍ ເປຢົ໊າ ຫຍັ່ນ ຫຮນາງ ວົ້ວ ຕສັ່ນ , ມ່າຍ ເຖງ ໂລ​ມາ ຮູ່ງ ຈາ ຊຽວ ໂດສວ ເຍີຍ ມ່ຽນ ເຖສົາ ເມ່ງ ເຕົ້າ ຫວ່າຍ ເຍີຍ ມ່ຽນ ທສ້ຳ ເຍີຍ ກັນ ເຢ​ຊູ . ມ່າຍ ເຕີ໋ຍ ນ້າຍ ເຕີ໋ຍ ມ່ຽນ ຢ່າ ຕ້າຍ ເຖສົາ ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ຈວັ່ງ ເຕ້ຍ ຫຍັ່ນ ຫຮນາງ .
41002016	ມ່າຍ ເຕີ໋ຍ ຟິນ-ແຊງ , ຕົ້ງ ຟາ​ລິ​ສີ ວົ້ວ ເຈົ໊າ ມ່ຽນ , ປວັດ ເຢ​ຊູ ເຖສົາ ເມ່ງ ເຕົ້າ ຫວ່າຍ ເຖສົາ ຊຽວ ໂດສວ ເຍີຍ ມ່ຽນ ຈວັ່ງ ເຕ້ຍ ຫຍັ່ນ ຫຮນາງ . ນິ່ນ ບົວ ຕສ່ຽວ ໜ່າຍ ນິ່ນ ເຍີຍ ໄຊ-ກໍ໋ , “ ນິ່ນ ເຫວີ່ຍ ຫາຍ ຕິ່ວ ເຖສົາ ຊຽວ ໂດສວ ເຍີຍ ມ່ຽນ ເຖສົາ ເມ່ງ ເຕົ້າ ຫວ່າຍ ເຍີຍ ມ່ຽນ ຫຍັ່ນ ຫຮນາງ ? ”
41002017	ເຢ​ຊູ ໄຮ໌ ນິ່ນ ບົວ ຮນັ້ງ ນ້າຍ ນໍ ກ໊ອງ , ນິ່ນ ຕສ່ຽວ ເຕົາ , “ ຫວັ່ງ ສຢັງ ເຍີຍ ມ່ຽນ ໄມ້ ຖຈຽມ ຕສຸ ເດຍ-ໄຊ . ຂູງ ປຸ໊ດ-ແປ່ງ ມ່ຽນ ຮນັ້ງ ຖຈຽມ ຕສຸ ເດຍ-ໄຊ . ເຢຍ ໄມ້ ເຕສີ໌ຍ ຕ້າຍ ເຫ່ວ ຄູ້ ມ່ຽນ . ເຢຍ ຕ້າຍ ເຫ່ວ ເມ່ງ ເຕົ້າ ຫວ່າຍ ເຍີຍ ມ່ຽນ . ”
41002018	ມ່າຍ ດສຸ່ນ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ເຍີຍ ໄຊ-ກໍ໋ ເຖສົາ ຟາ​ລິ​ສີ ມ່ຽນ ເຕສີຍ ໄມ້ ຫຍັ່ນ ຫາຍ ຫຍູ່ງ . ມ່າຍ ເຕີ໋ຍ ມ່ຽນ ຕ້າຍ ໜ່າຍ ເຢ​ຊູ , “ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ເຖສົາ ຟາ​ລິ​ສີ ມ່ຽນ ເຍີຍ ໄຊ-ກໍ໋ ເຕສີຍ ໄມ້ ຫຍັ່ນ ຫາຍ ຫຍູ່ງ . ເມີ່ຍ ເຍີຍ ໄຊ-ກໍ໋ ເຫວີ່ຍ ຫາຍ ຕິ່ວ ໄມ້ ເຕສີຍ ? ”
41002019	ເຢ​ຊູ ເຕົາ , “ ຊຢັງ-ລ່າງ ຖສໍ່ ຢຽມ ຈ໊ຽນ ທສີງ-ຈາ-ຢິ້ນ ເຍີຍ ຕສຢັ້ງ ໂຫ່ , ຊຢັງ-ລ່າງ ເຍີຍ ແຄະ ມ່ຽນ ໄຮ່ ເຕສີຍ ໄມ້ ຫຍັ່ນ ຫາຍ ຫຍູ່ງ ໄຟ ? ຕະຟ່ານ ຊຢັງ-ລ່າງ ຖສໍ່ ເຖສົາ ນິ່ນ ບົວ ຢຽມ , ແຄະ ມ່ຽນ ຕສ່ຽວ ໄມ້ ເຕສີຍ ອ໊ະ .
41002020	ມປ່າ ຮນອຍ-ເຫຍັຍ ອ໋ອຍ ເຖົາ , ຊຢັງ-ລ່າງ ຕສຸ ຕໍ້ ມີ່ງ ໝີ່ ອ໊ະ . ເຖົາ ວົ້ວ ຕສັ່ນ ແຄະ ມ່ຽນ ຖສີງ ຕ້າຍ ເຕສີຍ ໄມ້ ຫຍັ່ນ ຫາຍ ຫຍູ່ງ .
41002021	“ ໄມ້ ມ່າຍ ຫາຍ ເຕົ້າ ຫລົ່ງ ຊຢັງ-ເດຍ ເບ໊ຍ ໂລ໌-ລຸຍ . ຫລົ່ງ ຊຢັງ-ເດຍ ນໍ , ຊຢັງ-ເດຍ ໄຮ່ ໂຊະ , ເປ໊ດ ໂລ໌-ເດຍ ປຸນ ເບ໊ຍ ເຍີຍ ຕ໋ອງ ຈາ ຮູ້ ໂຮລ .
41002022	ຢ່າ ໄມ້ ມ່າຍ ຫາຍ ເຕົ້າ ເຕສ໊າະ ຊຢັງ-ອະຫງຸ່ນ ຕິ໊ວ ຕັ໊ບ ໂລ໌-ດົ໊ບ-ບົວະ . ຕັ໊ບ ໂລ໌-ບົວະ ນໍ , ຕິ໊ວ ໄຮ່ ຕສູ໋ງ ດົ໊ບ-ບົວະ ບ໋າຍ , ຕສຢັງ ໜ່າຍ ທສວດ ເດສ່ງ . ບົວະ ຢ່າ ຮູ້ ໝີ່ ອ໊ະ . ຊຢັງ-ອະຫງຸ່ນ ຕິ໊ວ ອ໋ອຍ ຕສຸ ຕັ໊ບ ຊຢັງ-ດົ໊ບ-ບົວະ . ”
41002023	ມ່າຍ ນອມ ຕີ້ງ ກົງ ຮນອຍ , ເຢ​ຊູ ເຈ໋ຍ ມ່ຽນ ເຍີຍ ເບຢົ້າ ເດີ່ຍ . ກັນ ເຈົ໊າ ມີ່ງ ວົ້ວ ຕສັ່ນ , ນິ່ນ ເຍີຍ ໄຊ-ກໍ໋ ນຽດ ເບຢົ້າ ຕໍ໊ .
41002024	ຟາ​ລິ​ສີ ມ່ຽນ ຕສ່ຽວ ບົ໋ວ ເຢ​ຊູ , “ ໝັ່ງ ກ໋າ , ເອີຍ ບົວ ເຍີຍ ເລີ໌ຍ , ຕີ້ງ ກົງ ຮນອຍ ໄມ້ ຫອບ ຕສຸ ຮນັ້ງ ນ້າຍ ນໍ ໂຕສ໋ວ . ເມີ່ຍ ເຍີຍ ໄຊ-ກໍ໋ ເຫວີ່ຍ ຫາຍ ຕິ່ວ ໂຕສ໋ວ ? ”
41002025	ເຢ​ຊູ ເຕົາ , “ ເມີ່ຍ ບົວ ໄມ້ ໂຕະ ເຈ໋ຍ ນ້າຍ ເຕີ໋ຍ ເຈົ໊າ ໄຟ ? ດາ​ວິດ ຮູ່ງ ເຖສົາ ກັນ ນິ່ນ ວົ້ວ ເຕີ໋ຍ ມ່ຽນ ໂຮຍ້ວ ເຊຍ , ຖຈຽມ ຕສຸ ຫຍັ່ນ ເຍີຍ ຕສຢັ້ງ ໂຫ່ , ນິ່ນ ບົວ ຮນັ້ງ ຫາຍ ນໍ ໂຕສ໋ວ ?
41002026	ຕົ້ງ ອາ​ບີ​ຢາ​ທາ ໂຕສ໋ວ ຕົ້ມ ໄຊ ມ່ຽນ ເຍີຍ ຕສຢັ້ງ ໂຫ່ , ດາ​ວິດ ເປັຍ ຕສັ່ງ ທິນ-ຮູ່ງ ເຍີຍ ດົ໊ບ-ລິ່ວ ເຕສ໊າະ ເກ໋ງ ທິນ-ຮູ່ງ ເຍີຍ ອຈົ໊ວ ຫຍັ່ນ . ຂູງ ໄຊ ມ່ຽນ ກັ້ນ ມ່າຍ ເລີ໌ຍ ຫຍັ່ນ ຮນັ້ງ . ມປ່າ ດາ​ວິດ ຫຍັ່ນ ຢ່າ ປຸນ ກັນ ນິ່ນ ວົ້ວ ເຕີ໋ຍ ມ່ຽນ ເຖສົາ ຈ໊ຽນ ຫຍັ່ນ . ”
41002027	ເຢ​ຊູ ບົ໋ວ ນິ່ນ ບົວ , “ ທິນ-ຮູ່ງ ຫລຽບ ຕີ້ງ ກົງ ຮນອຍ ຕ້າຍ ເຖງ ມ່ຽນ , ໄມ້ ເຕສີ໌ຍ ເຕສີ໋ຍ ມ່ຽນ ຕ້າຍ ເຫວີ່ຍ ຕີ້ງ ກົງ ຮນອຍ .
41002028	ເຫວີ່ຍ ນ້າຍ , ເຢຍ , ປ້າມ ມ່ຽນ ເຍີຍ ຕອນ , ໂຕສ໋ວ ຕີ້ງ ກົງ ຮນອຍ ເຍີຍ ຕສ໊ຽວ . ”
41003001	ມ່າຍ ດສຸ່ນ ເຢ​ຊູ ແອ໋ງ ເປັຍ ຫວຸ່ຍ ຕ້ອງ . ຢຽມ ວົ້ວ ມ່າຍ ເຕົ້າ ມຈັ່ງ ຕອນ ມ່າຍ ເຈັ໊ຍ ປົ໌ວ ຫວ່າຍ ເຍີຍ .
41003002	ມ່າຍ ເຕີ໋ຍ ມ່ຽນ ອ໋ອຍ ລໍ໌ ເຈົ໊າ ໂກ໋ ເຢ​ຊູ , ນິ່ນ ບົວ ຕສ່ຽວ ທສ່ຽນ ໝັ່ງ ຈ໊ຽນ ໝັ່ງ ກ໋າ , ນິ່ນ ຫລົ່ງ ຕີ້ງ ກົງ ຮນອຍ ຕສໍ່ ວົ້ວ ເຕົ້າ ມ່ຽນ ເຍີຍ ປົ໌ວ ໄຟ ?
41003003	ເຢ​ຊູ ບົ໋ວ ປົ໌ວ ຫວ່າຍ ວົ້ວ ເຕົ້າ ມ່ຽນ , “ ເມີ່ຍ ຕ້າຍ ນ້າຍ ດສະຮມຽນ ແໝງ ໂອ່ . ”
41003004	ນິ່ນ ຕສ່ຽວ ໜ່າຍ ຕສວັ໋ງ ມ່ຽນ , “ ເອີຍ ບົວ ເຍີຍ ເລີ໌ຍ , ຕີ້ງ ກົງ ຮນອຍ ບົວ ໄຮ່ ໂຕສ໋ວ ຫາຍ ຫຍູ່ງ ? ໄຮ່ ໂຕສ໋ວ ຫລົງ ໄຟ ໂຕສ໋ວ ຫວ່າຍ , ໂອຈ໋ວ ແໝ່ງ ໄຟ ຫ່ອຍ ແໝ່ງ ? ” ມປ່າ ນິ່ນ ບົວ ໄມ້ ໂຄ ໂລ .
41003005	ເຢ​ຊູ ເຖຈຍ ເຈ໌ຍ ໄຫ່ , ຮວິນ ນ້າຍ ປູງ , ຮວິນ ວົ້ວ ປູງ , ໝັ່ງ ນິ່ນ ບົວ . ນິ່ນ ຢ່າ ເດສົ້າ ໄຫ່ ເຫວີ່ຍ ຕສຸ ປວັດ ນິ່ນ ບົວ ໂຮຍ້ວ ປະຫລະ ແຫງ່ງ ໄຫ່ . ນິ່ນ ແອ໋ງ ບົ໋ວ ປົ໌ວ ຫວ່າຍ ວົ້ວ ເຕົ້າ ມ່ຽນ , “ ຊູງ ເມີ່ຍ ເຍີຍ ປົ໌ວ ທສວດ ຕ້າຍ ມ່າະ ! ” ຊູງ ທສວດ ຕ້າຍ , ປົ໌ວ ຕສ່ຽວ ຫລົງ ເດສ່ງ ໝີ່ ອ໊ະ .
41003006	ຟາ​ລິ​ສີ ມ່ຽນ ຕສ່ຽວ ຢຽມ ຫວຸ່ຍ ຕ້ອງ ທສວດ ມີ່ງ ເຖສົາ ເຕີ໋ຍ ກັນ ເຮ​ລົດ ຮູ່ງ ວົ້ວ ເຈົ໊າ ມ່ຽນ ທສ່າງ ລ່າງ ຮນັ້ງ ຫາຍ ນໍ ໄຮ່ ໄຕ໋ ເຢ​ຊູ .
41003007	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ຢຽມ ວົ້ວ ນອມ ຕ໋ອງ ແອ໋ງ ທສວດ ມີ່ງ ເຖົາ ກາ​ລິ​ລີ ຄ້ອຍ-ຕອນ ເຮລນ . ມ່ຽນ ທສ້ຳ ເຍີຍ ກັນ ຈ໊ຽນ ມີ່ງ . ມ່າຍ ເຕີ໋ຍ ຢຽມ ກາ​ລິ​ລີ ແຊ້ງ ຕ້າຍ . ມ່າຍ ເຕີ໋ຍ ຢຽມ ຢູ​ເດຍ ແຊ້ງ ,
41003008	ມ່າຍ ເຕີ໋ຍ ຢຽມ ເຢ​ລູ​ຊາ​ເລມ ຕສີ້ງ , ມ່າຍ ເຕີ໋ຍ ຢຽມ ອິ​ດູ​ເມ​ອາ ແຊ້ງ , ມ່າຍ ເຕີ໋ຍ ຢຽມ ຈໍ​ແດນ ດ້າຍ ເຍີຍ ຕົງ ປູງ ແໝງ , ມ່າຍ ເຕີ໋ຍ ຢຽມ ໄທ​ລະ ເຖສົາ ໄຊ​ດອນ ຕສີ້ງ ຕ້າຍ . ນ້າຍ ເຕີ໋ຍ ມ່ຽນ ຕ້າຍ ລໍ໌ ເຢ​ຊູ ເຫວີ່ຍ ຕສຸ ນິ່ນ ບົວ ໄຮ໌ ກ໊ອງ ນິ່ນ ໂຕສ໋ວ ເຍີຍ ສີ່ .
41003009	ມ່ຽນ ຕສະເກ້ງ ! ທສ້ຳ ໄຫ່ , ເຢ​ຊູ ຕສ່ຽວ ບົ໋ວ ນິ່ນ ເຍີຍ ໄຊ-ກໍ໋ ຫລິ່ວ ເລີ໌ຍ ຕສຢັ໋ງ ຢຽດ ໂຜວ ດສັ໊ງ-ຕອນ ຕ້າຍ ບູ້ງ ຈ໊ຽນ ຕສິ໊ບ ນິ່ນ . ເດສົ້າ ເຫີຍ ຕສວັ໋ງ ມ່ຽນ ໄຮ່ ເບ໋ງ ຕສຸ ນິ່ນ .
41003010	ເຫວີ່ຍ ຕສຸ ນິ່ນ ຕສໍ່ ມ່ຽນ ທສ້ຳ ເຍີຍ ແປ່ງ ຫລົງ , ມ່າຍ ແປ່ງ ເຍີຍ ມ່ຽນ ຫາຍ ເຕົ້າ ຢ່າ ອ໋ອຍ ເບ໋ງ ຈ໊ຽນ ມີ່ງ ຮລົວ ເຢ​ຊູ .
41003011	ຕສຸ ມ້ຽນ ມົວະ ເຍີຍ ມ່ຽນ ຫາຍ ຕສັ່ນ ປວັດ ເຢ​ຊູ ຕສ່ຽວ ບ໊າບ ເອຈ່ຍ ເຢ​ຊູ ເຍີຍ ດສະຮມຽນ ເຫ່ວ ຈ໊ຽນ ກ໊ອງ , “ ເມີ່ຍ ຕົ້ງ ທິນ-ຮູ່ງ ເຍີຍ ຕອນ ອ໊ະ . ”
41003012	ເຢ​ຊູ ຫັດ ມ້ຽນ ທສິນ-ໝ່ານ ໄມ້ ຕູ໋ງ ກ໊ອງ ນິ່ນ ຕົ້ງ ຫາຍ ເຕົ້າ .
41003013	ເຈ໋ຍ ຕ້າຍ ເຢ​ຊູ ຝາວ ວົ້ວ ເຈ໋ຍ ບົງ , ຢ່າ ເຫ່ວ ຕົ້ງ ນິ່ນ ອ໋ອຍ ຫລົ່ງ ເຍີຍ ມ່ຽນ ຕ້າຍ ລໍ໌ ນິ່ນ . ນິ່ນ ບົວ ຕສ່ຽວ ຕ້າຍ ເຖົາ ນິ່ນ ວົ້ວ .
41003014	ເຢ​ຊູ ກິ໊ນ ທສວດ ຕສຽບ ເຫຍີ່ຍ ລ່ານ ມ່ຽນ ຢ່າ ເຫ່ວ ນິ່ນ ບົວ ໂຕສ໋ວ ກົງ-ໂຕສ້ . ນິ່ນ ບົ໋ວ ນິ່ນ ບົວ , “ ເຢຍ ກິ໊ນ ເມີ່ຍ ບົວ ຕ້າຍ ເຖສົາ ເຢຍ ຢຽມ ຢ່າ ອ໋ອຍ ພ້າຍ ເມີ່ຍ ບົວ ມີ່ງ ຕສຸ້ນ ໂຕ໌ ,
41003015	ຢ່າ ປຸນ ເມີ່ຍ ບົວ ມ່າຍ ຫັດ ມ໌າ ຕສຸ່ນ ມ້ຽນ ທສວດ . ”
41003016	ເຢ​ຊູ ກິ໊ນ ວົ້ວ ເຕີ໋ຍ ຕສຽບ ເຫຍີ່ຍ ລ່ານ ເຊ ຊີ​ມົນ , ( ເຢ​ຊູ ແອ໋ງ ເຖງ ນິ່ນ ທສວດ ນອມ ບົ໋ວ ເຫ່ວ ປີ​ເຕ ) ,
41003017	ແອ໋ງ ມ່າຍ ເສ​ເບ​ດີ ເຍີຍ ອີ ເຕົ້າ ຕອນ , ຢາ​ກອບ ເຖສົາ ໂຢ​ຮັນ , ( ເຢ​ຊູ ເຖງ ນ້າຍ ເຕີ໋ຍ ອີ ມົ໌ວ ທສວດ ບົ໋ວ ເຫ່ວ ໂບ​ອາ​ເນ​ເຢ , ເອີ໋ຍ ເລີ໌ຍ ເຊ ບະອົງ ເຍີຍ ຕອນ . )
41003018	ແອ໋ງ ມ່າຍ ອັນ​ດາ​ລູ , ຟີ​ລິບ , ບາ​ໂທ​ໂລ​ມິວ , ມັດ​ທາຍ , ໂທ​ມັດ , ອັນ​ເຟ​ອັດ ເຍີຍ ຕອນ , ຢາ​ກອບ , ທັດ​ເດ​ອັດ , ຮນ້ຳ ກົ໊ວະ ຕສັ່ງ ວົ້ວ ເຕົ້າ ຊີ​ມົນ ,
41003019	ເຖສົາ ໝ່າຍ ເຢ​ຊູ ວົ້ວ ເຕົ້າ ຢູ​ດາດ ອິ​ສະ​ຄາ​ລິ​ໂອດ .
41003020	ເຢ​ຊູ ຕສ່ຽວ ເປັຍ ນອມ ເປຢົ໊າ ໝີ່ ອ໊ະ . ມ່ຽນ ທສ້ຳ ໄຫ່ ແອ໋ງ ກັ໊ບ ຕສຸ໊ນ ຕ້າຍ . ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ລ່ຽມ ໄມ້ ມ່າຍ ຕສຢັ້ງ ໂຫ່ ຫຍັ່ນ ຫຮນາງ .
41003021	ເຢ​ຊູ ເຍີຍ ເປຢົ໊າ ຕສົງ ມ່ຽນ ໄຮ໌ ນ້າຍ ເຕີ໋ຍ ສີ່ , ນິ່ນ ບົວ ຕສ່ຽວ ທສວດ ມີ່ງ ອ໋ອຍ ເຕສ໊າະ ນິ່ນ , ເຫວີ່ຍ ຕສຸ ມ່ຽນ ກ໊ອງ , “ ນິ່ນ ໄມ້ ດສັງ ອ໊ະ . ”
41003022	ມ່າຍ ເຕີ໋ຍ ຢຽມ ເຢ​ລູ​ຊາ​ເລມ ຕສີ້ງ ຕ້າຍ ເຍີຍ ອຈ໋າວ ເລີ໌ຍ ເຍີຍ ຟິນ-ແຊງ ກ໊ອງ , “ ນິ່ນ ຕສຸ ເບ​ເອນ​ເຊ​ບູນ ມ້ຽນ ມົວະ ຮນັ້ງ . ນ້າຍ ເຕົ້າ ມ້ຽນ ເຍີຍ ຮູ່ງ ປຸນ ນິ່ນ ມ່າຍ ຫລີ່ງ ຕສຸ່ນ ມ້ຽນ ທສວດ . ”
41003023	ເຢ​ຊູ ຕສ່ຽວ ເຫ່ວ ນິ່ນ ບົວ ຕ້າຍ ນິ່ນ ວົ້ວ ຢ່າ ຫລົ່ງ ຫວ່າ-ເປີ໊ຍ ເຖສົາ ນິ່ນ ບົວ ກ໊ອງ . ນິ່ນ ກ໊ອງ , “ ຊາ​ຕານ ຮນັ້ງ ຫາຍ ນໍ ໄຮ່ ຕສຸ່ນ ຊາ​ຕານ ກັ້ນ ທສວດ ?
41003024	ເຊ ກ໊ອງ ມ່າຍ ນອມ ກົ໊ວະ ປຸນ ອກອຍ ໂຕສ໋ວ ເຕສ໋ຍ ເຈົ໊າ , ກັ້ນ ເຍີຍ ກົ໊ວະ ຕສັ່ງ ມ່ຽນ ເຖສົາ ກັ້ນ ເຍີຍ ກົ໊ວະ ຕສັ່ງ ມ່ຽນ ເບ໊າະ ຈ໋າ , ວົ້ວ ນອມ ກົ໊ວະ ຕສ່ຽວ ປ່າຍ ໝີ່ ອ໊ະ .
41003025	ເຊ ກ໊ອງ ຢຽດ ເປຢົ໊າ ມ່ຽນ ປຸນ ອກອຍ , ໄມ້ ຕົ້ງ ໂຮຍ້ວ , ນ້າຍ ເຕົ້າ ເຖສົາ ວົ້ວ ເຕົ້າ ເບ໊າະ ຈ໋າ , ຈາ-ຕີ້ງ ຕສ່ຽວ ປ່າຍ ເດສ່ງ .
41003026	ຮນັ້ງ ໜ່າຍ , ເຊ ກ໊ອງ ຊາ​ຕານ ເຍີຍ ກົ໊ວະ ປຸນ ອກອຍ ໂຕສ໋ວ ເຕສ໋ຍ ກວັ້ນ , ນ້າຍ ກວັ້ນ ເຖສົາ ວົ້ວ ກວັ້ນ ເບ໊າະ ຈ໋າ , ນິ່ນ ເຍີຍ ກົ໊ວະ ຕສ່ຽວ ປ່າຍ ໝີ່ ອ໊ະ .
41003027	“ ໄມ້ ມ່າຍ ຫາຍ ເຕົ້າ ໄຮ່ ເປັຍ ມ່ຽນ ເຮ້ນ ມ່ຽນ ເຍີຍ ເປຢົ໊າ ທສ້າງ ນິ່ນ ເຍີຍ ກະນ້າຍ . ອ໋ອຍ ຕສຸ ໂດ້ ຈ໊ຽນ ວົ້ວ ເຕົ້າ ມ່ຽນ ເຮ້ນ ມ່ຽນ ດ່າງ ຖສີງ ຕ້າຍ ໄຮ່ ທສ້າງ ຕຸ໊ ນິ່ນ ເຍີຍ ກະນ້າຍ .
41003028	“ ເຢຍ ບົ໋ວ ຕສຽນ ເມີ່ຍ ບົວ , ປ້າມ ມ່ຽນ ປ໌າມ ເຍີຍ ຢຽດ ຕສູ໊ງ ຕສຸ໌ຍ ເຖສົາ ກ໊ອງ ຄີ ເຍີຍ ຢຽດ ຕສູ໊ງ ຫວ່າ , ທິນ-ຮູ່ງ ໄຮ່ ກວັ່ງ ເດສ່ງ .
41003029	ມປ່າ ຫາຍ ເຕົ້າ ກ໊ອງ ຄີ ສີງ ລີ່ງ , ທິນ-ຮູ່ງ ຢຽດ ລິ໌ວ ໄມ້ ກວັ່ງ ວົ້ວ ເຕົ້າ ເຍີຍ ຕສຸ໌ຍ , ເຫວີ່ຍ ຕສຸ ນິ່ນ ປ໌າມ ເຍີຍ ຕສຸ໌ຍ ເຊ ນິ່ນ ກັ້ນ ອ໋ອຍ ຕສຸ ຢຽດ ລິ໌ວ ດາມ-ຕອງ . ”
41003030	( ເຢ​ຊູ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ມ່າຍ ເຕີ໋ຍ ມ່ຽນ ກ໊ອງ , “ ນິ່ນ ຕສຸ ເຮ່ຍ ໄກວ໊ ມ້ຽນ ມົວະ ນິ່ນ . ” )
41003031	ເຢ​ຊູ ເຍີຍ ມາ ເຖສົາ ນິ່ນ ເຍີຍ ໂຢ໌ວ ບົວ ຕ້າຍ ເຖົາ , ໂຊ້ວ ຈ໊ຽນ ກະເຫຍ່ຍ ແໝງ ບົ໋ວ ມ່ຽນ ເປັຍ ມີ່ງ ເຫ່ວ ເຢ​ຊູ .
41003032	ມ່ຽນ ທສ້ຳ ເຍີຍ ເຕສວີ໌ຍ ຮວີງ ກ໋ອມ ເຢ​ຊູ , ນິ່ນ ບົວ ຕສ່ຽວ ບົ໋ວ ນິ່ນ , “ ຟິນ-ແຊງ ອ່າ , ເມີ່ຍ ເຍີຍ ມາ ເຖສົາ ເມີ່ຍ ເຍີຍ ໂຢ໌ວ ບົວ ຢຽມ ກະເຫຍ່ຍ ລໍ໌ ເມີ່ຍ . ”
41003033	ເຢ​ຊູ ເຕົາ , “ ຫາຍ ເຕົ້າ ໂຕສ໋ວ ເຢຍ ເຍີຍ ມາ , ໂຕສ໋ວ ເຢຍ ເຍີຍ ມົ໌ວ-ຕ່ອຍ ? ”
41003034	ນິ່ນ ໝັ່ງ ເຕສວີ໌ຍ ຮວີງ ກ໋ອມ ນິ່ນ ວົ້ວ ເຕີ໋ຍ ມ່ຽນ ຢ່າ ກ໊ອງ , “ ໝັ່ງ ມ່າະ ! ນ້າຍ ເຕີ໋ຍ ມ່ຽນ ເຊ ເຢຍ ເຍີຍ ມາ ເຖສົາ ເຢຍ ເຍີຍ ມົ໌ວ-ຕ່ອຍ .
41003035	ຫາຍ ເຕົ້າ ໂຕສ໋ວ ເອີຍ ທິນ-ຮູ່ງ ເຍີຍ ເອີ໋ຍ , ວົ້ວ ເຕົ້າ ໂຕສ໋ວ ເຢຍ ເຍີຍ ມົ໌ວ-ຕ່ອຍ ຢ່າ ໂຕສ໋ວ ເຢຍ ເຍີຍ ມາ . ”
41004001	ແອ໋ງ ມ່າຍ ດສຸ່ນ ເຢ​ຊູ ຢຽມ ກາ​ລິ​ລີ ຄ້ອຍ-ຕອນ ເຮລນ ເຈ໌ຍ ກອນ ອຈ໋າວ ມ່ຽນ . ມ່ຽນ ທສ້ຳ ! ໄຫ່ ເວີ່ຍ ຈ໊ຽນ ນິ່ນ , ນິ່ນ ຕສ່ຽວ ເປັຍ ໂຜວ ດສັ໊ງ ເຕສວີ໌ຍ ຈ໊ຽນ , ແດສງ ເຈ໋ຍ ມີ່ງ ເຕີ໋ຍ . ຕສວັ໋ງ ມ່ຽນ ຢຽມ ວົ້ວ ບ໋ຽນ .
41004002	ນິ່ນ ຫລົ່ງ ຫວ່າ-ເປີ໊ຍ ອຈ໋າວ ທສ້ຳ-ຫຍູ່ງ ນິ່ນ ບົວ . ອຈ໋າວ ວົ້ວ ຕສັ່ນ ນິ່ນ ກ໊ອງ ,
41004003	“ ໝວັງ ໂອ່ , ມ່າຍ ລ່ານ ມ່ຽນ ທສວດ ມີ່ງ ຮ໌າ ຍິມ .
41004004	ຮ໌າ ເຍີຍ ຕສຢັ້ງ ໂຫ່ , ມ່າຍ ເຕີ໋ຍ ຍິມ ດ໊ອດ ຕສຸ ເຈົ໊າ . ເໜາະ ຕ້າຍ ຫຍັ່ນ ເດສ່ງ ໝີ່ ອ໊ະ .
41004005	ມ່າຍ ເຕີ໋ຍ ຍິມ ດ໊ອດ ຕສຸ ຫລະເປຢີ໊ຍ-ຫລົ່ມ , ໄມ້ ມ່າຍ ເນຍ ທສ້ຳ ເຍີຍ ຕ໋ອງ . ເນຍ ໄມ້ ໂຮ໌ , ຍິມ ຕສ່ຽວ ກຸ ຍ່າ ຊຽບ .
41004006	ຫຍຸດ ທສວດ ຕ້າຍ ໂຕະ ຕສ່ຽວ ພຸຍ ເຫຍົາ ເດສ່ງ ເຫວີ່ຍ ຕສຸ ດສູ້ງ ໄມ້ ໂດ .
41004007	ມ່າຍ ເຕີ໋ຍ ຍິມ ດ໊ອດ ຕສຸ ອຈິ໊ມ-ຫລົ່ມ . ອຈິ໊ມ ໂຮລ ຕ້າຍ ບຢ໌ອງ ຈ໊ຽນ , ໄມ້ ໄຮ່ ຕສຢັ້ງ ຍິມ .
41004008	ມ່າຍ ເຕີ໋ຍ ຍິມ ດ໊ອດ ຕສຸ ເດົາ-ຫລົງ , ທສວດ ຕ້າຍ ຕສຢັ້ງ ຕຸ໊ ກິ໊ດ . ມ່າຍ ເຕີ໋ຍ ຢຽດ ໂກ໊ວ ຕຸ໊ ຟ່າ ຕສຽບ ໂກ໊ວ , ມ່າຍ ເຕີ໋ຍ ຕຸ໊ ຫລົວະ ຕສຽບ ໂກ໊ວ , ມ່າຍ ເຕີ໋ຍ ຕຸ໊ ຢຽດ ແປ໊ະ ໂກ໊ວ . ”
41004009	ເຢ​ຊູ ຢ່າ ກ໊ອງ , “ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ . ”
41004010	ຕສວັ໋ງ ມ່ຽນ ດສ໋ວນ ເດສ່ງ , ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ໄຊ-ກໍ໋ ເຖສົາ ເຕີ໋ຍ ກັນ ເຢ​ຊູ ເຍີຍ ມ່ຽນ ໂທ້ ເຢ​ຊູ ພໍ້ ເມ່ງ ວົ້ວ ຕິ້ວ ຫວ່າ-ເປີ໊ຍ ເຍີຍ ເອີ໋ຍ ເລີ໌ຍ .
41004011	ເຢ​ຊູ ເຕົາ , “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ວົ້ວ ເຕີ໋ຍ ເກມ ຈ໊ຽນ ເຍີຍ ສີ່ ທິນ-ຮູ່ງ ປຸນ ເມີ່ຍ ບົວ ຮິ້ວ ໝີ່ ອ໊ະ . ມປ່າ ກະເຫຍ່ຍ ເຍີຍ ມ່ຽນ ຂູງ ໄຮ໌ ນ້າຍ ເຕີ໋ຍ ຢຽດ ຕສູ໊ງ ສີ່ ເປ໋ນ ຫວ່າ-ເປີ໊ຍ ຮນັ້ງ .
41004012	ເຫວີ່ຍ ນ້າຍ , ‘ ນິ່ນ ບົວ ດົ່ງ ຫາຍ ໝັ່ງ ຢ່າ ໝັ່ງ ໄມ້ ປວັດ , ດົ່ງ ຫາຍ ໝວັງ ຢ່າ ໝວັງ ໄມ້ ເປັຍ ໂຮຍ້ວ . ເຊ ກ໊ອງ ນິ່ນ ບົວ ເມ່ງ ແປະ ນໍ , ເດສ໋ຍ ນິ່ນ ບົວ ໄຮ່ ກ໊ອຍ ໂຮຍ້ວ ລໍ໌ ທິນ-ຮູ່ງ . ທິນ-ຮູ່ງ ຕສ່ຽວ ກວັ່ງ ນິ່ນ ບົວ ເຍີຍ ຕສຸ໌ຍ . ’ ”
41004013	ເຢ​ຊູ ແອ໋ງ ໜ່າຍ ນິ່ນ ບົວ , “ ເມີ່ຍ ບົວ ໄມ້ ເມ່ງ ແປະ ນ້າຍ ຕິ້ວ ຫວ່າ-ເປີ໊ຍ ໄຟ ? ວົ້ວ ຫຍູ່ງ , ເມີ່ຍ ບົວ ຮນັ້ງ ຫາຍ ນໍ ໄຮ່ ເມ່ງ ແປະ ກັ້ນ ຕິ້ວ ?
41004014	ຮ໌າ ຍິມ ເຍີຍ ມ່ຽນ ຮ໌າ ເຍີຍ ຍິມ ເຊ ທິນ-ຮູ່ງ ເຍີຍ ຄູ້ ຝຽນ .
41004015	ມ່າຍ ເຕີ໋ຍ ມ່ຽນ ເຊ ຮນັ້ງ ດ໊ອດ ຕສຸ ເຈົ໊າ ວົ້ວ ເຕີ໋ຍ ຍິມ ນໍ . ມ່ຽນ ໄຮ໌ ລິ໌ວ ຄູ້ ຝຽນ , ຊາ​ຕານ ລ່ຽມ ເຕສີ້ຍ ຕ້າຍ ເຕສ໊າະ ຢຽມ ໂຮຍ້ວ ວົ້ວ ເຕີ໋ຍ ຄູ້ ຝຽນ ທສວດ ໝີ່ ອ໊ະ .
41004016	ແອ໋ງ ມ່າຍ ເຕີ໋ຍ ມ່ຽນ ເຊ ຮນັ້ງ ດ໊ອດ ຕສຸ ຫລະເປຢີ໊ຍ-ຫລົ່ມ ເຍີຍ ຍິມ . ຢ໊ຽດ ໄຮ໌ ທິນ-ຮູ່ງ ເຍີຍ ຄູ້ ຝຽນ ຕສ່ຽວ ອະເຮນີ້ຍ ຕສິ໊ບ .
41004017	ມປ່າ ເຊ ຮນັ້ງ ຄູ້ ຝຽນ ເອຈ່ຍ ດສູ້ງ ໄມ້ ໂດ , ສຽນ ໄມ້ ເລົ່າ . ນິ່ນ ບົວ ຫລາຍ ຄູ້ ຝຽນ ປວັ້ງ ຕສຸ ສີ່ ໄຟ ຕສຸ ມ່ຽນ ໂຕສ໋ວ ໂຕະ , ນິ່ນ ບົວ ຕສ່ຽວ ທສວດ ໝີ່ ອ໊ະ .
41004018	ມ່າຍ ເຕີ໋ຍ ມ່ຽນ ຢ່າ ຮນັ້ງ ຮ໌າ ດ໊ອດ ຕສຸ ອຈິ໊ມ-ຫລົ່ມ ວົ້ວ ເຕີ໋ຍ ຍິມ . ນິ່ນ ບົວ ໄຮ໌ ທິນ-ຮູ່ງ ເຍີຍ ຫວ່າ ,
41004019	ມປ່າ ຫລາຍ ເສີຍ ຕສັ່ງ ເຍີຍ ເຈົ໊າ ຂວນ ໂຮຍ້ວ ໄຟ ຫລາຍ ຮນ້ຳ ຕສິ້ນ ຍ່ານ , ໄຟ ຫລາຍ ເມົ້າ ອ໋ອຍ ຕຸ໊ ຫຍູ່ງໆ ກະນ້າຍ , ບຢ໌ອງ ຈ໊ຽນ ທິນ-ຮູ່ງ ເຍີຍ ຫວ່າ , ຍິມ ຕສ່ຽວ ໄມ້ ໄຮ່ ເຈົ້າ ອ໊ະ .
41004020	ມປ່າ ມ່າຍ ເຕີ໋ຍ ມ່ຽນ ຮນັ້ງ ດ໊ອດ ຕສຸ ເດົາ-ຫລົງ ວົ້ວ ເຕີ໋ຍ ຍິມ . ນິ່ນ ບົວ ໄຮ໌ ທິນ-ຮູ່ງ ເຍີຍ ຫວ່າ ຕສ່ຽວ ຕສິ໊ບ ຕ້າຍ , ຢ່າ ຕສຢັ້ງ ຕຸ໊ ກິ໊ດ . ມ່າຍ ເຕີ໋ຍ ຢຽດ ໂກ໊ວ ຕຸ໊ ຟ່າ ຕສຽບ ໂກ໊ວ , ມ່າຍ ເຕີ໋ຍ ຕຸ໊ ຫລົວະ ຕສຽບ ໂກ໊ວ , ມ່າຍ ເຕີ໋ຍ ຕຸ໊ ຢຽດ ແປ໊ະ ໂກ໊ວ . ”
41004021	ເຢ​ຊູ ແອ໋ງ ບົ໋ວ ນິ່ນ ບົວ , “ ມ່າຍ ຫາຍ ເຕົ້າ ຕ໊ຽມ ເຕສັຍ ຕັງ ເຕສ໊າະ ທົ້ງ ອກົ໊ບ ຈ໊ຽນ ໄຟ ຕົນ ໂຖສວ-ເດ໊ຍ ? ນິ່ນ ໄມ້ ເຕສີ໌ຍ ເຕສ໊າະ ຕັງ ຕົນ ຈ໊ຽນ ຕັງ ເຍີຍ ປ້າຍ ໄຟ ?
41004022	ໄມ້ ກຸ໊ນ ມ່າຍ ຫາຍ ຫຍູ່ງ ປີ໋ງ ຈ໊ຽນ ມປ່າ ອ໋ອຍ ທສວດ ຕ້າຍ . ໄມ້ ກຸ໊ນ ມ່າຍ ຫາຍ ຫຍູ່ງ ເກມ ຈ໊ຽນ ມປ່າ ອ໋ອຍ ບຢ໋າງ ຢ້າງ ທສວດ ຕ້າຍ .
41004023	ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ໂອ່ . ”
41004024	ນິ່ນ ຢ່າ ບົ໋ວ ນິ່ນ ບົວ , “ ເມີ່ຍ ບົວ ອ໋ອຍ ຕສຸ ຫລົ່ງ ໂຮຍ້ວ ໝວັງ ຫລົງ . ເມີ່ຍ ບົວ ຫລົ່ງ ຫາຍ ຫຍູ່ງ ຮລາວ ປຸນ ມ່ຽນ , ທິນ-ຮູ່ງ ຢ່າ ຫລົ່ງ ວົ້ວ ຫຍູ່ງ ຮລາວ ປຸນ ເມີ່ຍ ບົວ , ຕສູ໊ງ ຈາ ເກົ້າ ທສ້ຳ ເຕີ໋ຍ .
41004025	ເຫວີ່ຍ ຕສຸ ຫາຍ ເຕົ້າ ມ່າຍ ເຍີຍ , ນິ່ນ ອ໋ອຍ ຈາ ຕຸ໊ ເກົ້າ ທສ້ຳ . ຫາຍ ເຕົ້າ ໄມ້ ມ່າຍ , ລ່ຽມ ນິ່ນ ມ່າຍ ຕິ໊ ຕຽນ , ຕສູ໊ງ ອ໋ອຍ ຕສຸ ເຕສ໊າະ ມີ່ງ . ”
41004026	ເຢ​ຊູ ກ໊ອງ ຈ໊ຽນ ມີ່ງ . “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຊ ຮນັ້ງ ລ່ານ ມ່ຽນ ມີ່ງ ຮ໌າ ຍິມ ວົ້ວ ເດີ່ຍ .
41004027	ລູ່ງ ມ໌ວນ ຕສັ່ນ ນິ່ນ ເປວີ໋ຍ ມອຈ້ອມ . ລູ່ງ ຮນອຍ ຕສັ່ນ ເຈ໌ຍ ຊິນ ໂຕສ໋ວ ກົງ , ມປ່າ ຍິມ ກັ້ນ ກຸ ຍ່າ ໂຮລ ຕ້າຍ . ວົ້ວ ລ່ານ ມ່ຽນ ຢ່າ ໄມ້ ຮິ້ວ ຕຸ໊ ຍິມ ຮນັ້ງ ຫາຍ ນໍ ໄຮ່ ໂຮລ .
41004028	ເດົາ ກັ້ນ ປຸນ ຍິມ ທສວດ , ປຸນ ກະນ້າຍ ໂຮລ ຕ້າຍ ຕສຢັ້ງ ຍິມ . ຕະຢ໊ຽດ ປວັດ ທສວດ ມິ່ວ , ໂຮລ ຕ້າຍ ຕສ່ຽວ ເປົາ , ແອ໋ງ ທສວດ ເບຢົ້າ ຕໍ໊ ເຈົ້າ ເຍີຍ .
41004029	ເບຢົ້າ ຕສົວະ ເຍີຍ ຕສຢັ້ງ ໂຫ່ , ວົ້ວ ລ່ານ ມ່ຽນ ຕສ່ຽວ ຫລົ່ງ ນິ່ນ ເຍີຍ ລິ່ມ ເງົາ ມີ່ງ ກ໊າດ , ເຫວີ່ຍ ຕສຸ ຊຽວ ເບຢົ້າ ເຍີຍ ຕສຢັ້ງ ໂຫ່ ເຖົາ ອ໊ະ . ”
41004030	ເຢ​ຊູ ໜ່າຍ , “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຊ ຮນັ້ງ ຫາຍ ນໍ ? ບົວ ອ໋ອຍ ຕສຸ ຫລົ່ງ ຫາຍ ຫຍູ່ງ ຫວ່າ-ເປີ໊ຍ ຖສີງ ຕ້າຍ ເປີ໊ຍ ຕຸ໊ ຕສຸ ?
41004031	ເຊ ເປີ໊ຍ ນອມ ໄລ-ຈ໋າຍ ຍິມ ຕສວັ໋ງ ເອຈ່ຍ ເດົາ . ຢຽມ ລູ່ງ ເດ໊ຍ , ໄລ-ຈ໋າຍ ຍິມ ເກົ້າ ໄຝ ເຈ໋ຍ .
41004032	ຕສວັ໋ງ ເອຈ່ຍ ເດົາ ຕສຸ໋ນ ທສວດ ໂຮລ ຕ້າຍ , ເກົ້າ ໂຮລ ເຈ໋ຍ ຫຍູ່ງໆ ໄລ . ອກວ້າ ຢ່າ ໂຮລ , ເໜາະ ຕສູ໊ງ ຕ້າຍ ໂຕສ໋ວ ເລົ໌າ ປີ໋ງ ລ່າງ . ”
41004033	ເຢ​ຊູ ແອ໋ງ ຫລົ່ງ ນ້າຍ ຫຍູ່ງ ຫວ່າ-ເປີ໊ຍ ຕສຸ້ນ ໂຕ໌ ປຸນ ຕສວັ໋ງ ມ່ຽນ ໝວັງ . ຕສິ໋ວ ມ່ຽນ ໄຮ່ ເມ່ງ ແປະ ເຍີຍ , ນິ່ນ ກ໊ອງ ປຸນ ນິ່ນ ບົວ ໝວັງ .
41004034	ນິ່ນ ຂູງ ຫລົ່ງ ຫວ່າ-ເປີ໊ຍ ອຈ໋າວ ນິ່ນ ບົວ ຮນັ້ງ . ກັ້ນ ຫຍູ່ງ ຫວ່າ ນິ່ນ ໄມ້ ຫລົ່ງ . ມປ່າ ຂູງ ນິ່ນ ກັ້ນ ເຖສົາ ນິ່ນ ເຍີຍ ໄຊ-ກໍ໋ ບົວ ຢຽມ ເຍີຍ ຕສຢັ້ງ ໂຫ່ , ນິ່ນ ພໍ້ ເມ່ງ ຫຍູ່ງໆ ປຸນ ນິ່ນ ບົວ ໝວັງ .
41004035	ຕົ້ງ ວົ້ວ ຮນອຍ ລູ່ງ ມ໌ານ-ຫຮມວັງ , ເຢ​ຊູ ບົ໋ວ ໄຊ-ກໍ໋ , “ ບົວ ມີ່ງ ວົ້ວ ຫງ່ານ ຕສິ ຄ້ອຍ-ຕອນ ເອາະ ? ”
41004036	ນິ່ນ ບົວ ຕສ່ຽວ ເລີ່ຍ ອກອຍ ຕສວັ໋ງ ມ່ຽນ , ເປັຍ ເຢ​ຊູ ເຕສວີ໌ຍ ຈ໊ຽນ ວົ້ວ ໂຜວ ດສັ໊ງ , ຕໍ້ ນິ່ນ ມີ່ງ ໝີ່ ອ໊ະ . ແອ໋ງ ມ່າຍ ເຕີ໋ຍ ດສັ໊ງ ກັນ ຈ໊ຽນ ມີ່ງ .
41004037	ມີ່ງ ເກົາ , ລ່ຽມ ເຕສີ້ຍ ປ໌ອງ ກອງ ຕົ້ມ ດສຢ໋າວ , ປ່ວນ ວວມ ເຈ໌ຍ ຫລ່າງ ອກົ໌ມ ເປັຍ ດສັ໊ງ . ວວມ ອ໊າ ລ່ຳ ປວັ໊ງ ດສັ໊ງ ອ໊ະ .
41004038	ມປ່າ ເຢ​ຊູ ຢຽມ ດສັ໊ງ-ເຕວີ໊ຍ ດສົ໌ມ ຈ໊ຽນ ດສົ໌ມ-ເຕົ້າ ມອຈ້ອມ . ໄຊ-ກໍ໋ ມີ່ງ ເຫ່ວ ນິ່ນ ເຍຍ ຢ່າ ກ໊ອງ , “ ໄຊ-ເຕ໋ຍ ອ້າ ! ໄຊ-ເຕ໋ຍ ! ບົວ ດ໊ອດ ວວມ ໄຕ່ ເດສ່ງ ອ໊ະ ໂລ່ະ ! ເມີ່ຍ ໄມ້ ເດສົ້າ ໄຟ ? ”
41004039	ເຢ​ຊູ ເຈ໌ຍ ຊິນ ຕ້າຍ ຫັດ ດສຢ໋າວ ຢ່າ ຫັດ ວວມ-ຫລ່າງ , “ ຕີ້ງ ອ໊ະ ! ” ດສຢ໋າວ ຕສ່ຽວ ສ່ຽນ ໝີ່ ອ໊ະ . ວວມ-ຫລ່າງ ຢ່າ ຕີ້ງ . ເຊກ ເດສ່ງ ໝີ່ ອ໊ະ .
41004040	ເຢ​ຊູ ໜ່າຍ ໄຊ-ກໍ໋ , “ ເມີ່ຍ ບົວ ເຫວີ່ຍ ຫາຍ ຕິ່ວ ກ້ຳ ເດສ໋ຍ ? ເມີ່ຍ ບົວ ຖສໍ່ ໄມ້ ສຽນ ເຂົາ ເຢຍ ? ”
41004041	ໄຊ-ກໍ໋ ບົວ ເກ້ງ ! ກ້ຳ ເດສ໋ຍ ໄຫ່ . ລ່ານ ຕສ່ຽວ ໜ່າຍ ລ່ານ , “ ນ້າຍ ລ່ານ ມ່ຽນ ຫາຍ ເຕົ້າ ເອ້າະ ? ລ່ຽມ ດສຢ໋າວ ເຖສົາ ວວມ-ຫລ່າງ ຢ່າ ໝວັງ ນິ່ນ ເຍີຍ ຫວ່າ . ”
41005001	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ເຈ໋ຍ ວົ້ວ ຫງ່ານ ຕສິ ກາ​ລິ​ລີ ຄ້ອຍ-ຕອນ , ເຖົາ ເກ​ລາ​ຊາ ເຕີ່ຍ .
41005002	ເຢ​ຊູ ທສວດ ດສັ໊ງ ວົ້ວ ຕສັ່ນ , ມ່າຍ ລ່ານ ມ່ຽນ ຢຽມ ວົ້ວ ໂຕສ໊ວ-ເກ້ມ ທສວດ ຕ້າຍ ປວັ້ງ ຕສຸ ນິ່ນ . ນ້າຍ ລ່ານ ມ່ຽນ ມ່າຍ ເຮ່ຍ ໄກວ໊ ມ້ຽນ ຢຽມ ນິ່ນ ເຍີຍ ຊິນ .
41005003	ເຕສ໋ຍ ດສຸ່ນ ມ່ຽນ ຫລົ່ງ ເຮລັຍ-ຫລິ່ມ ໂດ້ ຈ໊ຽນ ປົ໌ວ , ເຮລັຍ-ໂຄວ ໂຄວ ຈ໊ຽນ ເຕສົ໋າ , ມປ່າ ໄມ້ ມ່າຍ ຫາຍ ເຕົ້າ ໂດ້ ຕຸ໊ ຈ໊ຽນ . ຫລິ່ມ , ນິ່ນ ທສຸດ ຕັ໋ງ ເດສ່ງ . ເຮລັຍ-ໂຄວ ຢ່າ ວວດ ເນົ້າ ເດສ່ງ . ໄມ້ ມ່າຍ ຫາຍ ເຕົ້າ ມ່າຍ ທຈະ ເກົ໋າ ປ໌ອງ ຕຸ໊ ຮີ່ງ ນິ່ນ . ເຕສ໋ຍ ດສຸ່ນ ມ່ຽນ ຫລົ່ງ ເຮລັຍ-ຫລິ່ມ ໂດ້ ຈ໊ຽນ ປົ໌ວ , ເຮລັຍ-ໂຄວ ໂຄວ ຈ໊ຽນ ເຕສົ໋າ , ມປ່າ ໄມ້ ມ່າຍ ຫາຍ ເຕົ້າ ໂດ້ ຕຸ໊ ຈ໊ຽນ . ຫລິ່ມ , ນິ່ນ ທສຸດ ຕັ໋ງ ເດສ່ງ . ເຮລັຍ-ໂຄວ ຢ່າ ວວດ ເນົ້າ ເດສ່ງ . ໄມ້ ມ່າຍ ຫາຍ ເຕົ້າ ມ່າຍ ທຈະ ເກົ໋າ ປ໌ອງ ຕຸ໊ ຮີ່ງ ນິ່ນ .
41005004	
41005005	ນິ່ນ ຢຽມ ວົ້ວ ໂຕສ໊ວ-ເກ້ມ ຢ່າ ຢຽມ ບົງ , ລູ່ງ ຮນອຍ ລູ່ງ ມ໌ວນ ເຫ່ວ ຈ໊ຽນ ເຈ໋ຍ ນ້າຍ ເຈ໋ຍ ວົ້ວ , ຢ່າ ເຕສ໊າະ ຫລະເປຢີ໊ຍ ເກວ໊ດ ນິ່ນ ກັ້ນ ເຍີຍ ຊິນ .
41005006	ວົ້ວ ລ່ານ ມ່ຽນ ຖສໍ່ ຢຽມ ໂກ ເຍີຍ , ນິ່ນ ປວັດ ເຢ​ຊູ ຕສ່ຽວ ຖິວ ຈ໊ຽນ ມີ່ງ ເຖົາ ເຢ​ຊູ ເຍີຍ ດສະຮມຽນ ເກວີ່ຍ ເອຈ່ຍ ປ໋າຍ .
41005007	ນິ່ນ ເອຈ່ຍ ທຈະ ເຫ່ວ ເຖຈຍ ບຸຍ ເຍີຍ , “ ຢຽມ ຮລັງ ເຈ໋ຍ ເຍີຍ ທິນ-ຮູ່ງ ເຍີຍ ຕອນ , ເຢ​ຊູ ອ້າ ! ເມີ່ຍ ຕ້າຍ ເຢຍ ນ້າຍ ໂຕສ໋ວ ຫາຍ ຫຍູ່ງ ? ເຢຍ ຕສຢັ໊ງ ຈ໊ຽນ ທິນ-ຮູ່ງ ໂທ້ ເມີ່ຍ ໄມ້ ຕູ໋ງ ເຕສີ໋ຍ ເຢຍ . ”
41005008	ນິ່ນ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ເຢ​ຊູ ບົ໋ວ ລິ໌ວ ນິ່ນ , “ ເຮ່ຍ ໄກວ໊ ມ້ຽນ ອ້າ ! ທສວດ ນ້າຍ ລ່ານ ມ່ຽນ ຕ້າຍ ມ່າະ ! ”
41005009	ເຢ​ຊູ ຕສ່ຽວ ໜ່າຍ ນິ່ນ , “ ເມີ່ຍ ເຍີຍ ບົ໋ວ ເຫ່ວ ຫາຍ ຫຍູ່ງ ? ” ນິ່ນ ເຕົາ , “ ເຢຍ ເຍີຍ ບົ໋ວ ເຫ່ວ ‘ ກວັ້ນ , ’ ເຫວີ່ຍ ຕສຸ ເຢຍ ບົວ ມ່າຍ ທສ້ຳ ໄຫ່ . ”
41005010	ນິ່ນ ຢ່າ ທຈະ ໂທ້ ເຢ​ຊູ ໄມ້ ຕູ໋ງ ຕສຸ່ນ ນິ່ນ ບົວ ທສວດ ນ້າຍ ນອມ ເຕີ່ຍ-ຈ໋າຍ .
41005011	ມ່າຍ ຢຽດ ຕົ້ມ ກວັ້ນ ຕູ໌ງ ຢຽມ ວົ້ວ ເຈ໋ຍ ໄບ໊ ລໍ໌ ຫຍັ່ນ .
41005012	ມ້ຽນ ຕສ່ຽວ ໂທ້ ເຢ​ຊູ , “ ປຸນ ເຢຍ ບົວ ມີ່ງ ເປັຍ ວົ້ວ ກວັ້ນ ຕູ໌ງ ມ່າະ ! ”
41005013	ເຢ​ຊູ ຕສ່ຽວ ອກອຍ ດສຸ້ຍ ນິ່ນ ບົວ . ເຮ່ຍ ໄກວ໊ ມ້ຽນ ຕສ່ຽວ ທສວດ ວົ້ວ ລ່ານ ມ່ຽນ ແອ໋ງ ເປັຍ ຕູ໌ງ ໝີ່ ອ໊ະ . ວົ້ວ ກວັ້ນ ຕູ໌ງ , ເລີ່ຍ ໄມ້ ໂກ ອີ ທສິນ ເຕົ້າ , ຕສ່ຽວ ຖິວ ເອຈ່ຍ ຂຳ , ດ໊ອດ ຄ້ອຍ-ຕອນ , ໄຕ່ ເດສ່ງ ໝີ່ ອ໊ະ .
41005014	ຢູ໌ງ ຕູ໌ງ ເຍີຍ ມ່ຽນ ຕສ່ຽວ ເປຢົ໋າ ໝີ່ ອ໊ະ , ມີ່ງ ຕສຸ້ນ ນ້າຍ ເຕີ໋ຍ ສີ່ ບົ໋ວ ຕສີ້ງ ກະຍົ໌ວ ເຖສົາ ຕສີ້ງ ກະເຫຍ່ຍ ເຍີຍ ຟິ້ວ-ລ໌າງ ເຍີຍ ມ່ຽນ ໝວັງ . ມ່ຽນ ຕສ່ຽວ ທສວດ ມີ່ງ ໝັ່ງ ກ໋າ ມ່າຍ ຫາຍ ຫຍູ່ງ ສີ່ ທສວດ .
41005015	ມີ່ງ ເຖົາ ເຢ​ຊູ ວົ້ວ , ນິ່ນ ບົວ ປວັດ ຕສິ້ນ ດ່າງ ຕສຸ ກວັ້ນ ມ້ຽນ ມົວະ ວົ້ວ ລ່ານ ມ່ຽນ ຕສຸ໊ ຈ໊ຽນ ລຸຍ-ໂຫວ ເຕສວີ໌ຍ ຈ໊ຽນ ວົ້ວ , ເປ໋ນ ມ່ຽນ ຫລົງ ມ່ຽນ ອ໊ະ . ນິ່ນ ບົວ ຕສ່ຽວ ກ້ຳ ເດສ໋ຍ ໄຫ່ .
41005016	ປວັດ ນ້າຍ ເຕີ໋ຍ ສີ່ ທສວດ ເຍີຍ ມ່ຽນ ກ໊ອງ ບົ໋ວ ຕສິ້ນ ດ່າງ ມ່າຍ ມ້ຽນ ວົ້ວ ລ່ານ ມ່ຽນ ເຍີຍ ເຈົ໊າ ເຖສົາ ຕູ໌ງ ເຍີຍ ສີ່ ປຸນ ຕສວັ໋ງ ມ່ຽນ ໝວັງ .
41005017	ນິ່ນ ບົວ ຕສ່ຽວ ໂທ້ ເຢ​ຊູ ທສວດ ນິ່ນ ບົວ ເຍີຍ ເຕີ່ຍ-ຈ໋າຍ .
41005018	ເຢ​ຊູ ເປັຍ ດສັ໊ງ ວົ້ວ ຕສັ່ນ , ຕົ້ງ ຕສິ້ນ ດ່າງ ມ່າຍ ມ້ຽນ ຢຽມ ຊິນ ວົ້ວ ລ່ານ ມ່ຽນ ໂທ້ ເຢ​ຊູ , “ ເຢຍ ໂທ້ ເຖສົາ ເມີ່ຍ ມີ່ງ ໂອ່ . ”
41005019	ມປ່າ ເຢ​ຊູ ໄມ້ ແລ໌ງ ດສຸ້ຍ , ບົ໋ວ ນິ່ນ , “ ອ໋ອຍ ຕສຸ ດສ໋ວນ ເປຢົ໊າ ກ໊ອງ ບົ໋ວ ເມີ່ຍ ເຍີຍ ຮມວັ້ງ ຕ່ອຍ ຕສ໊ຽວ ຮນັ້ງ ຫາຍ ນໍ ເຖງ , ຮນັ້ງ ຫາຍ ນໍ ຄໍ້-ລ່ຽນ ເມີ່ຍ . ”
41005020	ວົ້ວ ລ່ານ ມ່ຽນ ຕສ່ຽວ ມີ່ງ ອ໊ະ . ມີ່ງ ກ໋ອມ ໂທດ​ບຸ​ລີ ແຊ້ງ ຕສຸ້ນ ບົ໋ວ ມ່ຽນ ເຢ​ຊູ ຮນັ້ງ ຫາຍ ນໍ ເຖງ ນິ່ນ . ຕສວັ໋ງ ມ່ຽນ ບົວະ ຮ່ອງ ໄຫ່ ອ໊ະ .
41005021	ເຢ​ຊູ ເປັຍ ດສັ໊ງ ດສ໋ວນ ວົ້ວ ຫງ່ານ ຕສິ ຄ້ອຍ-ຕອນ , ມ່າຍ ມ່ຽນ ທສ້ຳ ເຍີຍ ຢຽມ ວົ້ວ ຄ້ອຍ-ຕອນ ເຮລນ ເວີ່ຍ ກ໋ອມ ເຢ​ຊູ .
41005022	ມ່າຍ ເຕົ້າ ກຸ໊ນ ຫວຸ່ຍ ຕ້ອງ ເຍີຍ ມ່ຽນ , ບົ໋ວ ເຫ່ວ ໄຢ​ລັດ , ຕ້າຍ ເຖົາ . ຢ໊ຽດ ປວັດ ເຢ​ຊູ , ນິ່ນ ຕສ່ຽວ ບ໊າບ ເອຈ່ຍ ເຢ​ຊູ ເຍີຍ ເຕສົ໋າ-ເຮລນ
41005023	ທຈະ ໂທ້ ນິ່ນ , “ ເຢຍ ເຍີຍ ເຊັຍ ປຸ໊ດ ແປ່ງ ເຮນ້ຍ ໄຫ່ , ອ໋ອຍ ໄຕ່ ອ໊ະ . ໂທ້ ເມີ່ຍ ມີ່ງ ມານ ຈ໊ຽນ ນິ່ນ , ຕສໍ່ ນິ່ນ ເຍີຍ ແປ່ງ ຫລົງ , ໂອຈ໋ວ ທສວດ ນິ່ນ ເຍີຍ ແໝ່ງ ມ່າະ ! ”
41005024	ເຢ​ຊູ ຕສ່ຽວ ກັນ ຈ໊ຽນ ນິ່ນ ມີ່ງ ອ໊ະ . ມ່ຽນ ທສ້ຳ ! ໄຫ່ ກັນ ຈ໊ຽນ ມີ່ງ , ເບ໋ງ ຕສຸ ເຢ​ຊູ .
41005025	ມ່າຍ ເຕົ້າ ມເຊັຍ ຕອນ ປຸ໊ດ ແປ່ງ-ຮລຸດ ຕຸ໊ ຕສຽບ ເຫຍີ່ຍ ຫຮຍັງ , ຫ່ອຍ ນິ່ນ ໂຄ້ວ ໄຫ່ .
41005026	ລໍ໌ ເດຍ-ໄຊ ທສ້ຳ ເຍີຍ ຕສໍ່ , ຕສູ໊ງ ຕສ໋າວ ເດສ່ງ ນິ່ນ ເຍີຍ ຍ່ານ . ແປ່ງ ຢ່າ ໄມ້ ເຮງ ຈ໊ຽນ ເອຈ່ຍ , ຕສູ໊ງ ຈາ ເຮນ້ຍ .
41005027	ວົ້ວ ເຕົ້າ ມເຊັຍ ຕອນ ໄຮ໌ ມ່ຽນ ກ໊ອງ ເຈ໋ຍ ເຢ​ຊູ ເຍີຍ ເຈົ໊າ , ນິ່ນ ຕສ່ຽວ ເບ໋ງ ຈ໊ຽນ ເປັຍ ວົ້ວ ກວັ້ນ ມ່ຽນ . ນິ່ນ ມີ່ງ ເຖົາ ເຢ​ຊູ ເຍີຍ ອກະຮ້າ ອກາງ ຮລົວ ເຢ​ຊູ ເຍີຍ ລຸຍ ,
41005028	ຢ່າ ຢຽມ ໂຮຍ້ວ ຮນ້ຳ , “ ຕະຟ່ານ ເຢຍ ຮລົວ ຕສຸ ນິ່ນ ເຍີຍ ລຸຍ ຮນັ້ງ , ເຢຍ ເຍີຍ ແປ່ງ ຕສ່ຽວ ຫລົງ ອ໊ະ . ”
41005029	ຢ໊ຽດ ຮລົວ ລິ໌ວ , ນິ່ນ ຮລຸດ ເຍີຍ ດສຢ໊າມ ຕສ່ຽວ ລ່ຽມ ເຕສີ້ຍ ຕີ້ງ ໝີ່ ອ໊ະ . ຢ່າ ໄຮ໌ ກັ້ນ ເຍີຍ ຊິນ ຕສັ່ງ ແປ່ງ ຫລົງ ເດສ່ງ ໝີ່ ອ໊ະ .
41005030	ເຢ​ຊູ ລ່ຽມ ເຕສີ້ຍ ຮິ້ວ ຕຸ໊ ມ່າຍ ເຕີ໋ຍ ນິ່ນ ເຍີຍ ທຈະ ທສວດ ມີ່ງ ເຖງ ມ່ຽນ ຕສໍ່ ແປ່ງ , ນິ່ນ ຕສ່ຽວ ຢຽມ ຕສວັ໋ງ ມ່ຽນ ກະຍົ໌ວ ກວິ້ນ ຊິນ ຢ່າ ໜ່າຍ , “ ຫາຍ ເຕົ້າ ຮລົວ ຕສຸ ເຢຍ ເຍີຍ ລຸຍ ? ”
41005031	ນິ່ນ ເຍີຍ ໄຊ-ກໍ໋ ບົວ ເຕົາ , “ ໄຊ-ເຕ໋ຍ ອ້າ ! ມ່ຽນ ດົ່ງ ໜ່າຍ ທສ້ຳ ເບ໋ງ ຕສຸ ໄຊ-ເຕ໋ຍ . ເມີ່ຍ ຖສໍ່ ກ໊ອງ , ‘ ຫາຍ ເຕົ້າ ຮລົວ ຕສຸ ເຢຍ ? ’ ”
41005032	ມປ່າ ເຢ​ຊູ ໝັ່ງ ນ້າຍ ໝັ່ງ ວົ້ວ , ໝັ່ງ ກ໋າ , ຫາຍ ເຕົ້າ ຮລົວ ຕສຸ ນິ່ນ .
41005033	ວົ້ວ ເຕົ້າ ມເຊັຍ ຕອນ ຮິ້ວ ຕຸ໊ ເຢ​ຊູ ຮນັ້ງ ຫາຍ ນໍ ເຖງ ນິ່ນ , ຕສ່ຽວ ກ້ຳ ເດສ໋ຍ ໄຫ່ , ຊິນ ຕສິ໋ນ ເດສ່ງ , ຕ້າຍ ເກວີ່ຍ ເອຈ່ຍ ເຢ​ຊູ ເຍີຍ ເຕສົ໋າ-ເຮລນ , ຢ່າ ເຕສ໊າະ ນິ່ນ ເຍີຍ ເຈົ໊າ-ໂຫລ່ວ ກ໊ອງ ເດສ່ງ ບົ໋ວ ເຢ​ຊູ .
41005034	ເຢ​ຊູ ກ໊ອງ ບົ໋ວ ນິ່ນ , “ ມເຕົ້າ ມເຊັຍ ຕອນ ອ້າ ! ເຫວີ່ຍ ຕສຸ ເມີ່ຍ ສຽນ ເຢຍ , ເມີ່ຍ ເຍີຍ ແປ່ງ ຫລົງ ໝີ່ ອ໊ະ . ແປ້ງ ອອນ ເຍີຍ ດສ໋ວນ ອ໊ະ ໂອ່ . ເມີ່ຍ ເຍີຍ ແປ່ງ ຖຸຍ ເດສ່ງ ອ໊ະ . ”
41005035	ເຢ​ຊູ ຖສໍ່ ກ໊ອງ ຈ໊ຽນ ຫວ່າ ວົ້ວ ຕສັ່ນ , ມ່າຍ ເຕີ໋ຍ ມ່ຽນ ຢຽມ ກຸ໊ນ ຫວຸ່ຍ ຕ້ອງ ວົ້ວ ເຕົ້າ ມ່ຽນ , ໄຢ​ລັດ , ເຍີຍ ເປຢົ໊າ , ຕ້າຍ ບົ໋ວ ໄຢ​ລັດ , “ ເມີ່ຍ ເຍີຍ ເຊັຍ ໄຕ່ ໝີ່ ອ໊ະ . ໄມ້ ຕສຸ ຫລະເຍົ້າ ຟິນ-ແຊງ ອ໊ະ . ”
41005036	ເຢ​ຊູ ໄມ້ ໝວັງ ນິ່ນ ບົວ ເຍີຍ ຫວ່າ . ນິ່ນ ກ໊ອງ ບົ໋ວ ກຸ໊ນ ຫວຸ່ຍ ຕ້ອງ ເຍີຍ ມ່ຽນ , “ ໄມ້ ຕູ໋ງ ກ້ຳ ເດສ໋ຍ . ຂູງ ອ໋ອຍ ຕສຸ ສຽນ ຮນັ້ງ . ”
41005037	ນິ່ນ ຢ່າ ໄມ້ ປຸນ ຫາຍ ເຕົ້າ ກັນ ນິ່ນ ມີ່ງ . ຂູງ ຕໍ້ ປີ​ເຕ , ຢາ​ກອບ ເຖສົາ ຢາ​ກອບ ເຍີຍ ໂຢ໌ວ , ໂຢ​ຮັນ , ມີ່ງ ຮນັ້ງ .
41005038	ມີ່ງ ເຖົາ ຫວຸ່ຍ ຕ້ອງ ເຍີຍ ມ່ຽນ ໂກ໋ ເຍີຍ ເປຢົ໊າ , ເຢ​ຊູ ປວັດ ມ່ຽນ ຫລຸ່ນ ເດສ່ງ , ຢ່າ ບ້ຽວໆ ເຍີຍ ຍ້ຽມ .
41005039	ເຢ​ຊູ ເປັຍ ມີ່ງ ບົ໋ວ ນິ່ນ ບົວ , “ ເມີ່ຍ ບົວ ໂຕສ໋ວ ຫາຍ ຫຍູ່ງ ຫລຸ່ນ ເດສ່ງ ? ເຫວີ່ຍ ຫາຍ ຕິ່ວ ບ້ຽວໆ ເຍີຍ ຍ້ຽມ ? ນ້າຍ ເຕົ້າ ຝຸຈ໊ວຍ ໄມ້ ເຕສີ໌ຍ ໄຕ່ . ນິ່ນ ມອຈ້ອມ ຮນັ້ງ . ”
41005040	ມປ່າ ຕສວັ໋ງ ມ່ຽນ ຈັ໊ດ ເຢ​ຊູ , ເຢ​ຊູ ຕສ່ຽວ ຕສຸ່ນ ນິ່ນ ບົວ ທສວດ ເດສ່ງ , ແອ໋ງ ຕໍ້ ວົ້ວ ເຕົ້າ ຝຸຈ໊ວຍ ເຍີຍ ເຕ໋ຍ ໝ່າ ເຖສົາ ນິ່ນ ເຍີຍ ປົວ ເຕົ້າ ໄຊ-ກໍ໋ ກັນ ນິ່ນ ເປັຍ ຝຸຈ໊ວຍ ຢຽມ ວົ້ວ ນອມ ຕ໋ອງ .
41005041	ເຢ​ຊູ ນັ້ນ ຈ໊ຽນ ວົ້ວ ເຕົ້າ ຝຸຈ໊ວຍ ເຍີຍ ປົ໌ວ ຢ່າ ກ໊ອງ “ ທາ​ລີ​ທາ ຄູ​ມີ ! ” ( ເອີ໋ຍ ເລີ໌ຍ ເຊ “ ເຊັຍ-ໄຝ ອ້າ ! ເຢຍ ບົ໋ວ ເມີ່ຍ , ເຈ໌ຍ ຊິນ ຕ້າຍ ມ່າະ ! ” )
41005042	ວົ້ວ ເຕົ້າ ເຊັຍ ລ່ຽມ ເຕສີ້ຍ ເຈ໌ຍ ຊິນ ຕ້າຍ ຢັ້ງ ເຈົ໊າ ອ໊ະ . ວົ້ວ ຕສັ່ນ ນິ່ນ ເຍີຍ ຫຮຍັງ-ເຈີ໊ຍ ຕຸ໊ ຕສຽບ ເຫຍີ່ຍ ຫຮຍັງ . ນ້າຍ ເຕີ໋ຍ ສີ່ ທສວດ ຕ້າຍ , ຕສວັ໋ງ ມ່ຽນ ຕສະເກ້ງ ! ບົວະ ຮ່ອງ ໄຫ່ ອ໊ະ .
41005043	ເຢ​ຊູ ຫັດ ນິ່ນ ບົວ ທສິນ-ໝ່ານ ໄມ້ ຕູ໋ງ ກ໊ອງ ນ້າຍ ເຕີ໋ຍ ສີ່ ບົ໋ວ ຫາຍ ເຕົ້າ , ຢ່າ ກ໊ອງ , “ ລໍ໌ ເຕີ໋ຍ ກະນ້າຍ ປຸນ ນ້າຍ ເຕົ້າ ເຊັຍ ຫຍັ່ນ ໂອ່ . ”
41006001	ເຢ​ຊູ ເລີ່ຍ ວົ້ວ ນອມ ຕ໋ອງ , ແອ໋ງ ດສ໋ວນ ນິ່ນ ກັ້ນ ເຍີຍ ປ໊ວນ-ມູ້ງ . ນິ່ນ ເຍີຍ ໄຊ-ກໍ໋ ຢ່າ ກັນ ຈ໊ຽນ ມີ່ງ .
41006002	ເຖົາ ຕີ້ງ ກົງ ຮນອຍ ນິ່ນ ຢຽມ ວົ້ວ ຫວຸ່ຍ ຕ້ອງ ອຈ໋າວ ມ່ຽນ . ມ່ຽນ ທສ້ຳ ຢຽມ ວົ້ວ , ໄຮ໌ ນິ່ນ ອຈ໋າວ ຕສ່ຽວ ເຜີຍ ຝູ່ ໄຫ່ . ນິ່ນ ບົວ ກ໊ອງ , “ ນິ່ນ ຢຽມ ຫາຍ ຕຸ໊ ນ້າຍ ເຕີ໋ຍ ປັ້ນ ເຕສີ່ຍ ? ນິ່ນ ຕຸ໊ ເຍີຍ ທສົງ-ເມ່ງ ເຊ ຫາຍ ຫຍູ່ງ ທສົງ-ເມ່ງ ຖສີງ ໄຮ່ ໂຕສ໋ວ ນ້າຍ ເຕີ໋ຍ ບົວະ ຮ່ອງ ເຍີຍ ສີ່ ?
41006003	ນິ່ນ ໂຕສ໋ວ ວົ້ວ ເຕົ້າ ດຢັ໋ງ-ຕສັ່ງ ໄມ້ ເຕສີ໌ຍ ? ໂຕສ໋ວ ມາ​ລີ​ຢາ ເຍີຍ ຕອນ , ຢາ​ກອບ , ໂຢ​ເຊບ , ຢູ​ດາດ ເຖສົາ ຊີ​ມົນ ເຍີຍ ກໍ໋ ໄມ້ ເຕສີ໌ຍ ? ນິ່ນ ເຍີຍ ໝົ່ວ ໄມ້ ເຕສີ໌ຍ ເຖສົາ ບົວ ຢຽມ ນ້າຍ ໄຟ ? ” ນິ່ນ ບົວ ຕສ່ຽວ ເອກ້ມ ນິ່ນ ອ໊ະ .
41006004	ເຢ​ຊູ ບົ໋ວ ນິ່ນ ບົວ , “ ໂຕ່ວ ຫວ່າ ມ່ຽນ ມີ່ງ ເຖົາ ຫາຍ ມ່າຍ ມ່ຽນ ທ່າຍ . ຂູງ ກັ້ນ ເຍີຍ ປ໊ວນ-ມູ້ງ , ກັ້ນ ເຍີຍ ທສຽນ-ເທສະ ເຖສົາ ເປຢົ໊າ ຕສົງ ມ່ຽນ ໄມ້ ທ່າຍ ຮນັ້ງ . ”
41006005	ຢຽມ ວົ້ວ ນອມ ຕ໋ອງ ເຢ​ຊູ ໄມ້ ໄຮ່ ໂຕສ໋ວ ບົວະ ຮ່ອງ ເຍີຍ ສີ່ ອ໊ະ . ມ່າຍ ເຕົ້າ ປ໊າ ປຸ໊ດ-ແປ່ງ ມ່ຽນ ນິ່ນ ມານ ຈ໊ຽນ ຕສໍ່ ຫລົງ ຮນັ້ງ .
41006006	ນິ່ນ ເກ້ງ ບົວະ ຮ່ອງ ໄຫ່ ເຫວີ່ຍ ຕສຸ ນ້າຍ ເຕີ໋ຍ ມ່ຽນ ໄມ້ ສຽນ ນິ່ນ . ເຢ​ຊູ ຕສ່ຽວ ລ໌າງ ເຈ໋ຍ ລ໌າງ ມີ່ງ ກ໋ອມ ວົ້ວ ນອມ ຕ໋ອງ ອຈ໋າວ ມ່ຽນ .
41006007	ນິ່ນ ເຫ່ວ ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ໄຊ-ກໍ໋ ຕ້າຍ ຕສຸ໊ນ , ພ້າຍ ນິ່ນ ບົວ ຢຽດ ຕ໋ອຍ ຢຽດ ຕ໋ອຍ ເຍີຍ ທສວດ ມີ່ງ . ນິ່ນ ຢ່າ ປຸນ ໄຊ-ກໍ໋ ບົວ ມ່າຍ ຫັດ ມ໌າ ຕສຸ່ນ ເຮ່ຍ ໄກວ໊ ມ້ຽນ ທສວດ ,
41006008	ຢ່າ ບົ໋ວ ນິ່ນ ບົວ , “ ທສວດ ເຈົ໊າ , ໄມ້ ຕູ໋ງ ຕໍ້ ຫາຍ ຫຍູ່ງ ມີ່ງ , ຂູງ ຕໍ້ ປຢ໊າ-ບຢ່າ ຮນັ້ງ . ໄມ້ ຕູ໋ງ ຕໍ້ ປ້ຽນ ຝຸຍ , ໄຟ ບົວະ ຈ໋ອງ . ຢ່າ ໄມ້ ຕູ໋ງ ເຕສ໊າະ ຍ່ານ ຕັ໊ບ ບົວະ ຕໍ້ ມີ່ງ .
41006009	ອ໋ອຍ ຕສຸ ຕາບ ຈ໊ຽນ ເຮ່ , ມປ່າ ໄມ້ ຕູ໋ງ ຕໍ້ ລຸຍ-ຢ່ຽນ .
41006010	ເປັຍ ຫາຍ ນອມ ເປຢົ໊າ , ອ໋ອຍ ຕສຸ ຮິດ ວົ້ວ ນອມ ເປຢົ໊າ ເຖົາ ທສວດ ວົ້ວ ນອມ ຕ໋ອງ .
41006011	ເມີ່ຍ ບົວ ມີ່ງ ເຖົາ ຫາຍ ນອມ ຕ໋ອງ , ເຊ ກ໊ອງ ຢຽມ ວົ້ວ ເຍີຍ ມ່ຽນ ໄມ້ ຕສິ໊ບ ເມີ່ຍ ບົວ ຢ່າ ໄມ້ ໝວັງ ເມີ່ຍ ບົວ ນໍ , ອ໋ອຍ ຕສຸ ທສວດ ວົ້ວ ນອມ ຕ໋ອງ ຢ່າ ເຝງ ກົ໊ວະ ເຕສົ໋າ ເຍີຍ ເນຍ-ບູງ ກວັ່ງ ວົ້ວ , ເຫວີ່ຍ ໂຕສ໋ວ ຕສອງ-ເຕສ໋ງ ປຸນ ນິ່ນ ບົວ ຮິ້ວ ຕຸ໊ ນິ່ນ ບົວ ຕ່ອງ . ”
41006012	ໄຊ-ກໍ໋ ບົວ ຕສ່ຽວ ທສວດ ມີ່ງ ອຈ໋າວ ມ່ຽນ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ .
41006013	ນິ່ນ ບົວ ຕສຸ່ນ ມ້ຽນ ທສວດ ທສ້ຳ ໄຫ່ , ຢ່າ ຫລົ່ງ ກະລັ້ນ ໂຢ້ວ ຮຢຽດ ແປ່ງ ມ່ຽນ ເຍີຍ ຊິນ , ຕສໍ່ ຫລົງ ມ່ຽນ ທສ້ຳ ເຍີຍ ແປ່ງ .
41006014	ເຮ​ລົດ ຮູ່ງ ໝວັງ ໄຮ໌ ນ້າຍ ເຕີ໋ຍ ເຈົ໊າ ເຫວີ່ຍ ຕສຸ ເຢ​ຊູ ເຍີຍ ເມ່ງ ເຕົ້າ ຊີງ ມີ່ງ ເຖົາ ນອມໆ ຕ໋ອງ . ມ່າຍ ເຕີ໋ຍ ມ່ຽນ ກ໊ອງ , “ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ແອ໋ງ ນັ່ງ ຕ້າຍ , ນິ່ນ ຖສີງ ຕ້າຍ ມ່າຍ ນ້າຍ ຫຍູ່ງ ທຈະ ໂຕສ໋ວ ບົວະ ຮ່ອງ ເຍີຍ ສີ່ . ”
41006015	ມປ່າ ມ່າຍ ເຕີ໋ຍ ກ໊ອງ , “ ນິ່ນ ເຊ ເອ​ລີ​ຢາ . ” ແອ໋ງ ມ່າຍ ເຕີ໋ຍ ກ໊ອງ , “ ນິ່ນ ເຊ ຢຽດ ເຕົ້າ ໂຕ່ວ ຫວ່າ ມ່ຽນ , ຮນັ້ງ ໂລ໌-ຮນອຍ ເຖງ ທິນ-ຮູ່ງ ໂຕ່ວ ຫວ່າ ວົ້ວ ເຕີ໋ຍ ມ່ຽນ ນໍ . ”
41006016	ເຮ​ລົດ ໄຮ໌ ລິ໌ວ ນ້າຍ ເຕີ໋ຍ ຫວ່າ , ນິ່ນ ກ໊ອງ , “ ຕົ້ງ ເຢຍ ເຫ່ວ ແປງ ຮງະ ດຸ໊ດ ມອກ໊ອງ ວົ້ວ ເຕົ້າ ໂຢ​ຮັນ ໄຕ່ ມີ່ງ ແອ໋ງ ນັ່ງ ຕ້າຍ . ”
41006017	ຕສິ້ນ ດ່າງ , ເຮ​ລົດ ພ້າຍ ມ່ຽນ ມີ່ງ ເຕສ໊າະ ໂຢ​ຮັນ ໂດ້ ຈ໊ຽນ ຕໍ້ ມີ່ງ ຫວວນ ໂລ່ . ເຮ​ລົດ ຮນັ້ງ ນ້າຍ ນໍ ໂຕສ໋ວ ເຊ ຫລາຍ ເຮ​ໂລ​ດຽດ . ເຮ​ໂລ​ດຽດ ໂຕສ໋ວ ເຮ​ລົດ ເຍີຍ ໂຢ໌ວ , ຟີ​ລິບ , ເຍີຍ ເອົ໊າ ມປ່າ ເຮ​ລົດ ກັ້ນ ຫລົ່ງ ໂຕສ໋ວ ເອົ໊າ .
41006018	ໂຢ​ຮັນ ຕສັ່ນໆ ບົ໋ວ ເຮ​ລົດ , “ ເມີ່ຍ ໄມ້ ມ່າຍ ເລີ໌ຍ ຫລົ່ງ ເມີ່ຍ ເຍີຍ ໂຢ໌ວ ເຍີຍ ເອົ໊າ ເປ໋ນ ເມີ່ຍ ເຍີຍ ເອົ໊າ . ”
41006019	ເຫວີ່ຍ ນ້າຍ ເຮ​ໂລ​ດຽດ ໜິບ ວິນ ອ໋ອຍ ໄຕ໋ ໂຢ​ຮັນ . ມປ່າ ໄມ້ ໄຮ່ ໄຕ໋ ,
41006020	ເຫວີ່ຍ ຕສຸ ເຮ​ລົດ ກ້ຳ ເດສ໋ຍ ໂຢ​ຮັນ , ຮິ້ວ ຕຸ໊ ໂຢ​ຮັນ ເຊ ຄູ້ ມ່ຽນ , ທສີງ-ເດສ່ງ ມ່ຽນ , ຕສ່ຽວ ເປວ ຈ໊ຽນ ນິ່ນ ເຍີຍ ແໝ່ງ ອ໊ະ . ເຮ​ລົດ ຫາຍ ຕສັ່ນ ໄຮ໌ ໂຢ​ຮັນ ກ໊ອງ , ນິ່ນ ໄຮ໌ ໂຮຍ້ວ ໄມ້ ເຮ່ນ , ມປ່າ ຖສໍ່ ອະເຮນີ້ຍ ໝວັງ ເຍີຍ .
41006021	ໂຕສ໋ວ ເກົາ , ເຮ​ໂລ​ດຽດ ຕຸ໊ ຖຈັງ ຈ໊າວ ວິນ . ເຖົາ ເຮ​ລົດ ເຍີຍ ຊີ່ ຍຽດ-ຮນອຍ , ເຮ​ລົດ ເບ່ນ ຫຮນາງ ທສີ້ງ ນິ່ນ ເຍີຍ ຕົ້ມ ຈຽນ ເຖສົາ ຕົ້ມ ແປງ-ເປຢີ໊ຍ ເຖສົາ ຢຽມ ກາ​ລິ​ລີ ແຊ້ງ ໂຕສ໋ວ ໂຮລ ເຍີຍ ມ່ຽນ ຕ້າຍ ໂຕສ໋ວ ແຄະ .
41006022	ວົ້ວ ຕສັ່ນ , ເຮ​ໂລ​ດຽດ ເຍີຍ ເຊັຍ ເປັຍ ຕ້າຍ ຖສັງ ເຫີຍ , ໂຕສ໋ວ ປຸນ ເຮ​ລົດ ເຖສົາ ນິ່ນ ເຍີຍ ແຄະ ມ່ຽນ ຫອບ ໂຮຍ້ວ ໄຫ່ . ເຮ​ລົດ ຕສ່ຽວ ກ໊ອງ ບົ໋ວ ວົ້ວ ເຕົ້າ ເຊັຍ , “ ອ໋ອຍ ຫລົ່ງ ຫາຍ ຫຍູ່ງ ກຸ໊ນ ໂທ້ ອ໊ະ . ໂທ້ ຫາຍ ຫຍູ່ງ ເຢຍ ຕສ່ຽວ ປຸນ ວົ້ວ ຫຍູ່ງ ເມີ່ຍ ອ໊ະ . ”
41006023	ເຮ​ລົດ ຮູ່ງ ຕສ່ຽວ ແລ໌ງ ແຫງ່ງ ຫວ່າ ກ໊ອງ , “ ໄມ້ ກຸ໊ນ ເມີ່ຍ ໂທ້ ຫາຍ ຫຍູ່ງ , ລ່ຽມ ໂທ້ ປ່ວນ ເຢຍ ກຸ໊ນ ເຍີຍ ເຕີ່ຍ-ປູງ , ເຢຍ ຕສ່ຽວ ປຸນ ເມີ່ຍ ອ໊ະ . ”
41006024	ວົ້ວ ເຕົ້າ ເຊັຍ ຕສ່ຽວ ທສວດ ມີ່ງ ໜ່າຍ ນິ່ນ ເຍີຍ ມາ , “ ເຢຍ ອ໋ອຍ ຕສຸ ໂທ້ ຫາຍ ຫຍູ່ງ ? ” ນິ່ນ ເຍີຍ ມາ ເຕົາ , “ ອ໋ອຍ ຕສຸ ໂທ້ ຕົ້ງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ເຍີຍ ມອກ໊ອງ . ”
41006025	ວົ້ວ ເຕົ້າ ເຊັຍ ລ່ຽມ ເຕສີ້ຍ ຊຽບໆ ເຍີຍ ດສ໋ວນ ມີ່ງ ບົ໋ວ ເຮ​ລົດ ຮູ່ງ , “ ເຢຍ ໂທ້ ຮູ່ງ ເຕ໋ຍ ອີ້ ຕສັ່ນ ເຕສ໊າະ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ເຍີຍ ມອກ໊ອງ ອັນ ຈ໊ຽນ ເທາະ-ສຽນ ຕໍ້ ຕ້າຍ ປຸນ ເຢຍ . ”
41006026	ຮູ່ງ ເຕ໋ຍ ໄຮ໌ ນ້າຍ ເຕີ໋ຍ ຫວ່າ ນິ່ນ ເດສົ້າ ໄຫ່ . ມປ່າ ຫລາຍ ນິ່ນ ຕອງ ຈ໊ຽນ ແຄະ ມ່ຽນ ແລ໌ງ ລິ໌ວ ແຫງ່ງ ຫວ່າ , ນິ່ນ ໄມ້ ໄຮ່ ແຫງ່ງ ວົ້ວ ເຕົ້າ ເຊັຍ ໂທ້ ເຍີຍ ຫວ່າ .
41006027	ນິ່ນ ຕສ່ຽວ ລ່ຽມ ເຕສີ້ຍ ພ້າຍ ເຕົ້າ ແປງ ມີ່ງ ເຕສ໊າະ ໂຢ​ຮັນ ເຍີຍ ມອກ໊ອງ ຕໍ້ ຕ້າຍ . ແປງ ຕສ່ຽວ ມີ່ງ ວົ້ວ ໂລ່ ຮງະ ດຸ໊ດ ໂຢ​ຮັນ ເຍີຍ ມອກ໊ອງ
41006028	ອັນ ຈ໊ຽນ ເທາະ-ສຽນ ຕໍ້ ຕ້າຍ ປຸນ ວົ້ວ ເຕົ້າ ເຊັຍ . ເຊັຍ ຢ່າ ປຸນ ນິ່ນ ເຍີຍ ມາ .
41006029	ໂຢ​ຮັນ ເຍີຍ ໄຊ-ກໍ໋ ບົວ ໄຮ໌ ລິ໌ວ ນ້າຍ ເຕີ໋ຍ ສີ່ , ນິ່ນ ບົວ ຕສ່ຽວ ມີ່ງ ເຕສ໊າະ ໂຢ​ຮັນ ເຍີຍ ເຊີຍ ຕໍ້ ມີ່ງ ຕສັ໋ງ .
41006030	ກົງ-ໂຕສ້ ບົວ ດສ໋ວນ ເຖົາ ເຢ​ຊູ ວົ້ວ , ເຕສ໊າະ ນິ່ນ ບົວ ໂຕສ໋ວ ເຍີຍ ເຖສົາ ອຈ໋າວ ເຍີຍ ຢຽດ ຕສູ໊ງ ກ໊ອງ ປຸນ ເຢ​ຊູ ໝວັງ .
41006031	ເຫວີ່ຍ ຕສຸ ມ່ຽນ ທສ້ຳ ໄຫ່ ມີ່ງໆ ຕ້າຍໆ , ເຢ​ຊູ ບົວ ລ່ຽມ ໄມ້ ມ່າຍ ຕສຢັ້ງ ໂຫ່ ຫຍັ່ນ ຫຮນາງ . ເຢ​ຊູ ຕສ່ຽວ ບົ໋ວ ໄຊ-ກໍ໋ , “ ບົວ ກັ້ນ ມີ່ງ ເລ່ງ ເຍີຍ ຕ໋ອງ , ຕສ່ຽວ ຕຸ໊ ຮິດ ເຕີ໋ຍ ຂວນ ອ໊ະ . ”
41006032	ນິ່ນ ບົວ ຕສ່ຽວ ເປັຍ ດສັ໊ງ ແດສງ ຈ໊ຽນ ມີ່ງ ເລ່ງ ເຍີຍ ຕ໋ອງ .
41006033	ມປ່າ ມ່ຽນ ທສ້ຳ ປວັດ ນິ່ນ ບົວ ມີ່ງ ຢ່າ ເຕສັ໊ຍ ຕຸ໊ ນິ່ນ ບົວ . ນອມໆ ມູ້ງ ເຍີຍ ມ່ຽນ ຕສ່ຽວ ຖິວ ຈ໊ຽນ ກັນ ບ໋ຽນ ມີ່ງ , ຕສູ໊ງ ເຖົາ ດ່າງ ເຢ​ຊູ ບົວ ອ໋ອຍ ມີ່ງ ວົ້ວ ນອມ ຕ໋ອງ .
41006034	ເຢ​ຊູ ທສວດ ດສັ໊ງ ຝາວ ບ໋ຽນ ມີ່ງ , ປວັດ ມ່ຽນ ທສ້ຳ ໄຫ່ . ນິ່ນ ໄຮ໌ ຄໍ້-ລ່ຽນ ໄຫ່ ນິ່ນ ບົວ , ປວັດ ນິ່ນ ບົວ ຮນັ້ງ ປະກີ ຢູ້ງ ໄມ້ ມ່າຍ ຕສ໊ຽວ ໂກ໋ວ ນໍ . ນິ່ນ ຕສ່ຽວ ເຈ໌ຍ ກອນ ອຈ໋າວ ທສ້ຳ-ຫຍູ່ງ ນິ່ນ ບົວ .
41006035	ລູ່ງ ມ໌ານ-ຫຮມວັງ , ເຢ​ຊູ ເຍີຍ ໄຊ-ກໍ໋ ຕ້າຍ ບົ໋ວ ນິ່ນ , “ ລູ່ງ ອ໊າ ລ່ຳ ຫຮມວັງ ອ໊ະ . ນ້າຍ ຢ່າ ເລ່ງ ເຍີຍ ຕ໋ອງ .
41006036	ໂທ້ ບົ໋ວ ຕສວັ໋ງ ມ່ຽນ ມີ່ງ ອ໊ະ , ບົ໋ວ ນິ່ນ ບົວ ມີ່ງ ນ້າຍ ເຕີ໋ຍ ຕ໋ອງ ເຍີຍ ເດີ່ຍ-ລິ່ວ ຈອມ ເຖສົາ ລ໌າງ ປຸນ ນິ່ນ ບົວ ກັ້ນ ມ໌າຍ ຫຍັ່ນ . ”
41006037	ເຢ​ຊູ ເຕົາ , “ ເມີ່ຍ ບົວ ກັ້ນ ລໍ໌ ປຸນ ນິ່ນ ບົວ ຫຍັ່ນ ມ່າະ ! ” ນິ່ນ ບົວ ໜ່າຍ , “ ໄຊ-ເຕ໋ຍ ອ໋ອຍ ເຢຍ ບົວ ຫລົ່ງ ຫຍີ່ ແປ໊ະ ຮນອຍ ເຍີຍ ກົງ-ຕສິ້ນ ມ໌າຍ ປຸນ ນິ່ນ ບົວ ຫຍັ່ນ ໄຟ ? ”
41006038	ເຢ​ຊູ ຕສ່ຽວ ໜ່າຍ ນິ່ນ ບົວ , “ ມີ່ງ ໝັ່ງ ກ໋າ , ເມີ່ຍ ບົວ ມ່າຍ ບຸເຕສ໋ຍ ນອມ ອຈົ໊ວ ? ” ນິ່ນ ບົວ ໝັ່ງ ລິ໌ວ ຕສ່ຽວ ກ໊ອງ , “ ມ່າຍ ປຢາ ນອມ ອຈົ໊ວ ເຖສົາ ອີ ເຕົ້າ ເບຢົ໌າ . ”
41006039	ເຢ​ຊູ ເຫ່ວ ໄຊ-ກໍ໋ ບົວ ບົ໋ວ ຕສວັ໋ງ ມ່ຽນ ເຕສວີ໌ຍ ຈ໊ຽນ ມ່າຍ ເມ້ຍ ເຍີຍ ຕ໋ອງ ເປ໋ນ ຢຽດ ບົ໌ມ ຢຽດ ບົ໌ມ ເຍີຍ .
41006040	ມ່າຍ ເຕີ໋ຍ , ຢຽດ ບົ໌ມ ມ່າຍ ຢຽດ ແປ໊ະ ລ່ານ . ມ່າຍ ເຕີ໋ຍ ຮມ໌ ຕສຽບ ລ່ານ .
41006041	ເຢ​ຊູ ຕສ່ຽວ ເຕສ໊າະ ວົ້ວ ເຕີ໋ຍ ປຢາ ນອມ ອຈົ໊ວ ເຖສົາ ອີ ເຕົ້າ ເບຢົ໌າ , ເທສົາ ຮມຽນ ໝັ່ງ ລູ່ງ , ແລ໌ງ ຕສີ້ງ ທິນ-ຮູ່ງ ລິ໌ວ , ຕສ່ຽວ ແມະ ອກອຍ ອຈົ໊ວ ປຸນ ໄຊ-ກໍ໋ ປຸນ ອກອຍ ຕສວັ໋ງ ມ່ຽນ . ວົ້ວ ເຕີ໋ຍ ເບຢົ໌າ ນິ່ນ ຢ່າ ປຸນ ອກອຍ ຕສວັ໋ງ ມ່ຽນ .
41006042	ຕສວັ໋ງ ມ່ຽນ ຕຸ໊ ຫຍັ່ນ ເປ໊ວ ເດສ່ງ .
41006043	ຫຍັ່ນ ເຕສ່ງ ວົ້ວ ເຕີ໋ຍ ອຈົ໊ວ ເຖສົາ ເບຢົ໌າ , ໄຊ-ກໍ໋ ບົວ ຊຽວ ຕ້າຍ ຕຸ໊ ຕສຽບ ເຫຍີ່ຍ ດານ ປວັ໊ງ .
41006044	ຫຍັ່ນ ອຈົ໊ວ ເຍີຍ ມ່ຽນ , ມຈັ່ງ ຕອນ ມ່າຍ ປຢາ ທສິນ ເຕົ້າ .
41006045	ເຢ​ຊູ ລ່ຽມ ເຕສີ້ຍ ເປ໊ະ ໄຊ-ກໍ໋ ບົວ ເປັຍ ດສັ໊ງ ມີ່ງ ດ່າງ , ເຈ໋ຍ ວົ້ວ ຫງ່ານ ຕສິ ຄ້ອຍ-ຕອນ , ມີ່ງ ເບດ​ໄຊ​ດາ ມູ້ງ . ນິ່ນ ກັ້ນ ຢຽມ ວົ້ວ ເຫ່ວ ມ່ຽນ ປຸນ ດສ໋ານ ດສ໋ວນ ເດສ່ງ .
41006046	ເຢ​ຊູ ເລີ່ຍ ອກອຍ ນິ່ນ ບົວ , ຕສ່ຽວ ຝາວ ບົງ-ໄອ໊ ມີ່ງ ຢຽມ ວົ້ວ ເຕົ໋າ ເກົ໋າ .
41006047	ລູ່ງ ມ໌ານ-ຫຮມວັງ , ໄຊ-ກໍ໋ ບົວ ເຍີຍ ດສັ໊ງ ຢຽມ ວົ້ວ ຄ້ອຍ-ຕອນ ບຸດົ໋ງ , ເຢ​ຊູ ກັ້ນ ຢຽມ ວົ້ວ ບ໋ຽນ .
41006048	ນິ່ນ ປວັດ ໄຊ-ກໍ໋ ບົວ ແດສງ ດສັ໊ງ ໂຄ້ວ ໄຫ່ , ເຫວີ່ຍ ຕສຸ ດສຢ໋າວ ໄມ້ ສຸນ . ລູ່ງ ອ໊າ ລ່ຳ ອຈັງ , ປົວ ນອມ ເຖົາ ຈຸ໊ ນອມ ຕສຢັ້ງ ໂຫ່ ເຍີຍ ຕ໋ອງ , ເຢ​ຊູ ຢັ້ງ ວວມ-ໝິ່ນ ມີ່ງ ໄຊ-ກໍ໋ ບົວ ວົ້ວ . ເຢ​ຊູ ຈັງໆ ອ໋ອຍ ຢັ້ງ ນິ່ນ ບົວ ກະເຮລນ ເຈ໋ຍ ,
41006049	ມປ່າ ໄຊ-ກໍ໋ ບົວ ປວັດ ນິ່ນ ຢັ້ງ ວວມ-ໝິ່ນ ຕ້າຍ , ຫລ່າຍ ຈັ໋ນ-ໄຕ່ ອຈ໌ອຍ ຕສ່ຽວ ໄວ໌ໆ ເຍີຍ ເໜົ່າ ,
41006050	ເຫວີ່ຍ ຕສຸ ນິ່ນ ບົວ ຢຽດ ຕສູ໊ງ ປວັດ ນິ່ນ ຕສ່ຽວ ແຮະ ນິ່ນ ບົວ ກ້ຳ ເດສ໋ຍ ໄຫ່ . ເຢ​ຊູ ລ່ຽມ ເຕສີ້ຍ ກ໊ອງ ບົ໋ວ ນິ່ນ ບົວ , “ ປູ໋ງ ໂຮຍ້ວ ມ່າະ ! ເຊ ເຢຍ . ໄມ້ ຕູ໋ງ ກ້ຳ ເດສ໋ຍ . ”
41006051	ນິ່ນ ຕສ່ຽວ ເຖສົາ ນິ່ນ ບົວ ເປັຍ ດສັ໊ງ . ດສຢ໋າວ ຢ່າ ຕີ້ງ ໝີ່ ອ໊ະ . ໄຊ-ກໍ໋ ບົວ ເກ້ງ ! ບົວະ ຮ່ອງ ໄຫ່ ອ໊ະ ,
41006052	ເຫວີ່ຍ ຕສຸ ນິ່ນ ບົວ ໄມ້ ເປັຍ ໂຮຍ້ວ ເຢ​ຊູ ແມະ ອຈົ໊ວ ຫວຸຍ ປຢາ ທສິນ ລ່ານ ມ່ຽນ ເຍີຍ ເອີ໋ຍ ເລີ໌ຍ . ນິ່ນ ບົວ ເຍີຍ ໂຮຍ້ວ ແຫງ່ງ ໄຫ່ .
41006053	ເຢ​ຊູ ບົວ ເຈ໋ຍ ວົ້ວ ຫງ່ານ ຕສິ ຄ້ອຍ-ຕອນ ຕສ່ຽວ ເຖົາ ເກນ​ເນ​ຊາ​ເລດ ເຕີ່ຍ , ຕີ້ງ ຈ໊ຽນ ດສັ໊ງ ວົ້ວ .
41006054	ທສວດ ດສັ໊ງ ວົ້ວ ຕສັ່ນ , ມ່ຽນ ເຕສັ໊ຍ ຕຸ໊ ເຢ​ຊູ ,
41006055	ຕສ່ຽວ ຖິວ ມີ່ງ ກ໋ອມ ວົ້ວ ນອມ ເຕີ່ຍ-ປູງ . ນິ່ນ ບົວ ໄຮ໌ ກ໊ອງ ເຢ​ຊູ ຢຽມ ຫາຍ ຕສ່ຽວ ເຕສ໊າະ ຈິ່ວ ແກງ ປຸ໊ດ-ແປ່ງ ມ່ຽນ ມີ່ງ ເຖົາ ວົ້ວ .
41006056	ໄມ້ ກຸ໊ນ ເຢ​ຊູ ມີ່ງ ເຖົາ ຫາຍ ນອມ ຕົ້ມ ມູ້ງ ຟິ້ວ-ລ໌າງ ໄຟ ເດີ່ຍ-ລິ່ວ ຈອມ , ມ່ຽນ ຕໍ້ ປຸ໊ດ-ແປ່ງ ມ່ຽນ ມີ່ງ ເປວີ໋ຍ ວົ້ວ ເຮີຍ-ຫ່ອງ ໂທ້ ເຢ​ຊູ ປຸນ ແປ່ງ ມ່ຽນ ຂູງ ຮລົວ ຕສຸ ນິ່ນ ເຍີຍ ລຸຍ-ຈົ໊ວະ . ຫາຍ ເຕົ້າ ຮລົວ ຕສຸ , ແປ່ງ ຕສ່ຽວ ຫລົງ ໝີ່ ອ໊ະ .
41007001	ມ່າຍ ເຕີ໋ຍ ຟາ​ລິ​ສີ ມ່ຽນ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ຢຽມ ເຢ​ລູ​ຊາ​ເລມ ຕສີ້ງ ຕ້າຍ ກັ໊ບ ຕສຸ໊ນ ເຢ​ຊູ ວົ້ວ .
41007002	ນິ່ນ ບົວ ປວັດ ມ່າຍ ເຕີ໋ຍ ເຢ​ຊູ ເຍີຍ ໄຊ-ກໍ໋ ຫຍັ່ນ ຫຮນາງ ເຍີຍ ຕສຢັ້ງ ໂຫ່ , ໄມ້ ເອີຍ ຟາ​ລິ​ສີ ມ່ຽນ ເຍີຍ ເລີ໌ຍ-ເຫຍີ່ຍ ດສ໋າວ ປົ໌ວ ດ່າງ , ຕສ່ຽວ ມ່າຍ ຫວຸຍ .
41007003	( ຟາ​ລິ​ສີ ມ່ຽນ ເຖສົາ ຢຽດ ຕສູ໊ງ ຢິວ​ໄທ ມ່ຽນ ເອີຍ ນິ່ນ ບົວ ອົງ-ຖາຍ ເຍີຍ ເອີຍ-ໂຕ້ວ ໂຕສ໋ວ . ໄມ້ ເອີຍ ເລີ໌ຍ-ເຫຍີ່ຍ ດສ໋າວ ປົ໌ວ , ນິ່ນ ບົວ ຕສູ໊ງ ໄມ້ ຫຍັ່ນ ຫຮນາງ .
41007004	ມີ່ງ ເຮີຍ ດສ໋ວນ ຕ້າຍ , ເຊ ກ໊ອງ ໄມ້ ເອີຍ ເລີ໌ຍ-ເຫຍີ່ຍ ດສ໋າວ ປົ໌ວ ດ່າງ , ນິ່ນ ບົວ ໄມ້ ຫຍັ່ນ ຫຮນາງ . ແອ໋ງ ມ່າຍ ທສ້ຳ-ຫຍູ່ງ ເລີ໌ຍ ນິ່ນ ບົວ ອ໋ອຍ ຕສຸ ກັນ . ອ໋ອຍ ຕສຸ ເອີຍ ເລີ໌ຍ-ເຫຍີ່ຍ ດສ໋າວ ແທສງ-ຢ໊ຽນ ເຖສົາ ຕົ້ງ ຊິ ຈາ-ສີ່ . )
41007005	ຟາ​ລິ​ສີ ມ່ຽນ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ຕສ່ຽວ ໜ່າຍ ເຢ​ຊູ , “ ເມີ່ຍ ເຍີຍ ໄຊ-ກໍ໋ ບົວ ເຫວີ່ຍ ຫາຍ ຕິ່ວ ໄມ້ ກັນ ອົງ-ຖາຍ ບົວ ເຍີຍ ເອີຍ-ໂຕ້ວ ໂຕສ໋ວ ? ຫຍັ່ນ ຫຮນາງ ເຍີຍ ຕສຢັ້ງ ໂຫ່ , ນິ່ນ ບົວ ເຍີຍ ປົ໌ວ ມ່າຍ ຫວຸຍ ຢ່າ ໄມ້ ດສ໋າວ ? ”
41007006	ເຢ​ຊູ ເຕົາ ນິ່ນ ບົວ , “ ໂຕ່ວ ຫວ່າ ມ່ຽນ , ອິ​ສະ​ຢາ , ກ໊ອງ ຕຸ໊ ຫອບ ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ . ນິ່ນ ເຟ້ຍ ຈ໊ຽນ ກ໊ອງ , ‘ ນ້າຍ ເຕີ໋ຍ ມ່ຽນ ຫລົ່ງ ດສຸ້ຍ ທ່າຍ ເຢຍ , ມປ່າ ນິ່ນ ບົວ ເຍີຍ ໂຮຍ້ວ ເລີ່ຍ ຕຸ໊ ເຢຍ ໂກ ໄຫ່ .
41007007	ນິ່ນ ບົວ ຕສັ່ງ ເຢຍ ເຊ ໄມ້ ລ່ຳ ຫລົ່ງ . ນິ່ນ ບົວ ເຕສ໊າະ ມ່ຽນ ກັ້ນ ຫລຽບ ຕ້າຍ ເຍີຍ ເລີ໌ຍ ຕ໋ອງ ເຢຍ ເຍີຍ ເລີ໌ຍ ອຈ໋າວ .
41007008	ເມີ່ຍ ບົວ ກວັ່ງ ທິນ-ຮູ່ງ ເຍີຍ ເລີ໌ຍ-ຫລັດ , ແອ໋ງ ຫລົ່ງ ມ່ຽນ ກັ້ນ ຫລຽບ ຕ້າຍ ເຍີຍ ເອີຍ-ໂຕ້ວ . ”
41007009	ເຢ​ຊູ ແອ໋ງ ກ໊ອງ , “ ເມີ່ຍ ບົວ ໄກວ ບຢັ໋ງ-ດສຢ໋າວ ຖສີງ ຕ້າຍ ກວັ່ງ ທິນ-ຮູ່ງ ເຍີຍ ເລີ໌ຍ-ຫລັດ ເຫວີ່ຍ ເອີຍ ຈ໊ຽນ ເມີ່ຍ ບົວ ກັ້ນ ເຍີຍ ເອີຍ-ໂຕ້ວ ໂຕສ໋ວ .
41007010	ເຫວີ່ຍ ຕສຸ ໂມ​ເຊ ກ໊ອງ , ‘ ອ໋ອຍ ຕສຸ ຖົງ ໜິ່ມ ເມີ່ຍ ບົວ ເຍີຍ ເຕ໋ຍ ໝ່າ . ’ ‘ ຫາຍ ເຕົ້າ ຕສ໋ຽວ ນິ່ນ ເຍີຍ ເຕຍ ໄຟ ມາ , ອ໋ອຍ ຕສຸ ໄຕ໋ ວົ້ວ ເຕົ້າ ກວັ່ງ . ’
41007011	ມປ່າ ເມີ່ຍ ບົວ ກ໊ອງ , ເຊ ກ໊ອງ ມ່າຍ ລ່ານ ມ່ຽນ ມ່າຍ ຫາຍ ຫຍູ່ງ ກະນ້າຍ ໄຮ່ ຫລົ່ງ ເຖງ ນິ່ນ ເຍີຍ ເຕຍ ໄຟ ມາ ມປ່າ ນິ່ນ ກ໊ອງ , ‘ ນ້າຍ ເຊ ໂກ​ລາ​ບານ , ’ ( ເອີ໋ຍ ເລີ໌ຍ ເຊ ຝູງ ປຸນ ທິນ-ຮູ່ງ ໝີ່ ອ໊ະ ) ,
41007012	ເມີ່ຍ ບົວ ຕສ່ຽວ ໄມ້ ປຸນ ນິ່ນ ໂຕສ໋ວ ຫາຍ ຫຍູ່ງ ເຖງ ນິ່ນ ເຍີຍ ເຕຍ ໄຟ ມາ .
41007013	ເມີ່ຍ ບົວ ຮນັ້ງ ໜ່າຍ ກັນ ເມີ່ຍ ບົວ ເຍີຍ ເອີຍ-ໂຕ້ວ ໂຕສ໋ວ ຕສ່ຽວ ປຸນ ທິນ-ຮູ່ງ ເຍີຍ ຫວ່າ ໄມ້ ລ່ຳ ຫລົ່ງ . ແອ໋ງ ມ່າຍ ທສ້ຳ-ຕິ່ວ ເຈົ໊າ ເມີ່ຍ ບົວ ຢ່າ ຟີ່ ຮນັ້ງ ເຍີຍ ໂຕສ໋ວ . ”
41007014	ເຢ​ຊູ ແອ໋ງ ເຫ່ວ ຕສວັ໋ງ ມ່ຽນ ຕ້າຍ ຕສຸ໊ນ ຕສ່ຽວ ບົ໋ວ ນິ່ນ ບົວ , “ ເມີ່ຍ ບົວ ຢຽດ ຕສູ໊ງ ໝວັງ ເຢຍ ໂອ່ , ຢ່າ ອ໋ອຍ ຕສຸ ເມ່ງ ແປະ .
41007015	ໄມ້ ມ່າຍ ຫາຍ ຫຍູ່ງ ຫຍັ່ນ ເປັຍ ດສຸ້ຍ ເຍີຍ ກະນ້າຍ ໄຮ່ ປຸນ ມ່ຽນ ມ່າຍ ຫວຸຍ . ຂູງ ຢຽມ ມ່ຽນ ເຍີຍ ໂຮຍ້ວ ຮນ້ຳ ທສວດ ຕ້າຍ ເຍີຍ , ໄຮ່ ປຸນ ມ່ຽນ ມ່າຍ ຫວຸຍ ຮນັ້ງ .
41007016	ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ໂອ່ . ”
41007017	ເຢ​ຊູ ເລີ່ຍ ຕສວັ໋ງ ມ່ຽນ ເປັຍ ເປຢົ໊າ ວົ້ວ ຕສັ່ນ , ນິ່ນ ເຍີຍ ໄຊ-ກໍ໋ ໂທ້ ນິ່ນ ພໍ້ ເມ່ງ ນ້າຍ ໂຈ໋ວ ຫວ່າ-ເປີ໊ຍ , ເປີ໊ຍ ຫາຍ ຫຍູ່ງ .
41007018	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ຕສະເກ້ງ ຮນັ້ງ ນິ່ນ ບົວ ນໍ , ໄມ້ ເປັຍ ໂຮຍ້ວ ໄຟ ? ເມີ່ຍ ບົວ ໄມ້ ຮິ້ວ ໄຟ ? ໄມ້ ມ່າຍ ຫາຍ ຫຍູ່ງ ຫຍັ່ນ ເປັຍ ດສຸ້ຍ ເຍີຍ ກະນ້າຍ ໄຮ່ ປຸນ ມ່ຽນ ມ່າຍ ຫວຸຍ .
41007019	ຫຍັ່ນ ເຍີຍ ກະນ້າຍ ໄມ້ ເຕສີ໌ຍ ເປັຍ ໂຮຍ້ວ , ຂູງ ເປັຍ ກະເຊຍ-ບົວະ ຮນັ້ງ ຕສ່ຽວ ປູ໋ງ ທສວດ ໝີ່ ອ໊ະ . ” ( ເຢ​ຊູ ຮນັ້ງ ນ້າຍ ນໍ ກ໊ອງ ນິ່ນ ປຸນ ທສີງ ຫຍູ່ງໆ ຫຍັ່ນ ເຍີຍ ກະນ້າຍ ໄມ້ ມ່າຍ ຫວຸຍ ) .
41007020	ເຢ​ຊູ ແອ໋ງ ກ໊ອງ , “ ເຊ ຢຽມ ມ່ຽນ ເຍີຍ ໂຮຍ້ວ ຮນ້ຳ ທສວດ ເຍີຍ ເຈົ໊າ ປຸນ ມ່ຽນ ມ່າຍ ຫວຸຍ .
41007021	ເຫວີ່ຍ ຕສຸ ມ່ຽນ ຢຽມ ໂຮຍ້ວ ກະຍົ໌ວ ຮນ້ຳ ທສວດ ຫວ່າຍ ສີ່ , ຫຮຢຽນ ເຊັຍ ຫຮຢຽນ ຕອນ , ໂຕສ໋ວ ຕສະ , ໄຕ໋ ມ່ຽນ , ຫຮຢຽນ ເອົ໊າ ຫຮຢຽນ ໂອກ໋ ,
41007022	ເມົ້າ ກະນ້າຍ , ໂຕສ໋ວ ຫວ່າຍ ສີ່ , ດົ໊ວ ມ່ຽນ , ໂຕສ໋ວ ໄມ້ ຫລວນ ຫ່ອງ , ເໝວີ່ຍ ເຈັ໊ຍ , ກ໊ອງ ຫວ່າ-ຮູ້ , ເທສງ-ໂຮລ , ໄມ້ ກຸ໊ນ ຕສິ້ນ ໂຮ໌ .
41007023	ນ້າຍ ເຕີ໋ຍ ຢຽດ ຕສູ໊ງ ຫວ່າຍ ສີ່ ເຊ ຢຽມ ມ່ຽນ ເຍີຍ ໂຮຍ້ວ ຮນ້ຳ ທສວດ ຕ້າຍ ປຸນ ມ່ຽນ ມ່າຍ ຫວຸຍ . ”
41007024	ເຢ​ຊູ ເລີ່ຍ ວົ້ວ ນອມ ຕ໋ອງ ແອ໋ງ ມີ່ງ ເຖົາ ໄທ​ລະ ເຖສົາ ໄຊ​ດອນ ຕສີ້ງ ເຍີຍ ເຕີ່ຍ , ເປັຍ ນອມ ເປຢົ໊າ . ນິ່ນ ໄມ້ ອ໋ອຍ ມ່ຽນ ຮິ້ວ ຕຸ໊ ນິ່ນ ຢຽມ ໜ່າຍ ມປ່າ ປີ໋ງ ໄມ້ ເບວີ໌ຍ ອ໊ະ .
41007025	ມ່າຍ ເຕົ້າ ຈັ໋ນ-ມວັ໌ງ , ນິ່ນ ເຍີຍ ເຊັຍ ຕສຸ ເຮ່ຍ ໄກວ໊ ມ້ຽນ ມົວະ . ວົ້ວ ເຕົ້າ ຈັ໋ນ-ມວັ໌ງ ໄຮ໌ ມ່ຽນ ກ໊ອງ ເຢ​ຊູ ໂຕສ໋ວ ເຍີຍ ສີ່ , ຕສ່ຽວ ລ່ຽມ ເຕສີ້ຍ ຕ້າຍ ເຖົາ , ບ໊າບ ເອຈ່ຍ ເຢ​ຊູ ເຍີຍ ເຕສົ໋າ-ເຮລນ .
41007026	ນ້າຍ ເຕົ້າ ມເຊັຍ ຕອນ ເຊ ຈັ໋ນ , ຢຽມ ຊີ​ເລຍ ແຊ້ງ ເຍີຍ ຟີ​ນີ​ເຊຍ ເຕີ່ຍ ທສວດ ເສີຍ . ນິ່ນ ໂທ້ ເຢ​ຊູ ຕສຸ່ນ ມົວະ ນິ່ນ ເຍີຍ ເຊັຍ ວົ້ວ ເຕົ້າ ມ້ຽນ ທສວດ .
41007027	ມປ່າ ເຢ​ຊູ ເຕົາ , “ ອ໋ອຍ ຕສຸ ປຸນ ຝຸຈ໊ວຍ ຫຍັ່ນ ເປ໊ວ ດ່າງ . ໄມ້ ຫອບ ຕສຸ ເຕສ໊າະ ຝຸຈ໊ວຍ ເຍີຍ ຫຮນາງ ຕສອຍ ປຸນ ຈູ໊ ຫຍັ່ນ . ”
41007028	ນ້າຍ ເຕົ້າ ຈັ໋ນ-ມວັ໌ງ ກ໊ອງ , “ ຕົ້ມ ກໍ໋ ອ່າ , ຈູ໊ ມຕ້າຍ ຢຽມ ເຕ້ຍ ເດ໊ຍ ເດສົ໌າ ຝຸຈ໊ວຍ ເຍີຍ ຫຮນາງ-ເຮມີ້ຍ-ດ໊ອດ ຫຍັ່ນ . ”
41007029	ເຢ​ຊູ ຕສ່ຽວ ບົ໋ວ ນິ່ນ , “ ເຫວີ່ຍ ຕສຸ ເມີ່ຍ ເຕົາ ວົ້ວ ໂຈ໋ວ ຫວ່າ , ກຸ໊ນ ດສ໋ວນ ເປຢົ໊າ ອ໊ະ . ມ້ຽນ ຕສູ໊ງ ທສວດ ເມີ່ຍ ເຍີຍ ເຊັຍ ເຍີຍ ຊິນ ໝີ່ ອ໊ະ . ”
41007030	ວົ້ວ ເຕົ້າ ຈັ໋ນ-ມວັ໌ງ ຕສ່ຽວ ດສ໋ວນ ເປຢົ໊າ , ປວັດ ນິ່ນ ເຍີຍ ຝຸຈ໊ວຍ ເປວີ໋ຍ ຈ໊ຽນ ວົ້ວ ໂຖສວ . ມ້ຽນ ຕສະເກ້ງ ທສວດ ໝີ່ ອ໊ະ .
41007031	ເຢ​ຊູ ຕສ່ຽວ ເລີ່ຍ ອກອຍ ໄທ​ລະ ເຕີ່ຍ ເຈ໋ຍ ໄຊ​ດອນ ຕສີ້ງ , ຢັ້ງ ໂທດ​ບຸ​ລີ ແຊ້ງ ມີ່ງ ກາ​ລິ​ລີ ຄ້ອຍ-ຕອນ .
41007032	ມ່າຍ ເຕີ໋ຍ ມ່ຽນ ຕໍ້ ເຕົ້າ ມນ່ອມ ດູງ , ບຽດ ໂຫລ່ວ ເຍີຍ ມ່ຽນ ຕ້າຍ ໂທ້ ເຢ​ຊູ ມານ ຈ໊ຽນ ນິ່ນ .
41007033	ເຢ​ຊູ ຕສ່ຽວ ຕໍ້ ວົ້ວ ເຕົ້າ ມ່ຽນ ທສວດ ມີ່ງ ເລ່ງ ເຍີຍ ຕ໋ອງ , ເລີ່ຍ ອກອຍ ຕສວັ໋ງ ມ່ຽນ . ນິ່ນ ຫລົ່ງ ປົ໌ວ-ໂດ໊ະ ໂທສະ ຈ໊ຽນ ວົ້ວ ເຕົ້າ ເຍີຍ ອີ ປູງ ມນ່ອມ ຄວດ . ແອ໋ງ ທຸ້ຍ ວວມ-ດສຸ້ຍ ຕ້າຍ ຕສ້າ ຈ໊ຽນ ວົ້ວ ເຕົ້າ ເຍີຍ ບຽດ .
41007034	ເຢ​ຊູ ຕສ່ຽວ ເທສົາ ຮມຽນ ໝັ່ງ ກູ້ ຫງວ່າຍ ລູ່ງ , ເທົ້າ ຕົ້ມ ເຖຈຍ , ແອ໋ງ ກ໊ອງ ບົ໋ວ ວົ້ວ ເຕົ້າ ມ່ຽນ , “ ເອ​ຟາ​ທາ ! ” ( ເອີ໋ຍ ເລີ໌ຍ ເຊ , “ ຄອຍ ອກອຍ ມ່າະ ! ” )
41007035	ວົ້ວ ເຕົ້າ ມ່ຽນ ລ່ຽມ ເຕສີ້ຍ ໄຮ່ ໝວັງ ຕຸ໊ ໄຮ໌ . ບຽດ ຢ່າ ຫລົງ ໝີ່ ອ໊ະ . ກ໊ອງ ຕຸ໊ ຫວ່າ ຈຸ້ນ ອ໊ະ .
41007036	ເຢ​ຊູ ຫັດ ຕສວັ໋ງ ມ່ຽນ ໄມ້ ຕູ໋ງ ກ໊ອງ ບົ໋ວ ຫາຍ ເຕົ້າ . ມປ່າ ນິ່ນ ຢຽດ ເຕສີຍ ຫັດ , ນິ່ນ ບົວ ຢຽດ ເຕສີຍ ກ໊ອງ ບົ໋ວ ມ່ຽນ ທສ້ຳ .
41007037	ຕຸ໊ ໄຮ໌ ເຍີຍ ມ່ຽນ ຕສະເກ້ງ ! ບົວະ ຮ່ອງ ໄຫ່ . ນິ່ນ ບົວ ກ໊ອງ , “ ເຢ​ຊູ ໂຕສ໋ວ ຫາຍ ຫຍູ່ງ ຕສະເກ້ງ ໂຕສ໋ວ ຕຸ໊ ຫລົງ ໄຫ່ ! ລ່ຽມ ມນ່ອມ ດູງ ເຍີຍ ມ່ຽນ ນິ່ນ ຕສໍ່ ຫລົງ , ໄຮ່ ໝວັງ ຕຸ໊ ໄຮ໌ . ກະນ້າຍ-ຫຮງົງ ຢ່າ ໄຮ່ ກ໊ອງ ຫວ່າ . ”
41008001	ຢຽມ ວົ້ວ ເຕີ໋ຍ ຮນອຍ ມ່ຽນ ທສ້ຳ ໄຫ່ ແອ໋ງ ກັ໊ບ ຕສຸ໊ນ . ໂຕສ໋ວ ເກົາ , ນິ່ນ ບົວ ໄມ້ ມ່າຍ ຫາຍ ຫຍູ່ງ ຫຍັ່ນ ອ໊ະ . ເຢ​ຊູ ຕສ່ຽວ ເຫ່ວ ນິ່ນ ເຍີຍ ໄຊ-ກໍ໋ ບົວ ຕ້າຍ ຢ່າ ບົ໋ວ ນິ່ນ ບົວ ,
41008002	“ ເຢຍ ຄໍ້-ລ່ຽນ ໄຫ່ ນ້າຍ ເຕີ໋ຍ ມ່ຽນ . ນິ່ນ ບົວ ຕ້າຍ ເຖສົາ ເຢຍ ຢຽມ ຕຸ໊ ປົວ ຮນອຍ ອ໊ະ . ອີ້ ຕສັ່ນ ຢ່າ ໄມ້ ມ່າຍ ຫາຍ ຫຍູ່ງ ຫຍັ່ນ .
41008003	ເຊ ກ໊ອງ ເຢຍ ປຸນ ນິ່ນ ບົວ ໂຮຍ້ວ ເຊຍ ຈ໊ຽນ ດສ໋ວນ ເປຢົ໊າ , ເດສົ້າ ເຫີຍ ເຖົາ ດ໊າມ-ເຈົ໊າ ເມົາ ໄຫ່ , ໄຮ່ ຄີງ ມເປີຍ . ມ່າຍ ເຕີ໋ຍ ຢ່າ ຢຽມ ໂກ ເຍີຍ ຕ້າຍ . ”
41008004	ນິ່ນ ເຍີຍ ໄຊ-ກໍ໋ ບົວ ເຕົາ , “ ຢຽມ ນ້າຍ ເຕີ່ຍ-ປູງ-ຮວາງ , ຫາຍ ເຕົ້າ ໄຮ່ ລໍ໌ ຕຸ໊ ກະນ້າຍ ເກົ໋າ ປຸນ ດົ່ງ ໜ່າຍ ທສ້ຳ ເຍີຍ ມ່ຽນ ຫຍັ່ນ ? ”
41008005	ເຢ​ຊູ ໜ່າຍ ນິ່ນ ບົວ , “ ເມີ່ຍ ບົວ ມ່າຍ ບຸເຕສ໋ຍ ນອມ ອຈົ໊ວ ? ” ນິ່ນ ບົວ ເຕົາ , “ ມ່າຍ ເສ່ຍ ນອມ . ”
41008006	ເຢ​ຊູ ຕສ່ຽວ ເຫ່ວ ຕສວັ໋ງ ມ່ຽນ ເຕສວີ໌ຍ ຈ໊ຽນ ວົ້ວ ເດົາ . ນິ່ນ ເຕສ໊າະ ວົ້ວ ເຕີ໋ຍ ເສ່ຍ ນອມ ອຈົ໊ວ ຕ້າຍ ແລ໌ງ ຕສີ້ງ ລິ໌ວ ທິນ-ຮູ່ງ , ແອ໋ງ ແມະ ອກອຍ ທສຸ້ນ ປຸນ ໄຊ-ກໍ໋ ຕໍ້ ມີ່ງ ປຸນ ອກອຍ ຕສວັ໋ງ ມ່ຽນ . ໄຊ-ກໍ໋ ບົວ ຕສ່ຽວ ຕໍ້ ມີ່ງ ປຸນ ອກອຍ ຕສວັ໋ງ ມ່ຽນ ອ໊ະ .
41008007	ນິ່ນ ບົວ ແອ໋ງ ມ່າຍ ອີ ເຕສ໋ຍ ເຕົ້າ ເບຢົ໌າ-ຕອນ . ເຢ​ຊູ ຕສ່ຽວ ເຫວີ່ຍ ນ້າຍ ເຕີ໋ຍ ເບຢົ໌າ ແລ໌ງ ຕສີ້ງ ລິ໌ວ ທິນ-ຮູ່ງ , ຕສ່ຽວ ບົ໋ວ ໄຊ-ກໍ໋ ບົວ ປຸນ ອກອຍ ຕສວັ໋ງ ມ່ຽນ .
41008008	ຕສວັ໋ງ ມ່ຽນ ຫຍັ່ນ ເປ໊ວ ເດສ່ງ . ໄຊ-ກໍ໋ ບົວ ຕສ່ຽວ ມີ່ງ ຊຽວ ຫຍັ່ນ ເຕສ່ງ ວົ້ວ ເຕີ໋ຍ ຕ້າຍ ຕັ໊ບ ປວັ໊ງ ເສ່ຍ ນອມ ດານ .
41008009	ຫຍັ່ນ ເຍີຍ ມ່ຽນ ເລີ່ຍ ໄມ້ ໂກ ເປຢີຍ ທສິນ ລ່ານ . ເຢ​ຊູ ເຫ່ວ ຕສວັ໋ງ ມ່ຽນ ປຸນ ດສ໋ານ ລິ໌ວ ,
41008010	ຕສ່ຽວ ເຖສົາ ນິ່ນ ເຍີຍ ໄຊ-ກໍ໋ ລ່ຽມ ເຕສີ້ຍ ເປັຍ ດສັ໊ງ ມີ່ງ ດານ​ມາ​ນູ​ທາ ເຕີ່ຍ .
41008011	ມ່າຍ ເຕີ໋ຍ ຟາ​ລິ​ສີ ມ່ຽນ ຕ້າຍ ລໍ໌ ເຢ​ຊູ , ຕສ່ຽວ ເຈ໌ຍ ກອນ ເຖສົາ ເຢ​ຊູ ແດສງ . ນິ່ນ ບົວ ອ໋ອຍ ເສີຍ ນິ່ນ ຖສີງ ຕ້າຍ ໂທ້ ນິ່ນ ປຸນ ນອມ ຢຽມ ທິນ-ຕ້ອງ ຕ້າຍ ເຍີຍ ຈັ໋ງ-ໂຫ່ .
41008012	ເຢ​ຊູ ເທົ້າ ຈ໊ຽນ ຕົ້ມ ເຖຈຍ ກ໊ອງ , “ ນ້າຍ ຕ່ອຍ ມ່ຽນ ເຫວີ່ຍ ຫາຍ ຕິ່ວ ໂທ້ ນອມ ຈັ໋ງ-ໂຫ່ ? ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຢຍ ໄມ້ ປຸນ ຈັ໋ງ-ໂຫ່ ເມີ່ຍ ບົວ ອີ້ ຈ໋າ ເຍີຍ ມ່ຽນ ໝັ່ງ . ”
41008013	ເຢ​ຊູ ຕສ່ຽວ ເລີ່ຍ ອກອຍ ນິ່ນ ບົວ ໝີ່ ອ໊ະ . ແອ໋ງ ເປັຍ ດສັ໊ງ ແດສງ ຈ໊ຽນ ມີ່ງ ວົ້ວ ຫງ່ານ ຕສິ ຄ້ອຍ-ຕອນ .
41008014	ໄຊ-ກໍ໋ ບົວ ຫລະຄຸ ໄມ້ ຕໍ້ ອຈົ໊ວ ມີ່ງ . ນິ່ນ ບົວ ຢຽມ ວົ້ວ ດສັ໊ງ ຂູງ ມ່າຍ ດຸ ນອມ ອຈົ໊ວ ຮນັ້ງ .
41008015	ເຢ​ຊູ ບົ໋ວ ນິ່ນ ບົວ , “ ອ໋ອຍ ຕສຸ ໄຝ ຟິມ , ບູ້ງ ຈ໊ຽນ ຟາ​ລິ​ສີ ມ່ຽນ ເຍີຍ ປີ໊ງ ເຖສົາ ເຮ​ລົດ ຮູ່ງ ເຍີຍ ປີ໊ງ . ”
41008016	ໄຊ-ກໍ໋ ບົວ , ລ່ານ ເຖສົາ ລ່ານ ກ໊ອງ , “ ໄຊ-ເຕ໋ຍ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ບົວ ໄມ້ ມ່າຍ ອຈົ໊ວ ມເປີຍ ? ”
41008017	ເຢ​ຊູ ຮິ້ວ ຕຸ໊ ນິ່ນ ບົວ ຮນັ້ງ ຫາຍ ນໍ ກ໊ອງ , ນິ່ນ ຕສ່ຽວ ໜ່າຍ ນິ່ນ ບົວ , “ ເມີ່ຍ ບົວ ເຫວີ່ຍ ຫາຍ ຕິ່ວ ທສ່າງ ລ່າງ ກ໊ອງ ໄມ້ ມ່າຍ ອຈົ໊ວ ? ເມີ່ຍ ບົວ ຖສໍ່ ໄມ້ ເມ່ງ ແປະ , ໄມ້ ເປັຍ ໂຮຍ້ວ ໄຟ ? ເມີ່ຍ ບົວ ຕສະເກ້ງ ດົ່ງ ໜ່າຍ ຫຮງົງ ?
41008018	ເມີ່ຍ ບົວ ມ່າຍ ມຕສີງ ຢ່າ ໝັ່ງ ໄມ້ ປວັດ ? ມ່າຍ ມນ່ອມ ຢ່າ ໝວັງ ໄມ້ ໄຮ໌ ? ເມີ່ຍ ບົວ ໄມ້ ຈັ໋ງ ໄຟ ?
41008019	ເຢຍ ແມະ ອກອຍ ປຢາ ນອມ ອຈົ໊ວ ປຸນ ປຢາ ທສິນ ລ່ານ ມ່ຽນ ຫຍັ່ນ ວົ້ວ ຕສັ່ນ , ເມີ່ຍ ບົວ ຊຽວ ຫຍັ່ນ ເຕສ່ງ ເຍີຍ , ຕຸ໊ ບຸເຕສ໋ຍ ດານ ປວັ໊ງ ? ” ນິ່ນ ບົວ ເຕົາ , “ ຕຸ໊ ຕສຽບ ເຫຍີ່ຍ ດານ . ”
41008020	ເຢ​ຊູ ແອ໋ງ ໜ່າຍ , “ ເຢຍ ແມະ ອກອຍ ເສ່ຍ ນອມ ອຈົ໊ວ ປຸນ ເປຢີຍ ທສິນ ລ່ານ ມ່ຽນ ຫຍັ່ນ ວົ້ວ ດສຸ່ນ , ເມີ່ຍ ບົວ ຊຽວ ຫຍັ່ນ ເຕສ່ງ ວົ້ວ ເຕີ໋ຍ ຕຸ໊ ບຸເຕສ໋ຍ ດານ ? ” ນິ່ນ ບົວ ເຕົາ , “ ຕຸ໊ ເສ່ຍ ດານ . ”
41008021	ເຢ​ຊູ ແອ໋ງ ໜ່າຍ , “ ຮນັ້ງ ໜ່າຍ , ເມີ່ຍ ບົວ ຖສໍ່ ໄມ້ ແກ້ງ ເມ່ງ ແປະ ໄຟ ? ”
41008022	ເຢ​ຊູ ບົວ ຕ້າຍ ເຖົາ ເບດ​ໄຊ​ດາ ລ໌າງ , ມ່າຍ ເຕີ໋ຍ ມ່ຽນ ເຄນ ເຕົ້າ ມຕສີງ ແມ່ງ ເຍີຍ ມ່ຽນ ຕ້າຍ ລໍ໌ ເຢ​ຊູ , ໂທ້ ເຢ​ຊູ ມານ ນິ່ນ .
41008023	ເຢ​ຊູ ເຄນ ຈ໊ຽນ ວົ້ວ ເຕົ້າ ມຕສີງ ແມ່ງ ເຍີຍ ມ່ຽນ ທສວດ ກະເຫຍ່ຍ ຕສິ ລ໌າງ ຕສ່ຽວ ທຸ້ຍ ວວມ-ດສຸ້ຍ ຕສ້າ ຈ໊ຽນ ນິ່ນ ເຍີຍ ມຕສີງ , ຢ່າ ຫລົ່ງ ປົ໌ວ ມານ ຈ໊ຽນ ໜ່າຍ ນິ່ນ , “ ເມີ່ຍ ໝັ່ງ ຕຸ໊ ປວັດ ເຕີ໋ຍ ຫາຍ ຫຍູ່ງ ໄຟ ? ”
41008024	ວົ້ວ ເຕົ້າ ມ່ຽນ ເທສົາ ຮມຽນ ຕ້າຍ ໝັ່ງ ຢ່າ ກ໊ອງ , “ ເຢຍ ປວັດ ມ່ຽນ ມປ່າ ປວັດ ນິ່ນ ບົວ ຮນັ້ງ ດຢັ໋ງ ນໍ , ຢັ້ງ ມີ່ງ ຢັ້ງ ຕ້າຍ . ”
41008025	ເຢ​ຊູ ແອ໋ງ ມານ ດສຸ່ນ ນິ່ນ ເຍີຍ ມຕສີງ . ນິ່ນ ຕສ່ຽວ ທຈະ ໝັ່ງ . ນ້າຍ ດສຸ່ນ ຕສ່ຽວ ໝັ່ງ ຕຸ໊ ປວັດ ອ໊ະ . ຫາຍ ຫຍູ່ງ ຢ່າ ປວັດ ຕຸ໊ ຕສຽນ .
41008026	ເຢ​ຊູ ເຫ່ວ ນິ່ນ ດສ໋ວນ ເປຢົ໊າ ແອ໋ງ ຫັດ ນິ່ນ , “ ໄມ້ ຕູ໋ງ ແອ໋ງ ເປັຍ ລ໌າງ ອ໊ະ ໂອ່ . ”
41008027	ເຈ໋ຍ ມີ່ງ , ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ມີ່ງ ຊີ​ຊາ​ລີ​ຢາ ຟີ​ລິບ​ພອຍ ຕສີ້ງ ເຍີຍ ຟິ້ວ-ລ໌າງ . ກັນ ເຈົ໊າ ມີ່ງ ວົ້ວ ຕສັ່ນ , ເຢ​ຊູ ໜ່າຍ ໄຊ-ກໍ໋ ບົວ , “ ມ່ຽນ ກ໊ອງ ເຢຍ ຕົ້ງ ຫາຍ ເຕົ້າ ? ”
41008028	ນິ່ນ ບົວ ເຕົາ , “ ມ່າຍ ເຕີ໋ຍ ກ໊ອງ ເມີ່ຍ ຕົ້ງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ . ມ່າຍ ເຕີ໋ຍ ກ໊ອງ , ເອ​ລີ​ຢາ . ແອ໋ງ ມ່າຍ ເຕີ໋ຍ ກ໊ອງ , ເປ໋ນ ເຕົ້າ ໂຕ່ວ ຫວ່າ ມ່ຽນ . ”
41008029	ເຢ​ຊູ ແອ໋ງ ໜ່າຍ ນິ່ນ ບົວ , “ ເມີ່ຍ ບົວ ນີ ? ເມີ່ຍ ບົວ ກ໊ອງ ເຢຍ ຕົ້ງ ຫາຍ ເຕົ້າ ? ” ປີ​ເຕ ເຕົາ , “ ເມີ່ຍ ຕົ້ງ ກີ​ຕູ່ ວົ້ວ ເຕົ້າ . ”
41008030	ເຢ​ຊູ ຕສ່ຽວ ຫັດ ນິ່ນ ບົວ , “ ທສິນ-ໝ່ານ ໄມ້ ຕູ໋ງ ບົ໋ວ ມ່ຽນ ເຢຍ ຕົ້ງ ຫາຍ ເຕົ້າ . ”
41008031	ຢຽມ ໜ່າຍ ຕ້າຍ ເຢ​ຊູ ເຈ໌ຍ ກອນ ອຈ໋າວ ນິ່ນ ເຍີຍ ໄຊ-ກໍ໋ ບົວ , “ ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຕສຸ ສ່ຽວ ທສ້ຳ-ຫຍູ່ງ ໂຄ້ວ . ມ່ຽນ ໂກ໋ ເຖສົາ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ອ໋ອຍ ເອກ້ມ ເຢຍ . ເຢຍ ຢ່າ ອ໋ອຍ ຕສຸ ມ່ຽນ ໄຕ໋ ໄຕ່ ມປ່າ ຕະຟາມ ຮນອຍ ເຢຍ ແອ໋ງ ນັ່ງ ຕ້າຍ . ”
41008032	ນິ່ນ ກ໊ອງ ນ້າຍ ເຕີ໋ຍ ສີ່ ເມ່ງ ເຍີຍ . ປີ​ເຕ ຕສ່ຽວ ເຄນ ເຢ​ຊູ ມີ່ງ ພຽນ ເຕີ໋ຍ ຂວິນ ນິ່ນ .
41008033	ມປ່າ ເຢ​ຊູ ຮວິນ ດສ໋ວນ ໝັ່ງ ຈ໊ຽນ ໄຊ-ກໍ໋ ບົວ , ຢ່າ ກ໊ອງ ປີ​ເຕ , “ ຊາ​ຕານ ອ້າ ! ເປຢົ໋າ ອກອຍ ມ່າະ ! ເມີ່ຍ ຮນ້ຳ ເຍີຍ ສີ່ ເຊ ໄມ້ ເຕສີ໌ຍ ຮນັ້ງ ທິນ-ຮູ່ງ ຮນ້ຳ . ເຊ ຮນັ້ງ ປ້າມ ມ່ຽນ ຮນ້ຳ ທສວດ ເຍີຍ ສີ່ ຮນັ້ງ . ”
41008034	ເຢ​ຊູ ຕສ່ຽວ ເຫ່ວ ຕສວັ໋ງ ມ່ຽນ ເຖສົາ ນິ່ນ ເຍີຍ ໄຊ-ກໍ໋ ບົວ ຕ້າຍ ຕສຸ໊ນ ຢ່າ ບົ໋ວ ນິ່ນ ບົວ , “ ຫາຍ ເຕົ້າ ອ໋ອຍ ກັນ ເຢຍ ມີ່ງ ອ໋ອຍ ຕສຸ ເຊ້ຍ ຈ໊ຽນ ນິ່ນ ກັ້ນ , ດາມ ຈ໊ຽນ ນິ່ນ ເຍີຍ ຕສຽບ ດສັ່ງ ຈ໋າ , ກັນ ເຢຍ ມີ່ງ .
41008035	ຫາຍ ເຕົ້າ ຂູງ ຮນ້ຳ ໂອຈ໋ວ ນິ່ນ ກັ້ນ ເຍີຍ ແໝ່ງ ຮນັ້ງ , ວົ້ວ ເຕົ້າ ເຍີຍ ແໝ່ງ ຕສ່ຽວ ຕສຸ ກວັ່ງ . ມປ່າ ຫາຍ ເຕົ້າ ເຫວີ່ຍ ເຢຍ ຢ່າ ເຫວີ່ຍ ຄູ້ ຝຽນ ກວັ່ງ ນິ່ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ໂອຈ໋ວ ຕຸ໊ ນິ່ນ ເຍີຍ ແໝ່ງ .
41008036	ຫາຍ ເຕົ້າ ຕຸ໊ ເດສ່ງ ລູ່ງ ເດ໊ຍ ເຍີຍ ກະນ້າຍ ມປ່າ ຕສຸ ກວັ່ງ ນິ່ນ ເຍີຍ ແໝ່ງ , ວົ້ວ ເຕົ້າ ຕຸ໊ ຫາຍ ຫຍູ່ງ ມ່າຍ ລ່ຳ ຫລົ່ງ ?
41008037	ນິ່ນ ມ່າຍ ຫາຍ ຫຍູ່ງ ໄຮ່ ທິ້ວ ຕຸ໊ ນິ່ນ ເຍີຍ ແໝ່ງ ດສ໋ວນ ?
41008038	ຢຽມ ນ້າຍ ຕ່ອຍ ເອ໊າະ ໄຫ່ , ເຮ່ຍ ໂຮຍ້ວ ເຍີຍ ມ່ຽນ , ເຊ ກ໊ອງ ຫາຍ ເຕົ້າ ໄຍ້ ເຢຍ ຢ່າ ໄຍ້ ເຢຍ ອຈ໋າວ ເຍີຍ ຫວ່າ , ເຢຍ , ປ້າມ ມ່ຽນ ເຍີຍ ຕອນ , ຢຽມ ເຢຍ ເຍີຍ ເຕຍ ເຍີຍ ອຈັງ-ຫລ່າງ , ຢ່າ ເຖສົາ ທສີງ-ເດສ່ງ ເຍີຍ ຟິນ-ມ່ຽນ ຕ້າຍ ວົ້ວ ຕສັ່ນ , ຕສ່ຽວ ໄຍ້ ວົ້ວ ເຕົ້າ ອ໊ະ . ”
41009001	ເຢ​ຊູ ແອ໋ງ ບົ໋ວ ນິ່ນ ບົວ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ໂຊ້ວ ຈ໊ຽນ ນ້າຍ ເຍີຍ ມ່ຽນ ມ່າຍ ເຕີ໋ຍ ຕສູ໊ງ ໄມ້ ແກ້ງ ໄຕ່ ຕສ່ຽວ ຕຸ໊ ປວັດ ທິນ-ຮູ່ງ ມ່າຍ ຈ໊ຽນ ເນິ່ນ ເຍີຍ ທຈະ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ . ”
41009002	ອກະຮ້າ ຈຸ໊ ຮນອຍ , ເຢ​ຊູ ຕໍ້ ຈ໊ຽນ ປີ​ເຕ , ຢາ​ກອບ ເຖສົາ ໂຢ​ຮັນ ຝາວ ນອມ ບົງ-ຮລັງ , ເລ່ງ ເຍີຍ ຕ໋ອງ . ໄຊ-ກໍ໋ ບົວ ໝັ່ງ ຈ໊ຽນ ວົ້ວ ຕສັ່ນ , ປວັດ ເຢ​ຊູ ທິ້ວ ເດສ່ງ ໝີ່ ອ໊ະ .
41009003	ນິ່ນ ເຍີຍ ລຸຍ-ໂຫວ ບົ໊ບ ແປະ ເຍີຍ , ແຕສ້ງໆ ວົ້ວ . ລູ່ງ ເດ໊ຍ ໄມ້ ມ່າຍ ຫາຍ ເຕົ້າ ໄຮ່ ໂດສ໋ ຕຸ໊ ນິ່ນ ເຍີຍ ລຸຍ-ໂຫວ ດົ່ງ ໜ່າຍ ແປະ .
41009004	ວົ້ວ ເຕີ໋ຍ ປົວ ເຕົ້າ ໄຊ-ກໍ໋ ແອ໋ງ ປວັດ ເອ​ລີ​ຢາ ເຖສົາ ໂມ​ເຊ ຫິ່ນ ທສວດ ຢຽມ ວົ້ວ ເຖສົາ ເຢ​ຊູ ກ໊ອງ ຫວ່າ .
41009005	ປີ​ເຕ ຕສ່ຽວ ກ໊ອງ ບົ໋ວ ເຢ​ຊູ , “ ໄຊ-ເຕ໋ຍ ອ້າ ! ເຢຍ ບົວ ຢຽມ ນ້າຍ ເກ້ງ ຫລົງ ໄຫ່ . ໂທ້ ປຸນ ເຢຍ ບົວ ໂຕສ໋ວ ປົວ ນອມ ລິ່ວ , ໂຕສ໋ວ ນອມ ປຸນ ເມີ່ຍ , ໂຕສ໋ວ ນອມ ປຸນ ໂມ​ເຊ , ແອ໋ງ ໂຕສ໋ວ ນອມ ປຸນ ເອ​ລີ​ຢາ . ”
41009006	ປີ​ເຕ ເຖສົາ ວົ້ວ ເຕີ໋ຍ ໄຊ-ກໍ໋ ກ້ຳ ເດສ໋ຍ ໄຫ່ , ຕສູ໊ງ ໄມ້ ຮິ້ວ ຕຸ໊ ອ໋ອຍ ຕສຸ ກ໊ອງ ຫາຍ ຫຍູ່ງ .
41009007	ມ່າຍ ຕໍ໊ ບ໋ວນ ຕ້າຍ ອົມ ຈ໊ຽນ ນິ່ນ ບົວ . ແອ໋ງ ມ່າຍ ເຖຈຍ ຢຽມ ວົ້ວ ບ໋ວນ ກ໊ອງ , “ ນ້າຍ ເຊ ເຢຍ ເຍີຍ ຕອນ-ຮນ້ຳ . ໝວັງ ນິ່ນ ມ່າະ ! ”
41009008	ໄຊ-ກໍ໋ ບົວ ລ່ຽມ ເຕສີ້ຍ ໝັ່ງ ນ້າຍ ໝັ່ງ ວົ້ວ , ໄມ້ ປວັດ ຫາຍ ເຕົ້າ ເຖສົາ ນິ່ນ ບົວ ຢຽມ . ຂູງ ປວັດ ເຢ​ຊູ ກັ້ນ ຮນັ້ງ .
41009009	ຢຽມ ບົງ ເອຈ່ຍ ຕ້າຍ ວົ້ວ ຕສັ່ນ ເຢ​ຊູ ຫັດ ນິ່ນ ບົວ , “ ໄມ້ ຕູ໋ງ ກ໊ອງ ເມີ່ຍ ບົວ ປວັດ ລິ໌ວ ນ້າຍ ເຕີ໋ຍ ສີ່ ບົ໋ວ ຫາຍ ເຕົ້າ . ຕສົ໊ວ ເຢຍ , ປ້າມ ມ່ຽນ ເຍີຍ ຕອນ , ໄຕ່ ມີ່ງ ແອ໋ງ ນັ່ງ ຕ້າຍ ຖສີງ ຕ້າຍ ກ໊ອງ ໂອ່ . ”
41009010	ໄຊ-ກໍ໋ ບົວ ໄຮ໌ ລິ໌ວ ນ້າຍ ເຕີ໋ຍ ຫວ່າ ຕສ່ຽວ ຢຽມ ໂຮຍ້ວ ຈັ໋ງ ຈ໊ຽນ , ລ່ານ ເຖສົາ ລ່ານ ກ໊ອງ , “ ‘ ໄຕ່ ມີ່ງ ແອ໋ງ ນັ່ງ ຕ້າຍ ’ ວົ້ວ ໂຈ໋ວ ຫວ່າ ມ່າຍ ຫາຍ ຫຍູ່ງ ເອີ໋ຍ ເລີ໌ຍ ? ”
41009011	ໄຊ-ກໍ໋ ບົວ ຕສ່ຽວ ໜ່າຍ ເຢ​ຊູ , “ ອຈ໋າວ ເລີ໌ຍ ເຍີຍ ຟິນ-ແຊງ ເຫວີ່ຍ ຫາຍ ຕິ່ວ ກ໊ອງ ເອ​ລີ​ຢາ ອ໋ອຍ ຕສຸ ຕ້າຍ ດ່າງ ? ”
41009012	ເຢ​ຊູ ເຕົາ , “ ເອ​ລີ​ຢາ ຕສະເກ້ງ ຕ້າຍ ດ່າງ , ປຸນ ຫຍູ່ງໆ ດສ໋ວນ ຕ້າຍ ຮນັ້ງ ໂລ໌ ວົ້ວ ນໍ . ມປ່າ ກີງ-ໂຊວ ເຫວີ່ຍ ຫາຍ ຕິ່ວ ເຟ້ຍ ປ້າມ ມ່ຽນ ເຍີຍ ຕອນ ອ໋ອຍ ຕສຸ ສ່ຽວ ເຕສ໋ຍ ຫຍູ່ງ ໂຄ້ວ , ຢ່າ ຕສຸ ມ່ຽນ ເອກ້ມ ?
41009013	ເຢຍ ບົ໋ວ ເມີ່ຍ ບົວ , ເອ​ລີ​ຢາ ຕສູ໊ງ ເຖົາ ຕ້າຍ ອ໊ະ . ມ່ຽນ ຢ່າ ເຊວີ່ຍ ເອີ໋ຍ ໂຕສ໋ວ ປຸນ ນິ່ນ ໝີ່ ອ໊ະ , ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ . ”
41009014	ເຢ​ຊູ ບົວ ແອ໋ງ ດສ໋ວນ ເຖົາ ວົ້ວ ເຕີ໋ຍ ໄຊ-ກໍ໋ ບົວ ວົ້ວ , ປວັດ ມ່ຽນ ທສ້ຳ ໄຫ່ ເວີ່ຍ ກ໋ອມ ນິ່ນ ບົວ . ແອ໋ງ ມ່າຍ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ ຢຽມ ວົ້ວ ເຖສົາ ນິ່ນ ບົວ ແດສງ .
41009015	ຕສວັ໋ງ ມ່ຽນ ຢ໊ຽດ ປວັດ ເຢ​ຊູ , ນິ່ນ ບົວ ເກ້ງ ບົວະ ຮ່ອງ ໄຫ່ ຢ່າ ຖິວ ຈ໊ຽນ ມີ່ງ ຕສິ໊ບ .
41009016	ເຢ​ຊູ ໜ່າຍ ນິ່ນ ເຍີຍ ໄຊ-ກໍ໋ , “ ເມີ່ຍ ບົວ ເຖສົາ ນິ່ນ ບົວ ແດສງ ຫາຍ ຫຍູ່ງ ? ”
41009017	ຢຽມ ຕສວັ໋ງ ມ່ຽນ ກະຍົ໌ວ , ມ່າຍ ລ່ານ ມ່ຽນ ເຕົາ , “ ຟິນ-ແຊງ ອ່າ , ເຢຍ ຕໍ້ ເຢຍ ເຍີຍ ຕອນ ຕ້າຍ ລໍ໌ ເມີ່ຍ ເຫວີ່ຍ ຕສຸ ມ່າຍ ເຕົ້າ ເຮ່ຍ ໄກວ໊ ມ້ຽນ ມົວະ ນິ່ນ ໄມ້ ໄຮ່ ກ໊ອງ ຫວ່າ .
41009018	ໄມ້ ກຸ໊ນ ຢຽມ ຫາຍ , ມ້ຽນ ຢ່າ ມົວະ ນິ່ນ , ເຕສ໊າະ ນິ່ນ ຕສົງ ເອຈ່ຍ ເດົາ . ມ່າຍ ວວມ-ດສຸ້ຍ ບຢ໌າວ ທສວດ , ນິ່ນ ຢ່າ ຫງາດ ຈ໊ຽນ ຍ່າ , ທສຽວ ແຫງ່ງ ເດສ່ງ . ເຢຍ ໂທ້ ເມີ່ຍ ເຍີຍ ໄຊ-ກໍ໋ ຕສຸ່ນ ມ້ຽນ ທສວດ , ມປ່າ ນິ່ນ ບົວ ໄມ້ ໄຮ່ ຕສຸ່ນ ໄມ້ ທສວດ . ”
41009019	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ນ້າຍ ຕ່ອຍ ມ່ຽນ ອ້າ ! ເມີ່ຍ ບົວ ຕສະເກ້ງ ໄມ້ ສຽນ ! ເຢຍ ອ໋ອຍ ຕສຸ ເຖສົາ ເມີ່ຍ ບົວ ຢຽມ ດົ່ງ ຫາຍ ເລົ່າ ? ເຢຍ ອ໋ອຍ ຕສຸ ຍ໌ຽນ ເມີ່ຍ ບົວ ເຖົາ ຫາຍ ຕສັ່ນ ? ຕໍ້ ວົ້ວ ເຕົ້າ ຕອນ ຕ້າຍ ເຢຍ ນ້າຍ ມ່າະ ! ”
41009020	ນິ່ນ ບົວ ຕສ່ຽວ ຕໍ້ ວົ້ວ ເຕົ້າ ຕອນ ຕ້າຍ . ມ້ຽນ ຢ໊ຽດ ປວັດ ເຢ​ຊູ , ຕສ່ຽວ ລ່ຽມ ເຕສີ້ຍ ມົວະ ວົ້ວ ເຕົ້າ ຕອນ ທສຽວ ຄີງ ເອຈ່ຍ ເດົາ ມີ່ງ , ອຈັ໋ງ ທິນ ອຈັ໋ງ ເຕີ່ຍ ເຍີຍ , ຢ່າ ທສວດ ວວມ-ດສຸ້ຍ ບຢ໌າວ .
41009021	ເຢ​ຊູ ໜ່າຍ ວົ້ວ ເຕົ້າ ຕອນ ເຍີຍ ເຕຍ , “ ນິ່ນ ຮນັ້ງ ນ້າຍ ນໍ ເປ໋ນ ຕ້າຍ ດົ່ງ ຫາຍ ເລົ່າ ? ” ວົ້ວ ເຕົ້າ ເຕຍ ເຕົາ , “ ຢຽມ ໄຝ ເຍີຍ ຕສຢັ້ງ ໂຫ່ ເປ໋ນ ຕ້າຍ ອ໊ະ .
41009022	ເຕສ໋ຍ ດສຸ່ນ ວົ້ວ ເຕົ້າ ເຮ່ຍ ໄກວ໊ ມ້ຽນ ມົວະ ນິ່ນ ຄີງ ເປັຍ ໂຕ໌ວ-ເດສົ່າ ໄຟ ດ໊ອດ ວວມ , ອ໋ອຍ ປຸນ ນິ່ນ ໄຕ່ . ເຊ ກ໊ອງ ຟິນ-ແຊງ ໄຮ່ ນໍ , ໂທ້ ຄໍ້-ລ່ຽນ ເຢຍ ບົວ , ເຖງ ເຢຍ ບົວ ມ່າະ ! ”
41009023	ເຢ​ຊູ ກ໊ອງ , “ ເມີ່ຍ ໜ່າຍ , ‘ ເຊ ກ໊ອງ ເມີ່ຍ ໄຮ່ ? ’ ຕະຟ່ານ ຫາຍ ເຕົ້າ ສຽນ , ນິ່ນ ຫຍູ່ງໆ ໂຕສ໋ວ ຕຸ໊ ເຍີຍ . ”
41009024	ວົ້ວ ເຕົ້າ ຕອນ ເຍີຍ ເຕຍ ລ່ຽມ ເຕສີ້ຍ ເຫ່ວ ຈ໊ຽນ ກ໊ອງ , “ ເຢຍ ສຽນ ເຍີຍ , ມປ່າ ຕົ້ງ ເຢຍ ສຽນ ໄມ້ ເຖົາ ເຍີຍ , ໂທ້ ເມີ່ຍ ເຖງ ເຢຍ ໄຮ່ ສຽນ . ”
41009025	ເຢ​ຊູ ປວັດ ຕສວັ໋ງ ມ່ຽນ ເບ໋ງ ຈ໊ຽນ ຕ້າຍ ຟັດ ໄຫ່ ຕສ່ຽວ ຫັດ ວົ້ວ ເຕົ້າ ເຮ່ຍ ໄກວ໊ ມ້ຽນ . ນິ່ນ ກ໊ອງ , “ ເມີ່ຍ ໜ່າຍ ເຕົ້າ ມນ່ອມ ດູງ , ກະນ້າຍ-ຫຮງົງ ມ້ຽນ ອ້າ ! ເຢຍ ຫັດ ເມີ່ຍ ທສວດ ນ້າຍ ເຕົ້າ ຕອນ ຕ້າຍ , ຢຽດ ລິ໌ວ ໄມ້ ຕູ໋ງ ມົວະ ນິ່ນ ອ໊ະ . ”
41009026	ມ້ຽນ ໄວ໌ໆ ເຍີຍ ເຫ່ວ , ແອ໋ງ ມົວະ ວົ້ວ ເຕົ້າ ຕອນ ທສຽວ ໂຄ້ວ ໄຫ່ , ຕສຢັງ ໜ່າຍ ທສວດ ໝີ່ ອ໊ະ . ປວັດ ວົ້ວ ເຕົ້າ ຕອນ ຮນັ້ງ ຈັ໋ນ-ໄຕ່ ນໍ . ມ່ຽນ ທສ້ຳ ຕສ່ຽວ ກ໊ອງ , “ ນິ່ນ ໄຕ່ ໝີ່ ອ໊ະ ໂລ່ະ ! ”
41009027	ມປ່າ ເຢ​ຊູ ນັ້ນ ຈ໊ຽນ ນິ່ນ ເຍີຍ ປົ໌ວ , ເຄນ ເຈ໌ຍ ຊິນ ຕ້າຍ . ນິ່ນ ຕສ່ຽວ ໂຊ້ວ ຈ໊ຽນ ອ໊ະ .
41009028	ອກະຮ້າ ເຢ​ຊູ ເປັຍ ເປຢົ໊າ , ໄຊ-ກໍ໋ ບົວ ປີ໋ງ ຈ໊ຽນ ໜ່າຍ ນິ່ນ , “ ເຢຍ ບົວ ເຫວີ່ຍ ຫາຍ ຕິ່ວ ຕສຸ່ນ ວົ້ວ ເຕົ້າ ມ້ຽນ ໄມ້ ທສວດ ? ”
41009029	ເຢ​ຊູ ເຕົາ , “ ອ໋ອຍ ຕສຸ ເຕົ໋າ ເກົ໋າ ຖສີງ ຕ້າຍ ໄຮ່ ຕສຸ່ນ ຕຸ໊ ນ້າຍ ຫຍູ່ງ ມ້ຽນ ທສວດ . ໄມ້ ມ່າຍ ກັ້ນ ຫຍູ່ງ ຕສະເອີ໋ຍ ອ໊ະ . ”
41009030	ເຢ​ຊູ ບົວ ເລີ່ຍ ອກອຍ ວົ້ວ ນອມ ຕ໋ອງ ແອ໋ງ ເຈ໋ຍ ກາ​ລິ​ລີ ແຊ້ງ . ເຢ​ຊູ ໄມ້ ອ໋ອຍ ຫາຍ ເຕົ້າ ຮິ້ວ ຕຸ໊ ນິ່ນ ຢຽມ ຫາຍ ,
41009031	ເຫວີ່ຍ ຕສຸ ນິ່ນ ອຈ໋າວ ຈ໊ຽນ ນິ່ນ ເຍີຍ ໄຊ-ກໍ໋ . ນິ່ນ ກ໊ອງ ບົ໋ວ ໄຊ-ກໍ໋ ບົວ , “ ເຢຍ , ປ້າມ ມ່ຽນ ເຍີຍ ຕອນ , ຕສູ໊ງ ອ໋ອຍ ຕສຸ ຈິວ ປຸນ ມ່ຽນ . ນິ່ນ ບົວ ອ໋ອຍ ໄຕ໋ ເຢຍ ມປ່າ ອກະຮ້າ ປົວ ຮນອຍ ເຢຍ ອ໋ອຍ ນັ່ງ ຕ້າຍ . ”
41009032	ມປ່າ ໄຊ-ກໍ໋ ບົວ ໄມ້ ເມ່ງ ແປະ ນ້າຍ ໂຈ໋ວ ຫວ່າ ເຍີຍ ເອີ໋ຍ ເລີ໌ຍ ຢ່າ ກ້ຳ ເດສ໋ຍ ໄມ້ ໜ່າຍ ເຢ​ຊູ .
41009033	ນິ່ນ ບົວ ມີ່ງ ເຖົາ ຄາ​ເປ​ນາ​ອຸມ ມູ້ງ . ເປັຍ ເປຢົ໊າ ມີ່ງ , ເຢ​ຊູ ຕສ່ຽວ ໜ່າຍ ນິ່ນ ເຍີຍ ໄຊ-ກໍ໋ ບົວ , “ ກັນ ເຈົ໊າ ຕ້າຍ ວົ້ວ ຕສັ່ນ , ເມີ່ຍ ບົວ ແດສງ ຫາຍ ຫຍູ່ງ ? ”
41009034	ມປ່າ ນິ່ນ ບົວ ໄມ້ ໂຄ ໂລ ເຫວີ່ຍ ຕສຸ ກັນ ເຈົ໊າ ຕ້າຍ ວົ້ວ ຕສັ່ນ ນິ່ນ ບົວ ແດສງ ຫາຍ ເຕົ້າ ໂຕສ໋ວ ເກົ້າ ໂຮລ ເຈ໋ຍ .
41009035	ເຢ​ຊູ ຕສ່ຽວ ເຕສວີ໌ຍ ເອຈ່ຍ , ເຫ່ວ ນິ່ນ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ຕ້າຍ ຕສຸ໊ນ ຕສ່ຽວ ບົ໋ວ ນິ່ນ ບົວ , “ ຫາຍ ເຕົ້າ ອ໋ອຍ ໂຕສ໋ວ ໂຮລ ເຈ໋ຍ , ວົ້ວ ເຕົ້າ ອ໋ອຍ ຕສຸ ປຸນ ກັ້ນ ໂຕສ໋ວ ໄຝ ເຈ໋ຍ ຢ່າ ໂຕສ໋ວ ຕສວັ໋ງ ມ່ຽນ ເຍີຍ ໂປວ . ”
41009036	ເຢ​ຊູ ແອ໋ງ ເຄນ ເຕົ້າ ຝຸຈ໊ວຍ ຕ້າຍ ໂຊ້ວ ຈ໊ຽນ ນິ່ນ ບົວ ບຸດົ໋ງ ຢ່າ ຮລອບ ຈ໊ຽນ ບົ໋ວ ໄຊ-ກໍ໋ ບົວ ,
41009037	“ ຫາຍ ເຕົ້າ ເຕ໊ງ ເຢຍ ເຍີຍ ບົ໋ວ ຕສິ໊ບ ເຕົ້າ ນ້າຍ ເຕີ໋ຍ ໄຝ ເຍີຍ ຝຸຈ໊ວຍ , ວົ້ວ ເຕົ້າ ຢ່າ ຕສິ໊ບ ເຢຍ . ຫາຍ ເຕົ້າ ຕສິ໊ບ ເຢຍ , ໄມ້ ຕານ ຕສິ໊ບ ເຢຍ , ນິ່ນ ຢ່າ ຕສິ໊ບ ພ້າຍ ເຢຍ ຕ້າຍ ວົ້ວ ເຕົ້າ . ”
41009038	ໂຢ​ຮັນ ບົ໋ວ ເຢ​ຊູ , “ ໄຊ-ເຕ໋ຍ ອ້າ ! ເຢຍ ບົວ ປວັດ ເຕົ້າ ມ່ຽນ ຫລົ່ງ ເມີ່ຍ ເຍີຍ ບົ໋ວ ຕສຸ່ນ ມ້ຽນ ທສວດ . ເຢຍ ບົວ ຕສ່ຽວ ລ່ານ ນິ່ນ , ໄມ້ ປຸນ ໂຕສ໋ວ , ເຫວີ່ຍ ຕສຸ ນິ່ນ ໄມ້ ເຕສີ໌ຍ ໂຕສ໋ວ ບົວ ເຍີຍ ກວັ້ນ . ”
41009039	ເຢ​ຊູ ບົ໋ວ ນິ່ນ ບົວ , “ ໄມ້ ຕູ໋ງ ລ່ານ ນິ່ນ , ເຫວີ່ຍ ຕສຸ ໄມ້ ມ່າຍ ຫາຍ ເຕົ້າ ໄຮ່ ຫລົ່ງ ເຢຍ ເຍີຍ ບົ໋ວ ໂຕສ໋ວ ລິ໌ວ ບົວະ ຮ່ອງ ເຍີຍ ສີ່ , ດຸ ຕັ້ງ ຮນັ້ງ ຕ໋າວ ດສ໋ວນ ຕ້າຍ ກ໊ອງ ໂຕະ ເຢຍ .
41009040	ເຫວີ່ຍ ຕສຸ ຫາຍ ເຕົ້າ ໄມ້ ເຖສົາ ບົວ ຕ໋ອຍ-ເຕກ , ວົ້ວ ເຕົ້າ ເຊ ເຖງ ບົວ ອ໊ະ .
41009041	ເຢຍ ບົ໋ວ ຕສຽນ ເມີ່ຍ ບົວ , ຫາຍ ເຕົ້າ ປຸນ ຕສ໊ານ ວວມ ເມີ່ຍ ບົວ ຮົບ ເຫວີ່ຍ ຕສຸ ເມີ່ຍ ບົວ ເກວີຍ ກີ​ຕູ່ , ວົ້ວ ເຕົ້າ ເຍີຍ ຕສີ້ງ ເຫຍີ່ຍ ໄມ້ ໄຮ່ ດ໊ອດ . ”
41009042	“ ເຊ ກ໊ອງ ຫາຍ ເຕົ້າ ດົ໊ວ ຢຽດ ເຕົ້າ ນ້າຍ ເຕີ໋ຍ ສຽນ ເຢຍ ເຍີຍ ຝຸຈ໊ວຍ-ໄຝ ປ໌າມ ຕສຸ໌ຍ , ເຕສ໊າະ ຕົ້ມ ໝໍ່ ດິ໋ວ ຈ໊ຽນ ວົ້ວ ເຕົ້າ ເຍີຍ ຈາງ , ປູ໋ງ ເອຈ່ຍ ຄ້ອຍ ເກົ້າ ຫລົງ .
41009043	“ ເຊ ກ໊ອງ ເມີ່ຍ ເຍີຍ ປົ໌ວ ດົ໊ວ ເມີ່ຍ ປ໌າມ ຕສຸ໌ຍ , ອ໋ອຍ ຕສຸ ຮງະ ກວັ່ງ . ໂຕສະ ເຈັ໊ຍ ປົ໌ວ ມປ່າ ຕຸ໊ ຢຽດ ລິ໌ວ ເຍີຍ ແໝ່ງ ຖສໍ່ ເກົ້າ ຫລົງ ມ່າຍ ອີ ເຈັ໊ຍ ປົ໌ວ ມປ່າ ດ໊ອດ ເຕີ່ຍ ຫຍົວະ , ເປັຍ ຢຽດ ລິ໌ວ ເຕສັຍ ຈ໊ຽນ ເຍີຍ ໂຕ໌ວ .
41009044	ຢຽມ ວົ້ວ ຫຍັ່ນ ນິ່ນ ບົວ ວົ້ວ ເຕີ໋ຍ ແກງ-ເມົາ ຢຽດ ລິ໌ວ ໄມ້ ໄຕ່ . ປົ໊ວ ນິ່ນ ບົວ ວົ້ວ ຫຍູ່ງ ໂຕ໌ວ ຢ່າ ຢຽດ ລິ໌ວ ເຕສັຍ ຈ໊ຽນ ເຍີຍ .
41009045	“ ເຊ ກ໊ອງ ເມີ່ຍ ເຍີຍ ເຕສົ໋າ ດົ໊ວ ເມີ່ຍ ປ໌າມ ຕສຸ໌ຍ , ອ໋ອຍ ຕສຸ ຮງະ ກວັ່ງ . ໂຕສະ ເຈັ໊ຍ ເຕສົ໋າ ມປ່າ ຕຸ໊ ຢຽດ ລິ໌ວ ເຍີຍ ແໝ່ງ ຖສໍ່ ເກົ້າ ຫລົງ ມ່າຍ ອີ ເຈັ໊ຍ ເຕສົ໋າ ມປ່າ ຕສຸ ຕສອຍ ເອຈ່ຍ ເຕີ່ຍ ຫຍົວະ .
41009046	ຢຽມ ວົ້ວ ຫຍັ່ນ ນິ່ນ ບົວ ວົ້ວ ເຕີ໋ຍ ແກງ-ເມົາ ຢຽດ ລິ໌ວ ໄມ້ ໄຕ່ . ປົ໊ວ ນິ່ນ ບົວ ວົ້ວ ຫຍູ່ງ ໂຕ໌ວ ຢ່າ ຢຽດ ລິ໌ວ ເຕສັຍ ຈ໊ຽນ ເຍີຍ .
41009047	“ ເຊ ກ໊ອງ ເມີ່ຍ ເຍີຍ ມຕສີງ ດົ໊ວ ເມີ່ຍ ປ໌າມ ຕສຸ໌ຍ ອ໋ອຍ ຕສຸ ເກວີ໋ຍ ກວັ່ງ ມີ່ງ . ໂຕສະ ນອມ ມຕສີງ ມປ່າ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ ຖສໍ່ ເກົ້າ ຫລົງ ມ່າຍ ອີ ນອມ ມຕສີງ ຢ່າ ຕສຸ ຕສອຍ ເອຈ່ຍ ເຕີ່ຍ ຫຍົວະ .
41009048	ຢຽມ ວົ້ວ ຫຍັ່ນ ນິ່ນ ບົວ ວົ້ວ ເຕີ໋ຍ ແກງ-ເມົາ ຢຽດ ລິ໌ວ ໄມ້ ໄຕ່ . ປົ໊ວ ນິ່ນ ບົວ ວົ້ວ ຫຍູ່ງ ໂຕ໌ວ ຢ່າ ຢຽດ ລິ໌ວ ເຕສັຍ ຈ໊ຽນ ເຍີຍ .
41009049	“ ທິນ-ຮູ່ງ ອ໋ອຍ ຫລົ່ງ ໂຕ໌ວ ປຸນ ເຕົ້າໆ ມ່ຽນ ທສີງ-ເດສ່ງ , ຮນັ້ງ ມ່ຽນ ເຕສ໊າະ ເດສົ໊າ ອັນ ເຕສ່ຍ ເຍີຍ ກະນ້າຍ ເຫວີ່ຍ ປຸນ ວົ້ວ ຫຍູ່ງ ກະນ້າຍ ທສີງ-ເດສ່ງ , ໄມ້ ມ່າຍ ຫວຸຍ ນໍ .
41009050	“ ເດສົ໊າ ເຊ ຫລົງ ເຍີຍ . ມປ່າ ເຊ ກ໊ອງ ເດສົ໊າ ເຍີຍ ເໝວີຍ ຖຸຍ ຕສ໊າມ ມີ່ງ , ຮນັ້ງ ຫາຍ ນໍ ໜ່ອຍ ຕຸ໊ ດສ້າຍ ຕ້າຍ ? ເດສົ໊າ ຮນັ້ງ ຫາຍ ນໍ ປຸນ ຫຍັ່ນ ຮົບ ມ່າຍ ເໝວີຍ , ເມີ່ຍ ບົວ ຢ່າ ອ໋ອຍ ຕສຸ ຮນັ້ງ ວົ້ວ ນໍ ລ່ານ ເຖສົາ ລ່ານ ໂຕສ໋ວ ຫອບ , ລ່ານ ເຖສົາ ລ່ານ ຫອບ ຟິມ ຕົ້ງ ເອີ໋ຍ ເຍີຍ ຢຽມ . ”
41010001	ເຢ​ຊູ ທສວດ ວົ້ວ ນອມ ຕ໋ອງ ມີ່ງ ຢູ​ເດຍ ແຊ້ງ ແອ໋ງ ເຈ໋ຍ ຈໍ​ແດນ ດ້າຍ . ມ່ຽນ ທສ້ຳ ໄຫ່ ແອ໋ງ ຕ້າຍ ກັ໊ບ ຕສຸ໊ນ ນິ່ນ ວົ້ວ . ນິ່ນ ຕສ່ຽວ ຮນັ້ງ ຢຽດ ເກົາ ນໍ , ອຈ໋າວ ນິ່ນ ບົວ .
41010002	ມ່າຍ ເຕີ໋ຍ ຟາ​ລິ​ສີ ມ່ຽນ ຕ້າຍ ອ໋ອຍ ເສີຍ ເຢ​ຊູ ຕສ່ຽວ ໜ່າຍ , “ ໂອກ໋ ເລີ່ຍ ນິ່ນ ເຍີຍ ເອົ໊າ ເຊ ຫອບ ບົວ ເຍີຍ ເລີ໌ຍ ເຍີຍ ໄຟ ? ”
41010003	ເຢ​ຊູ ເຕົາ , “ ໂມ​ເຊ ຮນັ້ງ ຫາຍ ນໍ ບົ໋ວ ເມີ່ຍ ບົວ ? ”
41010004	ນິ່ນ ບົວ ເຕົາ , “ ໂມ​ເຊ ປຸນ ໂອກ໋ ເຟ້ຍ ເຕສີ໊ຍ ເລີ່ຍ ໄທສ ໂຊວ ປຸນ ເອົ໊າ ຕສ່ຽວ ເຫ່ວ ເອົ໊າ ມີ່ງ ໝີ່ ອ໊ະ . ”
41010005	ເຢ​ຊູ ບົ໋ວ ນິ່ນ ບົວ , “ ເຊ ຫລາຍ ເມີ່ຍ ບົວ ໂຮຍ້ວ ແຫງ່ງ ໂມ​ເຊ ຖສີງ ຕ້າຍ ເຟ້ຍ ນ້າຍ ຕິ້ວ ເລີ໌ຍ .
41010006	ມປ່າ ຕສິ້ນ ດ່າງ ທິນ-ຮູ່ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ , ‘ ທິນ-ຮູ່ງ ເຕສີ໋ຍ ມ່ຽນ ຕ້າຍ ເປ໋ນ ມຈັ່ງ ມເຊັຍ . ’
41010007	‘ ເຫວີ່ຍ ນ້າຍ ມຈັ່ງ ຕອນ ຕອງ ຈາ , ເລີ່ຍ ນິ່ນ ເຍີຍ ເຕ໋ຍ ໝ່າ , ເຖສົາ ຈ໊ຽນ ນິ່ນ ເຍີຍ ເອົ໊າ ກັ໊ບ ຕ້າຍ .
41010008	ນິ່ນ ບົວ ອີ ເຕົ້າ ຕສ່ຽວ ເປ໋ນ ຢຽດ ເຕົ້າ ໝີ່ ອ໊ະ . ’ ຮນັ້ງ ໜ່າຍ , ນິ່ນ ບົວ ໄມ້ ເຕສີ໌ຍ ອີ ເຕົ້າ ອ໊ະ . ເປ໋ນ ຢຽດ ເຕົ້າ ຮນັ້ງ .
41010009	ເຫວີ່ຍ ນ້າຍ , ທິນ-ຮູ່ງ ກັ໊ບ ຕ້າຍ ເຍີຍ ໄທສ-ຕ໋ອຍ , ໄມ້ ຕູ໋ງ ປຸນ ມ່ຽນ ແທສະ ອກອຍ . ”
41010010	ເປັຍ ເປຢົ໊າ ມີ່ງ ວົ້ວ ຕສັ່ນ , ໄຊ-ກໍ໋ ບົວ ໂທ້ ເຢ​ຊູ ກ໊ອງ ເມ່ງ ນ້າຍ ຕິ່ວ ເຈົ໊າ .
41010011	ເຢ​ຊູ ຕສ່ຽວ ບົ໋ວ ນິ່ນ ບົວ , “ ຫາຍ ເຕົ້າ ເລີ່ຍ ນິ່ນ ເຍີຍ ເອົ໊າ , ແອ໋ງ ມີ່ງ ຫລົ່ງ ຊຢັງ-ເອົ໊າ , ນິ່ນ ເຊ ຫຮຢຽນ ເອົ໊າ ຮນັ້ງ , ຢ່າ ຕ່ອງ ນິ່ນ ເຍີຍ ໂລ໌-ເອົ໊າ .
41010012	ເອົ໊າ ຢ່າ ຟີ່ ຮນັ້ງ ເຍີຍ . ເຊ ກ໊ອງ ເລີ່ຍ ນິ່ນ ເຍີຍ ໂອກ໋ ແອ໋ງ ຫລົ່ງ ຊຢັງ-ໂອກ໋ , ນິ່ນ ເຊ ຫຮຢຽນ ໂອກ໋ ຮນັ້ງ . ”
41010013	ມ່າຍ ເຕີ໋ຍ ມ່ຽນ ຕໍ້ ຝຸຈ໊ວຍ ຕ້າຍ ລໍ໌ ເຢ​ຊູ , ອ໋ອຍ ເຢ​ຊູ ມານ ນິ່ນ ບົວ , ມປ່າ ໄຊ-ກໍ໋ ບົວ ກ໊ອງ ວົ້ວ ເຕີ໋ຍ ມ່ຽນ .
41010014	ເຢ​ຊູ ປວັດ ຕສ່ຽວ ເຖຈຍ ເຈ໌ຍ ໄຫ່ , ກ໊ອງ ບົ໋ວ ໄຊ-ກໍ໋ ບົວ , “ ກຸ໊ນ ປຸນ ຝຸຈ໊ວຍ ຕ້າຍ ລໍ໌ ເຢຍ . ໄມ້ ຕູ໋ງ ລ່ານ ນິ່ນ ບົວ ຊາ . ເຫວີ່ຍ ຕສຸ ຫາຍ ເຕົ້າ ຫລົ່ງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ນິ່ນ , ເຊ ຮນັ້ງ ນ້າຍ ເຕີ໋ຍ ຝຸຈ໊ວຍ ນໍ .
41010015	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ໄມ້ ຮນັ້ງ ເຕົ້າ ຝຸຈ໊ວຍ ຫລົ່ງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ນິ່ນ , ວົ້ວ ເຕົ້າ ຢຽດ ລິ໌ວ ໄມ້ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ . ”
41010016	ກ໊ອງ ລິ໌ວ , ເຢ​ຊູ ຕສ່ຽວ ຮລອບ ຝຸຈ໊ວຍ , ຢຽດ ເຕົ້າ ຢຽດ ເຕົ້າ ມານ ຈ໊ຽນ ປວັງ ຫວ່າ ນິ່ນ ບົວ .
41010017	ເຢ​ຊູ ແອ໋ງ ທສວດ ເຈົ໊າ ວົ້ວ ຕສັ່ນ , ມ່າຍ ລ່ານ ມ່ຽນ ຖິວ ຕ້າຍ , ເກວີ່ຍ ເອຈ່ຍ ເຢ​ຊູ ເຍີຍ ດສະຮມຽນ ໜ່າຍ ນິ່ນ , “ ແປ້ງ ຟິມ ເຍີຍ ຟິນ-ແຊງ ອ້າ ! ເຢຍ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ຖສີງ ຕຸ໊ ຢຽດ ລິ໌ວ ເຍີຍ ແໝ່ງ ? ”
41010018	ເຢ​ຊູ ໜ່າຍ ນິ່ນ , “ ເມີ່ຍ ເຫວີ່ຍ ຫາຍ ຕິ່ວ ເຫ່ວ ເຢຍ ໂຕສ໋ວ ແປ້ງ ຟິມ ເຍີຍ ມ່ຽນ ? ທສວດ ລິ໌ວ ທິນ-ຮູ່ງ , ໄມ້ ມ່າຍ ຫາຍ ເຕົ້າ ແປ້ງ ຟິມ .
41010019	ເມີ່ຍ ຢ່າ ຮິ້ວ ຕຸ໊ ເລີ໌ຍ-ຫລັດ . ເລີ໌ຍ-ຫລັດ ກ໊ອງ , ‘ ໄມ້ ຕູ໋ງ ໄຕ໋ ມ່ຽນ , ໄມ້ ຕູ໋ງ ຫຮຢຽນ ເອົ໊າ ຫຮຢຽນ ໂອກ໋ , ໄມ້ ຕູ໋ງ ໂຕສ໋ວ ຕສະ , ໄມ້ ຕູ໋ງ ໂຕສ໋ວ ຈ໊າ ຕສອງ-ເຕສ໋ງ , ໄມ້ ຕູ໋ງ ຜຽນ ມ່ຽນ , ອ໋ອຍ ຕສຸ ຖົງ ໜິ່ມ ເຕ໋ຍ ໝ່າ . ’ ”
41010020	ວົ້ວ ເຕົ້າ ມ່ຽນ ກ໊ອງ , “ ຟິນ-ແຊງ ອ່າ , ນ້າຍ ເຕີ໋ຍ ເລີ໌ຍ ເຢຍ ໄຝໆ ເຍີຍ ຟຽວ ເຖົາ ອີ້ ຕສັ່ນ ອ໊ະ . ”
41010021	ເຢ​ຊູ ໝັ່ງ ຈ໊ຽນ ນິ່ນ , ຢ່າ ຮນ້ຳ ນິ່ນ , ຕສ່ຽວ ກ໊ອງ , “ ເມີ່ຍ ຖສໍ່ ທສາ ຢຽດ ຫຍູ່ງ ໄມ້ ແກ້ງ ຕຸ໊ ໂຕສ໋ວ . ອ໋ອຍ ຕສຸ ມີ່ງ ໝ່າຍ ເດສ່ງ ເມີ່ຍ ມ່າຍ ເຍີຍ ກະນ້າຍ , ແອ໋ງ ເຕສ໊າະ ວົ້ວ ເຕີ໋ຍ ຍ່ານ ປຸນ ມ່ຽນ ຈົ່ມ ມ່ຽນ . ຮນັ້ງ ນ້າຍ ເມີ່ຍ ຕສ່ຽວ ມ່າຍ ຈ໋າຍ ເຍີຍ ກະນ້າຍ ຊຽວ ຈ໊ຽນ ວົ້ວ ທິນ-ຕ້ອງ . ໂຕສ໋ວ ລິ໌ວ , ຕ້າຍ ກັນ ເຢຍ ໂອ່ . ”
41010022	ວົ້ວ ເຕົ້າ ມ່ຽນ ຢ໊ຽດ ໄຮ໌ ນ້າຍ ໂຈ໋ວ ຫວ່າ , ຮມຽນ ບ່ຽນ ເດສ່ງ , ຕສຢັງ ໜ່າຍ ເດສົ້າໆ ເຍີຍ ມີ່ງ ໝີ່ ອ໊ະ , ເຫວີ່ຍ ຕສຸ ນິ່ນ ມ່າຍ ຈາ-ຕີ້ງ ໂຮ໌ ໄຫ່ .
41010023	ເຢ​ຊູ ຮວິນ ໝັ່ງ ນິ່ນ ເຍີຍ ໄຊ-ກໍ໋ , ບົ໋ວ ນິ່ນ ບົວ , “ ປຸ໊ດ-ຕສ້ອຍ ມ່ຽນ ອະ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ . ”
41010024	ໄຊ-ກໍ໋ ບົວະ ຮ່ອງ ນ້າຍ ໂຈ໋ວ ຫວ່າ ມປ່າ ເຢ​ຊູ ດສິບ ຈ໊ຽນ ກ໊ອງ , “ ຝຸຈ໊ວຍ ອ່າ , ເຫວີ່ຍ ເຂົາ ຕສິ້ນ ຕສ້ອຍ ວົ້ວ ເຕີ໋ຍ , ຕສະເກ້ງ ອະ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ .
41010025	ລໍ່ ທໍ່ ຖສຸນ ເຈ໋ຍ ຊິມ-ບຢຸ່ຍ ຖສໍ່ ເກົ້າ ຮູ່ງ ເຫ່ ປຸ໊ດ-ຕສ້ອຍ ມ່ຽນ ເປັຍ ທິນ-ຮູ່ງ ເຍີຍ ກົ໊ວະ . ”
41010026	ໄຊ-ກໍ໋ ບົວ ເກ້ງ ! ບົວະ ຮ່ອງ ໄຫ່ ຕສ່ຽວ ໜ່າຍ , “ ວົ້ວ ຫຍູ່ງ , ຫາຍ ເຕົ້າ ໄຮ່ ຕຸ໊ ໂອຈ໋ວ ? ”
41010027	ເຢ​ຊູ ໝັ່ງ ຈ໊ຽນ ນິ່ນ ບົວ ແອ໋ງ ກ໊ອງ , “ ປ້າມ ມ່ຽນ ໄມ້ ໄຮ່ ໂອຈ໋ວ ກັ້ນ ມປ່າ ທິນ-ຮູ່ງ ໄຮ່ ເຍີຍ . ໝ່ານ ສີ່ ທິນ-ຮູ່ງ ໄຮ່ ໂຕສ໋ວ ຕຸ໊ ເຍີຍ . ”
41010028	ປີ​ເຕ ຕສ່ຽວ ບົ໋ວ ນິ່ນ , “ ໝັ່ງ ກ໋າ , ເຢຍ ບົວ ກວັ່ງ ເດສ່ງ ຫຍູ່ງໆ ຕ້າຍ ກັນ ໄຊ-ເຕ໋ຍ . ”
41010029	ເຢ​ຊູ ກ໊ອງ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ເຫວີ່ຍ ເຢຍ ຢ່າ ເຫວີ່ຍ ຄູ້ ຝຽນ ກວັ່ງ ເປຢົ໊າ ໄຟ ມົ໌ວ-ຕ່ອຍ ໄຟ ເຕ໋ຍ ໝ່າ ໄຟ ຝຸຈ໊ວຍ ໄຟ ລີ່ງ ເຕີ່ຍ ,
41010030	ວົ້ວ ເຕົ້າ ກວັ່ງ ນ້າຍ ເຕີ໋ຍ ຢຽດ ໂກ໊ວ , ຢຽມ ນ້າຍ ເສີຍ ນິ່ນ ອ໋ອຍ ຕຸ໊ ຢຽດ ແປ໊ະ ໂກ໊ວ . ອ໋ອຍ ຕຸ໊ ເປຢົ໊າ , ມົ໌ວ-ຕ່ອຍ , ມາ , ຝຸຈ໊ວຍ , ລີ່ງ ເຕີ່ຍ , ຢ່າ ຕສຸ ມ່ຽນ ໂຕສ໋ວ ໂຕະ . ອກະຮ້າ ຮີ້ງ ນິ່ນ ຢ່າ ຕຸ໊ ຢຽດ ລິ໌ວ ເຍີຍ ແໝ່ງ .
41010031	ມປ່າ ຢຽມ ວົ້ວ ດ່າງ ມ່າຍ ມ່ຽນ ທສ້ຳ ອ໋ອຍ ຕສຸ ດສ໋ວນ ອກະຮ້າ , ຢຽມ ອກະຮ້າ ມ່າຍ ມ່ຽນ ທສ້ຳ ຕຸ໊ ຢຽມ ວົ້ວ ດ່າງ . ”
41010032	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ມີ່ງ ເຢ​ລູ​ຊາ​ເລມ ຕສີ້ງ . ມີ່ງ ວົ້ວ ຕສັ່ນ , ເຢ​ຊູ ມີ່ງ ດ່າງ . ໄຊ-ກໍ໋ ບົວ ກັນ ນິ່ນ ມີ່ງ ຢ່າ ບົວະ ຮ່ອງ ໄຫ່ . ກັນ ນິ່ນ ບົວ ມີ່ງ ວົ້ວ ເຕີ໋ຍ ມ່ຽນ ຢ່າ ກ້ຳ ເດສ໋ຍ ເຍີຍ . ເຢ​ຊູ ແອ໋ງ ຕໍ້ ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ໄຊ-ກໍ໋ ມີ່ງ ພຽນ ເຕີ໋ຍ , ກ໊ອງ ອກະຮ້າ ຮີ້ງ ນິ່ນ ກັ້ນ ອ໋ອຍ ຕສຸ ປວັ້ງ ເຍີຍ ສີ່ ບົ໋ວ ນິ່ນ ບົວ .
41010033	ນິ່ນ ກ໊ອງ , “ ໝວັງ ໂອ່ . ບົວ ມີ່ງ ເຢ​ລູ​ຊາ​ເລມ ຕສີ້ງ . ເຖົາ ວົ້ວ , ປ້າມ ມ່ຽນ ເຍີຍ ຕອນ , ຕສ່ຽວ ຕສຸ ຈິວ ປຸນ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ . ນິ່ນ ບົວ ອ໋ອຍ ຕີ່ງ ໄຕ໋ ນິ່ນ , ຢ່າ ເຕສ໊າະ ນິ່ນ ຈິວ ປຸນ ຈັ໋ນ .
41010034	ຈັ໋ນ ຕສ່ຽວ ກວັດ ໂຕະ ຈັ໊ດ ນິ່ນ , ທຸ້ຍ ວວມ-ດສຸ້ຍ ແນດ ນິ່ນ , ຫລົ່ງ ປຢ໊າ-ປິນ ເບ໊າະ , ຢ່າ ໄຕ໋ ນິ່ນ . ມປ່າ ອກະຮ້າ ປົວ ຮນອຍ ນິ່ນ ຕສ່ຽວ ແອ໋ງ ນັ່ງ ຕ້າຍ . ”
41010035	ເສ​ເບ​ດີ ເຍີຍ ອີ ເຕົ້າ ຕອນ , ຢາ​ກອບ ເຖສົາ ໂຢ​ຮັນ , ຕ້າຍ ລໍ໌ ເຢ​ຊູ ຢ່າ ກ໊ອງ , “ ໄຊ-ເຕ໋ຍ ອ້າ ! ເຢຍ ບົວ ອ໋ອຍ ເມີ່ຍ ເອີຍ ຈ໊ຽນ ເຢຍ ບົວ ໂທ້ ເຍີຍ ຫວ່າ ໂຕສ໋ວ . ”
41010036	ເຢ​ຊູ ເຕົາ , “ ເມີ່ຍ ບົວ ອ໋ອຍ ເຢຍ ເຖງ ເມີ່ຍ ບົວ ໂຕສ໋ວ ຫາຍ ຫຍູ່ງ ? ”
41010037	ນິ່ນ ບົວ ເຕົາ , “ ເມີ່ຍ ຝາວ ເຫວີ່ຍ ໂຕສ໋ວ ຮູ່ງ ຕຸ໊ ອຈັງ-ຫລ່າງ ວົ້ວ ຕສັ່ນ , ໂທ້ ປຸນ ເຢຍ ບົວ ເຕສວີ໌ຍ ເຕົ້າ ເມີ່ຍ ເຍີຍ ບຢ່າວ ແໝງ , ເຕສວີ໌ຍ ເຕົ້າ ເມີ່ຍ ເຍີຍ ຕສ໋າຍ ແໝງ ໂອ່ . ”
41010038	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ໂທ້ ເຍີຍ ເມີ່ຍ ບົວ ໄມ້ ຮິ້ວ . ເມີ່ຍ ບົວ ໄຮ່ ຮົບ ຕົ້ງ ເຢຍ ອ໋ອຍ ຕສຸ ຮົບ ວົ້ວ ນອມ ຕສ໊ານ ໄຟ ? ເມີ່ຍ ບົວ ໄຮ່ ເຈ໋ຍ ຕົ້ງ ເຢຍ ອ໋ອຍ ຕສຸ ເຈ໋ຍ ວົ້ວ ຫຍູ່ງ ເລີ໌ຍ ໄຟ ? ”
41010039	ນິ່ນ ບົວ ເຕົາ , “ ເຢຍ ບົວ ໄຮ່ ເຍີຍ . ” ເຢ​ຊູ ບົ໋ວ ນິ່ນ ບົວ , “ ເຢຍ ຮົບ ເຍີຍ ຕສ໊ານ ເມີ່ຍ ບົວ ຕສະເກ້ງ ອ໋ອຍ ຕສຸ ຮົບ . ເຢຍ ເຈ໋ຍ ເຍີຍ ເລີ໌ຍ ເມີ່ຍ ບົວ ຕສະເກ້ງ ອ໋ອຍ ຕສຸ ເຈ໋ຍ .
41010040	ມປ່າ ເຢຍ ໄມ້ ມ່າຍ ເລີ໌ຍ ພ້າຍ ຫາຍ ເຕົ້າ ເຕສວີ໌ຍ ເຢຍ ເຍີຍ ບຢ່າວ ແໝງ ໄຟ ຕສ໋າຍ ແໝງ . ທິນ-ຮູ່ງ ຫລິ່ວ ເລີ໌ຍ ຕສຢັ໋ງ ປຸນ ຫາຍ ເຕົ້າ ເຕສວີ໌ຍ , ວົ້ວ ເຕີ໋ຍ ຕຸ໊ ເຕສວີ໌ຍ ອ໊ະ . ”
41010041	ວົ້ວ ເຕີ໋ຍ ຕສຽບ ເຕົ້າ ໄຊ-ກໍ໋ ໄຮ໌ ລິ໌ວ ນ້າຍ ເຕີ໋ຍ ສີ່ , ຕສ່ຽວ ເຖຈຍ ເຈ໌ຍ ຢາ​ກອບ ເຖສົາ ໂຢ​ຮັນ .
41010042	ເຢ​ຊູ ເຫ່ວ ນິ່ນ ບົວ ຢຽດ ຕສູ໊ງ ຕ້າຍ ດສ້ອຍ ຢ່າ ກ໊ອງ , “ ເມີ່ຍ ບົວ ຮິ້ວ ຕຸ໊ ຈັ໋ນ ຝຸນ ໂຕສ໋ວ ນິ່ນ ບົວ ເຍີຍ ຕົ້ມ ຈຽນ ວົ້ວ ເຕີ໋ຍ ຫລົ່ງ ຫັດ ມ໌າ ກຸ໊ນ ນິ່ນ ບົວ . ໂຕສ໋ວ ໂຮລ ວົ້ວ ເຕີ໋ຍ ຫລົ່ງ ຫັດ ມ໌າ ຫັດ ນິ່ນ ບົວ .
41010043	ມປ່າ , ເມີ່ຍ ບົວ ໄມ້ ຫອບ ຕສຸ ຮນັ້ງ ໜ່າຍ . ຫາຍ ເຕົ້າ ອ໋ອຍ ຕຸ໊ ໂຕສ໋ວ ໂຮລ , ວົ້ວ ເຕົ້າ ອ໋ອຍ ຕສຸ ໂຕສ໋ວ ເມີ່ຍ ບົວ ເຍີຍ ໂປວ .
41010044	ຫາຍ ເຕົ້າ ອ໋ອຍ ໂຕສ໋ວ ໂຮລ ເຈ໋ຍ , ວົ້ວ ເຕົ້າ ອ໋ອຍ ຕສຸ ໂຕສ໋ວ ຕສວັ໋ງ ມ່ຽນ ເຍີຍ ໂນ່ວ .
41010045	ເຫວີ່ຍ ຕສຸ ລ່ຽມ ເຢຍ , ປ້າມ ມ່ຽນ ເຍີຍ ຕອນ , ໄມ້ ເຕສີ໌ຍ ຕ້າຍ ອ໋ອຍ ມ່ຽນ ຟູ-ສູ ເຢຍ . ເຢຍ ຕ້າຍ ຟູ-ສູ ມ່ຽນ ຢ່າ ເຊ້ຍ ເຢຍ ເຍີຍ ແໝ່ງ ເຫວີ່ຍ ຕສົວະ ມ່ຽນ ທສ້ຳ ດສ໋ວນ . ”
41010046	ນິ່ນ ບົວ ມີ່ງ ເຖົາ ເຢ​ລີ​ໂຄ ຕສີ້ງ . ເຢ​ຊູ ເຖສົາ ຈ໊ຽນ ນິ່ນ ເຍີຍ ໄຊ-ກໍ໋ , ແອ໋ງ ເຖສົາ ຈ໊ຽນ ມ່ຽນ ທສ້ຳ ທສວດ ຕສີ້ງ ວົ້ວ ຕສັ່ນ , ມ່າຍ ເຕົ້າ ມຕສີງ ແມ່ງ ເຍີຍ ມ່ຽນ ເຕສວີ໌ຍ ຈ໊ຽນ ເຈົ໊າ-ເຮລນ ໂທ້ ຍ່ານ . ຕົ້ງ ທິ​ເມ​ອັດ ເຍີຍ ຕອນ ວົ້ວ ເຕົ້າ ບາ​ທິ​ເມ​ອັດ .
41010047	ນິ່ນ ໄຮ໌ ກ໊ອງ , ເຈ໋ຍ ເຈົ໊າ ວົ້ວ ເຕົ້າ ເຊ ນາ​ຊາ​ເລດ ມູ້ງ ເຍີຍ ເຢ​ຊູ , ນິ່ນ ຕສ່ຽວ ເຫ່ວ ຈ໊ຽນ ກ໊ອງ , “ ດາ​ວິດ ຮູ່ງ ເຍີຍ ເຕສີ໊ຍ-ຟຸນ , ເຢ​ຊູ ອ້າ ! ຄໍ້-ລ່ຽນ ເຢຍ ມ່າະ ! ”
41010048	ມ່ຽນ ທສ້ຳ ເຍີຍ ເຫມ ນິ່ນ , ບົ໋ວ ນິ່ນ ໄມ້ ຕູ໋ງ ໂຄ ໂລ . ມປ່າ ນິ່ນ ຈາ ເຫ່ວ ເກົ້າ ບຸຍ ເຕີ໋ຍ , “ ດາ​ວິດ ເຍີຍ ເຕສີ໊ຍ-ຟຸນ ອ້າ ! ຄໍ້-ລ່ຽນ ເຢຍ ມ່າະ ! ”
41010049	ເຢ​ຊູ ຕສ່ຽວ ຕີ້ງ ຈ໊ຽນ ຢ່າ ກ໊ອງ , “ ເຫ່ວ ນິ່ນ ຕ້າຍ ນ້າຍ ມ່າະ ! ” ນິ່ນ ບົວ ຕສ່ຽວ ເຫ່ວ ວົ້ວ ເຕົ້າ ມຕສີງ ແມ່ງ ເຍີຍ ມ່ຽນ . ນິ່ນ ບົວ ກ໊ອງ , “ ກຸ໊ນ ປູ໋ງ ໂຮຍ້ວ ອ໊ະ . ເຈ໌ຍ ຊິນ ຕ້າຍ . ນິ່ນ ເຫ່ວ ເມີ່ຍ ອ໊ະ . ”
41010050	ບາ​ທິ​ເມ​ອັດ ຕສ່ຽວ ໄຈ໊ ກວັ່ງ ນິ່ນ ເຍີຍ ຕົ້ມ ລຸຍ , ອກວ໊ະ ຊິນ ຕ້າຍ , ມີ່ງ ເຖົາ ເຢ​ຊູ ວົ້ວ .
41010051	ເຢ​ຊູ ໜ່າຍ ນິ່ນ , “ ເມີ່ຍ ອ໋ອຍ ເຢຍ ເຖງ ຫາຍ ຫຍູ່ງ ເມີ່ຍ ? ” ມຕສີງ ແມ່ງ ມ່ຽນ ເຕົາ , “ ຟິນ-ແຊງ ອ່າ , ເຢຍ ອ໋ອຍ ໄຮ່ ໝັ່ງ ຕຸ໊ ປວັດ . ”
41010052	ເຢ​ຊູ ບົ໋ວ ນິ່ນ , “ ກຸ໊ນ ມີ່ງ ອ໊ະ . ຫລາຍ ເມີ່ຍ ສຽນ ເຢຍ , ເມີ່ຍ ເຍີຍ ມຕສີງ ຕສ່ຽວ ຫລົງ . ” ນິ່ນ ລ່ຽມ ເຕສີ້ຍ ໄຮ່ ໝັ່ງ ຕຸ໊ ປວັດ ຕສ່ຽວ ກັນ ຈ໊ຽນ ເຢ​ຊູ ມີ່ງ ໝີ່ ອ໊ະ .
41011001	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ເຖົາ ຟັດ ເຕີ໋ຍ ເຢ​ລູ​ຊາ​ເລມ ຕສີ້ງ , ຢຽມ ກະລັ້ນ ບົງ , ນິດ ເບດ​ຟາ​ຢີ ເຖສົາ ເບ​ທາ​ນີ ລ໌າງ . ເຢ​ຊູ ຕສ່ຽວ ພ້າຍ ອີ ເຕົ້າ ນິ່ນ ເຍີຍ ໄຊ-ກໍ໋ ມີ່ງ ດ່າງ ,
41011002	ບົ໋ວ ຕສຢັ໋ງ ນິ່ນ ບົວ , “ ອ໋ອຍ ຕສຸ ມີ່ງ ດສະຮມຽນ ແໝງ ວົ້ວ ນອມ ລ໌າງ . ຢ໊ຽດ ເປັຍ ລ໌າງ ຕສ່ຽວ ປວັດ ເຕົ້າ ມາ​ລີ ຕອນ , ມ່ຽນ ໄມ້ ແກ້ງ ເກ້ ເຈ໋ຍ , ໂດ້ ຈ໊ຽນ ວົ້ວ . ອ໋ອຍ ຕສຸ ໄຈ໊ ເຄນ ຕ້າຍ ນ້າຍ .
41011003	ເຊ ກ໊ອງ ຫາຍ ເຕົ້າ ໜ່າຍ ເມີ່ຍ ບົວ , ‘ ເມີ່ຍ ບົວ ຝູ່ງ ຮນັ້ງ ນ້າຍ ນໍ ໂຕສ໋ວ ? ’ ອ໋ອຍ ຕສຸ ເຕົາ ນິ່ນ , ‘ ຕສ໊ຽວ ຖຈຽມ ຕສຸ ຫລົ່ງ . ອ໊າ ຕັ້ງ ຕສ່ຽວ ຝູງ ດສ໋ວນ ອ໊ະ . ’ ”
41011004	ນິ່ນ ບົວ ຕສ່ຽວ ມີ່ງ , ຢ່າ ປວັດ ເຕົ້າ ມາ​ລີ ຕອນ ໂດ້ ຈ໊ຽນ ແກ້ງ ດ່າງ , ຢຽມ ວົ້ວ ເຈົ໊າ-ເຮລນ .
41011005	ໄຊ-ກໍ໋ ບົວ ໄຈ໊ ວົ້ວ ຕສັ່ນ , ໂຊ້ວ ກະເຮລນ ເຍີຍ ມ່ຽນ ໜ່າຍ , “ ເມີ່ຍ ບົວ ໂຕສ໋ວ ຫາຍ ຫຍູ່ງ ໄຈ໊ ມາ​ລີ ຕອນ ? ”
41011006	ນິ່ນ ບົວ ຕສ່ຽວ ເອີຍ ເຢ​ຊູ ເຍີຍ ຫວ່າ ເຕົາ . ວົ້ວ ເຕີ໋ຍ ມ່ຽນ ຕສ່ຽວ ປຸນ ນິ່ນ ບົວ ເຄນ ຈ໊ຽນ ມີ່ງ ອ໊ະ .
41011007	ເຄນ ເຖົາ ເຢ​ຊູ ວົ້ວ , ນິ່ນ ບົວ ຕສ່ຽວ ເຕສ໊າະ ນິ່ນ ບົວ ເຍີຍ ຕົ້ມ ລຸຍ ຕິ່ມ ຈ໊ຽນ ມາ​ລີ ເຍີຍ ຕິ ຕ໌ານ . ເຢ​ຊູ ຕສ່ຽວ ເກ້ ຈ໊ຽນ ອ໊ະ .
41011008	ມ່ຽນ ທສ້ຳ ເຍີຍ ຫລົ່ງ ກັ້ນ ເຍີຍ ຕົ້ມ ລຸຍ ຕິ່ມ ວົ້ວ ເຈົ໊າ . ມ່າຍ ເຕີ໋ຍ ຢ່າ ມີ່ງ ເດີ່ຍ ແກ໊ະ ດຢັ໋ງ-ນ່ອມ ຢຽດ ຕໍ໊ ຢຽດ ຕໍ໊ ເຍີຍ , ຕິ່ມ ຈ໊ຽນ ເຈົ໊າ .
41011009	ມີ່ງ ດ່າງ ວົ້ວ ເຕີ໋ຍ , ເຖສົາ ອກະຮ້າ ກັນ ຈ໊ຽນ ມີ່ງ ວົ້ວ ເຕີ໋ຍ , ລົ່ມ ດສ້ອຍ ເຫ່ວ , “ ໂຮ​ຊາ​ນາ ! ໂທ້ ທິນ-ຮູ່ງ ເຖສີຍ ຟຸ ເຕ໊ງ ຕສ໊ຽວ ເຍີຍ ບົ໋ວ ຕ້າຍ ວົ້ວ ເຕົ້າ .
41011010	ໂທ້ ທິນ-ຮູ່ງ ເຖສີຍ ຟຸ ປຸນ ເມີ່ຍ ອ໋ອຍ ຫລຽບ ເຍີຍ ກົ໊ວະ , ເຊ ບົວ ເຍີຍ ອົງ-ຖາຍ , ດາ​ວິດ ຮູ່ງ , ເຍີຍ ກົ໊ວະ . ໂຮ​ຊາ​ນາ ! ເທສງ ຢຽມ ຮລັງ ເຈ໋ຍ ວົ້ວ ເຕົ້າ ທິນ-ຮູ່ງ . ”
41011011	ເຢ​ຊູ ເຖົາ ເຢ​ລູ​ຊາ​ເລມ ຢ່າ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ ໝັ່ງ ເດສ່ງ ຫຍູ່ງໆ . ມປ່າ ລູ່ງ ອ໊າ ລ່ຳ ເຕີ໋ຍ ຫຮມວັງ ອ໊ະ . ນິ່ນ ແອ໋ງ ເຖສົາ ນິ່ນ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ຕສ່ຽວ ທສວດ ຕສີ້ງ ມີ່ງ ເບ​ທາ​ນີ ລ໌າງ .
41011012	ຕະເຫຍີ່ຍ ດອມ , ເຢ​ຊູ ບົວ ທສວດ ເບ​ທາ​ນີ ລ໌າງ ວົ້ວ ຕສັ່ນ , ເຢ​ຊູ ໂຮຍ້ວ ເຊຍ .
41011013	ນິ່ນ ປວັດ ມ່າຍ ຕສູ້ງ ງົ່ງ ຫຍໍ ດຢັ໋ງ ຢຽມ ໂກ ເຕີ໋ຍ ເຍີຍ , ມ່າຍ ນ່ອມ ຍ໌ຽມ ເຍີຍ . ນິ່ນ ຕສ່ຽວ ມີ່ງ ເຖົາ ດຢັ໋ງ-ກອນ ໝັ່ງ ກ໋າ , ມ່າຍ ປ໊ຽວ ໄຟ ໄມ້ ມ່າຍ . ມປ່າ ຂູງ ປວັດ ນ່ອມ ຮນັ້ງ , ໄມ້ ມ່າຍ ປ໊ຽວ , ເຫວີ່ຍ ຕສຸ ໄມ້ ແກ້ງ ເຖົາ ຕສຢັ້ງ ປ໊ຽວ ເຍີຍ ຕສຢັ້ງ ໂຫ່ .
41011014	ເຢ​ຊູ ບົ໋ວ ວົ້ວ ຕສູ້ງ ງົ່ງ ຫຍໍ ດຢັ໋ງ , “ ຢັ້ງ ນ້າຍ ເຈ໋ຍ , ໄມ້ ມ່າຍ ຫາຍ ເຕົ້າ ຕຸ໊ ຫຍັ່ນ ເມີ່ຍ ເຍີຍ ປ໊ຽວ ອ໊ະ . ” ເຢ​ຊູ ກ໊ອງ ນ້າຍ ໂຈ໋ວ ຫວ່າ , ນິ່ນ ເຍີຍ ໄຊ-ກໍ໋ ບົວ ຢ່າ ໄຮ໌ ເຍີຍ .
41011015	ມີ່ງ ເຖົາ ເຢ​ລູ​ຊາ​ເລມ ຕສີ້ງ , ເຢ​ຊູ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ ຕສ່ຽວ ຕສຸ່ນ ມ໌າຍ ໝ່າຍ ວົ້ວ ເຕີ໋ຍ ມ່ຽນ ທສວດ ມີ່ງ . ນິ່ນ ປູ໋ງ ຄີງ ທິ້ວ ຍ່ານ ວົ້ວ ເຕີ໋ຍ ມ່ຽນ ເຍີຍ ເຕ້ຍ ເຖສົາ ໝ່າຍ ແປະ ກົ໊ບ ວົ້ວ ເຕີ໋ຍ ມ່ຽນ ເຍີຍ ຕັ໋ງ .
41011016	ນິ່ນ ຢ່າ ໄມ້ ປຸນ ຫາຍ ເຕົ້າ ປ້ຽນ ຫາຍ ຫຍູ່ງ ຢັ້ງ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ຫລາດ ກະຍົ໌ວ ເຈ໋ຍ .
41011017	ເຢ​ຊູ ອຈ໋າວ ຕສວັ໋ງ ມ່ຽນ , “ ກີງ-ໂຊວ ເຟ້ຍ ຈ໊ຽນ ທິນ-ຮູ່ງ ເຍີຍ ຫວ່າ ກ໊ອງ , ‘ ເຢຍ ເຍີຍ ເປຢົ໊າ , ມ່ຽນ ອ໋ອຍ ເຫ່ວ ໂຕສ໋ວ ເຕົ໋າ ເກົ໋າ ເຍີຍ ເປຢົ໊າ , ເຫວີ່ຍ ປຸນ ໝ່ານ ຝີງ ມີ່ງ ວົ້ວ ເຕົ໋າ ເກົ໋າ . ’ ‘ ຈັ໋ນ-ຕສະ ປີ໋ງ ເຍີຍ ຄວດ . ’ ”
41011018	ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ໄຮ໌ ລິ໌ວ ນ້າຍ ເຕີ໋ຍ ສີ່ , ນິ່ນ ບົວ ຕສ່ຽວ ຮນ້ຳ ອ໋ອຍ ຕ໊າ ຫາຍ ຕິ່ວ ຕສະເອີ໋ຍ ໄຮ່ ໄຕ໋ ເຢ​ຊູ , ໂຢ່ວ ໄຮ໌ ກ້ຳ ເດສ໋ຍ ນິ່ນ , ເຫວີ່ຍ ຕສຸ ຕສວັ໋ງ ມ່ຽນ ບົວະ ຮ່ອງ ນິ່ນ ອຈ໋າວ ເຍີຍ ຫວ່າ .
41011019	ລູ່ງ ມ໌ານ-ຫຮມວັງ ເຕີ໋ຍ , ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ທສວດ ຕສີ້ງ ໝີ່ ອ໊ະ .
41011020	ຕະເຫຍີ່ຍ ດອມ ດສ໊ຽວ ເຍີຍ , ເຢ​ຊູ ເຖສົາ ໄຊ-ກໍ໋ ບົວ ເຈ໋ຍ ເຈົ໊າ ປວັດ ວົ້ວ ຕສູ້ງ ງົ່ງ ຫຍໍ ດຢັ໋ງ ອກາຍ ເຖົາ ກະເດ໊ຍ ກອນ , ໄຕ່ ໝີ່ ອ໊ະ .
41011021	ປີ​ເຕ ຈັ໋ງ ຕສຸ ເຢ​ຊູ ເຍີຍ ຫວ່າ ຕສ່ຽວ ບົ໋ວ ນິ່ນ , “ ໄຊ-ເຕ໋ຍ ອ້າ ! ໝັ່ງ ກ໋າ ! ເມີ່ຍ ໂຮ້ວ ນ້າຍ ຕສູ້ງ ງົ່ງ ຫຍໍ ດຢັ໋ງ ອີ້ ຕສັ່ນ ໂຄວ ອກາຍ ເດສ່ງ ໝີ່ ອ໊ະ ! ”
41011022	ເຢ​ຊູ ເຕົາ ນິ່ນ ບົວ , “ ອ໋ອຍ ຕສຸ ສຽນ ເຂົາ ທິນ-ຮູ່ງ .
41011023	ເຢຍ ບົ໋ວ ຕສຽນ ເມີ່ຍ ບົວ , ຫາຍ ເຕົ້າ ບົ໋ວ ນ້າຍ ນອມ ບົງ , ‘ ຊຸ້ຍ ທສວດ , ເອຈ່ຍ ຄ້ອຍ ມ່າະ ! ’ ວົ້ວ ເຕົ້າ ເຍີຍ ໂຮຍ້ວ ຢ່າ ໄມ້ ບູ້ງ ບ໊ຽນ , ຕສະເກ້ງ ສຽນ ອ໋ອຍ ທສວດ ຕ້າຍ ເອີຍ ນິ່ນ ກ໊ອງ ເຍີຍ ຫວ່າ ນໍ , ຕສ່ຽວ ຕສະເກ້ງ ອ໋ອຍ ທສວດ ຕ້າຍ ຮນັ້ງ ວົ້ວ ນໍ .
41011024	ເຫວີ່ຍ ນ້າຍ , ເຢຍ ບົ໋ວ ເມີ່ຍ ບົວ , ເມີ່ຍ ບົວ ເຕົ໋າ ເກົ໋າ ໂທ້ ຫາຍ ຫຍູ່ງ , ອ໋ອຍ ຕສຸ ສຽນ ເມີ່ຍ ບົວ ຕຸ໊ ວົ້ວ ຫຍູ່ງ , ຕສ່ຽວ ຕສະເກ້ງ ຕຸ໊ ອ໊ະ .
41011025	ເມີ່ຍ ບົວ ໂຊ້ວ ຈ໊ຽນ ເຕົ໋າ ເກົ໋າ ເຍີຍ ຕສຢັ້ງ ໂຫ່ , ເຊ ກ໊ອງ ເມີ່ຍ ຈັ໋ງ ຕສຸ ມ່າຍ ຫາຍ ເຕົ້າ ໂຕສ໋ວ ຕ່ອງ ເມີ່ຍ , ອ໋ອຍ ຕສຸ ກວັ່ງ ປຸນ ນິ່ນ , ເມີ່ຍ ເຍີຍ ທິນ-ຕ້ອງ ເຕ໋ຍ ຖສີງ ຕ້າຍ ກວັ່ງ ເມີ່ຍ ໂຕສ໋ວ ຕ່ອງ ເຍີຍ ຕສຸ໌ຍ .
41011026	ເຊ ກ໊ອງ ມ່ຽນ ໂຕສ໋ວ ຕ່ອງ ເມີ່ຍ ບົວ , ເມີ່ຍ ບົວ ຢ່າ ໄມ້ ກວັ່ງ , ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ຟີ່ ຮນັ້ງ ເຍີຍ ໄມ້ ກວັ່ງ ເມີ່ຍ ບົວ ໂຕສ໋ວ ເຍີຍ ຕສຸ໌ຍ . ”
41011027	ເຢ​ຊູ ບົວ ແອ໋ງ ດສ໋ວນ ເຖົາ ເຢ​ລູ​ຊາ​ເລມ ຕສີ້ງ . ເຢ​ຊູ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ຫລາດ ກະຍົ໌ວ ຢັ້ງ ເຈົ໊າ ວົ້ວ ຕສັ່ນ , ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ , ແອ໋ງ ເຖສົາ ມ່ຽນ ໂກ໋ ຕ້າຍ
41011028	ໜ່າຍ ນິ່ນ , “ ເມີ່ຍ ມ່າຍ ຫາຍ ຫຍູ່ງ ເລີ໌ຍ ໂຕສ໋ວ ນ້າຍ ເຕີ໋ຍ ສີ່ ? ນ້າຍ ຫຍູ່ງ ເລີ໌ຍ ຫາຍ ເຕົ້າ ປຸນ ເມີ່ຍ ? ”
41011029	ເຢ​ຊູ ເຕົາ ນິ່ນ ບົວ , “ ເຢຍ ມປ່າ ອ໋ອຍ ໜ່າຍ ໂຈ໋ວ ຫວ່າ ເມີ່ຍ ບົວ . ເມີ່ຍ ບົວ ເຕົາ ເຢຍ ນໍ , ເຢຍ ຕສ່ຽວ ບົ໋ວ ເມີ່ຍ ບົວ ເຢຍ ມ່າຍ ຫາຍ ຫຍູ່ງ ເລີ໌ຍ ໂຕສ໋ວ ນ້າຍ ເຕີ໋ຍ ສີ່ .
41011030	ເຕົາ ເຢຍ ໂອ່ . ຫາຍ ເຕົ້າ ປຸນ ໂຢ​ຮັນ ມ່າຍ ເລີ໌ຍ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ , ທິນ-ຮູ່ງ ໄຟ ປ້າມ ມ່ຽນ ? ”
41011031	ນິ່ນ ບົວ ຕສ່ຽວ ລ່ານ ເຖສົາ ລ່ານ ທສ່າງ ລ່າງ , “ ບົວ ຫອບ ຕສຸ ຮນັ້ງ ຫາຍ ນໍ ກ໊ອງ ? ເຊ ກ໊ອງ ບົວ ກ໊ອງ , ‘ ທິນ-ຮູ່ງ ປຸນ ຕ້າຍ , ’ ນິ່ນ ອ໋ອຍ ກ໊ອງ , ‘ ວົ້ວ ຫຍູ່ງ , ເມີ່ຍ ບົວ ເຫວີ່ຍ ຫາຍ ຕິ່ວ ໄມ້ ສຽນ ໂຢ​ຮັນ ? ’
41011032	ມປ່າ , ເຊ ກ໊ອງ ບົວ ກ໊ອງ , ‘ ມ່ຽນ ປຸນ ຕ້າຍ , ’ ” ( ນິ່ນ ບົວ ກ້ຳ ເດສ໋ຍ ຕສວັ໋ງ ມ່ຽນ ເຫວີ່ຍ ຕສຸ ຕສວັ໋ງ ມ່ຽນ ຝຸນ ຕີ່ງ ໂຢ​ຮັນ ເຊ ຕສະເກ້ງ ເປ໋ນ ເຕົ້າ ໂຕ່ວ ຫວ່າ ມ່ຽນ . )
41011033	ນິ່ນ ບົວ ຕສ່ຽວ ເຕົາ ເຢ​ຊູ , “ ເຢຍ ບົວ ໄມ້ ຮິ້ວ ຕຸ໊ . ” ເຢ​ຊູ ບົ໋ວ ນິ່ນ ບົວ , “ ຮນັ້ງ ໜ່າຍ , ເຢຍ ຢ່າ ໄມ້ ບົ໋ວ ເມີ່ຍ ບົວ ເຢຍ ມ່າຍ ຫາຍ ຫຍູ່ງ ເລີ໌ຍ ໂຕສ໋ວ ນ້າຍ ເຕີ໋ຍ ສີ່ . ”
41012001	ເຢ​ຊູ ຕສ່ຽວ ຫລົ່ງ ຫວ່າ-ເປີ໊ຍ ບົ໋ວ ນິ່ນ ບົວ , “ ມ່າຍ ລ່ານ ມ່ຽນ ຕສວັ໋ງ ດສົງ ອະຫງຸ່ນ ປ໊ຽວ , ໂຕສ໋ວ ຫລາດ ຫລາດ ຈ໊ຽນ . ຢຽມ ຫຮວີງ ກະຍົ໌ວ ນິ່ນ ເວດ ນອມ ຄວດ ໂຕສ໋ວ ຕສ້ອງ ເຍວີ່ຍ ອະຫງຸ່ນ ປ໊ຽວ ເຍີຍ ວວມ , ແອ໋ງ ໂຕສ໋ວ ນອມ ລ່າວ ຕສົ໊ວ ຫຮວີງ . ໂຕສ໋ວ ຕສຢັ໋ງ , ນິ່ນ ໂກ໊ວ ປຸນ ມ່ຽນ . ນິ່ນ ກັ້ນ ແອ໊ະ , ທສວດ ເຕີ່ຍ-ປູງ ໝີ່ ອ໊ະ .
41012002	ເຖົາ ປ໊ຽວ ຕສົວະ ເຍີຍ ຕສຢັ້ງ ໂຫ່ , ນິ່ນ ພ້າຍ ເຕົ້າ ໂປວ ມີ່ງ ລໍ໌ ໂກ໊ວ ຫຮວີງ ເຍີຍ ມ່ຽນ , ເຕສ໊າະ ນິ່ນ ເຍີຍ ປ່ວນ ປ໊ຽວ .
41012003	ໂກ໊ວ ຫຮວີງ ເຍີຍ ມ່ຽນ ເຕສ໊າະ ວົ້ວ ເຕົ້າ ໂປວ ເບ໊າະ , ຕສ່ຽວ ຕສຸ່ນ ນິ່ນ ຂູງ-ປົ໌ວ ແປະ ເຕສົ໋າ ເຍີຍ ດສ໋ວນ .
41012004	ຫຮວີງ-ຕສ໊ຽວ ແອ໋ງ ພ້າຍ ເຕົ້າ ໂປວ ມີ່ງ . ໂກ໊ວ ຫຮວີງ ເຍີຍ ມ່ຽນ ເບ໊າະ ວົ້ວ ເຕົ້າ ໂປວ ເຍີຍ ມອກ໊ອງ ຕັ໋ງ ແອ໋ງ ໂຕສ໋ວ ໂຕະ ປຸນ ນິ່ນ ໄຍ້ .
41012005	ຫຮວີງ-ຕສ໊ຽວ ແອ໋ງ ພ້າຍ ເຕົ້າ ໂປວ ມີ່ງ . ວົ້ວ ເຕົ້າ ຢ່າ ຕສຸ ນິ່ນ ບົວ ໄຕ໋ . ແອ໋ງ ມ່າຍ ໂປວ ທສ້ຳ ເຍີຍ ຕສຸ ໂກ໊ວ ຫຮວີງ ເຍີຍ ມ່ຽນ ໂຕສ໋ວ ໂຕະ . ມ່າຍ ເຕີ໋ຍ ນິ່ນ ບົວ ເບ໊າະ , ມ່າຍ ເຕີ໋ຍ ນິ່ນ ບົວ ໄຕ໋ .
41012006	“ ໂຕສ໋ວ ເກົາ , ຂູງ ເຕສ່ງ ດຸ ເຕົ້າ ຮນັ້ງ , ຕົ້ງ ຫຮວີງ-ຕສ໊ຽວ ເຍີຍ ຕອນ-ຮນ້ຳ . ອກະຮ້າ ວົ້ວ ດສຸ່ນ , ຫຮວີງ-ຕສ໊ຽວ ຕສ່ຽວ ພ້າຍ ນິ່ນ ກັ້ນ ເຍີຍ ຕອນ ມີ່ງ ຢ່າ ກ໊ອງ , ‘ ນິ່ນ ບົວ ຕສູ໊ງ ອ໋ອຍ ທ່າຍ ເຢຍ ເຍີຍ ຕອນ ອ໊ະ . ’
41012007	“ ມປ່າ ໂກ໊ວ ຫຮວີງ ເຍີຍ ມ່ຽນ , ລ່ານ ບົ໋ວ ລ່ານ , ‘ ດສິບ ນ້າຍ ນອມ ຫຮວີງ ເຊ ຕົ້ງ ນ້າຍ ເຕົ້າ ອ໊ະ . ຕ້າຍ ມ່າະ ! ບົວ ເຕສ໊າະ ນິ່ນ ໄຕ໋ ໄຕ່ . ນິ່ນ ເຍີຍ ຈາ-ຕີ້ງ ຕສ່ຽວ ເປ໋ນ ບົວ ເຍີຍ ອ໊ະ . ’
41012008	ນິ່ນ ບົວ ຕສ່ຽວ ເຕສ໊າະ ນິ່ນ ໄຕ໋ ໄຕ່ , ທໍ ກວັ່ງ ກະເຫຍ່ຍ ຕສິ ຫຮວີງ ໝີ່ ອ໊ະ . ”
41012009	ເຢ​ຊູ ໜ່າຍ , “ ວົ້ວ ຫຍູ່ງ , ຫຮວີງ-ຕສ໊ຽວ ອ໋ອຍ ຮນັ້ງ ຫາຍ ນໍ ໂຕສ໋ວ ? ນິ່ນ ຕສູ໊ງ ອ໋ອຍ ມີ່ງ ໄຕ໋ ກວັ່ງ ນິ່ນ ບົວ , ແອ໋ງ ປຸນ ກັ້ນ ເຕີ໋ຍ ມ່ຽນ ໂກ໊ວ ວົ້ວ ນອມ ຫຮວີງ .
41012010	ກີງ-ໂຊວ ເຟ້ຍ ຈ໊ຽນ ນ້າຍ ເຕີ໋ຍ ຫວ່າ ເມີ່ຍ ບົວ ໄມ້ ໂຕະ ເຈ໋ຍ ໄຟ ? ‘ ກົ໊ມ ເປຢົ໊າ ຕສັ່ງ ເອກ້ມ ທສວດ ວົ້ວ ນອມ ຫລະເປຢີ໊ຍ , ຕສູ໊ງ ເປ໋ນ ອັນ ເປຢົ໊າ-ເກ໊າະ ເກົ້າ ຫລົ່ງ ຈ໊ຽນ ເຈ໋ຍ ວົ້ວ ນອມ .
41012011	ນ້າຍ ເຊ ຕສ໊ຽວ ໂຕສ໋ວ ເຍີຍ ສີ່ . ຕສິ໋ວ ເຢຍ ບົວ ເຍີຍ ມຕສີງ ໝັ່ງ , ປວັດ ບົວະ ຮ່ອງ ໄຫ່ . ’ ”
41012012	ໂຕສ໋ວ ໂຮລ ເຍີຍ ຢິວ​ໄທ ມ່ຽນ ຮິ້ວ ຕຸ໊ ເຢ​ຊູ ກ໊ອງ ວົ້ວ ຕິ້ວ ຫວ່າ-ເປີ໊ຍ ຕສິ໊ ຕສຸ ນິ່ນ ບົວ ຕສ່ຽວ ອ໋ອຍ ເຕສ໊າະ ນິ່ນ ໄຫ່ ອ໊ະ . ມປ່າ ນິ່ນ ບົວ ກ້ຳ ເດສ໋ຍ ຕສວັ໋ງ ມ່ຽນ ຕສ່ຽວ ຕສຢັງ ໜ່າຍ ມີ່ງ ໝີ່ ອ໊ະ .
41012013	ອກະຮ້າ ນິ່ນ ບົວ ພ້າຍ ເຕີ໋ຍ ຟາ​ລິ​ສີ ມ່ຽນ ເຖສົາ ເຕີ໋ຍ ເຮ​ລົດ ຮູ່ງ ວົ້ວ ເຈົ໊າ ມ່ຽນ ມີ່ງ ລໍ໌ ເຢ​ຊູ , ອ໋ອຍ ດົ໊ວ ນິ່ນ ກ໊ອງ ຕ່ອງ ຫວ່າ .
41012014	ມີ່ງ ເຖົາ ເຢ​ຊູ ວົ້ວ ນິ່ນ ບົວ ກ໊ອງ , “ ຟິນ-ແຊງ ອ່າ , ເຢຍ ບົວ ຮິ້ວ ຕຸ໊ ເມີ່ຍ ໂຮຍ້ວ ຕສະ . ເມີ່ຍ ຢ່າ ໄມ້ ໝັ່ງ ຫາຍ ເຕົ້າ ເຍີຍ ຮມຽນ , ເຫວີ່ຍ ຕສຸ ເມີ່ຍ ໄມ້ ໝັ່ງ ຫາຍ ເຕົ້າ ໂຕສ໋ວ ໂຮລ ໄຟ ໂຕສ໋ວ ໄຝ . ທິນ-ຮູ່ງ ເຍີຍ ເຈົ໊າ ເມີ່ຍ ຢ່າ ອຈ໋າວ ຕຸ໊ ຕສຽນ . ວົ້ວ ຫຍູ່ງ , ໂທ້ ບົ໋ວ ເຢຍ ບົວ ໂອ່ . ບົວ ທສວດ ໂດສວ-ຕສິ້ນ ປຸນ ໂລ​ມາ ຮູ່ງ ເຊ ຕ່ອງ ບົວ ເຍີຍ ເລີ໌ຍ ໄຟ ? ”
41012015	ມປ່າ ເຢ​ຊູ ຮິ້ວ ຕຸ໊ ນິ່ນ ບົວ ເປີ້ຍ ຕສະ ໂຮຍ້ວ ອຈ໊ວດ ຕສ່ຽວ ກ໊ອງ , “ ເມີ່ຍ ບົວ ເຫວີ່ຍ ຫາຍ ຕິ່ວ ອ໋ອຍ ດົ໊ວ ເຢຍ ກ໊ອງ ຕ່ອງ ? ເຕສ໊າະ ນອມ ຍ່ານ ຕ້າຍ ປຸນ ເຢຍ ໝັ່ງ ກ໋າ . ”
41012016	ນິ່ນ ບົວ ຕສ່ຽວ ເຕສ໊າະ ນອມ ຍ່ານ ປຸນ ເຢ​ຊູ . ນິ່ນ ຕສ່ຽວ ໜ່າຍ ກ໋າ , “ ນ້າຍ ຫາຍ ເຕົ້າ ເຍີຍ ຝັງ ເຖສົາ ຫາຍ ເຕົ້າ ເຍີຍ ບົ໋ວ ? ” ນິ່ນ ບົວ ເຕົາ , “ ໂລ​ມາ ຮູ່ງ ເຍີຍ . ”
41012017	ເຢ​ຊູ ກ໊ອງ , “ ຮນັ້ງ ໜ່າຍ , ຫາຍ ຫຍູ່ງ ໂລ​ມາ ຮູ່ງ ເຍີຍ , ອ໋ອຍ ຕສຸ ປຸນ ໂລ​ມາ ຮູ່ງ . ຫາຍ ຫຍູ່ງ ທິນ-ຮູ່ງ ເຍີຍ , ອ໋ອຍ ຕສຸ ປຸນ ທິນ-ຮູ່ງ . ” ນິ່ນ ບົວ ເກ້ງ ບົວະ ຮ່ອງ ໄຫ່ ເຢ​ຊູ .
41012018	ແອ໋ງ ມ່າຍ ເຕີ໋ຍ ສະ​ດູ​ສີ ມ່ຽນ ຕ້າຍ ລໍ໌ ເຢ​ຊູ . ສະ​ດູ​ສີ ວົ້ວ ເຈົ໊າ ມ່ຽນ ກ໊ອງ ມ່ຽນ ໄຕ່ ມີ່ງ ໄມ້ ໄຮ່ ນັ່ງ ອ໊ະ .
41012019	ນິ່ນ ບົວ ໜ່າຍ ເຢ​ຊູ , “ ຟິນ-ແຊງ ອ່າ , ໂມ​ເຊ ເຟ້ຍ ຈ໊ຽນ ກ໊ອງ ບົ໋ວ ບົວ , ‘ ເຊ ກ໊ອງ ມ່າຍ ລ່ານ ມ່ຽນ ຫລົ່ງ ຈ໊ຽນ ເອົ໊າ , ໄມ້ ແກ້ງ ມ່າຍ ຝຸຈ໊ວຍ ມປ່າ ນິ່ນ ໄຕ່ ໝີ່ ອ໊ະ , ນິ່ນ ເຍີຍ ໂຢ໌ວ ອ໋ອຍ ຕສຸ ຫລົ່ງ ຍາມ ໂຕສ໋ວ ເອົ໊າ ເຫວີ່ຍ ຕຸ໊ ຝຸຈ໊ວຍ ຝຸນ ກໍ໋ ເຍີຍ ປ່ວນ . ’
41012020	ຕສິ້ນ ດ່າງ ມ່າຍ ເສ່ຍ ມົ໌ວ-ຕອນ . ຕອນ-ໂຮລ ຕອງ ຈ໊ຽນ ຈາ , ໄມ້ ແກ້ງ ມ່າຍ ຝຸຈ໊ວຍ ນິ່ນ ໄຕ່ ໝີ່ ອ໊ະ .
41012021	ຕະໄໜ ຫລົ່ງ ຍາມ-ກວ໊າ , ໄມ້ ແກ້ງ ມ່າຍ ຝຸຈ໊ວຍ ນິ່ນ ຢ່າ ໄຕ່ ໝີ່ ອ໊ະ . ເລົ້າ ຊານ ຟີ່ ຮນັ້ງ ເຍີຍ .
41012022	ໂຕສ໋ວ ເກົາ , ນິ່ນ ບົວ ເສ່ຍ ມົ໌ວ ຢຽດ ຕສູ໊ງ ຫລົ່ງ ເຈ໋ຍ ນ້າຍ ເຕົ້າ ຍາມ-ກວ໊າ ໂຕສ໋ວ ເອົ໊າ , ໄມ້ ມ່າຍ ຝຸຈ໊ວຍ , ໄຕ່ ໝີ່ ອ໊ະ . ອກະຮ້າ ວົ້ວ ເຕົ້າ ເອົ໊າ ຢ່າ ໄຕ່ ໝີ່ ອ໊ະ .
41012023	ຮນັ້ງ ໜ່າຍ , ມ່ຽນ ໄຕ່ ມີ່ງ , ເຖົາ ນັ່ງ ຕ້າຍ ວົ້ວ ຮນອຍ , ວົ້ວ ເຕົ້າ ເອົ໊າ ຝຸນ ຫາຍ ເຕົ້າ ເຍີຍ ເອົ໊າ ? ເຫວີ່ຍ ຕສຸ ນິ່ນ ບົວ ເສ່ຍ ມົ໌ວ ຢຽດ ຕສູ໊ງ ຫລົ່ງ ເຈ໋ຍ ນິ່ນ . ”
41012024	ເຢ​ຊູ ເຕົາ ນິ່ນ ບົວ , “ ເມີ່ຍ ບົວ ຕສະເກ້ງ ຕ່ອງ ອ໊ະ . ເຊ ເຫວີ່ຍ ຕສຸ ເມີ່ຍ ບົວ ໄມ້ ຮິ້ວ ຕຸ໊ ກີງ-ໂຊວ , ຢ່າ ໄມ້ ຮິ້ວ ຕຸ໊ ທິນ-ຮູ່ງ ເຍີຍ ທຈະ .
41012025	ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ ວົ້ວ ຕສັ່ນ , ນິ່ນ ບົວ ຕສ່ຽວ ຮນັ້ງ ຢຽມ ທິນ-ຕ້ອງ ເຍີຍ ຟິນ-ມ່ຽນ ນໍ , ໄມ້ ຫລົ່ງ ເອົ໊າ , ໄມ້ ຫລົ່ງ ໂອກ໋ .
41012026	ກ໊ອງ ມ່ຽນ ໄຕ່ ມີ່ງ ແອ໋ງ ນັ່ງ ຕ້າຍ ວົ້ວ ຕິ່ວ ເຈົ໊າ . ເມີ່ຍ ບົວ ໄມ້ ໂຕະ ເຈ໋ຍ ໂມ​ເຊ ເຟ້ຍ ຈ໊ຽນ ກ໊ອງ , ໂຕ໌ວ ເຕສັຍ ດຢັ໋ງ-ຕອນ-ຟົ້ມ ວົ້ວ ໂຕ່ວ ກີງ-ໂຊວ ໄຟ ? ທິນ-ຮູ່ງ ບົ໋ວ ໂມ​ເຊ , ‘ ເຢຍ ເຊ ອັບ​ລາ​ຮຳ ເຍີຍ ທິນ-ຮູ່ງ , ອີ​ສັກ ເຍີຍ ທິນ-ຮູ່ງ , ຢາ​ໂຄບ ເຍີຍ ທິນ-ຮູ່ງ . ’
41012027	ນິ່ນ ໄມ້ ເຕສີ໌ຍ ໄຕ່ ມີ່ງ ເຍີຍ ມ່ຽນ ເຍີຍ ທິນ-ຮູ່ງ , ນິ່ນ ເຊ ມ່ຽນ ນັ່ງ ມ່ຽນ ເຍີຍ ທິນ-ຮູ່ງ . ເມີ່ຍ ບົວ ຕສະເກ້ງ ຕ່ອງ ເດສ່ງ ອ໊ະ . ”
41012028	ມ່າຍ ເຕົ້າ ອຈ໋າວ ເລີ໌ຍ ເຍີຍ ຟິນ-ແຊງ ຕ້າຍ ເຖົາ ຢ່າ ໄຮ໌ ນິ່ນ ບົວ ແດສງ ເລີ໌ຍ . ນິ່ນ ໄຮ໌ ເຢ​ຊູ ເຕົາ ຕຸ໊ ວົ້ວ ເຕີ໋ຍ ມ່ຽນ ຫອບ ໄຫ່ , ນິ່ນ ຕສ່ຽວ ໜ່າຍ ເຢ​ຊູ , “ ຢຽດ ຕສູ໊ງ ເລີ໌ຍ-ຫລັດ , ຫາຍ ຕິ້ວ ເກົ້າ ຫລົ່ງ ຈ໊ຽນ ເຈ໋ຍ ? ”
41012029	ເຢ​ຊູ ເຕົາ , “ ເກົ້າ ຫລົ່ງ ຈ໊ຽນ ເຈ໋ຍ ເຍີຍ ເລີ໌ຍ ເຊ ຕົ້ງ ນ້າຍ . ‘ ອິ​ສະ​ລາ​ເອນ ມ່ຽນ ອ່າ , ໝວັງ ຫລົງ ໂອ່ . ບົວ ເຍີຍ ຕສ໊ຽວ , ທິນ-ຮູ່ງ , ເຊ ດຸ ເຕົ້າ ຕສ໊ຽວ ຮນັ້ງ .
41012030	ອ໋ອຍ ຕສຸ ຫລົ່ງ ເດສ່ງ ໂຮຍ້ວ , ຫລົ່ງ ເດສ່ງ ຕສະເອີ໋ຍ , ຫລົ່ງ ເດສ່ງ ທສົງ-ເມ່ງ , ຢ່າ ຫລົ່ງ ເດສ່ງ ທຈະ ຮນ້ຳ ຕສ໊ຽວ , ເມີ່ຍ ເຍີຍ ທິນ-ຮູ່ງ . ’ ‘ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ’
41012031	ຕະເຫຍີ່ຍ ຕິ້ວ ເລີ໌ຍ ເຊ ຕົ້ງ ນ້າຍ , ‘ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ’ ໄມ້ ມ່າຍ ຫາຍ ຕິ້ວ ເລີ໌ຍ ເກົ້າ ຫລົ່ງ ຈ໊ຽນ ເຈ໋ຍ ນ້າຍ ເຕີ໋ຍ ອີ ຕິ້ວ ອ໊ະ . ”
41012032	ວົ້ວ ເຕົ້າ ອຈ໋າວ ເລີ໌ຍ ເຍີຍ ຟິນ-ແຊງ ເຕົາ ເຢ​ຊູ , “ ຟິນ-ແຊງ ອ່າ , ເມີ່ຍ ກ໊ອງ ຕຸ໊ ຫອບ ໄຫ່ . ຮນັ້ງ ເມີ່ຍ ກ໊ອງ ນໍ , ຂູງ ຕສ໊ຽວ ກັ້ນ ໂຕສ໋ວ ທິນ-ຮູ່ງ ຮນັ້ງ . ທສວດ ລິ໌ວ ນິ່ນ , ໄມ້ ມ່າຍ ກັ້ນ ເຕົ້າ ອ໊ະ .
41012033	ມ່ຽນ ອ໋ອຍ ຕສຸ ຫລົ່ງ ເດສ່ງ ໂຮຍ້ວ , ຫລົ່ງ ເດສ່ງ ທສົງ-ເມ່ງ , ຫລົ່ງ ເດສ່ງ ທຈະ ຮນ້ຳ ທິນ-ຮູ່ງ , ຢ່າ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ເອີຍ ຈ໊ຽນ ນ້າຍ ເຕີ໋ຍ ອີ ຕິ້ວ ເລີ໌ຍ ໂຕສ໋ວ ເຊ ເກົ້າ ຫລົ່ງ ຈ໊ຽນ ເຈ໋ຍ ຢຽດ ຕສູ໊ງ ປົ໊ວ ເຕສ່ຍ ເຍີຍ ເຖສົາ ຝົ່ງ ຫໍ່ ເຍີຍ ກະນ້າຍ . ”
41012034	ເຢ​ຊູ ປວັດ ນ້າຍ ເຕົ້າ ມ່ຽນ ຫລົ່ງ ໂຮຍ້ວ ເຕົາ , ຕສ່ຽວ ບົ໋ວ ນິ່ນ , “ ເມີ່ຍ ເລີ່ຍ ທິນ-ຮູ່ງ ເຍີຍ ກົ໊ວະ ໄມ້ ໂກ . ” ຢຽມ ນ້າຍ ມີ່ງ , ໄມ້ ມ່າຍ ຫາຍ ເຕົ້າ ກ໊າມ ໜ່າຍ ຫາຍ ຫຍູ່ງ ເຢ​ຊູ .
41012035	ເຢ​ຊູ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ມ່ຽນ ວົ້ວ ຕສັ່ນ , ນິ່ນ ໜ່າຍ ໂຈ໋ວ ຫວ່າ . “ ອຈ໋າວ ເລີ໌ຍ ເຍີຍ ຟິນ-ແຊງ ຮນັ້ງ ຫາຍ ນໍ ໄຮ່ ກ໊ອງ ກີ​ຕູ່ ໂຕສ໋ວ ດາ​ວິດ ຮູ່ງ ເຍີຍ ເຕສີ໊ຍ-ຟຸນ ?
41012036	ສີງ ລີ່ງ ປຸນ ດາ​ວິດ ກັ້ນ ກ໊ອງ , ‘ ຕສ໊ຽວ ກ໊ອງ ບົ໋ວ ເຢຍ ເຍີຍ ຕສ໊ຽວ , ເຕສວີ໌ຍ ຈ໊ຽນ ເຢຍ ເຍີຍ ບຢ່າວ ແໝງ ປູງ , ຕສົ໊ວ ເຢຍ ປຸນ ເມີ່ຍ ເຍີຍ ວິນ-ວັ້ງ ເອຈ່ຍ ເມີ່ຍ ເຍີຍ ເຕສົ໋າ-ເດ໊ຍ . ’ ມ່ຽນ ທສ້ຳ ເຍີຍ ອະເຮນີ້ຍ ໝວັງ ເຢ​ຊູ ອຈ໋າວ .
41012037	ດາ​ວິດ ກັ້ນ ເຫ່ວ ນິ່ນ ໂຕສ໋ວ ‘ ຕສ໊ຽວ . ’ ວົ້ວ ຫຍູ່ງ , ກີ​ຕູ່ ຮນັ້ງ ຫາຍ ນໍ ໄຮ່ ໂຕສ໋ວ ດາ​ວິດ ເຍີຍ ເຕສີ໊ຍ-ຟຸນ ? ” ມ່ຽນ ທສ້ຳ ເຍີຍ ອະເຮນີ້ຍ ໝວັງ ເຢ​ຊູ ອຈ໋າວ .
41012038	ອຈ໋າວ ນິ່ນ ບົວ ວົ້ວ ຕສັ່ນ ເຢ​ຊູ ກ໊ອງ , “ ອ໋ອຍ ຕສຸ ໄຝ ຟິມ ອຈ໋າວ ເລີ໌ຍ ເຍີຍ ຟິນ-ແຊງ . ນິ່ນ ບົວ ອະເຮນີ້ຍ ຕສຸ໊ ລຸຍ-ດ໊າວ ມີ່ງໆ ຕ້າຍໆ , ມີ່ງ ວົ້ວ ເຮີຍ-ຫ່ອງ ອ໋ອຍ ມ່ຽນ ທ່າຍ , ເຕສ໊າະ ເຢັ໊ຍ ປຸນ ນິ່ນ ບົວ .
41012039	ມີ່ງ ຫວຸ່ຍ ຕ້ອງ ນິ່ນ ບົວ ກິ໊ນ ຫລົງ ເຈ໋ຍ ເຍີຍ ຕ໋ອງ ເຕສວີ໌ຍ . ເປັຍ ຢິ້ນ ນິ່ນ ບົວ ຂູງ ອ໋ອຍ ເຕສວີ໌ຍ ເຕ້ຍ ກອນ ຮນັ້ງ .
41012040	ນິ່ນ ບົວ ດົ໊ວ ເອົ໊າ-ກວ໊າ ເຍີຍ ຈາ-ຕີ້ງ ຫຍັ່ນ , ຢ່າ ຕຸ໊-ເອີ໋ຍ ເຕົ໋າ ເກົ໋າ ດ໊າວ ເຍີຍ ດົ໊ວ ມ່ຽນ . ຕົ້ງ ນ້າຍ ຫຍູ່ງ ມ່ຽນ ອ໋ອຍ ຕສຸ ຕີ່ງ ຕສຸ໌ຍ ເກົ້າ ເຮນ້ຍ ເຈ໋ຍ . ”
41012041	ເຢ​ຊູ ເຕສວີ໌ຍ ຈ໊ຽນ ນິດ ຊຽວ ຍ່ານ ເຍີຍ ຟາງ ໝັ່ງ ມ່ຽນ ຝົ່ງ ຫໍ່ ຍ່ານ . ປຸ໊ດ-ຕສ້ອຍ ມ່ຽນ ທສ້ຳ ເຍີຍ ຕັ໊ບ ຍ່ານ ທສ້ຳ .
41012042	ແອ໋ງ ມ່າຍ ເຕົ້າ ເອົ໊າ-ກວ໊າ-ຈົ່ມ ຕ້າຍ ຕັ໊ບ ອີ ນອມ ຕົ້ງ ຕສິ້ນ ຊິ . ຕົ້ງ ຕສິ້ນ ຊິ ເຊ ຈ໋າ-ຕສິ້ນ ໄອ໊ ເຈ໋ຍ ເຍີຍ ຍ່ານ .
41012043	ເຢ​ຊູ ເຫ່ວ ນິ່ນ ເຍີຍ ໄຊ-ກໍ໋ ບົວ ຕ້າຍ ກ໊ອງ ບົ໋ວ ນິ່ນ ບົວ , “ ເຢຍ ບົ໋ວ ເມີ່ຍ ບົວ , ນ້າຍ ເຕົ້າ ເອົ໊າ-ກວ໊າ-ຈົ່ມ ຝົ່ງ ຫໍ່ ເຍີຍ ຍ່ານ ເກົ້າ ທສ້ຳ ເຈ໋ຍ ເຕົ້າໆ ຝົ່ງ ຫໍ່ ເຍີຍ .
41012044	ເຫວີ່ຍ ຕສຸ ວົ້ວ ເຕີ໋ຍ ມ່ຽນ ມ່າຍ ຍ່ານ ທສ້ຳ . ນິ່ນ ບົວ ຝົ່ງ ຫໍ່ ເຕີ໋ຍ ປ໊າ ຮນັ້ງ . ນ້າຍ ເຕົ້າ ເອົ໊າ-ກວ໊າ ດົ່ງ ໜ່າຍ ຈົ່ມ , ມປ່າ ລ່ຽມ ນິ່ນ ຢູ໌ງ ແໝ່ງ ຍ່ານ ຢ່າ ຕໍ້ ຕ້າຍ ຝົ່ງ ຫໍ່ ເດສ່ງ . ”
41013001	ເຢ​ຊູ ທສວດ ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ ຕສັ່ນ , ມ່າຍ ເຕົ້າ ນິ່ນ ເຍີຍ ໄຊ-ກໍ໋ ກ໊ອງ , “ ໄຊ-ເຕ໋ຍ ອ້າ ! ໝັ່ງ ກ໋າ ! ນ້າຍ ເຕີ໋ຍ ຫລະເປຢີ໊ຍ ໂຮລ ! ໄຫ່ . ເປຢົ໊າ ຢ່າ ເກ້ງ ! ເດສວີ່ຍ ໄຫ່ . ”
41013002	ເຢ​ຊູ ເຕົາ , “ ເມີ່ຍ ປວັດ ນ້າຍ ເຕີ໋ຍ ຕົ້ມ ເປຢົ໊າ ເຍີຍ ໄຟ ? ມ່າຍ ນອມ ຮນອຍ ຢຽດ ຕສູ໊ງ ອ໋ອຍ ຕສຸ ແທສະ ເດສ່ງ . ໄມ້ ມ່າຍ ຢຽດ ຄວ້າຍ ຫລະເປຢີ໊ຍ ລັບ ຈ໊ຽນ ອ໊ະ . ”
41013003	ເຢ​ຊູ ເຕສວີ໌ຍ ຈ໊ຽນ ກະລັ້ນ ບົງ , ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ຕ໋ອຍ-ຫງ່ານ ວົ້ວ ຕສັ່ນ , ປີ​ເຕ , ຢາ​ກອບ , ໂຢ​ຮັນ ເຖສົາ ອັນ​ດາ​ລູ ຕ້າຍ ປີ໋ງ ຈ໊ຽນ ໜ່າຍ ນິ່ນ ,
41013004	“ ໂທ້ ບົ໋ວ ເຢຍ ບົວ ໂອ່ . ນ້າຍ ເຕີ໋ຍ ສີ່ ຫາຍ ຕສັ່ນ ອ໋ອຍ ທສວດ ? ນ້າຍ ເຕີ໋ຍ ຢຽດ ຕສູ໊ງ ສີ່ ທສວດ ວົ້ວ ຕສັ່ນ , ມ່າຍ ຫາຍ ຫຍູ່ງ ຈັ໋ງ-ໂຫ່ ປຸນ ທສີງ ຕສຢັ້ງ ໂຫ່ ເຖົາ ? ”
41013005	ເຢ​ຊູ ບົ໋ວ ນິ່ນ ບົວ , “ ອ໋ອຍ ຕສຸ ໄຝ ຟິມ . ໄມ້ ຕູ໋ງ ໝວັງ ຫາຍ ເຕົ້າ ດົ໊ວ ເມີ່ຍ ບົວ .
41013006	ມ່າຍ ມ່ຽນ ທສ້ຳ ເຍີຍ ອ໋ອຍ ຫລົ່ງ ເຢຍ ເຍີຍ ບົ໋ວ ຕ້າຍ ກ໊ອງ , ‘ ເຢຍ ຕົ້ງ ກີ​ຕູ່ ອ໊ະ . ’ ນິ່ນ ບົວ ຕສ່ຽວ ດົ໊ວ ມ່ຽນ ທສ້ຳ .
41013007	ເມີ່ຍ ບົວ ໄຮ໌ ມ່ຽນ ເບ໊າະ ຕົ້ມ ຈ໋າ ຢ່າ ໄຮ໌ ເບ໊າະ ຕົ້ມ ຈ໋າ ເຍີຍ ຝຽນ ວົ້ວ ຕສັ່ນ , ໄມ້ ຕູ໋ງ ກ້ຳ ເດສ໋ຍ . ນ້າຍ ເຕີ໋ຍ ສີ່ ດົ່ງ ຫາຍ ຕສູ໊ງ ອ໋ອຍ ຕສຸ ທສວດ ມປ່າ ເຊດ ເມວີ໌ຍ ເຍີຍ ຕສຢັ້ງ ໂຫ່ ໄມ້ ແກ້ງ ເຖົາ .
41013008	ນ້າຍ ຝີງ ເຖສົາ ວົ້ວ ຝີງ ອ໋ອຍ ເບ໊າະ ຈ໋າ . ນ້າຍ ນອມ ກົ໊ວະ ເຖສົາ ວົ້ວ ນອມ ກົ໊ວະ ຢ່າ ເບ໊າະ ຕົ້ມ ຈ໋າ . ມ່າຍ ເຕີ໋ຍ ຕ໋ອງ ເດົາ ຕົ໌ງ , ແອ໋ງ ມ່າຍ ຕົ້ມ ຮວາງ ຕົ້ມ ຫງໍ່ . ນ້າຍ ເຕີ໋ຍ ສີ່ ທສວດ ຕ້າຍ ປຸນ ທສີງ ເຊດ ເມວີ໌ຍ ເຍີຍ ຮນອຍ-ເຫຍັຍ ເຈ໌ຍ ກອນ ທສວດ .
41013009	“ ມປ່າ ເມີ່ຍ ບົວ ກັ້ນ ອ໋ອຍ ຕສຸ ໄຝ ຟິມ . ມ່ຽນ ອ໋ອຍ ເຕສ໊າະ ເມີ່ຍ ບົວ ມີ່ງ ສີ່ ຕ້ອງ . ຢຽມ ຫວຸ່ຍ ຕ້ອງ ນິ່ນ ບົວ ອ໋ອຍ ຫລົ່ງ ປຢ໊າ-ປິນ ເບ໊າະ ເມີ່ຍ ບົວ . ເມີ່ຍ ບົວ ຫລາຍ ເຢຍ ຢ່າ ອ໋ອຍ ຕສຸ ໂຊ້ວ ຈ໊ຽນ ຕສູ໋ງ ເຖສົາ ຮູ່ງ ເຕ໋ຍ ເຍີຍ ດສະຮມຽນ ຕອງ ຈ໊ຽນ ນິ່ນ ບົວ ໂຕສ໋ວ ຕສອງ-ເຕສ໋ງ .
41013010	ຄູ້ ຝຽນ ອ໋ອຍ ຕສຸ ຕສຸ້ນ ປຸນ ຝີງໆ ມ່ຽນ ໝວັງ , ເຊດ ເມວີ໌ຍ ເຍີຍ ຕສຢັ້ງ ໂຫ່ ຖສີງ ຕ້າຍ ເຖົາ .
41013011	ມ່ຽນ ເຕສ໊າະ ເມີ່ຍ ບົວ ຕໍ້ ມີ່ງ ສີ່ ຕ້ອງ ວົ້ວ ຕສັ່ນ , ໄມ້ ຕູ໋ງ ຈາ-ດ່າງ ເດສົ້າ ອ໋ອຍ ຕສຸ ຮນັ້ງ ຫາຍ ນໍ ກ໊ອງ . ເຖົາ ວົ້ວ ຕສັ່ນ , ທິນ-ຮູ່ງ ຮນັ້ງ ຫາຍ ນໍ ປຸນ ເມີ່ຍ ບົວ ກ໊ອງ ຕສ່ຽວ ອ໋ອຍ ຕສຸ ຮນັ້ງ ວົ້ວ ນໍ ກ໊ອງ , ເຫວີ່ຍ ຕສຸ ໄມ້ ເຕສີ໌ຍ ເມີ່ຍ ບົວ ກັ້ນ ຮນ້ຳ ທສວດ ຕ້າຍ ກ໊ອງ , ເຊ ສີງ ລີ່ງ ປຸນ ເມີ່ຍ ບົວ ກ໊ອງ .
41013012	“ ມົ໌ວ-ຕ່ອຍ ອ໋ອຍ ເຕສ໊າະ ມົ໌ວ-ຕ່ອຍ ຈິວ ປຸນ ມ່ຽນ ໄຕ໋ , ເຕຍ ອ໋ອຍ ເຕສ໊າະ ນິ່ນ ເຍີຍ ຝຸຈ໊ວຍ ຈິວ ປຸນ ມ່ຽນ ໄຕ໋ . ຝຸຈ໊ວຍ ເຖສົາ ເຕ໋ຍ ໝ່າ ຢ່າ ເປ໋ນ ວິນ , ຈິວ ປຸນ ມ່ຽນ ໄຕ໋ .
41013013	ເຫວີ່ຍ ເຢຍ , ຕສວັ໋ງ ມ່ຽນ ອ໋ອຍ ດສອງ ເມີ່ຍ ບົວ . ມປ່າ , ຫາຍ ເຕົ້າ ເຕ໊ຍ ຕຸ໊ ເຖົາ ຕ້າວ ຕສ່ຽວ ຕຸ໊ ໂອຈ໋ວ ອ໊ະ .
41013014	“ ເມີ່ຍ ບົວ ປວັດ ໂຕສ໋ວ ປຸນ ຫຍູ່ງໆ ຫວ່າຍ ວົ້ວ ເຕົ້າ ຕົ້ມ ເຮ່ຍ ໂຢ໋ວ ຢຽມ ຈ໊ຽນ ໄມ້ ຫອບ ຕສຸ ຢຽມ ເຍີຍ ຕ໋ອງ ວົ້ວ ຕສັ່ນ , ( ໂຕະ ໂຊວ ເຍີຍ ມ່ຽນ ອ໋ອຍ ຕສຸ ເມ່ງ ແປະ ນ້າຍ ເຕີ໋ຍ ຫວ່າ . ) ຢຽມ ຢູ​ເດຍ ແຊ້ງ ວົ້ວ ເຕີ໋ຍ ອ໋ອຍ ຕສຸ ເປຢົ໋າ ຝາວ ບົງ .
41013015	ຢຽມ ເປຢົ໊າ-ງໍ່ ວົ້ວ ເຕີ໋ຍ ເອຈ່ຍ ຕ້າຍ , ໄມ້ ຕູ໋ງ ເປັຍ ເປຢົ໊າ ເຕສ໊າະ ຫາຍ ຫຍູ່ງ ຕໍ້ ມີ່ງ .
41013016	ຢຽມ ເດີ່ຍ ເຍີຍ ມ່ຽນ , ໄມ້ ຕູ໋ງ ດສ໋ວນ ເປຢົ໊າ ເຕສ໊າະ ກັ້ນ ເຍີຍ ຕົ້ມ ລຸຍ .
41013017	ຢຽມ ວົ້ວ ເຕີ໋ຍ ຮນອຍ-ເຫຍັຍ , ມ່າຍ ຈ໊ຽນ ຊິນ ເຍີຍ , ເຖສົາ ມ່າຍ ກູ້ ງວ໌າ ຮົບ ຫຍໍ ເຍີຍ ມເຊັຍ ຕອນ ຕສະເກ້ງ ປວັ້ງ ຕສຸ ໂຄ້ວ ອ໊ະ .
41013018	ອ໋ອຍ ຕສຸ ເຕົ໋າ ເກົ໋າ ໂທ້ ທິນ-ຮູ່ງ ໄມ້ ຕູ໋ງ ປຸນ ນ້າຍ ເຕີ໋ຍ ສີ່ ທສວດ ຕ໋ອຍ ຕສຸ ຕົງ-ເກນ ຮນອຍ ,
41013019	ເຫວີ່ຍ ຕສຸ ເຖົາ ວົ້ວ ເຕີ໋ຍ ຮນອຍ-ເຫຍັຍ ມ່າຍ ຕົ້ມ ເຕສະ ໜ່ານ . ຢຽມ ທິນ-ຮູ່ງ ເຕສີ໋ຍ ລູ່ງ ເຕສີ໋ຍ ເດົາ ເຖົາ ອີ້ ຕສັ່ນ , ໄມ້ ມ່າຍ ເຈ໋ຍ ດົ່ງ ນ້າຍ ດສຸ່ນ ຊຽມ . ເຈ໋ຍ ມີ່ງ ຢຽດ ລິ໌ວ ຢ່າ ໄມ້ ມ່າຍ ອ໊ະ .
41013020	ເຊ ກ໊ອງ ຕສ໊ຽວ ໄມ້ ປຸນ ວົ້ວ ເຕີ໋ຍ ຮນອຍ-ເຫຍັຍ ນັ້ງ , ໄມ້ ມ່າຍ ຫາຍ ເຕົ້າ ໄຮ່ ຕຸ໊ ແໝ່ງ ທສວດ . ເຊ ເຫວີ່ຍ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ ນິ່ນ ຖສີງ ຕ້າຍ ປຸນ ວົ້ວ ເຕີ໋ຍ ຮນອຍ-ເຫຍັຍ ນັ້ງ ໝີ່ ອ໊ະ .
41013021	“ ວົ້ວ ຕສັ່ນ , ເຊ ກ໊ອງ ມ່າຍ ຫາຍ ເຕົ້າ ບົ໋ວ ເມີ່ຍ ບົວ , ‘ ໝັ່ງ ກ໋າ , ກີ​ຕູ່ ຢຽມ ນ້າຍ ! ’ ໄຟ ‘ ໝັ່ງ ກ໋າ , ນິ່ນ ຢຽມ ວົ້ວ ! ’ ໄມ້ ຕູ໋ງ ສຽນ .
41013022	ເຫວີ່ຍ ຕສຸ ມ່າຍ ມ່ຽນ ກ໊ອງ ນິ່ນ ບົວ ໂຕສ໋ວ ກີ​ຕູ່ ມປ່າ ຈ໊າ ເຍີຍ , ແອ໋ງ ມ່າຍ ຈ໊າ ໂຕ່ວ ຫວ່າ ມ່ຽນ ອ໋ອຍ ທສວດ ຕ້າຍ ໂຕສ໋ວ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ ດົ໊ວ ມ່ຽນ . ເຊ ກ໊ອງ ໄຮ່ ດົ໊ວ ຕຸ໊ ຕສຸ ນໍ , ນິ່ນ ບົວ ອ໋ອຍ ລ່ຽມ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ ດົ໊ວ .
41013023	ເມີ່ຍ ບົວ ອ໋ອຍ ຕສຸ ໄຝ ຟິມ ໂອ່ . ນ້າຍ ເຕີ໋ຍ ສີ່ ໄມ້ ແກ້ງ ທສວດ ເຢຍ ຈາ-ດ່າງ ບົ໋ວ ເມີ່ຍ ບົວ .
41013024	“ ເຕສະ ໜ່ານ ເຈ໋ຍ ລິ໌ວ ວົ້ວ ເຕີ໋ຍ ຮນອຍ-ເຫຍັຍ , ‘ ບະຮນອຍ ຕສ່ຽວ ເຈັ໊ຍ ມີ່ງ , ຫຮລາ ຢ່າ ໄມ້ ຕສິ໋ວ ອຈັງ ອ໊ະ .
41013025	ຕສວັ໋ງ ເຫຮລີຍ ຢຽມ ວົ້ວ ລູ່ງ ອ໋ອຍ ດ໊ອດ ເອຈ່ຍ ຕ້າຍ , ຢຽມ ລູ່ງ ມ່າຍ ທຈະ ເຍີຍ ກະນ້າຍ ຕສູ໊ງ ຕສຸ ດັ່ນ ຕົ໌ງ . ’
41013026	“ ມ່ຽນ ຕສ່ຽວ ປວັດ ເຢຍ , ປ້າມ ມ່ຽນ ເຍີຍ ຕອນ , ມ່າຍ ຕົ້ມ ທຈະ ຢ່າ ມ່າຍ ອຈັງ-ຫລ່າງ ຢຽມ ວົ້ວ ບ໋ວນ ເອຈ່ຍ ຕ້າຍ .
41013027	ເຢຍ ຕສ່ຽວ ພ້າຍ ຟິນ-ມ່ຽນ ມີ່ງ ເປຢີຍ ປູງ ດສຢ໋າວ , ຢຽມ ນ້າຍ ປູງ ລູ່ງ ກອນ ມີ່ງ ເຖົາ ວົ້ວ ປູງ ລູ່ງ ກອນ ຊຽວ ຕສຸ໊ນ ເຢຍ ກິ໊ນ ຕ້າຍ ເຍີຍ ມ່ຽນ .
41013028	“ ອ໋ອຍ ຕສຸ ຫລົ່ງ ງົ່ງ ຫຍໍ ດຢັ໋ງ ໂຫະ ຢຽດ ຫຍູ່ງ . ປວັດ ດຢັ໋ງ-ອກວ້າ ທສວດ ຖສຸນ , ອກອຍ ນ່ອມ ຫລຸນ , ເມີ່ຍ ບົວ ຕສ່ຽວ ຮິ້ວ ຕຸ໊ ອ໊າ ລ່ຳ ເປັຍ ຫ່າ ເກວີ໋ຍ ອ໊ະ .
41013029	ຟີ່ ຮນັ້ງ ເຍີຍ , ເມີ່ຍ ບົວ ປວັດ ນ້າຍ ເຕີ໋ຍ ຢຽດ ຕສູ໊ງ ສີ່ ທສວດ ວົ້ວ ຕສັ່ນ , ເມີ່ຍ ບົວ ຕສ່ຽວ ຮິ້ວ ຕຸ໊ ເຢຍ , ປ້າມ ມ່ຽນ ເຍີຍ ຕອນ , ເຖົາ ຟັດ , ຕສູ໊ງ ຢຽມ ຈ໊ຽນ ແກ້ງ ດ່າງ ອ໊ະ .
41013030	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ນ້າຍ ຕ່ອຍ ມ່ຽນ ເກວີຍ ເສີຍ ໄມ້ ແກ້ງ ເດສ່ງ , ນ້າຍ ເຕີ໋ຍ ຢຽດ ຕສູ໊ງ ສີ່ ຕສ່ຽວ ທສວດ ຕ້າຍ ອ໊ະ .
41013031	ລູ່ງ ເດົາ ອ໋ອຍ ເຈ໋ຍ ເດສ່ງ , ມປ່າ ເຢຍ ເຍີຍ ຫວ່າ ຢຽດ ລິ໌ວ ໄມ້ ເຈ໋ຍ .
41013032	“ ວົ້ວ ນອມ ຮນອຍ , ວົ້ວ ນອມ ຕສຢັ້ງ ໂຫ່ , ຫາຍ ຕສັ່ນ ອ໋ອຍ ເຖົາ , ໄມ້ ມ່າຍ ຫາຍ ເຕົ້າ ຮິ້ວ . ລ່ຽມ ທິນ-ຕ້ອງ ເຍີຍ ຟິນ-ມ່ຽນ ໄມ້ ຮິ້ວ , ຕອນ ຢ່າ ໄມ້ ຮິ້ວ . ຂູງ ຕສັ່ງ ເຕ໋ຍ ກັ້ນ ຮິ້ວ ຮນັ້ງ .
41013033	ເມີ່ຍ ບົວ ອ໋ອຍ ຕສຸ ໄຝ ຟິມ , ກີງ ຈ໊ຽນ ໂຮຍ້ວ , ເຫວີ່ຍ ຕສຸ ເມີ່ຍ ບົວ ໄມ້ ຮິ້ວ ຕຸ໊ ວົ້ວ ນອມ ຕສຢັ້ງ ໂຫ່ ຫາຍ ຕສັ່ນ ເຖົາ .
41013034	“ ເຊ ຮນັ້ງ ລ່ານ ມ່ຽນ ອ໋ອຍ ທສວດ ເຈົ໊າ ມີ່ງ ໂກ ເຍີຍ , ຕສ່ຽວ ເຕສ໊າະ ນິ່ນ ເຍີຍ ຈາ-ຕີ້ງ ປຸນ ນິ່ນ ເຍີຍ ໂປວ ບົວ ໂກ໋ວ , ປຸນ ເກ໊າະ-ມ່ຽນ ມ່າຍ ເກ໊າະ-ມ່ຽນ ເຍີຍ ກົງ ໂຕສ໋ວ . ບົ໋ວ ຕສົ໊ວ ແກ້ງ ມ່ຽນ ຫລົງໆ ຕສົ໊ວ ຈ໊ຽນ ແກ້ງ , ນິ່ນ ຕສ່ຽວ ມີ່ງ ໝີ່ ອ໊ະ .
41013035	ຮນັ້ງ ໜ່າຍ , ເມີ່ຍ ບົວ ອ໋ອຍ ຕສຸ ກີງ ໂຮຍ້ວ ຕສົ໊ວ ຈ໊ຽນ , ເຫວີ່ຍ ຕສຸ ເມີ່ຍ ບົວ ໄມ້ ຮິ້ວ ຕຸ໊ ເປຢົ໊າ-ຕສ໊ຽວ ຫາຍ ນອມ ຕສຢັ້ງ ໂຫ່ ດສ໋ວນ , ລູ່ງ ມ໌ານ-ຫຮມວັງ , ໄຟ ດ໊າມ ມ໌ວນ , ໄຟ ໄຈ ອກ໋າຍ ຕ້າວ , ໄຟ ລູ່ງ ອຈັງ .
41013036	ເດສ໋ຍ ນິ່ນ ລ່ຽມ ເຕສີ້ຍ ດສ໋ວນ ຕ້າຍ ຢ່າ ປວັດ ເມີ່ຍ ບົວ ມອຈ້ອມ ເດສ່ງ ໝີ່ ອ໊ະ .
41013037	ນ້າຍ ໂຈ໋ວ ຫວ່າ ເຢຍ ບົ໋ວ ເມີ່ຍ ບົວ , ເຢຍ ຢ່າ ບົ໋ວ ຕສວັ໋ງ ມ່ຽນ , ອ໋ອຍ ຕສຸ ກີງ ໂຮຍ້ວ ຕສົ໊ວ ຈ໊ຽນ ໂອ່ . ”
41014001	ແອ໋ງ ມ່າຍ ອີ ຮນອຍ ຮນັ້ງ ຕສ່ຽວ ເຖົາ ເສຍ ແໝ່ງ ຕສິ໊ບ ເຖສົາ ໄມ້ ອັນ ປີ໊ງ ເຍີຍ ອຈົ໊ວ ເຍີຍ ຕສິ໊ບ . ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ຕ໊າ ຕສະເອີ໋ຍ ຮນັ້ງ ຫາຍ ນໍ ໄຮ່ ປີ໋ງ ຈ໊ຽນ ເຕສ໊າະ ເຢ​ຊູ ໄຕ໋ ກວັ່ງ .
41014002	ນິ່ນ ບົວ ກ໊ອງ , “ ນ້າຍ ເຕີ໋ຍ ເຈ໋ຍ ຕສິ໊ບ ເຍີຍ ຮນອຍ ກະຍົ໌ວ , ບົວ ໄມ້ ຕູ໋ງ ແກ້ງ ເຕສ໊າະ . ກ້ຳ ເດສ໋ຍ ຕສວັ໋ງ ມ່ຽນ ໄຮ່ ຫລຸ່ນ ເດສ່ງ ມເປີຍ . ”
41014003	ເຢ​ຊູ ຢຽມ ເບ​ທາ​ນີ ລ໌າງ , ປຸ໊ດ ເຈ໋ຍ ກົ້ມ ຮູ້ ແປ່ງ ວົ້ວ ເຕົ້າ ຊີ​ມົນ ເຍີຍ ເປຢົ໊າ . ຫຍັ່ນ ຈ໊ຽນ ຫຮນາງ ວົ້ວ ຕສັ່ນ , ມ່າຍ ເຕົ້າ ມເຊັຍ ຕອນ ຕໍ້ ນອມ ແປ້ງ ຕັ໊ບ ປວັ໊ງ ຈ໋າຍ ໄຫ່ ເຍີຍ ນາ​ດາ ໂຢ້ວ ຕ້າຍ . ນິ່ນ ເບ໊າະ ຮູ້ ແປ້ງ ຢ່າ ໂຕ໋ ນ້າຍ ເຕີ໋ຍ ໂຢ້ວ ດາງ ຮຢຽດ ເຢ​ຊູ ເຍີຍ ມອກ໊ອງ .
41014004	ມ່າຍ ເຕີ໋ຍ ຢຽມ ວົ້ວ ເຍີຍ ມ່ຽນ ເຖຈຍ ເຈ໌ຍ ໄຫ່ . ລ່ານ ຕສ່ຽວ ບົ໋ວ ລ່ານ , “ ແປະໆ ຕສ໋າວ ໂຢ້ວ ດາງ ກວັ່ງ ໂຕສ໋ວ ຫາຍ ຫຍູ່ງ ?
41014005	ນ້າຍ ເຕີ໋ຍ ໂຢ້ວ ດາງ ໝ່າຍ ຕຸ໊ ຟາມ-ແປ໊ະ ຮນອຍ ກົງ-ຕສິ້ນ ເຍີຍ ຍ່ານ ປຸນ ມ່ຽນ ຈົ່ມ ມ່ຽນ ນີອາ . ” ນິ່ນ ບົວ ຕສ່ຽວ ກ໊ອງ ເຮນ້ຍ ເຍີຍ ປຸນ ວົ້ວ ເຕົ້າ ມເຊັຍ ຕອນ .
41014006	ມປ່າ ເຢ​ຊູ ກ໊ອງ , “ ໄມ້ ຕູ໋ງ ກ໊ອງ ນິ່ນ ມ່າະ ! ເມີ່ຍ ບົວ ໂຕສ໋ວ ຫາຍ ຫຍູ່ງ ຫລະເຍົ້າ ນິ່ນ ? ນິ່ນ ຮນັ້ງ ນ້າຍ ນໍ ໂຕສ໋ວ ປຸນ ເຢຍ ເຊ ຫລົງ ໄຫ່ ອ໊ະ .
41014007	ເມີ່ຍ ບົວ ຕສັ່ນໆ ມ່າຍ ມ່ຽນ ຈົ່ມ ມ່ຽນ ເຖສົາ ເມີ່ຍ ບົວ ຢຽມ . ຫາຍ ຕສັ່ນ ອ໋ອຍ ໂຕສ໋ວ ຫລົງ ປຸນ ນິ່ນ ບົວ ເຊ ໂຕສ໋ວ ຕຸ໊ ເຍີຍ . ມປ່າ ເມີ່ຍ ບົວ ໄມ້ ຕຸ໊ ເຢຍ ຢຽດ ລິ໌ວ ເຖສົາ ເມີ່ຍ ບົວ ຢຽມ .
41014008	ນ້າຍ ເຕົ້າ ມເຊັຍ ຕອນ , ເອີຍ ນິ່ນ ໄຮ່ ໂຕສ໋ວ ເຍີຍ , ນິ່ນ ຕສ່ຽວ ໂຕສ໋ວ ອ໊ະ . ນິ່ນ ໂຕ໋ ໂຢ້ວ ດາງ ຮຢຽດ ເຢຍ ເຍີຍ ຊິນ , ນິ່ນ ຈາ-ດ່າງ ໂຕສ໋ວ ເຫວີ່ຍ ຫລິ່ວ ເລີ໌ຍ ຕສັ໋ງ ເຢຍ .
41014009	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ໄມ້ ກຸ໊ນ ຢຽມ ລູ່ງ ເດ໊ຍ ຫາຍ ນອມ ຕ໋ອງ ຕສຸ້ນ ຄູ້ ຝຽນ , ມ່ຽນ ອ໋ອຍ ກ໊ອງ ນ້າຍ ເຕົ້າ ມເຊັຍ ຕອນ ໂຕສ໋ວ ເຍີຍ ເຈົ໊າ-ໂຫລ່ວ ເຫວີ່ຍ ຈັ໋ງ ເຖົາ ນິ່ນ . ”
41014010	ເຢ​ຊູ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ມ່າຍ ເຕົ້າ , ບົ໋ວ ເຫ່ວ ຢູ​ດາດ ອິ​ສະ​ຄາ​ລິ​ໂອດ . ຢູ​ດາດ ມີ່ງ ລໍ໌ ໄຊ ມ່ຽນ ເປຢີ໊ຍ , ອ໋ອຍ ເຕສ໊າະ ເຢ​ຊູ ໝ່າຍ ປຸນ ນິ່ນ ບົວ .
41014011	ໄຊ ມ່ຽນ ເປຢີ໊ຍ ໄຮ໌ ນິ່ນ ຮນັ້ງ ນ້າຍ ນໍ ກ໊ອງ , ນິ່ນ ບົວ ອະເຮນີ້ຍ ໄຫ່ ຢ່າ ແລ໌ງ ປຸນ ຍ່ານ ນິ່ນ . ຢຽມ ໜ່າຍ ຕ້າຍ , ຢູ​ດາດ ຕສ່ຽວ ລໍ໌ ຖຈັງ ເຕສ໊າະ ເຢ​ຊູ ຈິວ ປຸນ ນິ່ນ ບົວ .
41014012	ເຈ໋ຍ ໄມ້ ອັນ ປີ໊ງ ເຍີຍ ອຈົ໊ວ ເຍີຍ ຕສິ໊ບ ຕ້າວ ຮນອຍ , ຕົ້ງ ໄຕ໋ ປະກີ ຢູ້ງ ຕອນ ຫຍັ່ນ ເສຍ ແໝ່ງ ຕສິ໊ບ ວົ້ວ ຮນອຍ , ໄຊ-ກໍ໋ ບົວ ໜ່າຍ ເຢ​ຊູ , “ ໄຊ-ເຕ໋ຍ ອ໋ອຍ ເຢຍ ບົວ ຢຽມ ຫາຍ ເບ່ນ ເສຍ ແໝ່ງ ຕສິ໊ບ ເຍີຍ ຫຍັ່ນ ຮົບ ປຸນ ໄຊ-ເຕ໋ຍ ຫຍັ່ນ ? ”
41014013	ເຢ​ຊູ ຕສ່ຽວ ພ້າຍ ອີ ເຕົ້າ ໄຊ-ກໍ໋ ມີ່ງ ຢ່າ ບົ໋ວ ຕສຢັ໋ງ ນິ່ນ ບົວ , “ ເມີ່ຍ ບົວ ອ໋ອຍ ຕສຸ ເປັຍ ຕສີ້ງ ຕສ່ຽວ ມ່າຍ ເຕົ້າ ມ່ຽນ ດາມ ຈ໊ຽນ ເນຍ-ຫະໂລ່ວ ຕສ້າງ ຈ໊ຽນ ວວມ ເຍີຍ , ຕ້າຍ ປວັ້ງ ເມີ່ຍ ບົວ . ອ໋ອຍ ຕສຸ ກັນ ນິ່ນ ມີ່ງ ອ໊ະ .
41014014	ນິ່ນ ເປັຍ ຫາຍ ນອມ ເປຢົ໊າ , ອ໋ອຍ ຕສຸ ໜ່າຍ ກ໋າ ເປຢົ໊າ-ຕສ໊ຽວ , ‘ ໄຊ-ເຕ໋ຍ ໜ່າຍ , ນິ່ນ ເຖສົາ ນິ່ນ ເຍີຍ ໄຊ-ກໍ໋ ອ໋ອຍ ຕສຸ ຢຽມ ຫາຍ ຖຈົງ ເປຢົ໊າ ຫຍັ່ນ ເສຍ ແໝ່ງ ຕສິ໊ບ ເຍີຍ ຫຮນາງ ? ’
41014015	ເປຢົ໊າ-ຕສ໊ຽວ ຕສ່ຽວ ຕໍ້ ເມີ່ຍ ບົວ ຝາວ ມີ່ງ ໝັ່ງ ກູ້ ຫງວ່າຍ ວົ້ວ ດສັ້ງ ເປຢົ໊າ , ມ່າຍ ຖຈົງ ຈັ໊ງ ເຍີຍ . ຫຍູ່ງໆ ມ່າຍ ດສ້ອຍ . ເມີ່ຍ ບົວ ຢຽມ ໜ່າຍ ເຫວີ່ຍ ບົວ ເບ່ນ ອ໊ະ . ”
41014016	ໄຊ-ກໍ໋ ບົວ ຕສ່ຽວ ທສວດ ເຈົ໊າ ມີ່ງ ອ໊ະ . ເປັຍ ຕສີ້ງ ມີ່ງ , ປວັດ ຫຍູ່ງໆ ຕ໋ອຍ-ຕິ່ວ ເຢ​ຊູ ກ໊ອງ ເຍີຍ ຫວ່າ . ນິ່ນ ບົວ ຕສ່ຽວ ຢຽມ ວົ້ວ ເບ່ນ ເສຍ ແໝ່ງ ຕສິ໊ບ ເຍີຍ ຫຮນາງ .
41014017	ລູ່ງ ມ໌ານ-ຫຮມວັງ , ເຢ​ຊູ ເຖສົາ ນິ່ນ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ຕ້າຍ .
41014018	ຫຍັ່ນ ຈ໊ຽນ ຫຮນາງ ວົ້ວ ຕສັ່ນ , ເຢ​ຊູ ກ໊ອງ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຢຽມ ເມີ່ຍ ບົວ ບຸດົ໋ງ ມ່າຍ ເຕົ້າ ອ໋ອຍ ໝ່າຍ ເຢຍ , ຕົ້ງ ຢຽດ ເຕົ້າ ເຖສົາ ເຢຍ ຈວັ່ງ ເຕ້ຍ ຫຍັ່ນ ຫຮນາງ ເຍີຍ ມ່ຽນ . ”
41014019	ໄຊ-ກໍ໋ ບົວ ເດສົ້າ ໄຫ່ ຕສ່ຽວ ຢຽດ ເຕົ້າ ຢຽດ ເຕົ້າ ເຍີຍ ໜ່າຍ ເຢ​ຊູ , “ ໄມ້ ເຕສີ໌ຍ ເຢຍ ຊ່າະ ? ”
41014020	ເຢ​ຊູ ເຕົາ , “ ເຊ ເມີ່ຍ ບົວ ຕສຽບ ເຫຍີ່ຍ ເຕົ້າ ເຍີຍ ຢຽດ ເຕົ້າ , ຕົ້ງ ເຖສົາ ເຢຍ ຈວັ່ງ ດສ່ອມ ກົ໊ວະ ອຈົ໊ວ ເຍີຍ ຢຽດ ເຕົ້າ .
41014021	ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຕສຸ ເກວີຍ ເສີຍ , ຮນັ້ງ ກີງ-ໂຊວ ກ໊ອງ ນໍ . ມປ່າ ໝ່າຍ ເຢຍ ວົ້ວ ເຕົ້າ ຕສູ໊ງ ອ໋ອຍ ຕສຸ ໂຄ້ວ ອ໊ະ . ນິ່ນ ໄມ້ ຕູ໋ງ ທສວດ ເສີຍ ເກົ້າ ຫລົງ . ”
41014022	ຫຍັ່ນ ຈ໊ຽນ ຫຮນາງ ວົ້ວ ຕສັ່ນ , ເຢ​ຊູ ເຕສ໊າະ ອຈົ໊ວ ຕ້າຍ , ແລ໌ງ ຕສີ້ງ ລິ໌ວ ທິນ-ຮູ່ງ , ຕສ່ຽວ ແມະ ອກອຍ ປຸນ ນິ່ນ ເຍີຍ ໄຊ-ກໍ໋ ຢ່າ ກ໊ອງ , “ ຕສິ໊ບ ຈ໊ຽນ ອ໊ະ . ນ້າຍ ເຊ ເຢຍ ເຍີຍ ຊິນ . ”
41014023	ເຢ​ຊູ ແອ໋ງ ເຕສ໊າະ ຕສ໊ານ ອະຫງຸ່ນ ຕິ໊ວ ຕ້າຍ , ແລ໌ງ ຕສີ້ງ ທິນ-ຮູ່ງ ຢ່າ ທສຸ້ນ ປຸນ ນິ່ນ ບົວ ຮົບ . ນິ່ນ ບົວ ຢຽດ ຕສູ໊ງ ຕສ່ຽວ ຈວັ່ງ ວົ້ວ ນອມ ຕສ໊ານ ຮົບ .
41014024	ເຢ​ຊູ ແອ໋ງ ບົ໋ວ ນິ່ນ ບົວ , “ ນ້າຍ ເຊ ເຢຍ ເຍີຍ ດສຢ໊າມ ເຫວີ່ຍ ຫລຽບ ເຈ໌ຍ ທິນ-ຮູ່ງ ເຍີຍ ແຫງ່ງ ຫວ່າ . ເຊ ເຫວີ່ຍ ມ່ຽນ ທສ້ຳ ຫລ່ຽວ ທສວດ ຕ້າຍ .
41014025	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຢຽມ ນ້າຍ ມີ່ງ , ເຢຍ ໄມ້ ຮົບ ນ້າຍ ອະຫງຸ່ນ ຕິ໊ວ . ຕສົ໊ວ ເຖົາ ຢຽມ ທິນ-ຮູ່ງ ເຍີຍ ກົ໊ວະ ວົ້ວ ນອມ ຮນອຍ ເຢຍ ເຖສົາ ເມີ່ຍ ບົວ ຊຢັງ-ຮົບ ເຈ໋ຍ . ”
41014026	ນິ່ນ ບົວ ປ໋າວ ລິ໌ວ ດສູງ ຕສ່ຽວ ທສວດ ຕ້າຍ , ມີ່ງ ວົ້ວ ກະລັ້ນ ບົງ .
41014027	ເຢ​ຊູ ກ໊ອງ ບົ໋ວ ນິ່ນ ເຍີຍ ໄຊ-ກໍ໋ , “ ເມີ່ຍ ບົວ ຢຽດ ຕສູ໊ງ ອ໋ອຍ ກວັ່ງ ຈ໊ຽນ ເຢຍ ເປຢົ໋າ , ເຫວີ່ຍ ຕສຸ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ທິນ-ຮູ່ງ ອ໋ອຍ ໄຕ໋ ປະກີ ຢູ້ງ ເຍີຍ ຕສ໊ຽວ , ປະກີ ຢູ້ງ ຕສ່ຽວ ດສ໋ານ ເດສ່ງ ໝີ່ ອ໊ະ . ’
41014028	ມປ່າ ເຢຍ ໄຕ່ ມີ່ງ ທິນ-ຮູ່ງ ແອ໋ງ ປຸນ ເຢຍ ນັ່ງ ຕ້າຍ , ເຢຍ ຕສ່ຽວ ມີ່ງ ກາ​ລິ​ລີ ແຊ້ງ ດ່າງ ເມີ່ຍ ບົວ . ”
41014029	ປີ​ເຕ ບົ໋ວ ເຢ​ຊູ , “ ໄຊ-ເຕ໋ຍ ອ່າ , ໄມ້ ກຸ໊ນ ນິ່ນ ບົວ ຢຽດ ຕສູ໊ງ ກວັ່ງ ເມີ່ຍ , ເຢຍ ໄມ້ ກວັ່ງ . ”
41014030	ເຢ​ຊູ ບົ໋ວ ປີ​ເຕ , “ ເຢຍ ກ໊ອງ ຕສຽນ ບົ໋ວ ເມີ່ຍ , ອີ້ ມ໌ວນ , ໄຈ ໄມ້ ແກ້ງ ອກ໋າຍ ອີ ດສຸ່ນ , ເມີ່ຍ ຕສູ໊ງ ໄມ້ ຫຍ່ຽມ ເຢຍ ປົວ ດສຸ່ນ . ”
41014031	ປີ​ເຕ ແອ໋ງ ກ໊ອງ ເກົ້າ ແຫງ່ງ , “ ໄມ້ ກຸ໊ນ ເຢຍ ຕສຸ ເຖສົາ ໄຊ-ເຕ໋ຍ ໄຕ່ , ເຢຍ ຢຽດ ລິ໌ວ ຫຍ່ຽມ , ໄມ້ ກວັ່ງ ເມີ່ຍ . ” ວົ້ວ ເຕີ໋ຍ ໄຊ-ກໍ໋ ຢຽດ ຕສູ໊ງ ຢ່າ ຟີ່ ຮນັ້ງ ເຍີຍ ກ໊ອງ .
41014032	ນິ່ນ ບົວ ຕສ່ຽວ ມີ່ງ ເຖົາ ນອມ ຕ໋ອງ , ບົ໋ວ ເຫ່ວ ເກດ​ເສ​ມາ​ນີ . ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ , “ ເມີ່ຍ ບົວ ເຕສວີ໌ຍ ຈ໊ຽນ ນ້າຍ ຕສົ໊ວ ເຢຍ ເຕົ໋າ ເກົ໋າ ໂອ່ . ”
41014033	ນິ່ນ ຕສ່ຽວ ຕໍ້ ປີ​ເຕ , ຢາ​ກອບ , ໂຢ​ຮັນ ເຖສົາ ຈ໊ຽນ ນິ່ນ ມີ່ງ . ວົ້ວ ຕສັ່ນ ເຢ​ຊູ ໄຮ໌ ໂຮຍ້ວ ມຸນ , ເດສົ້າ ຕຸ໊ ໂຄ້ວ ໄຫ່ .
41014034	ເຢ​ຊູ ບົ໋ວ ນິ່ນ ບົວ , “ ເຢຍ ໄຮ໌ ຕສະເກ້ງ ! ເດສົ້າ ໄຫ່ , ຮນັ້ງ ໄຮ່ ໄຕ່ ເຍີຍ ນໍ . ເມີ່ຍ ບົວ ຢຽມ ນ້າຍ ກີງ ໂຮຍ້ວ ຕສົ໊ວ ຈ໊ຽນ ໂອ່ . ”
41014035	ເຢ​ຊູ ແອ໋ງ ເຈ໋ຍ ມີ່ງ ເຕີ໋ຍ ຕສ່ຽວ ບ໊າບ ເອຈ່ຍ ເດົາ ເຕົ໋າ ເກົ໋າ ໂທ້ ທິນ-ຮູ່ງ ເຊ ກ໊ອງ ໄຮ່ ນໍ , ປຸນ ນິ່ນ ໄຮ່ ຊິ້ມ ດຸ໊ດ ວົ້ວ ນອມ ສ່ຽວ ໂຄ້ວ ເຍີຍ ຕສຢັ້ງ ໂຫ່ .
41014036	ນິ່ນ ກ໊ອງ , “ ອາ ເຕຍ ອ້າ ! ອາ ເຕຍ ! ໝ່ານ ສີ່ ເຕຍ ໄຮ່ ໂຕສ໋ວ ເຍີຍ . ໂທ້ ເຕສ໊າະ ອກອຍ ເຢຍ ອ໋ອຍ ຕສຸ ຮົບ ນ້າຍ ນອມ ຕສ໊ານ . ມປ່າ ໄມ້ ຕູ໋ງ ເອີຍ ເຢຍ ເຍີຍ ເອີ໋ຍ . ອ໋ອຍ ຕສຸ ເອີຍ ເຕຍ ເຍີຍ ເອີ໋ຍ ຮນັ້ງ . ”
41014037	ເຢ​ຊູ ເຕົ໋າ ເກົ໋າ ລິ໌ວ , ຕສ່ຽວ ດສ໋ວນ ຕ້າຍ ປວັດ ວົ້ວ ເຕີ໋ຍ ປົວ ເຕົ້າ ໄຊ-ກໍ໋ ມອຈ້ອມ ເດສ່ງ ໝີ່ ອ໊ະ . ນິ່ນ ບົ໋ວ ປີ​ເຕ , “ ຊີ​ມົນ ອ້າ ! ເມີ່ຍ ມອຈ້ອມ ໝີ່ ອ໊ະ ? ເມີ່ຍ ໄມ້ ໄຮ່ ກີງ ຈ໊ຽນ ຕສົ໊ວ ຢຽດ ນອມ ຕສຢັ້ງ ໂຫ່ ໄຟ ?
41014038	ອ໋ອຍ ຕສຸ ກີງ ຈ໊ຽນ ໂຮຍ້ວ ເຕົ໋າ ເກົ໋າ , ໂທ້ ທິນ-ຮູ່ງ ໄມ້ ຕູ໋ງ ປຸນ ເມີ່ຍ ບົວ ປວັ້ງ ຕສຸ ເສີຍ ໂຮຍ້ວ ເຍີຍ ສີ່ . ເມີ່ຍ ບົວ ເຍີຍ ໂຮຍ້ວ ອ໋ອຍ ໂຕສ໋ວ ຫອບ , ມປ່າ ຊິນ ຕສັ່ງ ເມົາ ໄຫ່ . ”
41014039	ເຢ​ຊູ ແອ໋ງ ມີ່ງ ເຕົ໋າ ເກົ໋າ ດສຸ່ນ , ຢ່າ ຮນັ້ງ ຕສິ້ນ ດ່າງ ວົ້ວ ດສຸ່ນ ນໍ ກ໊ອງ .
41014040	ນິ່ນ ແອ໋ງ ດສ໋ວນ ເຖົາ ໄຊ-ກໍ໋ ວົ້ວ , ປວັດ ນິ່ນ ບົວ ມອຈ້ອມ ໝີ່ ອ໊ະ , ເຫວີ່ຍ ຕສຸ ມຕສີງ ຫຍຸຍ ! ໄຫ່ , ໜູງ ໄມ້ ອກອຍ . ນິ່ນ ບົວ ຢ່າ ໄມ້ ຮິ້ວ ຕຸ໊ ອ໋ອຍ ຕສຸ ຮນັ້ງ ຫາຍ ນໍ ເຕົາ ເຢ​ຊູ .
41014041	ເຢ​ຊູ ແອ໋ງ ດສ໋ວນ ຕະຟາມ ດສຸ່ນ , ບົ໋ວ ນິ່ນ ບົວ , “ ເມີ່ຍ ບົວ ຖສໍ່ ຢຽມ ໜ່າຍ ເປວີ໋ຍ ມອຈ້ອມ ຮິດ ຂວນ ? ເກົ໋າ ອ໊ະ . ຕສຢັ້ງ ໂຫ່ ເຖົາ ອ໊ະ . ເຢຍ , ປ້າມ ມ່ຽນ ເຍີຍ ຕອນ , ຕສຸ ຈິວ ປຸນ ຢຽມ ຕສຸ໌ຍ-ມ່ຽນ ເຍີຍ ປົ໌ວ-ເດ໊ຍ .
41014042	ເຈ໌ຍ ຊິນ ຕ້າຍ , ບົວ ມີ່ງ ອ໊ະ . ໝັ່ງ ກ໋າ ວົ້ວ ! ໝ່າຍ ເຢຍ ວົ້ວ ເຕົ້າ ມ່ຽນ ຕ້າຍ ເຖົາ ອ໊ະ . ”
41014043	ເຢ​ຊູ ກ໊ອງ ຫວ່າ ຕສູ໊ງ ໄມ້ ແກ້ງ ເຊດ , ຕສຽບ ເຫຍີ່ຍ ເຕົ້າ ໄຊ-ກໍ໋ ເຍີຍ ຢຽດ ເຕົ້າ , ບົ໋ວ ເຫ່ວ ຢູ​ດາດ , ລ່ຽມ ເຕສີ້ຍ ຕ້າຍ ເຖົາ ອ໊ະ . ແອ໋ງ ມ່າຍ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ມ່ຽນ ໂກ໋ ພ້າຍ ຕ້າຍ ເຍີຍ ມ່ຽນ ທສ້ຳ , ຕໍ້ ຈ໊ຽນ ດສຸ ດ໊າວ , ນັ້ນ ຈ໊ຽນ ດຢັ໋ງ-ດົ໋ນ , ກັນ ຈ໊ຽນ ຕ້າຍ .
41014044	ໝ່າຍ ເຢ​ຊູ ວົ້ວ ເຕົ້າ ຈາ-ດ່າງ ບົ໋ວ ຕສຢັ໋ງ ວົ້ວ ເຕີ໋ຍ , ນິ່ນ ອ໋ອຍ ໂຕສ໋ວ ນອມ ຈັ໋ງ-ໂຫ່ ປຸນ ນິ່ນ ບົວ ຮິ້ວ ຕຸ໊ ເຢ​ຊູ . ນິ່ນ ກ໊ອງ , “ ເຢຍ ຕສົມ ຫາຍ ເຕົ້າ , ເຊ ຕົ້ງ ເມີ່ຍ ບົວ ອ໋ອຍ ເຕສ໊າະ ວົ້ວ ເຕົ້າ ອ໊ະ . ເຕສ໊າະ ນິ່ນ , ໂກ໋ວ ຫລົງ , ເຄນ ຈ໊ຽນ ມີ່ງ ອ໊ະ . ”
41014045	ຢູ​ດາດ ຢ໊ຽດ ເຖົາ ຕສ່ຽວ ແປງ ຕສະ ເຍີຍ ມີ່ງ ເຢ​ຊູ ວົ້ວ ຢ່າ ກ໊ອງ , “ ໄຊ-ເຕ໋ຍ ອ້າ ! ” ແອ໋ງ ຕສົມ ນິ່ນ ເຍີຍ ຮມຽນ .
41014046	ວົ້ວ ເຕີ໋ຍ ມ່ຽນ ຕສ່ຽວ ເອຈ່ຍ ປົ໌ວ ເຕສ໊າະ ເຢ​ຊູ ທຈຳ ຈ໊ຽນ ອ໊ະ .
41014047	ມປ່າ ມ່າຍ ເຕົ້າ ໂຊ້ວ ກະເຮລນ ເຍີຍ ມ່ຽນ ແປງ ນິ່ນ ເຍີຍ ດສຸ ດ໊າວ ທສວດ , ຮງະ ຕົ້ມ ໄຊ ມ່ຽນ ເຍີຍ ໂນ່ວ , ໄພ ຕສຸ ໂນ່ວ ເຍີຍ ຢຽດ ປູງ ມນ່ອມ ດຸ໊ດ ມີ່ງ .
41014048	ເຢ​ຊູ ຕ໋ອຍ ນິ່ນ ບົວ ກ໊ອງ , “ ເມີ່ຍ ບົວ ປວັດ ເຢຍ ຮນັ້ງ ຕສະ ແປງ ຖສີງ ຕ້າຍ ຕໍ້ ຈ໊ຽນ ດສຸ ດ໊າວ ເຖສົາ ດຢັ໋ງ-ດົ໋ນ ຕ້າຍ ເຕສ໊າະ ເຢຍ ?
41014049	ເຢຍ ຮນອຍໆ ເຖສົາ ເມີ່ຍ ບົວ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ມ່ຽນ , ເມີ່ຍ ບົວ ຢ່າ ໄມ້ ເຕສ໊າະ ເຢຍ . ມປ່າ ເຟ້ຍ ຈ໊ຽນ ກີງ-ໂຊວ ເຍີຍ ຫວ່າ ອ໋ອຍ ຕສຸ ທສວດ ຕ້າຍ ຕ໋ອຍ-ຕິ່ວ . ”
41014050	ໄຊ-ກໍ໋ ບົວ ຢຽດ ຕສູ໊ງ ຕສຢັງ ໜ່າຍ ກວັ່ງ ຈ໊ຽນ ນິ່ນ ເປຢົ໋າ ເດສ່ງ ໝີ່ ອ໊ະ .
41014051	ມ່າຍ ເຕົ້າ ໂຮ່ວ ແຊງ , ຂູງ ຜົງ ຄວ້າຍ ຫລະມ່າ ເດຍ , ກັນ ຈ໊ຽນ ເຢ​ຊູ ມີ່ງ . ວົ້ວ ເຕີ໋ຍ ມ່ຽນ ຕສ່ຽວ ອ໋ອຍ ເຕສ໊າະ ນິ່ນ ,
41014052	ມປ່າ ນິ່ນ ກວັ່ງ ຈ໊ຽນ ຫລະມ່າ ເດຍ ວົ້ວ , ແລ່ງ ແກ໊ງ ເຍີຍ ເປຢົ໋າ .
41014053	ເຕສ໊າະ ເຢ​ຊູ ວົ້ວ ເຕີ໋ຍ ຕໍ້ ເຢ​ຊູ ມີ່ງ ຕົ້ມ ໄຊ ມ່ຽນ ເຍີຍ ເປຢົ໊າ . ຕສວັ໋ງ ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ຢ່າ ກັ໊ບ ຕສຸ໊ນ ວົ້ວ .
41014054	ປີ​ເຕ ກັນ ຈ໊ຽນ ມີ່ງ ມປ່າ ເລີ່ຍ ໂກ ເຕີ໋ຍ ເຍີຍ , ຕສ່ຽວ ເຖົາ ຕົ້ມ ໄຊ ມ່ຽນ ເຍີຍ ເປຢົ໊າ . ນິ່ນ ເປັຍ ຫລາດ ກະຍົ໌ວ , ເຖສົາ ຕສົ໊ວ ເປຢົ໊າ ເຍີຍ ແປງ ເຕສວີ໌ຍ ຈ໊ຽນ ດສ໋າວ ໂຕ໌ວ .
41014055	ໄຊ ມ່ຽນ ເປຢີ໊ຍ ເຖສົາ ກຸ໊ນ ສີ່ ຫວຸ່ຍ ເຍີຍ ຕສວັ໋ງ ມ່ຽນ ອ໋ອຍ ລໍ໌ ຕສອງ-ເຕສ໋ງ ໂກ໋ ເຢ​ຊູ ເຫວີ່ຍ ໄຕ໋ ນິ່ນ , ມປ່າ ລໍ໌ ໄມ້ ຕຸ໊ ຫາຍ ຫຍູ່ງ ຕສອງ-ເຕສ໋ງ .
41014056	ມ່າຍ ມ່ຽນ ທສ້ຳ ເຍີຍ ໂຕສ໋ວ ຈ໊າ ຕສອງ-ເຕສ໋ງ ໂກ໋ ນິ່ນ , ມປ່າ ນິ່ນ ບົວ ກ໊ອງ ເຍີຍ ຫວ່າ ໄມ້ ຕ໋ອຍ .
41014057	ແອ໋ງ ມ່າຍ ເຕີ໋ຍ ມ່ຽນ ໂຊ້ວ ເຈ໌ຍ ຕ້າຍ ໂຕສ໋ວ ຈ໊າ ຕສອງ-ເຕສ໋ງ ໂກ໋ ເຢ​ຊູ . ນິ່ນ ບົວ ກ໊ອງ ,
41014058	“ ເຢຍ ບົວ ໄຮ໌ ນິ່ນ ກ໊ອງ , ‘ ເຢຍ ອ໋ອຍ ເຕສ໊າະ ມ່ຽນ ເຍີຍ ປົ໌ວ ໂຕສ໋ວ ຕ້າຍ ນ້າຍ ນອມ ຕສັ່ງ ທິນ-ຮູ່ງ ເຍີຍ ເປຢົ໊າ ແທສະ ເດສ່ງ . ອກະຮ້າ ປົວ ຮນອຍ ເຢຍ ແອ໋ງ ກັ້ນ ເຖສີຍ ນອມ , ຕົ້ງ ໄມ້ ເຕສີ໌ຍ ມ່ຽນ ເຍີຍ ປົ໌ວ ໂຕສ໋ວ ເຍີຍ . ’ ”
41014059	ມປ່າ ລ່ຽມ ນິ່ນ ບົວ ກ໊ອງ ນ້າຍ ເຕີ໋ຍ ຕສອງ-ເຕສ໋ງ ເຍີຍ ຫວ່າ ໄມ້ ຕ໋ອຍ .
41014060	ຕົ້ມ ໄຊ ມ່ຽນ ຢຽມ ຕສວັ໋ງ ມ່ຽນ ເຍີຍ ດສະຮມຽນ ໂຊ້ວ ເຈ໌ຍ ຕ້າຍ ໜ່າຍ ເຢ​ຊູ , “ ນ້າຍ ເຕີ໋ຍ ມ່ຽນ ຮນັ້ງ ນ້າຍ ນໍ ໂກ໋ ເມີ່ຍ , ເມີ່ຍ ໄມ້ ເຕົາ ໄຟ ? ”
41014061	ມປ່າ ເຢ​ຊູ ໄມ້ ໂຄ ໂລ . ຢຽດ ໂຈ໋ວ ຢ່າ ໄມ້ ເຕົາ . ຕົ້ມ ໄຊ ມ່ຽນ ແອ໋ງ ໜ່າຍ ເຢ​ຊູ , “ ວົ້ວ ຫຍູ່ງ , ເມີ່ຍ ໂຕສ໋ວ ກີ​ຕູ່ , ຕົ້ງ ມ່ຽນ ເທສງ ວົ້ວ ເຕົ້າ ທິນ-ຮູ່ງ ເຍີຍ ຕອນ ໄຟ ? ”
41014062	ເຢ​ຊູ ເຕົາ , “ ເຕສີ໌ຍ ເຍີຍ . ເມີ່ຍ ບົວ ຢຽດ ຕສູ໊ງ ຢ່າ ອ໋ອຍ ຕຸ໊ ປວັດ ເຢຍ , ປ້າມ ມ່ຽນ ເຍີຍ ຕອນ , ເຕສວີ໌ຍ ຈ໊ຽນ ເນິ່ນ ເຈ໋ຍ ເຍີຍ ທິນ-ຮູ່ງ ເຍີຍ ບຢ່າວ ແໝງ , ຢ່າ ຢຽມ ວົ້ວ ລູ່ງ ເຍີຍ ບ໋ວນ ເອຈ່ຍ ຕ້າຍ . ”
41014063	ຕົ້ມ ໄຊ ມ່ຽນ ໄຮ໌ ນ້າຍ ເຕີ໋ຍ ຫວ່າ ຕສ່ຽວ ເປ໊ດ ນິ່ນ ກັ້ນ ເຍີຍ ລຸຍ ຢ່າ ກ໊ອງ , “ ບົວ ໄມ້ ຕສຸ ລໍ໌ ຫາຍ ເຕົ້າ ໂຕສ໋ວ ຕສອງ-ເຕສ໋ງ ອ໊ະ .
41014064	ເມີ່ຍ ບົວ ໄຮ໌ ນິ່ນ ຄີ ທິນ-ຮູ່ງ . ເມີ່ຍ ບົວ ອ໋ອຍ ຮນັ້ງ ຫາຍ ນໍ ຕີ່ງ ນິ່ນ ? ” ນິ່ນ ບົວ ຢຽດ ຕສູ໊ງ ຕີ່ງ ນິ່ນ ຕ່ອງ . ຕສີ່ ຕຸ໊ ໄຕ່ ອ໊ະ .
41014065	ມ່າຍ ເຕີ໋ຍ ຢຽມ ວົ້ວ ເຍີຍ ມ່ຽນ ຕສ່ຽວ ທຸ້ຍ ວວມ-ດສຸ້ຍ ແນດ ເຢ​ຊູ , ແອ໋ງ ປວັງ ຈ໊ຽນ ນິ່ນ ເຍີຍ ຮມຽນ , ເບ໊າະ ນິ່ນ , ຢ່າ ກ໊ອງ , “ ໄທສ ກ໋າ ! ຫາຍ ເຕົ້າ ເບ໊າະ ເມີ່ຍ ? ” ແປງ ຢ່າ ໄບ໋ ນິ່ນ ເຍີຍ ຮມຽນ .
41014066	ປີ​ເຕ ຖສໍ່ ຢຽມ ຈ໊ຽນ ກະເດ໊ຍ , ຫລາດ ກະຍົ໌ວ , ມ່າຍ ຕົ້ມ ໄຊ ມ່ຽນ ເຍີຍ ຢຽດ ເຕົ້າ ມເຊັຍ ໂປວ ຕ້າຍ .
41014067	ນິ່ນ ປວັດ ປີ​ເຕ ຢຽມ ວົ້ວ ດສ໋າວ ໂຕ໌ວ ຕສ່ຽວ ນຸໆ ເຍີຍ ໝັ່ງ ຈ໊ຽນ ນິ່ນ ກ໊ອງ , “ ເມີ່ຍ ຢ່າ ກັນ ວົ້ວ ເຕົ້າ ນາ​ຊາ​ເລດ ມ່ຽນ , ເຢ​ຊູ . ”
41014068	ມປ່າ ປີ​ເຕ ໄມ້ ຫຍ່ຽມ . ນິ່ນ ເຕົາ , “ ເຢຍ ໄມ້ ຮິ້ວ ຢ່າ ໄມ້ ເມ່ງ ແປະ ເມີ່ຍ ກ໊ອງ ຫາຍ ຫຍູ່ງ . ” ປີ​ເຕ ຕສ່ຽວ ທສວດ ເຖົາ ຫລາດ ແກ້ງ . ວົ້ວ ຕສັ່ນ ໄຈ ຕສ່ຽວ ອກ໋າຍ ອ໊ະ .
41014069	ວົ້ວ ເຕົ້າ ມເຊັຍ ໂປວ ປວັດ ນິ່ນ ຢຽມ ວົ້ວ ແອ໋ງ ບົ໋ວ ໂຊ້ວ ກະເຮລນ ວົ້ວ ເຕີ໋ຍ ມ່ຽນ , “ ນ້າຍ ເຕົ້າ ມ່ຽນ ເປ໋ນ ວົ້ວ ກວັ້ນ ມ່ຽນ ເຍີຍ ຢຽດ ເຕົ້າ . ”
41014070	ມປ່າ ປີ​ເຕ ແອ໋ງ ໄມ້ ຫຍ່ຽມ . ຢຽດ ຕສັ່ນ ເຈ໋ຍ , ໂຊ້ວ ກະເຮລນ ວົ້ວ ເຕີ໋ຍ ມ່ຽນ ແອ໋ງ ໂກ໋ ປີ​ເຕ ກ໊ອງ , “ ເມີ່ຍ ຕສະເກ້ງ ເປ໋ນ ວົ້ວ ກວັ້ນ ມ່ຽນ ເຍີຍ ຢຽດ ເຕົ້າ ອ໊ະ , ເຫວີ່ຍ ຕສຸ ເມີ່ຍ ເຊ ກາ​ລິ​ລີ ມ່ຽນ . ”
41014071	ປີ​ເຕ ຕສ່ຽວ ໂດ໊ວ ເຈ໌ຍ ຕສ໋ຽວ ກ໊ອງ , “ ເຊ ກ໊ອງ ເຢຍ ກ໊ອງ ໄມ້ ຕສຽນ ນໍ , ແລ໌ງ ປຸນ ທິນ-ຮູ່ງ ຕີ່ງ ເຢຍ ເຍີຍ ຕສຸ໌ຍ ອ໊ະ . ເຢຍ ຕສະເກ້ງ ! ໄມ້ ຮິ້ວ ຕຸ໊ ເມີ່ຍ ບົວ ກ໊ອງ ວົ້ວ ລ່ານ ມ່ຽນ . ”
41014072	ລ່ຽມ ເຕສີ້ຍ ໄຈ ຕສ່ຽວ ອກ໋າຍ ຕະເຫຍີ່ຍ ດສຸ່ນ . ປີ​ເຕ ຈັ໋ງ ຕສຸ ເຢ​ຊູ ບົ໋ວ ເຈ໋ຍ ນິ່ນ , “ ໄຈ ໄມ້ ແກ້ງ ອກ໋າຍ ອີ ດສຸ່ນ , ເມີ່ຍ ໄມ້ ຫຍ່ຽມ ເຢຍ ປົວ ດສຸ່ນ . ” ປີ​ເຕ ຈັ໋ງ ຕສຸ ວົ້ວ ເຕີ໋ຍ ຫວ່າ ຕສ່ຽວ ຍ້ຽມ ຕຸ໊ ໂຄ້ວ ໄຫ່ .
41015001	ຕະເຫຍີ່ຍ ດອມ ດສ໊ຽວ ເຍີຍ , ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ , ແອ໋ງ ເຖສົາ ກຸ໊ນ ສີ່ ຫວຸ່ຍ ເຍີຍ ຕສວັ໋ງ ມ່ຽນ ກັ໊ບ ຕສຸ໊ນ ທສ່າງ ລ່າງ ຫອບ , ຕສ່ຽວ ໂດ້ ເຢ​ຊູ , ເຄນ ມີ່ງ ຈິວ ປຸນ ປີ​ລາດ .
41015002	ປີ​ລາດ ໜ່າຍ ນິ່ນ , “ ເມີ່ຍ ໂຕສ໋ວ ຢິວ​ໄທ ມ່ຽນ ເຍີຍ ຮູ່ງ ? ” ເຢ​ຊູ ເຕົາ , “ ເຊ ຮນັ້ງ ເມີ່ຍ ກ໊ອງ ນໍ . ”
41015003	ໄຊ ມ່ຽນ ເປຢີ໊ຍ ຢ່າ ໂກ໋ ທສ້ຳ-ຫຍູ່ງ ສີ່ ເຢ​ຊູ .
41015004	ປີ​ລາດ ຕສ່ຽວ ໜ່າຍ ນິ່ນ , “ ໝວັງ ກ໋າ ! ນິ່ນ ບົວ ໂກ໋ ເມີ່ຍ ດົ່ງ ໜ່າຍ ທສ້ຳ . ເມີ່ຍ ໄມ້ ເຕົາ ນິ່ນ ບົວ ໄຟ ? ”
41015005	ມປ່າ ເຢ​ຊູ ໄມ້ ເຕົາ ຢຽດ ໂຈ໋ວ . ປີ​ລາດ ຕສ່ຽວ ບົວະ ຮ່ອງ ໄຫ່ .
41015006	ຫຮຍັງໆ ເຖົາ ເສຍ ແໝ່ງ ຕສິ໊ບ , ປີ​ລາດ ມ່າຍ ເລີ໌ຍ ປູ໋ງ ເຕົ້າ ຕສຸ໌ຍ-ມ່ຽນ ຕສິ໋ວ ແປະ ຝີງ ໂທ້ ປູ໋ງ ຫາຍ ເຕົ້າ .
41015007	ມ່າຍ ເຕົ້າ ຕສຸ ຫວວນ ຈ໊ຽນ ໂລ່ , ບົ໋ວ ເຫ່ວ ບາ​ລັບ​ບັດ , ຕົ້ງ ເຖສວ ຫລຸ່ນ ເຕີ່ຍ-ປູງ , ໄຕ໋ ມ່ຽນ ວົ້ວ ກວັ້ນ ເຍີຍ ຢຽດ ເຕົ້າ .
41015008	ຕສວັ໋ງ ມ່ຽນ ຕ້າຍ ໂທ້ ປີ​ລາດ ໂຕສ໋ວ ຮນັ້ງ ນິ່ນ ຢຽດ ເກົາ ໂຕສ໋ວ ນໍ .
41015009	ປີ​ລາດ ຕສ່ຽວ ໜ່າຍ , “ ເມີ່ຍ ບົວ ອ໋ອຍ ເຢຍ ປູ໋ງ ຢິວ​ໄທ ມ່ຽນ ເຍີຍ ຮູ່ງ ປຸນ ເມີ່ຍ ບົວ ໄຟ ? ”
41015010	ປີ​ລາດ ຮິ້ວ ຕຸ໊ ໄຊ ມ່ຽນ ເປຢີ໊ຍ ເໝວີ່ຍ ເຈັ໊ຍ ເຢ​ຊູ ຖສີງ ຕ້າຍ ເຕສ໊າະ ຈິວ ປຸນ ນິ່ນ .
41015011	ມປ່າ ໄຊ ມ່ຽນ ເປຢີ໊ຍ ໂທສະ ຕສວັ໋ງ ມ່ຽນ ໂທ້ ປູ໋ງ ບາ​ລັບ​ບັດ ຕີ໊ ເຢ​ຊູ .
41015012	ປີ​ລາດ ແອ໋ງ ໜ່າຍ ດສຸ່ນ ຕສວັ໋ງ ມ່ຽນ , “ ວົ້ວ ຫຍູ່ງ , ຕົ້ງ ເມີ່ຍ ບົວ ເຫ່ວ ຢິວ​ໄທ ມ່ຽນ ເຍີຍ ຮູ່ງ ວົ້ວ ເຕົ້າ , ເມີ່ຍ ບົວ ອ໋ອຍ ເຢຍ ຮນັ້ງ ຫາຍ ນໍ ໂຕສ໋ວ ? ”
41015013	ນິ່ນ ບົວ ເໜົ່າ ຈ໊ຽນ ກ໊ອງ , “ ເຕສ໊າະ ນິ່ນ ຕີງ ຈ໊ຽນ ຕສຽບ ດສັ່ງ ຈ໋າ . ”
41015014	ປີ​ລາດ ໜ່າຍ , “ ວົ້ວ ຫຍູ່ງ , ນິ່ນ ໂຕສ໋ວ ຕ່ອງ ຫາຍ ຫຍູ່ງ ຕສຸ໌ຍ ? ” ມປ່າ ຕສວັ໋ງ ມ່ຽນ ຈາ ເຫ່ວ ເກົ້າ ບຸຍ , “ ເຕສ໊າະ ນິ່ນ ຕີງ ຈ໊ຽນ ຕສຽບ ດສັ່ງ ຈ໋າ ມ່າະ ! ”
41015015	ປີ​ລາດ ອ໋ອຍ ປຸນ ຕສວັ໋ງ ມ່ຽນ ອະເຮນີ້ຍ ຕສ່ຽວ ເອີຍ ນິ່ນ ບົວ ໂທ້ ເຍີຍ ຫວ່າ ປູ໋ງ ບາ​ລັບ​ບັດ . ນິ່ນ ແອ໋ງ ເຫ່ວ ແປງ ຫລົ່ງ ປຢ໊າ-ປິນ ເບ໊າະ ເຢ​ຊູ , ຕສ່ຽວ ຈິວ ປຸນ ແປງ ຕໍ້ ມີ່ງ ຕີງ ຕສຽບ ດສັ່ງ ຈ໋າ .
41015016	ແປງ ຕສ່ຽວ ຕໍ້ ເຢ​ຊູ ເປັຍ ຕສູ໋ງ ເຍີຍ ຕິ່ນ ກະຍົ໌ວ , ແອ໋ງ ເຫ່ວ ວົ້ວ ກວັ້ນ ແປງ ຢຽດ ຕສູ໊ງ ຕ້າຍ ດສ້ອຍ .
41015017	ນິ່ນ ບົວ ເຕສ໊າະ ເຕີ໋ຍ ລຸຍ-ດ໊າວ ເຊດ ຫລົວະ ເຖງ ເຢ​ຊູ ປຸ໋ຍ ຈ໊ຽນ , ແອ໋ງ ຫລົ່ງ ອຈິ໊ມ ທສິ ນອມ ຮູ່ງ ນີ້ງ ດົ໋ງ ຈ໊ຽນ ນິ່ນ ເຍີຍ ມອກ໊ອງ .
41015018	ແປງ ເຕສ໊າະ ເຢັ໊ຍ ປຸນ ເຢ​ຊູ ຢ່າ ກ໊ອງ , “ ຢິວ​ໄທ ມ່ຽນ ເຍີຍ ຮູ່ງ ອ້າ ! ຕສຢັ້ງ ຕຸ໊ ໝ່ານ ຝຸຍ ອ໊ະ . ”
41015019	ນິ່ນ ບົວ ແອ໋ງ ຫລົ່ງ ຫລົວະ ຕິ ແກວ໊ງ ເບ໊າະ ນິ່ນ ເຍີຍ ມອກ໊ອງ , ທຸ້ຍ ວວມ-ດສຸ້ຍ ແນດ ນິ່ນ , ຢ່າ ເກວີ່ຍ ເອຈ່ຍ ປ໋າຍ .
41015020	ກວັດ ໂຕະ ຈັ໊ດ ລິ໌ວ , ນິ່ນ ບົວ ໄຈ໊ ອກອຍ ວົ້ວ ເຕີ໋ຍ ລຸຍ-ດ໊າວ-ຫລົວະ ແອ໋ງ ເຕສ໊າະ ນິ່ນ ກັ້ນ ເຍີຍ ລຸຍ ເຖງ ນິ່ນ ຕສຸ໊ ຈ໊ຽນ . ນິ່ນ ບົວ ຕສ່ຽວ ຕໍ້ ນິ່ນ ທສວດ ມີ່ງ ຕີງ ຕສຽບ ດສັ່ງ ຈ໋າ .
41015021	ມີ່ງ ເກົາ , ນິ່ນ ບົວ ປວັ້ງ ຕສຸ ເຕົ້າ ໄຊ​ລີນ ມ່ຽນ , ບົ໋ວ ເຫ່ວ ຊີ​ມົນ , ຕົ້ງ ອາ​ເລກ​ຊານ​ເດ ເຖສົາ ລູ​ຟັດ ເຍີຍ ເຕຍ . ນິ່ນ ຢຽມ ວົ້ວ ນ່າ ຕ້າຍ ອ໋ອຍ ເປັຍ ຕສີ້ງ , ແປງ ຕສ່ຽວ ອ໊າບ ນິ່ນ ດາມ ເຢ​ຊູ ເຍີຍ ຕສຽບ ດສັ່ງ ຈ໋າ .
41015022	ນິ່ນ ບົວ ຕໍ້ ເຢ​ຊູ ມີ່ງ ເຖົາ ນອມ ຕ໋ອງ , ບົ໋ວ ເຫ່ວ ກົນ​ໂກ​ທາ . ເອີ໋ຍ ເລີ໌ຍ ເຊ ມອກ໊ອງ-ເຄາະ ຕ໋ອງ .
41015023	ຢຽມ ວົ້ວ ນິ່ນ ບົວ ເຕສ໊າະ ອະຫງຸ່ນ ຕິ໊ວ ເຜວ ຈ໊ຽນ ມູ​ຢໍ່ ເດຍ ປຸນ ເຢ​ຊູ ຮົບ , ມປ່າ ນິ່ນ ໄມ້ ຮົບ .
41015024	ອກະຮ້າ ແປງ ເຕສ໊າະ ເຢ​ຊູ ຕີງ ຈ໊ຽນ ຕສຽບ ດສັ່ງ ຈ໋າ . ນິ່ນ ບົວ ເຕສ໊າະ ນິ່ນ ເຍີຍ ລຸຍ-ໂຫວ ປຸນ ອກອຍ , ໂດ໊ວ ໝັ່ງ ກ໋າ ຫາຍ ເຕົ້າ ຕຸ໊ ຫາຍ ຫຍູ່ງ .
41015025	ເຕສ໊າະ ເຢ​ຊູ ຕີງ ຕສຽບ ດສັ່ງ ຈ໋າ ວົ້ວ ຕສັ່ນ ເຊ ລູ່ງ ດອມ ດົ້ວ ນອມ ຕສຢັ້ງ ໂຫ່ .
41015026	ໂກ໋ ເຢ​ຊູ ວົ້ວ ເຕີ໋ຍ ຫວ່າ ຢ່າ ເຟ້ຍ ຈ໊ຽນ ກ໊ອງ , “ ຢິວ​ໄທ ມ່ຽນ ເຍີຍ ຮູ່ງ . ”
41015027	ນິ່ນ ບົວ ແອ໋ງ ຕີງ ອີ ເຕົ້າ ຕສະ ແປງ ຢຽມ ເຢ​ຊູ ເຍີຍ ກະເຮລນ . ມ່າຍ ເຕົ້າ ຢຽມ ບຢ່າວ ແໝງ . ມ່າຍ ເຕົ້າ ຢຽມ ຕສ໋າຍ ແໝງ .
41015028	ຮນັ້ງ ໜ່າຍ , ກີງ-ໂຊວ ເຟ້ຍ ຈ໊ຽນ ກ໊ອງ , “ ນິ່ນ ຕສຸ ເຖສົາ ຕສຸ໌ຍ-ມ່ຽນ ຕີ່ງ ຕສຸ໌ຍ , ” ວົ້ວ ໂຈ໋ວ ຫວ່າ ຕສະເກ້ງ ທສວດ ຕ້າຍ ຕສຽນ ເຍີຍ .
41015029	ເຈ໋ຍ ເຈົ໊າ ເຍີຍ ມ່ຽນ ຄີ ນິ່ນ , ຫຮວັງ ຈ໊ຽນ ມອກ໊ອງ ກ໊ອງ , “ ອ໊າ , ເມີ່ຍ ອ໋ອຍ ແທສະ ຕສັ່ງ ທິນ-ຮູ່ງ ເຍີຍ ເປຢົ໊າ . ອກະຮ້າ ປົວ ຮນອຍ ແອ໋ງ ກັ້ນ ເຖສີຍ ເຈ໌ຍ ຕ້າຍ ນີ !
41015030	ໂອຈ໋ວ ເມີ່ຍ ກັ້ນ ອ໊ະ . ເອຈ່ຍ ຕສຽບ ດສັ່ງ ຈ໋າ ຕ້າຍ ມ່າະ ! ”
41015031	ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ຟີ່ ຮນັ້ງ ເຍີຍ ຈັ໊ດ ນິ່ນ . ລ່ານ ກ໊ອງ ບົ໋ວ ລ່ານ , “ ນິ່ນ ໂອຈ໋ວ ຕຸ໊ ມ່ຽນ ມປ່າ ໄມ້ ໄຮ່ ໂອຈ໋ວ ນິ່ນ ກັ້ນ ເອາະ !
41015032	ອິ​ສະ​ລາ​ເອນ ເຍີຍ ຮູ່ງ , ກີ​ຕູ່ ອ້າ ! ອີ້ ຕສັ່ນ ເອຈ່ຍ ຕສຽບ ດສັ່ງ ຈ໋າ ຕ້າຍ ປຸນ ເຢຍ ບົວ ຕຸ໊ ປວັດ ຕສ່ຽວ ສຽນ . ” ຕີງ ຈ໊ຽນ ເຢ​ຊູ ເຍີຍ ກະເຮລນ ວົ້ວ ເຕີ໋ຍ ອີ ເຕົ້າ ຕສະ ແປງ ຟີ່ ຮນັ້ງ ເຍີຍ ຄີ ນິ່ນ .
41015033	ລູ່ງ ຕສຢັ໋ງ ອ໋ານ , ວົ້ວ ນອມ ເຕີ່ຍ-ປູງ ຫຮມວັງ ເດສ່ງ , ເຖົາ ເອຈ່ຍ ອ໋ານ ປົວ ນອມ ຕສຢັ້ງ ໂຫ່ .
41015034	ເອຈ່ຍ ອ໋ານ ປົວ ນອມ ຕສຢັ້ງ ໂຫ່ , ເຢ​ຊູ ເຫ່ວ ເຖຈຍ ໂຮລ ເຍີຍ ກ໊ອງ , “ ເອ​ໂລ​ອີ , ເອ​ໂລ​ອີ , ລາ​ມາ​ຊາ​ບັກ​ທາ​ນີ ! ” ເອີ໋ຍ ເລີ໌ຍ ເຊ , “ ເຢຍ ເຍີຍ ທິນ-ຮູ່ງ ! ເຢຍ ເຍີຍ ທິນ-ຮູ່ງ ! ເມີ່ຍ ເຫວີ່ຍ ຫາຍ ຕິ່ວ ກວັ່ງ ເຢຍ ? ”
41015035	ມ່າຍ ເຕີ໋ຍ ໂຊ້ວ ກະເຮລນ ເຍີຍ ມ່ຽນ ໄຮ໌ ນິ່ນ ເຫ່ວ ຕສ່ຽວ ກ໊ອງ , “ ໝວັງ ກ໋າ ! ນິ່ນ ເຫ່ວ ເອ​ລີ​ຢາ . ”
41015036	ມ່າຍ ເຕົ້າ ມ່ຽນ ຖິວ ມີ່ງ ເຕສ໊າະ ໄລ-ເດສີ໋ຍ-ຊອດ , ຕສ໋ຽມ ຈ໊ຽນ ອະຫງຸ່ນ ຕິ໊ວ-ຊຸຍ , ຫລົ່ງ ຫລົວະ ຕິ ແກວ໊ງ ປ໊ະ ຈ໊ຽນ ທສຸ້ນ ປຸນ ເຢ​ຊູ ຮົບ . ນິ່ນ ຢ່າ ກ໊ອງ , “ ບົວ ຕສົ໊ວ ໝັ່ງ ກ໋າ , ເອ​ລີ​ຢາ ເກ້ງ ຕ້າຍ ປູ໋ງ ນິ່ນ ເອຈ່ຍ ໄຟ ? ”
41015037	ເຢ​ຊູ ແອ໋ງ ເຫ່ວ ດສຸ່ນ ເຖຈຍ ໂຮລ ເຍີຍ , ຕສ່ຽວ ຕັ໋ງ ເຖຈຍ ໝີ່ ອ໊ະ .
41015038	ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ ວົ້ວ ຄວ້າຍ ແບະ ແກ້ງ ເດຍ ຢຽມ ກູ້ ຫງວ່າຍ ບ໋າຍ ຕອງ ກະເດ໊ຍ ໂຕສ໋ວ ອີ ແໝງ ໝີ່ ອ໊ະ .
41015039	ໂຊ້ວ ຈ໊ຽນ ຕສຽບ ດສັ່ງ ຈ໋າ ດສະຮມຽນ ແໝງ ວົ້ວ ເຕົ້າ ແປງ-ເປຢີ໊ຍ ປວັດ ເຢ​ຊູ ຮນັ້ງ ນ້າຍ ນໍ ໄຕ່ ຕສ່ຽວ ກ໊ອງ , “ ນ້າຍ ເຕົ້າ ຕສະເກ້ງ ທິນ-ຮູ່ງ ເຍີຍ ຕອນ ອ໊ະ ! ”
41015040	ມ່າຍ ເຕີ໋ຍ ມເຊັຍ ຕອນ ຢ່າ ຢຽມ ວົ້ວ ໂກ ເຕີ໋ຍ ເຍີຍ ໝັ່ງ ຈ໊ຽນ . ວົ້ວ ເຕີ໋ຍ ມເຊັຍ ຕອນ ມ່າຍ ເຕົ້າ ມັກ​ດາ​ລາ ມູ້ງ ເຍີຍ ມາ​ລີ​ຢາ , ແອ໋ງ ມ່າຍ ຢາ​ກອບ ໄຝ ເຖສົາ ໂຢ​ເສດ ເຍີຍ ມາ , ມາ​ລີ​ຢາ , ແອ໋ງ ມ່າຍ ສະ​ໂລ​ເມ .
41015041	ເຢ​ຊູ ຢຽມ ກາ​ລິ​ລີ ວົ້ວ ຕສັ່ນ , ນ້າຍ ເຕີ໋ຍ ມເຊັຍ ຕອນ ກັນ ຈ໊ຽນ ນິ່ນ ມີ່ງ ຢ່າ ຟູ-ສູ ນິ່ນ . ແອ໋ງ ມ່າຍ ເຖສົາ ເຢ​ຊູ ມີ່ງ ເຢ​ລູ​ຊາ​ເລມ ວົ້ວ ເຕີ໋ຍ ມເຊັຍ ຕອນ ທສ້ຳ ເຍີຍ ຢ່າ ຢຽມ ວົ້ວ .
41015042	ລູ່ງ ມ໌ານ-ຫຮມວັງ ອ໊ະ , ອາ​ລິ​ມາ​ເທຍ ມູ້ງ ວົ້ວ ເຕົ້າ ໂຢ​ເຊບ ຕ້າຍ ເຖົາ . ນິ່ນ ເຊ ຢຽດ ເຕົ້າ ກຸ໊ນ ສີ່ ຫວຸ່ຍ ເຍີຍ ມ່ຽນ , ມ່ຽນ ຢ່າ ທ່າຍ ໄຫ່ ນິ່ນ . ໂຢ​ເຊບ ຢ່າ ຕສົ໊ວ ຈ໊ຽນ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຕສຢັ້ງ ໂຫ່ ເຖົາ . ເຢ​ຊູ ໄຕ່ ວົ້ວ ນອມ ຮນອຍ ເຊ ຕົ້ງ ຫລິ່ວ ເລີ໌ຍ ເຈ໋ຍ ຕີ້ງ ກົງ ຮນອຍ ວົ້ວ ນອມ ຮນອຍ , ໂຢ​ເຊບ ຖສີງ ຕ້າຍ ປູ໋ງ ຫລ່າງ ເຍີຍ ມີ່ງ ລໍ໌ ປີ​ລາດ , ໂທ້ ເຢ​ຊູ ເຍີຍ ເຊີຍ . ລູ່ງ ມ໌ານ-ຫຮມວັງ ອ໊ະ , ອາ​ລິ​ມາ​ເທຍ ມູ້ງ ວົ້ວ ເຕົ້າ ໂຢ​ເຊບ ຕ້າຍ ເຖົາ . ນິ່ນ ເຊ ຢຽດ ເຕົ້າ ກຸ໊ນ ສີ່ ຫວຸ່ຍ ເຍີຍ ມ່ຽນ , ມ່ຽນ ຢ່າ ທ່າຍ ໄຫ່ ນິ່ນ . ໂຢ​ເຊບ ຢ່າ ຕສົ໊ວ ຈ໊ຽນ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຕສຢັ້ງ ໂຫ່ ເຖົາ . ເຢ​ຊູ ໄຕ່ ວົ້ວ ນອມ ຮນອຍ ເຊ ຕົ້ງ ຫລິ່ວ ເລີ໌ຍ ເຈ໋ຍ ຕີ້ງ ກົງ ຮນອຍ ວົ້ວ ນອມ ຮນອຍ , ໂຢ​ເຊບ ຖສີງ ຕ້າຍ ປູ໋ງ ຫລ່າງ ເຍີຍ ມີ່ງ ລໍ໌ ປີ​ລາດ , ໂທ້ ເຢ​ຊູ ເຍີຍ ເຊີຍ .
41015043	
41015044	ປີ​ລາດ ໄຮ໌ ກ໊ອງ ເຢ​ຊູ ໄຕ່ ໝີ່ ອ໊ະ , ຕສ່ຽວ ບົວະ ຮ່ອງ ໄຫ່ . ນິ່ນ ເຫ່ວ ແປງ-ເປຢີ໊ຍ ຕ້າຍ ໜ່າຍ ນິ່ນ , “ ເຢ​ຊູ ໄຕ່ ໝີ່ ອ໊ະ ໄຟ ? ”
41015045	ແປງ-ເປຢີ໊ຍ ບົ໋ວ ລິ໌ວ ປີ​ລາດ , ປີ​ລາດ ຕສ່ຽວ ອກອຍ ດສຸ້ຍ ປຸນ ເຢ​ຊູ ເຍີຍ ເຊີຍ ໂຢ​ເຊບ .
41015046	ໂຢ​ເຊບ ມ໌າຍ ຄວ້າຍ ຫລະມ່າ ເດຍ ຕ້າຍ ຕສ່ຽວ ມີ່ງ ເຕສ໊າະ ເຢ​ຊູ ເຍີຍ ເຊີຍ ເອຈ່ຍ , ຫລົ່ງ ຫລະມ່າ ເດຍ ເປວ ຈ໊ຽນ ຢ່າ ຕໍ້ ມີ່ງ ຕສັ໋ງ ນອມ ຕສຸ ຕ້າຍ ເຍີຍ ຫລະເປຢີ໊ຍ-ໂຕສ໊ວ . ຕສັ໋ງ ລິ໌ວ , ນິ່ນ ຕສ່ຽວ ແອ໋ງ ທຸຍ ຄວ້າຍ ຫລະເປຢີ໊ຍ ແບະ ຈ໊ຽນ ໂຕສ໊ວ-ແກ້ງ .
41015047	ມັກ​ດາ​ລາ ມູ້ງ ເຍີຍ ມາ​ລີ​ຢາ ເຖສົາ ໂຢ​ເສດ ເຍີຍ ມາ , ມາ​ລີ​ຢາ , ໝັ່ງ ຈ໊ຽນ ໂຢ​ເຊບ ຕສັ໋ງ ເຢ​ຊູ ເຍີຍ ເຊີຍ ຢຽມ ຫາຍ .
41016001	ເຈ໋ຍ ລິ໌ວ ຕີ້ງ ກົງ ຮນອຍ , ມັກ​ດາ​ລາ ມູ້ງ ເຍີຍ ມາ​ລີ​ຢາ , ເຖສົາ ຢາ​ກອບ ເຍີຍ ມາ , ມາ​ລີ​ຢາ , ແອ໋ງ ເຖສົາ ສະ​ໂລ​ເມ ມີ່ງ ມ໌າຍ ໂຢ້ວ ດາງ , ອ໋ອຍ ຕໍ້ ມີ່ງ ຮຢຽດ ເຢ​ຊູ ເຍີຍ ເຊີຍ .
41016002	ວົ້ວ ນອມ ເລີ໌ຍ-ປ໋າຍ ເຍີຍ ຕະຢ໊ຽດ ຮນອຍ ລູ່ງ ດອມ ດສ໊ຽວ ເຍີຍ , ບະຮນອຍ ທສວດ ຕ້າຍ ອ໊ະ , ນິ່ນ ບົວ ມີ່ງ ວົ້ວ ໂຕສ໊ວ .
41016003	ກັນ ເຈົ໊າ ມີ່ງ ວົ້ວ ຕສັ່ນ , ລ່ານ ໜ່າຍ ລ່ານ , “ ຫາຍ ເຕົ້າ ໄຮ່ ເຖງ ບົວ ທຸຍ ອກອຍ ແບະ ໂຕສ໊ວ-ແກ້ງ ວົ້ວ ຄວ້າຍ ຕົ້ມ ຫລະເປຢີ໊ຍ ? ”
41016004	ເຫວີ່ຍ ຕສຸ ວົ້ວ ຄວ້າຍ ຫລະເປຢີ໊ຍ ໂຮລ ໄຫ່ . ນິ່ນ ບົວ ເທສົາ ຮມຽນ ໝັ່ງ , ປວັດ ວົ້ວ ຄວ້າຍ ຫລະເປຢີ໊ຍ ຕສູ໊ງ ທຸຍ ອກອຍ ໝີ່ ອ໊ະ .
41016005	ເປັຍ ໂຕສ໊ວ ມີ່ງ , ນິ່ນ ບົວ ປວັດ ເຕົ້າ ມຈັ່ງ ຕອນ ຫລຸນ ເຍີຍ , ຕສຸ໊ ຈ໊ຽນ ລຸຍ-ດ໊າວ ແປະ ເຍີຍ , ເຕສວີ໌ຍ ຈ໊ຽນ ບຢ່າວ ແໝງ ຕສ່ຽວ ແຮະ ນິ່ນ ບົວ ໂຮຍ້ວ ຮວາງ ເດສ່ງ .
41016006	ວົ້ວ ເຕົ້າ ກ໊ອງ , “ ໄມ້ ຕູ໋ງ ກ້ຳ ເດສ໋ຍ . ເມີ່ຍ ບົວ ລໍ໌ ນາ​ຊາ​ເລດ ມູ້ງ ເຍີຍ ເຢ​ຊູ , ຕົ້ງ ຕສຸ ຕີງ ຕສຽບ ດສັ່ງ ຈ໋າ ວົ້ວ ເຕົ້າ . ນິ່ນ ໄມ້ ຢຽມ ນ້າຍ . ນິ່ນ ນັ່ງ ຕ້າຍ ອ໊ະ . ໝັ່ງ ກ໋າ , ນ້າຍ ເຊ ນິ່ນ ບົວ ອັນ ນິ່ນ ວົ້ວ ນອມ ຕ໋ອງ .
41016007	ເມີ່ຍ ບົວ ອ໋ອຍ ຕສຸ ມີ່ງ ບົ໋ວ ນິ່ນ ເຍີຍ ໄຊ-ກໍ໋ , ລ່ຽມ ປີ​ເຕ ບົ໋ວ , ‘ ເຢ​ຊູ ອ໋ອຍ ມີ່ງ ກາ​ລິ​ລີ ດ່າງ ເມີ່ຍ ບົວ . ເຖົາ ວົ້ວ ເມີ່ຍ ບົວ ຕສ່ຽວ ປວັດ ນິ່ນ ຮນັ້ງ ຕສິ້ນ ດ່າງ ນິ່ນ ບົ໋ວ ເຈ໋ຍ ເມີ່ຍ ບົວ ວົ້ວ ນໍ . ’ ”
41016008	ວົ້ວ ເຕີ໋ຍ ມເຊັຍ ຕອນ ທສວດ ໂຕສ໊ວ ຮວາງໆ ຕສາງໆ ເຍີຍ ເປຢົ໋າ , ກ້ຳ ເດສ໋ຍ ໄຫ່ , ຊິນ ຕສິ໋ນ ເດສ່ງ . ນິ່ນ ບົວ ຢ່າ ໄມ້ ກ໊ອງ ຫາຍ ຫຍູ່ງ ບົ໋ວ ຫາຍ ເຕົ້າ , ເຫວີ່ຍ ຕສຸ ນິ່ນ ບົວ ກ້ຳ ເດສ໋ຍ ໄຫ່ .
41016009	ວົ້ວ ນອມ ເລີ໌ຍ-ປ໋າຍ ເຍີຍ ຕະຢ໊ຽດ ຮນອຍ , ວົ້ວ ດອມ ດສ໊ຽວ ເຍີຍ , ເຢ​ຊູ ນັ່ງ ຕ້າຍ ຕສ່ຽວ ຫິ່ນ ປຸນ ມັກ​ດາ​ລາ ມູ້ງ ວົ້ວ ເຕົ້າ ມາ​ລີ​ຢາ ປວັດ ດ່າງ . ຕົ້ງ ນ້າຍ ເຕົ້າ ມາ​ລີ​ຢາ ຕສິ້ນ ດ່າງ ເຢ​ຊູ ຕສຸ່ນ ເສ່ຍ ເຕົ້າ ມ້ຽນ ທສວດ ນິ່ນ ເຍີຍ ຊິນ .
41016010	ມາ​ລີ​ຢາ ມີ່ງ ບົ໋ວ ຕສິ້ນ ດ່າງ ເຖສົາ ເຢ​ຊູ ຢຽມ ວົ້ວ ເຕີ໋ຍ ມ່ຽນ . ນິ່ນ ບົວ ຖສໍ່ ເດສົ້າ ໄຫ່ , ຢຽມ ວົ້ວ ຍ້ຽມ .
41016011	ນິ່ນ ບົວ ໄຮ໌ ມາ​ລີ​ຢາ ກ໊ອງ ເຢ​ຊູ ນັ່ງ ຕ້າຍ ອ໊ະ . ນິ່ນ ຢ່າ ຕຸ໊ ປວັດ ລິ໌ວ ອ໊ະ , ມປ່າ ນິ່ນ ບົວ ໄມ້ ສຽນ .
41016012	ນ້າຍ ເຕີ໋ຍ ສີ່ ເຈ໋ຍ ລິ໌ວ , ມ່າຍ ອີ ເຕົ້າ ໄຊ-ກໍ໋ ມີ່ງ ວົ້ວ ນ່າ . ກັນ ຈ໊ຽນ ເຈົ໊າ ມີ່ງ ວົ້ວ ຕສັ່ນ , ເຢ​ຊູ ຫິ່ນ ປຸນ ນິ່ນ ບົວ ປວັດ , ມປ່າ ໄມ້ ຮນັ້ງ ນິ່ນ ຕສິ້ນ ດ່າງ ຫິ່ນ ທສວດ ປຸນ ມາ​ລີ​ຢາ ປວັດ ນໍ .
41016013	ນ້າຍ ເຕີ໋ຍ ອີ ເຕົ້າ ດສ໋ວນ ມີ່ງ ບົ໋ວ ວົ້ວ ເຕີ໋ຍ ໄຊ-ກໍ໋ , ມປ່າ ວົ້ວ ເຕີ໋ຍ ໄຊ-ກໍ໋ ໄມ້ ສຽນ .
41016014	ອກະຮ້າ ວົ້ວ ດສຸ່ນ , ວົ້ວ ເຕີ໋ຍ ຕສຽບ ຢ໊ຽດ ເຕົ້າ ໄຊ-ກໍ໋ ຫຍັ່ນ ຈ໊ຽນ ຫຮນາງ ວົ້ວ ຕສັ່ນ , ເຢ​ຊູ ຫິ່ນ ປຸນ ນິ່ນ ບົວ ປວັດ . ນິ່ນ ກ໊ອງ ນິ່ນ ບົວ , ເຫວີ່ຍ ຕສຸ ນິ່ນ ບົວ ໂຮຍ້ວ ແຫງ່ງ , ໄມ້ ສຽນ ນິ່ນ ນັ່ງ ຕ້າຍ ຕຸ໊ ປວັດ ນິ່ນ ວົ້ວ ເຕີ໋ຍ ມ່ຽນ ເຍີຍ ຫວ່າ .
41016015	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ອ໋ອຍ ຕສຸ ມີ່ງ ກ໋ອມ ລູ່ງ ເດ໊ຍ ຕສຸ້ນ ຄູ້ ຝຽນ ບົ໋ວ ໝ່ານ ມ່ຽນ .
41016016	ຫາຍ ເຕົ້າ ສຽນ ຢ່າ ເຈ໋ຍ ວວມ ເຍີຍ ເລີ໌ຍ , ວົ້ວ ເຕົ້າ ຕສ່ຽວ ຕຸ໊ ໂອຈ໋ວ ອ໊ະ . ຫາຍ ເຕົ້າ ໄມ້ ສຽນ , ວົ້ວ ເຕົ້າ ຕສຸ ຕີ່ງ ຕສຸ໌ຍ .
41016017	ສຽນ ເຍີຍ ມ່ຽນ ຢ່າ ມ່າຍ ທິນ-ຮູ່ງ ເຍີຍ ທຈະ ໄຮ່ ໂຕສ໋ວ ຕຸ໊ ນ້າຍ ເຕີ໋ຍ ບົວະ ຮ່ອງ ເຍີຍ ສີ່ . ນິ່ນ ບົວ ເຕ໊ງ ເຢຍ ເຍີຍ ບົ໋ວ ໄຮ່ ຕສຸ່ນ ມ້ຽນ ທສວດ , ຢ່າ ໄຮ່ ກ໊ອງ ກັ້ນ ຫຍູ່ງ ຫວ່າ .
41016018	ເຊ ກ໊ອງ ນິ່ນ ບົວ ນັ້ນ ນາງ-ໂຕະ ໄຟ ຮົບ ເດຍ-ແຫລ່ງ , ຢ່າ ໄມ້ ຫ່ອຍ ນິ່ນ ບົວ . ນິ່ນ ບົວ ອ໋ອຍ ຕໍ້ ປົ໌ວ ມານ ແປ່ງ ມ່ຽນ ເຍີຍ ຊິນ , ແປ່ງ ຕສ່ຽວ ຫລົງ ໝີ່ ອ໊ະ . ”
41016019	ຕສ໊ຽວ ເຢ​ຊູ ເຖສົາ ນິ່ນ ບົວ ກ໊ອງ ລິ໌ວ ຫວ່າ , ທິນ-ຮູ່ງ ຕໍ້ ນິ່ນ ຝາວ ລູ່ງ ໝີ່ ອ໊ະ . ນິ່ນ ຕສ່ຽວ ເຕສວີ໌ຍ ຈ໊ຽນ ທິນ-ຮູ່ງ ເຍີຍ ບຢ່າວ ແໝງ .
41016020	ໄຊ-ກໍ໋ ບົວ ທສວດ ມີ່ງ ເຖົາ ນອມໆ ຕ໋ອງ ຕສຸ້ນ ໂຕ໌ . ຕສ໊ຽວ ຢ່າ ເຖສົາ ນິ່ນ ບົວ ຈວັ່ງ ກົງ ໂຕສ໋ວ , ປຸນ ນິ່ນ ບົວ ມ່າຍ ທຈະ ໂຕສ໋ວ ບົວະ ຮ່ອງ ເຍີຍ ສີ່ ປຸນ ທສີງ ນິ່ນ ບົວ ຕສຸ້ນ ເຍີຍ ໂຕ໌ ຕສະເກ້ງ ຕສຽນ ເຍີຍ .
42001001	ຕສຽນ ອ໋ອຍ ເຍີຍ ຕົ້ມ ກໍ໋ , ເທ​ໂອ​ຟີ​ລັດ ອ່າ , ຢຽມ ເຢຍ ບົວ ກະຍົ໌ວ ທສວດ ລິ໌ວ ເຍີຍ ສີ່ ມ່າຍ ມ່ຽນ ທສ້ຳ ເຍີຍ ເຟ້ຍ ຈ໊ຽນ .
42001002	ຕສຸ້ນ ໂຕ໌ ມ່ຽນ ເຍີຍ ມຕສີງ ປວັດ ນ້າຍ ເຕີ໋ຍ ສີ່ ຢຽມ ກອນ ທສວດ ວົ້ວ ຕສັ່ນ ຢ່າ ຕສຸ້ນ ບົ໋ວ ເຢຍ ບົວ , ມ່ຽນ ຕສ່ຽວ ເອີຍ ຈ໊ຽນ ເຟ້ຍ .
42001003	ນ້າຍ ເຕີ໋ຍ ເຈົ໊າ ຢຽມ ກອນ ຕ້າຍ ຢຽດ ຕສູ໊ງ ເຢຍ ກັ້ນ ຕິ໊ມ ລິ໌ວ ຕສ່ຽວ ເຕສວີ້ຍ ຢ໊ຽດ ເຕສວີ້ຍ ເຫຍີ່ຍ ເຍີຍ ເຟ້ຍ ຈ໊ຽນ ປຸນ ເມີ່ຍ .
42001004	ຮນັ້ງ ນ້າຍ , ເມີ່ຍ ໄຮ່ ຮິ້ວ ຕຸ໊ ມ່ຽນ ອຈ໋າວ ເຈ໋ຍ ເມີ່ຍ ວົ້ວ ເຕີ໋ຍ ຫວ່າ ຢຽດ ຕສູ໊ງ ຕສຽນ ເຍີຍ .
42001005	ຢຽມ ຢູ​ເດຍ ເຍີຍ ຮູ່ງ , ເຮ​ລົດ , ກຸ໊ນ ເຍີຍ ຕສຢັ້ງ ໂຫ່ , ມ່າຍ ເຕົ້າ ໄຊ ມ່ຽນ , ບົ໋ວ ເຫ່ວ ເສ​ຄາ​ລິ​ຢາ , ເປ໋ນ ອາ​ບີ​ຢາ ໄຊ ມ່ຽນ ເຍີຍ ກວັ້ນ . ນິ່ນ ເຍີຍ ເອົ໊າ , ເອ​ລີ​ຊາ​ເບດ , ຢ່າ ໂຕສ໋ວ ອາ​ລົນ ໄຊ ມ່ຽນ ເຍີຍ ເຕສີ໊ຍ-ຟຸນ .
42001006	ຕສິ໋ວ ທິນ-ຮູ່ງ ໝັ່ງ , ນິ່ນ ບົວ ອີ ຮມວັ້ງ ເປ໋ນ ຄູ້ ມ່ຽນ , ໝວັງ ຕສ໊ຽວ ຫັດ ເຍີຍ ຢຽດ ຕສູ໊ງ ຫວ່າ ເຖສົາ ເລີ໌ຍ . ໄມ້ ມ່າຍ ຕ໋ອງ ເອກ້ມ ອ໊ະ .
42001007	ມປ່າ ນິ່ນ ບົວ ໄມ້ ມ່າຍ ຝຸຈ໊ວຍ ເຫວີ່ຍ ຕສຸ ເອ​ລີ​ຊາ​ເບດ ໄມ້ ໄຮ່ ມ່າຍ . ນິ່ນ ບົວ ອີ ຮມວັ້ງ ຢ່າ ໂກ໋ ໄຫ່ ອ໊ະ .
42001008	ມ່າຍ ຮນອຍ ເສ​ຄາ​ລິ​ຢາ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ໂຕສ໋ວ ໄຊ ມ່ຽນ ເຍີຍ ກົງ ເອີຍ ນິ່ນ ບົວ ເຍີຍ ລ່ວນ ປານ ຮນອຍ ໂຕສ໋ວ .
42001009	ຕົ້ງ ໜ່າຍ ຮນອຍ , ເອີຍ ໄຊ ມ່ຽນ ເຍີຍ ເລີ໌ຍ ຕີ່ງ ຕ້າຍ , ດ໊ອດ ຕສຸ ເສ​ຄາ​ລິ​ຢາ ອ໋ອຍ ຕສຸ ເປັຍ ຕສ໊ຽວ ເຍີຍ ເປຢົ໊າ ປົ໊ວ ຮູງ .
42001010	ນິ່ນ ປົ໊ວ ຮູງ ເຍີຍ ຕສຢັ້ງ ໂຫ່ , ຕສວັ໋ງ ມ່ຽນ ຢຽມ ກະເຫຍ່ຍ ເຕົ໋າ ເກົ໋າ .
42001011	ວົ້ວ ຕສັ່ນ ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ຫິ່ນ ທສວດ ຕ້າຍ ໂຊ້ວ ຈ໊ຽນ ປົ໊ວ ຮູງ ເຕ້ຍ ບຢ່າວ ແໝງ .
42001012	ເສ​ຄາ​ລິ​ຢາ ຢ໊ຽດ ປວັດ ຕສ່ຽວ ແຮະ ນິ່ນ ໂຮຍ້ວ ຮວາງ ເດສ່ງ , ກ້ຳ ເດສ໋ຍ ໄຫ່ .
42001013	ຟິນ-ມ່ຽນ ບົ໋ວ ນິ່ນ , “ ເສ​ຄາ​ລິ​ຢາ ອ້າ ! ເມີ່ຍ ໄມ້ ຕູ໋ງ ກ້ຳ ເດສ໋ຍ ໂອ່ . ຕົ້ງ ເມີ່ຍ ໂທ້ ທິນ-ຮູ່ງ ວົ້ວ ເຕີ໋ຍ ຫວ່າ , ທິນ-ຮູ່ງ ໄຮ໌ ໝີ່ ອ໊ະ . ເມີ່ຍ ເຍີຍ ມເຊັຍ ຕອນ , ເອ​ລີ​ຊາ​ເບດ , ອ໋ອຍ ມ່າຍ ເຕົ້າ ຕອນ . ອ໋ອຍ ຕສຸ ກັນ ນິ່ນ ທສວດ ບົ໋ວ ເຫ່ວ ໂຢ​ຮັນ .
42001014	ເມີ່ຍ ຕສ່ຽວ ອຈຽນ-ໂຢ້ວ , ອອນ-ເຫລາະ ໄຫ່ . ນ້າຍ ເຕົ້າ ຝຸຈ໊ວຍ ທສວດ ເສີຍ , ມ່ຽນ ທສ້ຳ ຢ່າ ອະເຮນີ້ຍ ໄຫ່ .
42001015	ເອີຍ ຕສ໊ຽວ ໝັ່ງ , ນ້າຍ ເຕົ້າ ຝຸຈ໊ວຍ ຢ່າ ໂຕສ໋ວ ເຕົ້າ ມ່າຍ ເມ່ງ ໂຫ່ ເຍີຍ ມ່ຽນ . ນິ່ນ ຢຽດ ເສີຍ ໄມ້ ຮົບ ອະຫງຸ່ນ ຕິ໊ວ ໄຟ ໄຮ່ ອກວິນ ມ່ຽນ ເຍີຍ ກະນ້າຍ . ນິ່ນ ທສວດ ເສີຍ ຕ້າຍ ຕສ່ຽວ ມ່າຍ ສີງ ລີ່ງ ປວັ໊ງ ເດສ່ງ ນິ່ນ ເຍີຍ ໂຮຍ້ວ ອ໊ະ .
42001016	ນິ່ນ ອ໋ອຍ ຕໍ້ ອິ​ສະ​ລາ​ເອນ ມ່ຽນ ທສ້ຳ ເຍີຍ ແອ໋ງ ດສ໋ວນ ຕ້າຍ ລໍ໌ ຕສ໊ຽວ , ນິ່ນ ບົວ ເຍີຍ ທິນ-ຮູ່ງ .
42001017	ນິ່ນ ອ໋ອຍ ມີ່ງ ດ່າງ ຕສ໊ຽວ , ຢ່າ ມ່າຍ ຫັດ ມ໌າ , ມ່າຍ ທຈະ ຮນັ້ງ ເອ​ລີ​ຢາ ນໍ . ນິ່ນ ອ໋ອຍ ເຖງ ໂຕສ໋ວ ເຕຍ ເຍີຍ ມ່ຽນ ເຖສົາ ນິ່ນ ບົວ ເຍີຍ ຝຸຈ໊ວຍ ຫອບ ໂຮຍ້ວ ຕ້າຍ . ໄມ້ ໝວັງ ຫວ່າ ເຍີຍ ມ່ຽນ , ນິ່ນ ຢ່າ ໄຮ່ ເຖງ ກ໊ອຍ ໂຮຍ້ວ ຕ້າຍ ກັນ ໂຕ໌-ເລີ໌ຍ . ນິ່ນ ຢ່າ ອ໋ອຍ ເຖງ ທິນ-ຮູ່ງ ເຍີຍ ມ່ຽນ ຫລິ່ວ ເລີ໌ຍ ຕສິ໊ບ ຕສ໊ຽວ . ”
42001018	ເສ​ຄາ​ລິ​ຢາ ໜ່າຍ ຟິນ-ມ່ຽນ , “ ເມີ່ຍ ຮນັ້ງ ໜ່າຍ ກ໊ອງ , ເຢຍ ຝູ່ງ ໄຮ່ ຮິ້ວ ຕຸ໊ ຕສຽນ ? ເຢຍ ໂກ໋ ໄຫ່ ອ໊ະ . ເຢຍ ເຍີຍ ມເຊັຍ ຕອນ ຢ່າ ໂກ໋ ໄຫ່ . ”
42001019	ຟິນ-ມ່ຽນ ເຕົາ , “ ເຢຍ ເຊ ກາ​ເບ​ລຽນ , ຕົ້ງ ໂຊ້ວ ຈ໊ຽນ ທິນ-ຮູ່ງ ເຍີຍ ດສະຮມຽນ ຟູ-ສູ ນິ່ນ . ທິນ-ຮູ່ງ ພ້າຍ ເຢຍ ຕ້າຍ ໂຕ່ວ ນ້າຍ ເຕີ໋ຍ ຄູ້ ຝຽນ ບົ໋ວ ເມີ່ຍ .
42001020	ເມີ່ຍ ໄມ້ ສຽນ ເຢຍ ເຍີຍ ຫວ່າ , ມປ່າ ເຖົາ ຫອບ ຕສຸ ທສວດ ວົ້ວ ຕສັ່ນ ຕສະເກ້ງ ອ໋ອຍ ເອີຍ ຈ໊ຽນ ເຢຍ ເຍີຍ ຫວ່າ ທສວດ ຕ້າຍ ອ໊ະ ເຫລາະ . ຫລາຍ ເມີ່ຍ ໄມ້ ສຽນ ເຢຍ ເຍີຍ ຫວ່າ , ເມີ່ຍ ອ໋ອຍ ຕສຸ ຫຮງົງ ມີ່ງ . ຕສົ໊ວ ເຖົາ ນ້າຍ ເຕີ໋ຍ ສີ່ ທສວດ ລິ໌ວ , ຖສີງ ຕ້າຍ ໄຮ່ ກ໊ອງ ຫວ່າ . ”
42001021	ຕສວັ໋ງ ມ່ຽນ ຖສໍ່ ຢຽມ ກະເຫຍ່ຍ ແໝງ ຕສົ໊ວ ຈ໊ຽນ ເສ​ຄາ​ລິ​ຢາ . ນິ່ນ ບົວ ໄມ້ ເມ່ງ ແປະ ນິ່ນ ເຫວີ່ຍ ຫາຍ ຕິ່ວ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ ດົ່ງ ໜ່າຍ ເລົ່າ .
42001022	ໂຕສ໋ວ ເກົາ , ເສ​ຄາ​ລິ​ຢາ ທສວດ ຕ້າຍ ໄມ້ ໄຮ່ ເຖສົາ ນິ່ນ ບົວ ກ໊ອງ ຫວ່າ . ຕສວັ໋ງ ມ່ຽນ ຕສ່ຽວ ຮິ້ວ ຕຸ໊ ນິ່ນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ ປວັດ ຫິ່ນ ຢ້າງ ເຍີຍ ສີ່ . ນິ່ນ ຂູງ ຫລົ່ງ ປົ໌ວ ອູ໊ ຮນັ້ງ . ຢຽດ ໂຈ໋ວ ຫວ່າ ຢ່າ ໄມ້ ໄຮ່ ກ໊ອງ ອ໊ະ .
42001023	ເສ​ຄາ​ລິ​ຢາ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ໂຕສ໋ວ ຕສຢັ໋ງ ນິ່ນ ເຍີຍ ປ່ວນ ກົງ ຕສ່ຽວ ດສ໋ວນ ໝີ່ ອ໊ະ .
42001024	ອກະຮ້າ ເອ​ລີ​ຊາ​ເບດ ມ່າຍ ຈ໊ຽນ ຊິນ . ນິ່ນ ຕສ່ຽວ ຢຽມ ປຢາ ຫຮລາ ເຫຍັຍ ເປຢົ໊າ , ໄມ້ ມີ່ງ ຫາຍ ເດົາ .
42001025	ນິ່ນ ກ໊ອງ , “ ອີ້ ຕສັ່ນ ຕສ໊ຽວ ອະເຮນີ້ຍ ເຢຍ , ເຖງ ເຢຍ ໄຮ່ ມ່າຍ ຝຸຈ໊ວຍ , ເຢຍ ຕສ່ຽວ ໄມ້ ຕສຸ ໄຍ້ ມ່ຽນ ອ໊ະ . ”
42001026	ເອ​ລີ​ຊາ​ເບດ ມ່າຍ ຈ໊ຽນ ຊິນ ຕຸ໊ ຈຸ໊ ຫຮລາ ເຫຍັຍ , ທິນ-ຮູ່ງ ພ້າຍ ກາ​ເບ​ລຽນ ວົ້ວ ເຕົ້າ ຟິນ-ມ່ຽນ ມີ່ງ ເຖົາ ກາ​ລິ​ລີ ແຊ້ງ , ນາ​ຊາ​ເລດ ມູ້ງ ,
42001027	ໂຕ່ວ ຝຽນ ບົ໋ວ ເຕົ້າ ເຊັຍ , ບົ໋ວ ເຫ່ວ ມາ​ລີ​ຢາ . ມ່າຍ ເຕົ້າ ດາ​ວິດ ຮູ່ງ ເຍີຍ ເຕສີ໊ຍ-ຟຸນ , ບົ໋ວ ເຫ່ວ ໂຢ​ເຊບ , ຕ້າຍ ກ໊ອງ ຕສຢັ້ງ ນິ່ນ ໝີ່ ອ໊ະ .
42001028	ຟິນ-ມ່ຽນ ມີ່ງ ເຖົາ ມາ​ລີ​ຢາ ວົ້ວ ບົ໋ວ ນິ່ນ , “ ມາ​ລີ​ຢາ ອ່າ , ແປ້ງ ອອນ ເຍີຍ ຊ່າະ ? ຕສ໊ຽວ ເຖສົາ ເມີ່ຍ ຢຽມ ຢ່າ ເຖສີຍ ເອນ ປຸນ ເມີ່ຍ . ”
42001029	ມາ​ລີ​ຢາ ໄຮ໌ ນ້າຍ ເຕີ໋ຍ ຫວ່າ , ລ່ຽມ ເຕສີ້ຍ ໂຮຍ້ວ ຮວາງ ເດສ່ງ , ຮນ້ຳ ໄມ້ ຮິ້ວ ຟິນ-ມ່ຽນ ເຫວີ່ຍ ຫາຍ ຕິ່ວ ຮນັ້ງ ນ້າຍ ນໍ ກ໊ອງ ມເປີຍ .
42001030	ຟິນ-ມ່ຽນ ແອ໋ງ ກ໊ອງ ບົ໋ວ ນິ່ນ , “ ມາ​ລີ​ຢາ ອ່າ , ເມີ່ຍ ໄມ້ ຕູ໋ງ ກ້ຳ ເດສ໋ຍ ໂອ່ . ທິນ-ຮູ່ງ ເຖສີຍ ເອນ ປຸນ ເມີ່ຍ .
42001031	ເມີ່ຍ ອ໋ອຍ ມ່າຍ ນອມ ຊິນ , ຢູ໌ງ ຕຸ໊ ເຕົ້າ ຕອນ . ເມີ່ຍ ຢ່າ ອ໋ອຍ ຕສຸ ເຖງ ນິ່ນ ທສວດ ບົ໋ວ ເຫ່ວ ເຢ​ຊູ .
42001032	ນິ່ນ ອ໋ອຍ ຕຸ໊ ໂຕສ໋ວ ໂຮລ , ຢ່າ ຕຸ໊ ເຫ່ວ ເປ໋ນ ຢຽມ ຮລັງ ເຈ໋ຍ ວົ້ວ ເຕົ້າ ເຍີຍ ຕອນ . ຕສ໊ຽວ ທິນ-ຮູ່ງ ອ໋ອຍ ປຸນ ນິ່ນ ດສິບ ນິ່ນ ເຍີຍ ອົງ-ຖາຍ-ແງະ , ດາ​ວິດ , ເຍີຍ ເຫວີ່ຍ .
42001033	ນິ່ນ ອ໋ອຍ ຢຽດ ລິ໌ວ ກຸ໊ນ ຢາ​ໂຄບ ເຍີຍ ເຕສີ໊ຍ-ຟຸນ . ນິ່ນ ເຍີຍ ຮູ່ງ ໂຫ່ ຢຽດ ລິ໌ວ ໄມ້ ໄຮ່ ເຈ໋ຍ . ”
42001034	ມາ​ລີ​ຢາ ໜ່າຍ ກ໋າ ຟິນ-ມ່ຽນ , “ ເຢຍ ລ່ຽມ ໄມ້ ເຖສົາ ຫາຍ ເຕົ້າ ມຈັ່ງ ຕອນ ເປວີ໋ຍ ເຈ໋ຍ . ຮນັ້ງ ຫາຍ ນໍ ໄຮ່ ມ່າຍ ຊິນ ? ”
42001035	ຟິນ-ມ່ຽນ ແອ໋ງ ເຕົາ , “ ສີງ ລີ່ງ ອ໋ອຍ ເອຈ່ຍ ຕ້າຍ ຢຽມ ເມີ່ຍ . ຢຽມ ຮລັງ ເຈ໋ຍ ເຍີຍ ທິນ-ຮູ່ງ ເຍີຍ ທຈະ ອ໋ອຍ ເດສຍ ຈ໊ຽນ ເມີ່ຍ . ຮນັ້ງ ນ້າຍ ເມີ່ຍ ຕສ່ຽວ ຕຸ໊ ເຕົ້າ ໄມ້ ມ່າຍ ຕສຸ໌ຍ , ທສີງ-ເດສ່ງ ເຍີຍ ຝຸຈ໊ວຍ , ເຫ່ວ ທິນ-ຮູ່ງ ເຍີຍ ຕອນ .
42001036	ເມີ່ຍ ຮນ້ຳ ໝັ່ງ ກ໋າ ເມີ່ຍ ເຍີຍ ທສຽນ-ເທສະ , ເອ​ລີ​ຊາ​ເບດ . ມ່ຽນ ກ໊ອງ ນິ່ນ ໄມ້ ໄຮ່ ມ່າຍ ກູ້ ງວ໌າ . ອີ້ ຕສັ່ນ ນິ່ນ ດົ່ງ ໜ່າຍ ໂກ໋ ມປ່າ ນິ່ນ ຕສູ໊ງ ມ່າຍ ຈ໊ຽນ ຊິນ ຕຸ໊ ຈຸ໊ ຫຮລາ ເຫຍັຍ ອ໊ະ ໂລ່ະ !
42001037	ໄມ້ ມ່າຍ ຫາຍ ຫຍູ່ງ ທິນ-ຮູ່ງ ໄມ້ ໄຮ່ ໂຕສ໋ວ . ”
42001038	ມາ​ລີ​ຢາ ເຕົາ , “ ເຢຍ ໂຕສ໋ວ ຕສ໊ຽວ ເຍີຍ ໂປວ . ມຕ້າຍ ອ໋ອຍ ຕສຸ ຮນັ້ງ ເມີ່ຍ ກ໊ອງ ນໍ ອ໊ະ . ” ກ໊ອງ ລິ໌ວ ນ້າຍ ເຕີ໋ຍ ຫວ່າ , ຟິນ-ມ່ຽນ ມີ່ງ ໝີ່ ອ໊ະ .
42001039	ອກະຮ້າ ໄມ້ ເລົ່າ ມາ​ລີ​ຢາ ຕສ່ຽວ ເບ່ນ ກະນ້າຍ ກ໊ານ ຈ໊ຽນ ທສວດ ເຈົ໊າ ມີ່ງ ຢູ​ເດຍ ແຊ້ງ , ບົງ ຕສັ່ງ ເຍີຍ ຢຽດ ນອມ ມູ້ງ .
42001040	ມີ່ງ ເຖົາ , ນິ່ນ ຕສ່ຽວ ເປັຍ ເສ​ຄາ​ລິ​ຢາ ເຍີຍ ເປຢົ໊າ ເຖສົາ ເອ​ລີ​ຊາ​ເບດ ກ໊ອງ ຫວຸ່ຍ ປວັ້ງ ຫວ່າ .
42001041	ເອ​ລີ​ຊາ​ເບດ ຢ໊ຽດ ໄຮ໌ ມາ​ລີ​ຢາ ເຍີຍ ເຖຈຍ , ກູ້ ງວ໌າ ຢຽມ ກະເຊຍ ຕົ໌ງ ຕຸ໊ ເສີຍ ໄຫ່ . ເອ​ລີ​ຊາ​ເບດ ຢ່າ ຕຸ໊ ສີງ ລີ່ງ ປວັ໊ງ ເດສ່ງ ໂຮຍ້ວ
42001042	ຕສ່ຽວ ເຫ່ວ ເຖຈຍ ບຸຍ ເຍີຍ ກ໊ອງ , “ ຢຽມ ຕສວັ໋ງ ມເຊັຍ ຕອນ ບຸດົ໋ງ , ທິນ-ຮູ່ງ ເຖສີຍ ຟຸ ປຸນ ເມີ່ຍ ເກົ້າ ທສ້ຳ ເຈ໋ຍ . ທິນ-ຮູ່ງ ຢ່າ ເຖສີຍ ຟຸ ປຸນ ເມີ່ຍ ມ່າຍ ຈ໊ຽນ ນ້າຍ ເຕົ້າ ກູ້ ງວ໌າ .
42001043	ເຢຍ ເຫວີ່ຍ ຫາຍ ຕິ່ວ ຕຸ໊ ດົ່ງ ນ້າຍ ຫລົງ ? ຕຸ໊ ເຢຍ ເຍີຍ ຕສ໊ຽວ ເຍີຍ ມາ ຕ້າຍ ເຖສົາ ເຢຍ ດສຢ່າວ ນີ ?
42001044	ເຢຍ ຢ໊ຽດ ໄຮ໌ ເມີ່ຍ ເຍີຍ ເຖຈຍ , ເຢຍ ມ່າຍ ຈ໊ຽນ ນ້າຍ ນອມ ຊິນ ອະເຮນີ້ຍ ໄຫ່ , ຕສ່ຽວ ລ່ຽມ ເຕສີ້ຍ ຕົ໌ງ ຕຸ໊ ເສີຍ ໄຫ່ .
42001045	ເມີ່ຍ ສຽນ ຕສ໊ຽວ ກ໊ອງ ລິ໌ວ ວົ້ວ ເຕີ໋ຍ ຫວ່າ ຕສະເກ້ງ ອ໋ອຍ ທສວດ ຕ້າຍ ຕສຽນ ເຍີຍ , ເມີ່ຍ ຕສ່ຽວ ມ່າຍ ອອນ-ເຫລາະ ໄຫ່ . ”
42001046	ມາ​ລີ​ຢາ ກ໊ອງ , “ ເຢຍ ເຍີຍ ໂຮຍ້ວ ເທສງ ຕສ໊ຽວ ເວີ່ຍ ໂຮລ ,
42001047	ເຢຍ ເຍີຍ ໂອຈ໋ວ ຕສ໊ຽວ , ທິນ-ຮູ່ງ ປຸນ ເຢຍ ເຍີຍ ລີ່ງ ວ່ວນ ອຈຽນ-ໂຢ້ວ .
42001048	ເຢຍ ໂຕສ໋ວ ນິ່ນ ເຍີຍ ໂປວ , ໄມ້ ມ່າຍ ຫາຍ ຫຍູ່ງ ເມ່ງ ໂຫ່ ມປ່າ ນິ່ນ ຖສໍ່ ຈັ໋ງ ເຖົາ ເຢຍ . ຢຽມ ນ້າຍ ມີ່ງ ອກະຮ້າ ຮີ້ງ , ຕ່ອຍໆ ມ່ຽນ ຕສູ໊ງ ອ໋ອຍ ກ໊ອງ ເຢຍ ຕຸ໊ ຟຸ ,
42001049	ເຫວີ່ຍ ຕສຸ ມ່າຍ ຕົ້ມ ທຈະ ເຍີຍ ທິນ-ຮູ່ງ ນິ່ນ ເຍີຍ ບົ໋ວ ເຊ ທສີງ-ເດສ່ງ ໄຫ່ .
42001050	ນິ່ນ ຄໍ້-ລ່ຽນ ທ່າຍ ນິ່ນ ເຍີຍ ມ່ຽນ , ຢຽດ ຕ່ອຍ ເຈ໋ຍ ຢຽດ ຕ່ອຍ .
42001051	ນິ່ນ ຊູງ ນິ່ນ ເຍີຍ ປົ໌ວ ໂຕສ໋ວ ທສວດ ຕົ້ມ ສີ່ , ປຸນ ເໝົາ ເຍີຍ ມ່ຽນ ເຖສົາ ນິ່ນ ບົວ ເຍີຍ ຫຍູ່ງໆ ຕສະເອີ໋ຍ ຟາດ ດສ໋ານ ເດສ່ງ ມີ່ງ .
42001052	ໂຕສ໋ວ ໂຮລ ເຍີຍ ມ່ຽນ , ນິ່ນ ທຸດ ເອຈ່ຍ ເຫວີ່ຍ , ໂຕສ໋ວ ໄຝ ວົ້ວ ເຕີ໋ຍ , ນິ່ນ ໂປ້ວ ຝາວ ຮລັງ .
42001053	ຫງໍ່ ເຍີຍ ມ່ຽນ ນິ່ນ ເຖສີຍ ຫລົງ ເຍີຍ ກະນ້າຍ ປຸນ ຫຍັ່ນ ເປ໊ວ , ປຸນ ມ່ຽນ ມ່າຍ ມ່ຽນ ຂູງ-ປົ໌ວ ແປະ ເຕສົ໋າ ເຍີຍ ມີ່ງ .
42001054	ນິ່ນ ເອີຍ ນິ່ນ ເຖສົາ ບົວ ເຍີຍ ອົງ-ຖາຍ ແລ໌ງ ລິ໌ວ ເຍີຍ ຫວ່າ ເຖງ ນິ່ນ ເຍີຍ ໂປວ , ອິ​ສະ​ລາ​ເອນ . ນິ່ນ ຄໍ້-ລ່ຽນ ອັບ​ລາ​ຮຳ , ຢ່າ ຢຽດ ລິ໌ວ ຄໍ້-ລ່ຽນ ອັບ​ລາ​ຮຳ ເຍີຍ ເຕສີ໊ຍ-ຟຸນ . ” ນິ່ນ ເອີຍ ນິ່ນ ເຖສົາ ບົວ ເຍີຍ ອົງ-ຖາຍ ແລ໌ງ ລິ໌ວ ເຍີຍ ຫວ່າ ເຖງ ນິ່ນ ເຍີຍ ໂປວ , ອິ​ສະ​ລາ​ເອນ . ນິ່ນ ຄໍ້-ລ່ຽນ ອັບ​ລາ​ຮຳ , ຢ່າ ຢຽດ ລິ໌ວ ຄໍ້-ລ່ຽນ ອັບ​ລາ​ຮຳ ເຍີຍ ເຕສີ໊ຍ-ຟຸນ . ”
42001055	
42001056	ມາ​ລີ​ຢາ ເຖສົາ ເອ​ລີ​ຊາ​ເບດ ຢຽມ ອ໊າ ລ່ຳ ຕຸ໊ ປົວ ຫຮລາ ເຫຍັຍ ເຍີຍ ຕ໋ອງ , ມາ​ລີ​ຢາ ຕສ່ຽວ ດສ໋ວນ ໝີ່ ອ໊ະ .
42001057	ເອ​ລີ​ຊາ​ເບດ ມ່າຍ ຊິນ ເຍີຍ ຕສຢັ້ງ ໂຫ່ ເກົ໋າ , ນິ່ນ ຕສ່ຽວ ຢູ໌ງ ຕຸ໊ ເຕົ້າ ຕອນ .
42001058	ນິ່ນ ເຍີຍ ລ໌າງ ຕສັ່ງ ມ່ຽນ ເຖສົາ ທສຽນ-ເທສະ ໄຮ໌ ຕສ໊ຽວ ຮນັ້ງ ນ້າຍ ນໍ ຄໍ້-ລ່ຽນ ນິ່ນ , ຢຽດ ຕສູ໊ງ ຕສ່ຽວ ລົ່ມ ດສ້ອຍ ເຖງ ນິ່ນ ອະເຮນີ້ຍ .
42001059	ກູ້ ງວ໌າ ທສວດ ເສີຍ ຕ້າຍ ຕຸ໊ ຫຮຢຽດ ຮນອຍ , ອ໋ອຍ ເຈ໋ຍ ກ໊າດ ເຍີຍ ເລີ໌ຍ ວົ້ວ ຕສັ່ນ , ມ່ຽນ ອ໋ອຍ ເຖງ ກູ້ ງວ໌າ ທສວດ ບົ໋ວ ເຫ່ວ ນິດ ນິ່ນ ເຍີຍ ເຕຍ , ເສ​ຄາ​ລິ​ຢາ .
42001060	ມປ່າ ນິ່ນ ເຍີຍ ມາ ກ໊ອງ , “ ໄມ້ ເຕສີ໌ຍ ເຫລາະ . ນິ່ນ ເຍີຍ ບົ໋ວ ອ໋ອຍ ຕສຸ ເຫ່ວ ໂຢ​ຮັນ . ”
42001061	ວົ້ວ ເຕີ໋ຍ ມ່ຽນ ກ໊ອງ ບົ໋ວ ນິ່ນ , “ ເມີ່ຍ ເຍີຍ ທສຽນ-ເທສະ ເຍີຍ ບົ໋ວ ໄມ້ ມ່າຍ ຫາຍ ເຕົ້າ ຮນັ້ງ ໜ່າຍ ນໍ ເຫ່ວ ນີອາ . ”
42001062	ກ໊ອງ ລິ໌ວ ນິ່ນ ບົວ ຕສ່ຽວ ຫລົ່ງ ປົ໌ວ ອູ໊ ໜ່າຍ ກ໋າ ກູ້ ງວ໌າ ເຍີຍ ເຕຍ ອ໋ອຍ ເຖງ ນິ່ນ ເຍີຍ ຕອນ ທສວດ ບົ໋ວ ເຫ່ວ ຫາຍ ຫຍູ່ງ .
42001063	ເສ​ຄາ​ລິ​ຢາ ໂທ້ ຄວ້າຍ ເຟ້ຍ ດສັ່ງ ເປ໊ນ ຕ້າຍ ເຟ້ຍ ຈ໊ຽນ ກ໊ອງ , “ ນິ່ນ ເຍີຍ ບົ໋ວ ເຫ່ວ ໂຢ​ຮັນ . ” ຕສວັ໋ງ ມ່ຽນ ຕສ່ຽວ ຮນ້ຳ ໄມ້ ເມ່ງ ແປະ .
42001064	ເສ​ຄາ​ລິ​ຢາ ລ່ຽມ ເຕສີ້ຍ ແອ໋ງ ໄຮ່ ກ໊ອງ ທສວດ ຫວ່າ ຕ້າຍ ຕສ່ຽວ ເທສງ ທິນ-ຮູ່ງ .
42001065	ລ໌າງ ຕສັ່ງ ມ່ຽນ ຕສະເກ້ງ ກ້ຳ ເດສ໋ຍ ໄຫ່ . ນ້າຍ ເຕີ໋ຍ ສີ່ ເຍີຍ ຝຽນ ອກະຮ້າ ຊີງ ປວັ໊ງ ຢູ​ເດຍ ແຊ້ງ , ບົງ ຕສັ່ງ ເຍີຍ ຕ໋ອງ .
42001066	ໄຮ໌ ລິ໌ວ ເຍີຍ ມ່ຽນ ເຕສ໊າະ ນ້າຍ ເຕີ໋ຍ ສີ່ ອັນ ຈ໊ຽນ ໂຮຍ້ວ ຮນ້ຳ , “ ອາ , ນ້າຍ ເຕົ້າ ຝຸຈ໊ວຍ ໂຮລ ຕ້າຍ ເປ໋ນ ຫາຍ ຫຍູ່ງ ມ່ຽນ ນີ ? ” ເຫວີ່ຍ ຕສຸ ເມ່ງໆ ແປະໆ ເຍີຍ ປວັດ ຈ໊ຽນ ຕສ໊ຽວ ເຖສົາ ນິ່ນ ຢຽມ .
42001067	ໂຢ​ຮັນ ເຍີຍ ເຕຍ , ເສ​ຄາ​ລິ​ຢາ , ຕຸ໊ ສີງ ລີ່ງ ປວັ໊ງ ເດສ່ງ ໂຮຍ້ວ ຕສ່ຽວ ໂຕ່ວ ຫວ່າ ກ໊ອງ ,
42001068	“ ບົວ ອ໋ອຍ ຕສຸ ເທສງ ຕສ໊ຽວ , ອິ​ສະ​ລາ​ເອນ ມ່ຽນ ເຍີຍ ທິນ-ຮູ່ງ , ເຫວີ່ຍ ຕສຸ ນິ່ນ ຕ້າຍ ຕສົວະ ນິ່ນ ເຍີຍ ມ່ຽນ ດສ໋ວນ .
42001069	ນິ່ນ ຢຽມ ນິ່ນ ເຍີຍ ໂປວ , ດາ​ວິດ , ເຍີຍ ເຕສີ໊ຍ-ຟຸນ , ເຫວີ່ຍ ບົວ ຫລຽບ ເຕົ້າ ມ່າຍ ທຈະ ເຍີຍ ໂອຈ໋ວ ຕສ໊ຽວ ,
42001070	ຮນັ້ງ ໂລ໌-ຮນອຍ ທິນ-ຮູ່ງ ຫລົ່ງ ນິ່ນ ເຍີຍ ທສີງ-ເດສ່ງ ໂຕ່ວ ຫວ່າ ມ່ຽນ ກ໊ອງ ເຍີຍ ຫວ່າ .
42001071	ທິນ-ຮູ່ງ ອ໋ອຍ ໂອຈ໋ວ ບົວ ເລີ່ຍ ດຸ໊ດ ບົວ ເຍີຍ ວິນ-ວັ້ງ , ເຖສົາ ດສອງ ບົວ ວົ້ວ ເຕີ໋ຍ ມ່ຽນ ເຍີຍ ປົ໌ວ-ເດ໊ຍ .
42001072	ນິ່ນ ກ໊ອງ ນິ່ນ ອ໋ອຍ ຄໍ້-ລ່ຽນ ບົວ ເຍີຍ ອົງ-ຖາຍ , ຢ່າ ຕສັ່ນໆ ຈັ໋ງ ຈ໊ຽນ ນິ່ນ ແລ໌ງ ລິ໌ວ ວົ້ວ ເຕີ໋ຍ ທສີງ-ເດສ່ງ ເຍີຍ ແຫງ່ງ ຫວ່າ .
42001073	ທິນ-ຮູ່ງ ແລ໌ງ ແຫງ່ງ ຫວ່າ ປຸນ ບົວ ເຍີຍ ອົງ-ຖາຍ-ແງະ , ອັບ​ລາ​ຮຳ .
42001074	ນິ່ນ ກ໊ອງ ນິ່ນ ອ໋ອຍ ປຸນ ຢຽມ ບົວ ເຍີຍ ວິນ-ວັ້ງ ເຍີຍ ປົ໌ວ-ເດ໊ຍ ເປຢົ໋າ ທສວດ ຕ້າຍ ປົວະ ຕສັ່ງ ນິ່ນ ,
42001075	ຢ່າ ປຸນ ບົວ ຢຽດ ເສີຍ ຢຽມ ນິ່ນ ເຍີຍ ດສະຮມຽນ ທສີງ-ເດສ່ງ , ໂຕສ໋ວ ຕຸ໊ ຫອບ ນິ່ນ ເຍີຍ ໂຮຍ້ວ .
42001076	ເຢຍ ເຍີຍ ຕອນ ອ່າ , ເມີ່ຍ ເຍີຍ ບົ໋ວ ອ໋ອຍ ຕສຸ ເຫ່ວ ຢຽມ ຮລັງ ເຈ໋ຍ ວົ້ວ ເຕົ້າ ເຍີຍ ໂຕ່ວ ຫວ່າ ມ່ຽນ , ເຫວີ່ຍ ຕສຸ ເມີ່ຍ ອ໋ອຍ ຕສຸ ມີ່ງ ດ່າງ ຫລິ່ວ ເລີ໌ຍ ຕສ໊ຽວ ເຍີຍ ເຈົ໊າ .
42001077	ອ໋ອຍ ຕສຸ ປຸນ ນິ່ນ ເຍີຍ ແປະ ຝີງ ຮິ້ວ ຕຸ໊ ນິ່ນ ບົວ ຕຸ໊ ໂອຈ໋ວ ເຊ ເຫວີ່ຍ ຕສຸ ຕຸ໊ ນິ່ນ ບົວ ເຍີຍ ຕສຸ໌ຍ ກວັ່ງ ລິ໌ວ .
42001078	ທິນ-ຮູ່ງ ຄໍ້-ລ່ຽນ ມ່ຽນ , ຕສ່ຽວ ອ໋ອຍ ປຸນ ໂອຈ໋ວ ເອນ ເອຈ່ຍ ຕ້າຍ ,
42001079	ຕສິ໋ວ ຈ໊ຽນ ຢຽມ ຫຮມວັງ ເຍີຍ ເຖສົາ ຢຽມ ຕສຸ ໄຕ່ ເຍີຍ ຕົ້ງ ລິ່ນ ກະຍົ໌ວ ວົ້ວ ເຕີ໋ຍ . ນິ່ນ ຢ່າ ອ໋ອຍ ຢ໌ຽນ ບົວ ຢັ້ງ ແປ້ງ ອອນ ເຍີຍ ເຈົ໊າ . ”
42001080	ນ້າຍ ເຕົ້າ ຝຸຈ໊ວຍ ກຸ໊ນ ໂຮລ , ນິ່ນ ເຍີຍ ໂຮຍ້ວ ກຸ໊ນ ເຮ້ນ . ນິ່ນ ຢຽມ ເຕີ່ຍ-ປູງ-ຮວາງ ຕສົ໊ວ ເຖົາ ຕສຢັ້ງ ໂຫ່ ນິ່ນ ທສວດ ຕ້າຍ ປຸນ ອິ​ສະ​ລາ​ເອນ ມ່ຽນ ຮິ້ວ ຕຸ໊ ນິ່ນ .
42002001	ວົ້ວ ຕສັ່ນ ຊີ​ຊາ ອໍ​ກັດ​ຕັດ ຮູ່ງ ເອຈ່ຍ ຫລີ່ງ ຫັດ ໂລ​ມາ ຕສຽວ-ຕີ້ງ ຢຽດ ຕສູ໊ງ ແປະ ຝີງ ຝາວ ມ່ຽນ ໂຮ໌ວ .
42002002	( ຝາວ ນ້າຍ ຕະຢ໊ຽດ ດສຸ່ນ ມ່ຽນ ໂຮ໌ວ ວົ້ວ ຕສັ່ນ , ຕ໋ອຍ ຕສຸ ຄີ​ລິ​ນິ​ອັດ ໂຕສ໋ວ ຕສູ໋ງ ກຸ໊ນ ຊີ​ເລຍ ເຕີ່ຍ-ປູງ . )
42002003	ເຕົ້າໆ ມ່ຽນ ຕສ່ຽວ ດສ໋ວນ ກັ້ນ ເຍີຍ ປ໊ວນ-ມູ້ງ ຝາວ ມ່ຽນ ໂຮ໌ວ .
42002004	ໂຢ​ເຊບ ຕສ່ຽວ ຢຽມ ກາ​ລິ​ລີ ແຊ້ງ , ນາ​ຊາ​ເລດ ມູ້ງ , ມີ່ງ ຢູ​ເດຍ ແຊ້ງ , ເບດ​ເລ​ເຮມ ມູ້ງ ວົ້ວ . ນ້າຍ ນອມ ມູ້ງ ເຊ ໂລ໌-ຮນອຍ ດາ​ວິດ ຮູ່ງ ທສວດ ເສີຍ ເຍີຍ ມູ້ງ . ໂຢ​ເຊບ ເຊ ດາ​ວິດ ຮູ່ງ ເຍີຍ ເຕສີ໊ຍ-ຟຸນ ຖສີງ ຕ້າຍ ອ໋ອຍ ຕສຸ ມີ່ງ ວົ້ວ ນອມ ມູ້ງ ຝາວ ມ່ຽນ ໂຮ໌ວ .
42002005	ໂຢ​ເຊບ ກ໊ອງ ຕສຢັ້ງ ມາ​ລີ​ຢາ , ຕສ່ຽວ ຕໍ້ ນິ່ນ ເຖສົາ ຈ໊ຽນ ມີ່ງ . ມາ​ລີ​ຢາ ເຍີຍ ຊິນ ຢ່າ ໄມ້ ຂູງ .
42002006	ຢຽມ ເບດ​ເລ​ເຮມ ມູ້ງ ວົ້ວ ຕສັ່ນ , ເຖົາ ດຸ໊ດ ຊິນ ເຍີຍ ຕສຢັ້ງ ໂຫ່ ອ໊ະ .
42002007	ມາ​ລີ​ຢາ ຕສ່ຽວ ຢູ໌ງ ຕຸ໊ ນິ່ນ ເຍີຍ ຕ້າວ ເຕົ້າ ຕອນ ຕ້າຍ , ຫລົ່ງ ສວັງ ເປວ ຈ໊ຽນ ປຸນ ນິ່ນ ເປວີ໋ຍ ມ໌າ-ໂຕສ້ ກະຍົ໌ວ , ເຫວີ່ຍ ຕສຸ ແຄະ ເປຢົ໊າ ໄມ້ ມ່າຍ ຕ໋ອງ ປຸນ ນິ່ນ ບົວ ຮິດ .
42002008	ວົ້ວ ນອມ ເຕີ່ຍ-ປູງ ມ່າຍ ເຕີ໋ຍ ໂກ໋ວ ປະກີ ຢູ້ງ ເຍີຍ ມ່ຽນ ລູ່ງ ມ໌ວນ ຕສັ່ນ ຢຽມ ຢູ້ງ ທສຢັ້ງ ໂກ໋ວ ນິ່ນ ບົວ ເຍີຍ ຢູ້ງ .
42002009	ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ຫິ່ນ ທສວດ ຕ້າຍ ຢ່າ ມ່າຍ ຕສ໊ຽວ ເຍີຍ ອຈັງ-ຫລ່າງ ຕສິ໋ວ ຈ໊ຽນ ນິ່ນ ບົວ , ແຮະ ນິ່ນ ບົວ ກ້ຳ ເດສ໋ຍ ໄຫ່ .
42002010	ຟິນ-ມ່ຽນ ກ໊ອງ ບົ໋ວ ນິ່ນ ບົວ , “ ໄມ້ ຕູ໋ງ ກ້ຳ ເດສ໋ຍ ໂອ່ . ເຢຍ ຕໍ້ ຄູ້ ຝຽນ ຕ້າຍ ປຸນ ເມີ່ຍ ບົວ . ນ້າຍ ຄູ້ ຝຽນ ອ໋ອຍ ປຸນ ລູ່ງ ເດ໊ຍ ມ່ຽນ ຕຸ໊ ອຈຽນ-ໂຢ້ວ .
42002011	ອີ້ ຮນອຍ , ຢຽມ ດາ​ວິດ ເຍີຍ ມູ້ງ , ເມີ່ຍ ບົວ ເຍີຍ ໂອຈ໋ວ ຕສ໊ຽວ ທສວດ ເສີຍ ຕ້າຍ ອ໊ະ , ຕົ້ງ ຕສ໊ຽວ ກີ​ຕູ່ .
42002012	ນ້າຍ ເຊ ໂຕສ໋ວ ຈັ໋ງ-ໂຫ່ ປຸນ ເມີ່ຍ ບົວ . ເມີ່ຍ ບົວ ອ໋ອຍ ລໍ໌ ປວັດ ເຕົ້າ ກູ້ ງວ໌າ ເປວ ຈ໊ຽນ ສວັງ ເປວີ໋ຍ ມ໌າ-ໂຕສ້ ກະຍົ໌ວ . ”
42002013	ລ່ຽມ ເຕສີ້ຍ ແອ໋ງ ຫິ່ນ ທສວດ ຢຽດ ຕົ້ມ ກວັ້ນ ຟິນ-ມ່ຽນ ຕ້າຍ ເຖສົາ ຈ໊ຽນ ຫິ່ນ ທສວດ ດ່າງ ວົ້ວ ເຕົ້າ , ເທສງ ທິນ-ຮູ່ງ .
42002014	ນິ່ນ ບົວ ກ໊ອງ , “ ເທສງ ທິນ-ຮູ່ງ , ຢຽມ ຮລັງ ເຈ໋ຍ ເຍີຍ ຕ໋ອງ ວົ້ວ ເຕົ້າ . ລູ່ງ ເດ໊ຍ ມ່ຽນ , ຕົ້ງ ນິ່ນ ອະເຮນີ້ຍ ວົ້ວ ເຕີ໋ຍ , ອ໋ອຍ ຕຸ໊ ແປ້ງ ອອນ . ”
42002015	ຟິນ-ມ່ຽນ ຕສ່ຽວ ເລີ່ຍ ອກອຍ ນິ່ນ ບົວ , ແອ໋ງ ດສ໋ວນ ທິນ-ຕ້ອງ ໝີ່ ອ໊ະ . ວົ້ວ ເຕີ໋ຍ ໂກ໋ວ ຢູ້ງ ມ່ຽນ , ລ່ານ ບົ໋ວ ລ່ານ , “ ບົວ ອ໋ອຍ ຕສຸ ມີ່ງ ເບດ​ເລ​ເຮມ ມູ້ງ ໝັ່ງ ກ໋າ ຕສ໊ຽວ ບົ໋ວ ບົວ ນ້າຍ ເຕີ໋ຍ ເຈົ໊າ ເອາະ ? ”
42002016	ນິ່ນ ບົວ ຕສ່ຽວ ກ໊ານ ຈ໊ຽນ ມີ່ງ , ລໍ໌ ປວັດ ມາ​ລີ​ຢາ ເຖສົາ ໂຢ​ເຊບ ຢ່າ ປວັດ ວົ້ວ ເຕົ້າ ກູ້ ງວ໌າ ເປວີ໋ຍ ຈ໊ຽນ ມ໌າ-ໂຕສ້ ກະຍົ໌ວ .
42002017	ໂກ໋ວ ປະກີ ຢູ້ງ ເຍີຍ ມ່ຽນ ປວັດ , ນິ່ນ ບົວ ຕສ່ຽວ ຕສຢັງ ຟິນ-ມ່ຽນ ກ໊ອງ ນ້າຍ ເຕົ້າ ກູ້ ງວ໌າ ເຍີຍ ເຈົ໊າ-ໂຫລ່ວ ບົ໋ວ ຕສວັ໋ງ ມ່ຽນ .
42002018	ຫາຍ ເຕົ້າ ໄຮ໌ ຢ່າ ບົວະ ຮ່ອງ ໂກ໋ວ ຢູ້ງ ມ່ຽນ ກ໊ອງ ເຍີຍ ຫວ່າ .
42002019	ມປ່າ ມາ​ລີ​ຢາ ໄມ້ ໄຮ່ ຫລະຄຸ . ອ້າ ໂຫລ່ ຈັ໋ງ ຈ໊ຽນ ນ້າຍ ເຕີ໋ຍ ເຈົ໊າ .
42002020	ໝັ່ງ ຢູ້ງ ເຍີຍ ມ່ຽນ ເຫວີ່ຍ ນິ່ນ ບົວ ປວັດ ລິ໌ວ , ໄຮ໌ ລິ໌ວ ເຍີຍ ສີ່ ຕສ່ຽວ ທ່າຍ ທິນ-ຮູ່ງ , ເທສງ ຈ໊ຽນ ທິນ-ຮູ່ງ ດສ໋ວນ . ຢຽດ ຕສູ໊ງ ຕ໋ອຍ ເດສ່ງ ຟິນ-ມ່ຽນ ກ໊ອງ ເຍີຍ ຫວ່າ .
42002021	ເຢ​ຊູ ທສວດ ເສີຍ ຕ້າຍ ປວັ໊ງ ຫຮຢຽດ ຮນອຍ ວົ້ວ ຮນອຍ , ເຖົາ ຕສຢັ້ງ ໂຫ່ ເຖງ ນິ່ນ ເຈ໋ຍ ກ໊າດ ເຍີຍ ເລີ໌ຍ , ນິ່ນ ບົວ ຕສ່ຽວ ເຖງ ນິ່ນ ທສວດ ບົ໋ວ ເຫ່ວ ເຢ​ຊູ . ນ້າຍ ນອມ ບົ໋ວ , ມາ​ລີ​ຢາ ໄມ້ ແກ້ງ ມ່າຍ ຊິນ ວົ້ວ ຕສັ່ນ ຟິນ-ມ່ຽນ ເຖງ ທສວດ ຕສຢັ໋ງ ອ໊ະ .
42002022	ເອີຍ ຈ໊ຽນ ໂມ​ເຊ ເຍີຍ ເລີ໌ຍ-ຫລັດ , ມາ​ລີ​ຢາ ສາ ຫວຸຍ ເຍີຍ ຮນອຍ-ເຫຍັຍ ເຖົາ . ໂຢ​ເຊບ ເຖສົາ ມາ​ລີ​ຢາ ຕສ່ຽວ ຕໍ້ ເຢ​ຊູ ມີ່ງ ເຢ​ລູ​ຊາ​ເລມ ຕສີ້ງ ຝູງ ປຸນ ຕສ໊ຽວ ,
42002023	ເອີຍ ຕສ໊ຽວ ເຍີຍ ເລີ໌ຍ-ຫລັດ ເຟ້ຍ ຈ໊ຽນ ກ໊ອງ , “ ຫາຍ ເຕົ້າ ຢູ໌ງ ຕຸ໊ ຕ້າວ ເຕົ້າ ຕອນ ອ໋ອຍ ຕສຸ ຝູງ ປຸນ ຕສ໊ຽວ . ” “ ຢຽດ ຕ໋ອຍ ເໜາະ ໂອກ ໄຟ ອີ ນອມ ແປະ ກົ໊ບ ຫລຸນ . ”
42002024	ນິ່ນ ບົວ ຢ່າ ເອີຍ ຕສ໊ຽວ ເຍີຍ ເລີ໌ຍ-ຫລັດ ຕໍ້ ກະນ້າຍ ມີ່ງ ເຕສ່ຍ ປຸນ ຕສ໊ຽວ ຮນັ້ງ ນ້າຍ , “ ຢຽດ ຕ໋ອຍ ເໜາະ ໂອກ ໄຟ ອີ ນອມ ແປະ ກົ໊ບ ຫລຸນ . ”
42002025	ຢຽມ ເຢ​ລູ​ຊາ​ເລມ ຕສີ້ງ ມ່າຍ ລ່ານ ມ່ຽນ , ບົ໋ວ ເຫ່ວ ສິ​ເມ​ໂອນ . ນິ່ນ ໂຕສ໋ວ ຄູ້ ມ່ຽນ , ກັນ ຫລົງ ທິນ-ຮູ່ງ ເຍີຍ ເລີ໌ຍ . ນິ່ນ ຕສົ໊ວ ຈ໊ຽນ ທິນ-ຮູ່ງ ໂອຈ໋ວ ອິ​ສະ​ລາ​ເອນ ມ່ຽນ . ສີງ ລີ່ງ ຢ່າ ເຖສົາ ນິ່ນ ຢຽມ .
42002026	ສີງ ລີ່ງ ປຸນ ນິ່ນ ຮິ້ວ ຕຸ໊ ນິ່ນ ຕສົ໊ວ ເຖົາ ຕຸ໊ ປວັດ ຕສ໊ຽວ ແລ໌ງ ປຸນ ວົ້ວ ເຕົ້າ ກີ​ຕູ່ ຖສີງ ຕ້າຍ ໄຕ່ .
42002027	ສີງ ລີ່ງ ຕໍ້ ສິ​ເມ​ໂອນ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ . ໂຢ​ເຊບ ເຖສົາ ມາ​ລີ​ຢາ ຢ່າ ຕໍ້ ເຢ​ຊູ ເປັຍ ມີ່ງ ອ໋ອຍ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ .
42002028	ສິ​ເມ​ໂອນ ຕສ່ຽວ ຮລອບ ຈ໊ຽນ ເຢ​ຊູ ເທສງ ທິນ-ຮູ່ງ . ນິ່ນ ກ໊ອງ ,
42002029	“ ຕສ໊ຽວ ອ່າ , ເມີ່ຍ ແລ໌ງ ເຍີຍ ຫວ່າ , ເມີ່ຍ ໂຕສ໋ວ ຕສຢັ໋ງ ອ໊ະ . ອີ້ ຕສັ່ນ ປຸນ ເຢຍ , ເມີ່ຍ ເຍີຍ ໂປວ , ແປ້ງ ອອນ ເຍີຍ ເກວີຍ ເສີຍ .
42002030	ເຫວີ່ຍ ຕສຸ ເຢຍ ກັ້ນ ເຍີຍ ມຕສີງ ຕຸ໊ ປວັດ ລິ໌ວ ເມີ່ຍ ເຍີຍ ໂອຈ໋ວ ເອນ ,
42002031	ຕົ້ງ ເມີ່ຍ ຕອງ ຈ໊ຽນ ໝ່ານ ຝີງ ມ່ຽນ ຫລິ່ວ ເລີ໌ຍ ຕສຢັ໋ງ ເຍີຍ ໂອຈ໋ວ ເອນ .
42002032	ນ້າຍ ເຕົ້າ ກູ້ ງວ໌າ ໂຕສ໋ວ ອຈັງ ປຸນ ກັ້ນ ຝີງ ມ່ຽນ ຮິ້ວ ຕຸ໊ ເມີ່ຍ ເຍີຍ ເອີ໋ຍ , ຢ່າ ປຸນ ມ່ຽນ ທ່າຍ ເມີ່ຍ ເຍີຍ ແປະ ຝີງ , ອິ​ສະ​ລາ​ເອນ ມ່ຽນ . ”
42002033	ກູ້ ງວ໌າ ເຍີຍ ເຕ໋ຍ ໝ່າ ບົວະ ຮ່ອງ ໄຫ່ ສິ​ເມ​ໂອນ ຮນັ້ງ ນ້າຍ ນໍ ກ໊ອງ ກູ້ ງວ໌າ ເຍີຍ ເຈົ໊າ-ໂຫລ່ວ .
42002034	ສິ​ເມ​ໂອນ ປວັງ ຫວ່າ ປຸນ ນິ່ນ ບົວ , ແອ໋ງ ບົ໋ວ ເຢ​ຊູ ເຍີຍ ມາ , ມາ​ລີ​ຢາ , “ ທິນ-ຮູ່ງ ກິ໊ນ ນ້າຍ ເຕົ້າ ກູ້ ງວ໌າ ຕ້າຍ ປຸນ ອິ​ສະ​ລາ​ເອນ ມ່ຽນ ທສ້ຳ ເຍີຍ ຕສຸ ໝຽດ , ປຸນ ທສ້ຳ ເຍີຍ ຕຸ໊ ໂອຈ໋ວ . ນິ່ນ ອ໋ອຍ ເປ໋ນ ນອມ ຈັ໋ງ-ໂຫ່ ມປ່າ ມ່າຍ ມ່ຽນ ທສ້ຳ ເຍີຍ ອ໋ອຍ ຕ້ານ ນິ່ນ ,
42002035	ປຸນ ນິ່ນ ບົວ ຢຽມ ໂຮຍ້ວ ຮນ້ຳ ເຍີຍ ເຈົ໊າ ປິ໋ວ ເມ່ງ ທສວດ ຕ້າຍ . ເມີ່ຍ ອ໋ອຍ ປວັ້ງ ຕສຸ ເດສົ້າ ຮນັ້ງ ດສຸ ດ໊າວ ປ໊ະ ຈ໊ຽນ ເມີ່ຍ ເຍີຍ ບະດສິວ ວົ້ວ ນໍ . ”
42002036	ແອ໋ງ ມ່າຍ ເຕົ້າ ມເຊັຍ ຕອນ , ບົ໋ວ ເຫ່ວ ອັນ​ນາ , ໂຕສ໋ວ ໂຕ່ວ ຫວ່າ ມ່ຽນ . ນິ່ນ ເຊ ອາ​ເຊ ຝີງ , ຟາ​ນູ​ເອນ ເຍີຍ ເຊັຍ . ອັນ​ນາ ໂກ໋ ໄຫ່ ອ໊ະ . ຕສິ້ນ ດ່າງ ນິ່ນ ຕອງ ຈ໊ຽນ ຈາ ເສ່ຍ ຫຮຍັງ ,
42002037	ຕສ່ຽວ ກວ໊າ ໝີ່ ອ໊ະ . ນິ່ນ ໂຕສ໋ວ ເອົ໊າ-ກວ໊າ ເຖົາ ຕຸ໊ ເປ໊ດ ຕສຽບ ເຝີຍ ຫຮຍັງ ຢ່າ ໄມ້ ມີ່ງ ຫາຍ ເດົາ . ຂູງ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ຮນອຍໆ ມ໌ວນໆ ຕສັ່ງ ທິນ-ຮູ່ງ ຮນັ້ງ . ມ່າຍ ຕສຢັ້ງ ໂຫ່ ນິ່ນ ເຕສີຍ ຈ໊ຽນ ໄມ້ ຫຍັ່ນ ຫາຍ ຫຍູ່ງ ຢ່າ ເຕົ໋າ ເກົ໋າ .
42002038	ສິ​ເມ​ໂອນ ຢຽມ ວົ້ວ ກ໊ອງ ຈ໊ຽນ ຫວ່າ ວົ້ວ ຕສັ່ນ , ອັນ​ນາ ແອ໋ງ ມີ່ງ ເຖົາ ນິ່ນ ບົວ ວົ້ວ , ແລ໌ງ ຕສີ້ງ ທິນ-ຮູ່ງ ແອ໋ງ ກ໊ອງ ນ້າຍ ເຕົ້າ ກູ້ ງວ໌າ ເຍີຍ ເຈົ໊າ-ໂຫລ່ວ ປຸນ ຕສົ໊ວ ຈ໊ຽນ ທິນ-ຮູ່ງ ຕ້າຍ ຕສົວະ ເຢ​ລູ​ຊາ​ເລມ ຕສີ້ງ ວົ້ວ ເຕີ໋ຍ ມ່ຽນ ໝວັງ .
42002039	ໂຢ​ເຊບ ເຖສົາ ມາ​ລີ​ຢາ ເອີຍ ຈ໊ຽນ ຕສ໊ຽວ ເຍີຍ ເລີ໌ຍ-ຫລັດ ໂຕສ໋ວ ຕສຢັ໋ງ ເດສ່ງ , ນິ່ນ ບົວ ຕສ່ຽວ ດສ໋ວນ ກາ​ລິ​ລີ ແຊ້ງ , ນິ່ນ ບົວ ເຍີຍ ປ໊ວນ-ມູ້ງ ນາ​ຊາ​ເລດ .
42002040	ນ້າຍ ເຕົ້າ ກູ້ ງວ໌າ ກຸ໊ນ ໂຮລ ກຸ໊ນ ເຮ້ນ , ກຸ໊ນ ມ່າຍ ທສົງ-ເມ່ງ , ທິນ-ຮູ່ງ ຢ່າ ເຖສີຍ ເອນ ປຸນ ນິ່ນ .
42002041	ຫຮຍັງໆ ເຢ​ຊູ ເຍີຍ ເຕ໋ຍ ໝ່າ ມີ່ງ ເຢ​ລູ​ຊາ​ເລມ ຕສີ້ງ ເຈ໋ຍ ເສຍ ແໝ່ງ ຕສິ໊ບ .
42002042	ເຢ​ຊູ ຕຸ໊ ຕສຽບ ເຫຍີ່ຍ ຫຮຍັງ ວົ້ວ ຫຮຍັງ , ນິ່ນ ບົວ ເອີຍ ຈ໊ຽນ ເລີ໌ຍ ມີ່ງ ເຈ໋ຍ ຕສິ໊ບ .
42002043	ຕົ້ງ ວົ້ວ ດສຸ່ນ ມີ່ງ ເກົາ , ເຈ໋ຍ ຕສິ໊ບ ເຍີຍ ຫວຸ່ຍ ດສ໋ານ , ນິ່ນ ບົວ ດສ໋ວນ , ມປ່າ ນ້າຍ ເຕົ້າ ຕອນ , ເຢ​ຊູ , ຖສໍ່ ຢຽມ ເຢ​ລູ​ຊາ​ເລມ ຕສີ້ງ . ນິ່ນ ເຍີຍ ເຕ໋ຍ ໝ່າ ຢ່າ ໄມ້ ຮິ້ວ ຕຸ໊ ,
42002044	ຫລ່າຍ ເຢ​ຊູ ເຖສົາ ຈ໊ຽນ ມ່ຽນ ທສ້ຳ ດສ໋ວນ . ນິ່ນ ບົວ ຕສ່ຽວ ດສ໋ວນ ຢຽດ ຮນອຍ ຫຮມວັງ ອ໊ະ , ຖສີງ ຕ້າຍ ລໍ໌ ໜ່າຍ ທສຽນ-ເທສະ ກໍ໋-ໂຢ໌ວ .
42002045	ລໍ໌ ຢ່າ ລໍ໌ ໄມ້ ປວັດ , ນິ່ນ ບົວ ຕສ່ຽວ ຕ໋າວ ຊິນ ດສ໋ວນ ເຢ​ລູ​ຊາ​ເລມ ຕສີ້ງ ລໍ໌ .
42002046	ແອ໋ງ ລໍ໌ ເກົາ , ເຖົາ ຕະຟາມ ຮນອຍ ວົ້ວ ຮນອຍ , ປວັດ ນິ່ນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ເຕສວີ໌ຍ ຈ໊ຽນ ຟິນ-ແຊງ ເຍີຍ ບຸດົ໋ງ , ຢຽດ ປິ່ນ ໝວັງ ນິ່ນ ບົວ ກ໊ອງ , ຢຽດ ປິ່ນ ໜ່າຍ ນິ່ນ ບົວ .
42002047	ມ່ຽນ ໄຮ໌ ນິ່ນ ກ໊ອງ ເຍີຍ ຫວ່າ , ຫາຍ ເຕົ້າ ຢ່າ ບົວະ ຮ່ອງ ໄຫ່ ນິ່ນ ດົ່ງ ໜ່າຍ ໄກວ , ເຕົາ ຕຸ໊ ດົ່ງ ໜ່າຍ ຫອບ .
42002048	ນິ່ນ ເຍີຍ ເຕ໋ຍ ໝ່າ ປວັດ ນິ່ນ ວົ້ວ ຕສັ່ນ , ນິ່ນ ບົວ ລ່ຽມ ຮນ້ຳ ໄມ້ ຮິ້ວ . ນິ່ນ ເຍີຍ ມາ ຕສ່ຽວ ກ໊ອງ ບົ໋ວ ນິ່ນ , “ ອາ ຕອນ ອ້າ ! ເມີ່ຍ ຝູ່ງ ຮນັ້ງ ນ້າຍ ນໍ ໂຕສ໋ວ ປຸນ ເຢຍ ບົວ ? ເມີ່ຍ ເຍີຍ ເຕຍ ເຖສົາ ເຢຍ ລໍ໌ ໄມ້ ປວັດ ເມີ່ຍ , ເດສົ້າ ຕຸ໊ ໂຄ້ວ ໄຫ່ ອ໊ະ ນີອາ . ”
42002049	ເຢ​ຊູ ເຕົາ , “ ອາ ມາ ບົວ ເຫວີ່ຍ ຫາຍ ຕິ່ວ ລໍ໌ ເຢຍ ? ເມີ່ຍ ບົວ ໄມ້ ຮິ້ວ ຕຸ໊ ເຢຍ ອ໋ອຍ ຕສຸ ຢຽມ ເຢຍ ເຍີຍ ເຕຍ ເຍີຍ ເປຢົ໊າ ? ”
42002050	ເຢ​ຊູ ຮນັ້ງ ໜ່າຍ ນໍ ກ໊ອງ ມປ່າ ນິ່ນ ບົວ ຖສໍ່ ຮນ້ຳ ໄມ້ ເມ່ງ ແປະ .
42002051	ເຢ​ຊູ ຕສ່ຽວ ກັນ ຈ໊ຽນ ນິ່ນ ບົວ ດສ໋ວນ ນາ​ຊາ​ເລດ ມູ້ງ , ຢ່າ ໝວັງ ເດສ່ງ ເຕ໋ຍ ໝ່າ ເຍີຍ ຫວ່າ . ນ້າຍ ເຕີ໋ຍ ເຈົ໊າ-ໂຫລ່ວ ທສວດ ລິ໌ວ , ນິ່ນ ເຍີຍ ມາ ຫາຍ ຕສັ່ນ ຢ່າ ຈັ໋ງ ຈ໊ຽນ .
42002052	ເຢ​ຊູ ກຸ໊ນ ໂຮລ ກຸ໊ນ ມ່າຍ ທສົງ-ເມ່ງ . ທິນ-ຮູ່ງ ອະເຮນີ້ຍ ໄຫ່ ນິ່ນ . ມ່ຽນ ຢ່າ ຟີ່ ຮນັ້ງ ເຍີຍ ອະເຮນີ້ຍ ໄຫ່ ນິ່ນ .
42003001	ທິ​ເບ​ລິ​ອັດ ຊີ​ຊາ ໂຕສ໋ວ ຮູ່ງ ເຕ໋ຍ ຕສຽບ ຮມ໌ ຫຮຍັງ ວົ້ວ ຫຮຍັງ , ປອນ​ທິ​ອັດ ປີ​ລາດ ໂຕສ໋ວ ຕສູ໋ງ ກຸ໊ນ ຢູ​ເດຍ ແຊ້ງ , ເຮ​ລົດ ກຸ໊ນ ກາ​ລິ​ລີ ແຊ້ງ . ນິ່ນ ເຍີຍ ໂຢ໌ວ , ຟີ​ລິບ , ກຸ໊ນ ອິ​ທູ​ເລຍ ເຖສົາ ຕາ​ໂຄ​ນິ​ຕິດ ເຕີ່ຍ . ລີ​ຊາ​ນຽດ ກຸ໊ນ ອາ​ບີ​ເລນ ,
42003002	ອັນ​ນາດ ເຖສົາ ຄາ​ຢາ​ຟາດ ໂຕສ໋ວ ຕົ້ມ ໄຊ ມ່ຽນ . ຕົ້ງ ວົ້ວ ຕສັ່ນ ເສ​ຄາ​ລິ​ຢາ ເຍີຍ ຕອນ , ໂຢ​ຮັນ , ຢຽມ ເຕີ່ຍ-ປູງ-ຮວາງ ຕສິ໊ບ ທິນ-ຮູ່ງ ເຍີຍ ຫວ່າ .
42003003	ນິ່ນ ຕສ່ຽວ ຢຽມ ຈໍ​ແດນ ດ້າຍ ວົ້ວ ເຕີ໋ຍ ຕ໋ອງ ຕສຸ້ນ ໂຕ໌ ບົ໋ວ ມ່ຽນ , “ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ , ເຈ໋ຍ ວວມ ເຍີຍ ເລີ໌ຍ , ທິນ-ຮູ່ງ ຕສ່ຽວ ກວັ່ງ ເມີ່ຍ ບົວ ເຍີຍ ຕສຸ໌ຍ . ”
42003004	ນ້າຍ ເຊ ຮນັ້ງ ໂຕ່ວ ຫວ່າ ມ່ຽນ , ອິ​ສະ​ຢາ , ເຟ້ຍ ຈ໊ຽນ ນິ່ນ ເຍີຍ ໂຊວ ກ໊ອງ , “ ມ່າຍ ລ່ານ ມ່ຽນ ຢຽມ ເຕີ່ຍ-ປູງ-ຮວາງ ເຫ່ວ ຈ໊ຽນ ກ໊ອງ , ‘ ອ໋ອຍ ຕສຸ ຫລິ່ວ ເລີ໌ຍ ຕສ໊ຽວ ເຍີຍ ເຈົ໊າ . ນິ່ນ ເຍີຍ ເຈົ໊າ ອ໋ອຍ ຕສຸ ຄອຍ ຕສະ ເຍີຍ .
42003005	ນອມໆ ຮ໌ອງ ອ໋ອຍ ຕສຸ ຕິ້ນ ປວັ໊ງ , ບົງ-ຮລັງ ບົງ-ໄອ໊ ອ໋ອຍ ຕສຸ ໂຕສ໋ວ ແປ້ງ . ເຈົ໊າ ເງົາ ເຈົ໊າ ອຈ໊ວດ ອ໋ອຍ ຕສຸ ກ໊ອຍ ຕສະ , ເຈົ໊າ ໄມ້ ຢ້ວນ ອ໋ອຍ ຕສຸ ໂຕສ໋ວ ຢ້ວນ .
42003006	ລູ່ງ ເດ໊ຍ ມ່ຽນ ອ໋ອຍ ຕຸ໊ ປວັດ ທິນ-ຮູ່ງ ເຍີຍ ໂອຈ໋ວ ເອນ . ’ ”
42003007	ມ່ຽນ ທສ້ຳ ກວັ້ນໆ ເຍີຍ ມີ່ງ ລໍ໌ ໂຢ​ຮັນ , ອ໋ອຍ ໂຢ​ຮັນ ເຖງ ນິ່ນ ບົວ ເຈ໋ຍ ວວມ ເຍີຍ ເລີ໌ຍ . ໂຢ​ຮັນ ບົ໋ວ ນິ່ນ ບົວ , “ ເມີ່ຍ ບົວ ໜ່າຍ ດຸຍ ນາງ-ໂຕະ ເຍີຍ ປ໊ວນ ອ້າ ! ຫາຍ ເຕົ້າ ຂວິນ ເມີ່ຍ ບົວ ເປຢົ໋າ , ເຫວີ່ຍ ອກະຮ້າ ໄມ້ ຕສຸ ທິນ-ຮູ່ງ ໂນ໌ວ ເມີ່ຍ ບົວ ?
42003008	ເມີ່ຍ ບົວ ໂຕສ໋ວ ສີ່ ອ໋ອຍ ຕສຸ ປຸນ ທສີງ ເມີ່ຍ ບົວ ຕສະເກ້ງ ກ໊ອຍ ໂຮຍ້ວ ກວັ່ງ ຕສຸ໌ຍ . ຢ່າ ໄມ້ ຕູ໋ງ ຢຽມ ໂຮຍ້ວ ຮນ້ຳ , ‘ ເຢຍ ບົວ ມ່າຍ ອັບ​ລາ​ຮຳ ໂຕສ໋ວ ເຢຍ ບົວ ເຍີຍ ອົງ-ຖາຍ . ’ ເຢຍ ບົ໋ວ ເມີ່ຍ ບົວ , ທິນ-ຮູ່ງ ຕສູ໊ງ ໄຮ່ ເຕສ໊າະ ນ້າຍ ເຕີ໋ຍ ຫລະເປຢີ໊ຍ ໂຕສ໋ວ ເປ໋ນ ອັບ​ລາ​ຮຳ ເຍີຍ ເຕສີ໊ຍ-ຟຸນ .
42003009	ອີ້ ຕສັ່ນ ເບ່ນ ຕສຢັ໋ງ ໂປ໊ວ , ຕສູ໊ງ ອັນ ຈ໊ຽນ ດຢັ໋ງ-ກອນ . ຫາຍ ຕິ້ວ ດຢັ໋ງ ຕສຢັ້ງ ປ໊ຽວ ໄມ້ ຄູ້ , ອ໋ອຍ ຕສຸ ກ໋ອຍ ກວັ່ງ ປົ໊ວ ໂຕ໌ວ ມີ່ງ . ”
42003010	ຕສວັ໋ງ ມ່ຽນ ໜ່າຍ ກ໋າ ໂຢ​ຮັນ , “ ຮນັ້ງ ໜ່າຍ , ເຢຍ ບົວ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ”
42003011	ນິ່ນ ເຕົາ , “ ຫາຍ ເຕົ້າ ມ່າຍ ອີ ເຕີ໋ຍ ລຸຍ ອ໋ອຍ ຕສຸ ປຸນ ເຕີ໋ຍ ໄມ້ ມ່າຍ ວົ້ວ ເຕົ້າ . ຫາຍ ເຕົ້າ ມ່າຍ ຫຮນາງ ຫຍັ່ນ ຢ່າ ອ໋ອຍ ຕສຸ ປຸນ ເຕີ໋ຍ ຫງໍ່ ເຍີຍ ມ່ຽນ ຫຍັ່ນ . ”
42003012	ມ່າຍ ເຕີ໋ຍ ເຖງ ໂລ​ມາ ຮູ່ງ ຈາ ຊຽວ ໂດສວ ເຍີຍ ມ່ຽນ ຕ້າຍ ລໍ໌ ໂຢ​ຮັນ , ອ໋ອຍ ເຈ໋ຍ ວວມ ເຍີຍ ເລີ໌ຍ . ນິ່ນ ບົວ ໜ່າຍ ກ໋າ , “ ຟິນ-ແຊງ ອ້າ ! ເຢຍ ບົວ ນີ ? ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ”
42003013	ໂຢ​ຮັນ ເຕົາ , “ ເມີ່ຍ ບົວ ຫອບ ຕສຸ ຊຽວ ບຸເຕສ໋ຍ , ອ໋ອຍ ຕສຸ ຊຽວ ບົວະ ວົ້ວ ຮນັ້ງ . ”
42003014	ມ່າຍ ເຕີ໋ຍ ແປງ ແອ໋ງ ໜ່າຍ ນິ່ນ , “ ເຢຍ ບົວ ນີ ? ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ” ໂຢ​ຮັນ ເຕົາ , “ ໄມ້ ຕູ໋ງ ຫລະໄກວ້ ລົມ-ຮູ້ , ດົ໊ວ ມ່ຽນ ເຍີຍ ຍ່ານ ຫຍັ່ນ . ໄມ້ ຕູ໋ງ ໂກ໋ ຈ໊າ ສີ່ ຫ່ອຍ ມ່ຽນ . ເມີ່ຍ ບົວ ເຍີຍ ກົງ-ຕສິ້ນ ຕຸ໊ ບຸເຕສ໋ຍ ອ໋ອຍ ຕສຸ ໂຮຍ້ວ ອກາຍ . ”
42003015	ຕສວັ໋ງ ມ່ຽນ ຫາຍ ຕສັ່ນ ຢ່າ ຕສົ໊ວ ຈ໊ຽນ ທິນ-ຮູ່ງ ແລ໌ງ ພ້າຍ ຕ້າຍ ວົ້ວ ເຕົ້າ ໂອຈ໋ວ ຕສ໊ຽວ , ຕສ່ຽວ ຢຽມ ໂຮຍ້ວ ຮນ້ຳ ໂຢ​ຮັນ ເຊ ກີ​ຕູ່ ມເປີຍ .
42003016	ໂຢ​ຮັນ ຕສ່ຽວ ກ໊ອງ ບົ໋ວ ຕສວັ໋ງ ມ່ຽນ , “ ເຢຍ ຫລົ່ງ ວວມ ເຖງ ເມີ່ຍ ບົວ ເຈ໋ຍ ເລີ໌ຍ . ແອ໋ງ ມ່າຍ ເຕົ້າ ອ໋ອຍ ຕ້າຍ . ນິ່ນ ມ່າຍ ຫລີ່ງ ມ່າຍ ທຈະ ເກົ້າ ໂຮລ ເຈ໋ຍ ເຢຍ . ເຢຍ ລ່ຽມ ໄມ້ ຜຸຍ ເຖງ ນິ່ນ ໄຈ໊ ເຮ່ ຮລາງ . ນິ່ນ ຢ່າ ອ໋ອຍ ຫລົ່ງ ສີງ ລີ່ງ ເຖສົາ ໂຕ໌ວ ເຖງ ເມີ່ຍ ບົວ ເຈ໋ຍ ເລີ໌ຍ .
42003017	ນິ່ນ ເຍີຍ ປົ໌ວ ນັ້ນ ຈ໊ຽນ ກະນ້າຍ-ເທສ້ນ , ອ໋ອຍ ຝຽວ ເດສ່ງ ນິ່ນ ເຍີຍ ເບ໊າະ ເບຢົ້າ ທສຢັ້ງ ຢ່າ ຊຽວ ນິ່ນ ເຍີຍ ເບຢົ້າ ຕັ໊ບ ລ໌ຳ . ມປ່າ ທສຸ-ເໝົາ ນິ່ນ ອ໋ອຍ ຫລົ່ງ ຢຽດ ລິ໌ວ ໄມ້ ໄຮ່ ໄຕ່ ເຍີຍ ໂຕ໌ວ ປົ໊ວ ເດສ່ງ . ”
42003018	ໂຢ​ຮັນ ແອ໋ງ ຫລົ່ງ ທສ້ຳ-ຕິ່ວ ເຈົ໊າ ຂວິນ ນິ່ນ ບົວ , ຢ່າ ຕສຸ້ນ ຄູ້ ຝຽນ ປຸນ ນິ່ນ ບົວ ໝວັງ .
42003019	ນິ່ນ ຢ່າ ກ໊ອງ ເຮ​ລົດ , ຫລາຍ ເຮ​ລົດ ຫລົ່ງ ນິ່ນ ກັ້ນ ເຍີຍ ໂຢ໌ວ ເຍີຍ ເອົ໊າ , ເຮ​ໂລ​ດຽດ , ຢ່າ ຫລາຍ ນິ່ນ ໂຕສ໋ວ ທສ້ຳ-ຫຍູ່ງ ຫວ່າຍ ສີ່ .
42003020	ຮນັ້ງ ໜ່າຍ , ເຮ​ລົດ ແອ໋ງ ຈາ ໂຕສ໋ວ ເກົ້າ ຫວ່າຍ , ຕສູ໊ງ ເຕສ໊າະ ໂຢ​ຮັນ ຫວວນ ຈ໊ຽນ ໂລ່ .
42003021	ຕສວັ໋ງ ມ່ຽນ ເຈ໋ຍ ວວມ ເຍີຍ ເລີ໌ຍ ເຍີຍ ຕສຢັ້ງ ໂຫ່ , ເຢ​ຊູ ຢ່າ ເຈ໋ຍ ວວມ ເຍີຍ ເລີ໌ຍ . ຕ໋ອຍ ນິ່ນ ເຕົ໋າ ເກົ໋າ ວົ້ວ ຕສັ່ນ , ລູ່ງ ອກອຍ ໝີ່ ອ໊ະ .
42003022	ສີງ ລີ່ງ ເອຈ່ຍ ຕ້າຍ , ຫຍູ່ງ ເຕສີ໊ຍ ຮນັ້ງ ນອມ ເໜາະ ໂອກ ນໍ , ຢຽມ ນິ່ນ ເຍີຍ ຊິນ . ຢ່າ ມ່າຍ ເຖຈຍ ຢຽມ ກູ້ ຫງວ່າຍ ລູ່ງ ກ໊ອງ , “ ເມີ່ຍ ເຊ ເຢຍ ເຍີຍ ຕອນ-ຮນ້ຳ . ເຢຍ ຕສະເກ້ງ ອະເຮນີ້ຍ ໄຫ່ ເມີ່ຍ . ”
42003023	ເຢ​ຊູ ເຈ໌ຍ ກອນ ໂຕສ໋ວ ນິ່ນ ເຍີຍ ກົງ ວົ້ວ ຕສັ່ນ , ນິ່ນ ຕຸ໊ ຟ່າ ຕສຽບ ຫຮຍັງ ເຍີຍ ຕ໋ອງ . ມ່ຽນ ຮນ້ຳ ຕ້າຍ ເຢ​ຊູ ໂຕສ໋ວ ໂຢ​ເຊບ ເຍີຍ ຕອນ . ໂຢ​ເຊບ ໂຕສ໋ວ ເຮ​ລີ ເຍີຍ ຕອນ ,
42003024	ເຮ​ລີ ໂຕສ໋ວ ມັດ​ທັດ ເຍີຍ ຕອນ , ມັດ​ທັດ ໂຕສ໋ວ ເລ​ວີ ເຍີຍ ຕອນ , ເລ​ວີ ໂຕສ໋ວ ເມນ​ຄີ ເຍີຍ ຕອນ , ເມນ​ຄີ ໂຕສ໋ວ ຢັນ​ນາຍ ເຍີຍ ຕອນ , ຢັນ​ນາຍ ໂຕສ໋ວ ໂຢ​ເຊບ ເຍີຍ ຕອນ ,
42003025	ໂຢ​ເຊບ ໂຕສ໋ວ ມັດ​ທາ​ທີ​ອັດ ເຍີຍ ຕອນ , ມັດ​ທາ​ທີ​ອັດ ໂຕສ໋ວ ອາ​ມົດ ເຍີຍ ຕອນ , ອາ​ມົດ ໂຕສ໋ວ ນາ​ຮູມ ເຍີຍ ຕອນ , ນາ​ຮູມ ໂຕສ໋ວ ເອດ​ລີ ເຍີຍ ຕອນ , ເອດ​ລີ ໂຕສ໋ວ ນັກ​ກາຍ ເຍີຍ ຕອນ ,
42003026	ນັກ​ກາຍ ໂຕສ໋ວ ມາ​ອາດ ເຍີຍ ຕອນ , ມາ​ອາດ ໂຕສ໋ວ ມັດ​ທາ​ທີ​ອັດ ເຍີຍ ຕອນ , ມັດ​ທາ​ທີ​ອັດ ໂຕສ໋ວ ເສ​ເມ​ອິນ ເຍີຍ ຕອນ , ເສ​ເມ​ອິນ ໂຕສ໋ວ ໂຢ​ເສກ ເຍີຍ ຕອນ , ໂຢ​ເສກ ໂຕສ໋ວ ໂຢ​ດາ ເຍີຍ ຕອນ ,
42003027	ໂຢ​ດາ ໂຕສ໋ວ ໂຢ​ອາ​ນັນ ເຍີຍ ຕອນ , ໂຢ​ອາ​ນັນ ໂຕສ໋ວ ເລ​ຊາ ເຍີຍ ຕອນ , ເລ​ຊາ ໂຕສ໋ວ ເສ​ລຸບ​ບາ​ເບນ ເຍີຍ ຕອນ , ເສ​ລຸບ​ບາ​ເບນ ໂຕສ໋ວ ເຊ​ອັນ​ທິ​ເອນ ເຍີຍ ຕອນ , ເຊ​ອັນ​ທິ​ເອນ ໂຕສ໋ວ ເນ​ລີ ເຍີຍ ຕອນ ,
42003028	ເນ​ລີ ໂຕສ໋ວ ເມນ​ຄີ ເຍີຍ ຕອນ , ເມນ​ຄີ ໂຕສ໋ວ ອັດ​ດີ ເຍີຍ ຕອນ , ອັດ​ດີ ໂຕສ໋ວ ໂຄ​ສຳ ເຍີຍ ຕອນ , ໂຄ​ສຳ ໂຕສ໋ວ ເອນ​ມາ​ດຳ ເຍີຍ ຕອນ , ເອນ​ມາ​ດຳ ໂຕສ໋ວ ເອ​ອາ ເຍີຍ ຕອນ ,
42003029	ເອ​ອາ ໂຕສ໋ວ ໂຢ​ຊູ​ວາ ເຍີຍ ຕອນ , ໂຢ​ຊູ​ວາ ໂຕສ໋ວ ເອ​ລີ​ເຢ​ເຊ ເຍີຍ ຕອນ , ເອ​ລີ​ເຢ​ເຊ ໂຕສ໋ວ ໂຢ​ລິມ ເຍີຍ ຕອນ , ໂຢ​ລິມ ໂຕສ໋ວ ມັດ​ທັດ ເຍີຍ ຕອນ , ມັດ​ທັດ ໂຕສ໋ວ ເລ​ວີ ເຍີຍ ຕອນ ,
42003030	ເລ​ວີ ໂຕສ໋ວ ສິ​ເມ​ໂອນ ເຍີຍ ຕອນ , ສິ​ເມ​ໂອນ ໂຕສ໋ວ ຢູ​ດາ ເຍີຍ ຕອນ , ຢູ​ດາ ໂຕສ໋ວ ໂຢ​ເຊບ ເຍີຍ ຕອນ , ໂຢ​ເຊບ ໂຕສ໋ວ ໂຢ​ນາມ ເຍີຍ ຕອນ , ໂຢ​ນາມ ໂຕສ໋ວ ເອ​ລີ​ຢາ​ຄິມ ເຍີຍ ຕອນ ,
42003031	ເອ​ລີ​ຢາ​ຄິມ ໂຕສ໋ວ ເມ​ເລ​ອາ ເຍີຍ ຕອນ , ເມ​ເລ​ອາ ໂຕສ໋ວ ເມນ​ນາ ເຍີຍ ຕອນ , ເມນ​ນາ ໂຕສ໋ວ ມັດ​ຕະ​ທາ ເຍີຍ ຕອນ , ມັດ​ຕະ​ທາ ໂຕສ໋ວ ນາ​ທັນ ເຍີຍ ຕອນ , ນາ​ທັນ ໂຕສ໋ວ ດາ​ວິດ ເຍີຍ ຕອນ ,
42003032	ດາ​ວິດ ໂຕສ໋ວ ຈຽດ​ຊີ ເຍີຍ ຕອນ , ຈຽດ​ຊີ ໂຕສ໋ວ ໂອ​ເບດ ເຍີຍ ຕອນ , ໂອ​ເບດ ໂຕສ໋ວ ໂບ​ອາດ ເຍີຍ ຕອນ , ໂບ​ອາດ ໂຕສ໋ວ ສັນ​ມົນ ເຍີຍ ຕອນ , ສັນ​ມົນ ໂຕສ໋ວ ນາ​ຊົນ ເຍີຍ ຕອນ ,
42003033	ນາ​ຊົນ ໂຕສ໋ວ ອຳ​ມີ​ນາ​ດັບ ເຍີຍ ຕອນ . ອຳ​ມີ​ນາ​ດັບ ໂຕສ໋ວ ອັດ​ມິນ ເຍີຍ ຕອນ , ອັດ​ມິນ ໂຕສ໋ວ ອານ​ນີ ເຍີຍ ຕອນ , ອານ​ນີ ໂຕສ໋ວ ເຮດ​ລົນ ເຍີຍ ຕອນ , ເຮດ​ລົນ ໂຕສ໋ວ ເປ​ເລດ ເຍີຍ ຕອນ , ເປ​ເລດ ໂຕສ໋ວ ຢູ​ດາ ເຍີຍ ຕອນ ,
42003034	ຢູ​ດາ ໂຕສ໋ວ ຢາ​ໂຄບ ເຍີຍ ຕອນ , ຢາ​ໂຄບ ໂຕສ໋ວ ອີ​ສັກ ເຍີຍ ຕອນ , ອີ​ສັກ ໂຕສ໋ວ ອັບ​ລາ​ຮຳ ເຍີຍ ຕອນ , ອັບ​ລາ​ຮຳ ໂຕສ໋ວ ເທ​ລາ ເຍີຍ ຕອນ , ເທ​ລາ ໂຕສ໋ວ ນາ​ໂຮ ເຍີຍ ຕອນ ,
42003035	ນາ​ໂຮ ໂຕສ໋ວ ເສ​ລຸກ ເຍີຍ ຕອນ , ເສ​ລຸກ ໂຕສ໋ວ ເລ​ອູ ເຍີຍ ຕອນ , ເລ​ອູ ໂຕສ໋ວ ເປ​ເລກ ເຍີຍ ຕອນ , ເປ​ເລກ ໂຕສ໋ວ ເອ​ເບ ເຍີຍ ຕອນ , ເອ​ເບ ໂຕສ໋ວ ເທຈ​ລາ ເຍີຍ ຕອນ ,
42003036	ເທຈ​ລາ ໂຕສ໋ວ ໄຄ​ນານ ເຍີຍ ຕອນ , ໄຄ​ນານ ໂຕສ໋ວ ອານ​ຟາ​ຊັດ ເຍີຍ ຕອນ , ອານ​ຟາ​ຊັດ ໂຕສ໋ວ ເຊມ ເຍີຍ ຕອນ , ເຊມ ໂຕສ໋ວ ໂນ​ຢາ ເຍີຍ ຕອນ , ໂນ​ຢາ ໂຕສ໋ວ ລາ​ເມກ ເຍີຍ ຕອນ ,
42003037	ລາ​ເມກ ໂຕສ໋ວ ເມ​ທູ​ເສ​ລາ ເຍີຍ ຕອນ , ເມ​ທູ​ເສ​ລາ ໂຕສ໋ວ ເອ​ນົກ ເຍີຍ ຕອນ , ເອ​ນົກ ໂຕສ໋ວ ຢາ​ເລດ ເຍີຍ ຕອນ , ຢາ​ເລດ ໂຕສ໋ວ ມາ​ຫະ​ລາ​ເລ​ເອນ ເຍີຍ ຕອນ , ມາ​ຫະ​ລາ​ເລ​ເອນ ໂຕສ໋ວ ເຄ​ນັນ ເຍີຍ ຕອນ ,
42003038	ເຄ​ນັນ ໂຕສ໋ວ ເອ​ນົດ ເຍີຍ ຕອນ , ເອ​ນົດ ໂຕສ໋ວ ເສດ ເຍີຍ ຕອນ , ເສດ ໂຕສ໋ວ ອາ​ດຳ ເຍີຍ ຕອນ , ອາ​ດຳ ໂຕສ໋ວ ທິນ-ຮູ່ງ ເຍີຍ ຕອນ .
42004001	ເຢ​ຊູ ມີ່ງ ຈໍ​ແດນ ດ້າຍ ດສ໋ວນ , ສີງ ລີ່ງ ຢຽມ ປວັ໊ງ ນິ່ນ ເຍີຍ ໂຮຍ້ວ . ສີງ ລີ່ງ ຢ່າ ຕໍ້ ນິ່ນ ມີ່ງ ຢຽມ ເຕີ່ຍ-ປູງ-ຮວາງ ,
42004002	ເຝີຍ ຕສຽບ ຮນອຍ , ຕສຸ ມ້ຽນ ເຍີຍ ຮູ່ງ ເສີຍ . ນ້າຍ ເຕີ໋ຍ ຮນອຍ ກະຍົ໌ວ , ເຢ​ຊູ ໄມ້ ຫຍັ່ນ ຫາຍ ຫຍູ່ງ . ນ້າຍ ເຕີ໋ຍ ຮນອຍ-ເຫຍັຍ ເຈ໋ຍ ລິ໌ວ , ນິ່ນ ໂຮຍ້ວ ເຊຍ ອ໊ະ .
42004003	ມ້ຽນ ເຍີຍ ຮູ່ງ ຕສ່ຽວ ກ໊ອງ ບົ໋ວ ນິ່ນ , “ ເຊ ກ໊ອງ ເມີ່ຍ ໂຕສ໋ວ ທິນ-ຮູ່ງ ເຍີຍ ຕອນ ນໍ , ເຫ່ວ ນ້າຍ ນອມ ຫລະເປຢີ໊ຍ ເປ໋ນ ອຈົ໊ວ ຕ້າຍ ມ່າະ ! ”
42004004	ເຢ​ຊູ ເຕົາ , “ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ມ່ຽນ ໄມ້ ເຕສີ໌ຍ ຂູງ ເຂົາ ຫຍັ່ນ ຮົບ ຢູ໌ງ ແໝ່ງ ຮນັ້ງ . ’ ”
42004005	ມ້ຽນ ເຍີຍ ຮູ່ງ ແອ໋ງ ຕໍ້ ນິ່ນ ຝາວ ນອມ ຕ໋ອງ ຮລັງ ເຍີຍ , ຕສ່ຽວ ເຕສ໊າະ ປ້າມ ເກນ ເຍີຍ ໝ່ານ ກົ໊ວະ ຫິ່ນ ທສວດ ອຈັບ ຕັ້ງ ປຸນ ນິ່ນ ໝັ່ງ ,
42004006	ຢ່າ ກ໊ອງ , “ ນ້າຍ ຢຽດ ຕສູ໊ງ ເຍີຍ ຫລີ່ງ ເຖສົາ ນ້າຍ ເຕີ໋ຍ ນອມໆ ກົ໊ວະ ເຍີຍ ຕສິ້ນ ຕສ້ອຍ ເຢຍ ຈິວ ປຸນ ເມີ່ຍ , ເຫວີ່ຍ ຕສຸ ນ້າຍ ເຕີ໋ຍ ຢຽດ ຕສູ໊ງ ເຊ ຈິວ ປຸນ ເຢຍ ໝີ່ ອ໊ະ . ເຢຍ ອ໋ອຍ ປຸນ ຫາຍ ເຕົ້າ ເຊ ເຊວີ່ຍ ເຢຍ ປຸນ ອ໊ະ .
42004007	ເຊ ກ໊ອງ ເມີ່ຍ ປ໋າຍ ເຢຍ , ນ້າຍ ເຕີ໋ຍ ຢຽດ ຕສູ໊ງ ຕສ່ຽວ ເປ໋ນ ເມີ່ຍ ເຍີຍ ເດສ່ງ . ”
42004008	ເຢ​ຊູ ແອ໋ງ ເຕົາ ນິ່ນ , “ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ອ໋ອຍ ຕສຸ ປ໋າຍ ຕສ໊ຽວ , ເມີ່ຍ ເຍີຍ ທິນ-ຮູ່ງ , ຂູງ ອ໋ອຍ ຕສຸ ຕສັ່ງ ນິ່ນ ດຸ ເຕົ້າ ຮນັ້ງ . ’ ”
42004009	ມ້ຽນ ເຍີຍ ຮູ່ງ ແອ໋ງ ຕໍ້ ເຢ​ຊູ ມີ່ງ ເຢ​ລູ​ຊາ​ເລມ ຕສີ້ງ , ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ , ປຸນ ນິ່ນ ຢຽມ ຮລັງ ເຈ໋ຍ ວົ້ວ ນອມ ຕ໋ອງ , ກ໊ອງ ບົ໋ວ ນິ່ນ , “ ເຊ ກ໊ອງ ເມີ່ຍ ເປ໋ນ ທິນ-ຮູ່ງ ເຍີຍ ຕອນ ນໍ , ຢຽມ ນ້າຍ ປິວ ເອຈ່ຍ ກ໋າ .
42004010	ເຫວີ່ຍ ຕສຸ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ທິນ-ຮູ່ງ ອ໋ອຍ ພ້າຍ ນິ່ນ ເຍີຍ ຟິນ-ມ່ຽນ ເປວ ຈ໊ຽນ , ໂກ໋ວ ຈ໊ຽນ ເມີ່ຍ , ’
42004011	‘ ນິ່ນ ບົວ ຕສ່ຽວ ຫລົ່ງ ປົ໌ວ ໂປ້ວ ຈ໊ຽນ ເມີ່ຍ , ໄມ້ ປຸນ ເມີ່ຍ ເຍີຍ ເຕສົ໋າ ຕສົງ ຕສຸ ຫລະເປຢີ໊ຍ . ’ ”
42004012	ເຢ​ຊູ ເຕົາ , “ ກີງ-ໂຊວ ກ໊ອງ , ‘ ໄມ້ ຕູ໋ງ ເສີຍ ຕສ໊ຽວ , ເມີ່ຍ ເຍີຍ ທິນ-ຮູ່ງ . ’ ”
42004013	ມ້ຽນ ເຍີຍ ຮູ່ງ ຫລົ່ງ ຫຍູ່ງໆ ຕສະເອີ໋ຍ ເສີຍ ລິ໌ວ , ຕສ່ຽວ ມີ່ງ ໝີ່ ອ໊ະ , ຕສົ໊ວ ຈ໊ຽນ ລໍ໌ ຖຈັງ ຕ້າຍ ເສີຍ .
42004014	ເຢ​ຊູ ແອ໋ງ ດສ໋ວນ ກາ​ລິ​ລີ ແຊ້ງ , ມ່າຍ ສີງ ລີ່ງ ເຍີຍ ທຈະ ເຖສົາ ນິ່ນ ຢຽມ . ນິ່ນ ເຍີຍ ເຈົ໊າ-ໂຫລ່ວ ຊີງ ປວັ໊ງ ວົ້ວ ນອມ ເຕີ່ຍ-ປູງ .
42004015	ນິ່ນ ຢຽມ ນິ່ນ ບົວ ເຍີຍ ນອມໆ ຫວຸ່ຍ ຕ້ອງ ອຈ໋າວ ມ່ຽນ . ຕສວັ໋ງ ມ່ຽນ ຢ່າ ເທສງ ນິ່ນ .
42004016	ເຢ​ຊູ ແອ໋ງ ດສ໋ວນ ນາ​ຊາ​ເລດ , ຕົ້ງ ນິ່ນ ຢຽມ ວົ້ວ ໂຮລ ຕ້າຍ ວົ້ວ ນອມ ມູ້ງ . ເຖົາ ຕີ້ງ ກົງ ຮນອຍ ນິ່ນ ຮນັ້ງ ຢຽດ ເກົາ ນໍ , ມີ່ງ ຫວຸ່ຍ ຕ້ອງ . ນິ່ນ ຕສ່ຽວ ໂຊ້ວ ເຈ໌ຍ ຕ້າຍ ໂຕະ ກີງ-ໂຊວ .
42004017	ມ່າຍ ເຕົ້າ ເຕສ໊າະ ອຈຸ່ນ ວົ້ວ ເຕົ້າ ໂຕ່ວ ຫວ່າ ມ່ຽນ , ອິ​ສະ​ຢາ , ເຍີຍ ໂຊວ ທສຸ້ນ ປຸນ ເຢ​ຊູ . ນິ່ນ ຕສ່ຽວ ຄອຍ ຕ້າຍ ລໍ໌ ປວັດ ເຟ້ຍ ຈ໊ຽນ ນ້າຍ ເຕີ໋ຍ ຫວ່າ ,
42004018	“ ຕສ໊ຽວ ເຍີຍ ສີງ ລີ່ງ ເຖສົາ ເຢຍ ຢຽມ , ເຫວີ່ຍ ຕສຸ ນິ່ນ ກິ໊ນ ເຢຍ ຕ້າຍ ຕສຸ້ນ ຄູ້ ຝຽນ ນິ່ນ ພ້າຍ ເຢຍ ຕ້າຍ ຕສຸ້ນ ບົ໋ວ ຕສຸ ຫວວນ ເຍີຍ ມ່ຽນ ນິ່ນ ບົວ ອ໋ອຍ ຕຸ໊ ປູ໋ງ ທສວດ , ຢ່າ ຕສຸ້ນ ບົ໋ວ ມຕສີງ ແມ່ງ ເຍີຍ ມ່ຽນ , ນິ່ນ ບົວ ໄຮ່ ໝັ່ງ ຕຸ໊ ປວັດ , ຢ່າ ປຸນ ຕສຸ ມ່ຽນ ໂຕສ໋ວ ໂຕະ ຫ່ອຍ ວົ້ວ ເຕີ໋ຍ ຕຸ໊ ປູ໋ງ ອກອຍ ,
42004019	ແອ໋ງ ຕສຸ້ນ ກ໊ອງ ຕສ໊ຽວ ເຖສີຍ ເອນ ເຍີຍ ຫຮຍັງ ເຖົາ ອ໊ະ . ”
42004020	ເຢ​ຊູ ໂຕະ ລິ໌ວ ຕສ່ຽວ ອຈຸ່ນ ຈ໊ຽນ ໂຊວ ຈິວ ປຸນ ໂກ໋ວ ຫວຸ່ຍ ຕ້ອງ ເຍີຍ ມ່ຽນ ຊຽວ ຕສ່ຽວ ເຕສວີ໌ຍ ເອຈ່ຍ . ຢຽດ ຕສວັ໋ງ ຫວຸ່ຍ ຕ້ອງ ເຍີຍ ມ່ຽນ ນີ່ ໜູງ ນຸ ເຍີຍ ໝັ່ງ ຈ໊ຽນ ເຢ​ຊູ .
42004021	ນິ່ນ ຕສ່ຽວ ກ໊ອງ ເມ່ງ ບົ໋ວ ນິ່ນ ບົວ , “ ເມີ່ຍ ບົວ ໄຮ໌ ລິ໌ວ ນ້າຍ ໂຕ່ວ ກີງ-ໂຊວ ເຍີຍ ຫວ່າ , ອີ້ ຮນອຍ ທສວດ ຕ້າຍ ຕ໋ອຍ-ຕິ່ວ ເດສ່ງ . ”
42004022	ຕສວັ໋ງ ມ່ຽນ ໄຮ໌ ຫອບ ໂຮຍ້ວ ໄຫ່ ນິ່ນ , ຢ່າ ບົວະ ຮ່ອງ ນິ່ນ ເຍີຍ ຫວ່າ ດົ່ງ ໜ່າຍ ຄູ່ ໝວັງ . ນິ່ນ ບົວ ໜ່າຍ ກ໋າ , “ ນ້າຍ ໂຢ​ເຊບ ເຍີຍ ຕອນ ໄມ້ ເຕສີ໌ຍ ? ”
42004023	ເຢ​ຊູ ກ໊ອງ ບົ໋ວ ນິ່ນ ບົວ , “ ເຢຍ ຮິ້ວ ຕຸ໊ ເມີ່ຍ ບົວ ດົ່ງ ຫາຍ ອ໋ອຍ ກ໊ອງ ນ້າຍ ຕິ້ວ ຫວ່າ-ເປີ໊ຍ ປຸນ ເຢຍ , ‘ ເດຍ-ໄຊ ອ້າ ! ອ໋ອຍ ຕສຸ ຕສໍ່ ເມີ່ຍ ກັ້ນ ມ່າະ ! ’ ຢ່າ ອ໋ອຍ ບົ໋ວ ເຢຍ , ‘ ເຢຍ ບົວ ໄຮ໌ ເມີ່ຍ ຢຽມ ຄາ​ເປ​ນາ​ອຸມ ມູ້ງ ໂຕສ໋ວ ເຍີຍ ສີ່ . ອີ້ ຕສັ່ນ ເມີ່ຍ ຢຽມ ນ້າຍ ເມີ່ຍ ເຍີຍ ປ໊ວນ-ມູ້ງ ໂຕສ໋ວ ກ໋າ ມ່າະ ! ’ ”
42004024	ເຢ​ຊູ ແອ໋ງ ບົ໋ວ ນິ່ນ ບົວ , “ ໂຕ່ວ ຫວ່າ ມ່ຽນ ຢຽມ ກັ້ນ ເຍີຍ ປ໊ວນ-ມູ້ງ ໄມ້ ມ່າຍ ຫາຍ ເຕົ້າ ອະເຮນີ້ຍ ຕສິ໊ບ .
42004025	ເຢຍ ບົ໋ວ ເມີ່ຍ ບົວ , ຢຽມ ເອ​ລີ​ຢາ ເຍີຍ ລູ່ງ ເດ໊ຍ ລູ່ງ ຮ໌ານ ປົວ ຫຮຍັງ-ປ໋ຽນ . ປວັ້ງ ຕສຸ ຕົ້ມ ຮວາງ ຕົ້ມ ຫງໍ່ ວົ້ວ ຕສັ່ນ , ອິ​ສະ​ລາ​ເອນ ເຕີ່ຍ-ປູງ ມ່າຍ ເອົ໊າ-ກວ໊າ ທສ້ຳ ເຍີຍ .
42004026	ທິນ-ຮູ່ງ ຢ່າ ໄມ້ ພ້າຍ ເອ​ລີ​ຢາ ມີ່ງ ລໍ໌ ຢຽມ ອິ​ສະ​ລາ​ເອນ ເຕີ່ຍ-ປູງ ເຍີຍ ຫາຍ ເຕົ້າ . ຂູງ ພ້າຍ ນິ່ນ ມີ່ງ ລໍ໌ ຢຽມ ໄຊ​ດອນ ເຕີ່ຍ , ສາ​ເລ​ຟັດ ມູ້ງ ວົ້ວ ເຕົ້າ ຮນັ້ງ .
42004027	ໂຕ່ວ ຫວ່າ ມ່ຽນ , ເອ​ລີ​ຊາ , ເຍີຍ ລູ່ງ ເດ໊ຍ ມ່າຍ ປຸ໊ດ ກົ້ມ ຮູ້ ແປ່ງ ເຍີຍ ມ່ຽນ ທສ້ຳ ເຍີຍ . ມປ່າ ໄມ້ ມ່າຍ ຫາຍ ເຕົ້າ ໜ່ອຍ ຕຸ໊ ນິ່ນ ກັ້ນ ເຍີຍ ແປ່ງ ຫລົງ . ຂູງ ມ່າຍ ວົ້ວ ເຕົ້າ ຊີ​ເລຍ ມ່ຽນ , ນາ​ອາ​ມານ , ດຸ ເຕົ້າ ຕຸ໊ ແປ່ງ ຫລົງ ຮນັ້ງ . ”
42004028	ຢຽມ ຫວຸ່ຍ ຕ້ອງ ເຍີຍ ຕສວັ໋ງ ມ່ຽນ ໄຮ໌ ເຢ​ຊູ ຮນັ້ງ ນ້າຍ ນໍ ກ໊ອງ , ນິ່ນ ບົວ ເຖຈຍ ເຈ໌ຍ ! ໄຫ່ ,
42004029	ຕສ່ຽວ ເຈ໌ຍ ຊິນ ເດສ່ງ ຕ້າຍ , ທໍ ເຢ​ຊູ ທສວດ ຕສິ ມູ້ງ . ວົ້ວ ນອມ ມູ້ງ ຢຽມ ບົງ ກູ້ ຫງວ່າຍ , ນິ່ນ ບົວ ຕສ່ຽວ ທໍ ຈ໊ຽນ ມີ່ງ ເຖົາ ຂຳ-ບາງ ຕ້າວ , ອ໋ອຍ ຟົ້ງ ນິ່ນ ດ໊ອດ .
42004030	ມປ່າ ເຢ​ຊູ ຢັ້ງ ຕສວັ໋ງ ມ່ຽນ ບຸດົ໋ງ , ມີ່ງ ໝີ່ ອ໊ະ .
42004031	ເຢ​ຊູ ເອຈ່ຍ ເຖົາ ກາ​ລິ​ລີ ແຊ້ງ , ຄາ​ເປ​ນາ​ອຸມ ມູ້ງ . ຕີ້ງ ກົງ ຮນອຍ ນິ່ນ ຢຽມ ວົ້ວ ອຈ໋າວ ມ່ຽນ .
42004032	ຕສວັ໋ງ ມ່ຽນ ບົວະ ຮ່ອງ ນິ່ນ ອຈ໋າວ ເຍີຍ ຫວ່າ , ເຫວີ່ຍ ຕສຸ ນິ່ນ ເຍີຍ ຫວ່າ ມ່າຍ ຫັດ ມ໌າ .
42004033	ຢຽມ ວົ້ວ ຫວຸ່ຍ ຕ້ອງ ມ່າຍ ລ່ານ ມ່ຽນ ມ່າຍ ເຮ່ຍ ໄກວ໊ ມ້ຽນ ຢຽມ ນິ່ນ ເຍີຍ ຊິນ . ນິ່ນ ເໜົ່າໆ ເຍີຍ ກ໊ອງ ,
42004034	“ ນາ​ຊາ​ເລດ ມູ້ງ ເຍີຍ ເຢ​ຊູ ອ້າ ! ເມີ່ຍ ມ່າຍ ຫາຍ ຫຍູ່ງ ເກວນ ຕສຸ ເຢຍ ບົວ ? ເມີ່ຍ ຕ້າຍ ນ້າຍ ອ໋ອຍ ໝຽດ ເຢຍ ບົວ ? ເມີ່ຍ ຫາຍ ເຕົ້າ ເຢຍ ຮິ້ວ ເຍີຍ . ເມີ່ຍ ເຊ ທິນ-ຮູ່ງ ເຍີຍ ທສີງ-ເດສ່ງ ມ່ຽນ ວົ້ວ ເຕົ້າ . ”
42004035	ເຢ​ຊູ ຫັດ ວົ້ວ ເຕົ້າ ມ້ຽນ , “ ໄມ້ ຕູ໋ງ ໂຄ ໂລ . ທສວດ ນ້າຍ ເຕົ້າ ມ່ຽນ ເຍີຍ ຊິນ ຕ້າຍ ມ່າະ ! ” ມ້ຽນ ຕສ່ຽວ ມົວະ ວົ້ວ ເຕົ້າ ມ່ຽນ ຄີງ ເອກວກ ເອຈ່ຍ ຕສວັ໋ງ ມ່ຽນ ເຍີຍ ດສະຮມຽນ , ຕສຢັງ ໜ່າຍ ທສວດ ໝີ່ ອ໊ະ , ຢ່າ ໄມ້ ໂຕສ໋ວ ຫາຍ ຫຍູ່ງ ຫ່ອຍ ວົ້ວ ລ່ານ ມ່ຽນ .
42004036	ຕສວັ໋ງ ມ່ຽນ ບົວະ ຮ່ອງ ໄຫ່ . ລ່ານ ບົ໋ວ ລ່ານ , “ ໜ່າຍ ຫາຍ ຫຍູ່ງ ຫວ່າ ນີ ? ນິ່ນ ມ່າຍ ຫລີ່ງ ມ່າຍ ຫັດ ມ໌າ ຫັດ ເຮ່ຍ ໄກວ໊ ມ້ຽນ ທສວດ , ມ້ຽນ ຕສ່ຽວ ທສວດ ໝີ່ ອ໊ະ . ”
42004037	ເຢ​ຊູ ໂຕສ໋ວ ເຍີຍ ເຈົ໊າ-ໂຫລ່ວ ຕສ່ຽວ ຊີງ ປວັ໊ງ ວົ້ວ ນອມ ເຕີ່ຍ-ປູງ .
42004038	ເຢ​ຊູ ທສວດ ຫວຸ່ຍ ຕ້ອງ ແອ໋ງ ມີ່ງ ຊີ​ມົນ ເຍີຍ ເປຢົ໊າ . ຊີ​ມົນ ເຍີຍ ມາ-ເຕ໊ຍ ປຸ໊ດ ແປ່ງ , ຊິນ ຮລຸ ຈອມ ເຍີຍ . ນິ່ນ ບົວ ຕສ່ຽວ ໂທ້ ເຢ​ຊູ ເຖງ .
42004039	ເຢ​ຊູ ຕສ່ຽວ ມີ່ງ ໂຊ້ວ ຈ໊ຽນ ນິ່ນ ເຍີຍ ກະເຮລນ ຫັດ ຊິນ ຈອມ ແປ່ງ ຖຸຍ . ແປ່ງ ຕສ່ຽວ ຖຸຍ ໝີ່ ອ໊ະ . ປີ​ເຕ ເຍີຍ ມາ-ເຕ໊ຍ ລ່ຽມ ເຕສີ້ຍ ເຈ໌ຍ ຊິນ ຕ້າຍ ຟູ-ສູ ເຢ​ຊູ ບົວ .
42004040	ບະຮນອຍ ມວດ ເຍີຍ ຕສຢັ້ງ ໂຫ່ , ຫາຍ ເຕົ້າ ມ່າຍ ກໍ໋-ໂຢ໌ວ ປຸ໊ດ ຫາຍ ຫຍູ່ງ ແປ່ງ ຕສ່ຽວ ຕໍ້ ຕ້າຍ ລໍ໌ ເຢ​ຊູ . ເຢ​ຊູ ມານ ຈ໊ຽນ ເຕົ້າໆ , ຕສໍ່ ຢຽດ ຕສູ໊ງ ເຍີຍ ແປ່ງ ຫລົງ ເດສ່ງ .
42004041	ມ້ຽນ ຢຽມ ມ່ຽນ ທສ້ຳ ເຍີຍ ຊິນ ທສວດ ນີ່ ໜູງ ເໜົ່າ ເຍີຍ ເຫ່ວ ຈ໊ຽນ ກ໊ອງ , “ ເມີ່ຍ ເຊ ທິນ-ຮູ່ງ ເຍີຍ ຕອນ . ” ມປ່າ ເຢ​ຊູ ຫັດ ມ້ຽນ , ໄມ້ ປຸນ ນິ່ນ ບົວ ກ໊ອງ ຫວ່າ , ເຫວີ່ຍ ຕສຸ ນິ່ນ ບົວ ຮິ້ວ ຕຸ໊ ນິ່ນ ເຊ ກີ​ຕູ່ .
42004042	ລູ່ງ ອຈັງ ເຢ​ຊູ ທສວດ ຕສິ ມູ້ງ ມີ່ງ ເລ່ງ ເຍີຍ ຕ໋ອງ . ຕສວັ໋ງ ມ່ຽນ ທສວດ ມີ່ງ ລໍ໌ . ລໍ໌ ປວັດ , ນິ່ນ ບົວ ອ໋ອຍ ລ່ຽວ ນິ່ນ ຢຽມ ວົ້ວ , ໄມ້ ປຸນ ນິ່ນ ເລີ່ຍ ອກອຍ ນິ່ນ ບົວ .
42004043	ເຢ​ຊູ ບົ໋ວ ນິ່ນ ບົວ , “ ທິນ-ຮູ່ງ ພ້າຍ ເຢຍ , ເຢຍ ຕສ່ຽວ ອ໋ອຍ ຕສຸ ມີ່ງ ວົ້ວ ເຕີ໋ຍ ກັ້ນ ນອມ ມູ້ງ ຕສຸ້ນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ . ທິນ-ຮູ່ງ ພ້າຍ ເຢຍ ຕ້າຍ ເຊ ເຫວີ່ຍ ຮນັ້ງ ນ້າຍ ນໍ ໂຕສ໋ວ . ”
42004044	ເຢ​ຊູ ຕສ່ຽວ ມີ່ງ ກ໋ອມ ຢູ​ເດຍ ເຕີ່ຍ ເຍີຍ ຫວຸ່ຍ ຕ້ອງ ຕສຸ້ນ ໂຕ໌ .
42005001	ມ່າຍ ຮນອຍ ນໍ , ເຢ​ຊູ ໂຊ້ວ ຈ໊ຽນ ເກນ​ເນ​ຊາ​ເລດ ຄ້ອຍ-ຕອນ ເຮລນ . ມ່ຽນ ທສ້ຳ ເຍີຍ ເບ໋ງ ຈ໊ຽນ ມີ່ງ ເຢ​ຊູ ວົ້ວ , ອ໋ອຍ ໝວັງ ນິ່ນ ກ໊ອງ ທິນ-ຮູ່ງ ເຍີຍ ຫວ່າ .
42005002	ເຢ​ຊູ ປວັດ ອີ ໂຜວ ດສັ໊ງ ຕີ້ງ ຈ໊ຽນ ວົ້ວ ຄ້ອຍ-ເຮລນ , ມປ່າ ເຕສ໊າະ ເບຢົ໌າ ມ່ຽນ ທສວດ ດສັ໊ງ ມີ່ງ ໂດສ໋ ນິ່ນ ບົວ ເຍີຍ ມູ໌ງ ໝີ່ ອ໊ະ .
42005003	ເຢ​ຊູ ເປັຍ ໂຜວ ດສັ໊ງ . ວົ້ວ ໂຜວ ເຊ ຊີ​ມົນ ເຍີຍ . ເຢ​ຊູ ໂທ້ ນິ່ນ ແດສງ ເຈ໋ຍ ມີ່ງ ເຕີ໋ຍ ຕສ່ຽວ ເຕສວີ໌ຍ ຈ໊ຽນ ວົ້ວ ດສັ໊ງ ອຈ໋າວ ຕສວັ໋ງ ມ່ຽນ .
42005004	ເຢ​ຊູ ອຈ໋າວ ປ່າ ຫວ່າ , ນິ່ນ ບົ໋ວ ຊີ​ມົນ , “ ແອ໋ງ ແດສງ ດສັ໊ງ ເຈ໋ຍ ມີ່ງ ເຕີ໋ຍ ວົ້ວ ແໝງ ວວມ ໂດ ເຍີຍ ຕ໋ອງ ປ໌ອງ ມູ໌ງ ເອຈ່ຍ ເຕສ໊າະ ເບຢົ໌າ ມ່າະ ! ”
42005005	ຊີ​ມົນ ເຕົາ , “ ຕສ໊ຽວ ອ້າ ! ເຢຍ ບົວ ຕສຢັ້ງ ມ໌ວນ ປ໌ອງ ເກົາ ໂຄ້ວ ເດສ່ງ . ຢຽດ ເຕົ້າ ເບຢົ໌າ ຢ່າ ໄມ້ ຕຸ໊ . ມປ່າ ເຢຍ ເອີຍ ຈ໊ຽນ ເມີ່ຍ ເຍີຍ ຫວ່າ ປ໌ອງ ມູ໌ງ ເອຈ່ຍ . ”
42005006	ນິ່ນ ບົວ ຕສ່ຽວ ປ໌ອງ ມູ໌ງ ເອຈ່ຍ , ຕຸ໊ ເບຢົ໌າ ທສ້ຳ ! ໄຫ່ . ມູ໌ງ ຄ້າ ເຕີ໋ຍ ຮູ້ ໝີ່ ອ໊ະ .
42005007	ຊີ​ມົນ ບົວ ຕສ່ຽວ ຢ໊າບ ນິ່ນ ບົວ ເຍີຍ ເຕສ໊າະ ເບຢົ໌າ ຕ່ອຍ ຕໍ້ ວົ້ວ ໂຜວ ດສັ໊ງ ຕ້າຍ ເຖງ . ອີ ໂຜວ ດສັ໊ງ ມ່າຍ ເບຢົ໌າ ປວັ໊ງ ເດສ່ງ . ດສັ໊ງ ຄ້າ ເຕີ໋ຍ ເຕສ້ມ ອ໊ະ .
42005008	ຊີ​ມົນ ປີ​ເຕ ປວັດ ຮນັ້ງ ນ້າຍ ນໍ ນິ່ນ ຕສ່ຽວ ເກວີ່ຍ ເອຈ່ຍ ເຢ​ຊູ ເຍີຍ ທສີ່ງ ເບາະ ກະເຮລນ ກ໊ອງ , “ ຕສ໊ຽວ ອ້າ ! ໂທ້ ເລີ່ຍ ໂກ ເຕີ໋ຍ ເຢຍ ມ່າະ ! ເຫວີ່ຍ ຕສຸ ເຢຍ ເຊ ຕສຸ໌ຍ-ມ່ຽນ . ”
42005009	ນິ່ນ ເຖສົາ ນິ່ນ ເຍີຍ ຕ່ອຍ ບົວະ ຮ່ອງ ໄຫ່ , ເຕສ໊າະ ຕຸ໊ ເບຢົ໌າ ດົ່ງ ໜ່າຍ ທສ້ຳ .
42005010	ເຖສົາ ຊີ​ມົນ ຈວັ່ງ ກົງ ວົ້ວ ເຕີ໋ຍ ເຕສ໊າະ ເບຢົ໌າ ຕ່ອຍ , ເສ​ເບ​ດີ ເຍີຍ ຕອນ , ຢາ​ກອບ ເຖສົາ ໂຢ​ຮັນ , ຢ່າ ບົວະ ຮ່ອງ . ເຢ​ຊູ ແອ໋ງ ກ໊ອງ ບົ໋ວ ຊີ​ມົນ , “ ເມີ່ຍ ໄມ້ ຕູ໋ງ ກ້ຳ ເດສ໋ຍ ໂອ່ . ຢັ້ງ ນ້າຍ ເຈ໋ຍ ເມີ່ຍ ອ໋ອຍ ລໍ໌ ມ່ຽນ . ”
42005011	ນິ່ນ ບົວ ຕສ່ຽວ ທໍ ດສັ໊ງ ທສວດ ວວມ-ເຮລນ , ຢຽດ ຕສູ໊ງ ກະນ້າຍ ກວັ່ງ ເດສ່ງ ກັນ ຈ໊ຽນ ເຢ​ຊູ ມີ່ງ ອ໊ະ .
42005012	ມ່າຍ ດສຸ່ນ ເຢ​ຊູ ຢຽມ ນອມ ມູ້ງ , ມ່າຍ ລ່ານ ມ່ຽນ ປຸ໊ດ ກົ້ມ ຮູ້ ແປ່ງ ປວັ໊ງ ເດສ່ງ ຊິນ . ນິ່ນ ປວັດ ເຢ​ຊູ ຕສ່ຽວ ບ໊າບ ເອຈ່ຍ ເດົາ ໂທ້ , “ ຕົ້ມ ກໍ໋ ອ່າ , ເຊ ກ໊ອງ ເມີ່ຍ ອ໋ອຍ ນໍ , ເມີ່ຍ ໄຮ່ ຕສໍ່ ຫລົງ ເຢຍ ເຍີຍ ແປ່ງ . ”
42005013	ເຢ​ຊູ ຊູງ ປົ໌ວ ມານ ຈ໊ຽນ ວົ້ວ ລ່ານ ມ່ຽນ ຢ່າ ກ໊ອງ , “ ເຢຍ ອ໋ອຍ ຕສໍ່ ເຍີຍ . ເມີ່ຍ ຫລົງ ຕ້າຍ ມ່າະ ! ” ວົ້ວ ລ່ານ ມ່ຽນ ເຍີຍ ແປ່ງ ລ່ຽມ ເຕສີ້ຍ ຫລົງ ໝີ່ ອ໊ະ .
42005014	ເຢ​ຊູ ກ໊ອງ , “ ທສິນ-ໝ່ານ ໄມ້ ຕູ໋ງ ບົ໋ວ ຫາຍ ເຕົ້າ ໂອ່ . ແປງ ຕສະ ເຍີຍ ມີ່ງ ໄຊ ມ່ຽນ ວົ້ວ ປຸນ ນິ່ນ ຕສ້າ ໝັ່ງ . ໝັ່ງ ລິ໌ວ , ອ໋ອຍ ຕສຸ ຕສິ໋ວ ໂມ​ເຊ ພ້າຍ ເຍີຍ ຫວ່າ ຕໍ້ ແຊງ-ຄູ້ ມີ່ງ ເຕສ່ຍ ປຸນ ທິນ-ຮູ່ງ ເຫວີ່ຍ ສາ ເມີ່ຍ ເຍີຍ ຫວຸຍ , ໂຕສ໋ວ ຕສອງ-ເຕສ໋ງ ປຸນ ຕສວັ໋ງ ມ່ຽນ ຮິ້ວ ຕຸ໊ ເມີ່ຍ ເຍີຍ ແປ່ງ ຫລົງ ເດສ່ງ ໝີ່ ອ໊ະ . ”
42005015	ມປ່າ ເຢ​ຊູ ເຍີຍ ເມ່ງ ເຕົ້າ ຈາ ຊີງ ຈັ໊ງ ຈ໊ຽນ ມີ່ງ . ມ່າຍ ມ່ຽນ ທສ້ຳ ! ເຍີຍ ຕ້າຍ ໝວັງ ນິ່ນ , ຢ່າ ອ໋ອຍ ນິ່ນ ຕສໍ່ ນິ່ນ ບົວ ເຍີຍ ແປ່ງ ,
42005016	ມປ່າ ເຢ​ຊູ ອ້າ ໂຫລ່ ມີ່ງ ເລ່ງ ເຍີຍ ຕ໋ອງ ເຕົ໋າ ເກົ໋າ .
42005017	ມ່າຍ ຮນອຍ ເຢ​ຊູ ອຈ໋າວ ຈ໊ຽນ ມ່ຽນ , ມ່າຍ ເຕີ໋ຍ ຟາ​ລິ​ສີ ມ່ຽນ ເຖສົາ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ ຢ່າ ເຕສວີ໌ຍ ຈ໊ຽນ ວົ້ວ . ນິ່ນ ບົວ ຢຽມ ກາ​ລິ​ລີ ເຕີ່ຍ ເຍີຍ ນອມໆ ລ໌າງ , ຢ່າ ຢຽມ ຢູ​ເດຍ ເຕີ່ຍ , ຢ່າ ຢຽມ ເຢ​ລູ​ຊາ​ເລມ ຕສີ້ງ ຕ້າຍ . ຕສ໊ຽວ ເຍີຍ ທຈະ ເຖສົາ ເຢ​ຊູ ຢຽມ , ປຸນ ນິ່ນ ໄຮ່ ຕສໍ່ ຕຸ໊ ແປ່ງ ຫລົງ .
42005018	ມ່າຍ ເຕີ໋ຍ ມ່ຽນ ຫລົ່ງ ຈິ່ວ ແກງ ເຕົ້າ ປຸ໊ດ ແປ່ງ-ໄບ ມ່ຽນ , ອ໋ອຍ ຕໍ້ ເປັຍ ເປຢົ໊າ ມີ່ງ ອັນ ເຢ​ຊູ ເຍີຍ ດສະຮມຽນ .
42005019	ມປ່າ ມ່ຽນ ທສ້ຳ ໄຫ່ , ເປັຍ ໄມ້ ເຖົາ ເຢ​ຊູ ວົ້ວ . ນິ່ນ ບົວ ຕສ່ຽວ ຝາວ ເປຢົ໊າ-ງໍ່ , ແທສະ ທົງ ງວ໌າ , ເຕສ໊າະ ແປ່ງ ມ່ຽນ ເປວີ໋ຍ ຈ໊ຽນ ຈິ່ວ ປູ໋ງ ເອຈ່ຍ ຕສວັ໋ງ ມ່ຽນ ບຸດົ໋ງ , ເຢ​ຊູ ເຍີຍ ດສະຮມຽນ .
42005020	ເຢ​ຊູ ປວັດ ນິ່ນ ບົວ ສຽນ ດົ່ງ ໜ່າຍ ຫລົງ , ນິ່ນ ຕສ່ຽວ ກ໊ອງ , “ ໂຢ໌ວ ອ້າ ! ເມີ່ຍ ເຍີຍ ຕສຸ໌ຍ ຕຸ໊ ກວັ່ງ ລິ໌ວ ອ໊ະ . ”
42005021	ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ຢຽມ ໂຮຍ້ວ ຮນ້ຳ , “ ນ້າຍ ຫາຍ ເຕົ້າ ມ່ຽນ ແລ່ ? ຝູ່ງ ຮນັ້ງ ໜ່າຍ ກ໊ອງ ຫວ່າ ຄີ ທິນ-ຮູ່ງ ? ຂູງ ທິນ-ຮູ່ງ ກັ້ນ ໄຮ່ ກວັ່ງ ຕຸ໊ ມ່ຽນ ເຍີຍ ຕສຸ໌ຍ ຮນັ້ງ ນີອາ . ”
42005022	ວົ້ວ ເຕີ໋ຍ ມ່ຽນ ຮນັ້ງ ຫາຍ ນໍ ຮນ້ຳ , ເຢ​ຊູ ຮິ້ວ ເຍີຍ . ນິ່ນ ຕສ່ຽວ ໜ່າຍ ກ໋າ , “ ເມີ່ຍ ບົວ ເຍີຍ ໂຮຍ້ວ ເຫວີ່ຍ ຫາຍ ຕິ່ວ ຮນັ້ງ ນ້າຍ ນໍ ຮນ້ຳ ?
42005023	ກ໊ອງ , ‘ ເມີ່ຍ ເຍີຍ ຕສຸ໌ຍ ຕຸ໊ ກວັ່ງ ລິ໌ວ ອ໊ະ , ’ ໄຟ ກ໊ອງ , ‘ ເຈ໌ຍ ຊິນ ຕ້າຍ ຢັ້ງ ເຈົ໊າ ອ໊ະ , ’ ນ້າຍ ເຕີ໋ຍ ອີ ໂຈ໋ວ ຫວ່າ , ຫາຍ ໂຈ໋ວ ເກົ້າ ເຫ່ ຕຸ໊ ກ໊ອງ ?
42005024	ມປ່າ ເຢຍ ອ໋ອຍ ປຸນ ເມີ່ຍ ບົວ ຮິ້ວ ຕຸ໊ ເຢຍ , ປ້າມ ມ່ຽນ ເຍີຍ ຕອນ , ຢຽມ ນ້າຍ ລູ່ງ ເດ໊ຍ ມ່າຍ ຫັດ ມ໌າ ກວັ່ງ ມ່ຽນ ເຍີຍ ຕສຸ໌ຍ . ” ເຢ​ຊູ ບົ໋ວ ວົ້ວ ເຕົ້າ ປຸ໊ດ ແປ່ງ-ໄບ ເຍີຍ ມ່ຽນ , “ ເຢຍ ບົ໋ວ ເມີ່ຍ , ເຈ໌ຍ ຊິນ ຕ້າຍ ຕໍ້ ຈ໊ຽນ ເມີ່ຍ ເຍີຍ ຈິ່ວ ດສ໋ວນ ອ໊ະ . ”
42005025	ວົ້ວ ລ່ານ ມ່ຽນ ຕສ່ຽວ ຢຽມ ຕສວັ໋ງ ມ່ຽນ ເຍີຍ ດສະຮມຽນ ລ່ຽມ ເຕສີ້ຍ ເຈ໌ຍ ຊິນ , ຕໍ້ ຈ໊ຽນ ນິ່ນ ເປວີ໋ຍ ວົ້ວ ນອມ ຈິ່ວ , ເທສງ ຈ໊ຽນ ທິນ-ຮູ່ງ ດສ໋ວນ .
42005026	ຕສວັ໋ງ ມ່ຽນ ບົວະ ຮ່ອງ ໄຫ່ ຕສ່ຽວ ເທສງ ທິນ-ຮູ່ງ . ນິ່ນ ບົວ ກ້ຳ ເດສ໋ຍ ເຍີຍ , ຢ່າ ກ໊ອງ , “ ອີ້ ຮນອຍ ບົວ ຕສະເກ້ງ ປວັດ ບົວະ ຮ່ອງ ໄຫ່ ເຍີຍ ສີ່ ອ໊ະ . ”
42005027	ອກະຮ້າ ເຢ​ຊູ ແອ໋ງ ທສວດ ເຈົ໊າ ມີ່ງ ເກົາ , ປວັດ ເຕົ້າ ເຖງ ໂລ​ມາ ຮູ່ງ ຈາ ຊຽວ ໂດສວ-ຕສິ້ນ ເຍີຍ ມ່ຽນ , ບົ໋ວ ເຫ່ວ ເລ​ວີ , ເຕສວີ໌ຍ ຈ໊ຽນ ຊຽວ ໂດສວ ເຍີຍ ຕສ່າມ . ເຢ​ຊູ ບົ໋ວ ນິ່ນ , “ ຕ້າຍ ກັນ ເຢຍ ໂອ່ . ”
42005028	ເລ​ວີ ຕສ່ຽວ ເຈ໌ຍ ຊິນ , ກວັ່ງ ເດສ່ງ ນິ່ນ ເຍີຍ ຢຽດ ຕສູ໊ງ ກະນ້າຍ , ກັນ ຈ໊ຽນ ເຢ​ຊູ ມີ່ງ ໝີ່ ອ໊ະ .
42005029	ເລ​ວີ ຕສ່ຽວ ຢຽມ ນິ່ນ ເຍີຍ ເປຢົ໊າ ເບ່ນ ຕົ໋ນ ຫຮນາງ ໂຮລ ເຍີຍ ໂຫ່ວ ເຢ​ຊູ . ຫຍັ່ນ ວົ້ວ ຕົ໋ນ ຫຮນາງ ເຍີຍ ແຄະ ມ່ຽນ ມ່າຍ ເຖງ ໂລ​ມາ ຮູ່ງ ຈາ ຊຽວ ໂດສວ ເຍີຍ ມ່ຽນ ແອ໋ງ ເຖສົາ ມ່ຽນ ທສ້ຳ ເຍີຍ .
42005030	ມ່າຍ ເຕີ໋ຍ ຟາ​ລິ​ສີ ມ່ຽນ ເຖສົາ ນິ່ນ ບົວ ເຍີຍ ອຈ໋າວ ເລີ໌ຍ ເຍີຍ ຟິນ-ແຊງ ງົບ ປຸນ ເຢ​ຊູ ເຍີຍ ໄຊ-ກໍ໋ ບົວ ໝວັງ . ນິ່ນ ບົວ ກ໊ອງ , “ ເມີ່ຍ ບົວ ເຫວີ່ຍ ຫາຍ ຕິ່ວ ເຖສົາ ຊຽວ ໂດສວ ເຍີຍ ມ່ຽນ ເຖສົາ ເມ່ງ ເຕົ້າ ຫວ່າຍ ເຍີຍ ມ່ຽນ ຈວັ່ງ ເຕ້ຍ ຫຍັ່ນ , ຈວັ່ງ ເຕ້ຍ ຮົບ ? ”
42005031	ເຢ​ຊູ ເຕົາ , “ ຫວັ່ງ ສຢັງ ເຍີຍ ມ່ຽນ ໄມ້ ຖຈຽມ ຕສຸ ເດຍ-ໄຊ . ຂູງ ປຸ໊ດ-ແປ່ງ ມ່ຽນ ຮນັ້ງ , ຖຈຽມ ຕສຸ ເດຍ-ໄຊ .
42005032	ເຢຍ ໄມ້ ເຕສີ໌ຍ ຕ້າຍ ເຫ່ວ ຄູ້ ມ່ຽນ . ເຢຍ ຕ້າຍ ເຫ່ວ ເມ່ງ ເຕົ້າ ຫວ່າຍ ເຍີຍ ມ່ຽນ , ອ໋ອຍ ນິ່ນ ບົວ ກ໊ອຍ ໂຮຍ້ວ ກວັ່ງ ຕສຸ໌ຍ . ”
42005033	ມ່າຍ ເຕີ໋ຍ ມ່ຽນ ກ໊ອງ ບົ໋ວ ເຢ​ຊູ , “ ໂຢ​ຮັນ ເຍີຍ ໄຊ-ກໍ໋ ບົວ ຕສັ່ນໆ ເຕສີຍ ໄມ້ ຫຍັ່ນ ຫາຍ ຫຍູ່ງ ຢ່າ ເຕົ໋າ ເກົ໋າ . ຟາ​ລິ​ສີ ມ່ຽນ ເຍີຍ ໄຊ-ກໍ໋ ຢ່າ ຟີ່ ຮນັ້ງ ເຍີຍ , ມປ່າ ເມີ່ຍ ເຍີຍ ໄຊ-ກໍ໋ ຂູງ ຫຍັ່ນ ຂູງ ຮົບ ຮນັ້ງ . ”
42005034	ເຢ​ຊູ ເຕົາ , “ ຊຢັງ-ລ່າງ ຖສໍ່ ຢຽມ ຈ໊ຽນ ທສີງ-ຈາ-ຢິ້ນ ເຍີຍ ຕສຢັ້ງ ໂຫ່ , ໄຮ່ ເຫ່ວ ຊຢັງ-ລ່າງ ເຍີຍ ແຄະ ມ່ຽນ ເຕສີຍ ຈ໊ຽນ ໄມ້ ປຸນ ຫຍັ່ນ , ໄມ້ ປຸນ ຮົບ ໄຟ ?
42005035	ມປ່າ ຮນອຍ-ເຫຍັຍ ອ໋ອຍ ເຖົາ , ຊຢັງ-ລ່າງ ຕສຸ ຕໍ້ ມີ່ງ ໝີ່ ອ໊ະ . ເຖົາ ວົ້ວ ຕສັ່ນ ແຄະ ມ່ຽນ ຖສີງ ຕ້າຍ ເຕສີຍ ໄມ້ ຫຍັ່ນ ຫາຍ ຫຍູ່ງ . ”
42005036	ນິ່ນ ແອ໋ງ ກ໊ອງ ນ້າຍ ຕິ້ວ ຫວ່າ-ເປີ໊ຍ , “ ໄມ້ ມ່າຍ ຫາຍ ເຕົ້າ ເປ໊ດ ຊຢັງ-ລຸຍ ຕ້າຍ ເບ໊ຍ ໂລ໌-ລຸຍ . ຮນັ້ງ ໜ່າຍ ນໍ ຂູງ ເປ໊ດ ຫວ່າຍ ຊຢັງ-ລຸຍ ຮນັ້ງ . ຊຢັງ-ເດຍ ຢ່າ ໄມ້ ຜຸຍ ໂລ໌-ເດຍ .
42005037	ຢ່າ ໄມ້ ມ່າຍ ຫາຍ ເຕົ້າ ໂຕ໋ ຊຢັງ-ອະຫງຸ່ນ ຕິ໊ວ ຕັ໊ບ ໂລ໌-ດົ໊ບ-ບົວະ . ຮນັ້ງ ນ້າຍ ນໍ ໂຕສ໋ວ , ຊຢັງ-ຕິ໊ວ ໄຮ່ ຕສູ໋ງ ດົ໊ບ-ບົວະ ບ໋າຍ . ອະຫງຸ່ນ ຕິ໊ວ ຕສ່ຽວ ທສວດ ເດສ່ງ . ດົ໊ບ-ບົວະ ຢ່າ ຮູ້ ໝີ່ ອ໊ະ .
42005038	ຊຢັງ-ອະຫງຸ່ນ ຕິ໊ວ ອ໋ອຍ ຕສຸ ຕັ໊ບ ຊຢັງ-ດົ໊ບ-ບົວະ ຮນັ້ງ .
42005039	ຫາຍ ເຕົ້າ ຮົບ ລິ໌ວ ໂລ໌-ອະຫງຸ່ນ ຕິ໊ວ ໄມ້ ອ໋ອຍ ຮົບ ຊຢັງ-ອະຫງຸ່ນ ຕິ໊ວ . ນິ່ນ ກ໊ອງ , ‘ ໂລ໌-ຕິ໊ວ ເກົ້າ ຄູ້ . ’ ”
42006001	ມ່າຍ ນອມ ຕີ້ງ ກົງ ຮນອຍ , ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ເຈ໋ຍ ມ່ຽນ ເຍີຍ ເບຢົ້າ ເດີ່ຍ . ນິ່ນ ເຍີຍ ໄຊ-ກໍ໋ ນຽດ ເບຢົ້າ ຕໍ໊ ນົ້ມ ຫຍັ່ນ .
42006002	ມ່າຍ ເຕີ໋ຍ ຟາ​ລິ​ສີ ມ່ຽນ ໜ່າຍ ກ໋າ , “ ເອີຍ ບົວ ເຍີຍ ເລີ໌ຍ , ຕີ້ງ ກົງ ຮນອຍ ໄມ້ ຫອບ ຕສຸ ຮນັ້ງ ນ້າຍ ນໍ ໂຕສ໋ວ , ເມີ່ຍ ບົວ ເຫວີ່ຍ ຫາຍ ຕິ່ວ ໂຕສ໋ວ ? ”
42006003	ເຢ​ຊູ ເຕົາ ນິ່ນ ບົວ , “ ເມີ່ຍ ບົວ ໄມ້ ໂຕະ ເຈ໋ຍ ນ້າຍ ເຕີ໋ຍ ເຈົ໊າ ໄຟ ? ດາ​ວິດ ຮູ່ງ ເຖສົາ ກັນ ນິ່ນ ວົ້ວ ເຕີ໋ຍ ມ່ຽນ ໂຮຍ້ວ ເຊຍ ເຍີຍ ຕສຢັ້ງ ໂຫ່ , ນິ່ນ ບົວ ຮນັ້ງ ຫາຍ ນໍ ໂຕສ໋ວ ?
42006004	ດາ​ວິດ ຮູ່ງ ເປັຍ ຕສັ່ງ ທິນ-ຮູ່ງ ເຍີຍ ດົ໊ບ-ລິ່ວ ເຕສ໊າະ ເກ໋ງ ທິນ-ຮູ່ງ ວົ້ວ ເຕີ໋ຍ ອຈົ໊ວ ຫຍັ່ນ . ນ້າຍ ເຕີ໋ຍ ອຈົ໊ວ ຂູງ ໄຊ ມ່ຽນ ກັ້ນ ມ່າຍ ເລີ໌ຍ ຫຍັ່ນ ຮນັ້ງ . ມປ່າ ດາ​ວິດ ຫຍັ່ນ ຢ່າ ປຸນ ກັນ ນິ່ນ ວົ້ວ ເຕີ໋ຍ ມ່ຽນ ເຖສົາ ຈ໊ຽນ ຫຍັ່ນ . ”
42006005	ເຢ​ຊູ ຕສ່ຽວ ບົ໋ວ ນິ່ນ ບົວ , “ ເຢຍ , ປ້າມ ມ່ຽນ ເຍີຍ ຕອນ , ໂຕສ໋ວ ຕີ້ງ ກົງ ຮນອຍ ເຍີຍ ຕສ໊ຽວ . ”
42006006	ແອ໋ງ ມ່າຍ ນອມ ຕີ້ງ ກົງ ຮນອຍ , ເຢ​ຊູ ເປັຍ ນອມ ຫວຸ່ຍ ຕ້ອງ ອຈ໋າວ ມ່ຽນ . ຢຽມ ວົ້ວ ມ່າຍ ລ່ານ ມ່ຽນ ບຢ່າວ ເຈັ໊ຍ ປົ໌ວ ຫວ່າຍ ໝີ່ ອ໊ະ .
42006007	ມ່າຍ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ອ໋ອຍ ລໍ໌ ເຈົ໊າ ໂກ໋ ເຢ​ຊູ ຕສ່ຽວ ທສ່ຽນ ໝັ່ງ ຈ໊ຽນ , ໝັ່ງ ກ໋າ , ເຢ​ຊູ ຫລົ່ງ ຕີ້ງ ກົງ ຮນອຍ ຕສໍ່ ແປ່ງ ໄຟ ?
42006008	ມປ່າ ນິ່ນ ບົວ ຮນັ້ງ ຫາຍ ນໍ ຮນ້ຳ , ເຢ​ຊູ ຮິ້ວ ເຍີຍ . ນິ່ນ ບົ໋ວ ປົ໌ວ ຫວ່າຍ ວົ້ວ ລ່ານ ມ່ຽນ , “ ຕ້າຍ ໂຊ້ວ ນ້າຍ ຕສວັ໋ງ ມ່ຽນ ເຍີຍ ດສະຮມຽນ ໂອ່ . ” ວົ້ວ ລ່ານ ມ່ຽນ ຕສ່ຽວ ເຈ໌ຍ ຊິນ ໂຊ້ວ ຈ໊ຽນ ວົ້ວ ອ໊ະ .
42006009	ເຢ​ຊູ ກ໊ອງ , “ ເຢຍ ໜ່າຍ ກ໋າ ເມີ່ຍ ບົວ , ເອີຍ ບົວ ເຍີຍ ເລີ໌ຍ , ຕີ້ງ ກົງ ຮນອຍ ບົວ ໄຮ່ ໂຕສ໋ວ ຫາຍ ຫຍູ່ງ ? ໄຮ່ ໂຕສ໋ວ ຫລົງ ໄຟ ໂຕສ໋ວ ຫວ່າຍ ? ໂອຈ໋ວ ແໝ່ງ ໄຟ ຫ່ອຍ ແໝ່ງ ? ”
42006010	ເຢ​ຊູ ຮວິນ ມີ່ງ ໝັ່ງ ນິ່ນ ບົວ ເຕົ້າໆ ແອ໋ງ ກ໊ອງ ບົ໋ວ ປົ໌ວ ຫວ່າຍ ວົ້ວ ລ່ານ ມ່ຽນ , “ ຊູງ ເມີ່ຍ ເຍີຍ ປົ໌ວ ທສວດ ຕ້າຍ ມ່າະ ! ” ນິ່ນ ຊູງ ປົ໌ວ ທສວດ ຕ້າຍ , ປົ໌ວ ຕສ່ຽວ ຫລົງ ເດສ່ງ ໝີ່ ອ໊ະ .
42006011	ວົ້ວ ເຕີ໋ຍ ມ່ຽນ ເຖຈຍ ເຈ໌ຍ ! ໄຫ່ . ນິ່ນ ບົວ ທສ່າງ ລ່າງ ອ໋ອຍ ຮນັ້ງ ຫາຍ ນໍ ໂຕສ໋ວ ປຸນ ເຢ​ຊູ .
42006012	ວົ້ວ ເຕີ໋ຍ ຕສຢັ້ງ ໂຫ່ ເຢ​ຊູ ຝາວ ບົງ-ໄອ໊ ມີ່ງ ເຕົ໋າ ເກົ໋າ , ຢຽມ ວົ້ວ ຕສຢັ້ງ ມ໌ວນ ເຖສົາ ທິນ-ຮູ່ງ ກ໊ອງ ຫວ່າ .
42006013	ລູ່ງ ອຈັງ ເຍີຍ ຕສຢັ້ງ ໂຫ່ , ນິ່ນ ເຫ່ວ ນິ່ນ ເຍີຍ ໄຊ-ກໍ໋ ບົວ ຕ້າຍ , ຕສ່ຽວ ກິ໊ນ ທສວດ ຕສຽບ ເຫຍີ່ຍ ເຕົ້າ , ແອ໋ງ ເຫ່ວ ນິ່ນ ບົວ ເປ໋ນ ກົງ-ໂຕສ້ .
42006014	ນິ່ນ ກິ໊ນ ຊີ​ມົນ , ( ແອ໋ງ ເຖງ ນິ່ນ ທສວດ ບົ໋ວ ເຫ່ວ ປີ​ເຕ ) ເຖສົາ ປີ​ເຕ ເຍີຍ ໂຢ໌ວ , ອັນ​ດາ​ລູ , ແອ໋ງ ມ່າຍ ຢາ​ກອບ , ໂຢ​ຮັນ , ຟີ​ລິບ , ບາ​ໂທ​ໂລ​ມິວ ,
42006015	ມັດ​ທາຍ , ໂທ​ມັດ , ອັນ​ເຟ​ອັດ ເຍີຍ ຕອນ , ຢາ​ກອບ , ຊີ​ມົນ ( ຕົ້ງ ມ່ຽນ ເຫ່ວ , “ ຮນ້ຳ ກົ໊ວະ ຕສັ່ງ ” ວົ້ວ ເຕົ້າ ) .
42006016	ແອ໋ງ ມ່າຍ ຢາ​ກອບ ເຍີຍ ຕອນ , ຢູ​ດາດ , ເຖສົາ ໝ່າຍ ເຢ​ຊູ ວົ້ວ ເຕົ້າ ຢູ​ດາດ ອິ​ສະ​ຄາ​ລິ​ໂອດ .
42006017	ເຢ​ຊູ ເຖສົາ ນິ່ນ ເຍີຍ ກົງ-ໂຕສ້ ບົວ ເອຈ່ຍ ເຖົາ ເດົາ-ແປ້ງ ໂຊ້ວ ຈ໊ຽນ ວົ້ວ . ຢຽມ ວົ້ວ ແອ໋ງ ມ່າຍ ນິ່ນ ເຍີຍ ໄຊ-ກໍ໋ ທສ້ຳ ເຍີຍ , ຢ່າ ມ່າຍ ມ່ຽນ ທສ້ຳ ຢຽມ ຢູ​ເດຍ ແຊ້ງ ນອມໆ ຕ໋ອງ , ເຖສົາ ເຢ​ລູ​ຊາ​ເລມ ຕສີ້ງ , ແອ໋ງ ເຖສົາ ຢຽມ ຄ້ອຍ-ເຮລນ ວົ້ວ ເຕີ໋ຍ ອີ ນອມ ຕສີ້ງ , ໄທ​ລະ ເຖສົາ ໄຊ​ດອນ ,
42006018	ຕ້າຍ ໝວັງ ເຢ​ຊູ ຢ່າ ໂທ້ ນິ່ນ ຕສໍ່ ນິ່ນ ບົວ ເຍີຍ ແປ່ງ . ຕສຸ ມ້ຽນ ມົວະ ວົ້ວ ເຕີ໋ຍ ຢ່າ ຕ້າຍ . ເຢ​ຊູ ຕສໍ່ ຫລົງ ເດສ່ງ .
42006019	ຕສວັ໋ງ ມ່ຽນ ເບ໋ງ ຈ໊ຽນ ມີ່ງ ອ໋ອຍ ຮລົວ ເຢ​ຊູ , ເຫວີ່ຍ ຕສຸ ນິ່ນ ມ່າຍ ຕສໍ່ ແປ່ງ ເຍີຍ ທຈະ ທສວດ ມີ່ງ ເຖງ ນິ່ນ ບົວ ຢຽດ ຕສູ໊ງ ຕສໍ່ ແປ່ງ .
42006020	ເຢ​ຊູ ໝັ່ງ ຈ໊ຽນ ນິ່ນ ເຍີຍ ໄຊ-ກໍ໋ ບົວ ຕສ່ຽວ ກ໊ອງ , “ ເມີ່ຍ ບົວ ມ່ຽນ ຈົ່ມ ມ່ຽນ ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ມ່າຍ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ເມີ່ຍ ບົວ .
42006021	ເມີ່ຍ ບົວ ອີ້ ຕສັ່ນ ຫງໍ່ ຈ໊ຽນ ຢຽມ ເຍີຍ ມ່ຽນ ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ເມີ່ຍ ບົວ ອ໋ອຍ ຕຸ໊ ຫຍັ່ນ ເປ໊ວ . ເມີ່ຍ ບົວ ອີ້ ຕສັ່ນ ຍ້ຽມ ຈ໊ຽນ ເຍີຍ ມ່ຽນ ມ່າຍ ອຈຽນ-ໂຢ້ວ ອ໊ະ , ເຫວີ່ຍ ຕສຸ ເມີ່ຍ ບົວ ອ໋ອຍ ຕຸ໊ ຈັ໊ດ .
42006022	ເມີ່ຍ ບົວ ເຫວີ່ຍ ເຢຍ , ປ້າມ ມ່ຽນ ເຍີຍ ຕອນ , ຕສຸ ມ່ຽນ ດສອງ , ຕສຸ ມ່ຽນ ເອກ້ມ , ຕສຸ ມ່ຽນ ຮວວດ , ຢ່າ ຕສຸ ມ່ຽນ ຕ້ານ ເມີ່ຍ ບົວ ເຍີຍ ບົ໋ວ ເຊ ເອ໊າະ ໄຫ່ ເຍີຍ ບົ໋ວ , ເມີ່ຍ ບົວ ມ່າຍ ອຈຽນ-ໂຢ້ວ ອ໊ະ .
42006023	ນິ່ນ ບົວ ຮນັ້ງ ນ້າຍ ນໍ ໂຕສ໋ວ , ເມີ່ຍ ບົວ ອ໋ອຍ ຕສຸ ອະເຮນີ້ຍ , ອຈຽນ-ໂຢ້ວ ເຍີຍ ຖສັງ ເຫີຍ , ເຫວີ່ຍ ຕສຸ ຢຽມ ທິນ-ຕ້ອງ ມ່າຍ ເມີ່ຍ ບົວ ເຍີຍ ຕົ້ມ ຕສີ້ງ ເຫຍີ່ຍ . ໂຕສ໋ວ ຫ່ອຍ ເມີ່ຍ ບົວ ວົ້ວ ເຕີ໋ຍ ມ່ຽນ ເຍີຍ ອົງ-ຖາຍ ຢ່າ ຟີ່ ຮນັ້ງ ເຍີຍ ໂຕສ໋ວ ປຸນ ໂຕ່ວ ຫວ່າ ມ່ຽນ .
42006024	ເມີ່ຍ ບົວ ອີ້ ຕສັ່ນ ປຸ໊ດ ຕສ້ອຍ ເຍີຍ ມ່ຽນ ອ໋ອຍ ຕສຸ ໂຄ້ວ ອ໊ະ , ເຫວີ່ຍ ຕສຸ ເມີ່ຍ ບົວ ເຍີຍ ອຈຽນ-ໂຢ້ວ ເມີ່ຍ ບົວ ຕຸ໊ ລິ໌ວ ອ໊ະ .
42006025	ເມີ່ຍ ບົວ ອີ້ ຕສັ່ນ ຕຸ໊ ຫຍັ່ນ ເປ໊ວ ເຍີຍ ມ່ຽນ ອ໋ອຍ ຕສຸ ໂຄ້ວ ອ໊ະ , ເຫວີ່ຍ ຕສຸ ເມີ່ຍ ບົວ ອ໋ອຍ ຕສຸ ຫງໍ່ . ເມີ່ຍ ບົວ ອີ້ ຕສັ່ນ ຈັ໊ດ ເຍີຍ ມ່ຽນ ອ໋ອຍ ຕສຸ ໂຄ້ວ ອ໊ະ , ເຫວີ່ຍ ຕສຸ ເມີ່ຍ ບົວ ອ໋ອຍ ຕສຸ ເດສົ້າ , ຍ້ຽມ ຈ໊ຽນ ຢຽມ .
42006026	ເມີ່ຍ ບົວ ຕຸ໊ ຕສວັ໋ງ ມ່ຽນ ເທສງ ເມີ່ຍ ບົວ ຫລົງ ເຍີຍ ຕສຢັ້ງ ໂຫ່ , ເມີ່ຍ ບົວ ອ໋ອຍ ຕສຸ ໂຄ້ວ ອ໊ະ . ເທສງ ເມີ່ຍ ບົວ ວົ້ວ ເຕີ໋ຍ ມ່ຽນ ເຍີຍ ອົງ-ຖາຍ ຟີ່ ຮນັ້ງ ເຍີຍ ເທສງ ຈ໊າ ໂຕ່ວ ຫວ່າ ມ່ຽນ .
42006027	“ ເຢຍ ບົ໋ວ ເມີ່ຍ ບົວ ອີ້ ຕສັ່ນ ໝວັງ ຈ໊ຽນ ເຍີຍ ມ່ຽນ , ອ໋ອຍ ຕສຸ ຮນ້ຳ ເມີ່ຍ ບົວ ເຍີຍ ວິນ-ວັ້ງ , ໂຕສ໋ວ ຫລົງ ປຸນ ດສອງ ເມີ່ຍ ບົວ ວົ້ວ ເຕີ໋ຍ .
42006028	ມ່ຽນ ຕສ໋ຽວ ເມີ່ຍ ບົວ , ອ໋ອຍ ຕສຸ ປວັງ ຫວ່າ ປຸນ ນິ່ນ ບົວ . ໂຕສ໋ວ ໂຕະ ເມີ່ຍ ບົວ ວົ້ວ ເຕີ໋ຍ , ອ໋ອຍ ຕສຸ ເຖງ ນິ່ນ ບົວ ເຕົ໋າ ເກົ໋າ .
42006029	ມ່ຽນ ເບ໊າະ ເມີ່ຍ ເຍີຍ ນ້າຍ ປູງ ຮມຽນ , ລ່ຽມ ວົ້ວ ປູງ ຮມຽນ ຢ່າ ຮວິນ ປຸນ ນິ່ນ . ມ່ຽນ ເຕສ໊າະ ເມີ່ຍ ເຍີຍ ຕົ້ມ ລຸຍ ມີ່ງ , ລ່ຽມ ກະຍົ໌ວ ວົ້ວ ເຕີ໋ຍ ເຊວີ່ຍ ນິ່ນ ເຕສ໊າະ .
42006030	ຫາຍ ເຕົ້າ ໂທ້ ເມີ່ຍ ເຍີຍ ຫາຍ ຫຍູ່ງ , ອ໋ອຍ ຕສຸ ປຸນ ນິ່ນ . ຫາຍ ເຕົ້າ ເຕສ໊າະ ເມີ່ຍ ເຍີຍ ຫາຍ ຫຍູ່ງ ກະນ້າຍ ມີ່ງ ຢ່າ ໄມ້ ຕູ໋ງ ລໍ໌ ດສ໋ວນ .
42006031	ເມີ່ຍ ບົວ ອ໋ອຍ ມ່ຽນ ຮນັ້ງ ຫາຍ ນໍ ໂຕສ໋ວ ປຸນ ເມີ່ຍ ບົວ , ເມີ່ຍ ບົວ ຢ່າ ອ໋ອຍ ຕສຸ ຮນັ້ງ ວົ້ວ ນໍ ໂຕສ໋ວ ປຸນ ມ່ຽນ .
42006032	“ ເຊ ກ໊ອງ ເມີ່ຍ ບົວ ຂູງ ຮນ້ຳ ຕົ້ງ ຮນ້ຳ ເມີ່ຍ ບົວ ວົ້ວ ເຕີ໋ຍ ມ່ຽນ , ນ້າຍ ມ່າຍ ຫາຍ ຫຍູ່ງ ຝາວ ຕຸ໊ ເທສງ ? ລ່ຽມ ຕສຸ໌ຍ-ມ່ຽນ ຢ່າ ຮນ້ຳ ຕົ້ງ ຮນ້ຳ ນິ່ນ ບົວ ວົ້ວ ເຕີ໋ຍ .
42006033	ເຊ ກ໊ອງ ເມີ່ຍ ບົວ ຂູງ ໂຕສ໋ວ ຫລົງ ປຸນ ຕົ້ງ ໂຕສ໋ວ ຫລົງ ປຸນ ເມີ່ຍ ບົວ ວົ້ວ ເຕີ໋ຍ ຮນັ້ງ , ທິນ-ຮູ່ງ ຮນັ້ງ ຫາຍ ນໍ ໄຮ່ ເຖສີຍ ຟຸ ປຸນ ເມີ່ຍ ບົວ ? ຮນັ້ງ ໜ່າຍ ລ່ຽມ ຕສຸ໌ຍ-ມ່ຽນ ຢ່າ ໄຮ່ ໂຕສ໋ວ ເຍີຍ .
42006034	ເຊ ກ໊ອງ ເມີ່ຍ ບົວ ຂູງ ກ໊າ ກະນ້າຍ ປຸນ ໄຮ່ ຈ໊າວ ເມີ່ຍ ບົວ ວົ້ວ ເຕີ໋ຍ ຮນັ້ງ , ທິນ-ຮູ່ງ ຮນັ້ງ ຫາຍ ນໍ ໄຮ່ ເຖສີຍ ຟຸ ປຸນ ເມີ່ຍ ບົວ ? ລ່ຽມ ຕສຸ໌ຍ-ມ່ຽນ ຢ່າ ກ໊າ ກະນ້າຍ ປຸນ ຕສຸ໌ຍ-ມ່ຽນ , ເຫວີ່ຍ ຕສຸ ນິ່ນ ບົວ ຮນ້ຳ ຕ້າຍ ໄຮ່ ຕຸ໊ ນິ່ນ ບົວ ເຍີຍ ກະນ້າຍ ດສ໋ວນ ເດສ່ງ .
42006035	ຕ໋າວ ດສ໋ວນ ອ໋ອຍ ຕສຸ ຮນ້ຳ ເມີ່ຍ ບົວ ເຍີຍ ວິນ-ວັ້ງ , ໂຕສ໋ວ ຫລົງ ປຸນ ນິ່ນ ບົວ . ກ໊າ ກະນ້າຍ ອ໋ອຍ ຕສຸ ປຸນ ນິ່ນ ບົວ ຢ່າ ໄມ້ ຕູ໋ງ ຮນ້ຳ ແອ໋ງ ຕຸ໊ ດສ໋ວນ . ຮນັ້ງ ນ້າຍ , ເມີ່ຍ ບົວ ອ໋ອຍ ຕຸ໊ ຕົ້ມ ຕສີ້ງ ເຫຍີ່ຍ ຢ່າ ເປ໋ນ ຢຽມ ຮລັງ ເຈ໋ຍ ວົ້ວ ເຕົ້າ ເຍີຍ ຕອນ , ເຫວີ່ຍ ຕສຸ ນິ່ນ ໂຕສ໋ວ ຫລົງ ປຸນ ໄມ້ ມ່າຍ ເອນ-ຕສີ້ງ ເຍີຍ ມ່ຽນ ເຖສົາ ມ່ຽນ ຫວ່າຍ ມ່ຽນ .
42006036	ເມີ່ຍ ບົວ ອ໋ອຍ ຕສຸ ຄໍ້-ລ່ຽນ ມ່ຽນ ຮນັ້ງ ເມີ່ຍ ບົວ ເຍີຍ ຕສັ່ງ ເຕ໋ຍ ຄໍ້-ລ່ຽນ ມ່ຽນ ວົ້ວ ນໍ .
42006037	“ ໄມ້ ຕູ໋ງ ຕ້ານ ມ່ຽນ , ທິນ-ຮູ່ງ ຕສ່ຽວ ໄມ້ ຕ້ານ ເມີ່ຍ ບົວ . ໄມ້ ຕູ໋ງ ຕີ່ງ ມ່ຽນ ເຍີຍ ຕສຸ໌ຍ , ທິນ-ຮູ່ງ ຕສ່ຽວ ໄມ້ ຕີ່ງ ເມີ່ຍ ບົວ ເຍີຍ ຕສຸ໌ຍ . ອ໋ອຍ ຕສຸ ກວັ່ງ ມ່ຽນ ເຍີຍ ຕສຸ໌ຍ , ທິນ-ຮູ່ງ ຕສ່ຽວ ກວັ່ງ ເມີ່ຍ ບົວ ເຍີຍ ຕສຸ໌ຍ .
42006038	ເມີ່ຍ ບົວ ປຸນ ຫາຍ ຫຍູ່ງ ມ່ຽນ , ທິນ-ຮູ່ງ ຢ່າ ອ໋ອຍ ວິ່ນ ປຸນ ເມີ່ຍ ບົວ , ຕສູ໊ງ ອ໋ອຍ ໂຕ໋ ປຸນ ເມີ່ຍ ບົວ ເກົ້າ ທສ້ຳ , ຕສັ໊ດ ຢ້ວນ , ອກ໊ຳ ຕສຽດ , ຮລາວ ໜີງ ເຖົາ ຢຽມ ໄມ້ ຈ໊ຽນ . ເມີ່ຍ ບົວ ຫລົ່ງ ຫາຍ ຫຍູ່ງ ຮລາວ ປຸນ ມ່ຽນ , ທິນ-ຮູ່ງ ຢ່າ ອ໋ອຍ ຫລົ່ງ ວົ້ວ ຫຍູ່ງ ຮລາວ ປຸນ ເມີ່ຍ ບົວ . ”
42006039	ເຢ​ຊູ ແອ໋ງ ກ໊ອງ ຫວ່າ-ເປີ໊ຍ ປຸນ ນິ່ນ ບົວ ໝວັງ . ນິ່ນ ກ໊ອງ , “ ມຕສີງ ແມ່ງ ມ່ຽນ ໄຮ່ ເຄນ ມຕສີງ ແມ່ງ ມ່ຽນ ໄຟ ? ຮນັ້ງ ໜ່າຍ ອີ ເຕົ້າ ຕສູ໊ງ ໄຮ່ ດ໊ອດ ຄວດ ໄມ້ ເຕສີ໌ຍ ?
42006040	ເຫາະ ແຊງ ໄມ້ ໄຮ່ ເກົ້າ ໂຮລ ນິ່ນ ເຍີຍ ຟິນ-ແຊງ . ເຫາະ ແຊງ ໂຫະ ລິ໌ວ ຫຍູ່ງໆ ຕສ່ຽວ ເຖສົາ ຟິນ-ແຊງ ຟີ່ ຮນັ້ງ ເຍີຍ .
42006041	“ ເມີ່ຍ ເຫວີ່ຍ ຫາຍ ຕິ່ວ ປວັດ ເມີ່ຍ ເຍີຍ ກໍ໋-ໂຢ໌ວ ເຍີຍ ມຕສີງ ມ່າຍ ຫລະຟັບ , ຢ່າ ໄມ້ ຮນ້ຳ ເຖົາ ເມີ່ຍ ກັ້ນ ເຍີຍ ມຕສີງ ມ່າຍ ອກັ໋ນ ດຢັ໋ງ ?
42006042	ກັ້ນ ເຍີຍ ມຕສີງ ມ່າຍ ອກັ໋ນ ດຢັ໋ງ ເມີ່ຍ ຢ່າ ໄມ້ ປວັດ , ຝູ່ງ ໄຮ່ ບົ໋ວ ກໍ໋-ໂຢ໌ວ , ‘ ກໍ໋ ອ່າ , ເຢຍ ເຖງ ກໍ໋ ປັນ ທສວດ ມຕສີງ ເຍີຍ ຫລະຟັບ ໂອ່ . ’ ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ອ້າ ! ອ໋ອຍ ຕສຸ ເຕສ໊າະ ທສວດ ກັ້ນ ເຍີຍ ມຕສີງ ວົ້ວ ອກັ໋ນ ດຢັ໋ງ ດ່າງ , ເມີ່ຍ ຕສ່ຽວ ໄຮ່ ໝັ່ງ ຕຸ໊ ຕສຽນ ເຖງ ກໍ໋-ໂຢ໌ວ ປັນ ທສວດ ມຕສີງ ເຍີຍ ຫລະຟັບ .
42006043	“ ດຢັ໋ງ ຫລົງ ໄມ້ ຕສຢັ້ງ ໄມ້ ເປ໋ນ ເຍີຍ ປ໊ຽວ . ໄມ້ ເປ໋ນ ເຍີຍ ດຢັ໋ງ ຢ່າ ໄມ້ ຕສຢັ້ງ ຫລົງ ເຍີຍ ປ໊ຽວ .
42006044	ປວັດ ປ໊ຽວ ຕສ່ຽວ ຮິ້ວ ຕຸ໊ ປ໊ຽວ-ດຢັ໋ງ ເຊ ຫາຍ ຫຍູ່ງ ດຢັ໋ງ . ມ່ຽນ ໄມ້ ມີ່ງ ດຢັ໋ງ-ອຈິ໊ມ ແກ໊ະ ງົ່ງ ຫຍໍ ປ໊ຽວ , ຢ່າ ໄມ້ ມີ່ງ ອຈິ໊ມ-ເບຢາະ ແກ໊ະ ອະຫງຸ່ນ ປ໊ຽວ .
42006045	ຄູ້ ມ່ຽນ ເຍີຍ ໂຮຍ້ວ ຊຽວ ຫລົງ ເຍີຍ ກະນ້າຍ , ເຕສ໊າະ ທສວດ ຕ້າຍ ເຍີຍ ເຊ ຫລົງ ເຍີຍ . ມ່ຽນ ຫວ່າຍ ມ່ຽນ ເຍີຍ ໂຮຍ້ວ ຊຽວ ຫວ່າຍ ເຍີຍ ກະນ້າຍ , ເຕສ໊າະ ທສວດ ຕ້າຍ ເຊ ຫວ່າຍ ເຍີຍ . ໂຮຍ້ວ ຕສ້າງ ປວັ໊ງ ຫາຍ ຫຍູ່ງ , ດສຸ້ຍ ຕສ່ຽວ ກ໊ອງ ທສວດ ວົ້ວ ຫຍູ່ງ .
42006046	“ ເມີ່ຍ ບົວ ເຫວີ່ຍ ຫາຍ ຕິ່ວ ເຫ່ວ ເຢຍ , ‘ ຕສ໊ຽວ ອ້າ ! ຕສ໊ຽວ ! ’ ຢ່າ ໄມ້ ເອີຍ ຈ໊ຽນ ເຢຍ ບົ໋ວ ເຍີຍ ຫວ່າ ໂຕສ໋ວ ?
42006047	ຫາຍ ເຕົ້າ ຕ້າຍ ລໍ໌ ເຢຍ , ໄຮ໌ ເຢຍ ເຍີຍ ຫວ່າ ຢ່າ ເອີຍ ຈ໊ຽນ ໂຕສ໋ວ , ເຢຍ ອ໋ອຍ ປຸນ ເມີ່ຍ ບົວ ຮິ້ວ ຕຸ໊ ວົ້ວ ເຕົ້າ ຮນັ້ງ ຫາຍ ນໍ .
42006048	ນິ່ນ ເຊ ຮນັ້ງ ລ່ານ ມ່ຽນ ກົ໊ມ ເປຢົ໊າ , ເວດ ຕຸ໊ ໂດ , ປັ່ງ ຫລະເປຢີ໊ຍ-ແປ້ງ ກູ້ ຫງວ່າຍ ເຖສີຍ ເຈ໌ຍ . ວວມ ຢ໋ຽມ , ວວມ ກວ໊າດ , ເປຢົ໊າ ຢ່າ ໄມ້ ບາງ , ເຫວີ່ຍ ຕສຸ ເຖສີຍ ຕຸ໊ ວ້ວນ .
42006049	ມປ່າ ຫາຍ ເຕົ້າ ໄຮ໌ ເຢຍ ເຍີຍ ຫວ່າ ຢ່າ ໄມ້ ໝວັງ , ໄມ້ ເອີຍ ຈ໊ຽນ ໂຕສ໋ວ ນໍ , ເຊ ຮນັ້ງ ລ່ານ ມ່ຽນ ກົ໊ມ ເປຢົ໊າ ຢຽມ ເດົາ ຢ່າ ໄມ້ ມ່າຍ ກອນ-ໂດ໊ະ . ວວມ ຢ໋ຽມ , ວວມ ກວ໊າດ , ເປຢົ໊າ ຕສ່ຽວ ລົ໌ມ ! ລົ໌ມ ເຍີຍ ບາງ ຫວ່າຍ ເດສ່ງ ໝີ່ ອ໊ະ . ”
42007001	ເຢ​ຊູ ກ໊ອງ ນ້າຍ ເຕີ໋ຍ ຢຽດ ຕສູ໊ງ ຫວ່າ ບົ໋ວ ລິ໌ວ ຕສວັ໋ງ ມ່ຽນ , ນິ່ນ ຕສ່ຽວ ມີ່ງ ຄາ​ເປ​ນາ​ອຸມ ມູ້ງ .
42007002	ຢຽມ ວົ້ວ ນອມ ມູ້ງ ມ່າຍ ເຕົ້າ ໂລ​ມາ ແປງ-ເປຢີ໊ຍ . ນິ່ນ ມ່າຍ ເຕົ້າ ໂປວ ໄມ້ ຫລົງ ໂຄ້ວ ເຍີຍ , ອ໋ອຍ ໄຕ່ ໄຫ່ ອ໊ະ . ແປງ-ເປຢີ໊ຍ ຢ່າ ຮນ້ຳ ໄຫ່ ນ້າຍ ເຕົ້າ ໂປວ .
42007003	ນິ່ນ ໄຮ໌ ມ່ຽນ ກ໊ອງ ເຢ​ຊູ ເຍີຍ ເຈົ໊າ-ໂຫລ່ວ , ຕສ່ຽວ ເຫ່ວ ຢິວ​ໄທ ມ່ຽນ ເຍີຍ ມ່ຽນ ໂກ໋ ມີ່ງ ໂທ້ ເຢ​ຊູ ຕ້າຍ ເຖງ ຕສໍ່ ນິ່ນ ເຍີຍ ໂປວ ເຍີຍ ແປ່ງ .
42007004	ມີ່ງ ເຖົາ ເຢ​ຊູ ວົ້ວ , ນ້າຍ ເຕີ໋ຍ ມ່ຽນ ໂກ໋ ທຈະ ໂທ້ ເຢ​ຊູ . ນິ່ນ ບົວ ກ໊ອງ , “ ນ້າຍ ເຕົ້າ ແປງ-ເປຢີ໊ຍ ຜຸຍ ຕຸ໊ ເມີ່ຍ ເຖງ ນິ່ນ .
42007005	ນິ່ນ ຮນ້ຳ ໄຫ່ ບົວ ຢິວ​ໄທ ມ່ຽນ , ຕສູ໊ງ ໂຕສ໋ວ ນອມ ຫວຸ່ຍ ຕ້ອງ ປຸນ ເຢຍ ບົວ . ”
42007006	ເຢ​ຊູ ຕສ່ຽວ ກັນ ຈ໊ຽນ ນິ່ນ ບົວ ມີ່ງ ອ໊ະ . ມີ່ງ ເກົາ , ເລີ່ຍ ເປຢົ໊າ ໄມ້ ໜັ່ງ ໂກ , ນ້າຍ ເຕົ້າ ແປງ-ເປຢີ໊ຍ ບົ໋ວ ນິ່ນ ເຍີຍ ຕ່ອຍ ມີ່ງ ບົ໋ວ ເຢ​ຊູ , “ ຕົ້ມ ກໍ໋ ອ່າ , ໄມ້ ຕສຸ ຫລະເຍົ້າ ເມີ່ຍ ກັ້ນ ອ໊ະ . ເຢຍ ໄມ້ ຜຸຍ ຕສິ໊ບ ເມີ່ຍ ເປັຍ ເຢຍ ເຍີຍ ເປຢົ໊າ .
42007007	ເຫວີ່ຍ ນ້າຍ ເຢຍ ຕສູ໊ງ ໄຮ໌ ລ່ຽມ ໄມ້ ຜຸຍ ມີ່ງ ປວັ້ງ ເມີ່ຍ . ຕົ້ມ ກໍ໋ ຂູງ ກ໊ອງ ທສວດ ຮນັ້ງ , ເຢຍ ເຍີຍ ໂປວ ຕສ່ຽວ ຫລົງ ອ໊ະ .
42007008	ເຢຍ ກັ້ນ ຢ່າ ຢຽມ ຕົ້ມ ແປງ-ເປຢີ໊ຍ ເຍີຍ ປົ໌ວ-ເດ໊ຍ , ຢ່າ ມ່າຍ ແປງ ທສ້ຳ ຢຽມ ເຢຍ ເຍີຍ ກະເດ໊ຍ ແໝງ . ເຢຍ ເຫ່ວ ນ້າຍ ເຕົ້າ ມີ່ງ , ນິ່ນ ຕສ່ຽວ ມີ່ງ . ເຫ່ວ ວົ້ວ ເຕົ້າ ຕ້າຍ , ນິ່ນ ຕສ່ຽວ ຕ້າຍ . ເຫ່ວ ເຢຍ ເຍີຍ ໂນ່ວ ໂຕສ໋ວ ນ້າຍ , ນິ່ນ ຕສ່ຽວ ໂຕສ໋ວ ອ໊ະ . ”
42007009	ເຢ​ຊູ ໄຮ໌ ນິ່ນ ຮນັ້ງ ນ້າຍ ນໍ ກ໊ອງ ຕສ່ຽວ ບົວະ ຮ່ອງ ໄຫ່ . ນິ່ນ ຮວິນ ຮມຽນ ໝັ່ງ ຢ່າ ກ໊ອງ ບົ໋ວ ກັນ ນິ່ນ ຕ້າຍ ວົ້ວ ເຕີ໋ຍ ຕສວັ໋ງ ມ່ຽນ , “ ເຢຍ ບົ໋ວ ເມີ່ຍ ບົວ , ເຢຍ ໄມ້ ແກ້ງ ປວັດ ເຈ໋ຍ ມ່ຽນ ສຽນ ດົ່ງ ໜ່າຍ ຫລົງ . ລ່ຽມ ອິ​ສະ​ລາ​ເອນ ມ່ຽນ ຢ່າ ໄມ້ ມ່າຍ ຢຽດ ເຕົ້າ . ”
42007010	ແປງ-ເປຢີ໊ຍ ພ້າຍ ມີ່ງ ລໍ໌ ເຢ​ຊູ ວົ້ວ ເຕີ໋ຍ ມ່ຽນ ດສ໋ວນ ເຖົາ ເປຢົ໊າ ຕສ່ຽວ ປວັດ ວົ້ວ ເຕົ້າ ໂປວ ຫລົງ ໝີ່ ອ໊ະ .
42007011	ອກະຮ້າ ໄມ້ ເລົ່າ , ເຢ​ຊູ ແອ໋ງ ມີ່ງ ເຖົາ ນອມ ມູ້ງ , ບົ໋ວ ເຫ່ວ ນາ​ອິນ . ນິ່ນ ເຍີຍ ໄຊ-ກໍ໋ ບົວ ເຖສົາ ມ່ຽນ ທສ້ຳ ເຍີຍ ກັນ ຈ໊ຽນ ມີ່ງ .
42007012	ເຢ​ຊູ ມີ່ງ ເຖົາ ມູ້ງ ເຍີຍ ຕສີ້ງ ຫລາດ ແກ້ງ ດ່າງ , ປວັ້ງ ຕສຸ ມ່ຽນ ແກງ ຈ໊ຽນ ຈັ໋ນ-ໄຕ່ ທສວດ . ວົ້ວ ເຕົ້າ ຈັ໋ນ-ໄຕ່ ເຊ ເອົ໊າ-ກວ໊າ ເຍີຍ ໂດະ ຕອນ , ຢ່າ ມ່າຍ ວົ້ວ ນອມ ມູ້ງ ເຍີຍ ມ່ຽນ ທສ້ຳ ເຖງ ເອົ໊າ-ກວ໊າ ຝູງ ຈັ໋ນ-ໄຕ່ ມີ່ງ .
42007013	ຕສ໊ຽວ ປວັດ ວົ້ວ ເຕົ້າ ເອົ໊າ-ກວ໊າ , ນິ່ນ ເກ້ງ ! ຄໍ້-ລ່ຽນ ໄຫ່ ຕສ່ຽວ ບົ໋ວ ນິ່ນ , “ ໄມ້ ຕູ໋ງ ຍ້ຽມ ອ໊ະ ໂອ່ . ”
42007014	ກ໊ອງ ລິ໌ວ , ເຢ​ຊູ ມີ່ງ ມານ ເປ໊ນ . ແກງ ເຮນ້ຍ ມ່ຽນ ຕສ່ຽວ ຕີ້ງ ຈ໊ຽນ ວົ້ວ . ເຢ​ຊູ ກ໊ອງ , “ ໂຢ໌ວ ອ້າ ! ເຢຍ ບົ໋ວ ເມີ່ຍ , ເຈ໌ຍ ຊິນ ຕ້າຍ ມ່າະ ! ”
42007015	ໄຕ່ ມີ່ງ ວົ້ວ ເຕົ້າ ມ່ຽນ ຕສ່ຽວ ນັ່ງ ຕ້າຍ ເຈ໌ຍ ຊິນ ເຕສວີ໌ຍ ຈ໊ຽນ ວົ້ວ ກ໊ອງ ຫວ່າ . ເຢ​ຊູ ຢ່າ ຈິວ ປຸນ ນິ່ນ ເຍີຍ ມາ ໝີ່ ອ໊ະ .
42007016	ຕສວັ໋ງ ມ່ຽນ ກ້ຳ ເດສ໋ຍ ໄຫ່ ຕສ່ຽວ ເທສງ ທິນ-ຮູ່ງ ກ໊ອງ , “ ມ່າຍ ເຕົ້າ ໂຕສ໋ວ ໂຮລ ເຍີຍ ໂຕ່ວ ຫວ່າ ມ່ຽນ ທສວດ ຕ້າຍ ຢຽມ ເຢຍ ບົວ ບຸດົ໋ງ , ” ຢ່າ ກ໊ອງ , “ ທິນ-ຮູ່ງ ຕ້າຍ ເຖງ ນິ່ນ ເຍີຍ ແປະ ຝີງ ອ໊ະ . ”
42007017	ເຢ​ຊູ ໂຕສ໋ວ ນ້າຍ ເຕີ໋ຍ ສີ່ ເຍີຍ ຝຽນ ຊີງ ປວັ໊ງ ຢູ​ເດຍ ເຕີ່ຍ ເຖສົາ ຮວີງ ດສ໋ວນ ເຍີຍ ຕ໋ອງ .
42007018	ໂຢ​ຮັນ ເຍີຍ ໄຊ-ກໍ໋ ກ໊ອງ ເດສ່ງ ນ້າຍ ເຕີ໋ຍ ເຈົ໊າ-ໂຫລ່ວ ປຸນ ໂຢ​ຮັນ ໝວັງ . ໂຢ​ຮັນ ຕສ່ຽວ ເຫ່ວ ອີ ເຕົ້າ ນິ່ນ ເຍີຍ ໄຊ-ກໍ໋ ຕ້າຍ
42007019	ຢ່າ ພ້າຍ ນິ່ນ ບົວ ມີ່ງ ໜ່າຍ ຕສ໊ຽວ , “ ເມີ່ຍ ຕົ້ງ ອ໋ອຍ ຕ້າຍ ວົ້ວ ເຕົ້າ ໄຟ ? ໄຟ ເຢຍ ບົວ ຖສໍ່ ອ໋ອຍ ຕສຸ ຕສົ໊ວ ກັ້ນ ເຕົ້າ ? ”
42007020	ນ້າຍ ເຕີ໋ຍ ອີ ເຕົ້າ ມ່ຽນ ມີ່ງ ເຖົາ ເຢ​ຊູ ວົ້ວ ແອ໋ງ ກ໊ອງ , “ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ພ້າຍ ເຢຍ ບົວ ຕ້າຍ ໜ່າຍ ເມີ່ຍ , ‘ ເມີ່ຍ ຕົ້ງ ອ໋ອຍ ຕ້າຍ ວົ້ວ ເຕົ້າ ໄຟ ? ໄຟ ເຢຍ ບົວ ຖສໍ່ ອ໋ອຍ ຕສຸ ຕສົ໊ວ ກັ້ນ ເຕົ້າ ? ’ ”
42007021	ຕ໋ອຍ ວົ້ວ ຕສັ່ນ ເຢ​ຊູ ເຖງ ມ່ຽນ ທສ້ຳ ຕສໍ່ ນິ່ນ ບົວ ເຍີຍ ຫຍູ່ງໆ ແປ່ງ . ຕສຸ ມ້ຽນ ມົວະ ເຍີຍ ມ່ຽນ ນິ່ນ ຢ່າ ຕສໍ່ ຫລົງ , ຢ່າ ເຖງ ມຕສີງ ແມ່ງ ມຕສີງ ບົ໊ວ ເຍີຍ ມ່ຽນ ໄຮ່ ໝັ່ງ ຕຸ໊ ປວັດ .
42007022	ເຢ​ຊູ ເຕົາ ໂຢ​ຮັນ ພ້າຍ ມີ່ງ ເຍີຍ ມ່ຽນ , “ ດສ໋ວນ ມີ່ງ ກ໊ອງ ເມີ່ຍ ບົວ ປວັດ ລິ໌ວ ໄຮ໌ ລິ໌ວ ນ້າຍ ເຕີ໋ຍ ເຈົ໊າ-ໂຫລ່ວ ປຸນ ໂຢ​ຮັນ ໝວັງ ໂອ່ . ບົ໋ວ ນິ່ນ , ມຕສີງ ແມ່ງ ມຕສີງ ບົ໊ວ ເຍີຍ ມ່ຽນ ໄຮ່ ໝັ່ງ ຕຸ໊ ປວັດ . ເຕສົ໋າ ໄບ ເຍີຍ ໄຮ່ ຢັ້ງ ເຈົ໊າ ອ໊ະ . ປຸ໊ດ ກົ້ມ ຮູ້ ແປ່ງ ວົ້ວ ເຕີ໋ຍ ຕສໍ່ ຫລົງ ເດສ່ງ . ມນ່ອມ ດູງ ເຍີຍ ຢ່າ ໄຮ່ ໝວັງ ຕຸ໊ ໄຮ໌ . ໄຕ່ ມີ່ງ ເຍີຍ ມ່ຽນ ແອ໋ງ ນັ່ງ ຕ້າຍ . ມ່ຽນ ຈົ່ມ ມ່ຽນ ຢ່າ ຕຸ໊ ໄຮ໌ ຄູ້ ຝຽນ .
42007023	“ ຫາຍ ເຕົ້າ ໄມ້ ເອກ້ມ ເຢຍ , ວົ້ວ ເຕົ້າ ມ່າຍ ອຈຽນ-ໂຢ້ວ ອ໊ະ . ”
42007024	ໂຢ​ຮັນ ພ້າຍ ຕ້າຍ ວົ້ວ ເຕີ໋ຍ ອີ ລ່ານ ມ່ຽນ ດສ໋ວນ ໝີ່ ອ໊ະ . ເຢ​ຊູ ຢຽມ ວົ້ວ ກ໊ອງ ໂຢ​ຮັນ ເຍີຍ ເຈົ໊າ-ໂຫລ່ວ ບົ໋ວ ຕສວັ໋ງ ມ່ຽນ . ນິ່ນ ກ໊ອງ , “ ເມີ່ຍ ບົວ ທສວດ ມີ່ງ ເຕີ່ຍ-ປູງ-ຮວາງ , ເມີ່ຍ ບົວ ມີ່ງ ອ໋ອຍ ໝັ່ງ ຫາຍ ຫຍູ່ງ ? ມີ່ງ ໝັ່ງ ຕິ້ວ ດສຢ໋າວ ປ່ວນ ຕົ໌ງ ເຍີຍ ຫລົວະ ຕິ ໄຟ ?
42007025	ເມີ່ຍ ບົວ ມີ່ງ ໝັ່ງ ຫາຍ ຫຍູ່ງ ? ໝັ່ງ ເຕົ້າ ມຈັ່ງ ຕອນ ຕສຸ໊ ທສ່ຽວ ຕສຸ໊ ຕຸ່ນ ໄຟ ? ຕສຸ໊ ທສ່ຽວ ຕສຸ໊ ຕຸ່ນ ໂຕສ໋ວ ຝຽວ-ຕສ້ອຍ ວົ້ວ ເຕີ໋ຍ ຢຽມ ຮູ່ງ ຕິ່ນ ຮນັ້ງ ເຫລາະ .
42007026	ເມີ່ຍ ບົວ ທສວດ ມີ່ງ ອ໋ອຍ ປວັດ ຫາຍ ຫຍູ່ງ ? ອ໋ອຍ ປວັດ ເຕົ້າ ໂຕ່ວ ຫວ່າ ມ່ຽນ ເຕສີ໌ຍ ເຍີຍ ຊ່າະ ? ເຕສີ໌ຍ ເຍີຍ . ມປ່າ , ເມີ່ຍ ບົວ ອ໋ອຍ ປວັດ ວົ້ວ ເຕົ້າ , ນິ່ນ ຕສູ໊ງ ເກົ້າ ໂຮລ ໂຕ່ວ ຫວ່າ ມ່ຽນ .
42007027	ກີງ-ໂຊວ ເຟ້ຍ ຈ໊ຽນ ກ໊ອງ , ‘ ເຢຍ ອ໋ອຍ ພ້າຍ ເຢຍ ເຍີຍ ໂຕ່ວ ຝຽນ ມ່ຽນ ມີ່ງ ດ່າງ ຫລິ່ວ ເລີ໌ຍ ເມີ່ຍ ເຍີຍ ເຈົ໊າ . ’
42007028	ເຢ​ຊູ ແອ໋ງ ກ໊ອງ , “ ເຢຍ ບົ໋ວ ເມີ່ຍ ບົວ , ທສວດ ເສີຍ ຕ້າຍ ຢຽມ ເຈ໋ຍ ປ້າມ ເກນ ເຍີຍ ມ່ຽນ , ໂຢ​ຮັນ ເກົ້າ ໂຮລ ເຈ໋ຍ . ມປ່າ ຢຽມ ທິນ-ຮູ່ງ ເຍີຍ ກົ໊ວະ ໂຕສ໋ວ ເກົ້າ ໄຝ ເຈ໋ຍ ວົ້ວ ເຕົ້າ , ນິ່ນ ຖສໍ່ ເກົ້າ ໂຮລ ເຈ໋ຍ ໂຢ​ຮັນ . ”
42007029	ຕສວັ໋ງ ມ່ຽນ ເຖສົາ ຈ໊ຽນ ເຖງ ໂລ​ມາ ຮູ່ງ ຈາ ຊຽວ ໂດສວ-ຕສິ້ນ ເຍີຍ ມ່ຽນ ໄຮ໌ ເຢ​ຊູ ເຍີຍ ຫວ່າ , ນິ່ນ ບົວ ກ໊ອງ ທິນ-ຮູ່ງ ເຍີຍ ຕສະເອີ໋ຍ ເຊ ຫອບ ເຍີຍ , ເຫວີ່ຍ ຕສຸ ຕສິ້ນ ດ່າງ ນິ່ນ ບົວ ກັ້ນ ຢ່າ ປຸນ ໂຢ​ຮັນ ເຖງ ນິ່ນ ບົວ ເຈ໋ຍ ວວມ ເຍີຍ ເລີ໌ຍ .
42007030	ມປ່າ ຟາ​ລິ​ສີ ມ່ຽນ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ເອກ້ມ ທິນ-ຮູ່ງ ເຫວີ່ຍ ນິ່ນ ບົວ ຫລຽບ ຕ້າຍ ເຍີຍ ຕສະເອີ໋ຍ , ຕສ່ຽວ ໄມ້ ຄັ້ງ ປຸນ ໂຢ​ຮັນ ເຖງ ນິ່ນ ບົວ ເຈ໋ຍ ວວມ ເຍີຍ ເລີ໌ຍ .
42007031	ເຢ​ຊູ ແອ໋ງ ກ໊ອງ ຈ໊ຽນ ມີ່ງ . ນິ່ນ ກ໊ອງ , “ ເຢຍ ອ໋ອຍ ຕສຸ ຫລົ່ງ ຫາຍ ຫຍູ່ງ ເປີ໊ຍ ອີ້ ຈ໋າ ເຍີຍ ມ່ຽນ ? ນິ່ນ ບົວ ຮນັ້ງ ຫາຍ ນໍ ?
42007032	ນິ່ນ ບົວ ເຊ ຮນັ້ງ ຝຸຈ໊ວຍ ເຕສວີ໌ຍ ຈ໊ຽນ ເຮີຍ-ຫ່ອງ , ນ້າຍ ກວັ້ນ ເຫ່ວ ວົ້ວ ກວັ້ນ . ນິ່ນ ບົວ ກ໊ອງ , ‘ ເຢຍ ບົວ ປຢົ໊ມ ເຮລົ້າ-ດົ້ງ ໜູ , ເມີ່ຍ ບົວ ຢ່າ ໄມ້ ຖສັງ ເຫີຍ . ເຢຍ ບົວ ປ໋າວ ປຢົ໊ບ ຈັ໋ນ-ໄຕ່ ເຍີຍ ດສູງ , ເມີ່ຍ ບົວ ຢ່າ ໄມ້ ຍ້ຽມ . ’
42007033	ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ຕ້າຍ , ນິ່ນ ເຕສີຍ ໄມ້ ຫຍັ່ນ ຫາຍ ຫຍູ່ງ ຢ່າ ໄມ້ ຮົບ ອະຫງຸ່ນ ຕິ໊ວ . ເມີ່ຍ ບົວ ກ໊ອງ , ‘ ນິ່ນ ມ່າຍ ມ້ຽນ ຢຽມ ນິ່ນ ເຍີຍ ຊິນ . ’
42007034	ເຢຍ , ປ້າມ ມ່ຽນ ເຍີຍ ຕອນ , ຕ້າຍ ເຖົາ ຢ່າ ຫຍັ່ນ ຢ່າ ຮົບ , ເມີ່ຍ ບົວ ຕສ່ຽວ ກ໊ອງ , ‘ ໝັ່ງ ກ໋າ , ວົ້ວ ລ່ານ ມ່ຽນ ຂູງ ເມົ້າ ຫຍັ່ນ ເມົ້າ ຮົບ ອກວິນ ຮນັ້ງ . ນິ່ນ ຢ່າ ເຖສົາ ເຖງ ໂລ​ມາ ຮູ່ງ ຈາ ຊຽວ ໂດສວ-ຕສິ້ນ ເຍີຍ ມ່ຽນ ເຖສົາ ເມ່ງ ເຕົ້າ ຫວ່າຍ ເຍີຍ ມ່ຽນ ໂຕສ໋ວ ຕ່ອຍ . ’
42007035	ຫາຍ ເຕົ້າ ແລ໌ງ ຕສິ໊ບ ທິນ-ຮູ່ງ ເຍີຍ ທສົງ-ເມ່ງ ຕສ່ຽວ ຮິ້ວ ຕຸ໊ ວົ້ວ ຫຍູ່ງ ທສົງ-ເມ່ງ ເຊ ຕສຽນ ອ໊ະ . ”
42007036	ມ່າຍ ເຕົ້າ ຟາ​ລິ​ສີ ມ່ຽນ ເຫ່ວ ເຢ​ຊູ ມີ່ງ ເຖສົາ ນິ່ນ ຫຍັ່ນ ຫຮນາງ . ເຢ​ຊູ ມີ່ງ ເຖົາ ນິ່ນ ເຍີຍ ເປຢົ໊າ ຕສ່ຽວ ເຕສວີ໌ຍ ຈ໊ຽນ ວົ້ວ ຫຍັ່ນ ຫຮນາງ ອ໊ະ .
42007037	ວົ້ວ ນອມ ມູ້ງ ມ່າຍ ເຕົ້າ ເມ່ງ ເຕົ້າ ຫວ່າຍ ເຍີຍ ມເຊັຍ ຕອນ . ນິ່ນ ໄຮ໌ ກ໊ອງ ເຢ​ຊູ ຢຽມ ວົ້ວ ເຕົ້າ ຟາ​ລິ​ສີ ມ່ຽນ ເຍີຍ ເປຢົ໊າ ຫຍັ່ນ ຫຮນາງ , ຕສ່ຽວ ຕໍ້ ນອມ ແປ້ງ ຕັ໊ບ ປວັ໊ງ ໂຢ້ວ ດາງ ,
42007038	ມີ່ງ ໂຊ້ວ ຈ໊ຽນ ເຢ​ຊູ ເຍີຍ ອກະຮ້າ ອກາງ , ຢຽມ ນິ່ນ ເຍີຍ ເຕສົ໋າ-ເຮລນ ຍ້ຽມ , ວວມ-ເໝວີ່ຍ ດ໊ຽບ ຕສຸ ເຢ​ຊູ ເຍີຍ ເຕສົ໋າ ດອນ . ວົ້ວ ເຕົ້າ ມເຊັຍ ຕອນ ຕສ່ຽວ ຫລົ່ງ ກັ້ນ ເຍີຍ ບະເປຢີຍ ຊອດ ອກາຍ ຢ່າ ຕສົມ , ແອ໋ງ ເຕສ໊າະ ໂຢ້ວ ດາງ ໂຕ໋ ຈ໊ຽນ ເຢ​ຊູ ເຍີຍ ເຕສົ໋າ .
42007039	ເຫ່ວ ເຢ​ຊູ ຕ້າຍ ຫຍັ່ນ ຫຮນາງ ວົ້ວ ເຕົ້າ ຟາ​ລິ​ສີ ມ່ຽນ ປວັດ ຮນັ້ງ ໜ່າຍ , ຕສ່ຽວ ຢຽມ ໂຮຍ້ວ ຮນ້ຳ , “ ເຊ ກ໊ອງ ນ້າຍ ລ່ານ ມ່ຽນ ໂຕສ໋ວ ໂຕ່ວ ຫວ່າ ມ່ຽນ ນໍ , ນິ່ນ ຫອບ ຕສຸ ຮິ້ວ ຕຸ໊ ອີ້ ຕສັ່ນ ຮລົວ ນິ່ນ ເຍີຍ ເຕສົ໋າ ນ້າຍ ເຕົ້າ ມເຊັຍ ຕອນ ເຊ ຫາຍ ເຕົ້າ , ຢ່າ ເປ໋ນ ຫາຍ ຫຍູ່ງ ມເຊັຍ ຕອນ , ເຫວີ່ຍ ຕສຸ ນ້າຍ ເຕົ້າ ມເຊັຍ ຕອນ ເຊ ເມ່ງ ເຕົ້າ ຫວ່າຍ ເຍີຍ ມ່ຽນ . ”
42007040	ເຢ​ຊູ ກ໊ອງ ບົ໋ວ ວົ້ວ ເຕົ້າ ຟາ​ລິ​ສີ ມ່ຽນ , “ ຊີ​ມົນ ອ້າ ! ເຢຍ ມ່າຍ ໂຈ໋ວ ຫວ່າ ອ໋ອຍ ກ໊ອງ ບົ໋ວ ເມີ່ຍ . ” ຊີ​ມົນ ເຕົາ , “ ຟິນ-ແຊງ ອ້າ ! ກຸ໊ນ ກ໊ອງ ມ່າະ ! ”
42007041	ເຢ​ຊູ ກ໊ອງ , “ ມ່າຍ ອີ ລ່ານ ມ່ຽນ ຖຈຽມ ເຕົ້າ ມ່ຽນ ເຍີຍ ແຕສ໊ະ . ມ່າຍ ເຕົ້າ ຖຈຽມ ຮມ໌ ແປ໊ະ ນອມ ຕສິ້ນ . ມ່າຍ ເຕົ້າ ຖຈຽມ ຮມ໌ ຕສຽບ ນອມ .
42007042	ອີ ເຕົ້າ ຕສູ໊ງ ໄມ້ ມ່າຍ ປັ້ນ ເຕສີ່ຍ ຈ໊າວ ໄມ້ ຊູງ ແຕສ໊ະ . ແຕສ໊ະ-ຕສ໊ຽວ ຕສ່ຽວ ຕສຢັງ ໜ່າຍ ກວັ່ງ ປຸນ ນິ່ນ ບົວ ອີ ເຕົ້າ ໝີ່ ອ໊ະ . ວົ້ວ ເຕີ໋ຍ ອີ ເຕົ້າ ມ່ຽນ , ຫາຍ ເຕົ້າ ຮນ້ຳ ແຕສ໊ະ-ຕສ໊ຽວ ເກົ້າ ທສ້ຳ ? ”
42007043	ຊີ​ມົນ ກ໊ອງ , “ ຕ໋າຍ ຖຈຽມ ທສ້ຳ ວົ້ວ ເຕົ້າ ຮນ້ຳ ແຕສ໊ະ-ຕສ໊ຽວ ເກົ້າ ທສ້ຳ ມເປີຍ . ” ເຢ​ຊູ ກ໊ອງ , “ ເມີ່ຍ ກ໊ອງ ຕຸ໊ ຕສຸ ເຍີຍ . ”
42007044	ເຢ​ຊູ ຮວິນ ໝັ່ງ ວົ້ວ ເຕົ້າ ມເຊັຍ ຕອນ , ແອ໋ງ ກ໊ອງ ບົ໋ວ ຊີ​ມົນ , “ ເມີ່ຍ ປວັດ ນ້າຍ ເຕົ້າ ມເຊັຍ ຕອນ ເຍີຍ ຊ່າະ ? ເຢຍ ເປັຍ ເມີ່ຍ ເຍີຍ ເປຢົ໊າ , ເມີ່ຍ ໄມ້ ປຸນ ວວມ ເຢຍ ດສ໋າວ ເຕສົ໋າ . ມປ່າ ນ້າຍ ເຕົ້າ ມເຊັຍ ຕອນ ຫລົ່ງ ນິ່ນ ເຍີຍ ວວມ-ເໝວີ່ຍ ດສ໋າວ ເຢຍ ເຍີຍ ເຕສົ໋າ ແອ໋ງ ຫລົ່ງ ບະເປຢີຍ ເຖງ ຊອດ ອກາຍ .
42007045	ເມີ່ຍ ຕສິ໊ບ ເຢຍ ເປັຍ ເປຢົ໊າ ຢ່າ ໄມ້ ຕສົມ ເຢຍ , ມປ່າ ເຢຍ ຕ້າຍ ເຖົາ , ນ້າຍ ເຕົ້າ ມເຊັຍ ຕອນ ຕສົມ ເຢຍ ເຍີຍ ເຕສົ໋າ ເຖົາ ອີ້ ຕສັ່ນ .
42007046	ເມີ່ຍ ໄມ້ ໂຕ໋ ໂຢ້ວ ຮຢຽດ ເຢຍ ເຍີຍ ມອກ໊ອງ ມປ່າ ນ້າຍ ເຕົ້າ ມເຊັຍ ຕອນ ໂຕ໋ ໂຢ້ວ ດາງ ຮຢຽດ ເຢຍ ເຍີຍ ເຕສົ໋າ .
42007047	ຮນັ້ງ ນ້າຍ ເຢຍ ບົ໋ວ ເມີ່ຍ , ນິ່ນ ເຍີຍ ຕສຸ໌ຍ ດົ່ງ ໜ່າຍ ທສ້ຳ ຕຸ໊ ກວັ່ງ ລິ໌ວ ອ໊ະ ເຫວີ່ຍ ຕສຸ ນິ່ນ ຮນ້ຳ ເຢຍ ທສ້ຳ . ມປ່າ ຫາຍ ເຕົ້າ ຕຸ໊ ກວັ່ງ ຕສຸ໌ຍ ໂຕສະ ວົ້ວ ເຕົ້າ ຮນ້ຳ ເກົ້າ ໂຕສະ . ”
42007048	ເຢ​ຊູ ຕສ່ຽວ ບົ໋ວ ວົ້ວ ເຕົ້າ ມເຊັຍ ຕອນ , “ ເມີ່ຍ ເຍີຍ ຕສຸ໌ຍ ຕຸ໊ ກວັ່ງ ລິ໌ວ ອ໊ະ . ”
42007049	ຈວັ່ງ ເຕ້ຍ ຫຍັ່ນ ຫຮນາງ ເຍີຍ ມ່ຽນ , ລ່ານ ບົ໋ວ ລ່ານ , “ ໜ່າຍ ຫາຍ ເຕົ້າ ມ່ຽນ ແລ່ ? ນິ່ນ ໄຮ່ ກວັ່ງ ຕຸ໊ ມ່ຽນ ເຍີຍ ຕສຸ໌ຍ . ”
42007050	ເຢ​ຊູ ບົ໋ວ ວົ້ວ ເຕົ້າ ມເຊັຍ ຕອນ , “ ຫລາຍ ເມີ່ຍ ສຽນ ເຢຍ , ເມີ່ຍ ຕສ່ຽວ ຕຸ໊ ໂອຈ໋ວ . ເມີ່ຍ ກຸ໊ນ ແປ້ງ ອອນ ເຍີຍ ມີ່ງ ໂອ່ . ”
42008001	ອກະຮ້າ ໄມ້ ເລົ່າ , ເຢ​ຊູ ເຕສວີ້ຍ ມູ້ງ ເຕສວີ້ຍ ລ໌າງ ເຍີຍ ມີ່ງ ຕສຸ້ນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ . ນິ່ນ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ຢ່າ ເຖສົາ ຈ໊ຽນ ນິ່ນ ມີ່ງ .
42008002	ແອ໋ງ ມ່າຍ ເຕີ໋ຍ ມເຊັຍ ຕອນ ຢ່າ ກັນ ຈ໊ຽນ ມີ່ງ . ນ້າຍ ເຕີ໋ຍ ມເຊັຍ ຕອນ ຕົ້ງ ຕສິ້ນ ດ່າງ ເຢ​ຊູ ຕສຸ່ນ ມ້ຽນ ທສວດ ຢ່າ ຕສໍ່ ຫລົງ ນິ່ນ ບົວ ເຍີຍ ແປ່ງ ວົ້ວ ເຕີ໋ຍ . ມ່າຍ ເຕົ້າ ເຫ່ວ ມາ​ລີ​ຢາ , ຕົ້ງ ມ່ຽນ ເຫ່ວ , ມັກ​ດາ​ລາ , ວົ້ວ ເຕົ້າ . ເຢ​ຊູ ຕສຸ່ນ ເສ່ຍ ເຕົ້າ ມ້ຽນ ທສວດ ນິ່ນ ເຍີຍ ຊິນ .
42008003	ມ່າຍ ຄູ​ຊາ ເຍີຍ ເອົ໊າ , ໂຢ​ອັນ​ນາ . ຄູ​ຊາ ໂຕສ໋ວ ຈຽນ ໂກ໋ວ ເດສ່ງ ເຮ​ລົດ ຮູ່ງ ເຍີຍ ຈາ-ຕີ້ງ . ແອ໋ງ ມ່າຍ ສຸ​ສັນ​ນາ ເຖສົາ ມເຊັຍ ຕອນ ທສ້ຳ ເຍີຍ . ນິ່ນ ບົວ ຫລົ່ງ ກັ້ນ ມ່າຍ ເຍີຍ ກະນ້າຍ ຈວັງ ເຢ​ຊູ ບົວ .
42008004	ມ່າຍ ມ່ຽນ ທສ້ຳ ! ເຍີຍ ກັ໊ບ ຕສຸ໊ນ ຢ່າ ມ່າຍ ນ້າຍ ນອມ ມູ້ງ , ວົ້ວ ນອມ ມູ້ງ ເຍີຍ ມ່ຽນ ຕ້າຍ ລໍ໌ ເຢ​ຊູ . ເຢ​ຊູ ຕສ່ຽວ ກ໊ອງ ຫວ່າ-ເປີ໊ຍ ປຸນ ນິ່ນ ບົວ ໝວັງ .
42008005	ນິ່ນ ກ໊ອງ , “ ມ່າຍ ລ່ານ ມ່ຽນ ທສວດ ມີ່ງ ຮ໌າ ຍິມ . ຮ໌າ ເກົາ ຍິມ , ມ່າຍ ເຕີ໋ຍ ດ໊ອດ ຕສຸ ເຈົ໊າ , ຕສຸ ມ່ຽນ ທສ້າຍ . ເໜາະ ຢ່າ ຕ້າຍ ເດສົ໌າ ຫຍັ່ນ ເດສ່ງ .
42008006	ມ່າຍ ເຕີ໋ຍ ດ໊ອດ ຕສຸ ຫລະເປຢີ໊ຍ-ເດົາ . ຍິມ ຕສຸ໋ນ ຕ້າຍ ໄມ້ ເລົ່າ ຕສ່ຽວ ອກາຍ ໝີ່ ອ໊ະ , ເຫວີ່ຍ ຕສຸ ໄມ້ ລ່ຳ ແປງ ວວມ .
42008007	ມ່າຍ ເຕີ໋ຍ ຍິມ ດ໊ອດ ຕສຸ ອຈິ໊ມ-ຫລົ່ມ , ຕສອບ ຈ໊ຽນ ອຈິ໊ມ ໂຮລ ຕ້າຍ , ອຈິ໊ມ ບຢ໌ອງ ຈ໊ຽນ .
42008008	ມ່າຍ ເຕີ໋ຍ ຍິມ ດ໊ອດ ຕສຸ ເດົາ-ຫລົງ . ຍິມ ທສວດ ໂຮລ ຕ້າຍ , ຢຽດ ໂກ໊ວ ຊຽວ ຕຸ໊ ຢຽດ ແປ໊ະ ໂກ໊ວ . ” ກ໊ອງ ລິ໌ວ ນ້າຍ ເຕີ໋ຍ ຫວ່າ , ເຢ​ຊູ ເຫ່ວ ເຖຈຍ ໂຮລ ເຍີຍ ກ໊ອງ , “ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ . ”
42008009	ໄຊ-ກໍ໋ ບົວ ໜ່າຍ ເຢ​ຊູ , “ ນ້າຍ ຕິ້ວ ຫວ່າ-ເປີ໊ຍ , ເອີ໋ຍ ເລີ໌ຍ ຮນັ້ງ ຫາຍ ນໍ ? ”
42008010	ເຢ​ຊູ ກ໊ອງ , “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ນ້າຍ ເຕີ໋ຍ ເກມ ຈ໊ຽນ ເຍີຍ ສີ່ , ທິນ-ຮູ່ງ ປຸນ ເມີ່ຍ ບົວ ຮິ້ວ ໝີ່ ອ໊ະ , ມປ່າ ກະເຫຍ່ຍ ເຍີຍ ມ່ຽນ ຂູງ ໄຮ໌ ກ໊ອງ ເປ໋ນ ຫວ່າ-ເປີ໊ຍ ຮນັ້ງ ເຫວີ່ຍ ‘ ປຸນ ນິ່ນ ບົວ ໝັ່ງ ຢ່າ ໄມ້ ປວັດ , ໄຮ໌ ຢ່າ ໄມ້ ເມ່ງ ແປະ . ’
42008011	“ ນ້າຍ ຕິ້ວ ຫວ່າ-ເປີ໊ຍ ເຍີຍ ເອີ໋ຍ ເລີ໌ຍ ເຊ ຮນັ້ງ ນ້າຍ . ວົ້ວ ເຕີ໋ຍ ຍິມ ເຊ ທິນ-ຮູ່ງ ເຍີຍ ຄູ້ ຝຽນ .
42008012	ດ໊ອດ ຕສຸ ເຈົ໊າ ວົ້ວ ເຕີ໋ຍ ຍິມ ເປີ໊ຍ ມ່ຽນ ໝວັງ ໄຮ໌ ທິນ-ຮູ່ງ ເຍີຍ ຄູ້ ຝຽນ . ມປ່າ ມ້ຽນ ເຍີຍ ຮູ່ງ ຕ້າຍ ທສ້າງ ທສວດ ຢຽມ ໂຮຍ້ວ ວົ້ວ ເຕີ໋ຍ ຄູ້ ຝຽນ , ປຸນ ນິ່ນ ບົວ ໄມ້ ໄຮ່ ສຽນ ຕສ່ຽວ ໄມ້ ຕຸ໊ ໂອຈ໋ວ .
42008013	ດ໊ອດ ຕສຸ ຫລະເປຢີ໊ຍ-ເດົາ ວົ້ວ ເຕີ໋ຍ ຍິມ ເປີ໊ຍ ມ່ຽນ ໝວັງ ໄຮ໌ ຄູ້ ຝຽນ ຕສ່ຽວ ອະເຮນີ້ຍ ຕສິ໊ບ . ມປ່າ ເຊ ຮນັ້ງ ຄູ້ ຝຽນ ເອຈ່ຍ ດສູ້ງ ໄມ້ ໂດ . ສຽນ ໄມ້ ເລົ່າ , ປວັ້ງ ຕສຸ ເສີຍ ໂຮຍ້ວ ເຍີຍ ສີ່ ຕສ່ຽວ ທສວດ ໝີ່ ອ໊ະ .
42008014	ດ໊ອດ ຕສຸ ອຈິ໊ມ-ຫລົ່ມ ວົ້ວ ເຕີ໋ຍ ຍິມ ເປີ໊ຍ ມ່ຽນ ໝວັງ ໄຮ໌ ຄູ້ ຝຽນ . ໂຕສ໋ວ ເກົາ , ຫລາຍ ເສີຍ ຕສັ່ງ ຂວນ ໂຮຍ້ວ ເຍີຍ ສີ່ , ໄຟ ຫລາຍ ຮນ້ຳ ຕສິ້ນ ຍ່ານ , ໄຟ ປ້າມ ເກນ ເຍີຍ ອຈຽນ-ໂຢ້ວ ດົ໊ວ ນິ່ນ ບົວ , ນ້າຍ ເຕີ໋ຍ ສີ່ ບຢ໌ອງ ຈ໊ຽນ ນິ່ນ ບົວ ຖສີງ ຕ້າຍ ຮນັ້ງ ໄມ້ ໄຮ່ ເຈົ້າ ເຍີຍ ຍິມ ນໍ .
42008015	ດ໊ອດ ຕສຸ ເດົາ-ຫລົງ ວົ້ວ ເຕີ໋ຍ ຍິມ ເປີ໊ຍ ມ່ຽນ ໄຮ໌ ທິນ-ຮູ່ງ ເຍີຍ ຄູ້ ຝຽນ , ຫລົ່ງ ໂຮຍ້ວ ຕສຽບ ຕສົ໊ວະ ເຍີຍ ສຽນ , ຢ່າ ຫລົ່ງ ໜ່ອຍ ເອີຍ ຈ໊ຽນ ໂຕສ໋ວ , ຖສີງ ຕ້າຍ ຮນັ້ງ ນ້າຍ ເຕີ໋ຍ ຍິມ ນໍ , ຕສຢັ້ງ ຕຸ໊ ກິ໊ດ .
42008016	“ ໄມ້ ມ່າຍ ຫາຍ ເຕົ້າ ຕ໊ຽມ ເຕສັຍ ຕັງ ແອ໋ງ ເຕສ໊າະ ກະນ້າຍ ອກົ໊ບ ຈ໊ຽນ ໄຟ ຕໍ້ ມີ່ງ ຕົນ ໂຖສວ-ເດ໊ຍ . ຕັງ ມຕ້າຍ ຕົນ ຕັງ ເຍີຍ ປ້າຍ ເຫວີ່ຍ ປຸນ ເປັຍ ເປຢົ໊າ ເຍີຍ ມ່ຽນ ໝັ່ງ ຕຸ໊ ປວັດ ອຈັງ .
42008017	“ ໄມ້ ມ່າຍ ຫາຍ ຫຍູ່ງ ປີ໋ງ ຈ໊ຽນ ເຍີຍ ສີ່ ໄມ້ ຕສຸ ທສວດ ຢ້າງ . ໄມ້ ມ່າຍ ຫາຍ ຫຍູ່ງ ເກມ ຈ໊ຽນ ມປ່າ ອ໋ອຍ ມ່າຍ ມ່ຽນ ຮິ້ວ ຢ່າ ປຸນ ບຢ໋າງ ຢ້າງ ທສວດ ຕ້າຍ .
42008018	ຮນັ້ງ ໜ່າຍ ເມີ່ຍ ບົວ ອ໋ອຍ ຕສຸ ຫລົ່ງ ໂຮຍ້ວ ໝວັງ ຫລົງ . ເຫວີ່ຍ ຕສຸ ຫາຍ ເຕົ້າ ມ່າຍ ເຍີຍ , ນິ່ນ ອ໋ອຍ ຈາ ຕຸ໊ ເກົ້າ ທສ້ຳ . ຫາຍ ເຕົ້າ ໄມ້ ມ່າຍ , ລ່ຽມ ນິ່ນ ຮນ້ຳ ຕ້າຍ ນິ່ນ ມ່າຍ ເຍີຍ ຕິ໊ ຕຽນ , ຕສູ໊ງ ອ໋ອຍ ເຕສ໊າະ ມີ່ງ . ”
42008019	ເຢ​ຊູ ເຍີຍ ມາ ເຖສົາ ນິ່ນ ເຍີຍ ໂຢ໌ວ ບົວ ມີ່ງ ລໍ໌ ເຢ​ຊູ ມປ່າ ມ່ຽນ ທສ້ຳ ໄຫ່ , ນິ່ນ ບົວ ເປັຍ ໄມ້ ເຖົາ ນິ່ນ ວົ້ວ .
42008020	ມ່າຍ ມ່ຽນ ບົ໋ວ ເຢ​ຊູ , “ ເມີ່ຍ ເຍີຍ ມາ ເຖສົາ ເມີ່ຍ ເຍີຍ ໂຢ໌ວ ໂຊ້ວ ຈ໊ຽນ ກະເຫຍ່ຍ ແໝງ ຕສົ໊ວ ອ໋ອຍ ປວັ້ງ ເມີ່ຍ . ”
42008021	ເຢ​ຊູ ກ໊ອງ ບົ໋ວ ຕສວັ໋ງ ມ່ຽນ , “ ເຢຍ ເຍີຍ ມາ ເຖສົາ ເຢຍ ເຍີຍ ໂຢ໌ວ ເຊ ຕົ້ງ ໝວັງ ທິນ-ຮູ່ງ ເຍີຍ ຫວ່າ ຢ່າ ເອີຍ ຈ໊ຽນ ໂຕສ໋ວ ວົ້ວ ເຕີ໋ຍ . ”
42008022	ມ່າຍ ຮນອຍ ນໍ , ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ , “ ບົວ ມີ່ງ ວົ້ວ ຫງ່ານ ຕສິ ຄ້ອຍ-ຕອນ ເອາະ ? ” ນິ່ນ ບົວ ຕສ່ຽວ ເປັຍ ດສັ໊ງ ແດສງ ຈ໊ຽນ ມີ່ງ ອ໊ະ .
42008023	ມີ່ງ ເກົາ , ເຢ​ຊູ ມອຈ້ອມ ໝີ່ ອ໊ະ . ລ່ຽມ ເຕສີ້ຍ ປ໌ອງ ກອງ ຕົ້ມ ດສຢ໋າວ , ປ່ວນ ວວມ ເຈ໌ຍ ຫລ່າງ ອກົ໌ມ ເປັຍ ດສັ໊ງ . ນິ່ນ ບົວ ເກ້ງ ! ກ້ຳ ເດສ໋ຍ ໄຫ່ .
42008024	ໄຊ-ກໍ໋ ບົວ ຕສ່ຽວ ມີ່ງ ເຫ່ວ ເຢ​ຊູ ເຍຍ ຕ້າຍ . ນິ່ນ ບົວ ກ໊ອງ , “ ຕສ໊ຽວ ອ້າ ! ຕສ໊ຽວ ! ບົວ ດ໊ອດ ວວມ ໄຕ່ ອ໊ະ ໂລ່ະ ! ” ເຢ​ຊູ ເຈ໌ຍ ຊິນ ຫັດ ດສຢ໋າວ ເຖສົາ ວວມ-ຫລ່າງ . ຕົ້ມ ດສຢ໋າວ ຕສ່ຽວ ຕີ້ງ , ວວມ-ຫລ່າງ ຮາບ , ເຊກ ເດສ່ງ ໝີ່ ອ໊ະ .
42008025	ເຢ​ຊູ ໜ່າຍ ນິ່ນ ເຍີຍ ໄຊ-ກໍ໋ ບົວ , “ ເມີ່ຍ ບົວ ເຍີຍ ສຽນ ຟິມ ເຈ໋ຍ ຫາຍ ໝີ່ ອ໊ະ ? ” ມປ່າ ນິ່ນ ບົວ ກ້ຳ ເດສ໋ຍ ໄຫ່ , ບົວະ ຮ່ອງ ໄຫ່ . ລ່ານ ຕສ່ຽວ ໜ່າຍ ລ່ານ , “ ນ້າຍ ຫາຍ ເຕົ້າ ເອ້າະ ? ນິ່ນ ຫັດ ດສຢ໋າວ ຫັດ ວວມ , ລ່ຽມ ດສຢ໋າວ ເຖສົາ ວວມ ຢ່າ ໝວັງ ນິ່ນ ເຍີຍ ຫວ່າ . ”
42008026	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ແດສງ ດສັ໊ງ ມີ່ງ ເຖົາ ເກ​ລາ​ຊາ ເຕີ່ຍ , ກາ​ລິ​ລີ ຄ້ອຍ-ຕອນ ເຍີຍ ຕ໋ອຍ-ຫງ່ານ .
42008027	ນິ່ນ ບົວ ທສວດ ດສັ໊ງ ມີ່ງ ຝາວ ບ໋ຽນ ວົ້ວ ຕສັ່ນ , ມ່າຍ ເຕົ້າ ວົ້ວ ນອມ ມູ້ງ ເຍີຍ ມ່ຽນ ຕ້າຍ ປວັ້ງ ຕສຸ ເຢ​ຊູ . ນ້າຍ ເຕົ້າ ມ່ຽນ ມ່າຍ ມ້ຽນ ຢຽມ ນິ່ນ ເຍີຍ ຊິນ . ເລົ່າ ໄຫ່ ໄມ້ ຕສຸ໊ ລຸຍ-ໂຫວ ຢ່າ ໄມ້ ຢຽມ ເປຢົ໊າ , ຂູງ ຢຽມ ວົ້ວ ໂຕສ໊ວ-ເກ້ມ ຮນັ້ງ .
42008028	ນ້າຍ ເຕົ້າ ມ່ຽນ ຢ໊ຽດ ປວັດ ເຢ​ຊູ ນິ່ນ ເຫ່ວ ເຖຈຍ ໂຮລ ເຍີຍ ຕສ່ຽວ ບ໊າບ ເອຈ່ຍ ເຢ​ຊູ ເຍີຍ ດສະຮມຽນ ເໜົ່າ ! ເໜົ່າ ເຍີຍ ກ໊ອງ , “ ຢຽມ ຮລັງ ເຈ໋ຍ ເຍີຍ ທິນ-ຮູ່ງ ເຍີຍ ຕອນ , ເຢ​ຊູ ອ້າ ! ເມີ່ຍ ຕ້າຍ ເຢຍ ນ້າຍ ໂຕສ໋ວ ຫາຍ ຫຍູ່ງ ? ໂທ້ ໄມ້ ຕູ໋ງ ເຕສີ໋ຍ ເຢຍ . ”
42008029	ນິ່ນ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ເຢ​ຊູ ຫັດ ເຮ່ຍ ໄກວ໊ ມ້ຽນ ທສວດ ວົ້ວ ເຕົ້າ ມ່ຽນ ເຍີຍ ຊິນ . ໄມ້ ກຸ໊ນ ມ່າຍ ຫລິ່ມ ໂດ້ ຈ໊ຽນ ປົ໌ວ-ເຕສົ໋າ ແອ໋ງ ມ່າຍ ມ່ຽນ ຕສົ໊ວ ຈ໊ຽນ , ຕຸ໊ ເຕສ໋ຍ ດສຸ່ນ ມ້ຽນ ທສ້ຽວ ຕ້າຍ ປຸນ ນິ່ນ ທສຸດ ຕັ໋ງ ຫລິ່ມ ແອ໋ງ ຕສຸ່ນ ນິ່ນ ມີ່ງ ວົ້ວ ເຕີ່ຍ-ປູງ-ຮວາງ .
42008030	ເຢ​ຊູ ໜ່າຍ ນິ່ນ , “ ເມີ່ຍ ເຍີຍ ບົ໋ວ ເຫ່ວ ຫາຍ ຫຍູ່ງ ? ” ນິ່ນ ເຕົາ , “ ບົ໋ວ ເຫ່ວ ກວັ້ນ , ” ເຫວີ່ຍ ຕສຸ ມ້ຽນ ທສ້ຳ ເຍີຍ ເປັຍ ນິ່ນ ເຍີຍ ຊິນ ຢຽມ .
42008031	ວົ້ວ ເຕີ໋ຍ ມ້ຽນ ໂທ້ ເຢ​ຊູ ໄມ້ ຕູ໋ງ ຕສຸ່ນ ນິ່ນ ບົວ ດ໊ອດ ໂດ ໄຫ່ ເຍີຍ ຄວດ .
42008032	ມ່າຍ ຢຽດ ຕົ້ມ ກວັ້ນ ຕູ໌ງ ຢຽມ ວົ້ວ ເຈ໋ຍ ໄບ໊ ລໍ໌ ຫຍັ່ນ . ມ້ຽນ ຕສ່ຽວ ໂທ້ ເຢ​ຊູ ປຸນ ນິ່ນ ບົວ ເປັຍ ວົ້ວ ກວັ້ນ ຕູ໌ງ . ເຢ​ຊູ ຢ່າ ອກອຍ ດສຸ້ຍ ນິ່ນ ບົວ .
42008033	ມ້ຽນ ຕສ່ຽວ ທສວດ ວົ້ວ ເຕົ້າ ມ່ຽນ ມີ່ງ ເປັຍ ວົ້ວ ກວັ້ນ ຕູ໌ງ ໝີ່ ອ໊ະ . ຕສຢັ້ງ ກວັ້ນ ຕູ໌ງ ຕສ່ຽວ ຖິວ ເອຈ່ຍ ຂຳ ດ໊ອດ ຄ້ອຍ-ຕອນ ຕສ໋ຽມ ໄຕ່ ເດສ່ງ ໝີ່ ອ໊ະ .
42008034	ຢູ໌ງ ຕູ໌ງ ເຍີຍ ມ່ຽນ ປວັດ ນ້າຍ ເຕີ໋ຍ ສີ່ ທສວດ , ນິ່ນ ບົວ ຕສ່ຽວ ເປຢົ໋າ ມີ່ງ ຕສຸ້ນ ບົ໋ວ ຕສີ້ງ ກະຍົ໌ວ ເຖສົາ ຕສີ້ງ ກະເຫຍ່ຍ ເຍີຍ ຟິ້ວ-ລ໌າງ ເຍີຍ ມ່ຽນ ໝວັງ .
42008035	ມ່ຽນ ໄຮ໌ ລິ໌ວ ນ້າຍ ເຕີ໋ຍ ສີ່ , ຕສ່ຽວ ທສວດ ມີ່ງ ໝັ່ງ . ມີ່ງ ເຖົາ ເຢ​ຊູ ວົ້ວ , ນິ່ນ ບົວ ປວັດ ວົ້ວ ເຕົ້າ ມ່ຽນ ເຕສວີ໌ຍ ຈ໊ຽນ ເຢ​ຊູ ເຍີຍ ເຕສົ໋າ ກະເຮລນ , ຕສຸ໊ ຈ໊ຽນ ລຸຍ-ໂຫວ ຢ່າ ດສັງ ຕ້າຍ ອ໊ະ . ນິ່ນ ບົວ ຕສ່ຽວ ກ້ຳ ເດສ໋ຍ ໄຫ່ .
42008036	ປວັດ ນ້າຍ ເຕີ໋ຍ ສີ່ ທສວດ ເຍີຍ ມ່ຽນ ກ໊ອງ ປຸນ ຕສວັ໋ງ ມ່ຽນ ຮິ້ວ ຕຸ໊ ຕສຸ ມ້ຽນ ເປັຍ ວົ້ວ ເຕົ້າ ມ່ຽນ ຮນັ້ງ ຫາຍ ນໍ ຕຸ໊ ຫລົງ ຕ້າຍ .
42008037	ຢຽມ ເກ​ລາ​ຊາ ເຕີ່ຍ ເຍີຍ ຕສວັ໋ງ ມ່ຽນ ໂທ້ ເຢ​ຊູ ເລີ່ຍ ອກອຍ ນິ່ນ ບົວ ເຫວີ່ຍ ຕສຸ ນິ່ນ ບົວ ກ້ຳ ເດສ໋ຍ ໄຫ່ . ເຢ​ຊູ ຕສ່ຽວ ເປັຍ ດສັ໊ງ ມີ່ງ ອ໊ະ .
42008038	ຕົ້ງ ມ້ຽນ ທສວດ ລິ໌ວ ວົ້ວ ເຕົ້າ ມ່ຽນ ໂທ້ ເຢ​ຊູ ປຸນ ນິ່ນ ກັນ ຈ໊ຽນ ມີ່ງ . ມປ່າ ເຢ​ຊູ ເຫ່ວ ນິ່ນ ດສ໋ວນ ອ໊ະ ,
42008039	ກ໊ອງ ບົ໋ວ ນິ່ນ , “ ດສ໋ວນ ກັ້ນ ເຍີຍ ເປຢົ໊າ ອ໊ະ . ດສ໋ວນ ມີ່ງ ຕສິ໋ວ ທິນ-ຮູ່ງ ເຖງ ເມີ່ຍ ເຍີຍ ເຈົ໊າ ກ໊ອງ ເດສ່ງ ບົ໋ວ ມ່ຽນ . ” ນ້າຍ ເຕົ້າ ມ່ຽນ ຕສ່ຽວ ດສ໋ວນ ມີ່ງ ຕສິ໋ວ ເຢ​ຊູ ເຖງ ນິ່ນ ເຍີຍ ເຈົ໊າ ກ໊ອງ ເດສ່ງ ປຸນ ຢຽດ ນອມ ມູ້ງ ເຍີຍ ມ່ຽນ ໝວັງ .
42008040	ເຢ​ຊູ ຢຽມ ວົ້ວ ຫງ່ານ ຕສິ ກາ​ລິ​ລີ ຄ້ອຍ-ຕອນ ດສ໋ວນ ຕ້າຍ , ມ່າຍ ມ່ຽນ ທສ້ຳ ເຍີຍ ອະເຮນີ້ຍ ເຍີຍ ຕສິ໊ບ ເຫວີ່ຍ ຕສຸ ນິ່ນ ບົວ ຢຽມ ວົ້ວ ຕສົ໊ວ ຈ໊ຽນ ນິ່ນ .
42008041	ມ່າຍ ເຕົ້າ ກຸ໊ນ ຫວຸ່ຍ ຕ້ອງ ເຍີຍ ມ່ຽນ , ບົ໋ວ ເຫ່ວ ໄຢ​ລັດ , ຕ້າຍ ເຖົາ . ນິ່ນ ບ໊າບ ເອຈ່ຍ ເຢ​ຊູ ເຍີຍ ເຕສົ໋າ-ເຮລນ ເອຈ່ຍ ທຈະ ໂທ້ ເຢ​ຊູ ມີ່ງ ນິ່ນ ເຍີຍ ເປຢົ໊າ
42008042	ເຫວີ່ຍ ຕສຸ ນິ່ນ ເຍີຍ ເຊັຍ-ໂດະ ປຸ໊ດ ແປ່ງ ອ໋ອຍ ໄຕ່ ໄຫ່ ອ໊ະ . ນ້າຍ ເຕົ້າ ເຊັຍ ເຍີຍ ຫຮຍັງ-ເຈີ໊ຍ ເລີ່ຍ ໄມ້ ໂກ ຕສຽບ ເຫຍີ່ຍ ຫຮຍັງ . ເຢ​ຊູ ກັນ ໄຢ​ລັດ ມີ່ງ ເກົາ , ມ່ຽນ ທສ້ຳ ! ໄຫ່ ເບ໋ງ ຈ໊ຽນ ມີ່ງ .
42008043	ຢ່າ ມ່າຍ ເຕົ້າ ມເຊັຍ ຕອນ ປຸ໊ດ ແປ່ງ-ຮລຸດ ຕຸ໊ ຕສຽບ ເຫຍີ່ຍ ຫຮຍັງ . ນິ່ນ ມີ່ງ ລໍ໌ ເດຍ-ໄຊ ຕສໍ່ ເກົາ ນິ່ນ ເຍີຍ ແປ່ງ , ຕສ໋າວ ເດສ່ງ ນິ່ນ ເຍີຍ ຕສິ້ນ ຍ່ານ , ຢ່າ ໄມ້ ມ່າຍ ຫາຍ ເຕົ້າ ຕສໍ່ ຕຸ໊ ນິ່ນ ຫລົງ .
42008044	ນິ່ນ ຕສ່ຽວ ເບ໋ງ ຈ໊ຽນ ມີ່ງ ເຖົາ ເຢ​ຊູ ເຍີຍ ອກະຮ້າ ອກາງ ຮລົວ ເຢ​ຊູ ເຍີຍ ລຸຍ-ຈົ໊ວະ . ແປ່ງ-ຮລຸດ ຕສ່ຽວ ລ່ຽມ ເຕສີ້ຍ ຕີ້ງ ໝີ່ ອ໊ະ .
42008045	ເຢ​ຊູ ໜ່າຍ ກ໋າ , “ ຫາຍ ເຕົ້າ ຮລົວ ຕສຸ ເຢຍ ? ” ຢ່າ ໄມ້ ມ່າຍ ຫາຍ ເຕົ້າ ແລ໌ງ . ປີ​ເຕ ຕສ່ຽວ ກ໊ອງ , “ ໄຊ-ເຕ໋ຍ ອ້າ ! ມ່ຽນ ທສ້ຳ ເວີ່ຍ ຈ໊ຽນ ເມີ່ຍ , ເບ໋ງ ຕສຸ ເມີ່ຍ ຊ່າະ ? ”
42008046	ມປ່າ ເຢ​ຊູ ກ໊ອງ , “ ເກ້ງ ມ່າຍ ມ່ຽນ ຮລົວ ຕສຸ ເຢຍ ເຍີຍ ເຫລາະ . ເຢຍ ຮິ້ວ ເຍີຍ , ເຫວີ່ຍ ຕສຸ ມ່າຍ ເຕີ໋ຍ ເຢຍ ເຍີຍ ທຈະ ທສວດ ມີ່ງ ເຖງ ມ່ຽນ ຕສໍ່ ແປ່ງ ໝີ່ ອ໊ະ . ”
42008047	ວົ້ວ ເຕົ້າ ມເຊັຍ ຕອນ ໝວັງ ໄຮ໌ ປີ໋ງ ໄມ້ ເບວີ໌ຍ ອ໊ະ , ຕສ່ຽວ ຊິນ ຕສິ໋ນ ຈ໊ຽນ ເຍີຍ ຕ້າຍ ບ໊າບ ເອຈ່ຍ ເຢ​ຊູ ເຍີຍ ເຕສົ໋າ-ເຮລນ . ນິ່ນ ຕອງ ຈ໊ຽນ ຕສວັ໋ງ ມ່ຽນ ບົ໋ວ ເຢ​ຊູ ນິ່ນ ເຫວີ່ຍ ຫາຍ ຕິ່ວ ຕ້າຍ ຮລົວ ເຢ​ຊູ ເຍີຍ ລຸຍ-ຈົ໊ວະ , ຢ່າ ກ໊ອງ ນິ່ນ ເຍີຍ ແປ່ງ ລ່ຽມ ເຕສີ້ຍ ຫລົງ ເດສ່ງ ໝີ່ ອ໊ະ .
42008048	ເຢ​ຊູ ບົ໋ວ ນິ່ນ , “ ມເຕົ້າ ມເຊັຍ ຕອນ ອ້າ ! ເຫວີ່ຍ ຕສຸ ເມີ່ຍ ສຽນ ເຢຍ , ເມີ່ຍ ເຍີຍ ແປ່ງ ຫລົງ ໝີ່ ອ໊ະ . ກຸ໊ນ ແປ້ງ ອອນ ເຍີຍ ດສ໋ວນ ອ໊ະ ໂອ່ . ”
42008049	ເຢ​ຊູ ຖສໍ່ ກ໊ອງ ຈ໊ຽນ ຫວ່າ ວົ້ວ ຕສັ່ນ , ມ່າຍ ເຕົ້າ ມ່ຽນ ຢຽມ ວົ້ວ ເຕົ້າ ກຸ໊ນ ຫວຸ່ຍ ຕ້ອງ ເຍີຍ ມ່ຽນ ເຍີຍ ເປຢົ໊າ ຕ້າຍ ບົ໋ວ ໄຢ​ລັດ , “ ເມີ່ຍ ເຍີຍ ເຊັຍ ໄຕ່ ໝີ່ ອ໊ະ . ໄມ້ ຕສຸ ຕ້າຍ ຫລະເຍົ້າ ຟິນ-ແຊງ ອ໊ະ ໂອ່ . ”
42008050	ມປ່າ ເຢ​ຊູ ໄຮ໌ ນ້າຍ ເຕີ໋ຍ ຫວ່າ ນິ່ນ ຕສ່ຽວ ກ໊ອງ ບົ໋ວ ໄຢ​ລັດ , “ ໄມ້ ຕູ໋ງ ກ້ຳ ເດສ໋ຍ ໂອ່ . ຂູງ ອ໋ອຍ ຕສຸ ສຽນ ຮນັ້ງ . ເມີ່ຍ ເຍີຍ ເຊັຍ ຕສ່ຽວ ຫລົງ ຕ້າຍ ອ໊ະ . ”
42008051	ມີ່ງ ເຖົາ ໄຢ​ລັດ ເຍີຍ ເປຢົ໊າ , ເຢ​ຊູ ໄມ້ ປຸນ ຫາຍ ເຕົ້າ ເປັຍ . ຂູງ ປຸນ ປີ​ເຕ , ໂຢ​ຮັນ , ຢາ​ກອບ ເຖສົາ ວົ້ວ ເຕົ້າ ເຊັຍ ເຍີຍ ເຕ໋ຍ ໝ່າ ເປັຍ ຮນັ້ງ .
42008052	ຕສວັ໋ງ ມ່ຽນ ຢຽມ ກະເຫຍ່ຍ ບ້ຽວໆ ເຍີຍ ຍ້ຽມ . ເຢ​ຊູ ກ໊ອງ , “ ໄມ້ ຕູ໋ງ ຍ້ຽມ ອ໊ະ . ນິ່ນ ໄມ້ ໄຕ່ . ນິ່ນ ມອຈ້ອມ ຮນັ້ງ . ”
42008053	ຕສວັ໋ງ ມ່ຽນ ຕສ່ຽວ ຈັ໊ດ ເຢ​ຊູ , ເຫວີ່ຍ ຕສຸ ນິ່ນ ບົວ ຮິ້ວ ຕຸ໊ ວົ້ວ ເຕົ້າ ຝຸຈ໊ວຍ ຕສະເກ້ງ ໄຕ່ ໝີ່ ອ໊ະ .
42008054	ມປ່າ ເຢ​ຊູ ນັ້ນ ຈ໊ຽນ ວົ້ວ ເຕົ້າ ເຊັຍ ເຍີຍ ປົ໌ວ ເຫ່ວ , “ ເຊັຍ ອ້າ ! ເຈ໌ຍ ຊິນ ຕ້າຍ ມ່າະ ! ”
42008055	ວົ້ວ ເຕົ້າ ເຊັຍ ຕສ່ຽວ ນັ່ງ ຕ້າຍ , ລ່ຽມ ເຕສີ້ຍ ເຈ໌ຍ ຊິນ ຕ້າຍ ອ໊ະ . ເຢ​ຊູ ຕສ່ຽວ ບົ໋ວ ນິ່ນ ບົວ ລໍ໌ ກະນ້າຍ ປຸນ ວົ້ວ ເຕົ້າ ຝຸຈ໊ວຍ ຫຍັ່ນ .
42008056	ເຊັຍ ເຍີຍ ເຕ໋ຍ ໝ່າ ບົວະ ຮ່ອງ ໄຫ່ ມປ່າ ເຢ​ຊູ ບົ໋ວ ນິ່ນ ບົວ , ນ້າຍ ເຕີ໋ຍ ສີ່ ໄມ້ ຕູ໋ງ ກ໊ອງ ບົ໋ວ ຫາຍ ເຕົ້າ .
42009001	ເຢ​ຊູ ເຫ່ວ ນິ່ນ ເຍີຍ ຕສຽບ ເຫຍີ່ຍ ເຕົ້າ ກົງ-ໂຕສ້ ຕ້າຍ ຕສຸ໊ນ ຕສ່ຽວ ຈິວ ຫລີ່ງ ຈິວ ຫັດ ມ໌າ ປຸນ ນິ່ນ ບົວ ໄຮ່ ຕສຸ່ນ ຕຸ໊ ຫຍູ່ງໆ ມ້ຽນ ທສວດ ຢ່າ ໄຮ່ ຕສໍ່ ຕຸ໊ ແປ່ງ ຫລົງ .
42009002	ນິ່ນ ພ້າຍ ນິ່ນ ບົວ ທສວດ ມີ່ງ ຕສຸ້ນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ ຢ່າ ຕສໍ່ ແປ່ງ .
42009003	ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ , “ ທສວດ ເຈົ໊າ ໄມ້ ຕູ໋ງ ຕໍ້ ຫາຍ ຫຍູ່ງ ມີ່ງ . ປຢ໊າ-ບຢ່າ , ບົວະ ຈ໋ອງ , ປ້ຽນ ຝຸຍ , ຕສິ້ນ ຍ່ານ , ລ່ຽມ ລຸຍ-ໂຫວ ຢ່ຽນ ຢ່າ ໄມ້ ຕູ໋ງ ຕໍ້ .
42009004	ເມີ່ຍ ບົວ ຮິດ ຫາຍ ເຕົ້າ ເຍີຍ ເປຢົ໊າ , ອ໋ອຍ ຕສຸ ຮິດ ເຖົາ ທສວດ ມີ່ງ ກັ້ນ ນອມ ມູ້ງ .
42009005	ມ່ຽນ ໄມ້ ຕສິ໊ບ ນໍ , ອ໋ອຍ ຕສຸ ທສວດ ວົ້ວ ນອມ ລ໌າງ ຢ່າ ເຝງ ກົ໊ວະ ເຕສົ໋າ ເຍີຍ ເນຍ-ບູງ ກວັ່ງ ວົ້ວ , ເຫວີ່ຍ ໂຕສ໋ວ ຕສອງ-ເຕສ໋ງ ປຸນ ນິ່ນ ບົວ ຮິ້ວ ຕຸ໊ ນິ່ນ ບົວ ໂຕສ໋ວ ຕ່ອງ . ”
42009006	ກົງ-ໂຕສ້ ບົວ ຕສ່ຽວ ມີ່ງ ລ໌າງ ເຈ໋ຍ ລ໌າງ , ຢຽມ ນອມໆ ຕ໋ອງ ຕສຸ້ນ ຄູ້ ຝຽນ ຢ່າ ຕສໍ່ ແປ່ງ .
42009007	ກຸ໊ນ ກາ​ລິ​ລີ ເຕີ່ຍ-ປູງ ວົ້ວ ເຕົ້າ ເຮ​ລົດ ຮູ່ງ ໄຮ໌ ນ້າຍ ເຕີ໋ຍ ຢຽດ ຕສູ໊ງ ສີ່ ທສວດ , ນິ່ນ ຮນ້ຳ ໄມ້ ເມ່ງ ແປະ . ມ່າຍ ເຕີ໋ຍ ກ໊ອງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ ແອ໋ງ ນັ່ງ ຕ້າຍ .
42009008	ມ່າຍ ເຕີ໋ຍ ກ໊ອງ ເອ​ລີ​ຢາ ຫິ່ນ ທສວດ ຕ້າຍ . ແອ໋ງ ມ່າຍ ເຕີ໋ຍ ກ໊ອງ ມ່າຍ ຢຽດ ເຕົ້າ ໂລ໌-ຮນອຍ ເຍີຍ ໂຕ່ວ ຫວ່າ ມ່ຽນ ນັ່ງ ຕ້າຍ .
42009009	ເຮ​ລົດ ກ໊ອງ , “ ໂຢ​ຮັນ ເຍີຍ ມອກ໊ອງ ເຢຍ ຕສູ໊ງ ບົ໋ວ ມ່ຽນ ຮງະ ດຸ໊ດ ໝີ່ ອ໊ະ . ວົ້ວ ຫຍູ່ງ , ຕົ້ງ ເຢຍ ໄຮ໌ ກ໊ອງ ໂຕສ໋ວ ນ້າຍ ເຕີ໋ຍ ສີ່ ວົ້ວ ລ່ານ ມ່ຽນ ເຊ ຫາຍ ເຕົ້າ ? ” ເຮ​ລົດ ຕສ່ຽວ ລໍ໌ ຖຈັງ ປວັດ ເຢ​ຊູ .
42009010	ກົງ-ໂຕສ້ ບົວ ດສ໋ວນ ຕ້າຍ ກ໊ອງ ນິ່ນ ບົວ ໂຕສ໋ວ ລິ໌ວ ເຍີຍ ຢຽດ ຕສູ໊ງ ເຈົ໊າ-ໂຫລ່ວ ປຸນ ເຢ​ຊູ ໝວັງ . ເຢ​ຊູ ຕໍ້ ຈ໊ຽນ ກົງ-ໂຕສ້ ບົວ ກັ້ນ ມີ່ງ ນອມ ມູ້ງ , ບົ໋ວ ເຫ່ວ ເບດ​ໄຊ​ດາ .
42009011	ມ່ຽນ ທສ້ຳ ຮິ້ວ ຕຸ໊ , ຕສ່ຽວ ກັນ ຈ໊ຽນ ມີ່ງ . ເຢ​ຊູ ຕສິ໊ບ ນິ່ນ ບົວ ຢ່າ ກ໊ອງ ທິນ-ຮູ່ງ ໂຕສ໋ວ ຕສ໊ຽວ ເຍີຍ ຄູ້ ຝຽນ ບົ໋ວ ນິ່ນ ບົວ . ຫາຍ ເຕົ້າ ຖຈຽມ ຕສຸ ຕສໍ່ ແປ່ງ , ນິ່ນ ຢ່າ ຕສໍ່ ຫລົງ .
42009012	ບະຮນອຍ ອ໊າ ລ່ຳ ເຕີ໋ຍ ມວດ ອ໊ະ . ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ໄຊ-ກໍ໋ ຕ້າຍ ບົ໋ວ ເຢ​ຊູ , “ ອ໋ອຍ ຕສຸ ປຸນ ນ້າຍ ເຕີ໋ຍ ມ່ຽນ ມີ່ງ ອ໊ະ . ບົ໋ວ ນິ່ນ ບົວ ມີ່ງ ນ້າຍ ເຕີ໋ຍ ຕ໋ອງ ເຍີຍ ລ໌າງ ເຖສົາ ເດີ່ຍ-ລິ່ວ ຈອມ ລໍ໌ ກະນ້າຍ ຫຍັ່ນ , ລໍ໌ ຕ໋ອງ ຮິດ , ເຫວີ່ຍ ຕສຸ ນ້າຍ ເຊ ເລ່ງ ເຍີຍ ຕ໋ອງ . ”
42009013	ມປ່າ ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ກັ້ນ ລໍ໌ ປຸນ ນິ່ນ ບົວ ຫຍັ່ນ ມ່າະ ! ” ນິ່ນ ບົວ ເຕົາ , “ ເຢຍ ບົວ ຂູງ ມ່າຍ ດຸ ປຢາ ນອມ ອຈົ໊ວ ເຖສົາ ອີ ເຕົ້າ ເບຢົ໌າ ຮນັ້ງ . ໄຊ-ເຕ໋ຍ ອ໋ອຍ ເຢຍ ບົວ ມີ່ງ ມ໌າຍ ກະນ້າຍ ປຸນ ດົ່ງ ນ້າຍ ທສ້ຳ ເຍີຍ ມ່ຽນ ຫຍັ່ນ ? ”
42009014	( ຢຽມ ວົ້ວ ເຍີຍ ມຈັ່ງ ຕອນ ມ່າຍ ເລີ່ຍ ໄມ້ ໂກ ປຢາ ທສິນ ລ່ານ ເຍີຍ ຕ໋ອງ . ) ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ ບົວ , “ ເຫ່ວ ຕສວັ໋ງ ມ່ຽນ ເຕສວີ໌ຍ ຈ໊ຽນ ຢຽດ ບົ໌ມ ຢຽດ ບົ໌ມ ເຍີຍ . ຢຽດ ບົ໌ມ ເລີ່ຍ ໄມ້ ໂກ ຮມ໌ ຕສຽບ ລ່ານ ເຍີຍ ຕ໋ອງ . ”
42009015	ໄຊ-ກໍ໋ ບົວ ເອີຍ ຈ໊ຽນ ນ້າຍ ເຕີ໋ຍ ຫວ່າ ໂຕສ໋ວ . ຕສວັ໋ງ ມ່ຽນ ຕສ່ຽວ ເຕສວີ໌ຍ ເອຈ່ຍ .
42009016	ເຢ​ຊູ ເຕສ໊າະ ວົ້ວ ເຕີ໋ຍ ປຢາ ນອມ ອຈົ໊ວ ເຖສົາ ອີ ເຕົ້າ ເບຢົ໌າ ເທສົາ ຮມຽນ ໝັ່ງ ລູ່ງ , ແລ໌ງ ຕສີ້ງ ທິນ-ຮູ່ງ ລິ໌ວ ຕສ່ຽວ ແມະ ອກອຍ ປຸນ ໄຊ-ກໍ໋ ບົວ ຕໍ້ ມີ່ງ ປຸນ ອກອຍ ຕສວັ໋ງ ມ່ຽນ ຫຍັ່ນ .
42009017	ຕສວັ໋ງ ມ່ຽນ ຫຍັ່ນ ເປ໊ວ ເດສ່ງ . ເຕສ່ງ ເອຈ່ຍ ໝ່ວນ ວົ້ວ ເຕີ໋ຍ ກະນ້າຍ , ໄຊ-ກໍ໋ ບົວ ຊຽວ ຕ້າຍ ຕຸ໊ ຕສຽບ ເຫຍີ່ຍ ດານ ປວັ໊ງ .
42009018	ມ່າຍ ຮນອຍ ເຢ​ຊູ ຢຽມ ເລ່ງ ເຍີຍ ຕ໋ອງ , ນິ່ນ ກັ້ນ ເຕົ໋າ ເກົ໋າ . ໄຊ-ກໍ໋ ບົວ ຢ່າ ເຖສົາ ນິ່ນ ຢຽມ ເຍີຍ . ເຢ​ຊູ ໜ່າຍ ກ໋າ ນິ່ນ ບົວ , “ ຕສວັ໋ງ ມ່ຽນ ກ໊ອງ ເຢຍ ເຊ ຫາຍ ເຕົ້າ ? ”
42009019	ໄຊ-ກໍ໋ ບົວ ເຕົາ , “ ມ່າຍ ເຕີ໋ຍ ກ໊ອງ ເມີ່ຍ ຕົ້ງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ເຕົ້າ ໂຢ​ຮັນ . ມ່າຍ ເຕີ໋ຍ ກ໊ອງ ເອ​ລີ​ຢາ . ແອ໋ງ ມ່າຍ ເຕີ໋ຍ ກ໊ອງ ເມີ່ຍ ຢຽດ ເຕົ້າ ໂລ໌-ຮນອຍ ເຍີຍ ໂຕ່ວ ຫວ່າ ມ່ຽນ ແອ໋ງ ນັ່ງ ຕ້າຍ . ”
42009020	ເຢ​ຊູ ແອ໋ງ ກ໊ອງ , “ ເມີ່ຍ ບົວ ນີ ? ເມີ່ຍ ບົວ ກ໊ອງ ເຢຍ ຕົ້ງ ຫາຍ ເຕົ້າ ? ” ປີ​ເຕ ເຕົາ , “ ເມີ່ຍ ຕົ້ງ ທິນ-ຮູ່ງ ພ້າຍ ຕ້າຍ ເຍີຍ ກີ​ຕູ່ . ”
42009021	ເຢ​ຊູ ຫັດ ນິ່ນ ເຍີຍ ໄຊ-ກໍ໋ , ເຫ່ວ ນິ່ນ ບົວ ໄມ້ ຕູ໋ງ ກ໊ອງ ນ້າຍ ເຕີ໋ຍ ສີ່ ບົ໋ວ ຫາຍ ເຕົ້າ .
42009022	ນິ່ນ ຢ່າ ກ໊ອງ , “ ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຕສຸ ສ່ຽວ ທສ້ຳ-ຫຍູ່ງ ໂຄ້ວ . ມ່ຽນ ໂກ໋ ເຖສົາ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ອ໋ອຍ ເອກ້ມ ເຢຍ , ຕໍ້ ເຢຍ ມີ່ງ ໄຕ໋ ກວັ່ງ , ມປ່າ ອກະຮ້າ ປົວ ຮນອຍ ເຢຍ ແອ໋ງ ນັ່ງ ຕ້າຍ . ”
42009023	ເຢ​ຊູ ແອ໋ງ ກ໊ອງ ບົ໋ວ ນິ່ນ ບົວ ຢຽດ ຕສູ໊ງ , “ ຫາຍ ເຕົ້າ ອ໋ອຍ ກັນ ເຢຍ ມີ່ງ ອ໋ອຍ ຕສຸ ເຊ້ຍ ຈ໊ຽນ ນິ່ນ ກັ້ນ . ຮນອຍໆ ອ໋ອຍ ຕສຸ ດາມ ຈ໊ຽນ ນິ່ນ ເຍີຍ ຕສຽບ ດສັ່ງ ຈ໋າ ກັນ ເຢຍ ມີ່ງ .
42009024	ຫາຍ ເຕົ້າ ຂູງ ຮນ້ຳ ໂອຈ໋ວ ນິ່ນ ກັ້ນ ເຍີຍ ແໝ່ງ ຮນັ້ງ , ວົ້ວ ເຕົ້າ ເຍີຍ ແໝ່ງ ຕສ່ຽວ ຕສຸ ກວັ່ງ . ມປ່າ ຫາຍ ເຕົ້າ ເຫວີ່ຍ ເຢຍ ກວັ່ງ ນິ່ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ໂອຈ໋ວ ຕຸ໊ ນິ່ນ ເຍີຍ ແໝ່ງ .
42009025	ຫາຍ ເຕົ້າ ຕຸ໊ ເດສ່ງ ລູ່ງ ເດ໊ຍ ເຍີຍ ກະນ້າຍ ມປ່າ ນິ່ນ ກັ້ນ ຕສຸ ໝຽດ , ວົ້ວ ເຕົ້າ ຕຸ໊ ຫາຍ ຫຍູ່ງ ມ່າຍ ລ່ຳ ຫລົ່ງ ?
42009026	ຫາຍ ເຕົ້າ ໄຍ້ ເຢຍ ຢ່າ ໄຍ້ ເຢຍ ອຈ໋າວ ເຍີຍ ຫວ່າ , ເຢຍ , ປ້າມ ມ່ຽນ ເຍີຍ ຕອນ , ເຖສົາ ເຢຍ ກັ້ນ ເຍີຍ ອຈັງ-ຫລ່າງ ຢ່າ ເຖສົາ ຕສັ່ງ ເຕ໋ຍ ເຖສົາ ທສີງ-ເດສ່ງ ຟິນ-ມ່ຽນ ເຍີຍ ອຈັງ-ຫລ່າງ ຕ້າຍ ວົ້ວ ຕສັ່ນ , ເຢຍ ຕສ່ຽວ ໄຍ້ ວົ້ວ ເຕົ້າ .
42009027	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຢຽມ ນ້າຍ ເຍີຍ ມ່ຽນ ມ່າຍ ເຕີ໋ຍ ຕສູ໊ງ ໄມ້ ແກ້ງ ໄຕ່ ຕສ່ຽວ ຕຸ໊ ປວັດ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ . ”
42009028	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ , ອກະຮ້າ ເສ່ຍ ຫຮຢຽດ ຮນອຍ ເຍີຍ ຕ໋ອງ , ນິ່ນ ຕໍ້ ຈ໊ຽນ ປີ​ເຕ , ໂຢ​ຮັນ , ເຖສົາ ຢາ​ກອບ ມີ່ງ ວົ້ວ ເຈ໋ຍ ບົງ ເຕົ໋າ ເກົ໋າ .
42009029	ເຢ​ຊູ ເຕົ໋າ ເກົ໋າ ວົ້ວ ຕສັ່ນ , ນິ່ນ ເຍີຍ ຮມຽນ ທິ້ວ ເດສ່ງ ໝີ່ ອ໊ະ . ນິ່ນ ເຍີຍ ລຸຍ-ໂຫວ ຢ່າ ທິ້ວ ໝີ່ ອ໊ະ , ບົ໊ບ ແປະ ເຍີຍ , ແຕສ້ງໆ ວົ້ວ .
42009030	ລ່ຽມ ເຕສີ້ຍ ມ່າຍ ອີ ລ່ານ ມ່ຽນ ຢຽມ ວົ້ວ ເຖສົາ ເຢ​ຊູ ກ໊ອງ ຫວ່າ , ເຊ ໂມ​ເຊ ເຖສົາ ເອ​ລີ​ຢາ .
42009031	ນິ່ນ ບົວ ຢຽມ ອຈັງ-ຫລ່າງ ຫິ່ນ ທສວດ ຢ່າ ຢຽມ ວົ້ວ ເຖສົາ ເຢ​ຊູ ກ໊ອງ ເຖົາ ນິ່ນ ໄຕ່ ເຍີຍ ເຈົ໊າ ໄມ້ ເລົ່າ ອ໋ອຍ ຢຽມ ເຢ​ລູ​ຊາ​ເລມ ຕສີ້ງ ຕສຢັ້ງ ສີ່ .
42009032	ວົ້ວ ຕສັ່ນ ປີ​ເຕ ເຖສົາ ນິ່ນ ເຍີຍ ອີ ເຕົ້າ ຕ່ອຍ ມຕສີງ ຫຍຸຍ , ອ໋ອຍ ມອຈ້ອມ ໄຫ່ ອ໊ະ . ນິ່ນ ບົວ ຢ໊ຽດ ເຍຍ ຕ້າຍ , ປວັດ ເຢ​ຊູ ເຍີຍ ອຈັງ-ຫລ່າງ ຢ່າ ປວັດ ວົ້ວ ເຕີ໋ຍ ອີ ລ່ານ ມ່ຽນ ເຖສົາ ເຢ​ຊູ ໂຊ້ວ ຈ໊ຽນ ວົ້ວ .
42009033	ວົ້ວ ເຕີ໋ຍ ອີ ລ່ານ ເຖສົາ ເຢ​ຊູ ອ໋ອຍ ເລີ່ຍ ຕ່ອຍ ວົ້ວ ຕສັ່ນ ປີ​ເຕ ກ໊ອງ ບົ໋ວ ເຢ​ຊູ , “ ຕສ໊ຽວ ອ້າ ! ເຢຍ ບົວ ຢຽມ ນ້າຍ ເກ້ງ ຫລົງ ໄຫ່ . ໂທ້ ປຸນ ເຢຍ ບົວ ໂຕສ໋ວ ປົວ ນອມ ລິ່ວ , ໂຕສ໋ວ ນອມ ປຸນ ເມີ່ຍ , ໂຕສ໋ວ ນອມ ປຸນ ໂມ​ເຊ , ແອ໋ງ ໂຕສ໋ວ ນອມ ປຸນ ເອ​ລີ​ຢາ . ” ( ປີ​ເຕ ຕສູ໊ງ ໄມ້ ຮິ້ວ ຕຸ໊ ນິ່ນ ກ໊ອງ ຫາຍ ຫຍູ່ງ . )
42009034	ນິ່ນ ກ໊ອງ ຫວ່າ ຕສູ໊ງ ໄມ້ ແກ້ງ ເຊດ , ມ່າຍ ຕໍ໊ ບ໋ວນ ຕ້າຍ ເດສຍ ຈ໊ຽນ ນິ່ນ ບົວ . ໄຊ-ກໍ໋ ບົວ ເປັຍ ບ໋ວນ ກະຍົ໌ວ ນິ່ນ ບົວ ກ້ຳ ເດສ໋ຍ ໄຫ່ .
42009035	ໄຮ໌ ຫວ່າ ຢຽມ ບ໋ວນ ກະຍົ໌ວ ທສວດ ຕ້າຍ ກ໊ອງ , “ ນ້າຍ ເຊ ເຢຍ ເຍີຍ ຕອນ , ຕົ້ງ ເຢຍ ກິ໊ນ ຕ້າຍ ວົ້ວ ເຕົ້າ . ໝວັງ ນິ່ນ ມ່າະ ! ”
42009036	ນ້າຍ ເຕີ໋ຍ ເຖຈຍ ເຊກ ໝີ່ ອ໊ະ , ຂູງ ມ່າຍ ເຢ​ຊູ ກັ້ນ ຢຽມ ວົ້ວ ຮນັ້ງ . ໄຊ-ກໍ໋ ບົວ ຢ່າ ມວັ່ງ ຈ໊ຽນ ນ້າຍ ເຕີ໋ຍ ເຈົ໊າ-ໂຫລ່ວ , ໄມ້ ແກ້ງ ກ໊ອງ ນິ່ນ ບົວ ຕຸ໊ ປວັດ ລິ໌ວ ເຍີຍ ເຈົ໊າ ບົ໋ວ ຫາຍ ເຕົ້າ .
42009037	ຕະເຫຍີ່ຍ ຮນອຍ , ເຢ​ຊູ ບົວ ຢຽມ ບົງ ເອຈ່ຍ ຕ້າຍ , ມ່າຍ ກວັ້ນ ມ່ຽນ ທສ້ຳ ເຍີຍ ຕ້າຍ ລໍ໌ ເຢ​ຊູ .
42009038	ວົ້ວ ກວັ້ນ ມ່ຽນ ມ່າຍ ເຕົ້າ ມຈັ່ງ ຕອນ ເຫ່ວ ຈ໊ຽນ ກ໊ອງ , “ ຟິນ-ແຊງ ອ້າ ! ໂທ້ ເມີ່ຍ ເຖງ ໝັ່ງ ເຢຍ ເຍີຍ ຕອນ . ເຢຍ ຂູງ ມ່າຍ ນ້າຍ ເຕົ້າ ຕອນ-ໂດະ ຮນັ້ງ .
42009039	ນິ່ນ ຕສຸ ມ້ຽນ ມົວະ . ຢ໊ຽດ ຕສຸ ຢຽດ ດສຸ່ນ , ຕສ່ຽວ ເໜົ່າໆ ເຍີຍ ເຫ່ວ ແອ໋ງ ທສຽວ ອ໊ະ . ວວມ-ດສຸ້ຍ ບຢ໌າວ ປົ້ມໆ ເຍີຍ ທສວດ . ມ້ຽນ ຕສັ່ນໆ ຫ່ອຍ ນິ່ນ ໂຄ້ວ ໄຫ່ , ໄມ້ ຄັ້ງ ປູ໋ງ ກວັ່ງ .
42009040	ເຢຍ ໂທ້ ເມີ່ຍ ເຍີຍ ໄຊ-ກໍ໋ ບົວ ຕສຸ່ນ ມ້ຽນ ທສວດ ມປ່າ ນິ່ນ ບົວ ຕສຸ່ນ ໄມ້ ໄຮ່ ທສວດ . ”
42009041	ເຢ​ຊູ ບົ໋ວ ຕສວັ໋ງ ມ່ຽນ , “ ເມີ່ຍ ບົວ ອີ້ ຈ໋າ ເຍີຍ ມ່ຽນ ອ້າ ! ເມີ່ຍ ບົວ ຕສະເກ້ງ ໄມ້ ສຽນ , ມນ່ອມ ຢ່າ ໂຮ໌ ໄຫ່ . ເຢຍ ອ໋ອຍ ຕສຸ ເຖສົາ ເມີ່ຍ ບົວ ຢຽມ , ອ໋ອຍ ຕສຸ ຍ໌ຽນ ເມີ່ຍ ບົວ ດົ່ງ ຫາຍ ເລົ່າ ? ” ເຢ​ຊູ ແອ໋ງ ກ໊ອງ ບົ໋ວ ວົ້ວ ລ່ານ ມ່ຽນ , “ ຕໍ້ ເມີ່ຍ ເຍີຍ ຕອນ ຕ້າຍ ນ້າຍ ມ່າະ ! ”
42009042	ນ້າຍ ເຕົ້າ ຕອນ ຕ້າຍ ຈ໊ຽນ ວົ້ວ ຕສັ່ນ , ມ້ຽນ ແອ໋ງ ມົວະ ນິ່ນ ຄີງ ເອຈ່ຍ ເດົາ ທສຽວ ຕຸ໊ ໂຄ້ວ ໄຫ່ . ເຢ​ຊູ ຕສ່ຽວ ຫັດ ເຮ່ຍ ໄກວ໊ ມ້ຽນ ຢ່າ ຕສໍ່ ຫລົງ ວົ້ວ ເຕົ້າ ຕອນ , ຈິວ ປຸນ ນິ່ນ ເຍີຍ ເຕຍ ໝີ່ ອ໊ະ .
42009043	ຕສວັ໋ງ ມ່ຽນ ບົວະ ຮ່ອງ ໄຫ່ ທິນ-ຮູ່ງ ເຍີຍ ຕົ້ມ ທຈະ . ຕສວັ໋ງ ມ່ຽນ ຖສໍ່ ບົວະ ຮ່ອງ ໄຫ່ ເຢ​ຊູ ໂຕສ໋ວ ເຍີຍ ຢຽດ ຕສູ໊ງ ສີ່ ວົ້ວ ຕສັ່ນ , ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ ,
42009044	“ ເມີ່ຍ ບົວ ຫລົງໆ ເຍີຍ ໝວັງ ເຢຍ ອີ້ ຕສັ່ນ ບົ໋ວ ເມີ່ຍ ບົວ ນ້າຍ ເຕີ໋ຍ ຫວ່າ . ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຕສຸ ຈິວ ປຸນ ຢຽມ ມ່ຽນ ເຍີຍ ປົ໌ວ-ເດ໊ຍ . ”
42009045	ມປ່າ ໄຊ-ກໍ໋ ບົວ ໄມ້ ເມ່ງ ແປະ ນ້າຍ ໂຈ໋ວ ຫວ່າ ເຍີຍ ເອີ໋ຍ ເລີ໌ຍ . ເຊ ຮນັ້ງ ອ໊ອມ ຈ໊ຽນ ນໍ , ນິ່ນ ບົວ ຖສີງ ຕ້າຍ ໄມ້ ໄຮ່ ເມ່ງ ແປະ . ນິ່ນ ບົວ ຢ່າ ກ້ຳ ເດສ໋ຍ ໄມ້ ໜ່າຍ ເຢ​ຊູ .
42009046	ໄຊ-ກໍ໋ ບົວ ຢຽມ ນິ່ນ ບົວ ກັ້ນ ບຸດົ໋ງ ແດສງ ຫາຍ ເຕົ້າ ໂຕສ໋ວ ເກົ້າ ໂຮລ ເຈ໋ຍ .
42009047	ມປ່າ ເຢ​ຊູ ຮິ້ວ ຕຸ໊ ນິ່ນ ບົວ ຢຽມ ໂຮຍ້ວ ຮນັ້ງ ຫາຍ ນໍ ຮນ້ຳ , ນິ່ນ ຕສ່ຽວ ເຄນ ເຕົ້າ ຝຸຈ໊ວຍ ຕ້າຍ ໂຊ້ວ ຈ໊ຽນ ນິ່ນ ເຍີຍ ກະເຮລນ ,
42009048	ຢ່າ ກ໊ອງ ບົ໋ວ ນິ່ນ ບົວ , “ ຫາຍ ເຕົ້າ ເຕ໊ງ ເຢຍ ເຍີຍ ບົ໋ວ ຕສິ໊ບ ນ້າຍ ເຕົ້າ ໄຝ ເຍີຍ ຝຸຈ໊ວຍ , ວົ້ວ ເຕົ້າ ຢ່າ ຕສິ໊ບ ເຢຍ . ຫາຍ ເຕົ້າ ຕສິ໊ບ ເຢຍ ຢ່າ ຕສິ໊ບ ພ້າຍ ເຢຍ ຕ້າຍ ວົ້ວ ເຕົ້າ . ຮນັ້ງ ໜ່າຍ , ຢຽມ ເມີ່ຍ ບົວ ເຍີຍ ບຸດົ໋ງ , ຫາຍ ເຕົ້າ ໂຕສ໋ວ ເກົ້າ ໄຝ ເຈ໋ຍ , ວົ້ວ ເຕົ້າ ຕຸ໊ ໂຕສ໋ວ ເກົ້າ ໂຮລ ເຈ໋ຍ . ’
42009049	ໂຢ​ຮັນ ກ໊ອງ , “ ໄຊ-ເຕ໋ຍ ອ້າ ! ເຢຍ ບົວ ປວັດ ເຕົ້າ ມ່ຽນ ຫລົ່ງ ເມີ່ຍ ເຍີຍ ບົ໋ວ ຕສຸ່ນ ມ້ຽນ ທສວດ . ເຢຍ ບົວ ໄມ້ ປຸນ ນິ່ນ ໂຕສ໋ວ , ເຫວີ່ຍ ຕສຸ ນິ່ນ ໄມ້ ເຕສີ໌ຍ ໂຕສ໋ວ ບົວ ເຍີຍ ກວັ້ນ . ”
42009050	ເຢ​ຊູ ບົ໋ວ ນິ່ນ , “ ໄມ້ ຕູ໋ງ ລ່ານ ນິ່ນ , ເຫວີ່ຍ ຕສຸ ຫາຍ ເຕົ້າ ໄມ້ ເຖສົາ ບົວ ຕ໋ອຍ-ເຕກ , ວົ້ວ ເຕົ້າ ເຊ ເຖງ ບົວ ອ໊ະ . ”
42009051	ທິນ-ຮູ່ງ ອ໋ອຍ ຕສິ໊ບ ເຢ​ຊູ ຝາວ ທິນ-ຕ້ອງ ເຍີຍ ຮນອຍ-ເຫຍັຍ ເຖົາ ຟັດ ອ໊ະ . ເຢ​ຊູ ຕສ່ຽວ ຫລຽບ ຕີ່ງ ໂຮຍ້ວ ມີ່ງ ເຢ​ລູ​ຊາ​ເລມ ຕສີ້ງ .
42009052	ນິ່ນ ພ້າຍ ເຕີ໋ຍ ມ່ຽນ ມີ່ງ ດ່າງ . ນິ່ນ ບົວ ເປັຍ ນອມ ສະ​ມາ​ເລຍ ລ໌າງ , ອ໋ອຍ ເຖງ ເຢ​ຊູ ຫລິ່ວ ເລີ໌ຍ ຕ໋ອງ ,
42009053	ມປ່າ ລ໌າງ ຕສັ່ງ ມ່ຽນ ໄມ້ ຄັ້ງ ຕສິ໊ບ ເຫວີ່ຍ ຕສຸ ປວັດ ເຢ​ຊູ ອ໋ອຍ ມີ່ງ ເຢ​ລູ​ຊາ​ເລມ ຕສີ້ງ .
42009054	ເຢ​ຊູ ເຍີຍ ໄຊ-ກໍ໋ , ຢາ​ກອບ ເຖສົາ ໂຢ​ຮັນ , ປວັດ ຮນັ້ງ ນ້າຍ , ນິ່ນ ບົວ ກ໊ອງ , “ ຕສ໊ຽວ ອ້າ ! ເມີ່ຍ ອ໋ອຍ ເຢຍ ບົວ ເຫ່ວ ລູ່ງ ໂຕ໌ວ ເອຈ່ຍ ຕ້າຍ ປົ໊ວ ໝຽດ ເດສ່ງ ນິ່ນ ບົວ ໄຟ ? ”
42009055	ເຢ​ຊູ ຮວິນ ດສ໋ວນ ກ໊ອງ ນິ່ນ ບົວ .
42009056	ເຢ​ຊູ ບົວ ແອ໋ງ ມີ່ງ ກັ້ນ ນອມ ລ໌າງ ໝີ່ ອ໊ະ .
42009057	ນິ່ນ ບົວ ກັນ ຈ໊ຽນ ເຈົ໊າ ມີ່ງ ເກົາ , ມ່າຍ ລ່ານ ມ່ຽນ ບົ໋ວ ເຢ​ຊູ , “ ໄມ້ ກຸ໊ນ ເມີ່ຍ ມີ່ງ ຫາຍ , ເຢຍ ອ໋ອຍ ກັນ ເມີ່ຍ ມີ່ງ . ”
42009058	ເຢ​ຊູ ກ໊ອງ ບົ໋ວ ນິ່ນ , “ ເຮ່ຍ ຈູ໊ ມ່າຍ ຄວດ ຢຽມ , ເໜາະ ຢ່າ ມ່າຍ ເລົ໌າ , ມປ່າ ເຢຍ , ປ້າມ ມ່ຽນ ເຍີຍ ຕອນ , ໄມ້ ມ່າຍ ຕ໋ອງ ເປວີ໋ຍ ຮິດ ຂວນ . ”
42009059	ເຢ​ຊູ ແອ໋ງ ບົ໋ວ ລ່ານ ມ່ຽນ , “ ກັນ ເຢຍ ມີ່ງ ມ່າະ ! ” ວົ້ວ ລ່ານ ມ່ຽນ ເຕົາ , “ ຕົ້ມ ກໍ໋ ອ້າ ! ເຢຍ ໂທ້ ດສ໋ວນ ມີ່ງ ປຢົ໊ບ ເຢຍ ເຍີຍ ເຕຍ ດ່າງ . ”
42009060	ເຢ​ຊູ ເຕົາ , “ ເຊວີ່ຍ ໄຕ່ ມີ່ງ ເຍີຍ ມ່ຽນ ກັ້ນ ປຢົ໊ບ ນິ່ນ ບົວ ເຍີຍ ໄຕ່ ມີ່ງ ເຍີຍ ມ່ຽນ ອ໊ະ . ເມີ່ຍ ກຸ໊ນ ມີ່ງ ຕສຸ້ນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ . ”
42009061	ແອ໋ງ ມ່າຍ ລ່ານ ກ໊ອງ ບົ໋ວ ເຢ​ຊູ , “ ຕົ້ມ ກໍ໋ ອ້າ ! ເຢຍ ອ໋ອຍ ກັນ ເມີ່ຍ ມີ່ງ ມປ່າ ເຢຍ ໂທ້ ດສ໋ວນ ບົ໋ວ ຕັ້ງ ເຢຍ ເຍີຍ ຮມວັ້ງ ຕ່ອຍ . ”
42009062	ເຢ​ຊູ ກ໊ອງ , “ ຫາຍ ເຕົ້າ ນັ້ນ ຈ໊ຽນ ໄລ່ ເປຢີ໊ຍ ໄລ່ ລີ່ງ ມປ່າ ນິ່ນ ຮວິນ ດສ໋ວນ ໝັ່ງ ອກະຮ້າ , ວົ້ວ ເຕົ້າ ໄມ້ ຜຸຍ ຢຽມ ທິນ-ຮູ່ງ ເຍີຍ ກົ໊ວະ . ”
42010001	ນ້າຍ ເຕີ໋ຍ ສີ່ ເຈ໋ຍ ລິ໌ວ , ອກະຮ້າ ຕສ໊ຽວ ແອ໋ງ ກິ໊ນ ທສວດ ທສຽດ ຕສຽບ ເຫຍີ່ຍ ເຕົ້າ ໄຊ-ກໍ໋ ພ້າຍ ນິ່ນ ບົວ ຢຽດ ຕ໋ອຍ ຢຽດ ຕ໋ອຍ ເຍີຍ ມີ່ງ . ເຢ​ຊູ ອ໋ອຍ ມີ່ງ ຫາຍ ນອມ ມູ້ງ ຫາຍ ນອມ ຕ໋ອງ , ນິ່ນ ຕສ່ຽວ ພ້າຍ ນິ່ນ ບົວ ມີ່ງ ດ່າງ .
42010002	ນິ່ນ ກ໊ອງ ບົ໋ວ ໄຊ-ກໍ໋ ບົວ , “ ແກງ-ຕສວັ໋ງ ທສ້ຳ ມປ່າ ກົງ-ມ່ຽນ ໂຕສະ . ເຫວີ່ຍ ນ້າຍ ອ໋ອຍ ຕສຸ ໂທ້ ແກງ-ຕສວັ໋ງ ເຍີຍ ຕສ໊ຽວ ພ້າຍ ກົງ-ມ່ຽນ ທສວດ ມີ່ງ ຊຽວ ນິ່ນ ເຍີຍ ແກງ-ຕສວັ໋ງ .
42010003	ມີ່ງ ມ່າະ ! ເຢຍ ພ້າຍ ເມີ່ຍ ບົວ ທສວດ ມີ່ງ ຮນັ້ງ ປູ໋ງ ປະກີ ຢູ້ງ ຕອນ ເປັຍ ເຮ່ຍ ຈູ໊ ກວັ້ນ ກະຍົ໌ວ ນໍ .
42010004	ໄມ້ ຕູ໋ງ ຕໍ້ ຍ່ານ ບົວະ ຢ່າ ໄມ້ ຕູ໋ງ ຕໍ້ ບົວະ ຕັ໊ບ ກະນ້າຍ . ເຮ່ ຢ່າ ໄມ້ ຕູ໋ງ ຕໍ້ . ເຈົ໊າ ຕສັ່ງ ປວັ້ງ ຕສຸ ມ່ຽນ , ລ່ຽມ ໄມ້ ຕູ໋ງ ກ໊ອງ ຫວຸ່ຍ ປວັ້ງ ຫວ່າ .
42010005	“ ເປັຍ ຫາຍ ນອມ ເປຢົ໊າ , ອ໋ອຍ ຕສຸ ກ໊ອງ ນ້າຍ ເຕີ໋ຍ ຫວ່າ ດ່າງ , ‘ ໂທ້ ປຸນ ນ້າຍ ນອມ ເປຢົ໊າ ແປ້ງ ອອນ . ’
42010006	ເຊ ກ໊ອງ ຢຽມ ໜ່າຍ ມ່າຍ ເຕົ້າ ອ໋ອຍ ຕຸ໊ ແປ້ງ ອອນ ເຍີຍ ມ່ຽນ ນໍ , ເມີ່ຍ ບົວ ໂທ້ ເຍີຍ ແປ້ງ ອອນ ນິ່ນ ຕສ່ຽວ ຕຸ໊ ໝີ່ ອ໊ະ . ໄມ້ ມ່າຍ ອ໋ອຍ ຕຸ໊ ແປ້ງ ອອນ ເຍີຍ ມ່ຽນ ນໍ , ແອ໋ງ ຊຽວ ເມີ່ຍ ບົວ ໂທ້ ເຍີຍ ແປ້ງ ອອນ ດສ໋ວນ ຕ້າຍ .
42010007	ຕີ່ງ ຮິດ ຫາຍ ນອມ ເປຢົ໊າ , ນິ່ນ ບົວ ເບ່ນ ຫາຍ ຫຍູ່ງ ຫຍັ່ນ ຮົບ ກຸ໊ນ ຫຍັ່ນ ກຸ໊ນ ຮົບ , ເຫວີ່ຍ ຕສຸ ກົງ-ມ່ຽນ ຜຸຍ ຕຸ໊ ຕສິ໊ບ ນິ່ນ ເຍີຍ ກົງ-ຕສິ້ນ . ຢ່າ ໄມ້ ຕູ໋ງ ຢຽມ ນ້າຍ ນອມ ເປຢົ໊າ ຊຸ້ຍ ເຈ໋ຍ ວົ້ວ ນອມ ເປຢົ໊າ .
42010008	“ ເມີ່ຍ ບົວ ເປັຍ ຫາຍ ນອມ ມູ້ງ ປວັດ ມ່ຽນ ຕສິ໊ບ ເມີ່ຍ ບົວ ນໍ , ມ່ຽນ ເບ່ນ ຫາຍ ຫຍູ່ງ ຫຍັ່ນ ຮົບ , ກຸ໊ນ ຫຍັ່ນ ອ໊ະ .
42010009	ອ໋ອຍ ຕສຸ ຕສໍ່ ຫລົງ ວົ້ວ ນອມ ມູ້ງ ເຍີຍ ແປ່ງ ມ່ຽນ ຢ່າ ບົ໋ວ ນິ່ນ ບົວ , ‘ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຕສຢັ້ງ ໂຫ່ ເຖົາ ເມີ່ຍ ບົວ ຟັດ ອ໊ະ . ’
42010010	ເຊ ກ໊ອງ ເມີ່ຍ ບົວ ເປັຍ ຫາຍ ນອມ ມູ້ງ , ມ່ຽນ ຢ່າ ໄມ້ ຕສິ໊ບ ເມີ່ຍ ບົວ ນໍ , ອ໋ອຍ ຕສຸ ມີ່ງ ວົ້ວ ຕົ້ມ ເຈົ໊າ ກ໊ອງ ,
42010011	‘ ລ່ຽມ ເມີ່ຍ ບົວ ນ້າຍ ນອມ ມູ້ງ ເຍີຍ ເນຍ-ບູງ ນິດ ເຢຍ ບົວ ເຍີຍ ເຕສົ໋າ ເຢຍ ບົວ ຮລາດ ກວັ່ງ ເດສ່ງ ປຸນ ທສີງ ເມີ່ຍ ບົວ ຕ່ອງ . ມປ່າ ເມີ່ຍ ບົວ ອ໋ອຍ ຕສຸ ຈັ໋ງ ຈ໊ຽນ , ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຮນອຍ-ເຫຍັຍ ເຖົາ ຟັດ ອ໊ະ . ’
42010012	ເຢຍ ບົ໋ວ ເມີ່ຍ ບົວ , ເຖົາ ທິນ-ຮູ່ງ ຊ້ຽມ ຕສຸ໌ຍ ວົ້ວ ນອມ ຮນອຍ , ໂສ​ດົມ ຕສີ້ງ ຕສຸ ຕີ່ງ ຕສຸ໌ຍ ຕສູ໊ງ ເກົ້າ ເຮງ ວົ້ວ ນອມ ມູ້ງ .
42010013	“ ໂຄ​ລາ​ຊິນ ມູ້ງ ອ້າ ! ເມີ່ຍ ອ໋ອຍ ຕສຸ ໂຄ້ວ ອ໊ະ . ເບດ​ໄຊ​ດາ ມູ້ງ ອ້າ ! ເມີ່ຍ ຢ່າ ອ໋ອຍ ຕສຸ ໂຄ້ວ ອ໊ະ . ຢຽມ ເມີ່ຍ ບົວ ບຸດົ໋ງ ໂຕສ໋ວ ເຈ໋ຍ ວົ້ວ ເຕີ໋ຍ ບົວະ ຮ່ອງ ເຍີຍ ສີ່ , ເຊ ກ໊ອງ ຢຽມ ໄທ​ລະ ເຖສົາ ໄຊ​ດອນ ມູ້ງ ໂຕສ໋ວ ທສວດ ຕ້າຍ ນໍ , ວົ້ວ ເຕີ໋ຍ ອີ ນອມ ມູ້ງ ເຍີຍ ມ່ຽນ ຕສູ໊ງ ປຸ໋ຍ ຈ໊ຽນ ຫລະມ່າ ເດຍ-ໂທສວ , ເຕສວີ໌ຍ ຈ໊ຽນ ຊ້າຍ-ດຸຍ , ປຸນ ທສີງ ນິ່ນ ບົວ ກ໊ອຍ ໂຮຍ້ວ ກວັ່ງ ຕສຸ໌ຍ ເລົ່າ ອ໊ະ .
42010014	ເຖົາ ທິນ-ຮູ່ງ ຊ້ຽມ ຕສຸ໌ຍ ວົ້ວ ຮນອຍ , ໄທ​ລະ ເຖສົາ ໄຊ​ດອນ ມູ້ງ ຕສູ໊ງ ຕສຸ ຕີ່ງ ຕສຸ໌ຍ ເກົ້າ ເຮງ ເມີ່ຍ ບົວ .
42010015	ຄາ​ເປ​ນາ​ອຸມ ມູ້ງ ອ້າ ! ເມີ່ຍ ກັ້ນ ອ໋ອຍ ທ່າຍ ເມີ່ຍ ກັ້ນ ຝາວ ລູ່ງ ໄຟ ? ເມີ່ຍ ຕສູ໊ງ ຕສຸ ຕສອຍ ເອຈ່ຍ ຢ້ຽມ ເກນ ອ໊ະ ໂລ່ະ ! ”
42010016	ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ ບົວ , “ ຫາຍ ເຕົ້າ ໝວັງ ເມີ່ຍ ບົວ , ນິ່ນ ຢ່າ ໝວັງ ເຢຍ . ຫາຍ ເຕົ້າ ເອກ້ມ ເມີ່ຍ ບົວ , ຢ່າ ເອກ້ມ ເຢຍ . ຫາຍ ເຕົ້າ ເອກ້ມ ເຢຍ ຢ່າ ເອກ້ມ ພ້າຍ ເຢຍ ຕ້າຍ ວົ້ວ ເຕົ້າ . ”
42010017	ວົ້ວ ເຕີ໋ຍ ທສຽດ ຕສຽບ ເຫຍີ່ຍ ເຕົ້າ ໄຊ-ກໍ໋ ອະເຮນີ້ຍ ເຍີຍ ດສ໋ວນ ຕ້າຍ ບົ໋ວ ເຢ​ຊູ , “ ຕສ໊ຽວ ອ້າ ! ເຢຍ ບົວ ຫລົ່ງ ເມີ່ຍ ເຍີຍ ບົ໋ວ ຫັດ ມ້ຽນ , ມ້ຽນ ຢ່າ ໝວັງ ເຢຍ ບົວ . ”
42010018	ເຢ​ຊູ ບົ໋ວ ນິ່ນ ບົວ , “ ເຢຍ ປວັດ ຊາ​ຕານ ຢຽມ ທິນ-ຕ້ອງ ດ໊ອດ ເອຈ່ຍ ຮນັ້ງ ບະຫລີ່ງ ນໍ .
42010019	ໝວັງ ມ່າະ ! ເຢຍ ປຸນ ເມີ່ຍ ບົວ ມ່າຍ ຫັດ ມ໌າ ທສ້າຍ ຕຸ໊ ນາງ , ທສ້າຍ ຕຸ໊ ຕສຽບ ເຫຍີ່ຍ ດ້າງ , ຢ່າ ຮີ່ງ ເຈ໋ຍ ວົ້ວ ເຕົ້າ ວິນ-ວັ້ງ ເຍີຍ ຢຽດ ຕສູ໊ງ ທຈະ , ຢ່າ ໄມ້ ມ່າຍ ຫາຍ ຫຍູ່ງ ຫ່ອຍ ເມີ່ຍ ບົວ .
42010020	ມປ່າ ໄມ້ ຕູ໋ງ ອະເຮນີ້ຍ ມ້ຽນ ໝວັງ ເມີ່ຍ ບົວ ເຍີຍ ຫວ່າ . ອ໋ອຍ ຕສຸ ອະເຮນີ້ຍ ເມີ່ຍ ບົວ ເຍີຍ ບົ໋ວ ຕຸ໊ ເຟ້ຍ ຈ໊ຽນ ຢຽມ ທິນ-ຕ້ອງ . ”
42010021	ວົ້ວ ຕສັ່ນ ສີງ ລີ່ງ ປຸນ ເຢ​ຊູ ອຈຽນ-ໂຢ້ວ ໄຫ່ , ນິ່ນ ຕສ່ຽວ ກ໊ອງ , “ ອາ ເຕຍ , ລູ່ງ ເດົາ ເຍີຍ ຕສ໊ຽວ ອ້າ ! ເຢຍ ເທສງ ເຕຍ ເຫວີ່ຍ ຕສຸ ນ້າຍ ເຕີ໋ຍ ສີ່ ເຕຍ ເກມ ຈ໊ຽນ ໄມ້ ປຸນ ມ່າຍ ທສົງ-ເມ່ງ ເຍີຍ ມ່ຽນ ເຖສົາ ໂຫະ ຮລັງ ເຍີຍ ມ່ຽນ ຮິ້ວ , ມປ່າ ເຕຍ ປຸນ ໄມ້ ໂຫະ ຮລັງ ເຍີຍ ມ່ຽນ ຮິ້ວ . ອາ ເຕຍ ອ້າ ! ນ້າຍ ເຊ ໂຕສ໋ວ ຕຸ໊ ຫອບ ເຕຍ ກັ້ນ ເຍີຍ ໂຮຍ້ວ .
42010022	“ ອາ ເຕຍ ເຕສ໊າະ ຫຍູ່ງໆ ຈິວ ປຸນ ເຢຍ . ທສວດ ລິ໌ວ ເຕຍ , ໄມ້ ມ່າຍ ຫາຍ ເຕົ້າ ຮິ້ວ ຕຸ໊ ຕອນ . ທສວດ ລິ໌ວ ຕອນ ເຖສົາ ຕອນ ປຸນ ຮິ້ວ ວົ້ວ ເຕີ໋ຍ , ໄມ້ ມ່າຍ ຫາຍ ເຕົ້າ ຮິ້ວ ຕຸ໊ ເຕຍ . ”
42010023	ເຢ​ຊູ ແອ໋ງ ຮວິນ ດສ໋ວນ ເຖສົາ ໄຊ-ກໍ໋ ບົວ ກັ້ນ ກ໊ອງ , “ ເມີ່ຍ ບົວ ຕຸ໊ ປວັດ ນ້າຍ ເຕີ໋ຍ ສີ່ , ເມີ່ຍ ບົວ ຕສະເກ້ງ ອຈຽນ-ໂຢ້ວ ອ໊ະ .
42010024	ເຢຍ ບົ໋ວ ເມີ່ຍ ບົວ , ມ່າຍ ໂຕ່ວ ຫວ່າ ມ່ຽນ ເຖສົາ ຮູ່ງ ເຕ໋ຍ ທສ້ຳ ເຍີຍ ອ໋ອຍ ປວັດ ຕົ້ງ ເມີ່ຍ ບົວ ປວັດ ເຍີຍ , ມປ່າ ນິ່ນ ບົວ ໄມ້ ຕຸ໊ ປວັດ . ອ໋ອຍ ໄຮ໌ ຕົ້ງ ເມີ່ຍ ບົວ ໄຮ໌ ເຍີຍ , ມປ່າ ນິ່ນ ບົວ ໄມ້ ຕຸ໊ ໄຮ໌ . ”
42010025	ມ່າຍ ເຕົ້າ ອຈ໋າວ ເລີ໌ຍ ເຍີຍ ຟິນ-ແຊງ ໂຊ້ວ ເຈ໌ຍ ຕ້າຍ ອ໋ອຍ ເສີຍ ເຢ​ຊູ . ນິ່ນ ຕສ່ຽວ ໜ່າຍ , “ ຟິນ-ແຊງ ອ້າ ! ເຢຍ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ຖສີງ ຕຸ໊ ຢຽດ ລິ໌ວ ເຍີຍ ແໝ່ງ ? ”
42010026	ເຢ​ຊູ ກ໊ອງ , “ ເລີ໌ຍ-ຫລັດ ເຟ້ຍ ຈ໊ຽນ ຮນັ້ງ ຫາຍ ນໍ ກ໊ອງ ? ເມີ່ຍ ໂຕະ ລິ໌ວ , ເອີ໋ຍ ເລີ໌ຍ ຮນັ້ງ ຫາຍ ນໍ ? ”
42010027	ວົ້ວ ເຕົ້າ ຟິນ-ແຊງ ເຕົາ , “ ອ໋ອຍ ຕສຸ ຫລົ່ງ ເດສ່ງ ໂຮຍ້ວ , ຫລົ່ງ ເດສ່ງ ຕສະເອີ໋ຍ , ຫລົ່ງ ເດສ່ງ ທຈະ , ຫລົ່ງ ເດສ່ງ ທສົງ-ເມ່ງ ຮນ້ຳ ຕສ໊ຽວ , ເມີ່ຍ ເຍີຍ ທິນ-ຮູ່ງ . ຢ່າ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ”
42010028	ເຢ​ຊູ ກ໊ອງ , “ ເມີ່ຍ ເຕົາ ຕຸ໊ ຫອບ ເຍີຍ . ອ໋ອຍ ຕສຸ ຮນັ້ງ ນ້າຍ ນໍ ໂຕສ໋ວ ເມີ່ຍ ຕສ່ຽວ ຕຸ໊ ຕສຢັ້ງ ຈ໊ຽນ . ”
42010029	ວົ້ວ ເຕົ້າ ຟິນ-ແຊງ ຕສ່ຽວ ໄມ້ ມ່າຍ ອີ້ ເຝີຍ ອ໊ະ . ແອ໋ງ ລໍ໌ ເຈົ໊າ ໜ່າຍ ເຢ​ຊູ , “ ວົ້ວ ຫຍູ່ງ , ເຢຍ ຫອບ ຕສຸ ຮນ້ຳ ເຍີຍ ເຊ ຫາຍ ເຕົ້າ ? ”
42010030	ເຢ​ຊູ ເຕົາ , “ ມ່າຍ ເຕົ້າ ມ່ຽນ ຢຽມ ເຢ​ລູ​ຊາ​ເລມ ຕສີ້ງ ເອຈ່ຍ ເຢ​ລີ​ໂຄ ຕສີ້ງ . ນິ່ນ ມີ່ງ ເກົາ , ຕສຸ ຈັ໋ນ-ຕສະ ທສ້າງ . ລ່ຽມ ລຸຍ-ໂຫວ ເທສ້ຍ ອຈັງ ເດສ່ງ , ເຕສ໊າະ ນິ່ນ ເບ໊າະ ຕຸ໊ ໄມ້ ນັ່ງ ໄມ້ ໄຕ່ ເຍີຍ , ກວັ່ງ ຈ໊ຽນ ວົ້ວ , ຕສຢັງ ໜ່າຍ ມີ່ງ ໝີ່ ອ໊ະ .
42010031	“ ຕ໋ອຍ ຕສຸ ວົ້ວ ນອມ ຕສຢັ້ງ ໂຫ່ , ມ່າຍ ເຕົ້າ ໄຊ ມ່ຽນ ຢັ້ງ ວົ້ວ ຕິ້ວ ເຈົ໊າ ເຈ໋ຍ , ປວັດ ນ້າຍ ເຕົ້າ ຕສຸ ມຸນ ເຍີຍ ມ່ຽນ ຢຽມ ວົ້ວ ເຈົ໊າ-ເຮລນ . ນິ່ນ ຕສ່ຽວ ຫວີ່ງ ເຈ໋ຍ ວົ້ວ ປູງ ເຈົ໊າ-ເຮລນ ມີ່ງ ໝີ່ ອ໊ະ .
42010032	“ ແອ໋ງ ມ່າຍ ເຕົ້າ ເລ​ວີ ມ່ຽນ ຢ່າ ຟີ່ ຮນັ້ງ ເຍີຍ ເຖົາ ວົ້ວ ປວັດ ຕສ່ຽວ ມີ່ງ ໝັ່ງ . ໝັ່ງ ລິ໌ວ , ແອ໋ງ ຫວີ່ງ ເຈ໋ຍ ວົ້ວ ປູງ ເຈົ໊າ-ເຮລນ , ຕສຢັງ ໜ່າຍ ມີ່ງ ໝີ່ ອ໊ະ .
42010033	“ ມປ່າ ມ່າຍ ເຕົ້າ ສະ​ມາ​ເລຍ ຈັ໋ນ ເຈ໋ຍ ເຖົາ ວົ້ວ , ປວັດ ໜ່າຍ ເຕົ້າ ຕສຸ ຈັ໋ນ-ຕສະ ເບ໊າະ ມຸນ ເຍີຍ ມ່ຽນ ຕສ່ຽວ ຄໍ້-ລ່ຽນ ໄຫ່ ,
42010034	ມີ່ງ ເຖົາ ວົ້ວ ໝັ່ງ . ໝັ່ງ ລິ໌ວ , ນິ່ນ ຕສ່ຽວ ເຕສ໊າະ ໂຢ້ວ ເຖສົາ ອະຫງຸ່ນ ຕິ໊ວ ຮຢຽດ ຈ໊ຽນ ຕສຸ ມຸນ ເຍີຍ ຕ໋ອງ , ຢ່າ ເຕສ໊າະ ເດຍ ເປວ ຈ໊ຽນ , ແອ໋ງ ຮລອບ ນິ່ນ ຝາວ ນ້າຍ ເຕົ້າ ສະ​ມາ​ເລຍ ຈັ໋ນ ເຍີຍ ລໍ່ , ເຄນ ມີ່ງ ເຖົາ ນອມ ແຄະ ເປຢົ໊າ , ຖສໍ່ ຢຽມ ວົ້ວ ໂກ໋ວ ນິ່ນ .
42010035	“ ຕະເຫຍີ່ຍ ດອມ ສະ​ມາ​ເລຍ ຈັ໋ນ ເຕສ໊າະ ຕຸ໊ ອີ ນອມ ແທບ ຕ້າຍ ປຸນ ເປຢົ໊າ-ຕສ໊ຽວ ຢ່າ ກ໊ອງ ບົ໋ວ ນິ່ນ , ‘ ເຖງ ເຢຍ ໂກ໋ວ ຫລົງ ນິ່ນ ໂອ່ . ຕສົ໊ວ ເຢຍ ແອ໋ງ ຕ້າຍ ເຖົາ ນ້າຍ ໝັ່ງ ກ໋າ , ເມີ່ຍ ຫລົ່ງ ຕສຸ ບຸເຕສ໋ຍ ເຢຍ ມຕ້າຍ ຈ໊າວ ເມີ່ຍ . ’ ”
42010036	ເຊດ ເມວີ໌ຍ ເຢ​ຊູ ກ໊ອງ , “ ເມີ່ຍ ບົວ ຮນ້ຳ ກ໋າ , ນ້າຍ ເຕີ໋ຍ ປົວ ເຕົ້າ , ຕົ້ງ ຫາຍ ເຕົ້າ ຮນ້ຳ ຈັ໋ນ-ຕສະ ທສ້າງ ວົ້ວ ເຕົ້າ ມ່ຽນ ? ”
42010037	ອຈ໋າວ ເລີ໌ຍ ເຍີຍ ຟິນ-ແຊງ ກ໊ອງ , “ ຕົ້ງ ຄໍ້-ລ່ຽນ ນິ່ນ ວົ້ວ ເຕົ້າ . ” ເຢ​ຊູ ກ໊ອງ , “ ວົ້ວ ຫຍູ່ງ , ກຸ໊ນ ມີ່ງ ຮນັ້ງ ໜ່າຍ ນໍ ໂຕສ໋ວ ໂອ່ . ”
42010038	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ຢັ້ງ ເຈົ໊າ ມີ່ງ ວົ້ວ ຕສັ່ນ , ນິ່ນ ເຖົາ ນອມ ລ໌າງ . ວົ້ວ ນອມ ລ໌າງ ມ່າຍ ເຕົ້າ ມເຊັຍ ຕອນ , ບົ໋ວ ເຫ່ວ ມາ​ທາ , ອະເຮນີ້ຍ ຕສິ໊ບ ເຢ​ຊູ ຮິດ ນິ່ນ ເຍີຍ ເປຢົ໊າ .
42010039	ມາ​ທາ ມ່າຍ ເຕົ້າ ເດສ໌ຍ , ບົ໋ວ ເຫ່ວ , ມາ​ລີ​ຢາ , ເຕສວີ໌ຍ ຈ໊ຽນ ຕສ໊ຽວ ເຍີຍ ເຕສົ໋າ-ເຮລນ ໝວັງ ນິ່ນ ອຈ໋າວ ເລີ໌ຍ .
42010040	ມາ​ທາ ເບ່ນ ແຄະ , ກົງ ທສ້ຳ , ຫລະເຍົ້າ ໄຫ່ , ນິ່ນ ຕສ່ຽວ ຕ້າຍ ກ໊ອງ , “ ຕສ໊ຽວ ອ້າ ! ເມີ່ຍ ຮນ້ຳ ຕຸ໊ ເຈ໋ຍ ເອີ໋ຍ ເຍີຍ ? ເຢຍ ເຍີຍ ເດສ໌ຍ ກວັ່ງ ປຸນ ເຢຍ ກັ້ນ ໂຕສ໋ວ ກົງ ຮນັ້ງ . ໂທ້ ບົ໋ວ ນິ່ນ ຕ້າຍ ເຖງ ເຕີ໋ຍ ເຢຍ ມ່າະ ! ”
42010041	ຕສ໊ຽວ ເຕົາ , “ ມາ​ທາ ອ້າ ! ມາ​ທາ ! ເມີ່ຍ ມ່າຍ ທສ້ຳ-ຫຍູ່ງ ຫ່ອຍ ເມີ່ຍ ໂຮຍ້ວ ເດສົ້າ ໂຮຍ້ວ ຮວາງ ນີອາ .
42010042	ມປ່າ ຫອບ ຕສຸ ໂຕສ໋ວ ເຍີຍ ມ່າຍ ດຸ ຫຍູ່ງ ຮນັ້ງ . ເກົ້າ ຫລົງ ວົ້ວ ຫຍູ່ງ ມາ​ລີ​ຢາ ກິ໊ນ ລິ໌ວ ອ໊ະ , ຢ່າ ໄມ້ ມ່າຍ ຫາຍ ເຕົ້າ ເຕສ໊າະ ຕຸ໊ ນິ່ນ ເຍີຍ ທສວດ . ”
42011001	ມ່າຍ ຮນອຍ ເຢ​ຊູ ຢຽມ ນອມ ຕ໋ອງ ເຕົ໋າ ເກົ໋າ . ເຕົ໋າ ເກົ໋າ ລິ໌ວ , ມ່າຍ ເຕົ້າ ນິ່ນ ເຍີຍ ໄຊ-ກໍ໋ ກ໊ອງ ບົ໋ວ ນິ່ນ , “ ຕສ໊ຽວ ອ່າ , ໂທ້ ອຈ໋າວ ເຢຍ ບົວ ເຕົ໋າ ເກົ໋າ ຮນັ້ງ ໂຢ​ຮັນ ອຈ໋າວ ນິ່ນ ເຍີຍ ໄຊ-ກໍ໋ ບົວ ນໍ . ”
42011002	ເຢ​ຊູ ຕສ່ຽວ ບົ໋ວ ນິ່ນ ບົວ , “ ເມີ່ຍ ບົວ ຫາຍ ຕສັ່ນ ເຕົ໋າ ເກົ໋າ ອ໋ອຍ ຕສຸ ຮນັ້ງ ນ້າຍ ນໍ ກ໊ອງ , ‘ ຕສັ່ງ ເຕ໋ຍ ອ້າ ! ໂທ້ ປຸນ ມ່ຽນ ທ່າຍ ເມີ່ຍ ເຍີຍ ທສີງ-ເດສ່ງ ບົ໋ວ . ໂທ້ ປຸນ ເມີ່ຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຮນອຍ ເຖົາ .
42011003	ເຢຍ ບົວ ຮນອຍໆ ຖຈຽມ ເຍີຍ ຫຍັ່ນ ຮົບ , ໂທ້ ປຸນ ເຢຍ ບົວ ຢຽດ ຮນອຍ ມ່າຍ ເກົ໋າ ຢຽດ ຮນອຍ ຫຍັ່ນ .
42011004	ໂທ້ ກວັ່ງ ເຢຍ ບົວ ໂຕສ໋ວ ເຍີຍ ຕສຸ໌ຍ , ເຫວີ່ຍ ຕສຸ ຫາຍ ເຕົ້າ ຕ່ອງ ເຢຍ ບົວ , ເຢຍ ບົວ ຢ່າ ກວັ່ງ ປຸນ ນິ່ນ ບົວ . ໄມ້ ຕູ໋ງ ປຸນ ເຢຍ ບົວ ປວັ້ງ ເສີຍ ໂຮຍ້ວ ເຍີຍ ສີ່ . ’ ”
42011005	ເຢ​ຊູ ແອ໋ງ ກ໊ອງ ບົ໋ວ ນິ່ນ ບົວ , “ ເຊ ກ໊ອງ ເມີ່ຍ ບົວ ມ່າຍ ເຕົ້າ ດ໊າມ ມ໌ວນ ປ໋ຽນ ເສີຍ ມີ່ງ ເຖົາ ໂລ໌-ແກງ ຕ່ອຍ ເຍີຍ ເປຢົ໊າ ບົ໋ວ ນິ່ນ , ‘ ໂລ໌-ແກງ ອ້າ ! ໂທ້ ກ໊າ ປົວ ນອມ ອຈົ໊ວ ປຸນ ເຢຍ ໂອ່ .
42011006	ເຢຍ ມ່າຍ ເຕົ້າ ໂລ໌-ປິ໊ວ ຕ່ອຍ ເຈ໋ຍ ເຈົ໊າ ໂຄະ ໂຫະ ເຖົາ ຕ້າຍ ຮິດ ເຢຍ ວົ້ວ , ເຢຍ ຢ່າ ໄມ້ ມ່າຍ ຫາຍ ຫຍູ່ງ ປຸນ ນິ່ນ ຫຍັ່ນ . ’
42011007	“ ຢຽມ ເປຢົ໊າ ກະຍົ໌ວ ວົ້ວ ເຕົ້າ ໂລ໌-ແກງ ຕສ່ຽວ ເຕົາ , ‘ ໄມ້ ຕູ໋ງ ຕ້າຍ ກີງ-ເທສ້ວ ເຢຍ ອ໊ະ . ເຢຍ ບົວ ກວນ ຈ໊ຽນ ແກ້ງ . ຮມວັ້ງ ຕ່ອຍ ຢຽດ ຕສູ໊ງ ເປວີ໋ຍ ເດສ່ງ . ເຢຍ ໄມ້ ໄຮ່ ເຈ໌ຍ ຊິນ ເຕສ໊າະ ຫາຍ ຫຍູ່ງ ປຸນ ເມີ່ຍ ອ໊ະ ເຫລາະ . ’
42011008	ເຢຍ ບົ໋ວ ເມີ່ຍ ບົວ , ໄມ້ ເຕສີ໌ຍ ຫລາຍ ຕ໊າ ໂລ໌-ແກງ ອ໋ອຍ ເຈ໌ຍ ຊິນ ເຕສ໊າະ ຫາຍ ຫຍູ່ງ ປຸນ ນິ່ນ , ມປ່າ ເຫວີ່ຍ ນິ່ນ ໂທ້ ຕຸ໊ ໂຍ່ວ ໄຫ່ ຖສີງ ຕ້າຍ ເຈ໌ຍ ຊິນ ເຕສ໊າະ ນິ່ນ ຖຈຽມ ຕສຸ ເຍີຍ ກະນ້າຍ ປຸນ .
42011009	“ ຮນັ້ງ ໜ່າຍ ເຢຍ ບົ໋ວ ເມີ່ຍ ບົວ , ອ໋ອຍ ຕສຸ ໂທ້ ຕສ່ຽວ ຕຸ໊ . ອ໋ອຍ ຕສຸ ລໍ໌ ຕສ່ຽວ ປວັດ . ອ໋ອຍ ຕສຸ ແງ້ງ ແກ້ງ , ແກ້ງ ຕສ່ຽວ ອກອຍ .
42011010	ເຫວີ່ຍ ຕສຸ ຫາຍ ເຕົ້າ ໂທ້ ຕສ່ຽວ ຕຸ໊ . ຫາຍ ເຕົ້າ ລໍ໌ ຕສ່ຽວ ປວັດ . ຫາຍ ເຕົ້າ ແງ້ງ ແກ້ງ , ແກ້ງ ຕສ່ຽວ ອກອຍ .
42011011	“ ເມີ່ຍ ບົວ ຫາຍ ເຕົ້າ ໂຕສ໋ວ ເຕຍ ເຍີຍ ມ່ຽນ , ຕອນ ໂທ້ ເບຢົ໌າ ເມີ່ຍ ອ໋ອຍ ປຸນ ນາງ ນິ່ນ ໄຟ ?
42011012	ຕອນ ໂທ້ ເຈົ໋າ , ເມີ່ຍ ອ໋ອຍ ປຸນ ຕສຽບ ເຫຍີ່ຍ ດ້າງ ນິ່ນ ໄຟ ?
42011013	ເມີ່ຍ ບົວ ດົ່ງ ໜ່າຍ ຫວ່າຍ ເຍີຍ ມ່ຽນ ຕສູ໊ງ ຮິ້ວ ຕຸ໊ ປຸນ ຫລົງ ເຍີຍ ກະນ້າຍ ເມີ່ຍ ບົວ ເຍີຍ ຝຸຈ໊ວຍ , ເມີ່ຍ ບົວ ເຍີຍ ທິນ-ຕ້ອງ ເຕ໋ຍ ຖສໍ່ ເກົ້າ ອ໋ອຍ ເຖສີຍ ສີງ ລີ່ງ ປຸນ ໂທ້ ນິ່ນ ວົ້ວ ເຕີ໋ຍ ມ່ຽນ . ”
42011014	ເຢ​ຊູ ຕສຸ່ນ ກະນ້າຍ-ຫຮງົງ ມ້ຽນ ທສວດ ມ່ຽນ ເຍີຍ ຊິນ . ມ້ຽນ ທສວດ ມີ່ງ , ວົ້ວ ລ່ານ ມ່ຽນ ຕສ່ຽວ ໄຮ່ ກ໊ອງ ຫວ່າ ອ໊ະ . ຕສວັ໋ງ ມ່ຽນ ບົວະ ຮ່ອງ ໄຫ່ .
42011015	ມປ່າ ມ່າຍ ເຕີ໋ຍ ກ໊ອງ , “ ນິ່ນ ຫລົ່ງ ມ້ຽນ ເຍີຍ ຮູ່ງ , ເບ​ເອນ​ເຊ​ບູນ , ເຍີຍ ຫລີ່ງ ຕສຸ່ນ ມ້ຽນ ທສວດ . ”
42011016	ແອ໋ງ ມ່າຍ ເຕີ໋ຍ ມ່ຽນ ອ໋ອຍ ເສີຍ ເຢ​ຊູ ຕສ່ຽວ ໂທ້ ນິ່ນ ປຸນ ນອມ ຢຽມ ທິນ-ຕ້ອງ ຕ້າຍ ເຍີຍ ຈັ໋ງ-ໂຫ່ .
42011017	ມປ່າ ນິ່ນ ບົວ ເຍີຍ ໂຮຍ້ວ ຮນັ້ງ ຫາຍ ນໍ ຮນ້ຳ , ເຢ​ຊູ ຮິ້ວ ເຍີຍ . ນິ່ນ ຕສ່ຽວ ກ໊ອງ , “ ຫາຍ ນອມ ກົ໊ວະ ປຸນ ອກອຍ ໂຕສ໋ວ ເຕສ໋ຍ ເຈົ໊າ , ກັ້ນ ເຍີຍ ກົ໊ວະ ຕສັ່ງ ມ່ຽນ ເຖສົາ ກັ້ນ ເຍີຍ ກົ໊ວະ ຕສັ່ງ ມ່ຽນ ເບ໊າະ ຈ໋າ , ວົ້ວ ນອມ ກົ໊ວະ ຕສ່ຽວ ປ່າຍ ເດສ່ງ ອ໊ະ . ເຊ ກ໊ອງ ຢຽດ ເປຢົ໊າ ມ່ຽນ ເບ໊າະ ຈ໋າ ປຸນ ອກອຍ , ຈາ-ຕີ້ງ ຕສ່ຽວ ປ່າຍ ເດສ່ງ ອ໊ະ .
42011018	ຮນັ້ງ ໜ່າຍ , ເຊ ກ໊ອງ ຊາ​ຕານ ເຍີຍ ກົ໊ວະ ປຸນ ອກອຍ ໂຕສ໋ວ ເຕສ໋ຍ ກວັ້ນ , ນ້າຍ ກວັ້ນ ເຖສົາ ວົ້ວ ກວັ້ນ ເບ໊າະ ຈ໋າ , ນິ່ນ ເຍີຍ ກົ໊ວະ ຮນັ້ງ ຫາຍ ນໍ ໄຮ່ ຢຽມ ຕຸ໊ ວ້ວນ ? ເມີ່ຍ ບົວ ກ໊ອງ ເຢຍ ຫລົ່ງ ເບ​ເອນ​ເຊ​ບູນ ມ້ຽນ ເຍີຍ ຫລີ່ງ ຕສຸ່ນ ມ້ຽນ ທສວດ .
42011019	ເຊ ກ໊ອງ ເຢຍ ເຂົາ ເບ​ເອນ​ເຊ​ບູນ ມ້ຽນ ຕສຸ່ນ ມ້ຽນ ທສວດ , ວົ້ວ ຫຍູ່ງ ເມີ່ຍ ບົວ ເຍີຍ ໄຊ-ກໍ໋ ເຂົາ ຫາຍ ເຕົ້າ ເຍີຍ ຫລີ່ງ ຕສຸ່ນ ມ້ຽນ ທສວດ ? ເມີ່ຍ ບົວ ເຍີຍ ໄຊ-ກໍ໋ ໂຕສ໋ວ ເຍີຍ ສີ່ ປຸນ ທສີງ ເມີ່ຍ ບົວ ຕ່ອງ ອ໊ະ .
42011020	ມປ່າ ເຊ ກ໊ອງ ເຢຍ ເຂົາ ທິນ-ຮູ່ງ ເຍີຍ ທຈະ ຕສຸ່ນ ມ້ຽນ ທສວດ , ນ້າຍ ປຸນ ທສີງ ທິນ-ຮູ່ງ ຢຽມ ເມີ່ຍ ບົວ ບຸດົ໋ງ ໂຕສ໋ວ ຕສ໊ຽວ ອ໊ະ .
42011021	“ ເຊ ກ໊ອງ ມ່າຍ ເຕົ້າ ມ່ຽນ ເຮ້ນ ມ່ຽນ ເບ່ນ ດສ້ອຍ ຫວົວະ ກິ່ນ ຕສົ໊ວ ຈ໊ຽນ ກັ້ນ ເຍີຍ ເປຢົ໊າ , ນິ່ນ ເຍີຍ ຈາ-ຕີ້ງ ຕສ່ຽວ ແປ້ງ ອອນ ອ໊ະ .
42011022	ມປ່າ ເຊ ກ໊ອງ ມ່າຍ ເຕົ້າ ເກົ້າ ເຮ້ນ ຕ້າຍ ເບ໊າະ ຮີ່ງ , ນິ່ນ ຕສ່ຽວ ເຕສ໊າະ ເດສ່ງ ຕົ້ງ ວົ້ວ ເຕົ້າ ປັ່ງ ເຫວີ່ຍ ໂກ໋ວ ຈາ-ຕີ້ງ ເຍີຍ ຫວົວະ ກິ່ນ . ທສ້າງ ຕຸ໊ ຕ້າຍ ເຍີຍ ກະນ້າຍ ຢ່າ ຕໍ້ ມີ່ງ ປຸນ ອກອຍ .
42011023	“ ຫາຍ ເຕົ້າ ໄມ້ ກັນ ເຢຍ , ເຊ ເຖສົາ ເຢຍ ຕ໋ອຍ-ເຕກ . ຫາຍ ເຕົ້າ ໄມ້ ເຖງ ເຢຍ ຊຽວ ຕສຸ໊ນ , ວົ້ວ ເຕົ້າ ໂຕສ໋ວ ປຸນ ດສ໋ານ ເດສ່ງ ໝີ່ ອ໊ະ .
42011024	“ ມ່າຍ ເຮ່ຍ ໄກວ໊ ມ້ຽນ ຢຽມ ມ່ຽນ ເຍີຍ ຊິນ ທສວດ ຕ້າຍ ວົ້ວ ຕສັ່ນ , ນິ່ນ ໂຢ້ວ ຈ໊ຽນ ເຕີ່ຍ-ປູງ-ຮ໌ານ ມີ່ງ ລໍ໌ ຕ໋ອງ ຮິດ . ມີ່ງ ເກົາ , ລໍ໌ ໄມ້ ຕຸ໊ ຕ໋ອງ ຮິດ . ມ້ຽນ ຕສ່ຽວ ກ໊ອງ , ‘ ອາ , ເຢຍ ອ໋ອຍ ດສ໋ວນ ເຢຍ ເຍີຍ ໂລ໌-ເປຢົ໊າ ຢຽມ ອ໊ະ . ’
42011025	ນິ່ນ ຕສ່ຽວ ດສ໋ວນ ມີ່ງ ປວັດ ນິ່ນ ເຍີຍ ໂລ໌-ເປຢົ໊າ ພວດ ອຈັງ ເດສ່ງ , ເບ່ນ ຊູງ ເຍີຍ .
42011026	ນິ່ນ ຕສ່ຽວ ແອ໋ງ ມີ່ງ ລໍ໌ ເສ່ຍ ເຕົ້າ ມ້ຽນ ເກົ້າ ທສ້ຽວ ເຈ໋ຍ ນິ່ນ , ຕ້າຍ ເຖສົາ ຈ໊ຽນ ນິ່ນ ເປັຍ ວົ້ວ ລ່ານ ມ່ຽນ ເຍີຍ ຊິນ ຢຽມ . ວົ້ວ ລ່ານ ມ່ຽນ ຕສ່ຽວ ເກົ້າ ໂຄ້ວ ເຈ໋ຍ ຕສິ້ນ ດ່າງ ອ໊ະ . ”
42011027	ເຢ​ຊູ ກ໊ອງ ຈ໊ຽນ ນ້າຍ ເຕີ໋ຍ ຫວ່າ ວົ້ວ ຕສັ່ນ , ວົ້ວ ກວັ້ນ ມ່ຽນ ມ່າຍ ເຕົ້າ ມເຊັຍ ຕອນ ເຫ່ວ ຈ໊ຽນ ບຸຍ ເຍີຍ ກ໊ອງ ບົ໋ວ ເຢ​ຊູ , “ ຢູ໌ງ ເມີ່ຍ ຕ້າຍ ແອ໋ງ ປຸນ ຫຍໍ ເມີ່ຍ ຮົບ ວົ້ວ ເຕົ້າ ມ່າຍ ອຈຽນ-ໂຢ້ວ ອ໊ະ . ”
42011028	ເຢ​ຊູ ເຕົາ , “ ຕົ້ງ ໄຮ໌ ທິນ-ຮູ່ງ ເຍີຍ ຫວ່າ ຢ່າ ເອີຍ ຈ໊ຽນ ໂຕສ໋ວ ວົ້ວ ເຕີ໋ຍ , ເກົ້າ ມ່າຍ ອຈຽນ-ໂຢ້ວ . ”
42011029	ມ່ຽນ ກຸ໊ນ ໂຕສ໋ວ ກຸ໊ນ ທສ້ຳ ຕ້າຍ ກັ໊ບ ຕສຸ໊ນ ວົ້ວ ຕສັ່ນ , ເຢ​ຊູ ກ໊ອງ , “ ອີ້ ຈ໋າ ຮນອຍ ເຍີຍ ມ່ຽນ ເກ້ງ ຫວ່າຍ ໄຫ່ . ນິ່ນ ບົວ ຂູງ ໂທ້ ຈັ໋ງ-ໂຫ່ ໝັ່ງ ມປ່າ ທສວດ ລິ໌ວ ໂຢ​ນາ ວົ້ວ ຫຍູ່ງ ຈັ໋ງ-ໂຫ່ , ເຢຍ ໄມ້ ປຸນ ຫາຍ ຫຍູ່ງ ຈັ໋ງ-ໂຫ່ ນິ່ນ ບົວ ໝັ່ງ .
42011030	ໂຢ​ນາ ຮນັ້ງ ຫາຍ ນໍ ເປ໋ນ ຈັ໋ງ-ໂຫ່ ປຸນ ນິ​ນະ​ເວ ມ່ຽນ ໝັ່ງ , ເຢຍ , ປ້າມ ມ່ຽນ ເຍີຍ ຕອນ , ຢ່າ ອ໋ອຍ ຮນັ້ງ ວົ້ວ ນໍ ເປ໋ນ ຈັ໋ງ-ໂຫ່ ປຸນ ອີ້ ຈ໋າ ຮນອຍ ເຍີຍ ມ່ຽນ ໝັ່ງ .
42011031	ເຖົາ ທິນ-ຮູ່ງ ຊ້ຽມ ຕສຸ໌ຍ ວົ້ວ ຮນອຍ , ຢຽມ ນ່າມ ປູງ ແໝງ ວົ້ວ ເຕົ້າ ຮູ່ງ ໝ່າ ອ໋ອຍ ໂຊ້ວ ເຈ໌ຍ ຕ້າຍ ໂກ໋ ອີ້ ຈ໋າ ມ່ຽນ , ເຫວີ່ຍ ຕສຸ ວົ້ວ ເຕົ້າ ຮູ່ງ ໝ່າ ຢຽມ ລູ່ງ ກອນ ຕ້າຍ ໝວັງ ຊາ​ໂລ​ມອນ ຮູ່ງ ທສົງ-ເມ່ງ ເຍີຍ ຫວ່າ . ໝັ່ງ ມ່າະ ! ຢຽມ ນ້າຍ ມ່າຍ ເຕົ້າ ເກົ້າ ໂຮລ ເຈ໋ຍ ຊາ​ໂລ​ມອນ .
42011032	ເຖົາ ທິນ-ຮູ່ງ ຊ້ຽມ ຕສຸ໌ຍ ວົ້ວ ຮນອຍ , ນິ​ນະ​ເວ ມ່ຽນ ອ໋ອຍ ໂຊ້ວ ເຈ໌ຍ ຕ້າຍ ໂກ໋ ອີ້ ຈ໋າ ມ່ຽນ , ເຫວີ່ຍ ຕສຸ ໂຢ​ນາ ມີ່ງ ຕສຸ້ນ ໂຕ໌ ວົ້ວ ຕສັ່ນ ນິ່ນ ບົວ ຕສູ໊ງ ກ໊ອຍ ໂຮຍ້ວ ກວັ່ງ ຕສຸ໌ຍ ໝີ່ ອ໊ະ . ໝັ່ງ ມ່າະ ! ອີ້ ຕສັ່ນ ຢຽມ ນ້າຍ ຖສໍ່ ມ່າຍ ເຕົ້າ ເກົ້າ ໂຮລ ເຈ໋ຍ ໂຢ​ນາ .
42011033	“ ໄມ້ ມ່າຍ ຫາຍ ເຕົ້າ ຕ໊ຽມ ເຕສັຍ ຕັງ ຕ້າຍ ຕໍ້ ມີ່ງ ປີ໋ງ ຈ໊ຽນ , ໄຟ ເຕສ໊າະ ທົ້ງ ອກົ໊ບ ຈ໊ຽນ . ຕັງ ມຕ້າຍ ອ໋ອຍ ຕສຸ ຕົນ ຕັງ ເຍີຍ ປ້າຍ ປຸນ ເປັຍ ເປຢົ໊າ ເຍີຍ ມ່ຽນ ໝັ່ງ ຕຸ໊ ປວັດ ອຈັງ .
42011034	ເມີ່ຍ ເຍີຍ ມຕສີງ ເປີ໊ຍ ຊິນ ເຍີຍ ຕັງ . ເມີ່ຍ ເຍີຍ ມຕສີງ ອຈັງ ນໍ , ຕສຢັ້ງ ຊິນ ຕສ່ຽວ ອຈັງ ເດສ່ງ . ມປ່າ ມຕສີງ ໄມ້ ອຈັງ , ເມີ່ຍ ເຍີຍ ຊິນ ຕສ່ຽວ ຫຮມວັງ ເດສ່ງ ໝີ່ ອ໊ະ .
42011035	ຮນັ້ງ ນ້າຍ ເມີ່ຍ ອ໋ອຍ ຕສຸ ບູ້ງ ຈ໊ຽນ ໄມ້ ຕູ໋ງ ປຸນ ເມີ່ຍ ເຍີຍ ຊິນ ເຍີຍ ອຈັງ ຫຮມວັງ .
42011036	ເຊ ກ໊ອງ ເມີ່ຍ ເຍີຍ ຊິນ ມ່າຍ ອຈັງ ປວັ໊ງ ເດສ່ງ , ໄມ້ ມ່າຍ ຢຽດ ນອມ ຕ໋ອງ ຫຮມວັງ , ຢຽດ ຕສູ໊ງ ຕສ່ຽວ ອຈັງ , ຮນັ້ງ ມ່າຍ ຕັງ ເຍີຍ ອຈັງ ຕສິ໋ວ ຈ໊ຽນ ເມີ່ຍ ນໍ . ”
42011037	ເຢ​ຊູ ກ໊ອງ ປ່າ ຫວ່າ , ມ່າຍ ເຕົ້າ ຟາ​ລິ​ສີ ມ່ຽນ ເຫ່ວ ເຢ​ຊູ ມີ່ງ ເຖສົາ ນິ່ນ ຫຍັ່ນ ຫຮນາງ . ເຢ​ຊູ ຕສ່ຽວ ເປັຍ ເປຢົ໊າ ເຕສວີ໌ຍ ຈ໊ຽນ ຫຍັ່ນ ຫຮນາງ .
42011038	ວົ້ວ ເຕົ້າ ຟາ​ລິ​ສີ ມ່ຽນ ປວັດ ເຢ​ຊູ ຫຍັ່ນ ຫຮນາງ , ໄມ້ ເອີຍ ຈ໊ຽນ ເລີ໌ຍ ດສ໋າວ ປົ໌ວ ດ່າງ , ນິ່ນ ບົວະ ຮ່ອງ ໄຫ່ ອ໊ະ .
42011039	ຕສ໊ຽວ ຕສ່ຽວ ກ໊ອງ ບົ໋ວ ນິ່ນ , “ ເມີ່ຍ ບົວ ຟາ​ລິ​ສີ ມ່ຽນ ດສ໋າວ ດສ່ອມ ຢ໊ຽນ ຂູງ ດສ໋າວ ກະເຫຍ່ຍ ເດສ່ງ ຮນັ້ງ . ມປ່າ ເມີ່ຍ ບົວ ກະຍົ໌ວ ຕສ້າງ ປວັ໊ງ ເມີ່ຍ ບົວ ເມົ້າ ຕ້າຍ ເຍີຍ ກະນ້າຍ ເຖສົາ ຮຢວັງ ເອ໊າະ .
42011040	ກະນ້າຍ-ຫຮງົງ ອ້າ ! ທິນ-ຮູ່ງ ເຕສີ໋ຍ ທສວດ ກະເຫຍ່ຍ ແໝງ ຢ່າ ໄມ້ ເຕສີ໌ຍ ແອ໋ງ ເຕສີ໋ຍ ທສວດ ກະຍົ໌ວ ແໝງ ?
42011041	ອ໋ອຍ ຕສຸ ເຕສ໊າະ ຢຽມ ເມີ່ຍ ບົວ ເຍີຍ ດສ່ອມ ຢ໊ຽນ ກະຍົ໌ວ ວົ້ວ ເຕີ໋ຍ ກະນ້າຍ ຝູງ ມ່ຽນ ຈົ່ມ ມ່ຽນ , ເມີ່ຍ ບົວ ເຍີຍ ຢຽດ ຕສູ໊ງ ຕສ່ຽວ ທສີງ-ເດສ່ງ ໝີ່ ອ໊ະ .
42011042	“ ເມີ່ຍ ບົວ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ຕໍ້ ແປະ ທສິດ ເຖສົາ ຢ້ຽນ ຊີ ເຖສົາ ຫຍູ່ງໆ ກະນ້າຍ-ດາງ ຕສຽບ ໂກ໊ວ ເຍີຍ ຢຽດ ໂກ໊ວ ຝົ່ງ ຫໍ່ ທິນ-ຮູ່ງ . ມປ່າ ໂຕສ໋ວ ແປ້ງ ຟິມ ເຍີຍ ເຈົ໊າ ເຖສົາ ຮນ້ຳ ທິນ-ຮູ່ງ ເຍີຍ ເຈົ໊າ ເມີ່ຍ ບົວ ຫລະຄຸ ໄມ້ ໂຕສ໋ວ . ເມີ່ຍ ບົວ ຫອບ ຕສຸ ໂຕສ໋ວ ນ້າຍ ເຕີ໋ຍ ເຈົ໊າ ມປ່າ ໄມ້ ຕູ໋ງ ຫລະຄຸ ຕສຽບ ໂກ໊ວ ເຍີຍ ຢຽດ ໂກ໊ວ ກະນ້າຍ ຝົ່ງ ຫໍ່ ທິນ-ຮູ່ງ .
42011043	“ ເມີ່ຍ ບົວ ຟາ​ລິ​ສີ ມ່ຽນ ອ້າ ! ເມີ່ຍ ບົວ ອ໋ອຍ ປວັ້ງ ຕສຸ ໂຄ້ວ ອ໊ະ . ເມີ່ຍ ບົວ ຢຽມ ຫວຸ່ຍ ຕ້ອງ ອ໋ອຍ ເຕສວີ໌ຍ ຫລົງ ເຈ໋ຍ ເຍີຍ ຕ໋ອງ . ຢຽມ ເຮີຍ-ຫ່ອງ ຢ່າ ອ໋ອຍ ມ່ຽນ ເຕສ໊າະ ເຢັ໊ຍ ທ່າຍ ເມີ່ຍ ບົວ .
42011044	ເມີ່ຍ ບົວ ອ໋ອຍ ຕສຸ ໂຄ້ວ ອ໊ະ . ເມີ່ຍ ບົວ ເຊ ຮນັ້ງ ໄມ້ ມ່າຍ ຈັ໋ງ-ໂຫ່ ເຍີຍ ຈັ໋ນ-ໄຕ່ ໂຕສ໊ວ . ມ່ຽນ ທສ້າຍ ຕສຸ ຢ່າ ລ່ຽມ ໄມ້ ຮິ້ວ ທສ້າຍ ຕສຸ ຈັ໋ນ-ໄຕ່ ໂຕສ໊ວ . ”
42011045	ມ່າຍ ເຕົ້າ ອຈ໋າວ ເລີ໌ຍ ເຍີຍ ຟິນ-ແຊງ ກ໊ອງ , “ ຟິນ-ແຊງ ອ້າ ! ເມີ່ຍ ຮນັ້ງ ນ້າຍ ນໍ ກ໊ອງ , ເມີ່ຍ ລ່ຽມ ເຢຍ ບົວ ຢ່າ ກ໊ອງ ໂຕະ ນີອາ . ”
42011046	ເຢ​ຊູ ເຕົາ , “ ເມີ່ຍ ບົວ ອຈ໋າວ ເລີ໌ຍ ເຍີຍ ຟິນ-ແຊງ ຢ່າ ອ໋ອຍ ຕສຸ ໂຄ້ວ ອ໊ະ . ເມີ່ຍ ບົວ ເຕສ໊າະ ເຮນ້ຍ ເຍີຍ , ອະ ຕຸ໊ ເຫຍຍ ເຍີຍ ກະນ້າຍ ຜານ ປຸນ ມ່ຽນ ເຫຍຍ . ມປ່າ ເມີ່ຍ ບົວ ກັ້ນ ລ່ຽມ ໄມ້ ຫລົ່ງ ຢຽດ ນອມ ປົ໌ວ-ໂດ໊ະ ເຖງ ນິ່ນ ບົວ ໂປ້ວ .
42011047	ເມີ່ຍ ບົວ ເກ້ງ ອ໋ອຍ ຕສຸ ໂຄ້ວ ອ໊ະ . ເມີ່ຍ ບົວ ເຖສີຍ ໂຕ່ວ ຫວ່າ ມ່ຽນ ເຍີຍ ໂຕສ໊ວ ມປ່າ ນ້າຍ ເຕີ໋ຍ ໂຕ່ວ ຫວ່າ ມ່ຽນ ເມີ່ຍ ບົວ ກັ້ນ ເຍີຍ ອົງ-ຖາຍ ໄຕ໋ ໄຕ່ .
42011048	ຮນັ້ງ ໜ່າຍ ເມີ່ຍ ບົວ ປິ໋ວ ເມ່ງ ເມີ່ຍ ບົວ ອະເຮນີ້ຍ ເມີ່ຍ ບົວ ເຍີຍ ອົງ-ຖາຍ ໂຕສ໋ວ ເຍີຍ ສີ່ , ເຫວີ່ຍ ຕສຸ ນິ່ນ ບົວ ໄຕ໋ ນ້າຍ ເຕີ໋ຍ ໂຕ່ວ ຫວ່າ ມ່ຽນ , ເມີ່ຍ ບົວ ຢ່າ ເຖງ ເຖສີຍ ໂຕສ໊ວ .
42011049	ເຫວີ່ຍ ນ້າຍ ທິນ-ຮູ່ງ ຫລົ່ງ ນິ່ນ ເຍີຍ ທສົງ-ເມ່ງ ກ໊ອງ , ‘ ເຢຍ ອ໋ອຍ ພ້າຍ ໂຕ່ວ ຫວ່າ ມ່ຽນ ຢ່າ ພ້າຍ ກົງ-ໂຕສ້ ມີ່ງ ເຖົາ ນິ່ນ ບົວ ໜ່າຍ . ມ່າຍ ເຕີ໋ຍ ນິ່ນ ບົວ ອ໋ອຍ ໄຕ໋ ໄຕ່ . ມ່າຍ ເຕີ໋ຍ ນິ່ນ ບົວ ອ໋ອຍ ໂຕສ໋ວ ໂຕະ . ’
42011050	ຮນັ້ງ ນ້າຍ , ອີ້ ຈ໋າ ມ່ຽນ ຕສຸ ຕີ່ງ ຕສຸ໌ຍ ເຊ ຫລາຍ ນິ່ນ ບົວ ເຍີຍ ອົງ-ຖາຍ ໄຕ໋ ຕສວັ໋ງ ໂຕ່ວ ຫວ່າ ມ່ຽນ ປຸນ ດສຢ໊າມ ຫລ່ຽວ ທສວດ , ຢຽມ ເຕສີ໋ຍ ລູ່ງ ເຕສີ໋ຍ ເດົາ ເຖົາ ອີ້ ຕສັ່ນ ,
42011051	ຕົ້ງ ຢຽມ ໄຕ໋ ອາ​ແບນ ວົ້ວ ຕ່ອຍ ມ່ຽນ ແອ໋ງ ເຖົາ ໄຕ໋ ເສ​ຄາ​ລິ​ຢາ ຢຽມ ເຕສ່ຍ-ຕ້ອງ ເຖສົາ ທສີງ-ເດສ່ງ ເຍີຍ ຕ໋ອງ ບຸດົ໋ງ . ເຢຍ ບົ໋ວ ເມີ່ຍ ບົວ , ອີ້ ຈ໋າ ມ່ຽນ ອ໋ອຍ ຕສຸ ຫລາຍ ນ້າຍ ເຕີ໋ຍ ຢຽດ ຕສູ໊ງ ຕສຸ ຕີ່ງ ຕສຸ໌ຍ .
42011052	“ ເມີ່ຍ ບົວ ອຈ໋າວ ເລີ໌ຍ ເຍີຍ ຟິນ-ແຊງ ອ໋ອຍ ຕສຸ ໂຄ້ວ ອ໊ະ , ເຫວີ່ຍ ຕສຸ ເມີ່ຍ ບົວ ເຕສ໊າະ ຄອຍ ວ່ວນ ຕສາງ ວົ້ວ ນອມ ເປຢົ໊າ ເຍີຍ ຟໍ້-ເຕສີ້ຍ ຊຽວ ຈ໊ຽນ . ເມີ່ຍ ບົວ ກັ້ນ ໄມ້ ເປັຍ . ມ່ຽນ ອ໋ອຍ ເປັຍ ເມີ່ຍ ບົວ ຢ່າ ລ່ານ ຈ໊ຽນ ໄມ້ ປຸນ ເປັຍ . ”
42011053	ເຢ​ຊູ ຢຽມ ວົ້ວ ທສວດ ຕ້າຍ , ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ເຖສົາ ນິ່ນ ຕ໋ອຍ-ເຕກ ແດສງ , ທຈະ ລໍ໌ ເຈົ໊າ ໜ່າຍ ,
42011054	ອ໋ອຍ ດົ໊ວ ນິ່ນ ກ໊ອງ ຕ່ອງ ຫວ່າ ເຫວີ່ຍ ຫລົ່ງ ນິ່ນ ເຍີຍ ຫວ່າ ໂກ໋ ນິ່ນ .
42012001	ນ້າຍ ເຕີ໋ຍ ຕສຢັ້ງ ໂຫ່ , ມ່າຍ ເຕສ໋ຍ ທສິນ ລ່ານ ມ່ຽນ ຕ້າຍ ຕສຸ໊ນ ໝວັງ ເຢ​ຊູ , ລ່ານ ຢ່າ ທສ້າຍ ຕສຸ ລ່ານ . ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ກ໊ອງ ດ່າງ , “ ອ໋ອຍ ຕສຸ ໄຝ ຟິມ ຟາ​ລິ​ສີ ມ່ຽນ ເຍີຍ ປີ໊ງ . ເອີ໋ຍ ເລີ໌ຍ ເຊ ນິ່ນ ບົວ ເປີ້ຍ ຕສະ ໂຮຍ້ວ ອຈ໊ວດ .
42012002	ໄມ້ ມ່າຍ ຫາຍ ຫຍູ່ງ ເກມ ຈ໊ຽນ ໄມ້ ຕສຸ ທສວດ ຢ້າງ . ໄມ້ ມ່າຍ ຫາຍ ຫຍູ່ງ ປີ໋ງ ຈ໊ຽນ ມ່ຽນ ໄມ້ ໄຮ່ ຮິ້ວ .
42012003	ເມີ່ຍ ບົວ ຢຽມ ຫຮມວັງ ຕສົງ ກ໊ອງ ເຍີຍ ຫວ່າ , ມ່ຽນ ຢຽມ ອຈັງ ຕສົງ ໄຮ່ ໝວັງ ຕຸ໊ ໄຮ໌ . ຢຽມ ວົ້ວ ເກນ ກະຍົ໌ວ ປີ໋ງ ຈ໊ຽນ ກ໊ອງ ເຍີຍ ຫວ່າ-ຊັບ ຢ່າ ອ໋ອຍ ມ່າຍ ມ່ຽນ ຢຽມ ເປຢົ໊າ-ງໍ່ ຕສຸ້ນ ບົ໋ວ ມ່ຽນ .
42012004	“ ເຢຍ ເຍີຍ ກໍ໋-ໂຢ໌ວ ອ່າ , ເຢຍ ບົ໋ວ ເມີ່ຍ ບົວ , ເມີ່ຍ ບົວ ໄມ້ ຕູ໋ງ ກ້ຳ ເດສ໋ຍ ຂູງ ໄຮ່ ໄຕ໋ ບົວ ເຍີຍ ຊິນ ວົ້ວ ເຕີ໋ຍ , ອກະຮ້າ ໄມ້ ໄຮ່ ໂຕສ໋ວ ຫາຍ ຫຍູ່ງ ຫ່ອຍ .
42012005	ເຢຍ ອ໋ອຍ ຕົ໊ນ ເມີ່ຍ ບົວ , ປຸນ ເມີ່ຍ ບົວ ຮິ້ວ ຕຸ໊ ອ໋ອຍ ຕສຸ ກ້ຳ ເດສ໋ຍ ຫາຍ ເຕົ້າ . ອ໋ອຍ ຕສຸ ກ້ຳ ເດສ໋ຍ ທິນ-ຮູ່ງ . ນິ່ນ ໄຕ໋ ລິ໌ວ ມ່ຽນ , ຖສໍ່ ມ່າຍ ຫລີ່ງ ຕສອຍ ເອຈ່ຍ ເຕີ່ຍ ຫຍົວະ . ເຢຍ ບົ໋ວ ເມີ່ຍ ບົວ , ຕສະເກ້ງ ອ໋ອຍ ຕສຸ ກ້ຳ ເດສ໋ຍ ທິນ-ຮູ່ງ .
42012006	ປຢາ ນອມ ເໜາະ ເໝີຍ ໝ່າຍ ຕຸ໊ ອີ ນອມ ຕົ້ງ ຕສິ້ນ ຮນັ້ງ ໄມ້ ເຕສີ໌ຍ ? ມປ່າ ທິນ-ຮູ່ງ ຖສໍ່ ໄມ້ ຫລະຄຸ ຢຽດ ນອມ ນ້າຍ ເຕີ໋ຍ ເໜາະ ເໝີຍ .
42012007	ລ່ຽມ ເມີ່ຍ ບົວ ເຍີຍ ບະເປຢີຍ ຕສູ໊ງ ຊ້າວ ເດສ່ງ ໝີ່ ອ໊ະ . ຮນັ້ງ ໜ່າຍ ໄມ້ ຕູ໋ງ ກ້ຳ ເດສ໋ຍ . ເມີ່ຍ ບົວ ຕສູ໊ງ ເກົ້າ ຈ໋າຍ ເຈ໋ຍ ເໜາະ ເໝີຍ ທສ້ຳ .
42012008	“ ເຢຍ ບົ໋ວ ເມີ່ຍ ບົວ , ຫາຍ ເຕົ້າ ຕອງ ຕສວັ໋ງ ຫຍ່ຽມ ເຢຍ , ເຢຍ ປ້າມ ມ່ຽນ ເຍີຍ ຕອນ , ຕສ່ຽວ ຢຽມ ທິນ-ຮູ່ງ ເຍີຍ ຟິນ-ມ່ຽນ ເຍີຍ ດສະຮມຽນ ຫຍ່ຽມ ວົ້ວ ເຕົ້າ .
42012009	ມປ່າ ຫາຍ ເຕົ້າ ໄມ້ ຕອງ ຕສວັ໋ງ ຫຍ່ຽມ ເຢຍ , ເຢຍ , ປ້າມ ມ່ຽນ ເຍີຍ ຕອນ , ຢຽມ ທິນ-ຮູ່ງ ເຍີຍ ຟິນ-ມ່ຽນ ເຍີຍ ດສະຮມຽນ ໄມ້ ຫຍ່ຽມ ວົ້ວ ເຕົ້າ ອ໊ະ .
42012010	“ ຫາຍ ເຕົ້າ ກ໊ອງ ໂຕະ ເຢຍ , ປ້າມ ມ່ຽນ ເຍີຍ ຕອນ , ທິນ-ຮູ່ງ ໄຮ່ ກວັ່ງ ວົ້ວ ເຕົ້າ ເຍີຍ ຕສຸ໌ຍ . ມປ່າ ຫາຍ ເຕົ້າ ກ໊ອງ ໂຕະ ສີງ ລີ່ງ , ທິນ-ຮູ່ງ ໄມ້ ກວັ່ງ ວົ້ວ ເຕົ້າ ເຍີຍ ຕສຸ໌ຍ .
42012011	“ ນິ່ນ ບົວ ຕໍ້ ເມີ່ຍ ບົວ ມີ່ງ ເຖົາ ຫວຸ່ຍ ຕ້ອງ , ໄຟ ຈຽນ-ໂຟ້ວ , ໄຟ ມ່າຍ ຫລີ່ງ ເຍີຍ ມ່ຽນ , ເມີ່ຍ ບົວ ໄມ້ ຕູ໋ງ ເດສົ້າ ອ໋ອຍ ຕສຸ ຮນັ້ງ ຫາຍ ນໍ ເຕົາ , ຮນັ້ງ ຫາຍ ນໍ ກ໊ອງ .
42012012	ເຖົາ ວົ້ວ ນອມ ຕສຢັ້ງ ໂຫ່ ສີງ ລີ່ງ ອ໋ອຍ ອຈ໋າວ ເມີ່ຍ ບົວ ຮິ້ວ ຕຸ໊ ຮນັ້ງ ຫາຍ ນໍ ກ໊ອງ . ”
42012013	ຢຽມ ວົ້ວ ກວັ້ນ ມ່ຽນ ມ່າຍ ລ່ານ ມ່ຽນ ກ໊ອງ ບົ໋ວ ເຢ​ຊູ , “ ຟິນ-ແຊງ ອ່າ , ໂທ້ ບົ໋ວ ເຢຍ ເຍີຍ ກໍ໋ ເຕສ໊າະ ເຢຍ ເຍີຍ ເຕຍ ພ້າຍ ປຸນ ເຢຍ ເຍີຍ ປ່ວນ ຈາ-ຕີ້ງ ປຸນ ເຢຍ ໂອ່ . ”
42012014	ເຢ​ຊູ ເຕົາ ນິ່ນ , “ ໂຢ໌ວ ອ້າ ! ຫາຍ ເຕົ້າ ອອນ ເຢຍ ໂຕສ໋ວ ປຸນ-ຕສອງ ມ່ຽນ , ເຕສ໊າະ ເມີ່ຍ ບົວ ເຍີຍ ຈາ-ຕີ້ງ ກະນ້າຍ ປຸນ ອກອຍ ? ”
42012015	ເຢ​ຊູ ກ໊ອງ ບົ໋ວ ຕສວັ໋ງ ມ່ຽນ , “ ອ໋ອຍ ຕສຸ ໄຝ ຟິມ . ໄມ້ ຕູ໋ງ ໂຕສ໋ວ ໂຮຍ້ວ ໂຮລ ເມົ້າ ຫາຍ ຫຍູ່ງ . ໄມ້ ກຸ໊ນ ດົ່ງ ຫາຍ ປຸ໊ດ ຕສ້ອຍ , ຕສຽນ ແໝ່ງ ໄມ້ ເຕສີ໌ຍ ຢຽມ ນ້າຍ ເຕີ໋ຍ ກະນ້າຍ . ”
42012016	ເຢ​ຊູ ຕສ່ຽວ ກ໊ອງ ນ້າຍ ຕິ້ວ ຫວ່າ-ເປີ໊ຍ ບົ໋ວ ນິ່ນ ບົວ . “ ມ່າຍ ເຕົ້າ ປຸ໊ດ-ຕສ້ອຍ ມ່ຽນ ມ່າຍ ລີ່ງ ເຕີ່ຍ ຫລົງ ໄຫ່ , ຕສວັ໋ງ ຕຸ໊ ກະນ້າຍ ທສ້ຳ .
42012017	ນ້າຍ ເຕົ້າ ປຸ໊ດ-ຕສ້ອຍ ມ່ຽນ ຮນ້ຳ ຕ້າຍ , ‘ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ມເປີຍ ? ເຢຍ ຊຽວ ຕ້າຍ ເຍີຍ ກະນ້າຍ ເຢຍ ໄມ້ ມ່າຍ ຕ໋ອງ ຕັ໊ບ ຕຸ໊ ເອຈ່ຍ . ’
42012018	ນິ່ນ ແອ໋ງ ຮນ້ຳ ທສວດ , ‘ ອາ , ເຢຍ ອ໋ອຍ ຕສຸ ແທສະ ອກອຍ ເຢຍ ເຍີຍ ໂລ໌-ລ໌ຳ , ແອ໋ງ ກັ້ນ ໂຕສ໋ວ ເກົ້າ ໂຮລ , ຕສ່ຽວ ເຕສ໊າະ ເຢຍ ເຍີຍ ລ່າງ ຕສິ ເຖສົາ ຢຽດ ຕສູ໊ງ ຊຽວ ຕ້າຍ ເຍີຍ ກະນ້າຍ ຕັ໊ບ ຈ໊ຽນ . ’
42012019	ນິ່ນ ແອ໋ງ ຮນ້ຳ ຕ້າຍ , ‘ ອາ , ເຢຍ ແໝ່ງ ຫລົງ ໄຫ່ ອ໊ະ . ຫຍູ່ງໆ ຫລົງ ເຍີຍ ກະນ້າຍ ເຢຍ ມ່າຍ ເກົ໋າ ຫຍັ່ນ ເກົ໋າ ຮົບ ເຕສ໋ຍ ຫຮຍັງ . ເຢຍ ຂູງ ເປວີ໋ຍ ຈ໊ຽນ ຫຍັ່ນ , ເປວີ໋ຍ ຈ໊ຽນ ຮົບ , ອຈຽນ-ໂຢ້ວ ອະດສຢ່າວ ຮນັ້ງ . ’
42012020	“ ມປ່າ ທິນ-ຮູ່ງ ກ໊ອງ ບົ໋ວ ນິ່ນ , ‘ ກະນ້າຍ-ຫຮງົງ ອ້າ ! ອີ້ ມ໌ວນ ເມີ່ຍ ອ໋ອຍ ຕສຸ ໄຕ່ ອ໊ະ . ເມີ່ຍ ຊຽວ ຕ້າຍ ລ່ຽວ ເມີ່ຍ ກັ້ນ ຫລົ່ງ ເຍີຍ ກະນ້າຍ , ນ້າຍ ດສຸ່ນ ອ໋ອຍ ເປ໋ນ ຫາຍ ເຕົ້າ ເຍີຍ ? ’ ”
42012021	ເຢ​ຊູ ແອ໋ງ ກ໊ອງ ເຊດ ເມວີ໌ຍ ຫວ່າ , “ ຫາຍ ເຕົ້າ ຂູງ ອ໋ອຍ ຊຽວ ຈ໊ຽນ ກະນ້າຍ ທສ້ຳ ລ່ຽວ ນິ່ນ ກັ້ນ ຫລົ່ງ , ເຊ ຮນັ້ງ ວົ້ວ ເຕົ້າ ປຸ໊ດ ຕສ້ອຍ ເຍີຍ ມ່ຽນ ຫຮງົງ ມ່ຽນ ນໍ . ເອີຍ ທິນ-ຮູ່ງ ໝັ່ງ , ນິ່ນ ເຊ ມ່ຽນ ຈົ່ມ ມ່ຽນ . ”
42012022	ເຢ​ຊູ ແອ໋ງ ບົ໋ວ ນິ່ນ ເຍີຍ ໄຊ-ກໍ໋ , “ ຮນັ້ງ ໜ່າຍ ເຢຍ ບົ໋ວ ເມີ່ຍ ບົວ , ໄມ້ ຕູ໋ງ ເຫວີ່ຍ ຢູ໌ງ ແໝ່ງ ເຍີຍ ຫຍັ່ນ ຮົບ ຂວນ ໂຮຍ້ວ . ຢ່າ ໄມ້ ຕູ໋ງ ເຫວີ່ຍ ຊິນ ຕສັ່ງ ເຍີຍ ລຸຍ-ໂຫວ ຂວນ ໂຮຍ້ວ .
42012023	ແໝ່ງ ເກົ້າ ຈ໋າຍ ເຈ໋ຍ ຫຍັ່ນ ຮົບ . ຊິນ ຢ່າ ເກົ້າ ຈ໋າຍ ເຈ໋ຍ ລຸຍ-ໂຫວ .
42012024	ຮນ້ຳ ໝັ່ງ ກ໋າ , ເໜາະ ອາ ! ນິ່ນ ບົວ ໄມ້ ຕສວັ໋ງ ຢ່າ ໄມ້ ຊຽວ . ນິ່ນ ບົວ ໄມ້ ມ່າຍ ບາດ ຢ່າ ໄມ້ ມ່າຍ ລ໌ຳ . ມປ່າ ທິນ-ຮູ່ງ ຫວຸຍ ນິ່ນ ບົວ . ເມີ່ຍ ບົວ ຕສູ໊ງ ເກົ້າ ຈ໋າຍ ເຈ໋ຍ ເໜາະ .
42012025	ເມີ່ຍ ບົວ ຫາຍ ເຕົ້າ ຫລາຍ ຂວນ ໂຮຍ້ວ ໄຮ່ ເປ໊າະ ຕຸ໊ ແໝ່ງ ດ໊າວ ເຕີ໋ຍ ?
42012026	ດົ່ງ ນ້າຍ ໄຝ ເຍີຍ ສີ່ ເມີ່ຍ ບົວ ຕສູ໊ງ ໄມ້ ໄຮ່ ໂຕສ໋ວ , ເມີ່ຍ ບົວ ຖສໍ່ ຂວນ ໂຮຍ້ວ ຕະເຫຍີ່ຍ ຫຍູ່ງ ໂຕສ໋ວ ຫາຍ ຫຍູ່ງ ? ”
42012027	ຮນ້ຳ ໝັ່ງ ກ໋າ , ແປະ ເຫາະ ປຢັ້ງ ຮນັ້ງ ຫາຍ ນໍ ຕສຢັ້ງ ! ປຢັ້ງ ໄມ້ ໂຕສ໋ວ ກົງ ຢ່າ ໄມ້ ແປງ ສຸຍ ດັ໊ດ ເດຍ , ມປ່າ ເຢຍ ບົ໋ວ ເມີ່ຍ ບົວ , ລ່ຽມ ຊາ​ໂລ​ມອນ ຮູ່ງ ດົ່ງ ໜ່າຍ ປຸ໊ດ ຕສ້ອຍ ຢ່າ ໄມ້ ມ່າຍ ຕສອງ-ຕສຸ໊ ດົ່ງ ຢຽດ ຕໍ໊ ນ້າຍ ເຕີ໋ຍ ປຢັ້ງ ເດສວີ່ຍ .
42012028	ຫລົ່ມ ເຍີຍ ເມ້ຍ ອີ້ ຮນອຍ ຕສຢັ້ງ , ອຈັງ ຮນອຍ ໂຄວ ອກາຍ ຕສຸ ໂຕ໌ວ ປົ໊ວ , ມປ່າ ທິນ-ຮູ່ງ ຕສອງ ເມ້ຍ ເດສວີ່ຍ . ຮນັ້ງ ໜ່າຍ , ທິນ-ຮູ່ງ ຕສູ໊ງ ເກົ້າ ອ໋ອຍ ຕສອງ ເມີ່ຍ ບົວ . ເມີ່ຍ ບົວ ສຽນ ຕຸ໊ ເຮີຍ ໄຫ່ ເວ່ະ !
42012029	“ ເມີ່ຍ ບົວ ໄມ້ ຕູ໋ງ ຕສັ່ນໆ ເດສົ້າ ຈ໊ຽນ ອ໋ອຍ ຕສຸ ຫຍັ່ນ ອ໋ອຍ ຕສຸ ຮົບ ຫາຍ ຫຍູ່ງ , ຢ່າ ໄມ້ ຕູ໋ງ ຂວນ ໂຮຍ້ວ .
42012030	ລູ່ງ ເດ໊ຍ ໝ່ານ ຝີງ , ໄມ້ ສຽນ ທິນ-ຮູ່ງ ເຍີຍ ມ່ຽນ , ຕສັ່ນໆ ລໍ໌ ນ້າຍ ເຕີ໋ຍ ກະນ້າຍ . ເມີ່ຍ ບົວ ເຍີຍ ຕສັ່ງ ເຕ໋ຍ ຮິ້ວ ຕຸ໊ ເມີ່ຍ ບົວ ຖຈຽມ ຕສຸ ຫລົ່ງ ນ້າຍ ເຕີ໋ຍ ກະນ້າຍ .
42012031	ອ໋ອຍ ຕສຸ ປຸນ ທິນ-ຮູ່ງ ໂຕສ໋ວ ເມີ່ຍ ບົວ ເຍີຍ ຕສ໊ຽວ ກຸ໊ນ ເມີ່ຍ ບົວ , ນ້າຍ ເຕີ໋ຍ ຢຽດ ຕສູ໊ງ ກະນ້າຍ ນິ່ນ ຕສ່ຽວ ຈາ ທິບ ປຸນ ເມີ່ຍ ບົວ .
42012032	“ ເມີ່ຍ ບົວ ນ້າຍ ກວັ້ນ ໂຕສະ ເຍີຍ ມ່ຽນ ອ້າ ! ໄມ້ ຕູ໋ງ ກ້ຳ ເດສ໋ຍ ໂອ່ . ເມີ່ຍ ບົວ ເຍີຍ ຕສັ່ງ ເຕ໋ຍ ອະເຮນີ້ຍ ເຕສ໊າະ ນິ່ນ ເຍີຍ ກົ໊ວະ ປຸນ ເມີ່ຍ ບົວ .
42012033	ອ໋ອຍ ຕສຸ ໝ່າຍ ເດສ່ງ ເມີ່ຍ ບົວ ເຍີຍ ຈາ-ຕີ້ງ ແອ໋ງ ທສວດ ຟິມ ເຖງ ມ່ຽນ ຈົ່ມ ມ່ຽນ . ອ໋ອຍ ຕສຸ ລໍ໌ ຢຽດ ລິ໌ວ ໄມ້ ໄຮ່ ຫວ່າຍ ເຍີຍ ຍ່ານ ບົວະ ຕັ໊ບ ຈ໋າຍ ເຍີຍ ກະນ້າຍ ຊຽວ ວົ້ວ ທິນ-ຕ້ອງ . ຢຽມ ວົ້ວ , ນ້າຍ ເຕີ໋ຍ ກະນ້າຍ ໄມ້ ໄຮ່ ຕສິດ , ຈັ໋ນ-ຕສະ ໄມ້ ໄຮ່ ເປ໊ດ ເປັຍ ມີ່ງ ໜິ່ມ , ແກງ ຢ່າ ໄມ້ ໄຮ່ ຫງາດ ຫວ່າຍ .
42012034	ເມີ່ຍ ບົວ ຊຽວ ຈ໋າຍ ເຍີຍ ກະນ້າຍ ຢຽມ ຫາຍ ນອມ ຕ໋ອງ , ເມີ່ຍ ບົວ ເຍີຍ ໂຮຍ້ວ ຫາຍ ຕສັ່ນ ຢ່າ ຈັ໋ງ ຈ໊ຽນ ວົ້ວ ອ໊ະ .
42012035	“ ເມີ່ຍ ບົວ ອ໋ອຍ ຕສຸ ຫລິ່ວ ເລີ໌ຍ ຕສຢັ໋ງ ຕສອງ ຈ໊ຽນ ຢ່າ ຕ໊ຽມ ເຕສັຍ ຕັງ ຕສົ໊ວ ຈ໊ຽນ ,
42012036	ຮນັ້ງ ໂປວ ຕສົ໊ວ ຈ໊ຽນ ນິ່ນ ບົວ ເຍີຍ ຕສ໊ຽວ ມີ່ງ ທສີງ-ຈາ-ຢິ້ນ ດສ໋ວນ ນໍ . ເຖົາ ເປຢົ໊າ-ຕສ໊ຽວ ເຫ່ວ , ໂປວ ບົວ ຕສ່ຽວ ລ່ຽມ ເຕສີ້ຍ ຄອຍ ແກ້ງ .
42012037	ຕສ໊ຽວ ດສ໋ວນ ຕ້າຍ ປວັດ ໂປວ ຮນັ້ງ ນ້າຍ ກີງ ໂຮຍ້ວ ຕສົ໊ວ ຈ໊ຽນ , ໂປວ ຕສ່ຽວ ມ່າຍ ອຈຽນ-ໂຢ້ວ ອ໊ະ . ເຢຍ ບົ໋ວ ເມີ່ຍ ບົວ , ຕສ໊ຽວ ອ໋ອຍ ເຫ່ວ ນິ່ນ ເຍີຍ ໂປວ ບົວ ເຕສວີ໌ຍ ຈ໊ຽນ ຫຍັ່ນ ຫຮນາງ , ນິ່ນ ກັ້ນ ຕສ່ຽວ ອຈຸ່ນ ຈ໊ຽນ ລຸຍ-ເມວີ໌ຍ ຫລິ່ວ ເລີ໌ຍ ໂປວ ບົວ .
42012038	ໄມ້ ກຸ໊ນ ວົ້ວ ເຕົ້າ ຕສ໊ຽວ ດ໊າມ ມ໌ວນ ໄຟ ດ໊າມ ມ໌ວນ ເຈ໋ຍ ດສ໋ວນ ຕ້າຍ , ເຊ ກ໊ອງ ປວັດ ໂປວ ບົວ ຖສໍ່ ກີງ ໂຮຍ້ວ ຕສົ໊ວ ຈ໊ຽນ ເຍີຍ , ວົ້ວ ເຕີ໋ຍ ໂປວ ຕສ່ຽວ ຕຸ໊ ອຈຽນ-ໂຢ້ວ ອ໊ະ .
42012039	“ ນ້າຍ ເມີ່ຍ ບົວ ຮິ້ວ ຕຸ໊ ເຍີຍ . ເຊ ກ໊ອງ ເປຢົ໊າ-ຕສ໊ຽວ ຮິ້ວ ຕຸ໊ ຈັ໋ນ-ຕສະ ຫາຍ ນອມ ຕສຢັ້ງ ໂຫ່ ອ໋ອຍ ຕ້າຍ , ນິ່ນ ຕສ່ຽວ ຕສົ໊ວ ຈ໊ຽນ ໄມ້ ປຸນ ຈັ໋ນ-ຕສະ ເປັຍ ເປຢົ໊າ .
42012040	ເມີ່ຍ ບົວ ຢ່າ ອ໋ອຍ ຕສຸ ຫລິ່ວ ເລີ໌ຍ ຕສຢັ໋ງ ຕສັ່ນໆ ຕສົ໊ວ ຈ໊ຽນ , ເຫວີ່ຍ ຕສຸ ເມີ່ຍ ບົວ ຈັ໋ງ ໄມ້ ຕສ່າຍ ເຍີຍ ຕສຢັ້ງ ໂຫ່ ເຢຍ , ປ້າມ ມ່ຽນ ເຍີຍ ຕອນ , ຕສ່ຽວ ເຖົາ ອ໊ະ . ”
42012041	ປີ​ເຕ ໜ່າຍ ກ໋າ , “ ຕສ໊ຽວ ອ້າ ! ນ້າຍ ຕິ້ວ ຫວ່າ-ເປີ໊ຍ ກ໊ອງ ປຸນ ເຢຍ ບົວ ໄຟ ກ໊ອງ ປຸນ ຕສວັ໋ງ ມ່ຽນ ? ”
42012042	ຕສ໊ຽວ ເຕົາ , “ ຫາຍ ເຕົ້າ ໂຕສ໋ວ ໂຮຍ້ວ ຕສີ໋ງ , ທສົງ-ເມ່ງ ເຍີຍ ໂປວ , ຕົ້ງ ເປຢົ໊າ-ຕສ໊ຽວ ອ໋ອຍ ພ້າຍ ໂກ໋ວ ນິ່ນ ເຍີຍ ເປຢົ໊າ ຢ່າ ຕສິ໋ວ ຕສຢັ້ງ ໂຫ່ ເຕສ໊າະ ຫອບ ຕສຸ ຕຸ໊ ເຍີຍ ປ່ວນ ຫຍັ່ນ ຮົບ ປຸນ ໂປວ ບົວ ?
42012043	ຕສ໊ຽວ ດສ໋ວນ ຕ້າຍ ປວັດ ນ້າຍ ເຕົ້າ ໂປວ ໂຕສ໋ວ ຕຸ໊ ຕສີ໋ງ , ໂປວ ຕສ່ຽວ ອຈຽນ-ໂຢ້ວ ອ໊ະ .
42012044	ເຢຍ ບົ໋ວ ຕສຽນ ເມີ່ຍ ບົວ , ຕສ໊ຽວ ອ໋ອຍ ປຸນ ນ້າຍ ເຕົ້າ ໂປວ ໂກ໋ວ ເດສ່ງ ນິ່ນ ເຍີຍ ຢຽດ ຕສູ໊ງ ຈາ-ຕີ້ງ .
42012045	ມປ່າ ເຊ ກ໊ອງ ວົ້ວ ເຕົ້າ ໂປວ ຢຽມ ໂຮຍ້ວ ຮນ້ຳ , ‘ ອາ , ເຢຍ ເຍີຍ ຕສ໊ຽວ ໄມ້ ແກ້ງ ດສ໋ວນ ຊຽບ , ’ ນິ່ນ ຕສ່ຽວ ຕົ໌ງ ຊິນ ເບ໊າະ ມຈັ່ງ ໂປວ ມເຊັຍ ໂປວ ຢ່າ ຫຍັ່ນ ເປ໊ວ ຮົບ ອກວິນ .
42012046	ໂປວ ຈັ໋ງ ໄມ້ ຕສ່າຍ ເຍີຍ ຮນອຍ , ຈັ໋ງ ໄມ້ ຕສ່າຍ ເຍີຍ ຕສຢັ້ງ ໂຫ່ , ນິ່ນ ເຍີຍ ຕສ໊ຽວ ຕສ່ຽວ ດສ໋ວນ ຕ້າຍ ອ໊ະ . ຕສ໊ຽວ ອ໋ອຍ ຕີ່ງ ນິ່ນ ເຍີຍ ຕສຸ໌ຍ ເຮນ້ຍ ເຍີຍ . ຢ່າ ຕສຸ່ນ ນິ່ນ ມີ່ງ ເຖສົາ ໄມ້ ສຽນ ເຍີຍ ມ່ຽນ ຢຽມ .
42012047	“ ຫາຍ ເຕົ້າ ໂປວ ຮິ້ວ ຕຸ໊ ນິ່ນ ເຍີຍ ຕສ໊ຽວ ອ໋ອຍ ນິ່ນ ຮນັ້ງ ຫາຍ ນໍ ໂຕສ໋ວ , ນິ່ນ ຢ່າ ໄມ້ ຫລິ່ວ ເລີ໌ຍ ຢ່າ ໄມ້ ເອີຍ ຈ໊ຽນ ໂຕສ໋ວ , ວົ້ວ ເຕົ້າ ຕສຸ ເບ໊າະ ເກົ້າ ທສ້ຳ .
42012048	ຫາຍ ເຕົ້າ ໂປວ ໄມ້ ຮິ້ວ ຕຸ໊ ຕສ໊ຽວ ອ໋ອຍ ນິ່ນ ຮນັ້ງ ຫາຍ ນໍ ໂຕສ໋ວ , ນິ່ນ ໂຕສ໋ວ ລິ໌ວ ເຍີຍ ສີ່ ຫອບ ຕສຸ ເບ໊າະ ເຍີຍ ມປ່າ ຕສຸ ເບ໊າະ ໂຕສະ . ຫາຍ ເຕົ້າ ຕຸ໊ ທສ້ຳ , ວົ້ວ ເຕົ້າ ອ໋ອຍ ຕສຸ ທສວດ ທສ້ຳ . ຈິວ ປຸນ ຫາຍ ເຕົ້າ ຕສິ໊ບ ທສ້ຳ , ວົ້ວ ເຕົ້າ ອ໋ອຍ ຕສຸ ທສວດ ເກົ້າ ທສ້ຳ . ”
42012049	“ ເຢຍ ຕ້າຍ ເຫວີ່ຍ ອ໋ອຍ ປຸນ ໂຕ໌ວ ເຕສັຍ ປ້າມ ເກນ . ເຝີຍ ຕຸ໊ ອີ້ ຕສັ່ນ ເຕສັຍ ຈ໊ຽນ ອ໊ະ ໄມ້ ເຕສີຍ !
42012050	ມປ່າ ເຢຍ ເຝີຍ-ຫຍູ່ງ ຕສູ໊ງ ອ໋ອຍ ຕສຸ ສ່ຽວ ໂຄ້ວ ດ່າງ . ໄມ້ ແກ້ງ ເຈ໋ຍ ວົ້ວ ເຕີ໋ຍ ສ່ຽວ ໂຄ້ວ ເຍີຍ ຮນອຍ ເຢຍ ໄຮ໌ ໂຮຍ້ວ ໄມ້ ເຮ່ນ ຢຽດ ເຕີ໋ຍ .
42012051	ເມີ່ຍ ບົວ ຮນ້ຳ ເຢຍ ຕ້າຍ ປຸນ ປ້າມ ເກນ ຖາຍ-ແປ້ງ ໄຟ ? ໄມ້ ເຕສີ໌ຍ . ເຢຍ ບົ໋ວ ເມີ່ຍ ບົວ , ເຢຍ ຕ້າຍ ໂຕສ໋ວ ປຸນ ມ່ຽນ ປຸນ ອກອຍ .
42012052	ຢຽມ ນ້າຍ ມີ່ງ , ຢຽດ ປ່ວນ ມ່ຽນ ມ່າຍ ປຢາ ລ່ານ ມປ່າ ອ໋ອຍ ຕສຸ ປຸນ ອກອຍ . ປົວ ລ່ານ ເຖສົາ ອີ ລ່ານ ປຸນ ອກອຍ . ອີ ລ່ານ ເຖສົາ ປົວ ລ່ານ ປຸນ ອກອຍ .
42012053	ເຕຍ ເຖສົາ ຕອນ , ຕອນ ເຖສົາ ເຕຍ ຢ່າ ປຸນ ອກອຍ . ມາ ເຖສົາ ເຊັຍ , ເຊັຍ ເຖສົາ ມາ ປຸນ ອກອຍ . ມາ-ປົ່ວ ເຖສົາ ບວັ໌ງ , ບວັ໌ງ ເຖສົາ ມາ-ປົ່ວ ຢ່າ ປຸນ ອກອຍ . ”
42012054	ເຢ​ຊູ ຢ່າ ກ໊ອງ ບົ໋ວ ຕສວັ໋ງ ມ່ຽນ , “ ເມີ່ຍ ບົວ ປວັດ ໄຟ ປູງ ແໝງ ຝາວ ຕໍ໊ ບ໋ວນ ເມີ່ຍ ບົວ ຕສ່ຽວ ກ໊ອງ , ‘ ອ໋ອຍ ຕຸ້ຍ ບຢູ່ງ ອ໊ະ , ’ ຢ່າ ຕສະເກ້ງ ຮນັ້ງ ໜ່າຍ .
42012055	ເມີ່ຍ ບົວ ໄຮ໌ ດສຢ໋າວ ຢຽມ ນ່າມ ປູງ ແໝງ ປ່ວນ ຕ້າຍ , ເມີ່ຍ ບົວ ກ໊ອງ , ‘ ອ໋ອຍ ຢົ໊ວະ ອ໊ະ , ’ ຢ່າ ຕສະເກ້ງ ຢົ໊ວະ .
42012056	ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ອ້າ ! ເມີ່ຍ ບົວ ໄຮ່ ສຳ ລູ່ງ ສຳ ເດົາ ເຍີຍ ເຊດ ເຕສີ໊ຍ . ເຫວີ່ຍ ຫາຍ ຕິ່ວ ສຳ ໄມ້ ທສວດ ອີ້ ຈ໋າ ເຍີຍ ສີ່ ?
42012057	“ ເມີ່ຍ ບົວ ກັ້ນ ເຫວີ່ຍ ຫາຍ ຕິ່ວ ໄມ້ ໄຮ່ ຕີ່ງ ຫາຍ ຫຍູ່ງ ເຊ ຫອບ ໄຟ ໄມ້ ຫອບ ?
42012058	ເຊ ກ໊ອງ ມ່າຍ ເຕົ້າ ມ່ຽນ ໂກ໋ ເມີ່ຍ , ອ໋ອຍ ຕໍ້ ເມີ່ຍ ມີ່ງ ເບ່ນ ສີ່ ມ່ຽນ ວົ້ວ , ຢຽມ ດ໊າມ-ເຈົ໊າ ເມີ່ຍ ອ໋ອຍ ຕສຸ ເຖສົາ ນິ່ນ ກ໊ອງ ຊູງ . ໄມ້ ເຕສີຍ ນໍ , ນິ່ນ ອ໋ອຍ ທໍ ເມີ່ຍ ມີ່ງ ຊ້ຽມ ຕສຸ໌ຍ ຈຽນ ວົ້ວ . ຊ້ຽມ ຕສຸ໌ຍ ຈຽນ ອ໋ອຍ ເຕສ໊າະ ເມີ່ຍ ຈິວ ປຸນ ຮູ່ງ ແປງ . ຮູ່ງ ແປງ ຕສ່ຽວ ຕໍ້ ເມີ່ຍ ມີ່ງ ຫວວນ ຈ໊ຽນ ໂລ່ .
42012059	ເຢຍ ບົ໋ວ ເມີ່ຍ ບົວ , ເມີ່ຍ ອ໋ອຍ ຕສຸ ຫວວນ ຈ໊ຽນ ໂລ່ ເຖົາ ຝຸນ ຊູງ ເດສ່ງ , ໄມ້ ທສາ ຢຽດ ນອມ ຕົ້ງ ຕສິ້ນ ເຍີຍ ແຕສ໊ະ ຖສີງ ຕ້າຍ ຕຸ໊ ທສວດ . ”
42013001	ວົ້ວ ຕສັ່ນ ມ່າຍ ເຕີ໋ຍ ຢຽມ ວົ້ວ ເຍີຍ ມ່ຽນ ກ໊ອງ ບົ໋ວ ເຢ​ຊູ ມ່າຍ ເຕີ໋ຍ ກາ​ລິ​ລີ ມ່ຽນ ໄຕ໋ ແຊງ-ຄູ້ ເຕສ່ຍ ປຸນ ທິນ-ຮູ່ງ ວົ້ວ ຕສັ່ນ , ຕສຸ ປີ​ລາດ ໄຕ໋ ນິ່ນ ບົວ . ດສຢ໊າມ ທສວດ ຕ້າຍ ຕສອບ ຕສຸ ວົ້ວ ເຕີ໋ຍ ແຊງ-ຄູ້ ເຍີຍ ດສຢ໊າມ .
42013002	ເຢ​ຊູ ເຕົາ ນິ່ນ ບົວ , “ ນ້າຍ ເຕີ໋ຍ ກາ​ລິ​ລີ ມ່ຽນ ຮນັ້ງ ນ້າຍ ນໍ ຕສຸ ໄຕ໋ , ເມີ່ຍ ບົວ ຫລ່າຍ ນິ່ນ ບົວ ເຍີຍ ຕສຸ໌ຍ ເກົ້າ ໂຮລ ກາ​ລິ​ລີ ເຍີຍ ວົ້ວ ເຕີ໋ຍ ຕສວັ໋ງ ມ່ຽນ ເຍີຍ ຕສຸ໌ຍ ໄຟ ?
42013003	ໄມ້ ເຕສີ໌ຍ ເຫລາະ . ເຢຍ ບົ໋ວ ເມີ່ຍ ບົວ , ເຊ ກ໊ອງ ເມີ່ຍ ບົວ ໄມ້ ກ໊ອຍ ໂຮຍ້ວ ກວັ່ງ ຕສຸ໌ຍ , ເມີ່ຍ ບົວ ຢ່າ ຟີ່ ຮນັ້ງ ເຍີຍ ອ໋ອຍ ຕສຸ ໝຽດ .
42013004	ເຖສົາ ສີ​ໂລ​ອຳ ຟັ່ນ ທາບ ບາງ , ດັ໊ບ ໄຕ່ ວົ້ວ ເຕີ໋ຍ ຕສຽບ ເປ໊ດ ລ່ານ ນີ ? ເມີ່ຍ ບົວ ຫລ່າຍ ນິ່ນ ບົວ ຕ່ອງ ເກົ້າ ໂດ ເຢ​ລູ​ຊາ​ເລມ ຕສີ້ງ ເຍີຍ ຕສວັ໋ງ ມ່ຽນ ໄຟ ?
42013005	ຕສູ໊ງ ໄມ້ ເຕສີ໌ຍ . ເຢຍ ບົ໋ວ ເມີ່ຍ ບົວ , ເຊ ກ໊ອງ ເມີ່ຍ ບົວ ໄມ້ ກ໊ອຍ ໂຮຍ້ວ ກວັ່ງ ຕສຸ໌ຍ , ເມີ່ຍ ບົວ ຢ່າ ຮນັ້ງ ນິ່ນ ບົວ ນໍ , ອ໋ອຍ ຕສຸ ໄຕ່ . ”
42013006	ເຢ​ຊູ ກ໊ອງ ນ້າຍ ຕິ້ວ ຫວ່າ-ເປີ໊ຍ ປຸນ ນິ່ນ ບົວ ໝວັງ . “ ມ່າຍ ລ່ານ ມ່ຽນ ມ່າຍ ຕສູ້ງ ງົ່ງ ຫຍໍ ດຢັ໋ງ ຢຽມ ນິ່ນ ເຍີຍ ອະຫງຸ່ນ ຫຮວີງ . ນິ່ນ ມີ່ງ ເຖົາ ວົ້ວ ລໍ໌ ປ໊ຽວ ຢ່າ ລໍ໌ ໄມ້ ຕຸ໊ ຢຽດ ນອມ .
42013007	ນິ່ນ ຕສ່ຽວ ບົ໋ວ ເຖງ ນິ່ນ ໂກ໋ວ ຫຮວີງ ເຍີຍ ມ່ຽນ , ‘ ໝັ່ງ ກ໋າ ! ຕຸ໊ ປົວ ຫຮຍັງ ເຢຍ ຕ້າຍ ລໍ໌ ນ້າຍ ຕສູ້ງ ງົ່ງ ຫຍໍ ດຢັ໋ງ ເຍີຍ ປ໊ຽວ ຢ່າ ໄມ້ ຕຸ໊ ຢຽດ ນອມ . ກຸ໊ນ ກ໋ອຍ ກວັ່ງ ອ໊ະ . ຂູງ ຢຽມ ນ້າຍ ທ້ອງ ເດົາ ຮນັ້ງ . ’
42013008	ໂກ໋ວ ຫຮວີງ ເຍີຍ ມ່ຽນ ກ໊ອງ , ‘ ຕົ້ມ ກໍ໋ ອ້າ ! ໂທ້ ເມີ່ຍ ແອ໋ງ ລ່ຽວ ຫຮຍັງ . ເຢຍ ອ໋ອຍ ເວດ ເນຍ ຢວັງ ຈ໊ຽນ ກອນ , ອັນ ຈ໊ຽນ ປ໋ວນ .
42013009	ຕະເຫຍີ່ຍ ຫຮຍັງ ຕສຢັ້ງ ປ໊ຽວ ນໍ , ຫລົງ ອ໊ະ . ໄມ້ ຕສຢັ້ງ ນໍ , ກຸ໊ນ ກ໋ອຍ ກວັ່ງ ອ໊ະ . ’ ”
42013010	ມ່າຍ ນອມ ຕີ້ງ ກົງ ຮນອຍ , ເຢ​ຊູ ຢຽມ ນອມ ຫວຸ່ຍ ຕ້ອງ ອຈ໋າວ ມ່ຽນ .
42013011	ຢຽມ ວົ້ວ ມ່າຍ ເຕົ້າ ມເຊັຍ ຕອນ ມ່າຍ ມ້ຽນ ຢຽມ ນິ່ນ ເຍີຍ ຊິນ ປຸນ ນິ່ນ ປຸ໊ດ ຕສຽບ ເປ໊ດ ຫຮຍັງ ແປ່ງ , ມົວະ ນິ່ນ ເຍີຍ ຈ໊າຍ ຈຸ໊ດ ມີ່ງ , ໂຊ້ວ ໄມ້ ຕສະ .
42013012	ເຢ​ຊູ ປວັດ ຕສ່ຽວ ເຫ່ວ ນິ່ນ ຕ້າຍ ຟັດ ເຕີ໋ຍ ບົ໋ວ ນິ່ນ , “ ຍາມ ອ່າ , ເມີ່ຍ ເຍີຍ ແປ່ງ ຫລົງ ຕັ໋ງ ກອນ ອ໊ະ . ”
42013013	ເຢ​ຊູ ຕໍ້ ປົ໌ວ ມານ ຈ໊ຽນ ນິ່ນ , ນິ່ນ ຕສ່ຽວ ລ່ຽມ ເຕສີ້ຍ ໂຊ້ວ ຕສະ ຕ້າຍ ຢ່າ ເທສງ ທິນ-ຮູ່ງ .
42013014	ໂກ໋ວ ຫວຸ່ຍ ຕ້ອງ ວົ້ວ ເຕົ້າ ມ່ຽນ ໂກ໋ ປວັດ ເຢ​ຊູ ຫລົ່ງ ຕີ້ງ ກົງ ຮນອຍ ຕສໍ່ ແປ່ງ , ໄມ້ ຫອບ ນິ່ນ ເຍີຍ ໂຮຍ້ວ ຢຽດ ເຕີ໋ຍ . ນິ່ນ ຕສ່ຽວ ບົ໋ວ ຕສວັ໋ງ ມ່ຽນ , “ ມ່າຍ ຈຸ໊ ຮນອຍ ໂຕສ໋ວ ກົງ ນີອາ . ເມີ່ຍ ບົວ ຫລົ່ງ ນ້າຍ ເຕີ໋ຍ ຈຸ໊ ຮນອຍ ຕສໍ່ ແປ່ງ ມ່າະ ! ໄມ້ ຕູ໋ງ ຫລົ່ງ ຕີ້ງ ກົງ ຮນອຍ ຕ້າຍ ຕສໍ່ ຊາ . ”
42013015	ຕສ໊ຽວ ເຕົາ ນິ່ນ , “ ເມີ່ຍ ບົວ ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ອ້າ ! ຕີ້ງ ກົງ ຮນອຍ ເມີ່ຍ ບົວ ຫາຍ ເຕົ້າ ຢ່າ ປູ໋ງ ງົ່ງ ປູ໋ງ ລໍ່ ທສວດ ລ່ານ , ເຄນ ມີ່ງ ຮົບ ວວມ ໄມ້ ເຕສີ໌ຍ ?
42013016	ນ້າຍ ເຕົ້າ ອັບ​ລາ​ຮຳ ເຍີຍ ເຕສີ໊ຍ-ຟຸນ ຕສຸ ຊາ​ຕານ ໂດ້ ຈ໊ຽນ ຕຸ໊ ຕສຽບ ເປ໊ດ ຫຮຍັງ . ຫລົ່ງ ຕີ້ງ ກົງ ຮນອຍ ໄຈ໊ ດຸ໊ດ , ປູ໋ງ ນິ່ນ ທສວດ ໄມ້ ຫອບ ໄຟ ? ”
42013017	ເຢ​ຊູ ຮນັ້ງ ນ້າຍ ນໍ ເຕົາ , ເຖສົາ ນິ່ນ ໂຕສ໋ວ ວິນ-ວັ້ງ ວົ້ວ ເຕີ໋ຍ ຕສ່ຽວ ໄຮ໌ ໄຍ້ ໄຫ່ . ມປ່າ ຕສວັ໋ງ ມ່ຽນ ອະເຮນີ້ຍ ໄຫ່ ເຢ​ຊູ ໂຕສ໋ວ ເຍີຍ ຢຽດ ຕສູ໊ງ ບົວະ ຮ່ອງ ໄຫ່ ເຍີຍ ສີ່ .
42013018	ເຢ​ຊູ ໜ່າຍ ກ໋າ , “ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ຮນັ້ງ ຫາຍ ນໍ ? ເຢຍ ອ໋ອຍ ຕສຸ ຕໍ້ ຫາຍ ຫຍູ່ງ ຕ້າຍ ເປີ໊ຍ ?
42013019	ອ໋ອຍ ຕສຸ ເປີ໊ຍ ນອມ ໄລ-ຈ໋າຍ ຍິມ . ມ່າຍ ລ່ານ ມ່ຽນ ຕໍ້ ມີ່ງ ຕສວັ໋ງ ນິ່ນ ເຍີຍ ຫຮວີງ . ຍິມ ທສວດ , ໂຮລ ຕ້າຍ ເປ໋ນ ຢຽດ ຕສູ້ງ ດຢັ໋ງ , ເໜາະ ຢ່າ ໂຕສ໋ວ ເລົ໌າ ຢຽມ ນິ່ນ ເຍີຍ ອກວ້າ . ”
42013020	ເຢ​ຊູ ແອ໋ງ ໜ່າຍ ກ໋າ , “ ອ໋ອຍ ຕສຸ ຫລົ່ງ ຫາຍ ຫຍູ່ງ ເປີ໊ຍ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ?
42013021	ເຊ ຮນັ້ງ ປີ໊ງ ນໍ . ມ່າຍ ເຕົ້າ ມເຊັຍ ຕອນ ເຕສ໊າະ ເຕີ໋ຍ ປີ໊ງ ໂທຈ້ວ ປົວ ທົ້ງ ບ໊ວນ . ນ້າຍ ເຕີ໋ຍ ບ໊ວນ ຕສ່ຽວ ປຸ໊ດ ເດສ່ງ ໝີ່ ອ໊ະ . ”
42013022	ເຢ​ຊູ ມີ່ງ ເຢ​ລູ​ຊາ​ເລມ ຕສີ້ງ . ມີ່ງ ວົ້ວ ຕສັ່ນ ນິ່ນ ເຕສວີ້ຍ ມູ້ງ ເຕສວີ້ຍ ລ໌າງ ອຈ໋າວ ມ່ຽນ .
42013023	ມ່າຍ ລ່ານ ມ່ຽນ ໜ່າຍ ກ໋າ , “ ຟິນ-ແຊງ ອ້າ ! ຕຸ໊ ໂອຈ໋ວ ເຍີຍ ມ່ຽນ ໂຕສະ ເຍີຍ ໄຟ ? ” ເຢ​ຊູ ບົ໋ວ ນິ່ນ ບົວ ,
42013024	“ ອ໋ອຍ ຕສຸ ເບ໋ງ ຈ໊ຽນ ເປັຍ ເຫບ ເຍີຍ ແກ້ງ . ເຢຍ ບົ໋ວ ເມີ່ຍ ບົວ , ມ່າຍ ມ່ຽນ ທສ້ຳ ເຍີຍ ອ໋ອຍ ເປັຍ ຢ່າ ເປັຍ ໄມ້ ຕຸ໊ .
42013025	ເປຢົ໊າ-ຕສ໊ຽວ ເຈ໌ຍ ຊິນ ມີ່ງ ກວນ ຈ໊ຽນ ແກ້ງ , ເມີ່ຍ ບົວ ອ໋ອຍ ຕສຸ ຢຽມ ກະເຫຍ່ຍ ເຫ່ວ , ‘ ຕົ້ມ ກໍ໋ ອ້າ ! ໂທ້ ຄອຍ ແກ້ງ ປຸນ ເຢຍ ບົວ ເປັຍ ມ່າະ ! ’ “ ມປ່າ ນິ່ນ ອ໋ອຍ ເຕົາ , ‘ ເຢຍ ໄມ້ ຮິ້ວ ຕຸ໊ ເມີ່ຍ ບົວ ຢຽມ ຫາຍ ຕ້າຍ . ’
42013026	“ ເມີ່ຍ ບົວ ຕສ່ຽວ ເຕົາ , ‘ ເຢຍ ບົວ ເຖສົາ ເມີ່ຍ ຈວັ່ງ ຫຍັ່ນ , ຈວັ່ງ ຮົບ ເຈ໋ຍ . ເມີ່ຍ ຢ່າ ຢຽມ ເຢຍ ບົວ ເຍີຍ ຈາຍ-ຫ່ອງ ອຈ໋າວ ເຈ໋ຍ ເຍີຍ . ’
42013027	“ ມປ່າ ນິ່ນ ແອ໋ງ ກ໊ອງ , ‘ ເຢຍ ບົ໋ວ ເມີ່ຍ ບົວ , ເຢຍ ໄມ້ ຮິ້ວ ຕຸ໊ ເມີ່ຍ ບົວ ຢ່າ ໄມ້ ຮິ້ວ ຕຸ໊ ເມີ່ຍ ບົວ ຢຽມ ຫາຍ ຕ້າຍ . ມ່ຽນ ຫວ່າຍ ມ່ຽນ ອ້າ ! ເປຢົ໋າ ອກອຍ ມ່າະ ! ’
42013028	“ ວົ້ວ ຕສັ່ນ ເມີ່ຍ ບົວ ຕຸ໊ ປວັດ ອັບ​ລາ​ຮຳ , ອີ​ສັກ , ຢາ​ໂຄບ ເຖສົາ ຢຽດ ຕສູ໊ງ ໂຕ່ວ ຫວ່າ ມ່ຽນ ຢຽມ ທິນ-ຮູ່ງ ເຍີຍ ກົ໊ວະ , ມປ່າ ເມີ່ຍ ບົວ ກັ້ນ ຕສຸ ຕສຸ່ນ ກວັ່ງ ຢຽມ ກະເຫຍ່ຍ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ , ຫງາດ ຈ໊ຽນ ຍ່າ ເຕ໊ຍ .
42013029	ມ່ຽນ ອ໋ອຍ ຢຽມ ຕົງ ນ່າມ ໄຟ ປ໊ະ ປູງ ຕ້າຍ ຢຽມ ທິນ-ຮູ່ງ ເຍີຍ ກົ໊ວະ ຈວັ່ງ ເຕ້ຍ ຫຍັ່ນ ຫຮນາງ .
42013030	ວົ້ວ ຕສັ່ນ ຢຽມ ອກະຮ້າ ມ່າຍ ເຕີ໋ຍ ຕຸ໊ ຢຽມ ວົ້ວ ດ່າງ , ຢຽມ ວົ້ວ ດ່າງ ມ່າຍ ເຕີ໋ຍ ຕສູ໊ງ ອ໋ອຍ ຕສຸ ຢຽມ ອກະຮ້າ . ”
42013031	ວົ້ວ ຕສັ່ນ ມ່າຍ ເຕີ໋ຍ ຟາ​ລິ​ສີ ມ່ຽນ ຕ້າຍ ບົ໋ວ ເຢ​ຊູ , “ ເມີ່ຍ ອ໋ອຍ ຕສຸ ຊິ້ມ ອກອຍ ມີ່ງ ກັ້ນ ນອມ ຕ໋ອງ ອ໊ະ . ເຮ​ລົດ ຮູ່ງ ອ໋ອຍ ໄຕ໋ ເມີ່ຍ . ”
42013032	ເຢ​ຊູ ເຕົາ , “ ມີ່ງ ບົ໋ວ ວົ້ວ ເຕົ້າ ເຮ່ຍ ຈູ໊ , ອີ້ ຮນອຍ ເຖສົາ ອຈັງ ຮນອຍ ເຢຍ ຕສຸ່ນ ມ້ຽນ ທສວດ ຢ່າ ຕສໍ່ ແປ່ງ . ຮນາງ ຮນອຍ ໂຕສ໋ວ ຕສຢັ໋ງ ເຢຍ ເຍີຍ ກົງ ອ໊ະ .
42013033	ມປ່າ ຮນັ້ງ ຫາຍ ເຢຍ ອີ້ ຮນອຍ , ອຈັງ ຮນອຍ , ຮນາງ ຮນອຍ ອ໋ອຍ ຕສຸ ກັນ ຈ໊ຽນ ເຈົ໊າ ມີ່ງ ອ໊ະ , ເຫວີ່ຍ ຕສຸ ຫາຍ ເຕົ້າ ໂຕ່ວ ຫວ່າ ມ່ຽນ ໄມ້ ຫອບ ຕສຸ ຢຽມ ເຢ​ລູ​ຊາ​ເລມ ຕສີ້ງ ກະເຫຍ່ຍ ແໝງ ເຍີຍ ຕ໋ອງ ຕສຸ ໄຕ໋ .
42013034	“ ເຢ​ລູ​ຊາ​ເລມ ຕສີ້ງ ອ້າ ! ເຢ​ລູ​ຊາ​ເລມ ຕສີ້ງ ! ເມີ່ຍ ໄຕ໋ ໂຕ່ວ ຫວ່າ ມ່ຽນ ຢ່າ ເຕສ໊າະ ຫລະເປຢີ໊ຍ ຕສົງ ໄຕ່ ທິນ-ຮູ່ງ ພ້າຍ ມີ່ງ ເມີ່ຍ ໜ່າຍ ເຍີຍ ມ່ຽນ . ບຸເຕສ໋ຍ ດສຸ່ນ ເຢຍ ອ໋ອຍ ຮລໍ້ ຕສຸ໊ນ ເມີ່ຍ ເຍີຍ ມ່ຽນ ຮນັ້ງ ໄຈ-ເຍີ໌ຍ ປົ່ວ ຕອນ ຢຽມ ດ໊າດ-ເດ໊ຍ ນໍ . ມປ່າ ເມີ່ຍ ໄມ້ ຄັ້ງ ປຸນ ເຢຍ ໂຕສ໋ວ .
42013035	ໝັ່ງ ມ່າະ ! ເມີ່ຍ ເຍີຍ ເປຢົ໊າ ຕສູ໊ງ ຕສຸ ກວັ່ງ ເປ໋ນ ເປຢົ໊າ-ຮວາງ . ເຢຍ ບົ໋ວ ເມີ່ຍ ບົວ , ຢຽມ ນ້າຍ ມີ່ງ ເມີ່ຍ ບົວ ໄມ້ ຕຸ໊ ປວັດ ເຢຍ . ຕສົ໊ວ ເມີ່ຍ ບົວ ກ໊ອງ , ‘ ໂທ້ ທິນ-ຮູ່ງ ເຖສີຍ ຟຸ ເຕ໊ງ ຕສ໊ຽວ ເຍີຍ ບົ໋ວ ຕ້າຍ ວົ້ວ ເຕົ້າ ’
42014001	ມ່າຍ ນອມ ຕີ້ງ ກົງ ຮນອຍ , ເຢ​ຊູ ມີ່ງ ເຕົ້າ ໂຕສ໋ວ ໂຮລ ເຍີຍ ຟາ​ລິ​ສີ ມ່ຽນ ເຍີຍ ເປຢົ໊າ ຫຍັ່ນ ຫຮນາງ . ມ່ຽນ ຢ່າ ຫລົງໆ ເຍີຍ ໝັ່ງ ຈ໊ຽນ ນິ່ນ .
42014002	ມ່າຍ ເຕົ້າ ມ່ຽນ ປຸ໊ດ ແປ່ງ-ໂຟ່ວ ຕ້າຍ ລໍ໌ ເຢ​ຊູ .
42014003	ເຢ​ຊູ ໜ່າຍ ກ໋າ ຟາ​ລິ​ສີ ມ່ຽນ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ , “ ຫລົ່ງ ຕີ້ງ ກົງ ຮນອຍ ຕສໍ່ ແປ່ງ , ຕ່ອງ ບົວ ເຍີຍ ເລີ໌ຍ ໄຟ ໄມ້ ຕ່ອງ ? ”
42014004	ມປ່າ ນິ່ນ ບົວ ໄມ້ ໂຄ ໂລ . ເຢ​ຊູ ຕສ່ຽວ ຕສໍ່ ຫລົງ ວົ້ວ ເຕົ້າ ມ່ຽນ , ບົ໋ວ ນິ່ນ ມີ່ງ ອ໊ະ .
42014005	ເຢ​ຊູ ໜ່າຍ ກ໋າ ນິ່ນ ບົວ , “ ເຊ ກ໊ອງ ຕີ້ງ ກົງ ຮນອຍ ເມີ່ຍ ບົວ ຫາຍ ເຕົ້າ ມ່າຍ ເຕົ້າ ລໍ່ ໄຟ ມ່າຍ ເຕົ້າ ງົ່ງ ທສະ-ໂປ່ວ ດ໊ອດ ຄວດ , ເມີ່ຍ ບົວ ໄມ້ ເຕສີ໌ຍ ລ່ຽມ ເຕສີ້ຍ ມີ່ງ ເຕສ໊າະ ທສວດ ໄຟ ? ”
42014006	ມປ່າ ໄມ້ ມ່າຍ ຫາຍ ເຕົ້າ ມ່າຍ ຫວ່າ ເຕົາ .
42014007	ເຢ​ຊູ ປວັດ ທສີ້ງ ຕ້າຍ ເຍີຍ ແຄະ ມ່ຽນ ຂູງ ກິ໊ນ ເຕສວີ໌ຍ ເຈ໋ຍ ແໝງ ປູງ ເຕ້ຍ , ນິ່ນ ຕສ່ຽວ ກ໊ອງ ນ້າຍ ຕິ້ວ ຫວ່າ-ເປີ໊ຍ ປຸນ ນິ່ນ ບົວ ໝວັງ .
42014008	ນິ່ນ ກ໊ອງ , “ ມ່ຽນ ທສີ້ງ ເມີ່ຍ ມີ່ງ ທສີງ-ຈາ-ຢິ້ນ ໄມ້ ຕູ໋ງ ມີ່ງ ເຕສວີ໌ຍ ເຕ້ຍ ກອນ . ເດສ໋ຍ ເປຢົ໊າ-ຕສ໊ຽວ ທສີ້ງ ຕ້າຍ ເຍີຍ ແຄະ ມ່າຍ ເຕົ້າ ເກົ້າ ໂຮລ ເມີ່ຍ ມເປີຍ .
42014009	ເປຢົ໊າ-ຕສ໊ຽວ ທສີ້ງ ເມີ່ຍ ບົວ ອີ ລ່ານ ຕ້າຍ ນິ່ນ ຕສ່ຽວ ອ໋ອຍ ຕສຸ ຕ້າຍ ບົ໋ວ ເມີ່ຍ , ‘ ອ໋ອຍ ຕສຸ ຊິ້ມ ອກອຍ ປຸນ ນ້າຍ ລ່ານ ມ່ຽນ ເຕສວີ໌ຍ ນ້າຍ . ’ ເມີ່ຍ ຕສ່ຽວ ໄຍ້ ໄຫ່ ອ໊ະ . ອ໋ອຍ ຕສຸ ຊຸ້ຍ ມີ່ງ ເຕສວີ໌ຍ ເດ໊ຍ ແໝງ ປູງ .
42014010	ເປັຍ ຢິ້ນ ວົ້ວ ຕສັ່ນ , ເມີ່ຍ ອ໋ອຍ ຕສຸ ເຕສວີ໌ຍ ເດ໊ຍ ແໝງ ປູງ . ຮນັ້ງ ໜ່າຍ ເປຢົ໊າ-ຕສ໊ຽວ ອ໋ອຍ ບົ໋ວ ເມີ່ຍ , ‘ ກໍ໋ ອ່າ , ຝາວ ເຈ໋ຍ ແໝງ ປູງ ເຕສວີ໌ຍ ໂອ່ . ’ ເຖສົາ ເມີ່ຍ ໂຕສ໋ວ ແຄະ ວົ້ວ ເຕີ໋ຍ ຕສ່ຽວ ທ່າຍ ເມີ່ຍ ອ໊ະ .
42014011	ຫາຍ ເຕົ້າ ທ່າຍ ນິ່ນ ກັ້ນ ໂຕສ໋ວ ໂຮລ , ວົ້ວ ເຕົ້າ ອ໋ອຍ ຕສຸ ໂຕສ໋ວ ໄຝ . ຫາຍ ເຕົ້າ ຫຍ່ຽມ ກັ້ນ ໂຕສ໋ວ ໄຝ , ວົ້ວ ເຕົ້າ ອ໋ອຍ ຕຸ໊ ໂຕສ໋ວ ໂຮລ . ”
42014012	ເຢ​ຊູ ບົ໋ວ ທສີ້ງ ນິ່ນ ຕ້າຍ ວົ້ວ ເຕົ້າ ເປຢົ໊າ-ຕສ໊ຽວ , “ ເມີ່ຍ ຫາຍ ຕສັ່ນ ທສີ້ງ ແຄະ ຕ້າຍ ຫຍັ່ນ ຫຮນາງ , ໄມ້ ຕູ໋ງ ທສີ້ງ ເມີ່ຍ ເຍີຍ ໂລ໌-ແກງ ຕ່ອຍ , ມົ໌ວ-ຕ່ອຍ , ທສຽນ-ເທສະ ໄຟ ລ໌າງ ຕສັ່ງ ເຍີຍ ປຸ໊ດ-ຕສ້ອຍ ມ່ຽນ . ມເດສ໋ຍ ນິ່ນ ບົວ ອ໋ອຍ ທສີ້ງ ເມີ່ຍ ມີ່ງ ວິ່ນ ເມີ່ຍ ເຍີຍ ເອນ-ຕສີ້ງ .
42014013	ເມີ່ຍ ເບ່ນ ຫຮນາງ ທສີ້ງ ແຄະ , ອ໋ອຍ ຕສຸ ທສີ້ງ ມ່ຽນ ຈົ່ມ ມ່ຽນ , ເຕສົ໋າ ໄບ , ປົ໌ວ-ເຕສົ໋າ ຫວ່າຍ ເຖສົາ ມຕສີງ ແມ່ງ ມຕສີງ ບົ໊ວ ເຍີຍ ມ່ຽນ .
42014014	ຮນັ້ງ ໜ່າຍ ເມີ່ຍ ຕສ່ຽວ ຕຸ໊ ອຈຽນ-ໂຢ້ວ ອ໊ະ . ເຫວີ່ຍ ຕສຸ ນິ່ນ ບົວ ໄມ້ ໄຮ່ ວິ່ນ ປຸນ ເມີ່ຍ . ຕສົ໊ວ ຄູ້ ມ່ຽນ ນັ່ງ ຕ້າຍ ວົ້ວ ຮນອຍ , ທິນ-ຮູ່ງ ອ໋ອຍ ວິ່ນ ປຸນ ເມີ່ຍ . ”
42014015	ມ່າຍ ລ່ານ ມ່ຽນ ເຖສົາ ເຢ​ຊູ ຈວັ່ງ ເຕ້ຍ ຫຍັ່ນ ຫຮນາງ ໄຮ໌ ນ້າຍ ເຕີ໋ຍ ຫວ່າ ນິ່ນ ຕສ່ຽວ ບົ໋ວ ເຢ​ຊູ , “ ຫາຍ ເຕົ້າ ຕຸ໊ ຢຽມ ທິນ-ຮູ່ງ ເຍີຍ ກົ໊ວະ ຫຍັ່ນ ວົ້ວ ນອມ ຢິ້ນ ເຍີຍ ຫຮນາງ , ວົ້ວ ເຕົ້າ ມ່າຍ ອຈຽນ-ໂຢ້ວ ອ໊ະ . ”
42014016	ເຢ​ຊູ ກ໊ອງ ບົ໋ວ ນິ່ນ , “ ມ່າຍ ລ່ານ ມ່ຽນ ເບ່ນ ນອມ ຢິ້ນ ໂຮລ ເຍີຍ ຢ່າ ທສີ້ງ ແຄະ ທສ້ຳ .
42014017	“ ເຖົາ ຫຍັ່ນ ເຍີຍ ຕສຢັ້ງ ໂຫ່ , ນິ່ນ ເຫ່ວ ນິ່ນ ເຍີຍ ໂປວ ມີ່ງ ບົ໋ວ ທສີ້ງ ລິ໌ວ ເຍີຍ ແຄະ ມ່ຽນ , ‘ ຕ້າຍ ອ໊ະ ໂອ່ . ຫຍູ່ງໆ ເບ່ນ ຕສຢັ໋ງ ອ໊ະ . ’
42014018	“ ມປ່າ ວົ້ວ ເຕີ໋ຍ ມ່ຽນ ຢຽດ ຕສູ໊ງ ຂູງ ກ໊ອງ ຖຸຍ ຕສີ້ງ ຫວ່າ . ຕະຢ໊ຽດ ເຕົ້າ ກ໊ອງ , ‘ ເຢຍ ມ໌າຍ ດສົງ ເດີ່ຍ , ອ໋ອຍ ຕສຸ ມີ່ງ ໝັ່ງ ຕັ້ງ . ເມີ່ຍ ດສ໋ວນ ມີ່ງ ບົ໋ວ ເມີ່ຍ ເຍີຍ ຕສ໊ຽວ , ເຢຍ ໄມ້ ຕຸ໊ ມີ່ງ ມປ່າ ແລ໌ງ ຕສີ້ງ ອ໊ະ . ເບ່ນ ຊູງ ຫລົງ ອ໊ະ . ’
42014019	“ ແອ໋ງ ມ່າຍ ເຕົ້າ ກ໊ອງ , ‘ ເຢຍ ມ໌າຍ ຕຸ໊ ປຢາ ຕ໋ອຍ ງົ່ງ ອ໋ອຍ ຕສຸ ຕໍ້ ມີ່ງ ເສີຍ ໝັ່ງ ກ໋າ . ເມີ່ຍ ດສ໋ວນ ມີ່ງ ບົ໋ວ ເມີ່ຍ ເຍີຍ ຕສ໊ຽວ , ເຢຍ ໄມ້ ຕຸ໊ ມີ່ງ ມປ່າ ແລ໌ງ ຕສີ້ງ ອ໊ະ . ເບ່ນ ຊູງ ຫລົງ ອ໊ະ . ’
42014020	“ ແອ໋ງ ມ່າຍ ເຕົ້າ ກ໊ອງ , ‘ ເຢຍ ໂທສະ ໂຫະ ຫລົ່ງ ຈ໊ຽນ ເອົ໊າ , ໄມ້ ໄຮ່ ມີ່ງ ອ໊ະ . ’
42014021	“ ໂປວ ດສ໋ວນ ມີ່ງ ເຕສ໊າະ ນ້າຍ ເຕີ໋ຍ ເຈົ໊າ-ໂຫລ່ວ ບົ໋ວ ນິ່ນ ເຍີຍ ຕສ໊ຽວ . ເປຢົ໊າ-ຕສ໊ຽວ ເຖຈຍ ເຈ໌ຍ ໄຫ່ . ນິ່ນ ບົ໋ວ ນິ່ນ ເຍີຍ ໂປວ , ‘ ກ໊ານ ມີ່ງ ມູ້ງ ຕສັ່ງ ຕົ້ມ ຈາຍ ຟິ້ວ-ຫ່ອງ ລໍ໌ ມ່ຽນ ຈົ່ມ ມ່ຽນ , ຫວ່າຍ ຝັງ ເຍີຍ , ມຕສີງ ແມ່ງ ມຕສີງ ບົ໊ວ ເຍີຍ , ເຖສົາ ເຕສົ໋າ ໄບ ເຍີຍ ມ່ຽນ . ’
42014022	“ ໄມ້ ເລົ່າ ວົ້ວ ເຕົ້າ ໂປວ ດສ໋ວນ ຕ້າຍ ກ໊ອງ , ‘ ຕົ້ມ ກໍ໋ ອ່າ , ເຢຍ ເອີຍ ເມີ່ຍ ເຍີຍ ຫວ່າ ໂຕສ໋ວ ລິ໌ວ ອ໊ະ . ມປ່າ ຖສໍ່ ມ່າຍ ຕ໋ອງ ຂູງ ເຍີຍ . ’
42014023	“ ຕສ໊ຽວ ແອ໋ງ ບົ໋ວ ວົ້ວ ເຕົ້າ ໂປວ , ‘ ອ໋ອຍ ຕສຸ ທສວດ ມີ່ງ ເຕສວີ້ຍ ຕົ້ມ ເຈົ໊າ ຟິ້ວ-ເຈົ໊າ ລໍ໌ ຈ໊ຽນ ມີ່ງ . ປວັດ ຫາຍ ເຕົ້າ ອ໋ອຍ ຕສຸ ອ໊າບ ຈ໊ຽນ ນິ່ນ ບົວ ຕ້າຍ , ຕສ່ຽວ ຕຸ໊ ມ່ຽນ ປວັ໊ງ ເຢຍ ເຍີຍ ເປຢົ໊າ ອ໊ະ .
42014024	ເຢຍ ບົ໋ວ ເມີ່ຍ ບົວ , ຕົ້ງ ເຢຍ ທສີ້ງ ດ່າງ ວົ້ວ ເຕີ໋ຍ ມ່ຽນ , ໄມ້ ມ່າຍ ຢຽດ ລ່ານ ໄຮ່ ຕຸ໊ ເສີຍ ເຢຍ ເຍີຍ ໄລ-ຫຮນາງ ເຍີຍ ເໝວີຍ . ’ ”
42014025	ມ່ຽນ ທສ້ຳ ເຍີຍ ກັນ ຈ໊ຽນ ເຢ​ຊູ ມີ່ງ . ເຢ​ຊູ ຕສ່ຽວ ຮວິນ ດສ໋ວນ ບົ໋ວ ນິ່ນ ບົວ ,
42014026	“ ຫາຍ ເຕົ້າ ຕ້າຍ ລໍ໌ ເຢຍ ຢ່າ ໄມ້ ຮນ້ຳ ເຢຍ ເກົ້າ ທສ້ຳ ຮນ້ຳ ນິ່ນ ເຍີຍ ເຕ໋ຍ ໝ່າ , ນິ່ນ ເຍີຍ ເອົ໊າ ເຖສົາ ຝຸຈ໊ວຍ ເຖສົາ ມົ໌ວ-ຕ່ອຍ , ລ່ຽມ ນິ່ນ ກັ້ນ ເຍີຍ ແໝ່ງ , ວົ້ວ ເຕົ້າ ໄມ້ ໄຮ່ ໂຕສ໋ວ ເຢຍ ເຍີຍ ໄຊ-ກໍ໋ .
42014027	ຫາຍ ເຕົ້າ ໄມ້ ດາມ ຈ໊ຽນ ນິ່ນ ກັ້ນ ເຍີຍ ຕສຽບ ດສັ່ງ ຈ໋າ ກັນ ຈ໊ຽນ ມີ່ງ , ວົ້ວ ເຕົ້າ ຢ່າ ໂຕສ໋ວ ໄມ້ ຕຸ໊ ເຢຍ ເຍີຍ ໄຊ-ກໍ໋ .
42014028	“ ເຊ ກ໊ອງ ເມີ່ຍ ບົວ ມ່າຍ ເຕົ້າ ອ໋ອຍ ກົ໊ມ ນອມ ເປຢົ໊າ , ນິ່ນ ໄມ້ ເຕສີ໌ຍ ຈາ-ດ່າງ ເຕສວີ໌ຍ ຈ໊ຽນ ຝຸນ ໝັ່ງ ກ໋າ ຍ່ານ ເກົ໋າ ໂຕສ໋ວ ຕຸ໊ ຕສຢັ໋ງ ໄຟ ໄມ້ ຕສຢັ໋ງ ?
42014029	ນິ່ນ ໄມ້ ຝຸນ ດ່າງ ນໍ , ໂຕສ໋ວ ເກົາ ເຖົາ ດ໊າມ-ເຈົ໊າ ດ໊າມ-ຈູງ ຕສ່ຽວ ກວັ່ງ ຈ໊ຽນ . ຫາຍ ເຕົ້າ ປວັດ ຢ່າ ຈັ໊ດ ນິ່ນ .
42014030	ນິ່ນ ບົວ ອ໋ອຍ ກ໊ອງ , ‘ ນ້າຍ ເຕົ້າ ໂລ້ ເຈ໌ຍ ກອນ ກົ໊ມ ຢ່າ ໄມ້ ມ່າຍ ປັ້ນ ເຕສີ່ຍ ກົ໊ມ ໄມ້ ຕສຢັ໋ງ . ’
42014031	“ ໄຟ ເຊ ກ໊ອງ ມ່າຍ ເຕົ້າ ຮູ່ງ ອ໋ອຍ ມີ່ງ ເຖສົາ ກັ້ນ ເຕົ້າ ຮູ່ງ ເບ໊າະ ຈ໋າ , ນິ່ນ ໄມ້ ເຕສີ໌ຍ ອ໋ອຍ ເຕສວີ໌ຍ ຈ໊ຽນ ຝຸນ ໝັ່ງ ກ໋າ ນິ່ນ ເຍີຍ ຢຽດ ຫວ່ານ ແປງ ໄຮ່ ເບ໊າະ ຕຸ໊ ວົ້ວ ເຕົ້າ ເຍີຍ ອີ ຫວ່ານ ແປງ ຮີ່ງ ໄຟ ໄມ້ ຮີ່ງ ?
42014032	ຝຸນ ຕ້າຍ ເບ໊າະ ໄມ້ ຮີ່ງ ນໍ , ວົ້ວ ເຕີ໋ຍ ອີ ຫວ່ານ ຖສໍ່ ຢຽມ ໂກ ເຍີຍ , ນິ່ນ ອ໋ອຍ ຕສຸ ພ້າຍ ມ່ຽນ ມີ່ງ ດ່າງ ໂທ້ ກ໊ອງ ຫອບ .
42014033	ຟີ່ ຮນັ້ງ ເຍີຍ , ເມີ່ຍ ບົວ ຫາຍ ເຕົ້າ ໄມ້ ເຊ້ຍ ຈ໊ຽນ ກວັ່ງ ເມີ່ຍ ມ່າຍ ເຍີຍ ຢຽດ ຕສູ໊ງ , ໄມ້ ໄຮ່ ໂຕສ໋ວ ໄມ້ ຕຸ໊ ເຢຍ ເຍີຍ ໄຊ-ກໍ໋ .
42014034	“ ເດສົ໊າ ເຊ ຫລົງ ເຍີຍ . ມປ່າ ເຊ ກ໊ອງ ເດສົ໊າ ເຍີຍ ເໝວີຍ ຖຸຍ ຕສ໊າມ ມີ່ງ , ຮນັ້ງ ຫາຍ ນໍ ໜ່ອຍ ຕຸ໊ ດສ້າຍ ຕ້າຍ ?
42014035	ໂຕສ໋ວ ປ໋ວນ ອັນ ເດີ່ຍ ຢ່າ ໄມ້ ລ່ຳ ຫລົ່ງ . ໂຕ໋ ກວັ່ງ ງົ່ງ ໄອກ໊ ດຸຍ ໂຕສ໋ວ ປ໋ວນ ຢ່າ ໄມ້ ຕຸ໊ . ອ໋ອຍ ຕສຸ ກວັ່ງ ຮນັ້ງ . “ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ . ”
42015001	ມ່າຍ ດສຸ່ນ ມ່າຍ ຊຽວ ໂດສວ-ຕສິ້ນ ເຍີຍ ມ່ຽນ ເຖສົາ ເມ່ງ ເຕົ້າ ຫວ່າຍ ເຍີຍ ມ່ຽນ ຕ້າຍ ຟັດ ເຢ​ຊູ , ອ໋ອຍ ໝວັງ ນິ່ນ ອຈ໋າວ ເລີ໌ຍ .
42015002	ຟາ​ລິ​ສີ ມ່ຽນ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ຕສ່ຽວ ງົບ ເຢ​ຊູ . ນິ່ນ ບົວ ກ໊ອງ , “ ນ້າຍ ລ່ານ ມ່ຽນ ອະເຮນີ້ຍ ຕສິ໊ບ ໜ່າຍ ເຕີ໋ຍ ເມ່ງ ເຕົ້າ ຫວ່າຍ ເຍີຍ ມ່ຽນ , ຖສໍ່ ແອ໋ງ ເຖສົາ ນິ່ນ ບົວ ຫຍັ່ນ ຫຮນາງ . ”
42015003	ເຢ​ຊູ ຕສ່ຽວ ກ໊ອງ ນ້າຍ ຕິ້ວ ຫວ່າ-ເປີ໊ຍ ປຸນ ນິ່ນ ບົວ ໝວັງ .
42015004	“ ເຊ ກ໊ອງ ເມີ່ຍ ບົວ ຫາຍ ເຕົ້າ ມ່າຍ ຢຽດ ແປ໊ະ ເຕົ້າ ປະກີ ຢູ້ງ , ມ່າຍ ເຕົ້າ ຕີ໋ງ ລ່າຍ ມີ່ງ , ນິ່ນ ຮນັ້ງ ຫາຍ ນໍ ໂຕສ໋ວ ? ນິ່ນ ໄມ້ ເຕສີ໌ຍ ກວັ່ງ ຈ໊ຽນ ວົ້ວ ເຕີ໋ຍ ຈົ໊ວ ຕສຽບ ຈົ໊ວ ເຕົ້າ ຢຽມ ວົ້ວ ເມ້ຍ-ທສຢັ້ງ , ມີ່ງ ລໍ໌ ເຖົາ ປວັດ ຕີ໋ງ ລ່າຍ ວົ້ວ ເຕົ້າ ໄຟ ?
42015005	ລໍ໌ ປວັດ ຕ້າຍ ນິ່ນ ອະເຮນີ້ຍ ໄຫ່ , ຕສ່ຽວ ເຕສ໊າະ ຢູ້ງ ຕ໊າບ ຈ໊ຽນ ບະເຕົ້າ ດສ໋ວນ .
42015006	“ ເຖົາ ເປຢົ໊າ ນິ່ນ ເຫ່ວ ນິ່ນ ເຍີຍ ກໍ໋-ໂຢ໌ວ ເຖສົາ ລ໌າງ ຕສັ່ງ ມ່ຽນ ຕ້າຍ , ບົ໋ວ ນິ່ນ ບົວ , ‘ ອ໋ອຍ ຕສຸ ລົ່ມ ດສ້ອຍ ເຖງ ເຢຍ ອະເຮນີ້ຍ . ເຫວີ່ຍ ຕສຸ ເຢຍ ເຍີຍ ປະກີ ຢູ້ງ , ຕີ໋ງ ລ່າຍ ມີ່ງ ວົ້ວ ເຕົ້າ , ເຢຍ ລໍ໌ ປວັດ ຕ້າຍ ອ໊ະ . ’
42015007	“ ເຢຍ ບົ໋ວ ເມີ່ຍ ບົວ , ຟີ່ ຮນັ້ງ ເຍີຍ . ມ່າຍ ລ່ານ ມ່ຽນ ກ໊ອຍ ໂຮຍ້ວ ກວັ່ງ ຕສຸ໌ຍ ນໍ , ຢຽມ ທິນ-ຕ້ອງ ວົ້ວ ເຕີ໋ຍ ອະເຮນີ້ຍ ໄຫ່ , ຕສູ໊ງ ເກົ້າ ອະເຮນີ້ຍ ມ່າຍ ຈົ໊ວ ຕສຽບ ຈົ໊ວ ລ່ານ ຄູ້ ມ່ຽນ ໄມ້ ຖຈຽມ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ .
42015008	“ ໄຟ ເຊ ກ໊ອງ ມ່າຍ ເຕົ້າ ມເຊັຍ ຕອນ ມ່າຍ ຕສຽບ ນອມ ຕສິ້ນ , ຕີ໋ງ ລ່າຍ ຢຽດ ນອມ , ນິ່ນ ຮນັ້ງ ຫາຍ ນໍ ໂຕສ໋ວ ? ນິ່ນ ໄມ້ ເຕສີ໌ຍ ຕ໊ຽມ ຕັງ ຕ້າຍ ຕສິ໋ວ ຈ໊ຽນ , ພວດ ນິ່ນ ເຍີຍ ເປຢົ໊າ ຫລົງໆ ເຍີຍ ລໍ໌ ນອມໆ ຕ໋ອງ , ລໍ໌ ເຖົາ ປວັດ ໄຟ ?
42015009	ລໍ໌ ປວັດ ຕ້າຍ , ນິ່ນ ຕສ່ຽວ ເຫ່ວ ມ່ຽນ ມົ໌ວ-ຕ່ອຍ ເຖສົາ ລ໌າງ ຕສັ່ງ ມ່ຽນ ຕ້າຍ , ກ໊ອງ ບົ໋ວ ນິ່ນ ບົວ , ‘ ລົ່ມ ດສ້ອຍ ເຖງ ເຢຍ ອະເຮນີ້ຍ ໂອ່ . ເຫວີ່ຍ ຕສຸ ເຢຍ ເຍີຍ ຕສິ້ນ , ຕີ໋ງ ລ່າຍ ວົ້ວ ນອມ , ເຢຍ ລໍ໌ ປວັດ ຕ້າຍ ອ໊ະ . ’
42015010	“ ເຢຍ ບົ໋ວ ເມີ່ຍ ບົວ , ເຊ ກ໊ອງ ມ່າຍ ເຕົ້າ ຕສຸ໌ຍ-ມ່ຽນ ກ໊ອຍ ໂຮຍ້ວ ກວັ່ງ ຕສຸ໌ຍ , ທິນ-ຮູ່ງ ເຍີຍ ຟິນ-ມ່ຽນ ຟີ່ ຮນັ້ງ ເຍີຍ ອະເຮນີ້ຍ ໄຫ່ ອ໊ະ . ”
42015011	ເຢ​ຊູ ແອ໋ງ ກ໊ອງ , “ ມ່າຍ ລ່ານ ມ່ຽນ ມ່າຍ ອີ ເຕົ້າ ຕອນ .
42015012	ຕອນ-ໄຝ ກ໊ອງ ບົ໋ວ ນິ່ນ ເຍີຍ ເຕຍ , ‘ ອາ ເຕຍ ອ້າ ! ເຕຍ ພ້າຍ ປຸນ ເຢຍ ເຍີຍ ປ່ວນ ຈາ-ຕີ້ງ ໂທ້ ອີ້ ຕສັ່ນ ປຸນ ເຢຍ ໂອ່ . ’ ນິ່ນ ເຍີຍ ເຕຍ ຕສ່ຽວ ເຕສ໊າະ ນິ່ນ ເຍີຍ ຈາ-ຕີ້ງ ກະນ້າຍ ຕ້າຍ ປຸນ ອກອຍ ນິ່ນ ບົວ ອີ ມົ໌ວ ໝີ່ ອ໊ະ .
42015013	“ ອກະຮ້າ ອີ ເຕສ໋ຍ ຮນອຍ ຮນັ້ງ , ຕອນ-ໄຝ ຕສ່ຽວ ເຕສ໊າະ ນິ່ນ ເຍີຍ ປ່ວນ ໝ່າຍ ເປ໋ນ ຍ່ານ ຕ້າຍ ກັ໊ບ ຕສຸ໊ນ ຕໍ້ ຈ໊ຽນ ທສວດ ເຕີ່ຍ-ປູງ ໂກໆ ເຍີຍ ມີ່ງ . ເຖົາ ນອມ ເຕີ່ຍ-ປູງ , ນິ່ນ ຢຽມ ວົ້ວ ຫລະໄກວ້ ຕສ໋າວ ເດສ່ງ ນິ່ນ ເຍີຍ ຍ່ານ .
42015014	ຕສ໋າວ ເດສ່ງ ຍ່ານ ວົ້ວ ຕສັ່ນ ຢ່າ ຕ໋ອຍ ຈ໊ຽນ ນິ່ນ ຢຽມ ວົ້ວ ນອມ ເຕີ່ຍ-ປູງ ປວັ້ງ ຕສຸ ຕົ້ມ ຮວາງ ຕົ້ມ ຫງໍ່ . ນິ່ນ ເຍີຍ ຍ່ານ ຢ່າ ຕັ໋ງ ເດສ່ງ ໝີ່ ອ໊ະ .
42015015	ນິ່ນ ຕສ່ຽວ ກັນ ເຕົ້າ ວົ້ວ ນອມ ເຕີ່ຍ-ປູງ ເຍີຍ ມ່ຽນ ໂຕສ໋ວ ກົງ . ວົ້ວ ເຕົ້າ ມ່ຽນ ພ້າຍ ນິ່ນ ມີ່ງ ເດີ່ຍ ໂກ໋ວ ຕູ໌ງ .
42015016	“ ໂກ໋ວ ເກົາ ຕູ໌ງ , ປວັດ ຕູ໌ງ ຫຍັ່ນ ຕົບ ຄຸ , ນິ່ນ ຕສະເກ້ງ ອ໋ອຍ ຫຍັ່ນ ໄຫ່ ອ໊ະ . ມປ່າ ໄມ້ ມ່າຍ ຫາຍ ເຕົ້າ ປຸນ ຫາຍ ຫຍູ່ງ ນິ່ນ ຫຍັ່ນ .
42015017	“ ໂຕສ໋ວ ເກົາ , ນິ່ນ ຮນ້ຳ-ດສ໋ວນ . ‘ ຈັ໋ງ ຕສຸ ເຢຍ ເຍີຍ ເຕຍ ເຍີຍ ໂປວ ບົວ . ລູ່ງ ຕົ໋ນ ນິ່ນ ບົວ ຫຍັ່ນ ລິ໌ວ ຮົບ ລິ໌ວ , ຕສູ໊ງ ຖສໍ່ ມ່າຍ ເຕສ່ງ ເຍີຍ . ເຢຍ ຢຽມ ນ້າຍ ອ໋ອຍ ຕສຸ ຫງໍ່ ໄຕ່ .
42015018	ເຢຍ ອ໋ອຍ ດສ໋ວນ ມີ່ງ ບົ໋ວ ເຢຍ ເຍີຍ ເຕຍ , “ ອາ ເຕຍ ອ້າ ! ເຢຍ ຕສິ ຕສຸ໌ຍ ທິນ-ຮູ່ງ ຢ່າ ຕສິ ຕສຸ໌ຍ ເຕຍ .
42015019	ຢັ້ງ ນ້າຍ ເຈ໋ຍ ເຢຍ ໄມ້ ຜຸຍ ເຕຍ ຫຍ່ຽມ ເຢຍ ໂຕສ໋ວ ຕອນ ອ໊ະ . ເຢຍ ໂທ້ ເມີ່ຍ ຝຸນ ເຢຍ ເຊ ຮນັ້ງ ຢຽດ ເຕົ້າ ເມີ່ຍ ເຍີຍ ໂປວ ນໍ ໂອ່ . ” ’
42015020	ນິ່ນ ຕສ່ຽວ ເຈ໌ຍ ຊິນ ທສວດ ເຈົ໊າ ດສ໋ວນ ນິ່ນ ເຍີຍ ເຕຍ ວົ້ວ . “ ດສ໋ວນ ເກົາ , ຖສໍ່ ເລີ່ຍ ໂກ ເຕີ໋ຍ ເຍີຍ , ນິ່ນ ເຍີຍ ເຕຍ ປວັດ , ເຕສັ໊ຍ ຕຸ໊ ນິ່ນ ເຍີຍ ຕອນ ອ໊ະ . ຕສະເກ້ງ ຄໍ້-ລ່ຽນ ໄຫ່ ຕສ່ຽວ ຖິວ ມີ່ງ ເຖົາ , ທຈຳ ຈ໊ຽນ ນິ່ນ ເຍີຍ ຕອນ ຕສົມ .
42015021	“ ນິ່ນ ເຍີຍ ຕອນ ກ໊ອງ , ‘ ອາ ເຕຍ ອ້າ ! ເຢຍ ຕສິ ຕສຸ໌ຍ ທິນ-ຮູ່ງ ຢ່າ ຕສິ ຕສຸ໌ຍ ເຕຍ . ອີ້ ຕສັ່ນ ເຢຍ ຕສູ໊ງ ໄມ້ ຜຸຍ ເຕຍ ຫຍ່ຽມ ເຢຍ ໂຕສ໋ວ ຕອນ ອ໊ະ . ’
42015022	“ ມປ່າ ນິ່ນ ເຍີຍ ເຕຍ ເຫ່ວ ນິ່ນ ເຍີຍ ໂປວ ບົວ , ‘ ອກົ້ງ ມີ່ງ ເຕສ໊າະ ເດສວີ່ຍ ເຈ໋ຍ ວົ້ວ ເຕີ໋ຍ ລຸຍ-ດ໊າວ ຕ້າຍ ເຖງ ນິ່ນ ຕສຸ໊ ຈ໊ຽນ . ແອ໋ງ ເຕສ໊າະ ປົ໌ວ-ໂດ໊ະ-ແດສງ ຕ້າຍ ເຖງ ນິ່ນ ຕັ້ງ ຈ໊ຽນ . ເຮ່ ຢ່າ ເຕສ໊າະ ຕ້າຍ ເຖງ ນິ່ນ ຕາບ ຈ໊ຽນ .
42015023	ອ໋ອຍ ຕສຸ ແອ໋ງ ມີ່ງ ເຕສ໊າະ ຈຸ່ນ ເຈ໋ຍ ວົ້ວ ເຕົ້າ ງົ່ງ ຕອນ ໄຕ໋ ຕ້າຍ , ເບ່ນ ຕ້າຍ ຫຍັ່ນ ໂຫ່ວ ນິ່ນ .
42015024	ເຫວີ່ຍ ຕສຸ ເຢຍ ນ້າຍ ເຕົ້າ ຕອນ ໄຕ່ ມີ່ງ ແອ໋ງ ນັ່ງ ຕ້າຍ . ຕີ໋ງ ລ່າຍ ມີ່ງ ແອ໋ງ ລໍ໌ ປວັດ ຕ້າຍ . ’ ຕສວັ໋ງ ມ່ຽນ ຕສ່ຽວ ເຈ໌ຍ ກອນ ໂຫ່ວ ນິ່ນ ອ໊ະ .
42015025	“ ວົ້ວ ຕສັ່ນ ຕອນ-ໂຮລ ຢຽມ ວົ້ວ ເດີ່ຍ . ດສ໋ວນ ເຖົາ ເປຢົ໊າ-ເຮລນ ໄຮ໌ ປຢົ໊ມ ດສັດ , ເບ໊າະ ລໍ່ , ເບ໊າະ ໂດສ໌ , ຖສັງ ເຫີຍ ເຍີຍ ເຖຈຍ ບຸຍ .
42015026	ນິ່ນ ຕສ່ຽວ ເຫ່ວ ເຕົ້າ ໂປວ ຕ້າຍ ໜ່າຍ , ‘ ວົ້ວ ເປຢົ໊າ ນິ່ນ ບົວ ໂຕສ໋ວ ຫາຍ ຫຍູ່ງ ? ’
42015027	ໂປວ ກ໊ອງ , ‘ ເມີ່ຍ ເຍີຍ ໂຢ໌ວ ດສ໋ວນ ຕ້າຍ ອ໊ະ . ເມີ່ຍ ເຍີຍ ເຕຍ ເຫ່ວ ເຕສ໊າະ ຈຸ່ນ ເຈ໋ຍ ວົ້ວ ເຕົ້າ ງົ່ງ ຕອນ ໄຕ໋ ຕ້າຍ ຫຍັ່ນ ໂຫ່ວ ເມີ່ຍ ເຍີຍ ໂຢ໌ວ , ເຫວີ່ຍ ຕສຸ ເມີ່ຍ ເຍີຍ ເຕຍ ຕຸ໊ ນິ່ນ ເຍີຍ ຕອນ ດສ໋ວນ ຕ້າຍ ຫລົງ ເຍີຍ . ’
42015028	“ ຕອນ-ໂຮລ ເຖຈຍ ເຈ໌ຍ ໄຫ່ ຕສ່ຽວ ໄມ້ ຄັ້ງ ເປັຍ ເປຢົ໊າ ອ໊ະ . ນິ່ນ ເຍີຍ ເຕຍ ຕສ່ຽວ ທສວດ ຕ້າຍ ຂວິນ ນິ່ນ ເປັຍ .
42015029	ຕອນ-ໂຮລ ກ໊ອງ , ‘ ໝັ່ງ ກ໋າ ! ເຢຍ ຮນັ້ງ ໂນ່ວ ເກົ໊າ ນໍ ເຖງ ເມີ່ຍ ໂຕສ໋ວ ກົງ ເຖົາ ອີ້ ຕສັ່ນ ອ໊ະ . ໄມ້ ມ່າຍ ຢຽດ ດສຸ່ນ ເຢຍ ໄມ້ ໝວັງ ເມີ່ຍ ເຍີຍ ຫວ່າ ນີອາ . ເມີ່ຍ ປຸນ ເຈ໋ຍ ຫາຍ ຫຍູ່ງ ເຢຍ ? ລ່ຽມ ຢຽດ ເຕົ້າ ຢູ້ງ ຕອນ ຕສູ໊ງ ໄມ້ ປຸນ ເຈ໋ຍ ເຢຍ ເຫວີ່ຍ ເຖສົາ ເຢຍ ເຍີຍ ກໍ໋-ໂຢ໌ວ ຫຍັ່ນ ໂຕສ໋ວ ຈອມ ຢຽດ ດສຸ່ນ ນີອາ .
42015030	ເມີ່ຍ ໜ່າຍ ເຕົ້າ ຕອນ ແອ໊ະ , ຫລະໄກວ້ ມ໌າຍ ເຊັຍ ຫຮຢຽນ , ເຕສ໊າະ ເມີ່ຍ ເຍີຍ ຈາ-ຕີ້ງ ກະນ້າຍ ຕສ໋າວ ອຈັງ ເດສ່ງ ດສ໋ວນ ຕ້າຍ . ເມີ່ຍ ຖສໍ່ ເຊ ແອ໋ງ ເຕສ໊າະ ຈຸ່ນ ເຈ໋ຍ ວົ້ວ ເຕົ້າ ງົ່ງ ຕອນ ໄຕ໋ ຕ້າຍ ໂຫ່ວ ນິ່ນ ! ’
42015031	“ ນິ່ນ ເຍີຍ ເຕຍ ເຕົາ , ‘ ຕອນ ອ່າ , ເມີ່ຍ ຫາຍ ຕສັ່ນ ຢ່າ ເຖສົາ ເຢຍ ຢຽມ . ເຢຍ ເຍີຍ ຢຽດ ຕສູ໊ງ ກະນ້າຍ ເຊ ເມີ່ຍ ເຍີຍ .
42015032	ມປ່າ ເຢຍ ບົວ ອ໋ອຍ ຕສຸ ໂຕສ໋ວ ຈອມ ອຈຽນ-ໂຢ້ວ ເຍີຍ ໂຫ່ວ , ເຫວີ່ຍ ຕສຸ ເມີ່ຍ ເຍີຍ ນ້າຍ ເຕົ້າ ໂຢ໌ວ ໄຕ່ ມີ່ງ ແອ໋ງ ນັ່ງ ຕ້າຍ , ຕີ໋ງ ລ່າຍ ມີ່ງ ແອ໋ງ ດສ໋ວນ ຕ້າຍ ອ໊ະ . ’ ”
42016001	ເຢ​ຊູ ກ໊ອງ ບົ໋ວ ນິ່ນ ເຍີຍ ໄຊ-ກໍ໋ , “ ມ່າຍ ເຕົ້າ ປຸ໊ດ-ຕສ້ອຍ ມ່ຽນ , ມ່ຽນ ແອ໋ງ ຕ້າຍ ໂກ໋ ນິ່ນ ກ໊ອງ , ນິ່ນ ເຍີຍ ກຸ໊ນ ກົງ ມ່ຽນ ຫລະໄກວ້ ຕສ໋າວ ນິ່ນ ເຍີຍ ຕສິ້ນ ຍ່ານ .
42016002	ນິ່ນ ຕສ່ຽວ ເຫ່ວ ນິ່ນ ເຍີຍ ກຸ໊ນ ກົງ ມ່ຽນ ຕ້າຍ ໜ່າຍ , ‘ ເຢຍ ໄຮ໌ ມ່ຽນ ກ໊ອງ ເມີ່ຍ ນ້າຍ ເຕີ໋ຍ ສີ່ ຮນັ້ງ ຫາຍ ນໍ ? ເຕສ໊າະ ເດສ່ງ ເມີ່ຍ ກຸ໊ນ ກົງ ເຍີຍ ແຕສ໊ະ-ຕານ ຕ້າຍ ປຸນ ເຢຍ ໝັ່ງ ກ໋າ ມ່າະ ! ຢຽມ ນ້າຍ ມີ່ງ ເມີ່ຍ ໄມ້ ຕຸ໊ ໂຕສ໋ວ ເຢຍ ເຍີຍ ກຸ໊ນ ກົງ ມ່ຽນ ອ໊ະ . ’
42016003	“ ວົ້ວ ເຕົ້າ ກຸ໊ນ ກົງ ມ່ຽນ ຢຽມ ໂຮຍ້ວ ຮນ້ຳ , ‘ ເຢຍ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ເຢຍ ເຍີຍ ຕສ໊ຽວ ໄມ້ ຫລົ່ງ ເຢຍ ໂຕສ໋ວ ກົງ ອ໊ະ . ເຢຍ ເວດ ເດົາ , ໂຢ່ວ ໄມ້ ມ່າຍ ທຈະ . ໂທ້ ຫຍັ່ນ , ເຢຍ ຢ່າ ເຕ໊ຍ ໄມ້ ຕຸ໊ ໄຍ້ .
42016004	ອາ , ເຢຍ ຮິ້ວ ຕຸ໊ ຫອບ ຕສຸ ຮນັ້ງ ຫາຍ ນໍ ໂຕສ໋ວ . ອກະຮ້າ ນ້າຍ ຫຍູ່ງ ກົງ ເຢຍ ໄມ້ ຕຸ໊ ໂຕສ໋ວ ມປ່າ ຖສໍ່ ໄຮ່ ມ່າຍ ເຕີ໋ຍ ມ່ຽນ ຕສິ໊ບ ເຢຍ ຢຽມ ນິ່ນ ບົວ ເຍີຍ ເປຢົ໊າ . ’
42016005	“ ນິ່ນ ຕສ່ຽວ ເຫ່ວ ຖຈຽມ ນິ່ນ ເຍີຍ ຕສ໊ຽວ ເຍີຍ ແຕສ໊ະ ວົ້ວ ເຕີ໋ຍ ໂຕສະ ເຕົ້າ , ໂຕສະ ເຕົ້າ ເຍີຍ ຕ້າຍ . ນິ່ນ ໜ່າຍ ກ໋າ ຕະຢ໊ຽດ ເຕົ້າ , ‘ ເມີ່ຍ ຖຈຽມ ເຢຍ ເຍີຍ ຕສ໊ຽວ ເຍີຍ ແຕສ໊ະ ບຸເຕສ໋ຍ ? ’
42016006	“ ວົ້ວ ເຕົ້າ ເຕົາ , ‘ ຖຈຽມ ຢຽດ ແປ໊ະ ທົ້ງ ກະລັ້ນ ໂຢ້ວ . ’ “ ກຸ໊ນ ກົງ ມ່ຽນ ບົ໋ວ ນິ່ນ , ‘ ນ້າຍ ເມີ່ຍ ເຍີຍ ແຕສ໊ະ-ຕານ . ອກົ້ງ ເຕສວີ໌ຍ ເອຈ່ຍ ເຟ້ຍ ຮມ໌ ຕສຽບ ທົ້ງ ຮນັ້ງ . ’
42016007	“ ນິ່ນ ແອ໋ງ ໜ່າຍ ຕະເຫຍີ່ຍ ເຕົ້າ , ‘ ເມີ່ຍ ນີ ? ຖຈຽມ ບຸເຕສ໋ຍ ? ’ “ ວົ້ວ ເຕົ້າ ເຕົາ , ‘ ຢຽດ ແປ໊ະ ບົວະ ທສຸ . ’ “ ກຸ໊ນ ກົງ ມ່ຽນ ກ໊ອງ , ‘ ນ້າຍ ເມີ່ຍ ເຍີຍ ແຕສ໊ະ-ຕານ . ເຟ້ຍ ເປ໊ດ ຕສຽບ ບົວະ ຮນັ້ງ . ’
42016008	“ ວົ້ວ ເຕົ້າ ປຸ໊ດ-ຕສ້ອຍ ມ່ຽນ ຕສ່ຽວ ເທສງ ໂຮຍ້ວ ໄມ້ ຕສີ໋ງ ວົ້ວ ເຕົ້າ ກຸ໊ນ ກົງ ມ່ຽນ ໂຕສ໋ວ ຕຸ໊ ໄກວ ໄຫ່ . ເຫວີ່ຍ ຕສຸ ຢຽມ ນ້າຍ ລູ່ງ ເດ໊ຍ ເຍີຍ ມ່ຽນ ເຖສົາ ນິ່ນ ບົວ ກັ້ນ ເຍີຍ ວົ້ວ ຕ່ອຍ ມ່ຽນ ໂຕສ໋ວ ເກົ້າ ໄກວ ເຈ໋ຍ ຢຽມ ອຈັງ ຕສົງ ວົ້ວ ເຈົ໊າ ມ່ຽນ . ”
42016009	ເຢ​ຊູ ແອ໋ງ ກ໊ອງ , “ ເຢຍ ບົ໋ວ ເມີ່ຍ ບົວ , ອ໋ອຍ ຕສຸ ຫລົ່ງ ປ້າມ ເກນ ໄມ້ ແປ້ງ ຟິມ ເຍີຍ ຕສິ້ນ ຍ່ານ ຕສິວ ກໍ໋-ໂຢ໌ວ . ເຖົາ ຕສິ້ນ ຍ່ານ ເດສ່ງ ໝີ່ ອ໊ະ , ເມີ່ຍ ບົວ ຕສ່ຽວ ຕຸ໊ ທິນ-ຮູ່ງ ຕສິ໊ບ ມີ່ງ ຢຽມ ຢຽດ ລິ໌ວ ເຍີຍ ເປຢົ໊າ .
42016010	“ ຫາຍ ເຕົ້າ ຢຽມ ໄຝ-ຟິ້ວ ສີ່ ໂຕສ໋ວ ຕຸ໊ ຕສີ໋ງ , ຢຽມ ໂຮລ ເຍີຍ ສີ່ ຢ່າ ໂຕສ໋ວ ຕຸ໊ ຕສີ໋ງ . ເຊ ກ໊ອງ ໄຝ-ຟິ້ວ ສີ່ ໂຕສ໋ວ ໄມ້ ຕສີ໋ງ , ໂຮລ ເຍີຍ ສີ່ ຢ່າ ໂຕສ໋ວ ໄມ້ ຕສີ໋ງ ອ໊ະ .
42016011	ເຊ ກ໊ອງ ປ້າມ ເກນ ເຍີຍ ຕສິ້ນ ຍ່ານ ເມີ່ຍ ບົວ ໂກ໋ວ ໄມ້ ຕສີ໋ງ , ຫາຍ ເຕົ້າ ອ໋ອຍ ປຸນ ເມີ່ຍ ບົວ ໂກ໋ວ ຕສຽນ ຕສິ້ນ ຕສ້ອຍ ?
42016012	ເຊ ກ໊ອງ ເມີ່ຍ ບົວ ໂກ໋ວ ກັ້ນ ເຕົ້າ ເຍີຍ ກະນ້າຍ ໄມ້ ຕສີ໋ງ , ເມີ່ຍ ບົວ ກັ້ນ ຫອບ ຕສຸ ຕຸ໊ ເຍີຍ ກະນ້າຍ , ຫາຍ ເຕົ້າ ອ໋ອຍ ປຸນ ເມີ່ຍ ບົວ ?
42016013	“ ໄມ້ ມ່າຍ ຫາຍ ເຕົ້າ ໄຮ່ ໂຕສ໋ວ ຕຸ໊ ອີ ເຕົ້າ ຕສ໊ຽວ ເຍີຍ ໂປວ . ຮນັ້ງ ໜ່າຍ ນິ່ນ ອ໋ອຍ ດສອງ ນ້າຍ ເຕົ້າ , ອ໋ອຍ ຮນ້ຳ ວົ້ວ ເຕົ້າ . ໄມ້ ເຕສີຍ ແອ໊ະ , ນິ່ນ ອ໋ອຍ ທ່າຍ ນ້າຍ ເຕົ້າ , ອ໋ອຍ ໝັ່ງ ເຜຍ ວົ້ວ ເຕົ້າ . ເມີ່ຍ ບົວ ໄມ້ ໄຮ່ ຕົ້ງ ຕັ້ງ ໂຕສ໋ວ ທິນ-ຮູ່ງ ເຍີຍ ໂປວ ຢ່າ ໂຕສ໋ວ ຍ່ານ ເຍີຍ ໂປວ . ”
42016014	ຟາ​ລິ​ສີ ມ່ຽນ ຮນ້ຳ ຍ່ານ , ນິ່ນ ບົວ ໄຮ໌ ເຢ​ຊູ ກ໊ອງ ນ້າຍ ເຕີ໋ຍ ຫວ່າ ນິ່ນ ບົວ ຕສ່ຽວ ຄູ່ ຈັ໊ດ ໄຫ່ ເຢ​ຊູ ອ໊ະ .
42016015	ເຢ​ຊູ ຕສ່ຽວ ກ໊ອງ ບົ໋ວ ນິ່ນ ບົວ , “ ເມີ່ຍ ບົວ ໂຕສ໋ວ ເຍີຍ ສີ່ ປຸນ ມ່ຽນ ຫລ່າຍ ເມີ່ຍ ບົວ ໂຕສ໋ວ ຕຸ໊ ຫອບ , ມປ່າ ທິນ-ຮູ່ງ ຮິ້ວ ຕຸ໊ ເມີ່ຍ ບົວ ເຍີຍ ໂຮຍ້ວ . ເຫວີ່ຍ ຕສຸ ປ້າມ ມ່ຽນ ຝຸນ ຈ໋າຍ ເຍີຍ , ເອີຍ ທິນ-ຮູ່ງ ໝັ່ງ ເຊ ໄມ້ ຕສີ່ ຕສິ້ນ .
42016016	“ ໂມ​ເຊ ເຍີຍ ເລີ໌ຍ ເຖສົາ ທິນ-ຮູ່ງ ເຍີຍ ໂຕ່ວ ຫວ່າ ມ່ຽນ ເຟ້ຍ ຕ້າຍ ເຍີຍ ໂຊວ ມ່ຽນ ຕສຸ້ນ ຈ໊ຽນ ຕ້າຍ ເຖົາ ໂຢ​ຮັນ . ຢຽມ ໜ່າຍ ຕ້າຍ , ຕສຸ້ນ ທິນ-ຮູ່ງ ເຍີຍ ກົ໊ວະ ເຍີຍ ຄູ້ ຝຽນ . ມ່ຽນ ຢ່າ ທສ້າງ ຈ໊ຽນ ເປັຍ ທິນ-ຮູ່ງ ເຍີຍ ກົ໊ວະ .
42016017	ລູ່ງ ເຖສົາ ເດົາ ເຈ໋ຍ ເດສ່ງ ຖສໍ່ ເກົ້າ ຮູ່ງ ເຫ່ ເລີ໌ຍ-ຫລັດ ດ໊ອດ ຢຽດ ຕິ໊ມ ຢຽດ ແຫວະ ດສັ່ງ .
42016018	“ ຫາຍ ເຕົ້າ ເລີ່ຍ ນິ່ນ ເຍີຍ ເອົ໊າ ແອ໋ງ ມີ່ງ ຫລົ່ງ ຊຢັງ-ເອົ໊າ , ນິ່ນ ເຊ ຫຮຢຽນ ເອົ໊າ ຮນັ້ງ . ຫາຍ ເຕົ້າ ຫລົ່ງ ເອົ໊າ-ເລີ່ຍ ໂຕສ໋ວ ເອົ໊າ , ວົ້ວ ເຕົ້າ ເຊ ຂູງ ຫຮຢຽນ ເອົ໊າ ຮນັ້ງ .
42016019	“ ມ່າຍ ເຕົ້າ ຕົ້ມ ປຸ໊ດ-ຕສ້ອຍ ມ່ຽນ ຕສຸ໊ ທສ່ຽວ ຕສຸ໊ ຕຸ່ນ ເຍີຍ ລຸຍ-ໂຫວ ຮນັ້ງ . ຮນອຍໆ ຫຍັ່ນ ອໍ໊ ຮົບ ຕິ໊ວ ອຈຽນ-ໂຢ້ວ ໄຫ່ .
42016020	“ ແອ໋ງ ມ່າຍ ເຕົ້າ ດ໊ອດ ໜ່ານ ມ່ຽນ , ບົ໋ວ ເຫ່ວ ລາ​ຊາ​ລັດ , ປຸ໊ດ ຟາງ ປຸ໊ດ ຫລາຍ ປວັ໊ງ ເດສ່ງ ຢຽດ ຊິນ . ມ່ຽນ ຕສັ່ນໆ ຕໍ້ ນິ່ນ ມີ່ງ ເຖົາ ວົ້ວ ເຕົ້າ ປຸ໊ດ-ຕສ້ອຍ ມ່ຽນ ເຍີຍ ແກ້ງ ດ່າງ
42016021	ຕສົ໊ວ ຫຮນາງ-ເຮມີ້ຍ-ດ໊ອດ ຫຍັ່ນ . ຈູ໊ ຢ່າ ຕ້າຍ ເບ່ຍ ນິ່ນ ເຍີຍ ຟາງ .
42016022	“ ໂຕສ໋ວ ເກົາ , ນ້າຍ ເຕົ້າ ດ໊ອດ ໜ່ານ ມ່ຽນ ໄຕ່ ໝີ່ ອ໊ະ . ຟິນ-ມ່ຽນ ຕໍ້ ນິ່ນ ມີ່ງ ເຖສົາ ນິ່ນ ເຍີຍ ອົງ-ຖາຍ-ແງະ , ອັບ​ລາ​ຮຳ , ຢຽມ . “ ປຸ໊ດ-ຕສ້ອຍ ມ່ຽນ ຢ່າ ໄຕ່ ໝີ່ ອ໊ະ , ປຢົ໊ບ ຈ໊ຽນ .
42016023	ນິ່ນ ມີ່ງ ຢຽມ ຢ້ຽມ ເກນ ຕສຸ ເຕ໊ຍ ມຸນ ເຕ໊ຍ ໂຄ້ວ . ນິ່ນ ຕສ່ຽວ ເທສົາ ຮມຽນ ປວັດ ອັບ​ລາ​ຮຳ ຢຽມ ໂກ ເຍີຍ , ຢ່າ ປວັດ ລາ​ຊາ​ລັດ ເຖສົາ ອັບ​ລາ​ຮຳ ຢຽມ ວົ້ວ .
42016024	ນິ່ນ ຕສ່ຽວ ເຫ່ວ ອັບ​ລາ​ຮຳ , ‘ ອົງ ອ້າ ! ໂທ້ ຄໍ້-ລ່ຽນ ເຢຍ , ບົ໋ວ ລາ​ຊາ​ລັດ ຕ້າຍ ຫລົ່ງ ປົ໌ວ-ໂດ໊ະ ໂທສະ ວວມ ຕ້າຍ ດ໊ຽບ ເຢຍ ເຍີຍ ບຽດ ລ່າງ ເຕີ໋ຍ , ເຫວີ່ຍ ຕສຸ ຢຽມ ນ້າຍ ໂຕ໌ວ ປົ໊ວ ຈ໊ຽນ ເຢຍ ມຸນ ໄຫ່ , ໂຄ້ວ ໄຫ່ . ’
42016025	“ ອັບ​ລາ​ຮຳ ເຕົາ ນິ່ນ , ‘ ຟຸນ ອ່າ , ເມີ່ຍ ອ໋ອຍ ຕສຸ ຈັ໋ງ ເຖົາ ເມີ່ຍ ຢຽມ ເສີຍ ຕສັ່ງ ວົ້ວ ຕສັ່ນ ເມີ່ຍ ຫຍູ່ງໆ ຢ່າ ຕຸ໊ ຫລົງ ໄຫ່ . ລາ​ຊາ​ລັດ ຢ່າ ຂູງ ຕຸ໊ ຫວ່າຍ ເຍີຍ ຮນັ້ງ . ອີ້ ຕສັ່ນ ລາ​ຊາ​ລັດ ຕຸ໊ ຫລົງ , ອຈຽນ-ໂຢ້ວ ໄຫ່ ອ໊ະ . ຕ໋າວ ດສ໋ວນ ເມີ່ຍ ອີ້ ຕສັ່ນ ຕສຸ ສ່ຽວ ໂຄ້ວ .
42016026	ຖສໍ່ ແອ໋ງ ມ່າຍ ຫຍູ່ງ . ມ່າຍ ຕິ້ວ ຕົ້ມ ຕສ໋ວນ ໝ່ານ ຕສູ໋ງ ໂດ ແອກ໊ະ ຈ໊ຽນ . ຫາຍ ເຕົ້າ ຢຽມ ນ້າຍ ປູງ ອ໋ອຍ ເຈ໋ຍ ເມີ່ຍ ບົວ ວົ້ວ ປູງ , ເຈ໋ຍ ໄມ້ ຕຸ໊ . ຫາຍ ເຕົ້າ ຢຽມ ວົ້ວ ປູງ ອ໋ອຍ ເຈ໋ຍ ເຢຍ ບົວ ນ້າຍ ປູງ ຢ່າ ເຈ໋ຍ ໄມ້ ຕຸ໊ . ’
42016027	“ ປຸ໊ດ-ຕສ້ອຍ ມ່ຽນ ແອ໋ງ ກ໊ອງ , ‘ ອົງ ອ່າ , ວົ້ວ ຫຍູ່ງ ໂທ້ ເມີ່ຍ ພ້າຍ ລາ​ຊາ​ລັດ ມີ່ງ ເຖົາ ເຢຍ ເຍີຍ ເຕຍ ເຍີຍ ເປຢົ໊າ .
42016028	ເຢຍ ຖສໍ່ ມ່າຍ ປຢາ ມົ໌ວ-ຕອນ ຢຽມ ວົ້ວ . ໂທ້ ປຸນ ລາ​ຊາ​ລັດ ມີ່ງ ຂວິນ ນິ່ນ ບົວ ໄມ້ ຕູ໋ງ ຕ້າຍ ນ້າຍ ສ່ຽວ ໂຄ້ວ ເຍີຍ ຕ໋ອງ . ’
42016029	“ ອັບ​ລາ​ຮຳ ເຕົາ , ‘ ນິ່ນ ບົວ ຕສູ໊ງ ມ່າຍ ໂມ​ເຊ ເຖສົາ ທິນ-ຮູ່ງ ເຍີຍ ໂຕ່ວ ຫວ່າ ມ່ຽນ ເຍີຍ ໂຊວ ນີອາ . ເມີ່ຍ ເຍີຍ ມົ໌ວ-ຕ່ອຍ ອ໋ອຍ ຕສຸ ໝວັງ ນິ່ນ ບົວ ເຍີຍ ຫວ່າ . ’
42016030	“ ປຸ໊ດ-ຕສ້ອຍ ມ່ຽນ ແອ໋ງ ເຕົາ ອັບ​ລາ​ຮຳ , ‘ ອົງ ອ່າ , ບົວະ ນ້າຍ ໄມ້ ເກົ໋າ . ເຊ ກ໊ອງ ມ່າຍ ລ່ານ ມ່ຽນ ໄຕ່ ມີ່ງ ແອ໋ງ ນັ່ງ ຕ້າຍ ມີ່ງ ເຖົາ ເຢຍ ເຍີຍ ມົ໌ວ-ຕ່ອຍ ວົ້ວ , ມົ໌ວ-ຕ່ອຍ ຕສູ໊ງ ອ໋ອຍ ກ໊ອຍ ໂຮຍ້ວ ກວັ່ງ ຕສຸ໌ຍ . ’
42016031	“ ອັບ​ລາ​ຮຳ ກ໊ອງ , ‘ ເຊ ກ໊ອງ ນິ່ນ ບົວ ໄມ້ ໝວັງ ໂມ​ເຊ ເຖສົາ ທິນ-ຮູ່ງ ເຍີຍ ໂຕ່ວ ຫວ່າ ມ່ຽນ ເຍີຍ ຫວ່າ ນໍ , ໄມ້ ກຸ໊ນ ມ່າຍ ລ່ານ ມ່ຽນ ໄຕ່ ມີ່ງ ແອ໋ງ ນັ່ງ ຕ້າຍ , ນິ່ນ ບົວ ຢ່າ ໄມ້ ໝວັງ ເຫລາະ . ’ ”
42017001	ເຢ​ຊູ ກ໊ອງ ບົ໋ວ ໄຊ-ກໍ໋ ບົວ , “ ດົ໊ວ ມ່ຽນ ໂຕສ໋ວ ຕ່ອງ ເຍີຍ ສີ່ ດົ່ງ ຫາຍ ຕສູ໊ງ ອ໋ອຍ ມ່າຍ . ມປ່າ ດົ໊ວ ມ່ຽນ ໂຕສ໋ວ ຕ່ອງ ວົ້ວ ເຕົ້າ ອ໋ອຍ ຕສຸ ໂຄ້ວ ອ໊ະ .
42017002	ເຕສ໊າະ ໝໍ່ ດິ໋ວ ຈ໊ຽນ ນິ່ນ ເຍີຍ ຈາງ ປູ໋ງ ເອຈ່ຍ ຄ້ອຍ ເກົ້າ ຫລົງ ປຸນ ນິ່ນ ດົ໊ວ ຢຽດ ເຕົ້າ ນ້າຍ ເຕີ໋ຍ ຝຸຈ໊ວຍ-ໄຝ ປ໌າມ ຕສຸ໌ຍ .
42017003	ເມີ່ຍ ບົວ ອ໋ອຍ ຕສຸ ໄຝ ຟິມ . “ ເຊ ກ໊ອງ ເມີ່ຍ ເຍີຍ ກໍ໋-ໂຢ໌ວ ໂຕສ໋ວ ຕ່ອງ ເມີ່ຍ , ເມີ່ຍ ອ໋ອຍ ຕສຸ ຂວິນ ນິ່ນ . ນິ່ນ ກ໊ອຍ ໂຮຍ້ວ ກວັ່ງ ຕສຸ໌ຍ ນໍ , ອ໋ອຍ ຕສຸ ກວັ່ງ ປຸນ ນິ່ນ .
42017004	ກ໊ອງ ຮນັ້ງ ນິ່ນ ຢຽດ ຮນອຍ ຕ່ອງ ເມີ່ຍ ເສ່ຍ ດສຸ່ນ , ໂມ໌ວ ດສຸ່ນ ຕ້າຍ ຫຍ່ຽມ ກ໊ອງ , ‘ ເຢຍ ແລ໌ງ ຕ່ອງ ອ໊ະ , ’ ເມີ່ຍ ຕສູ໊ງ ອ໋ອຍ ຕສຸ ກວັ່ງ ປຸນ ນິ່ນ . ”
42017005	ກົງ-ໂຕສ້ ບົວ ບົ໋ວ ຕສ໊ຽວ , “ ໂທ້ ປຸນ ເຢຍ ບົວ ສຽນ ເກົ້າ ເຮ້ນ ເຕີ໋ຍ ໂອ່ . ”
42017006	ຕສ໊ຽວ ເຕົາ , “ ເຊ ກ໊ອງ ເມີ່ຍ ບົວ ມ່າຍ ສຽນ ຟິມ ລົ່ມ ຢຽດ ນອມ ໄລ-ຈ໋າຍ ຍິມ ນໍ , ເມີ່ຍ ບົວ ໄຮ່ ບົ໋ວ ນ້າຍ ຕິ້ວ ແຊງ-ຟອງ ດຢັ໋ງ , ‘ ລ່ຽມ ດສູ້ງ ແປງ ທສວດ ຊຸ້ຍ ມີ່ງ ຕສວັ໋ງ ວົ້ວ ຄ້ອຍ ກະຍົ໌ວ ມ່າະ ! ’ ດຢັ໋ງ ຕສູ໊ງ ອ໋ອຍ ຕສຸ ໝວັງ ເມີ່ຍ ເຍີຍ ຫວ່າ .
42017007	“ ເຊ ກ໊ອງ ເມີ່ຍ ບົວ ຫາຍ ເຕົ້າ ມ່າຍ ເຕົ້າ ໂປວ ທສວດ ມີ່ງ ໄລ່ ລີ່ງ ໄຟ ປູ໋ງ ປະກີ ຢູ້ງ . ຢຽມ ເດີ່ຍ ດສ໋ວນ ຕ້າຍ ເມີ່ຍ ຕສ່ຽວ ບົ໋ວ ນິ່ນ , ‘ ເມີ່ຍ ກຸ໊ນ ເຕສວີ໌ຍ ຈ໊ຽນ ຫຍັ່ນ ຫຮນາງ ອ໊ະ ’ ໄຟ ?
42017008	ໄມ້ ເຕສີ໌ຍ ເຫລາະ . ເມີ່ຍ ຕສູ໊ງ ອ໋ອຍ ບົ໋ວ ນິ່ນ , ‘ ໂຕສ໊ວ ຕສົວະ ໄລ-ຫຮນາງ ເບ່ນ ຕ້າຍ ປຸນ ເຢຍ ຫຍັ່ນ , ຢ່າ ອ໋ອຍ ຕສຸ ເຖງ ເຢຍ ຕິ້ນ ໄລ-ຫຮນາງ . ຕສົ໊ວ ເຢຍ ຫຍັ່ນ ເປ໊ວ ຮົບ ເປ໊ວ ເມີ່ຍ ມຕ້າຍ ອກະຮ້າ ຫຍັ່ນ . ’
42017009	ໂປວ ເອີຍ ຈ໊ຽນ ຕສ໊ຽວ ພ້າຍ ເຍີຍ ຫວ່າ ໂຕສ໋ວ , ຕສ໊ຽວ ອ໋ອຍ ຕສຸ ແລ໌ງ ຕສີ້ງ ນິ່ນ ໄຟ ?
42017010	ເມີ່ຍ ບົວ ຢ່າ ຟີ່ ຮນັ້ງ ເຍີຍ . ເມີ່ຍ ບົວ ໂຕສ໋ວ ຕສຢັ໋ງ ພ້າຍ ຕ້າຍ ເຍີຍ ກົງ ອ໋ອຍ ຕສຸ ກ໊ອງ , ‘ ເຢຍ ບົວ ໂຕສ໋ວ ໂປວ ຮນັ້ງ . ນ້າຍ ເຕີ໋ຍ ກົງ ມຕ້າຍ ຫອບ ຕສຸ ເຢຍ ບົວ ໂຕສ໋ວ . ’ ”
42017011	ເຢ​ຊູ ມີ່ງ ເຢ​ລູ​ຊາ​ເລມ ຕສີ້ງ ນິ່ນ ຢັ້ງ ສະ​ມາ​ເລຍ ເຕີ່ຍ ເຖສົາ ກາ​ລິ​ລີ ເຕີ່ຍ ເຍີຍ ກັ໊ບ-ຈ໋າຍ ມີ່ງ .
42017012	ເປັຍ ນອມ ລ໌າງ ວົ້ວ ຕສັ່ນ , ມ່າຍ ຕສຽບ ເຕົ້າ ປຸ໊ດ ກົ້ມ ຮູ້ ແປ່ງ ເຍີຍ ມ່ຽນ ປວັ້ງ ຕສຸ ເຢ​ຊູ . ນິ່ນ ບົວ ໂຊ້ວ ຈ໊ຽນ ໂກ ເຕີ໋ຍ ເຍີຍ
42017013	ເຫ່ວ , “ ເຢ​ຊູ ອ້າ ! ຕສ໊ຽວ ອ້າ ! ຄໍ້-ລ່ຽນ ເຕີ໋ຍ ເຢຍ ບົວ ມ່າະ ! ”
42017014	ເຢ​ຊູ ປວັດ ຕສ່ຽວ ກ໊ອງ , “ ມີ່ງ ປຸນ ໄຊ ມ່ຽນ ຕສ້າ ໝັ່ງ ເມີ່ຍ ບົວ ເຍີຍ ຊິນ ໂອ່ . ” ນິ່ນ ບົວ ກັນ ຈ໊ຽນ ເຈົ໊າ ມີ່ງ ວົ້ວ ຕສັ່ນ , ແປ່ງ ຕສ່ຽວ ຫລົງ ໝີ່ ອ໊ະ .
42017015	ມ່າຍ ເຕົ້າ ປວັດ ນິ່ນ ກັ້ນ ຫລົງ ເດສ່ງ ຕສ່ຽວ ລ່ຽມ ເຕສີ້ຍ ຕ໋າວ ອກາງ ດສ໋ວນ , ຫລົ່ງ ເຖຈຍ ໂຮລ ເຍີຍ ເທສງ ຈ໊ຽນ ທິນ-ຮູ່ງ ຕ້າຍ .
42017016	ເຖົາ ເຢ​ຊູ ວົ້ວ , ນິ່ນ ຕສ່ຽວ ບ໊າບ ເອຈ່ຍ ເດົາ ແລ໌ງ ຕສີ້ງ ໄຫ່ ເຢ​ຊູ . ນ້າຍ ເຕົ້າ ມ່ຽນ ເຊ ສະ​ມາ​ເລຍ ຈັ໋ນ .
42017017	ເຢ​ຊູ ກ໊ອງ , “ ມ່າຍ ຕສຽບ ເຕົ້າ ຕສໍ່ ຫລົງ ເດສ່ງ ໄມ້ ເຕສີ໌ຍ ? ວົ້ວ ເຕີ໋ຍ ດົ້ວ ເຕົ້າ ນີ ?
42017018	ທສວດ ລິ໌ວ ນ້າຍ ເຕົ້າ ກັ້ນ ຝີງ ມ່ຽນ , ໄມ້ ມ່າຍ ຫາຍ ເຕົ້າ ຕ໋າວ ອກາງ ຕ້າຍ ເທສງ ທິນ-ຮູ່ງ ໄຟ ? ”
42017019	ເຢ​ຊູ ແອ໋ງ ກ໊ອງ ບົ໋ວ ວົ້ວ ລ່ານ ມ່ຽນ , “ ເຈ໌ຍ ຊິນ ຕ້າຍ ດສ໋ວນ ອ໊ະ ໂອ່ . ເຫວີ່ຍ ເມີ່ຍ ສຽນ ເຂົາ ເຢຍ , ເມີ່ຍ ເຍີຍ ແປ່ງ ຫລົງ ເດສ່ງ ໝີ່ ອ໊ະ . ”
42017020	ມ່າຍ ເຕີ໋ຍ ຟາ​ລິ​ສີ ມ່ຽນ ໜ່າຍ ກ໋າ ເຢ​ຊູ , “ ທິນ-ຮູ່ງ ເຖົາ ຫາຍ ຕສັ່ນ ຖສີງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ? ” ເຢ​ຊູ ເຕົາ , “ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ໄມ້ ເຕສີ໌ຍ ມຕສີງ ໝັ່ງ ຕຸ໊ ປວັດ .
42017021	ໄມ້ ມ່າຍ ຫາຍ ເຕົ້າ ໄຮ່ ກ໊ອງ , ‘ ໝັ່ງ ມ່າະ ! ຢຽມ ນ້າຍ ! ’ ໄຟ ‘ ໝັ່ງ ມ່າະ ! ຢຽມ ວົ້ວ ! ’ ເຫວີ່ຍ ຕສຸ ທິນ-ຮູ່ງ ອີ້ ຕສັ່ນ ຢຽມ ເມີ່ຍ ບົວ ບຸດົ໋ງ ໂຕສ໋ວ ຕສ໊ຽວ . ”
42017022	ເຢ​ຊູ ແອ໋ງ ບົ໋ວ ນິ່ນ ເຍີຍ ໄຊ-ກໍ໋ ບົວ , “ ຮນອຍ-ເຫຍັຍ ອ໋ອຍ ເຖົາ , ເມີ່ຍ ບົວ ອ໋ອຍ ຕຸ໊ ປວັດ ເຢຍ , ປ້າມ ມ່ຽນ ເຍີຍ ຕອນ , ເຍີຍ ຢຽດ ນອມ ຮນອຍ , ມປ່າ ເມີ່ຍ ບົວ ໄມ້ ຕຸ໊ ປວັດ .
42017023	ມ່ຽນ ອ໋ອຍ ບົ໋ວ ເມີ່ຍ ບົວ , ‘ ໝັ່ງ ມ່າະ ! ຢຽມ ວົ້ວ ! ’ ໄຟ ‘ ໝັ່ງ ມ່າະ ! ຢຽມ ນ້າຍ ! ’ ມປ່າ ໄມ້ ຕູ໋ງ ທສວດ ມີ່ງ ກັນ ນິ່ນ ບົວ .
42017024	ເຢຍ , ປ້າມ ມ່ຽນ ເຍີຍ ຕອນ , ຕ້າຍ ວົ້ວ ນອມ ຮນອຍ ອ໋ອຍ ຮນັ້ງ ປ໌ອງ ບະຫລີ່ງ ຢຽມ ນ້າຍ ປູງ ລູ່ງ ເຖົາ ວົ້ວ ປູງ ລູ່ງ .
42017025	ມປ່າ ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຕສຸ ສ່ຽວ ເຕສ໋ຍ ຫຍູ່ງ ໂຄ້ວ ດ່າງ , ຢ່າ ຕສຸ ອີ້ ຈ໋າ ເຍີຍ ມ່ຽນ ເອກ້ມ .
42017026	“ ໂນ​ຢາ ເຍີຍ ລູ່ງ ເດ໊ຍ ຮນັ້ງ ຫາຍ ນໍ , ເຢຍ , ປ້າມ ມ່ຽນ ເຍີຍ ຕອນ , ຕ້າຍ ວົ້ວ ເຕີ໋ຍ ຮນອຍ ຢ່າ ຮນັ້ງ ວົ້ວ ນໍ .
42017027	ໂນ​ຢາ ເຍີຍ ລູ່ງ ເດ໊ຍ , ມ່ຽນ ຫຍັ່ນ ຢ່າ ຮົບ , ປູ໋ງ ເຊັຍ ກ໊ອງ ເອົ໊າ , ໂຕສ໋ວ ທສີງ-ຈາ , ເຖົາ ໂນ​ຢາ ເປັຍ ດສັ໊ງ ວົ້ວ ຮນອຍ . ຢຽມ ດສັ໊ງ ກະເຫຍ່ຍ ເຍີຍ ຢຽດ ຕສູ໊ງ ຕສຸ ບຢູ່ງ-ຊຸ້ຍ-ອິ໋ມ ຢ໋ຽມ ໄຕ່ ເດສ່ງ .
42017028	“ ໂລດ ເຍີຍ ລູ່ງ ເດ໊ຍ ຢ່າ ຟີ່ ຮນັ້ງ ເຍີຍ . ມ່ຽນ ຢ່າ ຫຍັ່ນ ຢ່າ ຮົບ , ມ໌າຍ ໝ່າຍ , ຕສວັ໋ງ ກະນ້າຍ , ກົ໊ມ ເປຢົ໊າ .
42017029	ມປ່າ ໂລດ ທສວດ ໂສ​ດົມ ຕສີ້ງ ວົ້ວ ຮນອຍ , ມ່າຍ ໂຕ໌ວ ເຖສົາ ຮູ່ງ ຢຽມ ວົ້ວ ລູ່ງ ດ໊ອດ ເອຈ່ຍ ຕ້າຍ ປົ໊ວ ໝຽດ ເດສ່ງ ນິ່ນ ບົວ ຢຽດ ຕສູ໊ງ .
42017030	ເຢຍ , ປ້າມ ມ່ຽນ ເຍີຍ ຕອນ , ຫິ່ນ ທສວດ ວົ້ວ ຮນອຍ ຢ່າ ອ໋ອຍ ຮນັ້ງ ວົ້ວ ນໍ .
42017031	“ ວົ້ວ ຮນອຍ ຫາຍ ເຕົ້າ ຢຽມ ເປຢົ໊າ-ງໍ່ ເອຈ່ຍ , ລ່ຽມ ໄມ້ ຕູ໋ງ ເປັຍ ເປຢົ໊າ ເຕສ໊າະ ຢຽມ ເປຢົ໊າ ເຍີຍ ກະນ້າຍ . ຫາຍ ເຕົ້າ ຢຽມ ເດີ່ຍ ຢ່າ ໄມ້ ຕູ໋ງ ດສ໋ວນ ມີ່ງ ເຕສ໊າະ ຫາຍ ຫຍູ່ງ .
42017032	ຈັ໋ງ ຈ໊ຽນ ໂລດ ເຍີຍ ເອົ໊າ !
42017033	ຫາຍ ເຕົ້າ ຮນ້ຳ ໂອຈ໋ວ ກັ້ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ຕສຸ ກວັ່ງ ແໝ່ງ . ຫາຍ ເຕົ້າ ຫຍຸ່ນ ກວັ່ງ ນິ່ນ ກັ້ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ຕຸ໊ ນິ່ນ ເຍີຍ ແໝ່ງ ທສວດ .
42017034	ເຢຍ ບົ໋ວ ເມີ່ຍ ບົວ , ມ່າຍ ອີ ເຕົ້າ ມ່ຽນ ຈວັ່ງ ໂຖສວ ເປວີ໋ຍ , ອ໋ອຍ ຕສິ໊ບ ເຕົ້າ ມີ່ງ , ກວັ່ງ ເຕົ້າ ຢຽມ ວົ້ວ .
42017035	ມ່າຍ ອີ ເຕົ້າ ມເຊັຍ ຕອນ ໝໍ່ ແໝະ , ອ໋ອຍ ຕສິ໊ບ ເຕົ້າ ມີ່ງ , ກວັ່ງ ເຕົ້າ ຢຽມ ວົ້ວ .
42017036	ມ່າຍ ອີ ເຕົ້າ ມ່ຽນ ຢຽມ ເດີ່ຍ , ອ໋ອຍ ຕສິ໊ບ ເຕົ້າ ມີ່ງ , ກວັ່ງ ເຕົ້າ ຢຽມ ວົ້ວ . ”
42017037	ໄຊ-ກໍ໋ ບົວ ໜ່າຍ ກ໋າ , “ ໄຊ-ເຕ໋ຍ ອ້າ ! ນ້າຍ ເຕີ໋ຍ ສີ່ ອ໋ອຍ ຕສຸ ຢຽມ ຫາຍ ທສວດ ? ” ເຢ​ຊູ ເຕົາ , “ ກະນ້າຍ-ໄຕ່ ຢຽມ ຫາຍ , ຕົ້ມ ຈ໊າງ-ງົ່ງ ຢ່າ ຢຽມ ວົ້ວ . ”
42018001	ເຢ​ຊູ ແອ໋ງ ຫລົ່ງ ນ້າຍ ຕິ້ວ ຫວ່າ-ເປີ໊ຍ ອຈ໋າວ ນິ່ນ ເຍີຍ ໄຊ-ກໍ໋ ບົວ ອ໋ອຍ ຕສຸ ຕສັ່ນໆ ເຕົ໋າ ເກົ໋າ , ໄມ້ ຕູ໋ງ ໂຮຍ້ວ ໜຳ .
42018002	ນິ່ນ ກ໊ອງ , “ ມ່າຍ ນອມ ມູ້ງ ມ່າຍ ເຕົ້າ ຊ້ຽມ ຕສຸ໌ຍ ຈຽນ . ນິ່ນ ໄມ້ ກ້ຳ ເດສ໋ຍ ທິນ-ຮູ່ງ , ຢ່າ ໄມ້ ໝັ່ງ ຫາຍ ເຕົ້າ ເຍີຍ ຮມຽນ .
42018003	ຢຽມ ວົ້ວ ນອມ ມູ້ງ ມ່າຍ ເຕົ້າ ເອົ໊າ-ກວ໊າ ຕສັ່ນໆ ຕ້າຍ ລໍ໌ ວົ້ວ ເຕົ້າ ຊ້ຽມ ຕສຸ໌ຍ ຈຽນ ກ໊ອງ , ‘ ມ່າຍ ມ່ຽນ ໂກ໋ ເຢຍ , ໂທ້ ຫລົ່ງ ແປ້ງ ຟິມ ເຍີຍ ເລີ໌ຍ ເຖງ ເຢຍ ເບ່ນ ຊູງ . ’
42018004	“ ໂທ້ ເລົ່າ ໄຫ່ ອ໊ະ , ຊ້ຽມ ຕສຸ໌ຍ ຈຽນ ຢ່າ ໄມ້ ຄັ້ງ ເຖງ . ໂຕສ໋ວ ເກົາ , ນິ່ນ ຢຽມ ໂຮຍ້ວ ຮນ້ຳ , ‘ ເຢຍ ໄມ້ ກ້ຳ ເດສ໋ຍ ທິນ-ຮູ່ງ ຢ່າ ໄມ້ ໝັ່ງ ຫາຍ ເຕົ້າ ເຍີຍ ຮມຽນ .
42018005	ມປ່າ ນ້າຍ ເຕົ້າ ເອົ໊າ-ກວ໊າ ປະຫລະ ຕ້າຍ ເຖສວ-ຟ່ານ ເຢຍ ໄຫ່ . ໄມ້ ໄຮ່ ຝູ່ງ ໂຕສ໋ວ , ອ໋ອຍ ຕສຸ ເຖງ ນິ່ນ ແປ້ງ ຟິມ ເຍີຍ ເບ່ນ . ໄມ້ ເຖງ ນໍ , ນິ່ນ ຕສ່ຽວ ຕສັ່ນໆ ຕ້າຍ ຫລະເຍົ້າ ເຢຍ ໂຄ້ວ ໄຫ່ . ’ ”
42018006	ຕສ໊ຽວ ແອ໋ງ ກ໊ອງ , “ ໝວັງ ກ໋າ , ນ້າຍ ເຕົ້າ ໄມ້ ແປ້ງ ຟິມ ເຍີຍ ຊ້ຽມ ຕສຸ໌ຍ ຈຽນ ເຍີຍ ຫວ່າ .
42018007	ທິນ-ຮູ່ງ ໄມ້ ເຕສີ໌ຍ ອ໋ອຍ ແປ້ງ ຟິມ ເຍີຍ ເຖງ ນິ່ນ ກິ໊ນ ຕ້າຍ ເຍີຍ ຢ່າ ຕສຢັ້ງ ຮນອຍ ຕສຢັ້ງ ມ໌ວນ ໂຈ້ວ ນິ່ນ ວົ້ວ ເຕີ໋ຍ ມ່ຽນ ໄຟ ? ທິນ-ຮູ່ງ ອ໋ອຍ ໄງ່ ເລົ່າ ຖສີງ ຕ້າຍ ເຖງ ນິ່ນ ບົວ ໄຟ ?
42018008	ເຢຍ ບົ໋ວ ເມີ່ຍ ບົວ , ນິ່ນ ຕສູ໊ງ ອ໋ອຍ ຊຽບໆ ເຍີຍ ເຖງ ແປ້ງ ຟິມ ເຍີຍ ເບ່ນ ຊູງ . ມປ່າ ເຢຍ , ປ້າມ ມ່ຽນ ເຍີຍ ຕອນ , ແອ໋ງ ຕ້າຍ ວົ້ວ ຕສັ່ນ , ເຢຍ ຕຸ໊ ປວັດ ຢຽມ ລູ່ງ ເດ໊ຍ ມ່າຍ ມ່ຽນ ສຽນ ເຍີຍ ໄຟ ? ”
42018009	ມ່າຍ ເຕີ໋ຍ ມ່ຽນ ເທສງ ນິ່ນ ບົວ ກັ້ນ ໂຕສ໋ວ ຄູ້ ມ່ຽນ , ໝັ່ງ ເຜຍ ກະເຮລນ ມ່ຽນ . ເຢ​ຊູ ຕສ່ຽວ ກ໊ອງ ນ້າຍ ຕິ້ວ ຫວ່າ-ເປີ໊ຍ ປຸນ ນ້າຍ ເຕີ໋ຍ ມ່ຽນ ໝວັງ .
42018010	ນິ່ນ ກ໊ອງ , “ ມ່າຍ ອີ ລ່ານ ມ່ຽນ ມີ່ງ ຕສັ່ງ ທິນ-ຮູ່ງ ເຍີຍ ເປຢົ໊າ ເຕົ໋າ ເກົ໋າ . ມ່າຍ ລ່ານ ຟາ​ລິ​ສີ ມ່ຽນ , ມ່າຍ ລ່ານ ເຖງ ໂລ​ມາ ຮູ່ງ ຈາ ຊຽວ ໂດສວ-ຕສິ້ນ ເຍີຍ ມ່ຽນ .
42018011	ຟາ​ລິ​ສີ ມ່ຽນ ໂຊ້ວ ຈ໊ຽນ ວົ້ວ ເຕົ໋າ ເກົ໋າ ກ໊ອງ , ‘ ທິນ-ຮູ່ງ ອ້າ ! ເຢຍ ແລ໌ງ ຕສີ້ງ ໄຫ່ ເມີ່ຍ ເຫວີ່ຍ ຕສຸ ເຢຍ ໄມ້ ຮນັ້ງ ກະເຫຍ່ຍ ເຍີຍ ມ່ຽນ . ເຢຍ ໄມ້ ເມົ້າ ກະນ້າຍ , ຢ່າ ໄມ້ ໂຕສ໋ວ ໂຮຍ້ວ ພຽນ , ຢ່າ ໄມ້ ຫຮຢຽນ ເອົ໊າ . ມ່າຍ ເຕີ໋ຍ ມ່ຽນ ໂຕສ໋ວ ນ້າຍ ເຕີ໋ຍ ເຈົ໊າ ມປ່າ ໄມ້ ເຕສີ໌ຍ ເຢຍ . ເຢຍ ຢ່າ ແລ໌ງ ຕສີ້ງ ໄຫ່ ເມີ່ຍ , ເຢຍ ໄມ້ ຮນັ້ງ ນ້າຍ ເຕົ້າ ຊຽວ ໂດສວ-ຕສິ້ນ ເຍີຍ ມ່ຽນ .
42018012	ຢຽດ ນອມ ເລີ໌ຍ-ປ໋າຍ ເຢຍ ເຕສີຍ ໄມ້ ຫຍັ່ນ ຫາຍ ຫຍູ່ງ ອີ ດສຸ່ນ . ເຢຍ ຕຸ໊ ຫາຍ ຫຍູ່ງ , ຕສຽບ ໂກ໊ວ ເຢຍ ປຸນ ຢຽດ ໂກ໊ວ ເມີ່ຍ . ’
42018013	“ ມປ່າ ຊຽວ ໂດສວ-ຕສິ້ນ ວົ້ວ ເຕົ້າ ໂຊ້ວ ຈ໊ຽນ ວົ້ວ ແໝງ ໂກ ເຕີ໋ຍ ເຍີຍ . ນິ່ນ ລ່ຽມ ໄມ້ ເທສົາ ຮມຽນ ໝັ່ງ ກູ້ ຫງວ່າຍ ລູ່ງ . ນິ່ນ ຕສະເກ້ງ ໄຮ໌ ໂຮຍ້ວ ເດສົ້າ ໄຫ່ ຕສ່ຽວ ຊູງ ປົ໌ວ ເດສວີຍ ຫລະຄວດ ກ໊ອງ , ‘ ທິນ-ຮູ່ງ ອ້າ ! ເຢຍ ປ໌າມ ຕສຸ໌ຍ ທສ້ຳ ໄຫ່ ອ໊ະ . ໂທ້ ຄໍ້-ລ່ຽນ ເຢຍ ມ່າະ ! ’ ”
42018014	ເຢ​ຊູ ແອ໋ງ ກ໊ອງ , “ ເຢຍ ບົ໋ວ ເມີ່ຍ ບົວ , ຊຽວ ໂດສວ-ຕສິ້ນ ເຍີຍ ມ່ຽນ ດສ໋ວນ ເຍີຍ ຕສຢັ້ງ ໂຫ່ ນິ່ນ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ . ມປ່າ ວົ້ວ ເຕົ້າ ຟາ​ລິ​ສີ ມ່ຽນ ໄມ້ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ . ຫາຍ ເຕົ້າ ທ່າຍ ກັ້ນ ໂຕສ໋ວ ໂຮລ , ທິນ-ຮູ່ງ ອ໋ອຍ ປຸນ ວົ້ວ ເຕົ້າ ໂຕສ໋ວ ໄຝ . ຫາຍ ເຕົ້າ ຫຍ່ຽມ ກັ້ນ ໂຕສ໋ວ ໄຝ , ທິນ-ຮູ່ງ ອ໋ອຍ ປຸນ ວົ້ວ ເຕົ້າ ໂຕສ໋ວ ໂຮລ . ”
42018015	ມ່າຍ ເຕີ໋ຍ ມ່ຽນ ຢ່າ ຕໍ້ ນິ່ນ ບົວ ເຍີຍ ກູ້ ງວ໌າ ຕ້າຍ ອ໋ອຍ ເຢ​ຊູ ມານ . ໄຊ-ກໍ໋ ບົວ ປວັດ ມ່ຽນ ຮນັ້ງ ນ້າຍ ນໍ ໂຕສ໋ວ , ໄຊ-ກໍ໋ ບົວ ຕສ່ຽວ ກ໊ອງ ນິ່ນ ບົວ ອ໊ະ .
42018016	ມປ່າ ເຢ​ຊູ ເຫ່ວ ຝຸຈ໊ວຍ ຕ້າຍ . ນິ່ນ ກ໊ອງ , “ ກຸ໊ນ ປຸນ ຝຸຈ໊ວຍ ຕ້າຍ ລໍ໌ ເຢຍ , ໄມ້ ຕູ໋ງ ລ່ານ ນິ່ນ ບົວ ຊາ . ເຫວີ່ຍ ຕສຸ ຫາຍ ເຕົ້າ ຫລົ່ງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ນິ່ນ ເຊ ຮນັ້ງ ນ້າຍ ເຕີ໋ຍ ຝຸຈ໊ວຍ ນໍ .
42018017	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ໄມ້ ຄັ້ງ ຮນັ້ງ ເຕົ້າ ຝຸຈ໊ວຍ ຫລົ່ງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ນິ່ນ , ວົ້ວ ເຕົ້າ ຢຽດ ລິ໌ວ ໄມ້ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ . ”
42018018	ມ່າຍ ເຕົ້າ ໂຕສ໋ວ ໂຮລ ເຍີຍ ຢິວ​ໄທ ມ່ຽນ ໜ່າຍ ເຢ​ຊູ , “ ແປ້ງ ຟິມ ເຍີຍ ຟິນ-ແຊງ ອ້າ ! ເຢຍ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ຖສີງ ຕຸ໊ ຢຽດ ລິ໌ວ ເຍີຍ ແໝ່ງ ? ”
42018019	ເຢ​ຊູ ໜ່າຍ ນິ່ນ , “ ເມີ່ຍ ເຫວີ່ຍ ຫາຍ ຕິ່ວ ເຫ່ວ ເຢຍ ໂຕສ໋ວ ແປ້ງ ຟິມ ມ່ຽນ ? ທສວດ ລິ໌ວ ທິນ-ຮູ່ງ , ໄມ້ ມ່າຍ ຫາຍ ເຕົ້າ ແປ້ງ ຟິມ .
42018020	ເມີ່ຍ ຢ່າ ຮິ້ວ ຕຸ໊ ເລີ໌ຍ-ຫລັດ ກ໊ອງ , ‘ ໄມ້ ຕູ໋ງ ຫຮຢຽນ ເອົ໊າ ຫຮຢຽນ ໂອກ໋ . ໄມ້ ຕູ໋ງ ໄຕ໋ ມ່ຽນ . ໄມ້ ຕູ໋ງ ໂຕສ໋ວ ຕສະ . ໄມ້ ຕູ໋ງ ໂຕສ໋ວ ຈ໊າ ຕສອງ-ເຕສ໋ງ . ອ໋ອຍ ຕສຸ ຖົງ ໜິ່ມ ເຕ໋ຍ ໝ່າ . ’ ”
42018021	ວົ້ວ ລ່ານ ມ່ຽນ ກ໊ອງ , “ ນ້າຍ ເຕີ໋ຍ ເລີ໌ຍ ຢຽດ ຕສູ໊ງ ເຢຍ ໄຝໆ ເຍີຍ ຟຽວ ເຖົາ ອີ້ ຕສັ່ນ . ”
42018022	ເຢ​ຊູ ໄຮ໌ ຮນັ້ງ ນ້າຍ ກ໊ອງ , ນິ່ນ ຕສ່ຽວ ບົ໋ວ ວົ້ວ ລ່ານ ມ່ຽນ , “ ແອ໋ງ ມ່າຍ ຢຽດ ຫຍູ່ງ ເມີ່ຍ ຖສໍ່ ໄມ້ ແກ້ງ ໂຕສ໋ວ . ອ໋ອຍ ຕສຸ ມີ່ງ ໝ່າຍ ເດສ່ງ ເມີ່ຍ ມ່າຍ ເຍີຍ ກະນ້າຍ , ເຕສ໊າະ ວົ້ວ ເຕີ໋ຍ ຍ່ານ ປຸນ ອກອຍ ມ່ຽນ ຈົ່ມ ມ່ຽນ . ຮນັ້ງ ນ້າຍ ເມີ່ຍ ຕສ່ຽວ ມ່າຍ ຈ໋າຍ ເຍີຍ ກະນ້າຍ ຊຽວ ຈ໊ຽນ ທິນ-ຕ້ອງ . ໂຕສ໋ວ ລິ໌ວ , ຕ້າຍ ກັນ ເຢຍ ໂອ່ . ”
42018023	ວົ້ວ ລ່ານ ມ່ຽນ ໄຮ໌ ນ້າຍ ເຕີ໋ຍ ຫວ່າ ນິ່ນ ຕສ່ຽວ ເດສົ້າ , ເຫວີ່ຍ ຕສຸ ນິ່ນ ປຸ໊ດ ຕສ້ອຍ ໄຫ່ .
42018024	ເຢ​ຊູ ປວັດ ນິ່ນ ເດສົ້າ ໄຫ່ ຕສ່ຽວ ກ໊ອງ , “ ປຸ໊ດ-ຕສ້ອຍ ມ່ຽນ ອະ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ .
42018025	ລໍ່ ທໍ່ ຖສຸນ ເຈ໋ຍ ຊິມ-ບຢຸ່ຍ ຖສໍ່ ເກົ້າ ຮູ່ງ ເຫ່ ປຸ໊ດ-ຕສ້ອຍ ມ່ຽນ ເປັຍ ທິນ-ຮູ່ງ ເຍີຍ ກົ໊ວະ . ”
42018026	ມ່າຍ ເຕີ໋ຍ ມ່ຽນ ໄຮ໌ ເຢ​ຊູ ຮນັ້ງ ນ້າຍ ນໍ ກ໊ອງ ຕສ່ຽວ ໜ່າຍ ກ໋າ , “ ຮນັ້ງ ໜ່າຍ ວົ້ວ ຫຍູ່ງ , ຫາຍ ເຕົ້າ ໄຮ່ ຕຸ໊ ໂອຈ໋ວ ? ”
42018027	ເຢ​ຊູ ເຕົາ , “ ປ້າມ ມ່ຽນ ໄມ້ ໄຮ່ ໂຕສ໋ວ ເຍີຍ , ທິນ-ຮູ່ງ ໄຮ່ ໂຕສ໋ວ . ”
42018028	ປີ​ເຕ ຕສ່ຽວ ກ໊ອງ , “ ໝັ່ງ ກ໋າ , ເຢຍ ບົວ ກວັ່ງ ຈ໊ຽນ ເຢຍ ບົວ ເຍີຍ ຈາ-ຕີ້ງ ຕ້າຍ ກັນ ໄຊ-ເຕ໋ຍ . ”
42018029	ເຢ​ຊູ ກ໊ອງ ບົ໋ວ ນິ່ນ ບົວ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ເຫວີ່ຍ ທິນ-ຮູ່ງ ເຍີຍ ກົ໊ວະ ກວັ່ງ ເປຢົ໊າ ໄຟ ເອົ໊າ ໄຟ ມົ໌ວ-ຕ່ອຍ ໄຟ ເຕ໋ຍ ໝ່າ ໄຟ ຝຸຈ໊ວຍ ,
42018030	ຢຽມ ນ້າຍ ເສີຍ ນິ່ນ ອ໋ອຍ ຕຸ໊ ເກົ້າ ທສ້ຳ ເຈ໋ຍ ເຕສ໋ຍ ໂກ໊ວ . ອກະຮ້າ ຮີ້ງ ຢ່າ ອ໋ອຍ ຕຸ໊ ຢຽດ ລິ໌ວ ເຍີຍ ແໝ່ງ . ”
42018031	ເຢ​ຊູ ຕໍ້ ຈ໊ຽນ ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ໄຊ-ກໍ໋ ມີ່ງ ພຽນ ເຕີ໋ຍ ບົ໋ວ ນິ່ນ ບົວ , “ ບົວ ອີ້ ຕສັ່ນ ມີ່ງ ເຢ​ລູ​ຊາ​ເລມ ຕສີ້ງ . ໂຕ່ວ ຫວ່າ ມ່ຽນ ເຟ້ຍ ຈ໊ຽນ ກ໊ອງ ເຢຍ , ປ້າມ ມ່ຽນ ເຍີຍ ຕອນ , ເຍີຍ ຢຽດ ຕສູ໊ງ ສີ່ ຕສ່ຽວ ທສວດ ຕ້າຍ ຕ໋ອຍ-ຕິ່ວ ເດສ່ງ .
42018032	ເຖົາ ວົ້ວ ເຢຍ ອ໋ອຍ ຕສຸ ມ່ຽນ ເຕສ໊າະ ຈິວ ປຸນ ຈັ໋ນ , ຕສຸ ມ່ຽນ ຈັ໊ດ , ກ໊ອງ ໂຕະ ຄີ , ທຸ້ຍ ວວມ-ດສຸ້ຍ ແນດ ເຢຍ .
42018033	ນິ່ນ ບົວ ອ໋ອຍ ຫລົ່ງ ປຢ໊າ-ປິນ ເບ໊າະ ຢ່າ ເຕສ໊າະ ເຢຍ ໄຕ໋ ກວັ່ງ , ມປ່າ ອກະຮ້າ ປົວ ຮນອຍ ເຢຍ ແອ໋ງ ນັ່ງ ຕ້າຍ . ”
42018034	ເຢ​ຊູ ກ໊ອງ ນ້າຍ ເຕີ໋ຍ ຫວ່າ , ໄຊ-ກໍ໋ ບົວ ໄມ້ ຮິ້ວ ຕຸ໊ ກ໊ອງ ຫາຍ ຫຍູ່ງ . ນ້າຍ ເຕີ໋ຍ ຫວ່າ ເຍີຍ ເອີ໋ຍ ເລີ໌ຍ ເຊ ຮນັ້ງ ເມີ້ຍ ຈ໊ຽນ ນໍ , ໄຊ-ກໍ໋ ບົວ ຖສີງ ຕ້າຍ ໄມ້ ເປັຍ ໂຮຍ້ວ .
42018035	ເຢ​ຊູ ມີ່ງ ອ໊າ ລ່ຳ ເຖົາ ເຢ​ລີ​ໂຄ ຕສີ້ງ , ມ່າຍ ເຕົ້າ ມຕສີງ ແມ່ງ ເຍີຍ ມ່ຽນ ເຕສວີ໌ຍ ວົ້ວ ເຈົ໊າ-ເຮລນ ໂທ້ ຫຍັ່ນ .
42018036	ໄຮ໌ ມ່ຽນ ທສ້ຳ ເຈ໋ຍ ເຈົ໊າ ນິ່ນ ໜ່າຍ ກ໋າ , “ ມ່ຽນ ໂຕສ໋ວ ຫາຍ ຫຍູ່ງ ? ”
42018037	ມ່ຽນ ບົ໋ວ ນິ່ນ , “ ນາ​ຊາ​ເລດ ມູ້ງ ເຍີຍ ເຢ​ຊູ ເຈ໋ຍ ນ້າຍ . ”
42018038	ວົ້ວ ເຕົ້າ ມຕສີງ ແມ່ງ ມ່ຽນ ຕສ່ຽວ ເຫ່ວ , “ ດາ​ວິດ ຮູ່ງ ເຍີຍ ເຕສີ໊ຍ-ຟຸນ , ເຢ​ຊູ ອ້າ ! ຄໍ້-ລ່ຽນ ເຢຍ ມ່າະ ! ”
42018039	ມີ່ງ ດ່າງ ວົ້ວ ເຕີ໋ຍ ເຫມ ນິ່ນ , “ ໄມ້ ຕູ໋ງ ໂຄ ໂລ ມ່າະ ! ” ມປ່າ ນິ່ນ ຈາ ເຫ່ວ ເກົ້າ ບຸຍ ເຕີ໋ຍ , “ ດາ​ວິດ ເຍີຍ ເຕສີ໊ຍ-ຟຸນ ອ້າ ! ຄໍ້-ລ່ຽນ ເຢຍ ມ່າະ ! ”
42018040	ເຢ​ຊູ ຕສ່ຽວ ຕີ້ງ ຈ໊ຽນ ວົ້ວ ບົ໋ວ ມ່ຽນ ຕໍ້ ນິ່ນ ຕ້າຍ . ເຖົາ ຟັດ ເຕີ໋ຍ , ເຢ​ຊູ ໜ່າຍ ກ໋າ ນິ່ນ ,
42018041	“ ເມີ່ຍ ອ໋ອຍ ເຢຍ ເຖງ ຫາຍ ຫຍູ່ງ ເມີ່ຍ ? ” ນິ່ນ ເຕົາ , “ ຕົ້ມ ກໍ໋ ອ້າ ! ເຢຍ ອ໋ອຍ ໝັ່ງ ຕຸ໊ ປວັດ . ”
42018042	ເຢ​ຊູ ບົ໋ວ ນິ່ນ , “ ອີ້ ຕສັ່ນ ເມີ່ຍ ໝັ່ງ ຕຸ໊ ປວັດ ອ໊ະ . ຫລາຍ ເມີ່ຍ ສຽນ ເຢຍ , ເມີ່ຍ ເຍີຍ ມຕສີງ ຕສ່ຽວ ຫລົງ . ”
42018043	ນິ່ນ ລ່ຽມ ເຕສີ້ຍ ໄຮ່ ໝັ່ງ ຕຸ໊ ປວັດ ຕສ່ຽວ ກັນ ຈ໊ຽນ ເຢ​ຊູ ມີ່ງ , ເທສງ ຈ໊ຽນ ທິນ-ຮູ່ງ ມີ່ງ . ຕສວັ໋ງ ມ່ຽນ ປວັດ ນ້າຍ ເຕີ໋ຍ ສີ່ , ນິ່ນ ບົວ ຢຽດ ຕສູ໊ງ ຕສ່ຽວ ເທສງ ທິນ-ຮູ່ງ .
42019001	ເຢ​ຊູ ເປັຍ ເຢ​ລີ​ໂຄ ຕສີ້ງ , ອ໋ອຍ ຢັ້ງ ຕສີ້ງ ເຈ໋ຍ .
42019002	ຢຽມ ວົ້ວ ມ່າຍ ເຕົ້າ ມ່ຽນ ໂຕສ໋ວ ຊຽວ ໂດສວ-ຕສິ້ນ ເຍີຍ ເປຢີ໊ຍ ເຕສີ໊ຍ , ບົ໋ວ ເຫ່ວ ສັກ​ຄຽດ . ນິ່ນ ຢ່າ ປຸ໊ດ-ຕສ້ອຍ ມ່ຽນ .
42019003	ນິ່ນ ອ໋ອຍ ໝັ່ງ ກ໋າ ເຢ​ຊູ ຮນັ້ງ ຫາຍ ນໍ , ມປ່າ ສັກ​ຄຽດ ໄອ໊ ໄຫ່ . ມ່ຽນ ທສ້ຳ ທ້ອງ ຈ໊ຽນ ນິ່ນ , ນິ່ນ ໝັ່ງ ໄມ້ ປວັດ ເຢ​ຊູ .
42019004	ນິ່ນ ຕສ່ຽວ ທສ້າງ ເຈ໋ຍ ດ່າງ ຝາວ ງົ່ງ ຫຍໍ ດຢັ໋ງ , ຢຽມ ວົ້ວ ຕສົ໊ວ ຈ໊ຽນ ໝັ່ງ ເຢ​ຊູ , ເຫວີ່ຍ ຕສຸ ເຢ​ຊູ ອ໋ອຍ ຢັ້ງ ນ້າຍ ຕິ້ວ ເຈົ໊າ ເຈ໋ຍ .
42019005	ເຢ​ຊູ ເຈ໋ຍ ເຖົາ ດຢັ໋ງ-ກອນ ຕສ່ຽວ ເທສົາ ຮມຽນ ກ໊ອງ ບົ໋ວ ສັກ​ຄຽດ , “ ສັກ​ຄຽດ ອ່າ , ກ໊ານ ເອຈ່ຍ ຕ້າຍ ມ່າະ ! ອີ້ ຮນອຍ ເຢຍ ອ໋ອຍ ຕສຸ ມີ່ງ ຮິດ ເມີ່ຍ ເຍີຍ ເປຢົ໊າ . ”
42019006	ສັກ​ຄຽດ ຮວາງໆ ຕສາງໆ ເຍີຍ ເອຈ່ຍ ຕ້າຍ , ອະເຮນີ້ຍ ເຍີຍ ຕສິ໊ບ ເຢ​ຊູ .
42019007	ຕສວັ໋ງ ມ່ຽນ ປວັດ ນ້າຍ ເຕີ໋ຍ ສີ່ ນິ່ນ ບົວ ຕສ່ຽວ ງົບ ກ໊ອງ , “ ໜ່າຍ ລ່ານ ມ່ຽນ ມີ່ງ ໂຕສ໋ວ ຕສຸ໌ຍ-ມ່ຽນ ເຍີຍ ແຄະ ອ໊ະ ໂລ່ະ ! ”
42019008	ສັກ​ຄຽດ ໂຊ້ວ ເຈ໌ຍ ຕ້າຍ ກ໊ອງ ບົ໋ວ ຕສ໊ຽວ , “ ຕສ໊ຽວ ອ້າ ! ເຢຍ ມ່າຍ ເຍີຍ ຢຽດ ຕສູ໊ງ ກະນ້າຍ ເຢຍ ອ໋ອຍ ເຕສ໊າະ ຢຽດ ປ່ວນ ປຸນ ມ່ຽນ ຈົ່ມ ມ່ຽນ . ເຊ ກ໊ອງ ເຢຍ ຜຽນ ຫາຍ ເຕົ້າ ເຍີຍ ຫາຍ ຫຍູ່ງ , ຢຽດ ໂກ໊ວ ເຢຍ ອ໋ອຍ ປຸ້ຍ ເປຢີຍ ໂກ໊ວ ນິ່ນ ບົວ . ”
42019009	ເຢ​ຊູ ກ໊ອງ ບົ໋ວ ນິ່ນ , “ ອີ້ ຮນອຍ ໂອຈ໋ວ ເອນ ຕ້າຍ ເຖົາ ນ້າຍ ປ່ວນ ມ່ຽນ . ນ້າຍ ລ່ານ ມ່ຽນ ຢ່າ ໂຕສ໋ວ ອັບ​ລາ​ຮຳ ເຍີຍ ເຕສີ໊ຍ-ຟຸນ .
42019010	ເຢຍ , ປ້າມ ມ່ຽນ ເຍີຍ ຕອນ , ຕ້າຍ ລໍ໌ ຢ່າ ໂອຈ໋ວ ຕີ໋ງ ລ່າຍ ເຍີຍ ມ່ຽນ . ”
42019011	ຕສວັ໋ງ ມ່ຽນ ຖສໍ່ ໝວັງ ຈ໊ຽນ ນ້າຍ ເຕີ໋ຍ ຫວ່າ , ເຢ​ຊູ ແອ໋ງ ກ໊ອງ ຕິ້ວ ຫວ່າ-ເປີ໊ຍ . ວົ້ວ ຕສັ່ນ ນິ່ນ ອ໊າ ລ່ຳ ເຕີ໋ຍ ເຖົາ ເຢ​ລູ​ຊາ​ເລມ ຕສີ້ງ , ມ່ຽນ ຫລ່າຍ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຕສຢັ້ງ ໂຫ່ ເຖົາ ອ໊ະ ມເປີຍ .
42019012	ເຢ​ຊູ ຕສ່ຽວ ກ໊ອງ , “ ມ່າຍ ເຕົ້າ ຈຽນ ອ໋ອຍ ທສວດ ມີ່ງ ໂກ ເຍີຍ ກົ໊ວະ ຕສິ໊ບ ຫລີ່ງ ໂຕສ໋ວ ຮູ່ງ . ຕສິ໊ບ ລິ໌ວ ນິ່ນ ແອ໋ງ ດສ໋ວນ ຕ້າຍ .
42019013	ອ໋ອຍ ມີ່ງ ວົ້ວ ຕສັ່ນ ນິ່ນ ເຫ່ວ ນິ່ນ ເຍີຍ ຕສຽບ ເຕົ້າ ໂປວ ຕ້າຍ , ຢຽດ ເຕົ້າ ປຸນ ຕິ້ວ ຍ່ານ . ນິ່ນ ກ໊ອງ , ‘ ຕໍ້ ນ້າຍ ເຕີ໋ຍ ຍ່ານ ມີ່ງ ໂຕສ໋ວ ແຊງ-ເອີ໋ຍ ເຖົາ ເຢຍ ດສ໋ວນ . ’
42019014	“ ວົ້ວ ເຕົ້າ ຈຽນ ເຍີຍ ແປະ ຝີງ ດສອງ ໄຫ່ ນິ່ນ ຕສ່ຽວ ພ້າຍ ມ່ຽນ ກັນ ອກາງ ມີ່ງ ກ໊ອງ , ‘ ເຢຍ ບົວ ໄມ້ ອ໋ອຍ ຫລົ່ງ ນ້າຍ ລ່ານ ມ່ຽນ ໂຕສ໋ວ ເຢຍ ບົວ ເຍີຍ ຮູ່ງ . ’
42019015	“ ມປ່າ ວົ້ວ ເຕົ້າ ຈຽນ ຕຸ໊ ຫລີ່ງ ໂຕສ໋ວ ຮູ່ງ ແອ໋ງ ດສ໋ວນ ຕ້າຍ ອ໊ະ . ນິ່ນ ຕສ່ຽວ ເຫ່ວ ຕົ້ງ ນິ່ນ ປຸນ ຍ່ານ ວົ້ວ ເຕີ໋ຍ ໂປວ , ຕ້າຍ ໝັ່ງ ກ໋າ ນິ່ນ ບົວ ຕສ່ອນ ຕຸ໊ ບຸເຕສ໋ຍ .
42019016	“ ຕະຢ໊ຽດ ເຕົ້າ ໂປວ ຕ້າຍ ກ໊ອງ , ‘ ຕສ໊ຽວ ອ້າ ! ເມີ່ຍ ປຸນ ເຢຍ ວົ້ວ ຕິ້ວ ຍ່ານ ເຢຍ ຕສ່ອນ ຕຸ໊ ຕສຽບ ຕິ້ວ . ’
42019017	“ ຕສ໊ຽວ ເຕົາ , ‘ ຫລົງ ອ໊ະ . ເມີ່ຍ ຕສະເກ້ງ ໂຮຍ້ວ ຕສີ໋ງ ເຍີຍ ໂປວ . ເຕີ໋ຍ ປ໊າ ໄຝ-ຟິ້ວ ສີ່ ເມີ່ຍ ຕສູ໊ງ ໂກ໋ວ ດົ່ງ ໜ່າຍ ຫລົງ , ເຢຍ ປຸນ ເມີ່ຍ ກຸ໊ນ ຕສຽບ ນອມ ຕສີ້ງ . ’
42019018	“ ຕະເຫຍີ່ຍ ເຕົ້າ ໂປວ ຕ້າຍ ກ໊ອງ , ‘ ຕສ໊ຽວ ອ້າ ! ເມີ່ຍ ປຸນ ເຢຍ ວົ້ວ ຕິ້ວ ຍ່ານ ເຢຍ ແອ໋ງ ຕສ່ອນ ຕຸ໊ ປຢາ ຕິ້ວ . ’
42019019	“ ຕສ໊ຽວ ບົ໋ວ ນິ່ນ , ‘ ເຢຍ ປຸນ ເມີ່ຍ ກຸ໊ນ ປຢາ ນອມ ຕສີ້ງ . ’
42019020	“ ແອ໋ງ ມ່າຍ ເຕົ້າ ໂປວ ຕ້າຍ ກ໊ອງ , ‘ ຕສ໊ຽວ ອ້າ ! ນ້າຍ ! ເມີ່ຍ ປຸນ ເຢຍ ວົ້ວ ຕິ້ວ ຍ່ານ . ເຢຍ ຫລົ່ງ ສິ ຈ໊າວ ເປວ ຈ໊ຽນ ຊຽວ ຫລົງ ເຍີຍ .
42019021	ເຢຍ ກ້ຳ ເດສ໋ຍ ໄຫ່ ເມີ່ຍ . ເຢຍ ຮິ້ວ ຕຸ໊ ເມີ່ຍ ໄມ້ ເຊຍ ຫາຍ ເຕົ້າ . ໄມ້ ເຕສີ໌ຍ ເມີ່ຍ ກັ້ນ ເຍີຍ ກະນ້າຍ ເມີ່ຍ ຢ່າ ເຕສ໊າະ . ເມີ່ຍ ກັ້ນ ໄມ້ ຕສຸ ດ໊ອດ ທຈະ ຕສວັ໋ງ ມປ່າ ເມີ່ຍ ຢ່າ ຊຽວ . ’
42019022	“ ຕສ໊ຽວ ກ໊ອງ ບົ໋ວ ນິ່ນ , ‘ ເມີ່ຍ ຫວ່າຍ ໄຫ່ ເຍີຍ ໂປວ ອ້າ ! ເຢຍ ຫລົ່ງ ເມີ່ຍ ກັ້ນ ເຍີຍ ຫວ່າ ຕີ່ງ ເມີ່ຍ ເຍີຍ ຕສຸ໌ຍ . ເມີ່ຍ ຮິ້ວ ຕຸ໊ ເຢຍ ໄມ້ ເຊຍ ຫາຍ ເຕົ້າ ? ເມີ່ຍ ຢ່າ ຮິ້ວ ຕຸ໊ ໄມ້ ເຕສີ໌ຍ ເຢຍ ເຍີຍ ກະນ້າຍ ເຢຍ ຢ່າ ເຕສ໊າະ ? ໄມ້ ເຕສີ໌ຍ ເຢຍ ດ໊ອດ ທຈະ ຕສວັ໋ງ ເຢຍ ຢ່າ ຊຽວ ?
42019023	ຮນັ້ງ ໜ່າຍ ເມີ່ຍ ໂຕສ໋ວ ຫາຍ ຫຍູ່ງ ໄມ້ ຕໍ້ ເຢຍ ເຍີຍ ຍ່ານ ມີ່ງ ຕັ໊ບ ຍ່ານ ລ໌ຳ ? ເຢຍ ດສ໋ວນ ຕ້າຍ ເຢຍ ຕຸ໊ ປ໊ວນ-ຕສິ້ນ ຢ່າ ຕຸ໊ ເຕີ໋ຍ ເຫລີ່ຍ ຕສິ້ນ ເຖສົາ ຈ໊ຽນ ນີອາ . ’
42019024	“ ຕສ໊ຽວ ແອ໋ງ ບົ໋ວ ໂຊ້ວ ກະເຮລນ ວົ້ວ ເຕີ໋ຍ ມ່ຽນ , ‘ ເຕສ໊າະ ນິ່ນ ວົ້ວ ຕິ້ວ ຍ່ານ ປຸນ ມ່າຍ ຕສຽບ ຕິ້ວ ວົ້ວ ເຕົ້າ ມ່າະ ! ’
42019025	“ ວົ້ວ ເຕີ໋ຍ ກ໊ອງ , ‘ ຕສ໊ຽວ ອ້າ ! ນິ່ນ ຕສູ໊ງ ມ່າຍ ຕສຽບ ຕິ້ວ ນີອາ . ’
42019026	“ ວົ້ວ ເຕົ້າ ຮູ່ງ ເຕົາ , ‘ ເຢຍ ບົ໋ວ ເມີ່ຍ ບົວ , ຫາຍ ເຕົ້າ ມ່າຍ ເຍີຍ , ອ໋ອຍ ຈາ ປຸນ ນິ່ນ ມ່າຍ ເກົ້າ ທສ້ຳ . ຫາຍ ເຕົ້າ ໄມ້ ມ່າຍ , ລ່ຽມ ນິ່ນ ມ່າຍ ເຕີ໋ຍ ປ໊າ , ຕສູ໊ງ ອ໋ອຍ ຕສຸ ເຕສ໊າະ ມີ່ງ .
42019027	ມປ່າ ໄມ້ ອ໋ອຍ ເຢຍ ໂຕສ໋ວ ຮູ່ງ ວົ້ວ ເຕີ໋ຍ ວິນ-ວັ້ງ ຕໍ້ ຕ້າຍ ນ້າຍ ຢຽມ ເຢຍ ເຍີຍ ດສະຮມຽນ ໄຕ໋ ກວັ່ງ . ’ ”
42019028	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ ນິ່ນ ຕສ່ຽວ ມີ່ງ ດ່າງ . ໄຊ-ກໍ໋ ບົວ ກັນ ຈ໊ຽນ ມີ່ງ ເຢ​ລູ​ຊາ​ເລມ ຕສີ້ງ .
42019029	ມີ່ງ ເຖົາ ກະລັ້ນ ບົງ , ເລີ່ຍ ເບດ​ຟາ​ຢີ ເຖສົາ ເບ​ທາ​ນີ ລ໌າງ ໄມ້ ໂກ , ນິ່ນ ພ້າຍ ອີ ເຕົ້າ ໄຊ-ກໍ໋ ມີ່ງ ດ່າງ .
42019030	ນິ່ນ ກ໊ອງ ບົ໋ວ ນິ່ນ ບົວ , “ ເມີ່ຍ ບົວ ມີ່ງ ເຖົາ ດສະຮມຽນ ແໝງ ວົ້ວ ນອມ ລ໌າງ . ເປັຍ ລ໌າງ ມີ່ງ ຕສ່ຽວ ປວັດ ເຕົ້າ ມາ​ລີ ຕອນ ໂດ້ ຈ໊ຽນ ວົ້ວ , ມ່ຽນ ໄມ້ ແກ້ງ ເກ້ ເຈ໋ຍ . ໄຈ໊ ເຄນ ຈ໊ຽນ ຕ້າຍ ໂອ່ .
42019031	ເຊ ກ໊ອງ ມ່າຍ ມ່ຽນ ໜ່າຍ , ‘ ເມີ່ຍ ບົວ ໄຈ໊ ມາ​ລີ ຕອນ ໂຕສ໋ວ ຫາຍ ຫຍູ່ງ ? ’ ອ໋ອຍ ຕສຸ ບົ໋ວ ນິ່ນ ບົວ , ‘ ຕສ໊ຽວ ຖຈຽມ ຕສຸ ຫລົ່ງ . ’ ”
42019032	ນິ່ນ ບົວ ຕສ່ຽວ ມີ່ງ ດ່າງ , ປວັດ ຫຍູ່ງໆ ຕ໋ອຍ ເຢ​ຊູ ກ໊ອງ ເຍີຍ ຫວ່າ .
42019033	ນິ່ນ ບົວ ໄຈ໊ ມາ​ລີ ຕອນ ວົ້ວ ຕສັ່ນ , ມາ​ລີ ເຍີຍ ຕສ໊ຽວ ໜ່າຍ ກ໋າ , “ ເມີ່ຍ ບົວ ໄຈ໊ ມາ​ລີ ຕອນ ໂຕສ໋ວ ຫາຍ ຫຍູ່ງ ? ”
42019034	ນິ່ນ ບົວ ເຕົາ , “ ຕສ໊ຽວ ຖຈຽມ ຕສຸ ຫລົ່ງ . ”
42019035	ນິ່ນ ບົວ ຕສ່ຽວ ເຄນ ມາ​ລີ ຕອນ ມີ່ງ ເຢ​ຊູ ວົ້ວ , ແອ໋ງ ເຕສ໊າະ ກັ້ນ ເຍີຍ ຕົ້ມ ລຸຍ ຕິ່ມ ຈ໊ຽນ , ຢ່າ ປ໊າ ເຢ​ຊູ ຝາວ ມີ່ງ ເກ້ ຈ໊ຽນ ມາ​ລີ ເຍີຍ ຕິ ຕ໌ານ .
42019036	ເກ້ ຈ໊ຽນ ມີ່ງ ວົ້ວ ຕສັ່ນ , ຕສວັ໋ງ ມ່ຽນ ເຕສ໊າະ ນິ່ນ ບົວ ເຍີຍ ຕົ້ມ ລຸຍ ຕິ່ມ ຈ໊ຽນ ວົ້ວ ເຈົ໊າ .
42019037	ເຢ​ຊູ ເຖົາ ຟັດ ເຢ​ລູ​ຊາ​ເລມ ຕສີ້ງ , ເອຈ່ຍ ກະລັ້ນ ບົງ ວົ້ວ ຕສັ່ນ , ຕສວັ໋ງ ໄຊ-ກໍ໋ ຕສ່ຽວ ລົ່ມ ດສ້ອຍ ອຈຽນ-ໂຢ້ວ ເຍີຍ ຫລົ່ງ ເຖຈຍ ໂຮລ ເຍີຍ ເທສງ ທິນ-ຮູ່ງ ເຫວີ່ຍ ນິ່ນ ບົວ ປວັດ ເຈ໋ຍ ຢຽດ ຕສູ໊ງ ບົວະ ຮ່ອງ ໄຫ່ ເຍີຍ ສີ່ . ນິ່ນ ບົວ ຕສ່ຽວ ເຫ່ວ ,
42019038	“ ໂທ້ ທິນ-ຮູ່ງ ເຖສີຍ ຟຸ ເຕ໊ງ ຕສ໊ຽວ ເຍີຍ ບົ໋ວ ຕ້າຍ ນ້າຍ ເຕົ້າ ຮູ່ງ . ທິນ-ຕ້ອງ ມ່າຍ ແປ້ງ ອອນ . ຢຽມ ຮລັງ ເຈ໋ຍ ເຍີຍ ຕ໋ອງ ມ່າຍ ອຈັງ-ຫລ່າງ . ”
42019039	ຢຽມ ວົ້ວ ມ່າຍ ເຕີ໋ຍ ຟາ​ລິ​ສີ ມ່ຽນ ກ໊ອງ ບົ໋ວ ເຢ​ຊູ , “ ຟິນ-ແຊງ ອ້າ ! ຫັດ ເມີ່ຍ ເຍີຍ ໄຊ-ກໍ໋ ບົວ ເຊກ ມ່າະ ! ”
42019040	ເຢ​ຊູ ເຕົາ , “ ເຢຍ ບົ໋ວ ເມີ່ຍ ບົວ , ເຊ ກ໊ອງ ນິ່ນ ບົວ ໄມ້ ໂຄ ໂລ , ຫລະເປຢີ໊ຍ ຕສູ໊ງ ອ໋ອຍ ຕສຸ ເຫ່ວ ເຈ໌ຍ ຕ້າຍ . ”
42019041	ເຢ​ຊູ ມີ່ງ ອ໊າ ລ່ຳ ເຖົາ ເຢ​ລູ​ຊາ​ເລມ ຕສີ້ງ . ໝັ່ງ ປວັດ ຕສີ້ງ ນິ່ນ ຕສ່ຽວ ເຫວີ່ຍ ວົ້ວ ນອມ ຕສີ້ງ ຍ້ຽມ .
42019042	ນິ່ນ ຢ່າ ກ໊ອງ , “ ເຝີຍ ຕຸ໊ ອີ້ ຮນອຍ ເມີ່ຍ ຮິ້ວ ຕຸ໊ ຫາຍ ຫຍູ່ງ ໄຮ່ ປຸນ ເມີ່ຍ ມ່າຍ ແປ້ງ ອອນ . ມປ່າ ອີ້ ຕສັ່ນ ນ້າຍ ເຕີ໋ຍ ສີ່ ເກມ ຈ໊ຽນ , ເມີ່ຍ ເຍີຍ ມຕສີງ ໝັ່ງ ໄມ້ ປວັດ .
42019043	ຕສຢັ້ງ ໂຫ່ ອ໋ອຍ ເຖົາ , ເມີ່ຍ ເຍີຍ ວິນ-ວັ້ງ ອ໋ອຍ ເວດ ເນຍ-ດຸຍ ຮວີງ ກ໋ອມ ເມີ່ຍ . ນິ່ນ ບົວ ອ໋ອຍ ເຫວີ່ຍ ຈ໊ຽນ ເປຢີຍ ປູງ ຂວນ ຈ໊ຽນ ເມີ່ຍ .
42019044	ລ່ຽມ ເມີ່ຍ ກັ້ນ ເຖສົາ ຢຽມ ເມີ່ຍ ເຍີຍ ຕສີ້ງ ຫລາດ ກະຍົ໌ວ ເຍີຍ ມ່ຽນ ຢຽດ ຕສູ໊ງ ນິ່ນ ບົວ ອ໋ອຍ ໝຽດ ເດສ່ງ , ໄມ້ ລ່ຽວ ຢຽດ ຄວ້າຍ ຫລະເປຢີ໊ຍ ລັບ ຈ໊ຽນ , ເຫວີ່ຍ ຕສຸ ເມີ່ຍ ເຕສັ໊ຍ ໄມ້ ຕຸ໊ ທິນ-ຮູ່ງ ຕ້າຍ ໂອຈ໋ວ ເມີ່ຍ ເຍີຍ ຕສຢັ້ງ ໂຫ່ . ”
42019045	ເຢ​ຊູ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ ມີ່ງ ຕສ່ຽວ ຕສຸ່ນ ມ໌າຍ ໝ່າຍ ເຍີຍ ມ່ຽນ ທສວດ ມີ່ງ ,
42019046	ຢ່າ ບົ໋ວ ນິ່ນ ບົວ , “ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ເຢຍ ເຍີຍ ເປຢົ໊າ ອ໋ອຍ ຕສຸ ໂຕສ໋ວ ເຕົ໋າ ເກົ໋າ ເຍີຍ ເປຢົ໊າ , ’ ‘ ຈັ໋ນ-ຕສະ ປີ໋ງ ເຍີຍ ຄວດ . ’ ”
42019047	ເຢ​ຊູ ຮນອຍໆ ຢຽມ ວົ້ວ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ມ່ຽນ . ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ກຸ໊ນ ແປະ ຝີງ ເຍີຍ ເປຢີ໊ຍ ອ໋ອຍ ໄຕ໋ ເຢ​ຊູ ,
42019048	ມປ່າ ນິ່ນ ບົວ ລໍ໌ ໄມ້ ຕຸ໊ ຖຈັງ ເຫວີ່ຍ ຕສຸ ຕສວັ໋ງ ມ່ຽນ ອະເຮນີ້ຍ ໝວັງ ເຢ​ຊູ ອຈ໋າວ , ຢ່າ ໄມ້ ອ໋ອຍ ປູ໋ງ ດ໊ອດ ຢຽດ ໂຈ໋ວ ນິ່ນ ເຍີຍ ຫວ່າ .
42020001	ມ່າຍ ຮນອຍ ເຢ​ຊູ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ມ່ຽນ ຢ່າ ຕສຸ້ນ ຄູ້ ຝຽນ . ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ມ່ຽນ ໂກ໋ ຕ້າຍ ກ໊ອງ ,
42020002	“ ບົ໋ວ ເຢຍ ບົວ ໂອ່ . ເມີ່ຍ ມ່າຍ ຫາຍ ຫຍູ່ງ ເລີ໌ຍ ໂຕສ໋ວ ນ້າຍ ເຕີ໋ຍ ສີ່ ? ນ້າຍ ຫຍູ່ງ ເລີ໌ຍ ຫາຍ ເຕົ້າ ປຸນ ເມີ່ຍ ? ”
42020003	ເຢ​ຊູ ເຕົາ , “ ເຢຍ ຢ່າ ອ໋ອຍ ໜ່າຍ ໂຈ໋ວ ເມີ່ຍ ບົວ . ບົ໋ວ ເຢຍ ໂອ່ .
42020004	ຫາຍ ເຕົ້າ ປຸນ ໂຢ​ຮັນ ມ່າຍ ເລີ໌ຍ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ , ທິນ-ຮູ່ງ ໄຟ ປ້າມ ມ່ຽນ ? ”
42020005	ນິ່ນ ບົວ ຕສ່ຽວ ລ່ານ ເຖສົາ ລ່ານ ທສ່າງ ລ່າງ , “ ບົວ ຫອບ ຕສຸ ຮນັ້ງ ຫາຍ ນໍ ກ໊ອງ ? ເຊ ກ໊ອງ ບົວ ກ໊ອງ , ‘ ທິນ-ຮູ່ງ ປຸນ ຕ້າຍ , ’ ນິ່ນ ອ໋ອຍ ກ໊ອງ , ‘ ວົ້ວ ຫຍູ່ງ ເມີ່ຍ ບົວ ເຫວີ່ຍ ຫາຍ ຕິ່ວ ໄມ້ ສຽນ ໂຢ​ຮັນ ? ’
42020006	ມປ່າ ເຊ ກ໊ອງ ບົວ ກ໊ອງ , ‘ ມ່ຽນ ປຸນ ຕ້າຍ , ’ ຕສວັ໋ງ ມ່ຽນ ອ໋ອຍ ເຕສ໊າະ ຫລະເປຢີ໊ຍ ຕສົງ ໄຕ່ ບົວ ເຫວີ່ຍ ຕສຸ ນິ່ນ ບົວ ຝຸນ ຕີ່ງ ໂຢ​ຮັນ ເຊ ໂຕ່ວ ຫວ່າ ມ່ຽນ . ”
42020007	ນິ່ນ ບົວ ຕສ່ຽວ ເຕົາ , “ ເຢຍ ບົວ ໄມ້ ຮິ້ວ ຕຸ໊ ຫາຍ ເຕົ້າ ປຸນ ນິ່ນ ມ່າຍ ເລີ໌ຍ ໂຕສ໋ວ . ”
42020008	ເຢ​ຊູ ບົ໋ວ ນິ່ນ ບົວ , “ ຮນັ້ງ ໜ່າຍ ເຢຍ ຢ່າ ໄມ້ ບົ໋ວ ເມີ່ຍ ບົວ ເຢຍ ມ່າຍ ຫາຍ ຫຍູ່ງ ເລີ໌ຍ ໂຕສ໋ວ ນ້າຍ ເຕີ໋ຍ ສີ່ . ”
42020009	ເຢ​ຊູ ແອ໋ງ ກ໊ອງ ຫວ່າ-ເປີ໊ຍ ປຸນ ມ່ຽນ ໝວັງ . ນິ່ນ ກ໊ອງ , “ ມ່າຍ ລ່ານ ມ່ຽນ ຕສວັ໋ງ ດສົງ ອະຫງຸ່ນ ປ໊ຽວ , ຢ່າ ໂກ໊ວ ປຸນ ມ່ຽນ . ນິ່ນ ກັ້ນ ແອ໊ະ , ທສວດ ເຕີ່ຍ-ປູງ ມີ່ງ ເລົ່າ ເຍີຍ .
42020010	ເຖົາ ປ໊ຽວ ຕສົວະ ເຍີຍ ຕສຢັ້ງ ໂຫ່ , ນິ່ນ ພ້າຍ ເຕົ້າ ໂປວ ມີ່ງ ລໍ໌ ໂກ໊ວ ຫຮວີງ ເຍີຍ ມ່ຽນ , ເຫວີ່ຍ ຊຽວ ນິ່ນ ເຍີຍ ປ່ວນ ໂກ໊ວ ຫຮວີງ ເຍີຍ ປ໊ຽວ . ມປ່າ ໂກ໊ວ ຫຮວີງ ມ່ຽນ ເບ໊າະ ວົ້ວ ເຕົ້າ ໂປວ , ຕສຸ່ນ ນິ່ນ ຂູງ-ປົ໌ວ ແປະ ເຕສົ໋າ ເຍີຍ ດສ໋ວນ .
42020011	ຫຮວີງ-ຕສ໊ຽວ ຕສ່ຽວ ແອ໋ງ ພ້າຍ ເຕົ້າ ໂປວ ມີ່ງ , ມປ່າ ໂກ໊ວ ຫຮວີງ ມ່ຽນ ແອ໋ງ ເບ໊າະ ນິ່ນ , ໂຕສ໋ວ ໂຕະ ປຸນ ນິ່ນ ໄຍ້ , ຢ່າ ຕສຸ່ນ ນິ່ນ ຂູງ-ປົ໌ວ ແປະ ເຕສົ໋າ ເຍີຍ ດສ໋ວນ .
42020012	ຫຮວີງ-ຕສ໊ຽວ ແອ໋ງ ພ້າຍ ຕະຟາມ ເຕົ້າ ມີ່ງ . ໂກ໊ວ ຫຮວີງ ເຍີຍ ມ່ຽນ ແອ໋ງ ເບ໊າະ ຕຸ໊ ນິ່ນ ຊຢັງ ໄຫ່ , ທໍ ກວັ່ງ ກະເຫຍ່ຍ ຕສິ ຫຮວີງ ມີ່ງ .
42020013	“ ຫຮວີງ-ຕສ໊ຽວ ຕສ່ຽວ ກ໊ອງ , ‘ ອາ , ເຢຍ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ນີ ? ເຢຍ ພ້າຍ ເຢຍ ກັ້ນ ເຍີຍ ຕອນ-ຮນ້ຳ ມີ່ງ , ມເດສ໋ຍ ນິ່ນ ບົວ ອ໋ອຍ ທ່າຍ ນິ່ນ ມເປີຍ . ’
42020014	“ ມປ່າ ໂກ໊ວ ຫຮວີງ ມ່ຽນ ປວັດ ນິ່ນ , ລ່ານ ບົ໋ວ ລ່ານ , ‘ ດສິບ ນ້າຍ ນອມ ຫຮວີງ ເຊ ຕົ້ງ ນ້າຍ ເຕົ້າ ອ໊ະ . ບົວ ເຕສ໊າະ ນິ່ນ ໄຕ໋ ກວັ່ງ ມີ່ງ . ນິ່ນ ດສິບ ເຍີຍ ຈາ-ຕີ້ງ ຕສ່ຽວ ເປ໋ນ ບົວ ເຍີຍ ອ໊ະ . ’
42020015	ນິ່ນ ບົວ ຕສ່ຽວ ເຕສ໊າະ ນິ່ນ ທໍ ທສວດ ກະເຫຍ່ຍ ຕສິ ຫຮວີງ ໄຕ໋ ກວັ່ງ ໝີ່ ອ໊ະ . ” ເຢ​ຊູ ໜ່າຍ ກ໋າ , “ ຮນັ້ງ ໜ່າຍ ຫຮວີງ-ຕສ໊ຽວ ອ໋ອຍ ຮນັ້ງ ຫາຍ ນໍ ໂຕສ໋ວ ປຸນ ໂກ໊ວ ຫຮວີງ ມ່ຽນ ?
42020016	ນິ່ນ ອ໋ອຍ ມີ່ງ ໄຕ໋ ກວັ່ງ ນິ່ນ ບົວ ແອ໋ງ ປຸນ ກັ້ນ ເຕີ໋ຍ ມ່ຽນ ໂກ໊ວ ວົ້ວ ນອມ ຫຮວີງ . ” ຕສວັ໋ງ ມ່ຽນ ໄຮ໌ ລິ໌ວ ນ້າຍ ເຕີ໋ຍ ຫວ່າ , ນິ່ນ ບົວ ກ໊ອງ , “ ທສິນ-ໝ່ານ ໄມ້ ຕູ໋ງ ປຸນ ມ່າຍ ຮນັ້ງ ໜ່າຍ . ”
42020017	ເຢ​ຊູ ໝັ່ງ ຈ໊ຽນ ນິ່ນ ບົວ ໜ່າຍ ກ໋າ , “ ກີງ-ໂຊວ ເຟ້ຍ ຈ໊ຽນ ນ້າຍ ໂຈ໋ວ ຫວ່າ ມ່າຍ ຫາຍ ຫຍູ່ງ ເອີ໋ຍ ເລີ໌ຍ ? ‘ ກົ໊ມ ເປຢົ໊າ ຕສັ່ງ ເອກ້ມ ທສວດ ວົ້ວ ນອມ ຫລະເປຢີ໊ຍ , ຕສູ໊ງ ເປ໋ນ ອັນ ເປຢົ໊າ-ເກ໊າະ ເກົ້າ ຫລົ່ງ ຈ໊ຽນ ເຈ໋ຍ ວົ້ວ ນອມ . ’
42020018	ຫາຍ ເຕົ້າ ດອບ , ຕສົງ ຕສຸ ນ້າຍ ນອມ ຫລະເປຢີ໊ຍ , ວົ້ວ ເຕົ້າ ຕສ່ຽວ ຮູ້ ເປ໋ນ ເຕສ໋ຍ ເຕີ໋ຍ ໝີ່ ອ໊ະ . ນ້າຍ ນອມ ຫລະເປຢີ໊ຍ ດ໊ອດ , ຕສົງ ຕສຸ ຫາຍ ເຕົ້າ , ວົ້ວ ເຕົ້າ ຕສ່ຽວ ໝ່ວນ ເດສ່ງ ໝີ່ ອ໊ະ . ”
42020019	ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ໄຊ ມ່ຽນ ເປຢີ໊ຍ ຮິ້ວ ຕຸ໊ ເຢ​ຊູ ກ໊ອງ ນ້າຍ ຕິ້ວ ຫວ່າ-ເປີ໊ຍ ຕສິ໊ ຕສຸ ນິ່ນ ບົວ . ວົ້ວ ນອມ ຕສຢັ້ງ ໂຫ່ ນິ່ນ ບົວ ອ໋ອຍ ເຕສ໊າະ ເຢ​ຊູ ໄຫ່ ອ໊ະ , ມປ່າ ນິ່ນ ບົວ ກ້ຳ ເດສ໋ຍ ຕສວັ໋ງ ມ່ຽນ .
42020020	ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ໄຊ ມ່ຽນ ເປຢີ໊ຍ ຕສ່ຽວ ຕສັ່ນໆ ທສ່ຽນ ໝັ່ງ ຈ໊ຽນ ເຢ​ຊູ . ນິ່ນ ບົວ ພ້າຍ ມ່ຽນ ມີ່ງ ໂຕສ໋ວ ສີ່ ຮນັ້ງ ຄູ້ ມ່ຽນ , ມປ່າ ນິ່ນ ບົວ ອ໋ອຍ ດົ໊ວ ເຢ​ຊູ ກ໊ອງ ຕ່ອງ ຕສ່ຽວ ໄຮ່ ເຕສ໊າະ ນິ່ນ ຈິວ ປຸນ ຢຽມ ໂລ​ມາ ຕສູ໋ງ ເຍີຍ ປົ໌ວ-ເດ໊ຍ .
42020021	ນິ່ນ ບົວ ຕສ່ຽວ ໜ່າຍ ກ໋າ ເຢ​ຊູ , “ ຟິນ-ແຊງ ອ້າ ! ເຢຍ ບົວ ຮິ້ວ ຕຸ໊ ເມີ່ຍ ກ໊ອງ ເຍີຍ ຫວ່າ ເຖສົາ ອຈ໋າວ ເຍີຍ ເລີ໌ຍ ເຊ ຫອບ ເຍີຍ . ເມີ່ຍ ຢ່າ ໄມ້ ໝັ່ງ ຫາຍ ເຕົ້າ ເຍີຍ ຮມຽນ . ທິນ-ຮູ່ງ ເຍີຍ ເຈົ໊າ ເມີ່ຍ ຢ່າ ອຈ໋າວ ຕຸ໊ ຕສຽນ .
42020022	ວົ້ວ ຫຍູ່ງ ເມີ່ຍ ບົ໋ວ ເຢຍ ບົວ ໂອ່ . ບົວ ທສວດ ໂດສວ-ຕສິ້ນ ປຸນ ໂລ​ມາ ຮູ່ງ ເຊ ຕ່ອງ ບົວ ເຍີຍ ເລີ໌ຍ ໄຟ ? ”
42020023	ເຢ​ຊູ ຮິ້ວ ຕຸ໊ ນິ່ນ ບົວ ເຍີຍ ບ໊ຽນ-ເບ໋ວ ຕສ່ຽວ ກ໊ອງ ,
42020024	“ ເຕສ໊າະ ນອມ ຍ່ານ ຕ້າຍ ປຸນ ເຢຍ ໝັ່ງ ກ໋າ . ນ້າຍ ຫາຍ ເຕົ້າ ເຍີຍ ຝັງ ເຖສົາ ຫາຍ ເຕົ້າ ເຍີຍ ບົ໋ວ ? ” ນິ່ນ ບົວ ເຕົາ , “ ໂລ​ມາ ຮູ່ງ ເຍີຍ . ”
42020025	ເຢ​ຊູ ຕສ່ຽວ ກ໊ອງ , “ ຫາຍ ຫຍູ່ງ ໂລ​ມາ ຮູ່ງ ເຍີຍ , ອ໋ອຍ ຕສຸ ປຸນ ໂລ​ມາ ຮູ່ງ . ຫາຍ ຫຍູ່ງ ທິນ-ຮູ່ງ ເຍີຍ , ອ໋ອຍ ຕສຸ ປຸນ ທິນ-ຮູ່ງ . ”
42020026	ຕອງ ຈ໊ຽນ ຕສວັ໋ງ ມ່ຽນ ນິ່ນ ບົວ ໄມ້ ປວັດ ເຢ​ຊູ ກ໊ອງ ຕ່ອງ ຫາຍ ຫຍູ່ງ . ນິ່ນ ບົວ ບົວະ ຮ່ອງ ໄຫ່ ນິ່ນ ເຕົາ ເຍີຍ ຫວ່າ ຕສ່ຽວ ໄມ້ ໂຄ ໂລ ອ໊ະ .
42020027	ມ່າຍ ເຕີ໋ຍ ສະ​ດູ​ສີ ມ່ຽນ ຕ້າຍ ລໍ໌ ເຢ​ຊູ . ສະ​ດູ​ສີ ວົ້ວ ເຈົ໊າ ມ່ຽນ ກ໊ອງ ມ່ຽນ ໄຕ່ ມີ່ງ ໄມ້ ໄຮ່ ນັ່ງ ອ໊ະ .
42020028	ນິ່ນ ບົວ ໜ່າຍ ເຢ​ຊູ , “ ຟິນ-ແຊງ ອ້າ ! ໂມ​ເຊ ເຫວີ່ຍ ບົວ ເຟ້ຍ ນ້າຍ ຕິ້ວ ເລີ໌ຍ , ‘ ເຊ ກ໊ອງ ມ່າຍ ລ່ານ ມ່ຽນ ຫລົ່ງ ຈ໊ຽນ ເອົ໊າ , ໄມ້ ແກ້ງ ມ່າຍ ຝຸຈ໊ວຍ ມປ່າ ນິ່ນ ໄຕ່ ໝີ່ ອ໊ະ , ນິ່ນ ເຍີຍ ໂຢ໌ວ ອ໋ອຍ ຕສຸ ຫລົ່ງ ຍາມ ໂຕສ໋ວ ເອົ໊າ ເຫວີ່ຍ ຕຸ໊ ຝຸຈ໊ວຍ ຝຸນ ກໍ໋ ເຍີຍ ປ່ວນ . ’
42020029	ຕສິ້ນ ດ່າງ ມ່າຍ ເສ່ຍ ມົ໌ວ-ຕອນ . ຕອນ-ໂຮລ ຕອງ ຈ໊ຽນ ຈາ , ໄມ້ ມ່າຍ ຝຸຈ໊ວຍ , ນິ່ນ ໄຕ່ ໝີ່ ອ໊ະ .
42020030	ຕະໄໜ ຫລົ່ງ ຍາມ-ກວ໊າ ແອ໋ງ ໄຕ່ ໝີ່ ອ໊ະ . ໄມ້ ມ່າຍ ຝຸຈ໊ວຍ .
42020031	ເລົ້າ ຊານ ແອ໋ງ ຫລົ່ງ ເກົາ , ໄຕ່ ໝີ່ ອ໊ະ . ນ້າຍ ເຕີ໋ຍ ເສ່ຍ ມົ໌ວ ຫລົ່ງ ເຈ໋ຍ ເດສ່ງ , ຢ່າ ຟີ່ ຮນັ້ງ ເຍີຍ ໄມ້ ມ່າຍ ຝຸຈ໊ວຍ , ຕສຢັງ ໜ່າຍ ໄຕ່ ໝີ່ ອ໊ະ .
42020032	ໂຕສ໋ວ ເກົາ , ອກະຮ້າ ວົ້ວ ເຕົ້າ ມເຊັຍ ຕອນ ຢ່າ ໄຕ່ ໝີ່ ອ໊ະ .
42020033	ຮນັ້ງ ໜ່າຍ , ມ່ຽນ ໄຕ່ ມີ່ງ , ເຖົາ ນັ່ງ ຕ້າຍ ວົ້ວ ຮນອຍ , ວົ້ວ ເຕົ້າ ມເຊັຍ ຕອນ ຝຸນ ຫາຍ ເຕົ້າ ເຍີຍ ເອົ໊າ ? ເຫວີ່ຍ ຕສຸ ນິ່ນ ບົວ ເສ່ຍ ມົ໌ວ ຢຽດ ຕສູ໊ງ ຫລົ່ງ ເຈ໋ຍ ນິ່ນ . ”
42020034	ເຢ​ຊູ ເຕົາ ນິ່ນ ບົວ , “ ນ້າຍ ເສີຍ ມ່ຽນ ຫລົ່ງ ເອົ໊າ ຫລົ່ງ ໂອກ໋ , ປູ໋ງ ເຊັຍ ໂຕສ໋ວ ທສີງ-ຈາ .
42020035	ມປ່າ ໄຕ່ ມີ່ງ ຜຸຍ ຕຸ໊ ນັ່ງ ຕ້າຍ ຢຽມ ອກະຮ້າ ວົ້ວ ເສີຍ ມຈັ່ງ ມເຊັຍ ໄມ້ ຫລົ່ງ ເອົ໊າ ຫລົ່ງ ໂອກ໋ , ໄມ້ ປູ໋ງ ເຊັຍ ໂຕສ໋ວ ທສີງ-ຈາ .
42020036	ນິ່ນ ບົວ ຢ່າ ໄມ້ ໄຮ່ ໄຕ່ ເຫວີ່ຍ ຕສຸ ນິ່ນ ບົວ ຮນັ້ງ ຟິນ-ມ່ຽນ ນໍ . ນິ່ນ ບົວ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ ເຫວີ່ຍ ຕສຸ ນິ່ນ ບົວ ໄຕ່ ມີ່ງ ແອ໋ງ ນັ່ງ ຕ້າຍ .
42020037	ໂມ​ເຊ ຢ່າ ປຸນ ທສີງ ມ່ຽນ ໄຕ່ ມີ່ງ ແອ໋ງ ນັ່ງ ຕ້າຍ ເຫວີ່ຍ ຕສຸ ນິ່ນ ກ໊ອງ ໂຕ໌ວ ເຕສັຍ ດຢັ໋ງ-ຕອນ-ຟົ້ມ ວົ້ວ ຕິ້ວ ເຈົ໊າ . ນິ່ນ ເຫ່ວ ຕສ໊ຽວ ໂຕສ໋ວ ‘ ອັບ​ລາ​ຮຳ ເຍີຍ ທິນ-ຮູ່ງ , ອີ​ສັກ ເຍີຍ ທິນ-ຮູ່ງ ເຖສົາ ຢາ​ໂຄບ ເຍີຍ ທິນ-ຮູ່ງ . ’
42020038	ທິນ-ຮູ່ງ ເຊ ມ່ຽນ ນັ່ງ ມ່ຽນ ເຍີຍ ທິນ-ຮູ່ງ , ໄມ້ ເຕສີ໌ຍ ໄຕ່ ມີ່ງ ເຍີຍ ມ່ຽນ ເຍີຍ ທິນ-ຮູ່ງ , ເຫວີ່ຍ ຕສຸ ເອີຍ ທິນ-ຮູ່ງ ໝັ່ງ , ຢຽດ ຕສູ໊ງ ເຊ ຕສຢັ້ງ ຈ໊ຽນ ເຍີຍ . ”
42020039	ມ່າຍ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ ກ໊ອງ , “ ຟິນ-ແຊງ ອ່າ , ເມີ່ຍ ເຕົາ ຕຸ໊ ຫອບ ໄຫ່ . ”
42020040	ກ໊ອງ ລິ໌ວ ນິ່ນ ບົວ ໄມ້ ກ໊າມ ໜ່າຍ ຫາຍ ຫຍູ່ງ ນິ່ນ ອ໊ະ .
42020041	ເຢ​ຊູ ຕສ່ຽວ ໜ່າຍ ນິ່ນ ບົວ , “ ມ່ຽນ ຮນັ້ງ ຫາຍ ນໍ ໄຮ່ ກ໊ອງ ກີ​ຕູ່ ໂຕສ໋ວ ດາ​ວິດ ຮູ່ງ ເຍີຍ ເຕສີ໊ຍ-ຟຸນ ?
42020042	ເຫວີ່ຍ ຕສຸ ຢຽມ ສີງ ດສູງ ໂຊວ ດາ​ວິດ ກັ້ນ ເຟ້ຍ , ‘ ຕສ໊ຽວ ກ໊ອງ ບົ໋ວ ເຢຍ ເຍີຍ ຕສ໊ຽວ , “ ເຕສວີ໌ຍ ຈ໊ຽນ ເຢຍ ເຍີຍ ບຢ່າວ ແໝງ ປູງ
42020043	ຕສົ໊ວ ເຢຍ ປຸນ ເມີ່ຍ ເຍີຍ ວິນ-ວັ້ງ ໂຕສ໋ວ ເມີ່ຍ ຫລອງ ເຕສົ໋າ ເຍີຍ ຕ໋ອງ . ” ’
42020044	ດາ​ວິດ ເຫ່ວ ນິ່ນ ໂຕສ໋ວ ຕສ໊ຽວ . ວົ້ວ ຫຍູ່ງ , ກີ​ຕູ່ ຮນັ້ງ ຫາຍ ນໍ ໄຮ່ ໂຕສ໋ວ ດາ​ວິດ ເຍີຍ ເຕສີ໊ຍ-ຟຸນ ? ”
42020045	ຕສວັ໋ງ ມ່ຽນ ໝວັງ ເຢ​ຊູ ກ໊ອງ ວົ້ວ ຕສັ່ນ , ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ ບົວ ,
42020046	“ ອ໋ອຍ ຕສຸ ໄຝ ຟິມ ອຈ໋າວ ເລີ໌ຍ ເຍີຍ ຟິນ-ແຊງ . ນິ່ນ ບົວ ອະເຮນີ້ຍ ຕສຸ໊ ລຸຍ-ດ໊າວ ມີ່ງໆ ຕ້າຍໆ , ມີ່ງ ວົ້ວ ເຮີຍ-ຫ່ອງ ອ໋ອຍ ມ່ຽນ ທ່າຍ , ເຕສ໊າະ ເຢັ໊ຍ ປຸນ ນິ່ນ ບົວ . ມີ່ງ ຫວຸ່ຍ ຕ້ອງ ນິ່ນ ບົວ ກິ໊ນ ຫລົງ ເຈ໋ຍ ເຍີຍ ຕ໋ອງ ເຕສວີ໌ຍ . ເປັຍ ຢິ້ນ ນິ່ນ ບົວ ຂູງ ອ໋ອຍ ເຕສວີ໌ຍ ເຕ້ຍ ກອນ ຮນັ້ງ .
42020047	ນິ່ນ ບົວ ດົ໊ວ ເອົ໊າ-ກວ໊າ ເຍີຍ ຈາ-ຕີ້ງ ຫຍັ່ນ ຢ່າ ຕຸ໊-ເອີ໋ຍ ເຕົ໋າ ເກົ໋າ ດ໊າວ ເຍີຍ ດົ໊ວ ມ່ຽນ . ຕົ້ງ ນ້າຍ ຫຍູ່ງ ມ່ຽນ ອ໋ອຍ ຕສຸ ຕີ່ງ ຕສຸ໌ຍ ເກົ້າ ເຮນ້ຍ ເຈ໋ຍ . ”
42021001	ເຢ​ຊູ ເທສົາ ຮມຽນ ປວັດ ປຸ໊ດ-ຕສ້ອຍ ມ່ຽນ ຕັ໊ບ ຍ່ານ ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ ນອມ ຊຽວ ຍ່ານ ເຍີຍ ຟາງ .
42021002	ນິ່ນ ຢ່າ ປວັດ ເຕົ້າ ເອົ໊າ-ກວ໊າ-ຈົ່ມ ຕ້າຍ ຕັ໊ບ ອີ ນອມ ຕົ້ງ ຕສິ້ນ ຊິ .
42021003	ເຢ​ຊູ ກ໊ອງ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ນ້າຍ ເຕົ້າ ເອົ໊າ-ກວ໊າ-ຈົ່ມ ຝົ່ງ ຫໍ່ ເຍີຍ ຍ່ານ ເກົ້າ ທສ້ຳ ເຈ໋ຍ ເຕົ້າໆ ເຍີຍ .
42021004	ເຫວີ່ຍ ຕສຸ ວົ້ວ ເຕີ໋ຍ ມ່ຽນ ຍ່ານ ທສ້ຳ , ນິ່ນ ບົວ ຝົ່ງ ຫໍ່ ເຕີ໋ຍ ປ໊າ ຮນັ້ງ . ມປ່າ ນ້າຍ ເຕົ້າ ເອົ໊າ-ກວ໊າ ດົ່ງ ໜ່າຍ ຈົ່ມ , ລ່ຽມ ນິ່ນ ເຍີຍ ຢູ໌ງ ແໝ່ງ ຍ່ານ ນິ່ນ ຝົ່ງ ຫໍ່ ເດສ່ງ ໝີ່ ອ໊ະ . ”
42021005	ມ່າຍ ເຕີ໋ຍ ມ່ຽນ ເທສງ ຕສັ່ງ ທິນ-ຮູ່ງ ເຍີຍ ເປຢົ໊າ ຕສອງ ຕຸ໊ ເດສວີ່ຍ ໄຫ່ . ຫລົ່ງ ຫລະເປຢີ໊ຍ-ເດສວີ່ຍ ໂຕສ໋ວ ຕ້າຍ , ຢ່າ ຫລົ່ງ ມ່ຽນ ຝົ່ງ ຫໍ່ ເຍີຍ ຕສີ້ງ ເຫຍີ່ຍ ຕສອງ ເດສວີ່ຍ . ເຢ​ຊູ ກ໊ອງ ,
42021006	“ ເມີ່ຍ ບົວ ປວັດ ນ້າຍ ເຕີ໋ຍ ກະນ້າຍ , ມ່າຍ ນອມ ຮນອຍ ຢຽດ ຕສູ໊ງ ຕສຸ ແທສະ ເດສ່ງ . ໄມ້ ມ່າຍ ຢຽດ ຄວ້າຍ ຫລະເປຢີ໊ຍ ລັບ ຈ໊ຽນ ອ໊ະ . ”
42021007	ນິ່ນ ບົວ ໜ່າຍ ເຢ​ຊູ , “ ໄຊ-ເຕ໋ຍ ອ້າ ! ໂທ້ ບົ໋ວ ເຢຍ ບົວ ໂອ່ . ນ້າຍ ເຕີ໋ຍ ສີ່ ຫາຍ ຕສັ່ນ ອ໋ອຍ ທສວດ ? ສີ່ ອ໋ອຍ ທສວດ ວົ້ວ ຕສັ່ນ ມ່າຍ ຫາຍ ຫຍູ່ງ ຈັ໋ງ-ໂຫ່ ປຸນ ທສີງ ຕສຢັ້ງ ໂຫ່ ເຖົາ ? ”
42021008	ເຢ​ຊູ ກ໊ອງ , “ ອ໋ອຍ ຕສຸ ໄຝ ຟິມ ໂອ່ . ໄມ້ ຕູ໋ງ ໝວັງ ຫາຍ ເຕົ້າ ດົ໊ວ ເມີ່ຍ ບົວ . ມ່າຍ ມ່ຽນ ທສ້ຳ ອ໋ອຍ ຫລົ່ງ ເຢຍ ເຍີຍ ບົ໋ວ ຕ້າຍ ກ໊ອງ , ‘ ເຢຍ ຕົ້ງ ກີ​ຕູ່ ອ໊ະ , ’ ຢ່າ ກ໊ອງ , ‘ ຕສຢັ້ງ ໂຫ່ ເຖົາ ອ໊ະ . ’ ໄມ້ ຕູ໋ງ ກັນ ນິ່ນ ບົວ .
42021009	ເມີ່ຍ ບົວ ໄຮ໌ ເບ໊າະ ຕົ້ມ ຈ໋າ ເຖສົາ ເຕີ່ຍ-ປູງ ຫລຸ່ນ ເຍີຍ ຝຽນ , ໄມ້ ຕູ໋ງ ກ້ຳ ເດສ໋ຍ . ນ້າຍ ເຕີ໋ຍ ສີ່ ດົ່ງ ຫາຍ ຢ່າ ອ໋ອຍ ທສວດ ດ່າງ . ມປ່າ ເຊດ ເມວີ໌ຍ ເຍີຍ ຮນອຍ-ເຫຍັຍ ລ່ຽມ ເຕສີ້ຍ ໄມ້ ແກ້ງ ເຖົາ . ”
42021010	ເຢ​ຊູ ແອ໋ງ ກ໊ອງ , “ ນ້າຍ ຝີງ ເຖສົາ ວົ້ວ ຝີງ ອ໋ອຍ ເບ໊າະ ຈ໋າ . ນ້າຍ ນອມ ກົ໊ວະ ເຖສົາ ວົ້ວ ນອມ ກົ໊ວະ ອ໋ອຍ ເບ໊າະ ຕົ້ມ ຈ໋າ .
42021011	ແອ໋ງ ມ່າຍ ເຕີ໋ຍ ຕ໋ອງ ເດົາ ຢ່າ ຕົ໌ງ ຕຸ໊ ເສີຍ ໄຫ່ . ມ່າຍ ເຕີ໋ຍ ຕ໋ອງ ປວັ້ງ ຕົ້ມ ຫງໍ່ , ມ່າຍ ເຕີ໋ຍ ປຸ໊ດ ຕົ້ມ ວວນ-ແປ່ງ . ຢ່າ ມ່າຍ ກ້ຳ ເດສ໋ຍ ໄຫ່ ເຍີຍ ສີ່ , ເຖສົາ ຕົ້ມ ຈັ໋ງ-ໂຫ່ ຢຽມ ວົ້ວ ລູ່ງ ທສວດ .
42021012	“ ນ້າຍ ເຕີ໋ຍ ສີ່ ໄມ້ ແກ້ງ ທສວດ ເຍີຍ ຮນອຍ-ເຫຍັຍ , ມ່ຽນ ອ໋ອຍ ເຕສ໊າະ ເມີ່ຍ ບົວ ຢ່າ ໂຕສ໋ວ ໂຕະ ຫ່ອຍ . ນິ່ນ ບົວ ອ໋ອຍ ເຕສ໊າະ ເມີ່ຍ ບົວ ຈິວ ປຸນ ຫວຸ່ຍ ຕ້ອງ ຢ່າ ປຸນ ເມີ່ຍ ບົວ ຕສຸ ຫວວນ ຈ໊ຽນ ໂລ່ . ເມີ່ຍ ບົວ ເຫວີ່ຍ ເຢຍ ເຍີຍ ເມ່ງ ແອ໋ງ ຕສຸ ຕໍ້ ມີ່ງ ຢຽມ ຮູ່ງ ເຕ໋ຍ ເຖສົາ ຕສູ໋ງ ເຍີຍ ດສະຮມຽນ .
42021013	ຕສ່ຽວ ມ່າຍ ຖຈັງ ກ໊ອງ ເຫວີ່ຍ ຄູ້ ຝຽນ ໂຕສ໋ວ ຕສອງ-ເຕສ໋ງ .
42021014	ອ໋ອຍ ຕສຸ ຈາ-ດ່າງ ຕີ່ງ ໂຮຍ້ວ ໄມ້ ຕູ໋ງ ເດສົ້າ ເຖົາ ວົ້ວ ຕສັ່ນ ຮນັ້ງ ຫາຍ ນໍ ເຕົາ .
42021015	ເຫວີ່ຍ ຕສຸ ເຢຍ ອ໋ອຍ ປຸນ ເມີ່ຍ ບົວ ມ່າຍ ດສຸ້ຍ ມ໌າ , ມ່າຍ ທສົງ-ເມ່ງ , ປຸນ ເມີ່ຍ ບົວ ເຍີຍ ວິນ-ວັ້ງ ແດສງ ໄມ້ ຮີ່ງ ຢ່າ ໄມ້ ມ່າຍ ຫວ່າ ກ໊ອງ ອ໊ະ .
42021016	ເມີ່ຍ ບົວ ເຍີຍ ເຕ໋ຍ ໝ່າ , ມົ໌ວ-ຕ່ອຍ , ທສຽນ-ເທສະ , ກໍ໋-ໂຢ໌ວ ຢ່າ ອ໋ອຍ ໝ່າຍ ເມີ່ຍ ບົວ . ມ່າຍ ເຕີ໋ຍ ເມີ່ຍ ບົວ ຢ່າ ອ໋ອຍ ຕສຸ ນິ່ນ ບົວ ໄຕ໋ ໄຕ່ .
42021017	ຫລາຍ ເຢຍ , ຕສວັ໋ງ ມ່ຽນ ອ໋ອຍ ດສອງ ເມີ່ຍ ບົວ .
42021018	ມປ່າ ເມີ່ຍ ບົວ ເຍີຍ ບະເປຢີຍ ຢຽດ ຕິ້ວ ຕສູ໊ງ ໄມ້ ຕສຸ ໝຽດ .
42021019	ເມີ່ຍ ບົວ ເຕ໊ຍ ຕຸ໊ ເຖົາ ຕ້າວ ນໍ , ຕສ່ຽວ ໂອຈ໋ວ ຕຸ໊ ເມີ່ຍ ບົວ ເຍີຍ ແໝ່ງ ອ໊ະ .
42021020	“ ເມີ່ຍ ບົວ ປວັດ ແປງ ເວີ່ຍ ຈ໊ຽນ ເຢ​ລູ​ຊາ​ເລມ ວົ້ວ ຕສັ່ນ , ເມີ່ຍ ບົວ ຕສ່ຽວ ຮິ້ວ ຕຸ໊ ຕສີ້ງ ຕສຸ ປ່າຍ ຮວາງ ເຍີຍ ຕສຢັ້ງ ໂຫ່ ເຖົາ ຟັດ ອ໊ະ .
42021021	ວົ້ວ ຕສັ່ນ ຢຽມ ຢູ​ເດຍ ແຊ້ງ ວົ້ວ ເຕີ໋ຍ ອ໋ອຍ ຕສຸ ເປຢົ໋າ ຝາວ ບົງ . ຢຽມ ຕສີ້ງ ເຍີຍ ມ່ຽນ ອ໋ອຍ ຕສຸ ເປຢົ໋າ ທສວດ . ຢຽມ ກະເຫຍ່ຍ ຕສິ ຕສີ້ງ ວົ້ວ ເຕີ໋ຍ ໄມ້ ຕູ໋ງ ເປັຍ ຕສີ້ງ ອ໊ະ .
42021022	ເຫວີ່ຍ ຕສຸ ນ້າຍ ເຊ ຕີ່ງ ຕສຸ໌ຍ ເຍີຍ ຮນອຍ-ເຫຍັຍ , ອ໋ອຍ ປຸນ ຫຍູ່ງໆ ທສວດ ຕ້າຍ ຕ໋ອຍ ເດສ່ງ ກີງ-ໂຊວ ເຟ້ຍ ຈ໊ຽນ ເຍີຍ ຫວ່າ .
42021023	ຢຽມ ວົ້ວ ເຕີ໋ຍ ຮນອຍ-ເຫຍັຍ , ມ່າຍ ຈ໊ຽນ ຊິນ ເຖສົາ ມ່າຍ ກູ້ ງວ໌າ ຮົບ ຫຍໍ ເຍີຍ ມເຊັຍ ຕອນ ຕສະເກ້ງ ໂຄ້ວ ອ໊ະ . ນ້າຍ ນອມ ເຕີ່ຍ-ປູງ ອ໋ອຍ ຕສຸ ຕົ້ມ ເຕສະ ໜ່ານ ຢ່າ ຕສຸ ທິນ-ຮູ່ງ ໂນ໌ວ , ຕສ່ຽວ ຕີ່ງ ນ້າຍ ເຕີ໋ຍ ມ່ຽນ ເຍີຍ ຕສຸ໌ຍ .
42021024	ມ່າຍ ເຕີ໋ຍ ຕສຸ ດສຸ ດ໊າວ ໄຕ໋ . ມ່າຍ ເຕີ໋ຍ ຕສຸ ທສ້າງ ມີ່ງ ເຖົາ ໝ່ານ ກົ໊ວະ . ຈັ໋ນ ອ໋ອຍ ທສ້າຍ ຈ໊ຽນ ເຢ​ລູ​ຊາ​ເລມ ຕສີ້ງ ເຖົາ ຈັ໋ນ ເຍີຍ ຕສຢັ້ງ ໂຫ່ ປວັ໊ງ ໂສວ ໂໝ່ວ .
42021025	“ ວົ້ວ ຕສັ່ນ ເຫຮລີຍ , ຫຮລາ , ບະຮນອຍ ອ໋ອຍ ທສວດ ຈັ໋ງ-ໂຫ່ . ລູ່ງ ເດ໊ຍ ໝ່ານ ຝີງ ອ໋ອຍ ເດສົ້າ ເຖົາ ໂດ໊ະ ຢ່າ ຮນ້ຳ ໄມ້ ເມ່ງ ແປະ ເຫວີ່ຍ ຕສຸ ຄ້ອຍ ເຈ໋ຍ ຕົ້ມ ຫລ່າງ ຢ່າ ປະຫລະ ບຸຍ ຕຸ໊ ເສີຍ ໄຫ່ .
42021026	ມ່ຽນ ກ້ຳ ເດສ໋ຍ ເກົາ , ຕສ່ຽວ ເມີ່ຍ ມວັ້ງ ເດສ່ງ . ນິ່ນ ບົວ ກ້ຳ ເດສ໋ຍ ໄຫ່ ຢຽມ ນ້າຍ ລູ່ງ ເດ໊ຍ ອ໋ອຍ ທສວດ ຕ້າຍ ເຍີຍ ສີ່ , ເຫວີ່ຍ ຕສຸ ຢຽມ ລູ່ງ ມ່າຍ ທຈະ ເຍີຍ ກະນ້າຍ ຕສູ໊ງ ຕສຸ ດັ່ນ ຕົ໌ງ .
42021027	ເຖົາ ວົ້ວ ຕສັ່ນ ນິ່ນ ບົວ ຕສ່ຽວ ປວັດ ເຢຍ , ປ້າມ ມ່ຽນ ເຍີຍ ຕອນ , ມ່າຍ ທຈະ ເຖສົາ ຕົ້ມ ອຈັງ-ຫລ່າງ ຢຽມ ຕໍ໊ ບ໋ວນ ເອຈ່ຍ ຕ້າຍ .
42021028	ປວັດ ນ້າຍ ເຕີ໋ຍ ສີ່ ເຈ໌ຍ ກອນ ທສວດ , ອ໋ອຍ ຕສຸ ໂຊ້ວ ເຈ໌ຍ ຕ້າຍ ເທສົາ ຮມຽນ ໝັ່ງ ຈ໊ຽນ ລູ່ງ , ເຫວີ່ຍ ຕສຸ ຕສົວະ ເມີ່ຍ ບົວ ເຍີຍ ຕສຢັ້ງ ໂຫ່ ເຖົາ ຟັດ ອ໊ະ . ”
42021029	ເຢ​ຊູ ແອ໋ງ ກ໊ອງ ນ້າຍ ຕິ້ວ ຫວ່າ-ເປີ໊ຍ ປຸນ ນິ່ນ ບົວ ໝວັງ . ນິ່ນ ກ໊ອງ , “ ໝັ່ງ ກ໋າ ງົ່ງ ຫຍໍ ດຢັ໋ງ ເຖສົາ ຫຍູ່ງໆ ດຢັ໋ງ !
42021030	ປວັດ ທສວດ ນ່ອມ ຫລຸນ ຕສ່ຽວ ຮິ້ວ ຕຸ໊ ອ໋ອຍ ເປັຍ ຫ່າ ເກວີ໋ຍ ອ໊ະ .
42021031	ນ້າຍ ຟີ່ ຮນັ້ງ ເຍີຍ . ເມີ່ຍ ບົວ ປວັດ ນ້າຍ ເຕີ໋ຍ ສີ່ ທສວດ , ເມີ່ຍ ບົວ ຕສ່ຽວ ຮິ້ວ ຕຸ໊ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຮນອຍ-ເຫຍັຍ ເຖົາ ຟັດ ອ໊ະ .
42021032	“ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ນ້າຍ ຕ່ອຍ ມ່ຽນ ເຈ໋ຍ ເສີຍ ໄມ້ ແກ້ງ ເດສ່ງ , ນ້າຍ ເຕີ໋ຍ ຢຽດ ຕສູ໊ງ ສີ່ ຕສ່ຽວ ທສວດ ຕ້າຍ ອ໊ະ .
42021033	ລູ່ງ ເດົາ ອ໋ອຍ ເຈ໋ຍ ເດສ່ງ ມປ່າ ເຢຍ ເຍີຍ ຫວ່າ ຢຽດ ລິ໌ວ ໄມ້ ເຈ໋ຍ .
42021034	“ ອ໋ອຍ ຕສຸ ກີງ ໂຮຍ້ວ ບູ້ງ ຈ໊ຽນ , ໄມ້ ຕູ໋ງ ຫລາຍ ຮນ້ຳ ອ໋ອຍ ຫຍັ່ນ ເປ໊ວ ຮົບ ອກວິນ ຢ່າ ຫລາຍ ເສີຍ ຕສັ່ງ ເຍີຍ ເຈົ໊າ ຂວນ ໂຮຍ້ວ . ກ້ຳ ເດສ໋ຍ ວົ້ວ ນອມ ຮນອຍ ລ່ຽມ ເຕສີ້ຍ ເຖົາ , ຮນັ້ງ ແຕສງ ຮລາງ ຮລົບ ຈ໊ຽນ ເມີ່ຍ ບົວ ນໍ .
42021035	ເຫວີ່ຍ ຕສຸ ວົ້ວ ນອມ ຮນອຍ ຕສະເກ້ງ ອ໋ອຍ ເຖົາ ລູ່ງ ເດ໊ຍ ນອມໆ ຕ໋ອງ ເຍີຍ ມ່ຽນ .
42021036	ອ໋ອຍ ຕສຸ ຕສັ່ນໆ ກີງ ໂຮຍ້ວ ຕສົ໊ວ ຈ໊ຽນ , ເຕົ໋າ ເກົ໋າ ໂທ້ ທິນ-ຮູ່ງ ປຸນ ເມີ່ຍ ບົວ ມ່າຍ ທຈະ ໄຮ່ ເຕ໊ຍ ຕຸ໊ ຢຽດ ຕສູ໊ງ ອ໋ອຍ ທສວດ ຕ້າຍ ເຍີຍ ສີ່ , ຢ່າ ຕຸ໊ ໂຊ້ວ ຈ໊ຽນ ເຢຍ , ປ້າມ ມ່ຽນ ເຍີຍ ຕອນ , ເຍີຍ ດສະຮມຽນ . ”
42021037	ເຢ​ຊູ ຮນອຍໆ ມີ່ງ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ມ່ຽນ . ຫຮມວັງ ເຕີ໋ຍ ນິ່ນ ຕສ່ຽວ ທສວດ ຕສີ້ງ ມີ່ງ ຕສຢັ້ງ ມ໌ວນ ຢຽມ ກະລັ້ນ ບົງ .
42021038	ດອມໆ ດສ໊ຽວ ເຍີຍ ຕສວັ໋ງ ມ່ຽນ ມີ່ງ ຕສັ່ງ ທິນ-ຮູ່ງ ເຍີຍ ເປຢົ໊າ ອ໋ອຍ ໝວັງ ເຢ​ຊູ .
42022001	ໄມ້ ອັນ ປີ໊ງ ເຍີຍ ອຈົ໊ວ ເຍີຍ ຕສິ໊ບ , ແອ໋ງ ມ່າຍ ນອມ ບົ໋ວ ເຫ່ວ ເສຍ ແໝ່ງ ຕສິ໊ບ , ອ໊າ ລ່ຳ ເຖົາ ອ໊ະ .
42022002	ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ອ໋ອຍ ປີ໋ງ ຈ໊ຽນ ລໍ໌ ຖຈັງ ໄຕ໋ ເຢ​ຊູ , ເຫວີ່ຍ ຕສຸ ນິ່ນ ບົວ ກ້ຳ ເດສ໋ຍ ຕສວັ໋ງ ມ່ຽນ .
42022003	ວົ້ວ ຕສັ່ນ ຊາ​ຕານ ເປັຍ ຢູ​ດາດ ເຍີຍ ໂຮຍ້ວ . ວົ້ວ ເຕົ້າ ຢູ​ດາດ , ມ່ຽນ ຢ່າ ເຫ່ວ ອິ​ສະ​ຄາ​ລິ​ໂອດ . ນິ່ນ ໂຕສ໋ວ ເຢ​ຊູ ເຍີຍ ຕສຽບ ເຫຍີ່ຍ ເຕົ້າ ໄຊ-ກໍ໋ ເຍີຍ ຢຽດ ເຕົ້າ .
42022004	ຢູ​ດາດ ຕສ່ຽວ ມີ່ງ ໄຊ ມ່ຽນ ເປຢີ໊ຍ ເຖສົາ ໂກ໋ວ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ແປງ-ເປຢີ໊ຍ ວົ້ວ ທສ່າງ ລ່າງ ຮນັ້ງ ຫາຍ ນໍ ໄຮ່ ເຕສ໊າະ ເຢ​ຊູ ຈິວ ປຸນ ນິ່ນ ບົວ .
42022005	ວົ້ວ ເຕີ໋ຍ ມ່ຽນ ອະເຮນີ້ຍ ໄຫ່ ຢ່າ ແລ໌ງ ປຸນ ຍ່ານ ນິ່ນ .
42022006	ຢູ​ດາດ ຕສ່ຽວ ແລ໌ງ ອ໊ະ . ຕສ່ຽວ ລໍ໌ ຖຈັງ , ຕົ້ງ ຕສວັ໋ງ ມ່ຽນ ໄມ້ ຢຽມ ເຍີຍ ຕສຢັ້ງ ໂຫ່ , ເຕສ໊າະ ເຢ​ຊູ ຈິວ ປຸນ ນິ່ນ ບົວ .
42022007	ເຈ໋ຍ ໄມ້ ອັນ ປີ໊ງ ເຍີຍ ອຈົ໊ວ ເຍີຍ ຕສິ໊ບ , ຕົ້ງ ອ໋ອຍ ຕສຸ ໄຕ໋ ຢູ້ງ ຕອນ ຫຍັ່ນ ເສຍ ແໝ່ງ ຕສິ໊ບ ວົ້ວ ຕົ໋ນ ຫຍັ່ນ ຮົບ ເຍີຍ ຮນອຍ ເຖົາ ອ໊ະ .
42022008	ເຢ​ຊູ ພ້າຍ ປີ​ເຕ ເຖສົາ ໂຢ​ຮັນ , ບົ໋ວ ນິ່ນ ບົວ , “ ເມີ່ຍ ບົວ ອ໋ອຍ ຕສຸ ມີ່ງ ເບ່ນ ເສຍ ແໝ່ງ ຕສິ໊ບ ວົ້ວ ຕົ໋ນ ຫຍັ່ນ ຮົບ ຕ້າຍ ປຸນ ບົວ ລົ່ມ ດສ້ອຍ ຫຍັ່ນ . ”
42022009	ນິ່ນ ບົວ ໜ່າຍ ກ໋າ ເຢ​ຊູ , “ ໄຊ-ເຕ໋ຍ ອ໋ອຍ ເຢຍ ບົວ ມີ່ງ ຫາຍ ເບ່ນ ? ”
42022010	ນິ່ນ ເຕົາ , “ ເມີ່ຍ ບົວ ເປັຍ ຕສີ້ງ ວົ້ວ ຕສັ່ນ ຕສ່ຽວ ມ່າຍ ເຕົ້າ ມ່ຽນ ດາມ ນອມ ຕັ໊ບ ຈ໊ຽນ ວວມ ເຍີຍ ເນຍ-ຫະໂລ່ວ ຕ້າຍ ປວັ້ງ ເມີ່ຍ ບົວ . ນິ່ນ ເປັຍ ຫາຍ ນອມ ເປຢົ໊າ , ເມີ່ຍ ບົວ ກັນ ຈ໊ຽນ ນິ່ນ ເປັຍ .
42022011	ຢ່າ ໜ່າຍ ກ໋າ ເປຢົ໊າ-ຕສ໊ຽວ , ‘ ໄຊ-ເຕ໋ຍ ໜ່າຍ , ນິ່ນ ເຖສົາ ນິ່ນ ເຍີຍ ໄຊ-ກໍ໋ ອ໋ອຍ ຕສຸ ຢຽມ ຫາຍ ຖຈົງ ເປຢົ໊າ ຫຍັ່ນ ເສຍ ແໝ່ງ ຕສິ໊ບ ວົ້ວ ຕົ໋ນ ຫຍັ່ນ ຮົບ ? ’
42022012	ເປຢົ໊າ-ຕສ໊ຽວ ຕສ່ຽວ ຕໍ້ ເມີ່ຍ ບົວ ຝາວ ມີ່ງ ໝັ່ງ ກູ້ ຫງວ່າຍ ວົ້ວ ດສັ້ງ ເປຢົ໊າ , ມ່າຍ ຖຈົງ ຈັ໊ງ ເຍີຍ . ຫຍູ່ງໆ ມ່າຍ ດສ້ອຍ ເດສ່ງ . ເມີ່ຍ ບົວ ຢຽມ ໜ່າຍ ເບ່ນ ອ໊ະ . ”
42022013	ນິ່ນ ບົວ ຕສ່ຽວ ມີ່ງ ປວັດ ຫຍູ່ງໆ ຕ໋ອຍ ເຢ​ຊູ ກ໊ອງ ເຍີຍ ຫວ່າ . ນິ່ນ ບົວ ຕສ່ຽວ ຢຽມ ວົ້ວ ເບ່ນ ເສຍ ແໝ່ງ ຕສິ໊ບ ເຍີຍ ຫຮນາງ .
42022014	ເຖົາ ຫຍັ່ນ ເຍີຍ ຕສຢັ້ງ ໂຫ່ , ເຢ​ຊູ ເຖສົາ ນິ່ນ ເຍີຍ ກົງ-ໂຕສ້ ບົວ ຝາວ ເຕ້ຍ ຫຍັ່ນ ຫຮນາງ .
42022015	ເຢ​ຊູ ກ໊ອງ ບົ໋ວ ນິ່ນ ບົວ , “ ເຢຍ ໄມ້ ແກ້ງ ຕສຸ ສ່ຽວ ໂຄ້ວ , ເຢຍ ຕສະເກ້ງ ອ໋ອຍ ເຖສົາ ເມີ່ຍ ບົວ ຫຍັ່ນ ນ້າຍ ຕົ໋ນ ເສຍ ແໝ່ງ ຕສິ໊ບ ເຍີຍ ຫຮນາງ ດ່າງ .
42022016	ເຢຍ ບົ໋ວ ເມີ່ຍ ບົວ , ຢັ້ງ ນ້າຍ ເຈ໋ຍ ເຢຍ ໄມ້ ຫຍັ່ນ ເສຍ ແໝ່ງ ຕສິ໊ບ ເຍີຍ ຫຮນາງ . ຕສົ໊ວ ເຖົາ ນ້າຍ ຕົ໋ນ ຫຮນາງ ເຍີຍ ຕສຽນ ເອີ໋ຍ ເລີ໌ຍ ຕຸ້ນ ຢຸ້ນ ເດສ່ງ , ເຊ ຕົ້ງ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຕສຢັ້ງ ໂຫ່ , ເຢຍ ຖສີງ ຕ້າຍ ແອ໋ງ ຕຸ໊ ຫຍັ່ນ . ”
42022017	ກ໊ອງ ລິ໌ວ , ເຢ​ຊູ ເຕສ໊າະ ຕສ໊ານ ອະຫງຸ່ນ ຕິ໊ວ ຕ້າຍ ແລ໌ງ ຕສີ້ງ ທິນ-ຮູ່ງ ຢ່າ ກ໊ອງ , “ ຕສິ໊ບ ນ້າຍ ນອມ ຕສ໊ານ ມີ່ງ ປຸນ ອກອຍ ຢຽດ ລ່ານ ຮົບ ເຕີ໋ຍ .
42022018	ເຢຍ ບົ໋ວ ເມີ່ຍ ບົວ , ຢັ້ງ ນ້າຍ ເຈ໋ຍ ເຢຍ ໄມ້ ຮົບ ອະຫງຸ່ນ ຕິ໊ວ . ຕສົ໊ວ ເຖົາ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ຖສີງ ຕ້າຍ ແອ໋ງ ຮົບ . ”
42022019	ເຢ​ຊູ ເຕສ໊າະ ອຈົ໊ວ ຕ້າຍ ແລ໌ງ ຕສີ້ງ ລິ໌ວ ທິນ-ຮູ່ງ , ຕສ່ຽວ ແມະ ອກອຍ ປຸນ ໄຊ-ກໍ໋ ບົວ , ຢ່າ ກ໊ອງ , “ ນ້າຍ ເຢຍ ເຍີຍ ຊິນ , ເຊ ເຫວີ່ຍ ເມີ່ຍ ບົວ ເຊ້ຍ ເຍີຍ . ເມີ່ຍ ບົວ ອ໋ອຍ ຕສຸ ຮນັ້ງ ນ້າຍ ໂຕສ໋ວ ເຫວີ່ຍ ຈັ໋ງ ເຢຍ . ”
42022020	ຫຍັ່ນ ລິ໌ວ ຫຮນາງ , ເຢ​ຊູ ແອ໋ງ ເຕສ໊າະ ຕສ໊ານ ອະຫງຸ່ນ ຕິ໊ວ ຕ້າຍ ກ໊ອງ , “ ນ້າຍ ນອມ ຕສ໊ານ ເຊ ຫລົ່ງ ເຢຍ ເຍີຍ ດສຢ໊າມ ຫລຽບ ເຈ໌ຍ ເຍີຍ ຊຢັງ-ແຫງ່ງ ຫວ່າ , ເຊ ເຫວີ່ຍ ເມີ່ຍ ບົວ ຫລ່ຽວ ທສວດ ຕ້າຍ . ”
42022021	“ ໝັ່ງ ມ່າະ ! ອ໋ອຍ ໝ່າຍ ເຢຍ ວົ້ວ ເຕົ້າ ເຍີຍ ປົ໌ວ ເຖສົາ ເຢຍ ເຍີຍ ປົ໌ວ ຈວັ່ງ ເຕ້ຍ ຫລອງ ຈ໊ຽນ .
42022022	ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຕສຸ ເອີຍ ທິນ-ຮູ່ງ ຈາ-ດ່າງ ຕີ່ງ ຕ້າຍ ເຍີຍ ເກວີຍ ເສີຍ , ມປ່າ ໝ່າຍ ເຢຍ ວົ້ວ ເຕົ້າ ຕສູ໊ງ ຕສຸ ໂຄ້ວ ອ໊ະ . ”
42022023	ໄຊ-ກໍ໋ ບົວ ຕສ່ຽວ ລ່ານ ໜ່າຍ ລ່ານ ນິ່ນ ບົວ ຫາຍ ເຕົ້າ ອ໋ອຍ ໂຕສ໋ວ ທສວດ ນ້າຍ ເຕີ໋ຍ ສີ່ .
42022024	ໄຊ-ກໍ໋ ແດສງ ເຈ໌ຍ ຕ້າຍ ກ໊ອງ , ຢຽມ ນິ່ນ ບົວ ບຸດົ໋ງ , ອ໋ອຍ ຕສຸ ຝຸນ ນິ່ນ ບົວ ຫາຍ ເຕົ້າ ໂຕສ໋ວ ໂຮລ ເຈ໋ຍ .
42022025	ເຢ​ຊູ ບົ໋ວ ນິ່ນ ບົວ , “ ຈັ໋ນ ເຍີຍ ຮູ່ງ ກຸ໊ນ ຈ໊ຽນ ແປະ ຝີງ . ໂຕສ໋ວ ຈຽນ-ໂຟ້ວ ວົ້ວ ເຕີ໋ຍ , ແປະ ຝີງ ເຫ່ວ , ‘ ເດສຍ ມ່ຽນ ເຍີຍ ກໍ໋-ໂຢ໌ວ . ’
42022026	ມປ່າ ເມີ່ຍ ບົວ ໄມ້ ຫອບ ຕສຸ ຮນັ້ງ ໜ່າຍ . ເມີ່ຍ ບົວ ຫາຍ ເຕົ້າ ໂຕສ໋ວ ເກົ້າ ໂຮລ ເຈ໋ຍ , ວົ້ວ ເຕົ້າ ອ໋ອຍ ຕສຸ ໂຕສ໋ວ ຮນັ້ງ ເກົ້າ ຫລຸນ ເຈ໋ຍ ວົ້ວ ເຕົ້າ . ຫາຍ ເຕົ້າ ໂຕສ໋ວ ເປຢີ໊ຍ , ວົ້ວ ເຕົ້າ ອ໋ອຍ ຕສຸ ໂຕສ໋ວ ຮນັ້ງ ໂປວ ນໍ .
42022027	ຫາຍ ເຕົ້າ ໂຕສ໋ວ ເກົ້າ ໂຮລ ? ເຕສວີ໌ຍ ຈ໊ຽນ ຫຍັ່ນ ວົ້ວ ເຕົ້າ ໄຟ ຫລິ່ວ ເລີ໌ຍ ວົ້ວ ເຕົ້າ ? ເຕສວີ໌ຍ ຈ໊ຽນ ວົ້ວ ເຕົ້າ ໂຕສ໋ວ ເກົ້າ ໂຮລ ໄມ້ ເຕສີ໌ຍ ? ມປ່າ ເຢຍ ຢຽມ ເມີ່ຍ ບົວ ບຸດົ໋ງ ຮນັ້ງ ຟູ-ສູ ເຍີຍ ມ່ຽນ ນໍ .
42022028	ເຢຍ ປວັ້ງ ຕສຸ ໂຄ້ວ ເມີ່ຍ ບົວ ເຖສົາ ເຢຍ ຢຽມ , ໄມ້ ກວັ່ງ ເຢຍ .
42022029	ເຢຍ ເຍີຍ ເຕຍ ຮນັ້ງ ຫາຍ ນໍ ເຕສ໊າະ ນອມ ກົ໊ວະ ປຸນ ເຢຍ , ເຢຍ ຕສ່ຽວ ຮນັ້ງ ວົ້ວ ນໍ ເຕສ໊າະ ນອມ ຈິວ ປຸນ ເມີ່ຍ ບົວ .
42022030	ເຊ ເຫວີ່ຍ ປຸນ ເມີ່ຍ ບົວ ຢຽມ ເຢຍ ເຍີຍ ກົ໊ວະ ເຖສົາ ເຢຍ ຈວັ່ງ ເຕ້ຍ ຫຍັ່ນ ຈວັ່ງ ເຕ້ຍ ຮົບ . ເມີ່ຍ ບົວ ຢ່າ ຕຸ໊ ເຕສວີ໌ຍ ເຫວີ່ຍ , ຊ້ຽມ ວົ້ວ ເຕີ໋ຍ ຕສຽບ ເຫຍີ່ຍ ຝີງ ອິ​ສະ​ລາ​ເອນ ມ່ຽນ .
42022031	“ ຊີ​ມົນ ອ້າ ! ຊີ​ມົນ ! ໝວັງ ໂອ່ . ຊາ​ຕານ ຕຸ໊ ທິນ-ຮູ່ງ ອກອຍ ດສຸ້ຍ ເສີຍ ເມີ່ຍ ບົວ ຢຽດ ຕສູ໊ງ ຮນັ້ງ ມ່ຽນ ຫຍົມ ທສຸ ນໍ .
42022032	ມປ່າ ເຢຍ ຕສູ໊ງ ເຫວີ່ຍ ເມີ່ຍ ເຕົ໋າ ເກົ໋າ ໂທ້ ທິນ-ຮູ່ງ ປຸນ ເມີ່ຍ ສຽນ ວ້ວນ , ໄມ້ ຖຸຍ . ເມີ່ຍ ແອ໋ງ ດສ໋ວນ ຕ້າຍ ລໍ໌ ເຢຍ , ເມີ່ຍ ອ໋ອຍ ຕສຸ ເຖງ ເມີ່ຍ ເຍີຍ ກໍ໋-ໂຢ໌ວ ເຮ້ນ ເຈ໌ຍ ຕ້າຍ . ”
42022033	ປີ​ເຕ ເຕົາ , “ ຕສ໊ຽວ ອ້າ ! ໄມ້ ກຸ໊ນ ເປັຍ ໂລ່ , ໄມ້ ກຸ໊ນ ໄຕ່ , ເຢຍ ຕສຢັ້ງ ຢ່າ ເຖສົາ ເມີ່ຍ ຢຽດ ດຸຍ . ໄຕ່ ຢ່າ ເຖສົາ ເມີ່ຍ ຢຽດ ຄວດ . ”
42022034	ເຢ​ຊູ ກ໊ອງ , “ ປີ​ເຕ ອ້າ ! ເຢຍ ບົ໋ວ ເມີ່ຍ , ອີ້ ຮນອຍ ໄຈ ໄມ້ ແກ້ງ ອກ໋າຍ , ເມີ່ຍ ອ໋ອຍ ກ໊ອງ ປົວ ດສຸ່ນ ເມີ່ຍ ໄມ້ ຮິ້ວ ຕຸ໊ ເຢຍ . ”
42022035	ເຢ​ຊູ ແອ໋ງ ໜ່າຍ ກ໋າ ນິ່ນ ເຍີຍ ໄຊ-ກໍ໋ ບົວ , “ ເຢຍ ພ້າຍ ເມີ່ຍ ບົວ ມີ່ງ ວົ້ວ ຕສັ່ນ , ເຢຍ ບົ໋ວ ເມີ່ຍ ບົວ ໄມ້ ຕູ໋ງ ຕໍ້ ຍ່ານ ບົວະ , ຢ່າ ໄມ້ ຕູ໋ງ ຕໍ້ ບົວະ ຕັ໊ບ ກະນ້າຍ ໄຟ ຕໍ້ ເຮ່ , ເມີ່ຍ ບົວ ທສາ ຫາຍ ຫຍູ່ງ ໄຟ ? ” ນິ່ນ ບົວ ເຕົາ , “ ໄມ້ ທສາ ຫາຍ ຫຍູ່ງ . ”
42022036	ເຢ​ຊູ ກ໊ອງ , “ ມປ່າ ອີ້ ຕສັ່ນ ຫາຍ ເຕົ້າ ມ່າຍ ຍ່ານ ບົວະ ໄຟ ຕັ໊ບ ກະນ້າຍ ເຍີຍ ບົວະ ອ໋ອຍ ຕສຸ ຕໍ້ ຈ໊ຽນ ມີ່ງ . ຫາຍ ເຕົ້າ ໄມ້ ມ່າຍ ດສຸ ດ໊າວ ອ໋ອຍ ຕສຸ ໝ່າຍ ນິ່ນ ເຍີຍ ຕົ້ມ ລຸຍ ມ໌າຍ ຕສູງ .
42022037	ກີງ-ໂຊວ ເຟ້ຍ ຈ໊ຽນ ກ໊ອງ , ‘ ນິ່ນ ຕສຸ ຝຸນ ເຖສົາ ຕສຸ໌ຍ-ມ່ຽນ ຟີ່ ຮນັ້ງ . ’
42022038	ໄຊ-ກໍ໋ ບົວ ກ໊ອງ , “ ຕສ໊ຽວ ອ້າ ! ໝັ່ງ ກ໋າ ນ້າຍ ! ມ່າຍ ອີ ຕສູງ ດສຸ ດ໊າວ . ” ເຢ​ຊູ ເຕົາ , “ ນ້າຍ ເກົ໋າ ອ໊ະ . ”
42022039	ເຢ​ຊູ ທສວດ ຕສີ້ງ ມີ່ງ ຢ່າ ຮນັ້ງ ຢຽດ ເກົາ ນໍ , ມີ່ງ ກະລັ້ນ ບົງ . ໄຊ-ກໍ໋ ບົວ ກັນ ຈ໊ຽນ ມີ່ງ .
42022040	ເຖົາ ວົ້ວ ນອມ ຕ໋ອງ , ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ອ໋ອຍ ຕສຸ ໂທ້ ທິນ-ຮູ່ງ ເຖງ ເມີ່ຍ ບົວ ໄມ້ ຕສຸ ປວັ້ງ ເສີຍ ໂຮຍ້ວ ເຍີຍ ສີ່ . ”
42022041	ກ໊ອງ ລິ໌ວ , ນິ່ນ ກັ້ນ ແອ໋ງ ມີ່ງ ນອມ ຕ໋ອງ ໂກ ເຕີ໋ຍ ເຍີຍ , ດົ່ງ ຕສອຍ ຢຽດ ເລົາ ຫລະເປຢີ໊ຍ ໂກ ເຍີຍ ຕ໋ອງ , ຢຽມ ວົ້ວ ເກວີ່ຍ ເອຈ່ຍ ເຖສົາ ທິນ-ຮູ່ງ ກ໊ອງ ຫວ່າ .
42022042	ນິ່ນ ກ໊ອງ , “ ອາ ເຕຍ ອ້າ ! ເຊ ກ໊ອງ ເອີຍ ເຕຍ ເຍີຍ ເອີ໋ຍ ນໍ , ໂທ້ ເຕສ໊າະ ອກອຍ ເຢຍ ອ໋ອຍ ຕສຸ ຮົບ ນ້າຍ ນອມ ຕສ໊ານ . ມປ່າ ໄມ້ ຕູ໋ງ ເອີຍ ເຢຍ ເຍີຍ ເອີ໋ຍ . ອ໋ອຍ ຕສຸ ເອີຍ ເຕຍ ກັ້ນ ເຍີຍ ເອີ໋ຍ ຮນັ້ງ . ”
42022043	ມ່າຍ ເຕົ້າ ຟິນ-ມ່ຽນ ຢຽມ ທິນ-ຕ້ອງ ຕ້າຍ ຫິ່ນ ທສວດ ເຖງ ທຈະ ເຢ​ຊູ .
42022044	ເຢ​ຊູ ປະຫລະ ເດສົ້າ ຕຸ໊ ໂຄ້ວ ໄຫ່ ຕສ່ຽວ ຈາ ຫລົ່ງ ທຈະ ເຕົ໋າ ເກົ໋າ . ນິ່ນ ທສວດ ຫັ່ນ ຢຽດ ນອມ ຢຽດ ນອມ ໂຮລ ເຍີຍ , ຮນັ້ງ ດສຢ໊າມ ນໍ ດ໊ຽບ ເອຈ່ຍ ເດົາ .
42022045	ເຢ​ຊູ ເຕົ໋າ ເກົ໋າ ປ່າ , ເຈ໌ຍ ຊິນ ຕ້າຍ ເຖົາ ໄຊ-ກໍ໋ ບົວ ວົ້ວ , ປວັດ ນິ່ນ ບົວ ຫລາຍ ເດສົ້າ ຕຸ໊ ໂຄ້ວ ໄຫ່ , ມອຈ້ອມ ໝີ່ ອ໊ະ .
42022046	ນິ່ນ ກ໊ອງ ບົ໋ວ ໄຊ-ກໍ໋ ບົວ , “ ເມີ່ຍ ບົວ ຝູ່ງ ຮນັ້ງ ນ້າຍ ນໍ ມອຈ້ອມ ? ເຈ໌ຍ ຊິນ ໂທ້ ທິນ-ຮູ່ງ ເຖງ ເມີ່ຍ ບົວ ໄມ້ ຕສຸ ປວັ້ງ ເສີຍ ໂຮຍ້ວ ເຍີຍ ສີ່ ມ່າະ ! ”
42022047	ເຢ​ຊູ ກ໊ອງ ຫວ່າ ຕສູ໊ງ ໄມ້ ແກ້ງ ເຊດ , ມ່າຍ ກວັ້ນ ມ່ຽນ ຕ້າຍ . ຕສຽບ ເຫຍີ່ຍ ເຕົ້າ ໄຊ-ກໍ໋ ເຍີຍ ຢຽດ ເຕົ້າ , ບົ໋ວ ເຫ່ວ ຢູ​ດາດ , ຢ່າ ຕໍ້ ຈ໊ຽນ ນິ່ນ ບົວ ຕ້າຍ . ຢູ​ດາດ ມີ່ງ ຟັດ ເຍີຍ ອ໋ອຍ ຕສົມ ເຢ​ຊູ .
42022048	ມປ່າ ເຢ​ຊູ ໜ່າຍ , “ ຢູ​ດາດ ອ່າ , ເມີ່ຍ ຕສົມ ເຢຍ , ປ້າມ ມ່ຽນ ເຍີຍ ຕອນ , ເຫວີ່ຍ ເຕສ໊າະ ເຢຍ ໝ່າຍ ໄຟ ? ”
42022049	ເຖສົາ ເຢ​ຊູ ຢຽມ ວົ້ວ ເຕີ໋ຍ ໄຊ-ກໍ໋ ປວັດ ອ໋ອຍ ມ່າຍ ຫາຍ ຫຍູ່ງ ສີ່ ທສວດ , ນິ່ນ ບົວ ຕສ່ຽວ ໜ່າຍ ກ໋າ , “ ຕສ໊ຽວ ອ້າ ! ແປງ ດສຸ ດ໊າວ ຮງະ ນິ່ນ ບົວ ຕຸ໊ ເຍີຍ ຊ່າະ ? ”
42022050	ມ່າຍ ເຕົ້າ ຕສູ໊ງ ຮງະ ຕົ້ມ ໄຊ ມ່ຽນ ເຍີຍ ໂນ່ວ ຕສ່ຽວ ໄພ ຕສຸ ໂນ່ວ ເຍີຍ ບຢ່າວ ປູງ ມນ່ອມ ດຸ໊ດ ໝີ່ ອ໊ະ .
42022051	ມປ່າ ເຢ​ຊູ ກ໊ອງ , “ ໄມ້ ຕູ໋ງ ໂຕສ໋ວ ມ່າະ ! ” ນິ່ນ ຕສ່ຽວ ຮລົວ ວົ້ວ ເຕົ້າ ໂນ່ວ ເຍີຍ ມນ່ອມ ຕສໍ່ ຫລົງ ໝີ່ ອ໊ະ .
42022052	ເຢ​ຊູ ກ໊ອງ ບົ໋ວ ຕ້າຍ ເຕສ໊າະ ນິ່ນ ວົ້ວ ເຕີ໋ຍ ໄຊ ມ່ຽນ ເປຢີ໊ຍ ເຖສົາ ໂກ໋ວ ຮູ່ງ ຕິ່ນ ເຍີຍ ແປງ-ເປຢີ໊ຍ ເຖສົາ ມ່ຽນ ໂກ໋ , “ ເມີ່ຍ ບົວ ປວັດ ເຢຍ ຮນັ້ງ ຕສະ ແປງ ຖສີງ ຕ້າຍ ຕໍ້ ຈ໊ຽນ ດສຸ ດ໊າວ ເຖສົາ ດຢັ໋ງ-ດົ໋ນ ຕ້າຍ ເຕສ໊າະ ເຢຍ ?
42022053	ເຢຍ ຮນອຍໆ ເຖສົາ ເມີ່ຍ ບົວ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ , ເມີ່ຍ ບົວ ຢ່າ ໄມ້ ເຕສ໊າະ . ມປ່າ ອີ້ ຕສັ່ນ ເຊ ເມີ່ຍ ບົວ ເຍີຍ ຕສຢັ້ງ ໂຫ່ ອ໊ະ . ຫຮມວັງ ເຍີຍ ທຈະ ຢ່າ ກຸ໊ນ ຈ໊ຽນ . ”
42022054	ນິ່ນ ບົວ ເຕສ໊າະ ເຢ​ຊູ ຕໍ້ ມີ່ງ ຕົ້ມ ໄຊ ມ່ຽນ ເຍີຍ ເປຢົ໊າ . ປີ​ເຕ ຢ່າ ກັນ ຈ໊ຽນ ມີ່ງ ມປ່າ ເລີ່ຍ ໂກ ເຕີ໋ຍ ເຍີຍ .
42022055	ຢຽມ ຫລາດ ກະຍົ໌ວ , ບຸດົ໋ງ ວົ້ວ ນອມ ຕ໋ອງ , ນິ່ນ ບົວ ປົ໊ວ ຈ໊ຽນ ໂຕ໌ວ ເຕສວີ໌ຍ ຈ໊ຽນ . ປີ​ເຕ ຢ່າ ເຖສົາ ນິ່ນ ບົວ ເຕສວີ໌ຍ ວົ້ວ .
42022056	ມ່າຍ ເຕົ້າ ມເຊັຍ ໂປວ ປວັດ ປີ​ເຕ ເຕສວີ໌ຍ ໂຕ໌ວ-ເດສົ່າ ເຮລນ , ໂຕ໌ວ ແອ໊ງ ຕສຸ ປີ​ເຕ . ວົ້ວ ເຕົ້າ ໂປວ ນຸໆ ເຍີຍ ໝັ່ງ ຢ່າ ກ໊ອງ , “ ນ້າຍ ເຕົ້າ ຢ່າ ເຖສົາ ວົ້ວ ລ່ານ ມ່ຽນ ຢຽມ . ”
42022057	ມປ່າ ປີ​ເຕ ໄມ້ ຫຍ່ຽມ . ນິ່ນ ກ໊ອງ , “ ເມີ່ຍ ນ້າຍ ເຕົ້າ ມເຊັຍ ຕອນ ອ້າ ! ເຢຍ ໄມ້ ຮິ້ວ ຕຸ໊ ນິ່ນ ນີອາ . ”
42022058	ອ໊າ ຕັ້ງ ແອ໋ງ ມ່າຍ ເຕົ້າ ມ່ຽນ ປວັດ ປີ​ເຕ ຕສ່ຽວ ກ໊ອງ , “ ເມີ່ຍ ຢ່າ ຕົ້ງ ຢຽດ ເຕົ້າ ວົ້ວ ກວັ້ນ ມ່ຽນ ນີອາ . ” ມປ່າ ປີ​ເຕ ເຕົາ , “ ເມີ່ຍ ໜ່າຍ ເຕົ້າ ມ່ຽນ ອ້າ ! ເຢຍ ໄມ້ ເຕສີ໌ຍ ເຫລາະ . ”
42022059	ອກະຮ້າ ຢຽດ ນອມ ຕສຢັ້ງ ໂຫ່ ເຍີຍ ຕ໋ອງ , ແອ໋ງ ມ່າຍ ເຕົ້າ ມ່ຽນ ຕ້າຍ ຕີ່ ຈ໊ຽນ ກ໊ອງ , “ ນ້າຍ ເຕົ້າ ດົ່ງ ຫາຍ ຕສູ໊ງ ໂຕສ໋ວ ຢຽດ ເຕົ້າ ນິ່ນ ເຍີຍ ມ່ຽນ , ເຫວີ່ຍ ຕສຸ ນິ່ນ ເຊ ກາ​ລິ​ລີ ມ່ຽນ . ”
42022060	ມປ່າ ປີ​ເຕ ເຕົາ , “ ເມີ່ຍ ໜ່າຍ ເຕົ້າ ມ່ຽນ ອ້າ ! ເຢຍ ຕສູ໊ງ ໄມ້ ຮິ້ວ ຕຸ໊ ເມີ່ຍ ກ໊ອງ ຫາຍ ຫຍູ່ງ . ” ປີ​ເຕ ກ໊ອງ ນ້າຍ ເຕີ໋ຍ ຫວ່າ ໄມ້ ແກ້ງ ເຊດ , ໄຈ ຕສ່ຽວ ອກ໋າຍ ອ໊ະ .
42022061	ຕສ໊ຽວ ຮວິນ ດສ໋ວນ ໝັ່ງ ຈ໊ຽນ ປີ​ເຕ , ປີ​ເຕ ຕສ່ຽວ ຈັ໋ງ ຕສຸ ຕສິ້ນ ດ່າງ ຕສ໊ຽວ ກ໊ອງ ເຍີຍ ຫວ່າ , “ ອີ້ ມ໌ວນ ໄຈ ຕສູ໊ງ ໄມ້ ແກ້ງ ອກ໋າຍ , ເມີ່ຍ ໄມ້ ຫຍ່ຽມ ເຢຍ ປົວ ດສຸ່ນ . ”
42022062	ປີ​ເຕ ຕສ່ຽວ ທສວດ ມີ່ງ ທຈະ ຍ້ຽມ ຕຸ໊ ໂຄ້ວ ໄຫ່ .
42022063	ໂກ໋ວ ເຢ​ຊູ ວົ້ວ ເຕີ໋ຍ ມ່ຽນ ກວັດ ໂຕະ ຈັ໊ດ ເຢ​ຊູ ຢ່າ ເບ໊າະ ນິ່ນ .
42022064	ນິ່ນ ບົວ ປວັງ ຈ໊ຽນ ນິ່ນ ເຍີຍ ມຕສີງ ໜ່າຍ ນິ່ນ , “ ໄທສ ກ໋າ ! ຫາຍ ເຕົ້າ ເບ໊າະ ເມີ່ຍ ? ”
42022065	ນິ່ນ ບົວ ຢ່າ ກ໊ອງ ຫວ່າ ທສ້ຳ ເຍີຍ ຮວວດ ເຢ​ຊູ .
42022066	ລູ່ງ ອຈັງ ວົ້ວ ຕສັ່ນ , ຢິວ​ໄທ ມ່ຽນ ເຍີຍ ມ່ຽນ ໂກ໋ ເຖສົາ ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ກັ໊ບ ຕສຸ໊ນ ແອ໋ງ ຕໍ້ ເຢ​ຊູ ມີ່ງ ຢຽມ ນິ່ນ ບົວ ເຍີຍ ກຸ໊ນ ສີ່ ຫວຸ່ຍ ດສະຮມຽນ .
42022067	ນິ່ນ ບົວ ກ໊ອງ , “ ເຊ ກ໊ອງ ເມີ່ຍ ຕສະເກ້ງ ກີ​ຕູ່ , ບົ໋ວ ເຢຍ ບົວ ມ່າະ ! ” ເຢ​ຊູ ເຕົາ , “ ເຊ ກ໊ອງ ເຢຍ ບົ໋ວ ເມີ່ຍ ບົວ ນໍ , ເມີ່ຍ ບົວ ຢ່າ ໄມ້ ສຽນ .
42022068	ເຊ ກ໊ອງ ເຢຍ ໜ່າຍ ໂຈ໋ວ ຫວ່າ ເມີ່ຍ ບົວ , ເມີ່ຍ ບົວ ຢ່າ ໄມ້ ເຕົາ .
42022069	ມປ່າ ຢັ້ງ ນ້າຍ ເຈ໋ຍ , ເຢຍ , ປ້າມ ມ່ຽນ ເຍີຍ ຕອນ , ຕສ່ຽວ ເຕສວີ໌ຍ ຈ໊ຽນ ມ່າຍ ທຈະ ເຍີຍ ທິນ-ຮູ່ງ ເຍີຍ ບຢ່າວ ແໝງ . ”
42022070	ນິ່ນ ບົວ ຢຽດ ຕສູ໊ງ ກ໊ອງ , “ ວົ້ວ ຫຍູ່ງ , ເມີ່ຍ ໂຕສ໋ວ ທິນ-ຮູ່ງ ເຍີຍ ຕອນ ? ” ເຢ​ຊູ ເຕົາ ນິ່ນ ບົວ , “ ເຢຍ ຕົ້ງ ຫາຍ ເຕົ້າ ເມີ່ຍ ບົວ ກັ້ນ ກ໊ອງ ລິ໌ວ ອ໊ະ . ”
42022071	ນິ່ນ ບົວ ກ໊ອງ , “ ເຢຍ ບົວ ໄມ້ ຕສຸ ແອ໋ງ ຫລົ່ງ ຫາຍ ຫຍູ່ງ ໂຕສ໋ວ ຕສອງ-ເຕສ໋ງ ອ໊ະ . ເຢຍ ບົວ ຕສູ໊ງ ໄຮ໌ ນິ່ນ ກັ້ນ ເຍີຍ ດສຸ້ຍ ກ໊ອງ ລິ໌ວ ອ໊ະ . ”
42023001	ກຸ໊ນ ສີ່ ຫວຸ່ຍ ເຍີຍ ມ່ຽນ ຢຽດ ຕສູ໊ງ ຕສ່ຽວ ເຈ໌ຍ ຊິນ ຕໍ້ ເຢ​ຊູ ມີ່ງ ປີ​ລາດ ຕສູ໋ງ ວົ້ວ .
42023002	ຢຽມ ວົ້ວ ນິ່ນ ບົວ ໂກ໋ ເຢ​ຊູ . ນິ່ນ ບົວ ກ໊ອງ , “ ເຢຍ ບົວ ປວັດ ນ້າຍ ລ່ານ ມ່ຽນ ດົ໊ວ ເຢຍ ບົວ ເຍີຍ ແປະ ຝີງ ໂຕສ໋ວ ຕ່ອງ . ນິ່ນ ຢ່າ ບົ໋ວ ນິ່ນ ບົວ ໄມ້ ຕສຸ ທສວດ ໂດສວ-ຕສິ້ນ ປຸນ ໂລ​ມາ ຕົ້ມ ຕສິ້ວ ຮູ່ງ , ຢ່າ ກ໊ອງ ນິ່ນ ກັ້ນ ໂຕສ໋ວ ກີ​ຕູ່ ຢ່າ ໂຕສ໋ວ ເຕົ້າ ຮູ່ງ . ”
42023003	ປີ​ລາດ ຕສ່ຽວ ໜ່າຍ ກ໋າ ເຢ​ຊູ , “ ເມີ່ຍ ເກ້ງ ໂຕສ໋ວ ຢິວ​ໄທ ມ່ຽນ ເຍີຍ ຮູ່ງ ໄຟ ? ” ເຢ​ຊູ ເຕົາ , “ ເຊ ຮນັ້ງ ເມີ່ຍ ກ໊ອງ ນໍ . ”
42023004	ປີ​ລາດ ຕສ່ຽວ ກ໊ອງ ບົ໋ວ ໄຊ ມ່ຽນ ເປຢີ໊ຍ ຢ່າ ບົ໋ວ ຕສວັ໋ງ ມ່ຽນ , “ ເຢຍ ຕສ້າ ໄມ້ ທສວດ ນ້າຍ ລ່ານ ມ່ຽນ ມ່າຍ ຫາຍ ຫຍູ່ງ ຕສຸ໌ຍ . ”
42023005	ມປ່າ ນິ່ນ ບົວ ເອຈ່ຍ ທຈະ ຈາ ກ໊ອງ , “ ນ້າຍ ລ່ານ ມ່ຽນ ອຈ໋າວ ເຍີຍ ເລີ໌ຍ ປຸນ ຕສວັ໋ງ ມ່ຽນ ຫລຸ່ນ ເດສ່ງ . ນິ່ນ ອຈ໋າວ ກ໋ອມ ຢູ​ເດຍ ເຕີ່ຍ , ຢຽມ ວົ້ວ ກາ​ລິ​ລີ ແຊ້ງ ເຈ໌ຍ ກອນ , ອີ້ ຕສັ່ນ ຕສູ໊ງ ອຈ໋າວ ເຖົາ ນ້າຍ ຕ້າຍ ອ໊ະ . ”
42023006	ປີ​ລາດ ໄຮ໌ ນິ່ນ ບົວ ຮນັ້ງ ນ້າຍ ນໍ ກ໊ອງ ນິ່ນ ຕສ່ຽວ ໜ່າຍ ກ໋າ , “ ນ້າຍ ເຕົ້າ ເຊ ກາ​ລິ​ລີ ມ່ຽນ ? ”
42023007	ປີ​ລາດ ຮິ້ວ ຕຸ໊ ເຢ​ຊູ ໂຕສ໋ວ ເຮ​ລົດ ຮູ່ງ ເຍີຍ ແປະ ຝີງ , ນິ່ນ ຕສ່ຽວ ຝູງ ເຢ​ຊູ ມີ່ງ ເຖົາ ເຮ​ລົດ ວົ້ວ . ວົ້ວ ຕສັ່ນ ເຮ​ລົດ ຢ່າ ຢຽມ ເຢ​ລູ​ຊາ​ເລມ ຕສີ້ງ .
42023008	ເຮ​ລົດ ປວັດ ເຢ​ຊູ ຕສ່ຽວ ອະເຮນີ້ຍ ໄຫ່ ອ໊ະ , ເຫວີ່ຍ ຕສຸ ຂູງ ໄຮ໌ ມ່ຽນ ກ໊ອງ ຮນັ້ງ . ໄມ້ ແກ້ງ ຕຸ໊ ປວັດ ຢຽດ ດສຸ່ນ . ນິ່ນ ຢ່າ ອ໋ອຍ ປວັດ ເຢ​ຊູ ໂຕສ໋ວ ເຕີ໋ຍ ບົວະ ຮ່ອງ ເຍີຍ ສີ່ .
42023009	ເຮ​ລົດ ຕສ່ຽວ ໜ່າຍ ທສ້ຳ-ຫຍູ່ງ ເຍີຍ ມປ່າ ເຢ​ຊູ ໄມ້ ເຕົາ ຢຽດ ໂຈ໋ວ .
42023010	ໄຊ ມ່ຽນ ເປຢີ໊ຍ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ໂຊ້ວ ຈ໊ຽນ ວົ້ວ , ທຈະ ໂກ໋ ເຢ​ຊູ .
42023011	ເຮ​ລົດ ເຖສົາ ນິ່ນ ເຍີຍ ແປງ ໝັ່ງ ເຜຍ , ຮວວດ ນິ່ນ , ໂຕສ໋ວ ໂຕະ ປຸນ ນິ່ນ . ນິ່ນ ບົວ ເຕສ໊າະ ເຕີ໋ຍ ເດສວີ່ຍ ໄຫ່ ເຍີຍ ລຸຍ ເຖງ ນິ່ນ ຕສຸ໊ ຈ໊ຽນ ແອ໋ງ ຝູງ ນິ່ນ ດສ໋ວນ ປີ​ລາດ ວົ້ວ .
42023012	ຕສິ້ນ ດ່າງ ປີ​ລາດ ເຖສົາ ເຮ​ລົດ ໂຕສ໋ວ ວິນ-ຈາ . ມປ່າ ຕົ້ງ ໜ່າຍ ຮນອຍ ນິ່ນ ບົວ ໂຕສ໋ວ ຫລົງ ຕ໊າ ໂລ໌-ແກງ .
42023013	ປີ​ລາດ ເຫ່ວ ໄຊ ມ່ຽນ ເປຢີ໊ຍ ເຖສົາ ຈຽນ-ໂຟ້ວ ເຖສົາ ແປະ ຝີງ ຕ້າຍ ກັ໊ບ ຕສຸ໊ນ
42023014	ກ໊ອງ ບົ໋ວ ນິ່ນ ບົວ , “ ເມີ່ຍ ບົວ ຕໍ້ ນ້າຍ ລ່ານ ມ່ຽນ ເຖົາ ເຢຍ ນ້າຍ ໂກ໋ ນິ່ນ . ເມີ່ຍ ບົວ ກ໊ອງ ນິ່ນ ໂທສະ ແປະ ຝີງ ຫລຸ່ນ ເດສ່ງ . ອີ້ ຕສັ່ນ ຢຽມ ນ້າຍ ເມີ່ຍ ບົວ ເຍີຍ ດສະຮມຽນ ເຢຍ ຕສ້າ ລິ໌ວ . ຕົ້ງ ເມີ່ຍ ບົວ ໂກ໋ ນິ່ນ ວົ້ວ ເຕີ໋ຍ ສີ່ , ເຢຍ ໄມ້ ປວັດ ນິ່ນ ຕ່ອງ ຫາຍ ຫຍູ່ງ .
42023015	ເຮ​ລົດ ຢ່າ ຟີ່ ຮນັ້ງ ເຍີຍ ໄມ້ ປວັດ ນິ່ນ ມ່າຍ ຫາຍ ຫຍູ່ງ ຕ່ອງ ເຍີຍ ຕ໋ອງ , ເຫວີ່ຍ ຕສຸ ນິ່ນ ຝູງ ເຢ​ຊູ ຕ໋າວ ອກາງ ດສ໋ວນ ບົວ ນ້າຍ . ໝັ່ງ ກ໋າ , ນ້າຍ ລ່ານ ມ່ຽນ ໄມ້ ຕ່ອງ ຫາຍ ຫຍູ່ງ ຕສຸ໌ຍ ຕສີ່ ຕຸ໊ ໄຕ໋ ເຫລາະ .
42023016	ຮນັ້ງ ໜ່າຍ , ເຢຍ ປຸນ ແປງ ເບ໊າະ ລິ໌ວ ຕສ່ຽວ ປູ໋ງ ນິ່ນ ອ໊ະ . ”
42023017	ຫຮຍັງໆ ເຖົາ ເສຍ ແໝ່ງ ຕສິ໊ບ , ປີ​ລາດ ອ໋ອຍ ຕສຸ ປູ໋ງ ເຕົ້າ ຕສຸ໌ຍ-ມ່ຽນ ທສວດ ປຸນ ແປະ ຝີງ .
42023018	ຕສວັ໋ງ ມ່ຽນ ຢຽດ ຕສູ໊ງ ເໜົ່າ ຈ໊ຽນ ຄີ່ ຂູງ ຄາດ ເຍີຍ ກ໊ອງ , “ ໄຕ໋ ນ້າຍ ເຕົ້າ ອ໊ະ . ປູ໋ງ ບາ​ລັບ​ບັດ ປຸນ ເຢຍ ບົວ . ”
42023019	ນ້າຍ ເຕົ້າ ບາ​ລັບ​ບັດ ເຖສວ ຫລຸ່ນ ຕສີ້ງ ກະຍົ໌ວ ຢ່າ ໄຕ໋ ເຈ໋ຍ ມ່ຽນ ຖສີງ ຕ້າຍ ຕສຸ ຫວວນ ຈ໊ຽນ ໂລ່ .
42023020	ປີ​ລາດ ມ່າຍ ໂຮຍ້ວ ອ໋ອຍ ປູ໋ງ ເຢ​ຊູ , ນິ່ນ ຕສ່ຽວ ກ໊ອງ ໂຮລ ເຍີຍ ບົ໋ວ ຕສວັ໋ງ ມ່ຽນ .
42023021	ມປ່າ ນິ່ນ ບົວ ແອ໋ງ ນີ່ ໜູງ ເໜົ່າ ເຍີຍ ເຫ່ວ ຈ໊ຽນ ກ໊ອງ , “ ຕໍ້ ນິ່ນ ມີ່ງ ຕີງ ຈ໊ຽນ ! ຕໍ້ ນິ່ນ ມີ່ງ ຕີງ ຈ໊ຽນ ຕສຽບ ດສັ່ງ ຈ໋າ ! ”
42023022	ປີ​ລາດ ແອ໋ງ ກ໊ອງ ຕະຟາມ ດສຸ່ນ , “ ວົ້ວ ຫຍູ່ງ , ນິ່ນ ໂຕສ໋ວ ຕ່ອງ ຫາຍ ຫຍູ່ງ ຕສຸ໌ຍ ? ເຢຍ ເກ້ງ ໄມ້ ປວັດ ນິ່ນ ຕ່ອງ ຫາຍ ຫຍູ່ງ ຕສີ່ ຕຸ໊ ໄຕ໋ ນິ່ນ ເຫລາະ . ເຢຍ ຕສ່ຽວ ປຸນ ເຢຍ ເຍີຍ ແປງ ເບ໊າະ ລິ໌ວ , ປູ໋ງ ອກອຍ ນິ່ນ ອ໊ະ . ”
42023023	ມປ່າ ຕສວັ໋ງ ມ່ຽນ ຢຽດ ເຕສີຍ ຄີ່ ຂູງ ຄາດ ເຍີຍ ກ໊ອງ ອ໋ອຍ ຕສຸ ຕໍ້ ເຢ​ຊູ ມີ່ງ ຕີງ ຈ໊ຽນ ຕສຽບ ດສັ່ງ ຈ໋າ . ຕສວັ໋ງ ມ່ຽນ ເຫ່ວ ເຖົາ ຮີ່ງ .
42023024	ປີ​ລາດ ຕສ່ຽວ ຕີ່ງ ເອີຍ ນິ່ນ ບົວ ໂທ້ ເຍີຍ ໂຕສ໋ວ .
42023025	ນິ່ນ ປູ໋ງ ນິ່ນ ບົວ ໂທ້ ວົ້ວ ເຕົ້າ , ຕົ້ງ ຫລາຍ ເຖສວ ຫລຸ່ນ ຕສີ້ງ ກະຍົ໌ວ ໄຕ໋ ເຈ໋ຍ ມ່ຽນ , ຕສຸ ຫວວນ ຈ໊ຽນ ໂລ່ ວົ້ວ ເຕົ້າ . ນິ່ນ ແອ໋ງ ເຕສ໊າະ ເຢ​ຊູ ຈິວ ປຸນ ນິ່ນ ບົວ , ເຊວີ່ຍ ນິ່ນ ບົວ ໂຕສ໋ວ .
42023026	ນິ່ນ ບົວ ຕໍ້ ເຢ​ຊູ ທສວດ ເຈົ໊າ ວົ້ວ ຕສັ່ນ , ປວັ້ງ ຕສຸ ເຕົ້າ ໄຊ​ລີນ ມ່ຽນ , ບົ໋ວ ເຫ່ວ ຊີ​ມົນ , ຢຽມ ວົ້ວ ນ່າ ຕ້າຍ ອ໋ອຍ ເປັຍ ຕສີ້ງ . ແປງ ຕສ່ຽວ ທສາ ຕ້າຍ ເຕສ໊າະ ຕສຽບ ດສັ່ງ ຈ໋າ ຫລອງ ຈ໊ຽນ ຊີ​ມົນ ເຍີຍ ບະເຕົ້າ , ອ໊າບ ນິ່ນ ດາມ ກັນ ຈ໊ຽນ ເຢ​ຊູ ມີ່ງ .
42023027	ມ່ຽນ ທສ້ຳ ເຍີຍ ຢ່າ ກັນ ຈ໊ຽນ ເຢ​ຊູ ມີ່ງ . ມ່າຍ ເຕີ໋ຍ ມເຊັຍ ຕອນ ຢ່າ ຍ້ຽມ ຕຸ໊ ໂຄ້ວ ໄຫ່ ເຫວີ່ຍ ຕສຸ ນິ່ນ ບົວ ຄໍ້-ລ່ຽນ ໄຫ່ ເຢ​ຊູ .
42023028	ເຢ​ຊູ ຮວິນ ດສ໋ວນ ຕ້າຍ ກ໊ອງ , “ ເຢ​ລູ​ຊາ​ເລມ ຕສີ້ງ ເຍີຍ ມເຊັຍ ຕອນ ອ້າ ! ເມີ່ຍ ບົວ ໄມ້ ຕູ໋ງ ເຫວີ່ຍ ເຢຍ ຍ້ຽມ ໂອ່ . ອ໋ອຍ ຕສຸ ເຫວີ່ຍ ເມີ່ຍ ບົວ ກັ້ນ ເຖສົາ ເມີ່ຍ ບົວ ເຍີຍ ຝຸຈ໊ວຍ ຍ້ຽມ ຮນັ້ງ .
42023029	ເຫວີ່ຍ ຕສຸ ຕສຢັ້ງ ໂຫ່ ອ໋ອຍ ເຖົາ , ມ່ຽນ ອ໋ອຍ ກ໊ອງ , ‘ ໄມ້ ໄຮ່ ມ່າຍ ແຊງ-ຢູ໌ງ ເຍີຍ ວົ້ວ ເຕີ໋ຍ , ເຖສົາ ໄມ້ ແກ້ງ ຢູ໌ງ ເຈ໋ຍ ກູ້ ງວ໌າ ວົ້ວ ເຕີ໋ຍ , ແອ໋ງ ເຖສົາ ໄມ້ ປຸນ ກູ້ ງວ໌າ ຮົບ ເຈ໋ຍ ຫຍໍ ວົ້ວ ເຕີ໋ຍ ມເຊັຍ ຕອນ ມ່າຍ ອຈຽນ-ໂຢ້ວ ອ໊ະ . ’
42023030	ເຖົາ ວົ້ວ ຕສັ່ນ ມ່ຽນ ອ໋ອຍ ກ໊ອງ ບົ໋ວ ຕົ້ມ ຕສອງ , ‘ ບາງ ຕ້າຍ ດັ໊ບ ເຢຍ ບົວ ມ່າະ ! ’ ‘ ປຢົ໊ບ ຈ໊ຽນ ເຢຍ ບົວ ອ໊ະ . ’
42023031	ເຊ ກ໊ອງ ດຢັ໋ງ ຍ໌ຽມ ເຍີຍ ຕສຢັ້ງ ໂຫ່ ນິ່ນ ບົວ ຕສູ໊ງ ຮນັ້ງ ນ້າຍ ໂຕສ໋ວ , ດຢັ໋ງ-ໂຄວ-ອກາຍ ອ໋ອຍ ຮນັ້ງ ຫາຍ ນໍ ? ”
42023032	ນິ່ນ ບົວ ແອ໋ງ ຕໍ້ ອີ ເຕົ້າ ຕສຸ໌ຍ-ມ່ຽນ ມີ່ງ ເຖສົາ ເຢ​ຊູ ຢຽດ ເຈົ໊າ ໄຕ໋ .
42023033	ນິ່ນ ບົວ ມີ່ງ ເຖົາ ນອມ ຕ໋ອງ ບົ໋ວ ເຫ່ວ ມອກ໊ອງ-ເຄາະ ຕ໋ອງ , ເຕສ໊າະ ເຢ​ຊູ ຕີງ ຈ໊ຽນ ຕສຽບ ດສັ່ງ ຈ໋າ . ແອ໋ງ ຕີງ ວົ້ວ ເຕີ໋ຍ ອີ ເຕົ້າ ຕສຸ໌ຍ-ມ່ຽນ ຢຽມ ເຢ​ຊູ ເຍີຍ ກະເຮລນ . ມ່າຍ ເຕົ້າ ຢຽມ ບຢ່າວ ແໝງ , ມ່າຍ ເຕົ້າ ຢຽມ ຕສ໋າຍ ແໝງ .
42023034	ເຢ​ຊູ ກ໊ອງ , “ ອາ ເຕຍ ອ້າ ! ໂທ້ ເຕຍ ກວັ່ງ ອກອຍ ນິ່ນ ບົວ ເຍີຍ ຕສຸ໌ຍ , ເຫວີ່ຍ ຕສຸ ນິ່ນ ບົວ ໂຕສ໋ວ ເຍີຍ ນິ່ນ ບົວ ໄມ້ ຮິ້ວ . ” ນິ່ນ ບົວ ຢ່າ ເຕສ໊າະ ເຢ​ຊູ ເຍີຍ ລຸຍ-ໂຫວ ຕ້າຍ ໂດ໊ວ ໝັ່ງ ເຫວີ່ຍ ປຸນ ອກອຍ .
42023035	ຕສວັ໋ງ ມ່ຽນ ໂຊ້ວ ຈ໊ຽນ ວົ້ວ ໝັ່ງ . ມປ່າ ໂຕສ໋ວ ໂຮລ ວົ້ວ ເຕີ໋ຍ ຢິວ​ໄທ ມ່ຽນ ຈັ໊ດ ນິ່ນ . ນິ່ນ ບົວ ກ໊ອງ , “ ນິ່ນ ໂອຈ໋ວ ຕຸ໊ ມ່ຽນ . ເຊ ກ໊ອງ ນິ່ນ ຕົ້ງ ທິນ-ຮູ່ງ ກິ໊ນ ຕ້າຍ ເຍີຍ ກີ​ຕູ່ , ປຸນ ນິ່ນ ໂອຈ໋ວ ນິ່ນ ກັ້ນ ມ່າະ ! ”
42023036	ແປງ ຢ່າ ຟີ່ ຮນັ້ງ ເຍີຍ ຮວວດ ເຢ​ຊູ , ແອ໋ງ ມີ່ງ ຟັດ ເຕີ໋ຍ ເຕສ໊າະ ອະຫງຸ່ນ ຕິ໊ວ-ຊຸຍ ທສຸ້ນ ປຸນ ນິ່ນ
42023037	ຢ່າ ກ໊ອງ , “ ເຊ ກ໊ອງ ເມີ່ຍ ຕສະເກ້ງ ຢິວ​ໄທ ມ່ຽນ ເຍີຍ ຮູ່ງ ນໍ , ໂອຈ໋ວ ເມີ່ຍ ກັ້ນ ມ່າະ ! ”
42023038	ຢຽມ ເຢ​ຊູ ກູ້ ຫງວ່າຍ ເຟ້ຍ ຈ໊ຽນ ນ້າຍ ເຕີ໋ຍ ຫວ່າ , “ ນ້າຍ ເຕົ້າ ເຊ ຢິວ​ໄທ ມ່ຽນ ເຍີຍ ຮູ່ງ . ”
42023039	ເຖສົາ ເຢ​ຊູ ຕີງ ຈ໊ຽນ ວົ້ວ ເຕີ໋ຍ ອີ ເຕົ້າ ຕສຸ໌ຍ-ມ່ຽນ ມ່າຍ ເຕົ້າ ກ໊ອງ ໂຕະ ຄີ ເຢ​ຊູ , “ ເມີ່ຍ ໂຕສ໋ວ ກີ​ຕູ່ ໄມ້ ເຕສີ໌ຍ ? ໂອຈ໋ວ ເມີ່ຍ ກັ້ນ ຢ່າ ໂອຈ໋ວ ເຢຍ ບົວ ມ່າະ ! ”
42023040	ມປ່າ ວົ້ວ ເຕົ້າ ຕສຸ໌ຍ-ມ່ຽນ ປ໊າ ນິ່ນ ກ໊ອງ , “ ເມີ່ຍ ໄມ້ ກ້ຳ ເດສ໋ຍ ທິນ-ຮູ່ງ ? ບົວ ລົ່ມ ດສ້ອຍ ຕສຸ ຕີ່ງ ຕສຸ໌ຍ ໄຕ່ .
42023041	ເຫວີ່ຍ ບົວ ເຊ ຫອບ ເຍີຍ , ຜຸຍ ຕຸ໊ ບົວ ໂຕສ໋ວ ເຍີຍ . ມປ່າ ນ້າຍ ເຕົ້າ ໄມ້ ໂຕສ໋ວ ຕ່ອງ ຫາຍ ຫຍູ່ງ . ”
42023042	ນິ່ນ ແອ໋ງ ກ໊ອງ ບົ໋ວ ເຢ​ຊູ , “ ເຢ​ຊູ ອ້າ ! ເມີ່ຍ ຕ້າຍ ໂຕສ໋ວ ຮູ່ງ ເຍີຍ ຕສຢັ້ງ ໂຫ່ , ໂທ້ ຈັ໋ງ ເຕີ໋ຍ ເຢຍ ໂອ່ . ”
42023043	ເຢ​ຊູ ເຕົາ ນິ່ນ , “ ເຢຍ ກ໊ອງ ຕສຽນ ບົ໋ວ ເມີ່ຍ , ອີ້ ຮນອຍ ເມີ່ຍ ຕຸ໊ ເຖສົາ ເຢຍ ຢຽມ ອອນ-ເຫລາະ ຫຮວີງ . ”
42023044	ວົ້ວ ຕສັ່ນ ອ໊າ ລ່ຳ ຕສຢັ໋ງ ອ໋ານ ເຍີຍ ຕສຢັ້ງ ໂຫ່ , ວົ້ວ ນອມ ເຕີ່ຍ-ປູງ ຫຮມວັງ ເດສ່ງ ເຖົາ ເອຈ່ຍ ອ໋ານ ປົວ ນອມ ຕສຢັ້ງ ໂຫ່ .
42023045	ບະຮນອຍ ຢ່າ ຫຮມວັງ ມີ່ງ . ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ ຄວ້າຍ ແບະ ແກ້ງ ເດຍ ຢ່າ ບ໋າຍ ໂຕສ໋ວ ອີ ແໝງ .
42023046	ເຢ​ຊູ ເຫ່ວ ເຖຈຍ ໂຮລ ເຍີຍ ກ໊ອງ , “ ອາ ເຕຍ ອ້າ ! ເຢຍ ເຍີຍ ລີ່ງ ວ່ວນ ເຢຍ ຈິວ ຢຽມ ເຕຍ ເຍີຍ ປົ໌ວ . ” ຮນັ້ງ ນ້າຍ ກ໊ອງ ລິ໌ວ ຕສ່ຽວ ຕັ໋ງ ເຖຈຍ ໝີ່ ອ໊ະ .
42023047	ມ່າຍ ເຕົ້າ ແປງ-ເປຢີ໊ຍ ປວັດ ນ້າຍ ເຕີ໋ຍ ສີ່ ທສວດ ຕສ່ຽວ ເທສງ ທິນ-ຮູ່ງ ຢ່າ ກ໊ອງ , “ ນ້າຍ ລ່ານ ມ່ຽນ ຕສະເກ້ງ ! ຄູ້ ມ່ຽນ . ”
42023048	ກັ໊ບ ຕສຸ໊ນ ໝັ່ງ ນ້າຍ ເຕີ໋ຍ ສີ່ ເຍີຍ ຕສວັ໋ງ ມ່ຽນ ປວັດ ສີ່ ຮນັ້ງ ນ້າຍ ນໍ ທສວດ , ນິ່ນ ບົວ ຕສ່ຽວ ເດສົ້າ ໄຫ່ , ເດສວີຍ ຈ໊ຽນ ຫລະຄວດ ດສ໋ວນ .
42023049	ເຖສົາ ເຢ​ຊູ ຈິວ ຕສົວະ ວົ້ວ ເຕີ໋ຍ ມ່ຽນ ແອ໋ງ ເຖສົາ ຢຽມ ກາ​ລິ​ລີ ກັນ ເຢ​ຊູ ຕ້າຍ ວົ້ວ ເຕີ໋ຍ ມເຊັຍ ຕອນ ໂຊ້ວ ຈ໊ຽນ ໂກ ເຕີ໋ຍ ເຍີຍ ໝັ່ງ ນ້າຍ ເຕີ໋ຍ ສີ່ .
42023050	ມ່າຍ ເຕົ້າ ຢູ​ເດຍ ແຊ້ງ , ອາ​ລິ​ມາ​ເທຍ ມູ້ງ ເຍີຍ ມ່ຽນ , ບົ໋ວ ເຫ່ວ ໂຢ​ເຊບ . ນິ່ນ ໂຕສ໋ວ ເຕົ້າ ຄູ້ ມ່ຽນ , ກັນ ຫລົງ ທິນ-ຮູ່ງ ເຍີຍ ເລີ໌ຍ ຢ່າ ຕສັ່ນໆ ຕສົ໊ວ ຈ໊ຽນ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ເຍີຍ ຮນອຍ ເຖົາ . ນິ່ນ ຢ່າ ໂຕສ໋ວ ເຕົ້າ ກຸ໊ນ ສີ່ ຫວຸ່ຍ ເຍີຍ ມ່ຽນ . ມປ່າ ວົ້ວ ເຕີ໋ຍ ກຸ໊ນ ສີ່ ມ່ຽນ ທສ່າງ ລ່າງ ຕີ່ງ ຮນັ້ງ ຫາຍ ນໍ ໂຕສ໋ວ ວົ້ວ ຕສັ່ນ , ໂຢ​ເຊບ ໄມ້ ເຖງ ນິ່ນ ບົວ ກ໊ອງ . ມ່າຍ ເຕົ້າ ຢູ​ເດຍ ແຊ້ງ , ອາ​ລິ​ມາ​ເທຍ ມູ້ງ ເຍີຍ ມ່ຽນ , ບົ໋ວ ເຫ່ວ ໂຢ​ເຊບ . ນິ່ນ ໂຕສ໋ວ ເຕົ້າ ຄູ້ ມ່ຽນ , ກັນ ຫລົງ ທິນ-ຮູ່ງ ເຍີຍ ເລີ໌ຍ ຢ່າ ຕສັ່ນໆ ຕສົ໊ວ ຈ໊ຽນ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ເຍີຍ ຮນອຍ ເຖົາ . ນິ່ນ ຢ່າ ໂຕສ໋ວ ເຕົ້າ ກຸ໊ນ ສີ່ ຫວຸ່ຍ ເຍີຍ ມ່ຽນ . ມປ່າ ວົ້ວ ເຕີ໋ຍ ກຸ໊ນ ສີ່ ມ່ຽນ ທສ່າງ ລ່າງ ຕີ່ງ ຮນັ້ງ ຫາຍ ນໍ ໂຕສ໋ວ ວົ້ວ ຕສັ່ນ , ໂຢ​ເຊບ ໄມ້ ເຖງ ນິ່ນ ບົວ ກ໊ອງ .
42023051	
42023052	ໂຢ​ເຊບ ມີ່ງ ລໍ໌ ປີ​ລາດ ໂທ້ ເຢ​ຊູ ເຍີຍ ເຊີຍ .
42023053	ໂທ້ ລິ໌ວ ຕສ່ຽວ ມີ່ງ ເຕສ໊າະ ເຊີຍ ເອຈ່ຍ ຕ້າຍ , ຫລົ່ງ ຫລະມ່າ ເດຍ ເປວ ຈ໊ຽນ ຝູງ ມີ່ງ ຕສັ໋ງ ນອມ ຕສຸ ຕ້າຍ ເຍີຍ ຫລະເປຢີ໊ຍ-ໂຕສ໊ວ . ນ້າຍ ນອມ ໂຕສ໊ວ ໄມ້ ແກ້ງ ຕສັ໋ງ ເຈ໋ຍ ຢຽດ ເຕົ້າ ຈັ໋ນ-ໄຕ່ .
42023054	ວົ້ວ ຮນອຍ ເຊ ຫລິ່ວ ເລີ໌ຍ ເຈ໋ຍ ຕີ້ງ ກົງ ເຍີຍ ຮນອຍ , ຕີ້ງ ກົງ ຮນອຍ ອ໋ອຍ ເຖົາ ອ໊ະ .
42023055	ຢຽມ ກາ​ລິ​ລີ ກັນ ເຢ​ຊູ ຕ້າຍ ວົ້ວ ເຕີ໋ຍ ມເຊັຍ ຕອນ ກັນ ຈ໊ຽນ ໂຢ​ເຊບ ມີ່ງ ໝັ່ງ ໂຕສ໊ວ , ຢ່າ ໝັ່ງ ນິ່ນ ບົວ ຮນັ້ງ ຫາຍ ນໍ ອັນ ເຢ​ຊູ ເຍີຍ ເຊີຍ .
42023056	ໝັ່ງ ລິ໌ວ ນິ່ນ ບົວ ຕສ່ຽວ ດສ໋ວນ ມີ່ງ ເບ່ນ ຈ໊ຽນ ດາງ ເຍີຍ ເດຍ , ດາງ ເຍີຍ ໂຢ້ວ , ອ໋ອຍ ຕໍ້ ມີ່ງ ຮຢຽດ ເຢ​ຊູ ເຍີຍ ເຊີຍ . ເຖົາ ຕີ້ງ ກົງ ຮນອຍ , ນິ່ນ ບົວ ຕສ່ຽວ ເອີຍ ເລີ໌ຍ-ຫລັດ ຕີ້ງ ກົງ .
42024001	ເຖົາ ວົ້ວ ນອມ ເລີ໌ຍ-ປ໋າຍ ເຍີຍ ຕະຢ໊ຽດ ຮນອຍ ລູ່ງ ດອມ ດສ໊ຽວ ເຍີຍ , ລູ່ງ ບ໌ຽວໆ ອຈັງ ຮນັ້ງ , ວົ້ວ ເຕີ໋ຍ ມເຊັຍ ຕອນ ຕໍ້ ຈ໊ຽນ ນິ່ນ ບົວ ເບ່ນ ຕ້າຍ ເຍີຍ ເດຍ-ດາງ ມີ່ງ ເຢ​ຊູ ເຍີຍ ໂຕສ໊ວ .
42024002	ເຖົາ ວົ້ວ ປວັດ ແບະ ໂຕສ໊ວ-ແກ້ງ ວົ້ວ ຄວ້າຍ ຫລະເປຢີ໊ຍ ທຸຍ ອກອຍ ໝີ່ ອ໊ະ .
42024003	ນິ່ນ ບົວ ຕສ່ຽວ ເປັຍ ມີ່ງ ໝັ່ງ , ໄມ້ ປວັດ ຕສ໊ຽວ ເຢ​ຊູ ເຍີຍ ເຊີຍ .
42024004	ນິ່ນ ບົວ ໂຊ້ວ ຈ໊ຽນ ວົ້ວ ຮນ້ຳ ໄມ້ ເມ່ງ ແປະ . ລ່ຽມ ເຕສີ້ຍ ມ່າຍ ອີ ລ່ານ ມ່ຽນ ຕສຸ໊ ຈ໊ຽນ ລຸຍ-ໂຫວ ແຕສ້ງໆ ເຍີຍ ໂຊ້ວ ຈ໊ຽນ ນິ່ນ ບົວ ເຍີຍ ກະເຮລນ .
42024005	ວົ້ວ ເຕີ໋ຍ ມເຊັຍ ຕອນ ກ້ຳ ເດສ໋ຍ ໄຫ່ ຕສ່ຽວ ພົວະ ເອຈ່ຍ ເດົາ . ນ້າຍ ເຕີ໋ຍ ອີ ລ່ານ ມ່ຽນ ໜ່າຍ ນິ່ນ ບົວ , “ ເມີ່ຍ ບົວ ເຫວີ່ຍ ຫາຍ ຕິ່ວ ຕ້າຍ ນ້າຍ ຈັ໋ນ-ໄຕ່ ຢຽມ ເຍີຍ ຕ໋ອງ ລໍ໌ ມ່ຽນ ນັ່ງ ມ່ຽນ ?
42024006	ນິ່ນ ໄມ້ ຢຽມ ນ້າຍ ເຫລາະ . ນິ່ນ ນັ່ງ ຕ້າຍ ອ໊ະ . ເມີ່ຍ ບົວ ອ໋ອຍ ຕສຸ ຈັ໋ງ ເຖົາ ນິ່ນ ຢຽມ ກາ​ລິ​ລີ ວົ້ວ ຕສັ່ນ ກ໊ອງ ບົ໋ວ ເມີ່ຍ ບົວ ວົ້ວ ເຕີ໋ຍ ຫວ່າ .
42024007	ນິ່ນ ກ໊ອງ , ‘ ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ຕສຸ ຈິວ ປຸນ ມ່ຽນ ຫວ່າຍ ມ່ຽນ ຕໍ້ ມີ່ງ ຕີງ ຕສຽບ ດສັ່ງ ຈ໋າ . ມປ່າ ຕະຟາມ ຮນອຍ ເຢຍ ແອ໋ງ ນັ່ງ ຕ້າຍ ’ ວົ້ວ ເຕີ໋ຍ ຫວ່າ . ”
42024008	ວົ້ວ ເຕີ໋ຍ ມເຊັຍ ຕອນ ຕສ່ຽວ ຈັ໋ງ ຕສຸ ເຢ​ຊູ ເຍີຍ ຫວ່າ ອ໊ະ .
42024009	ຢຽມ ໂຕສ໊ວ ດສ໋ວນ ມີ່ງ , ນິ່ນ ບົວ ເຕສ໊າະ ນ້າຍ ເຕີ໋ຍ ຢຽດ ຕສູ໊ງ ສີ່ ບົ໋ວ ວົ້ວ ເຕີ໋ຍ ຕສຽບ ຢ໊ຽດ ເຕົ້າ ກົງ-ໂຕສ້ ເຖສົາ ກະເຮລນ ເຍີຍ ຕສວັ໋ງ ມ່ຽນ .
42024010	ບົ໋ວ ກົງ-ໂຕສ້ ບົວ ວົ້ວ ເຕີ໋ຍ ມເຊັຍ ຕອນ , ຕົ້ງ ມັກ​ດາ​ລາ ມູ້ງ ວົ້ວ ເຕົ້າ ມາ​ລີ​ຢາ ເຖສົາ ໂຢ​ອັນ​ນາ ເຖສົາ ຢາ​ກອບ ເຍີຍ ມາ , ມາ​ລີ​ຢາ , ແອ໋ງ ເຖສົາ ນິ່ນ ບົວ ຕ້າຍ ວົ້ວ ເຕີ໋ຍ ມເຊັຍ ຕອນ .
42024011	ມປ່າ ກົງ-ໂຕສ້ ບົວ ໄມ້ ສຽນ . ຫລ່າຍ ນ້າຍ ເຕີ໋ຍ ມເຊັຍ ຕອນ ຫລະໄກວ້ ກ໊ອງ ຮນັ້ງ .
42024012	ມປ່າ ປີ​ເຕ ເຈ໌ຍ ຊິນ ຖິວ ຈ໊ຽນ ມີ່ງ ເຖົາ ໂຕສ໊ວ , ໂດ໊ະ ເອຈ່ຍ ທສຽບ ໝັ່ງ , ຂູງ ປວັດ ເດຍ-ຕ້ຳ ຮນັ້ງ . ນິ່ນ ຕສ່ຽວ ຕ໋າວ ອກາງ ດສ໋ວນ , ຢ່າ ຮນ້ຳ ໄມ້ ເມ່ງ ແປະ ນ້າຍ ເຕີ໋ຍ ສີ່ .
42024013	ຕົ້ງ ໜ່າຍ ຮນອຍ ມ່າຍ ອີ ເຕົ້າ ເຢ​ຊູ ເຍີຍ ໄຊ-ກໍ໋ ມີ່ງ ນອມ ລ໌າງ ເຫ່ວ ເອມ​ມາ​ອູດ , ຢຽມ ນິດ ເຢ​ລູ​ຊາ​ເລມ ຕສີ້ງ ເລີ່ຍ ໄມ້ ໂກ ຕສຽບ ຢ໊ຽດ ກີ​ໂລ ເຈົ໊າ .
42024014	ກັນ ເຈົ໊າ ມີ່ງ ວົ້ວ ຕສັ່ນ , ນິ່ນ ບົວ ກ໊ອງ ຈ໊ຽນ ໂຄະ ໂຫະ ທສວດ ລິ໌ວ ເຍີຍ ສີ່ ມີ່ງ .
42024015	ຕ໋ອຍ ນິ່ນ ບົວ ກ໊ອງ ຈ໊ຽນ ວົ້ວ ຕສັ່ນ , ເຢ​ຊູ ກັ້ນ ຕ້າຍ ຟັດ ເຖສົາ ຈ໊ຽນ ນິ່ນ ບົວ ມີ່ງ .
42024016	ນິ່ນ ບົວ ປວັດ ເຍີຍ ມປ່າ ເຫວີ່ຍ ຫາຍ ຕິ່ວ ມເປີຍ , ນິ່ນ ບົວ ເຕສັ໊ຍ ໄມ້ ຕຸ໊ ນິ່ນ .
42024017	ເຢ​ຊູ ໜ່າຍ ກ໋າ ນິ່ນ ບົວ , “ ເມີ່ຍ ບົວ ກັນ ຈ໊ຽນ ເຈົ໊າ ມີ່ງ ເມີ່ຍ ບົວ ກ໊ອງ ຫາຍ ຫຍູ່ງ ? ” ນິ່ນ ບົວ ຕສ່ຽວ ຕີ້ງ ຈ໊ຽນ , ຮມຽນ ເດສົ້າໆ ວົ້ວ .
42024018	ມ່າຍ ເຕົ້າ , ບົ໋ວ ເຫ່ວ ເຄນ​ໂອ​ປັດ , ໜ່າຍ ເຢ​ຊູ , “ ຂູງ ເມີ່ຍ ກັ້ນ ດຸ ເຕົ້າ ແຄະ ຢຽມ ເຢ​ລູ​ຊາ​ເລມ ຕສີ້ງ ໄມ້ ຮິ້ວ ຕຸ໊ ນ້າຍ ເຕີ໋ຍ ອີ ເຕສ໋ຍ ຮນອຍ ທສວດ ຕ້າຍ ເຍີຍ ສີ່ ? ”
42024019	ເຢ​ຊູ ແອ໋ງ ໜ່າຍ , “ ຫາຍ ຫຍູ່ງ ສີ່ ? ” ນິ່ນ ບົວ ເຕົາ , “ ນາ​ຊາ​ເລດ ມູ້ງ ເຍີຍ ເຢ​ຊູ ເຍີຍ ສີ່ . ນິ່ນ ໂຕສ໋ວ ເຕົ້າ ໂຕ່ວ ຫວ່າ ມ່ຽນ . ຢຽມ ທິນ-ຮູ່ງ ເຖສົາ ຕສວັ໋ງ ມ່ຽນ ເຍີຍ ດສະຮມຽນ ນິ່ນ ກ໊ອງ ເຍີຍ ຫວ່າ ເຖສົາ ໂຕສ໋ວ ເຍີຍ ສີ່ ມ່າຍ ຕົ້ມ ທຈະ .
42024020	ເຢຍ ບົວ ເຍີຍ ໄຊ ມ່ຽນ ເປຢີ໊ຍ ເຖສົາ ຈຽນ-ໂຟ້ວ ເຕສ໊າະ ນິ່ນ ຈິວ ປຸນ ຈັ໋ນ ຕີ່ງ ຕສຸ໌ຍ ໄຕ໋ ນິ່ນ ຕສ່ຽວ ຕໍ້ ນິ່ນ ມີ່ງ ຕີງ ຕສຽບ ດສັ່ງ ຈ໋າ ໄຕ່ .
42024021	ເຢຍ ບົວ ຢ່າ ຮນ້ຳ ຈ໊ຽນ ຕົ້ງ ນ້າຍ ເຕົ້າ ອ໋ອຍ ຕສົວະ ອິ​ສະ​ລາ​ເອນ ມ່ຽນ ດສ໋ວນ . ຢ່າ ໄມ້ ຕານ ບົວະ ນ້າຍ ຮນັ້ງ . ນ້າຍ ເຕີ໋ຍ ສີ່ ທສວດ ລິ໌ວ ຕຸ໊ ປົວ ຮນອຍ ອ໊ະ .
42024022	ມປ່າ ຢຽມ ເຢຍ ບົວ ວົ້ວ ມ່າຍ ເຕີ໋ຍ ມເຊັຍ ຕອນ ໂຕສ໋ວ ປຸນ ເຢຍ ບົວ ຮນ້ຳ ໄມ້ ເມ່ງ ແປະ . ນິ່ນ ບົວ ອະດອມ ດສ໊ຽວ ເຍີຍ ມີ່ງ ວົ້ວ ໂຕສ໊ວ ໝັ່ງ .
42024023	ໄມ້ ປວັດ ນິ່ນ ເຍີຍ ເຊີຍ ໝີ່ ອ໊ະ . ນິ່ນ ບົວ ດສ໋ວນ ຕ້າຍ ກ໊ອງ ນິ່ນ ບົວ ປວັດ ຟິນ-ມ່ຽນ ຫິ່ນ ທສວດ ຕ້າຍ ບົ໋ວ ນິ່ນ ບົວ , ເຢ​ຊູ ຕສຢັ້ງ ຈ໊ຽນ ເຍີຍ .
42024024	ເຢຍ ບົວ ມ່າຍ ເຕີ໋ຍ ມີ່ງ ໝັ່ງ ຢ່າ ປວັດ ຮນັ້ງ ນ້າຍ ເຕີ໋ຍ ມເຊັຍ ຕອນ ກ໊ອງ ນໍ . ມປ່າ ນິ່ນ ບົວ ໄມ້ ປວັດ ເຢ​ຊູ . ”
42024025	ເຢ​ຊູ ກ໊ອງ ບົ໋ວ ນິ່ນ ບົວ , “ ເມີ່ຍ ບົວ ມ່ຽນ ຫຮງົງ ມ່ຽນ ອ້າ ! ໂຕ່ວ ຫວ່າ ມ່ຽນ ກ໊ອງ ເຍີຍ ຢຽດ ຕສູ໊ງ ຫວ່າ ເມີ່ຍ ບົວ ເຫວີ່ຍ ຫາຍ ຕິ່ວ ສຽນ ດົ່ງ ໜ່າຍ ດັ້ນ ?
42024026	ກີ​ຕູ່ ອ໋ອຍ ຕສຸ ສ່ຽວ ລິ໌ວ ໜ່າຍ ເຕີ໋ຍ ໂຄ້ວ ເຍີຍ ສີ່ ຖສີງ ຕ້າຍ ເປັຍ ນິ່ນ ເຍີຍ ອຈັງ-ຫລ່າງ ໄມ້ ເຕສີ໌ຍ ? ”
42024027	ເຢ​ຊູ ຕສ່ຽວ ກ໊ອງ ເມ່ງ ກີງ-ໂຊວ ຕສຢັ໊ງ ຈ໊ຽນ ນິ່ນ ກັ້ນ ກ໊ອງ ເຍີຍ ໂຈ໋ວໆ ຫວ່າ ປຸນ ນິ່ນ ບົວ ໝວັງ , ຢຽມ ໂມ​ເຊ ເຍີຍ ເລີ໌ຍ-ຫລັດ ໂຊວ ເຈ໌ຍ ກອນ ແອ໋ງ ກ໊ອງ ເດສ່ງ ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ເຍີຍ ໂຊວ .
42024028	ມີ່ງ ອ໊າ ລ່ຳ ເຖົາ ນິ່ນ ບົວ ອ໋ອຍ ມີ່ງ ວົ້ວ ນອມ ລ໌າງ , ເຢ​ຊູ ໂຕສ໋ວ ຮນັ້ງ ອ໋ອຍ ແປງ ຕສະ ເຍີຍ ເຈ໋ຍ .
42024029	ມປ່າ ນິ່ນ ບົວ ທຈະ ລ່ຽວ ນິ່ນ ກ໊ອງ , “ ອີ້ ຕສັ່ນ ອ໊າ ລ່ຳ ຫຮມວັງ ອ໊ະ . ບະຮນອຍ ອ໋ອຍ ມວດ ອ໊ະ . ເຖສົາ ເຢຍ ບົວ ເປວີ໋ຍ ມ໌ວນ ນ້າຍ ມ່າະ ! ” ເຢ​ຊູ ຕສ່ຽວ ເປັຍ ເປຢົ໊າ ເຖສົາ ນິ່ນ ບົວ ຮິດ ວົ້ວ .
42024030	ເຢ​ຊູ ເຖສົາ ນິ່ນ ບົວ ຈວັ່ງ ເຕ້ຍ ຫຍັ່ນ ຫຮນາງ ວົ້ວ ຕສັ່ນ , ນິ່ນ ແອ໋ງ ເຕສ໊າະ ອຈົ໊ວ ຕ້າຍ ແລ໌ງ ຕສີ້ງ ລິ໌ວ ທິນ-ຮູ່ງ ຕສ່ຽວ ແມະ ອກອຍ ປຸນ ນິ່ນ ບົວ .
42024031	ທິນ-ຮູ່ງ ປຸນ ນິ່ນ ບົວ ອີ ລ່ານ ລ່ຽມ ເຕສີ້ຍ ເຕສັ໊ຍ ຕຸ໊ ເຢ​ຊູ , ຕສຢັງ ໜ່າຍ ໄມ້ ປວັດ ນິ່ນ ໝີ່ ອ໊ະ .
42024032	ລ່ານ ບົ໋ວ ລ່ານ , “ ບົວ ກັນ ເຈົ໊າ ຕ້າຍ ວົ້ວ ຕສັ່ນ , ນິ່ນ ເຖສົາ ບົວ ກ໊ອງ ຫວ່າ ຢ່າ ພໍ້ ເມ່ງ ກີງ-ໂຊວ , ບົວ ໄຮ໌ ຈອມ ໂຮຍ້ວ ໄຫ່ ຮນັ້ງ ມ່າຍ ໂຕ໌ວ ເຕສັຍ ຈ໊ຽນ ນໍ ເອາະ ? ”
42024033	ນິ່ນ ບົວ ລ່ຽມ ເຕສີ້ຍ ເຈ໌ຍ ຊິນ ດສ໋ວນ ເຢ​ລູ​ຊາ​ເລມ . ນິ່ນ ບົວ ປວັດ ວົ້ວ ເຕີ໋ຍ ຕສຽບ ຢ໊ຽດ ເຕົ້າ ໄຊ-ກໍ໋ ເຖສົາ ເຕີ໋ຍ ນິ່ນ ບົວ ເຍີຍ ຕ່ອຍ ກັ໊ບ ຕສຸ໊ນ ວົ້ວ ,
42024034	ໄຮ໌ ນິ່ນ ບົວ ກ໊ອງ , “ ຕສ໊ຽວ ຕສະເກ້ງ ນັ່ງ ຕ້າຍ ອ໊ະ . ນິ່ນ ຫິ່ນ ປຸນ ຊີ​ມົນ ປວັດ ລິ໌ວ ອ໊ະ . ”
42024035	ວົ້ວ ເຕີ໋ຍ ອີ ລ່ານ ຢ່າ ກ໊ອງ ນິ່ນ ບົວ ຢຽມ ເຈົ໊າ ຕສັ່ງ ປວັ້ງ ເຍີຍ ສີ່ ຢ່າ ກ໊ອງ ເຢ​ຊູ ແມະ ອຈົ໊ວ ວົ້ວ ຕສັ່ນ ນິ່ນ ບົວ ເຕສັ໊ຍ ຕຸ໊ ນິ່ນ ອ໊ະ .
42024036	ວົ້ວ ເຕີ໋ຍ ອີ ລ່ານ ກ໊ອງ ຈ໊ຽນ ນ້າຍ ເຕີ໋ຍ ເຈົ໊າ ວົ້ວ ຕສັ່ນ , ຕສ໊ຽວ ເຢ​ຊູ ກັ້ນ ລ່ຽມ ເຕສີ້ຍ ຫິ່ນ ຕ້າຍ ໂຊ້ວ ຈ໊ຽນ ນິ່ນ ບົວ ຕສວັ໋ງ ມ່ຽນ ເຍີຍ ບຸດົ໋ງ ກ໊ອງ ບົ໋ວ ນິ່ນ ບົວ , “ ເມີ່ຍ ບົວ ແປ້ງ ອອນ ອ໊ະ ໂອ່ . ”
42024037	ນິ່ນ ບົວ ຫລ່າຍ ປວັດ ຈັ໋ນ-ໄຕ່ ອຈ໌ອຍ ມເປີຍ , ຕສ່ຽວ ແຮະ ນິ່ນ ບົວ ກ້ຳ ເດສ໋ຍ ໄຫ່ , ໂຮຍ້ວ ຮວາງ ເດສ່ງ .
42024038	ມປ່າ ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ເຫວີ່ຍ ຫາຍ ຕິ່ວ ເດສົ້າ ຟ່ານ ? ໂຕສ໋ວ ຫາຍ ຫຍູ່ງ ມ່າຍ ໂຮຍ້ວ ບູ້ງ ບ໊ຽນ ?
42024039	ສຳ ໝັ່ງ ກ໋າ ເຢຍ ເຍີຍ ປົ໌ວ-ເຕສົ໋າ ! ຮລົວ ໝັ່ງ , ເມີ່ຍ ບົວ ຕສ່ຽວ ຮິ້ວ ຕຸ໊ ຕົ້ງ ເຢຍ ອ໊ະ . ຈັ໋ນ-ໄຕ່ ອຈ໌ອຍ ໄມ້ ມ່າຍ ອໍ໊ , ໄມ້ ມ່າຍ ບູ໊ງ ຮນັ້ງ ເມີ່ຍ ບົວ ປວັດ ເຢຍ ມ່າຍ ນໍ . ”
42024040	ນິ່ນ ຮນັ້ງ ນ້າຍ ນໍ ກ໊ອງ ຢ່າ ປຸນ ນິ່ນ ບົວ ໝັ່ງ ນິ່ນ ເຍີຍ ປົ໌ວ-ເຕສົ໋າ .
42024041	ໝັ່ງ ລິ໌ວ ນິ່ນ ບົວ ອະເຮນີ້ຍ ໄຫ່ , ບົວະ ຮ່ອງ ໄຫ່ , ມປ່າ ຖສໍ່ ໄມ້ ແກ້ງ ສຽນ . ເຢ​ຊູ ໜ່າຍ ນິ່ນ ບົວ , “ ຢຽມ ນ້າຍ ມ່າຍ ຫຍັ່ນ ເຍີຍ ກະນ້າຍ ເຍີຍ ໄຟ ? ”
42024042	ນິ່ນ ບົວ ເຕສ໊າະ ເຕີ໋ຍ ຕສິ໊ ຕ້າຍ ເຍີຍ ເບຢົ໌າ ປຸນ ນິ່ນ .
42024043	ນິ່ນ ຕສິ໊ບ ຕ້າຍ ຕສ່ຽວ ຕອງ ຈ໊ຽນ ນິ່ນ ບົວ ຫຍັ່ນ .
42024044	ຫຍັ່ນ ລິ໌ວ , ນິ່ນ ບົ໋ວ ນິ່ນ ບົວ , “ ນ້າຍ ເຕີ໋ຍ ສີ່ ເຊ ເຢຍ ເຖສົາ ເມີ່ຍ ບົວ ຢຽມ ວົ້ວ ຕສັ່ນ ເຢຍ ບົ໋ວ ເຈ໋ຍ ເມີ່ຍ ບົວ . ຢຽມ ໂມ​ເຊ ເຍີຍ ເລີ໌ຍ-ຫລັດ ໂຊວ ເຖສົາ ທິນ-ຮູ່ງ ເຍີຍ ໂຕ່ວ ຫວ່າ ມ່ຽນ ເຍີຍ ໂຊວ ເຖສົາ ສີງ ດສູງ ຕສຢັ໊ງ ຈ໊ຽນ ເຢຍ ວົ້ວ ເຕີ໋ຍ ຫວ່າ ຢຽດ ຕສູ໊ງ , ອ໋ອຍ ຕສຸ ທສວດ ຕ້າຍ ຕ໋ອຍ-ຕິ່ວ ເດສ່ງ . ”
42024045	ເຢ​ຊູ ຕສ່ຽວ ພໍ້ ອກອຍ ນິ່ນ ບົວ ເຍີຍ ໂຮຍ້ວ ປຸນ ນິ່ນ ບົວ ເມ່ງ ແປະ ກີງ-ໂຊວ .
42024046	ນິ່ນ ຢ່າ ກ໊ອງ ບົ໋ວ ນິ່ນ ບົວ , “ ກີງ-ໂຊວ ເຟ້ຍ ຈ໊ຽນ ຮນັ້ງ ນ້າຍ ນໍ ກ໊ອງ ກີ​ຕູ່ ອ໋ອຍ ຕສຸ ສ່ຽວ ໂຄ້ວ . ໄຕ່ ມີ່ງ ເຖົາ ຕະຟາມ ຮນອຍ ແອ໋ງ ນັ່ງ ຕ້າຍ .
42024047	ອ໋ອຍ ຕສຸ ເຕ໊ງ ນິ່ນ ເຍີຍ ບົ໋ວ ມີ່ງ ຕສຸ້ນ ບົ໋ວ ມ່ຽນ ກ໊ອຍ ໂຮຍ້ວ ກວັ່ງ ຕສຸ໌ຍ ຕສ່ຽວ ຕຸ໊ ທິນ-ຮູ່ງ ກວັ່ງ ນິ່ນ ບົວ ເຍີຍ ຕສຸ໌ຍ . ອ໋ອຍ ຕສຸ ຢຽມ ເຢ​ລູ​ຊາ​ເລມ ຕສີ້ງ ເຈ໌ຍ ກອນ ຕສຸ້ນ ທສວດ ປວັ໊ງ ໝ່ານ ກົ໊ວະ ໝ່ານ ຝີງ .
42024048	ເມີ່ຍ ບົວ ໂຕສ໋ວ ນ້າຍ ເຕີ໋ຍ ສີ່ ເຍີຍ ຕສອງ-ເຕສ໋ງ ມ່ຽນ .
42024049	ຕົ້ງ ເຢຍ ເຍີຍ ເຕຍ ແລ໌ງ ປຸນ ເຍີຍ , ເຢຍ ກັ້ນ ອ໋ອຍ ພ້າຍ ຕ້າຍ ເຖສົາ ເມີ່ຍ ບົວ ຢຽມ . ມປ່າ ເມີ່ຍ ບົວ ອ໋ອຍ ຕສຸ ຢຽມ ນ້າຍ ຕສີ້ງ ຕສົ໊ວ ເຖົາ ຢຽມ ກູ້ ຫງວ່າຍ ຕ້າຍ ເຍີຍ ທຈະ ເອຈ່ຍ ເຖົາ ເມີ່ຍ ບົວ . ”
42024050	ເຢ​ຊູ ຕໍ້ ນິ່ນ ບົວ ທສວດ ມີ່ງ ເຖົາ ເບ​ທາ​ນີ ລ໌າງ-ເຮລນ ຕສ່ຽວ ເທສົາ ຈ໊ຽນ ປົ໌ວ ປວັງ ຫວ່າ ນິ່ນ ບົວ .
42024051	ປວັງ ເກົາ ຫວ່າ , ນິ່ນ ຕສ່ຽວ ເລີ່ຍ ອກອຍ ນິ່ນ ບົວ , ຝາວ ທິນ-ຕ້ອງ ໝີ່ ອ໊ະ .
42024052	ນິ່ນ ບົວ ຕສ່ຽວ ຢຽມ ວົ້ວ ປ໋າຍ ນິ່ນ , ອຈຽນ-ໂຢ້ວ ອະເຮນີ້ຍ ເຍີຍ ດສ໋ວນ ເຢ​ລູ​ຊາ​ເລມ ,
42024053	ຢ່າ ຕສັ່ນໆ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ເທສງ ທິນ-ຮູ່ງ .
43001001	ຕົ້ງ ທສໍ ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ , ໂຕ໌ ຕສູ໊ງ ຢຽມ ເຍີຍ . ໂຕ໌ ເຖສົາ ທິນ-ຮູ່ງ ຢຽມ ຢ່າ ຕົ້ງ ທິນ-ຮູ່ງ .
43001002	ຕສິ້ນ ດ່າງ ຢຽມ ກອນ ວົ້ວ ຕສັ່ນ , ໂຕ໌ ເຖສົາ ທິນ-ຮູ່ງ ຢຽມ .
43001003	ທິນ-ຮູ່ງ ຫລົ່ງ ນິ່ນ ເຕສີ໋ຍ ທສວດ ໝ່ານ ໝວດ . ໄມ້ ມ່າຍ ຢຽດ ຫຍູ່ງ ທິນ-ຮູ່ງ ໄມ້ ຫລົ່ງ ໂຕ໌ ເຕສີ໋ຍ .
43001004	ໂຕ໌ ໂຕສ໋ວ ຕສຢັ້ງ ແໝ່ງ ເຍີຍ ກອນ-ຍ່ວນ . ນ້າຍ ຫຍູ່ງ ແໝ່ງ ຕໍ້ ອຈັງ ຕ້າຍ ຕສິ໋ວ ປ້າມ ມ່ຽນ .
43001005	ອຈັງ ຕສິ໋ວ ເປັຍ ຫຮມວັງ ເຍີຍ ຕ໋ອງ , ຫຮມວັງ ຢ່າ ໄມ້ ໄຮ່ ຮີ່ງ ອຈັງ .
43001006	ທິນ-ຮູ່ງ ພ້າຍ ເຕົ້າ ມ່ຽນ ຕ້າຍ , ບົ໋ວ ເຫ່ວ ໂຢ​ຮັນ .
43001007	ນິ່ນ ຕ້າຍ ເຖງ ອຈັງ ໂຕສ໋ວ ຕສອງ-ເຕສ໋ງ ປຸນ ໝ່ານ ມ່ຽນ ໄຮ່ ສຽນ .
43001008	ນິ່ນ ກັ້ນ ໄມ້ ເຕສີ໌ຍ ໂຕສ໋ວ ນ້າຍ ອຈັງ . ນິ່ນ ຂູງ ເຖງ ອຈັງ ໂຕສ໋ວ ຕສອງ-ເຕສ໋ງ ຮນັ້ງ .
43001009	ນ້າຍ ອຈັງ ເຊ ຕສຽນ ໄຫ່ ເຍີຍ ອຈັງ ຢ່າ ເປັຍ ປ້າມ ເກນ ຕສິ໋ວ ອຈັງ ລູ່ງ ເດ໊ຍ ມ່ຽນ ມ່ານ .
43001010	ນ້າຍ ໂຕ໌ ຢຽມ ປ້າມ ເກນ . ທິນ-ຮູ່ງ ຫລົ່ງ ນິ່ນ ເຕສີ໋ຍ ປ້າມ ເກນ , ມປ່າ ປ້າມ ມ່ຽນ ເຕສັ໊ຍ ໄມ້ ຕຸ໊ ນິ່ນ .
43001011	ນິ່ນ ຕ້າຍ ເຖົາ ນິ່ນ ກັ້ນ ເຍີຍ ເຕີ່ຍ-ປູງ , ນິ່ນ ກັ້ນ ເຍີຍ ມ່ຽນ ຢ່າ ໄມ້ ຕສິ໊ບ ນິ່ນ .
43001012	ມປ່າ ຕສິ໊ບ ນິ່ນ ຢ່າ ສຽນ ເຂົາ ນິ່ນ ວົ້ວ ເຕີ໋ຍ , ນິ່ນ ປຸນ ມ່າຍ ເລີ໌ຍ ເປ໋ນ ທິນ-ຮູ່ງ ເຍີຍ ນ່າມ ໂຍ໌ວ .
43001013	ນິ່ນ ບົວ ເປ໋ນ ທິນ-ຮູ່ງ ເຍີຍ ນ່າມ ໂຍ໌ວ ເຊ ໄມ້ ເຕສີ໌ຍ ເອີຍ ປ້າມ ມ່ຽນ ເຍີຍ ດສຢ໊າມ-ເຟີຍ ໄຟ ເອີຍ ປ້າມ ມ່ຽນ ເຍີຍ ເອີ໋ຍ ຢູ໌ງ . ທິນ-ຮູ່ງ ກັ້ນ ໂຕສ໋ວ ນິ່ນ ບົວ ເຍີຍ ເຕຍ .
43001014	ໂຕ໌ ເປ໋ນ ເຕົ້າ ປ້າມ ມ່ຽນ ຢຽມ ບົວ ບຸດົ໋ງ . ນິ່ນ ມ່າຍ ເອນ-ເຖສີຍ ເຖສົາ ຕສຽນ ເລີ໌ຍ ປວັ໊ງ ເດສ່ງ . ເຢຍ ບົວ ຕຸ໊ ປວັດ ນິ່ນ ເຍີຍ ອຈັງ-ຫລ່າງ , ເຊ ເຫວີ່ຍ ຕສຸ ນິ່ນ ໂຕສ໋ວ ຕສັ່ງ ເຕ໋ຍ ເຍີຍ ໂດະ ຕອນ ຕຸ໊ ຕ້າຍ ເຍີຍ ອຈັງ-ຫລ່າງ .
43001015	ໂຢ​ຮັນ ເຖງ ນິ່ນ ໂຕສ໋ວ ຕສອງ-ເຕສ໋ງ . ນິ່ນ ເຫ່ວ ຈ໊ຽນ ກ໊ອງ , “ ເຢຍ ກ໊ອງ ເຈ໋ຍ ເຍີຍ ວົ້ວ ເຕົ້າ ເຊ ຕົ້ງ ນ້າຍ ເຕົ້າ ອ໊ະ . ເຢຍ ຕ້າຍ ດ່າງ , ນິ່ນ ອກະຮ້າ ຕ້າຍ ມປ່າ ນິ່ນ ໂຕສ໋ວ ເກົ້າ ໂຮລ ເຢຍ , ເຫວີ່ຍ ຕສຸ ເຢຍ ໄມ້ ແກ້ງ ທສວດ ເສີຍ ນິ່ນ ຕສູ໊ງ ຢຽມ ເຍີຍ . ”
43001016	ນິ່ນ ເຍີຍ ເອນ ໂຮລ ໄຫ່ ຕສ່ຽວ ຕສັ່ນໆ ເຖສີຍ ຟຸ ປຸນ ບົວ .
43001017	ທິນ-ຮູ່ງ ຫລົ່ງ ໂມ​ເຊ ປຸນ ບົວ ຕຸ໊ ເລີ໌ຍ-ຫລັດ , ມປ່າ ຫລົ່ງ ເຢ​ຊູ ກີ​ຕູ່ ປຸນ ບົວ ຕຸ໊ ນິ່ນ ເຍີຍ ເອນ ເຖສົາ ຕສຽນ ເລີ໌ຍ .
43001018	ໄມ້ ມ່າຍ ຫາຍ ເຕົ້າ ປວັດ ເຈ໋ຍ ທິນ-ຮູ່ງ . ຂູງ ມ່າຍ ນິ່ນ ເຍີຍ ໂດະ ຕອນ , ຕົ້ງ ຢຽມ ຕສັ່ງ ເຕ໋ຍ ເຍີຍ ກະເຮລນ ວົ້ວ ເຕົ້າ , ປຸນ ບົວ ຮິ້ວ ຕຸ໊ ທິນ-ຮູ່ງ ຮນັ້ງ .
43001019	ໂຢ​ຮັນ ໂຕສ໋ວ ເຍີຍ ຕສອງ-ເຕສ໋ງ ເຊ ຮນັ້ງ ນ້າຍ . ຢຽມ ເຢ​ລູ​ຊາ​ເລມ ຕສີ້ງ ໂຕສ໋ວ ໂຮລ ເຍີຍ ຢິວ​ໄທ ມ່ຽນ ພ້າຍ ເຕີ໋ຍ ໄຊ ມ່ຽນ ເຖສົາ ເລ​ວີ ມ່ຽນ ມີ່ງ ໜ່າຍ ນິ່ນ , “ ເມີ່ຍ ຕົ້ງ ຫາຍ ເຕົ້າ ? ”
43001020	ໂຢ​ຮັນ ໄມ້ ປີ໋ງ , ນິ່ນ ກ໊ອງ ຕສະ ເຍີຍ . “ ເຢຍ ໄມ້ ເຕສີ໌ຍ ກີ​ຕູ່ . ”
43001021	ນິ່ນ ບົວ ແອ໋ງ ໜ່າຍ , “ ວົ້ວ ຫຍູ່ງ , ເມີ່ຍ ຕົ້ງ ຫາຍ ເຕົ້າ ? ເມີ່ຍ ຕົ້ງ ເອ​ລີ​ຢາ ໄຟ ? ” ໂຢ​ຮັນ ເຕົາ , “ ໄມ້ ເຕສີ໌ຍ . ” ນິ່ນ ບົວ ແອ໋ງ ໜ່າຍ , “ ຮນັ້ງ ໜ່າຍ , ເມີ່ຍ ຕົ້ງ ວົ້ວ ເຕົ້າ ໂຕ່ວ ຫວ່າ ມ່ຽນ ໄຟ ? ” ໂຢ​ຮັນ ເຕົາ , “ ໄມ້ ເຕສີ໌ຍ ເຫລາະ . ”
43001022	ນິ່ນ ບົວ ແອ໋ງ ກ໊ອງ , “ ວົ້ວ ຫຍູ່ງ , ເມີ່ຍ ຕົ້ງ ຫາຍ ເຕົ້າ ? ບົ໋ວ ເຢຍ ບົວ ມ່າະ ! ເຢຍ ບົວ ອ໋ອຍ ຕສຸ ດສ໋ວນ ມີ່ງ ບົ໋ວ ພ້າຍ ເຢຍ ບົວ ຕ້າຍ ວົ້ວ ເຕີ໋ຍ . ເມີ່ຍ ກັ້ນ ກ໊ອງ ເມີ່ຍ ໂຕສ໋ວ ຫາຍ ຫຍູ່ງ ມ່ຽນ ? ”
43001023	ໂຢ​ຮັນ ຫລົ່ງ ໂຕ່ວ ຫວ່າ ມ່ຽນ , ອິ​ສະ​ຢາ , ເຍີຍ ຫວ່າ ເຕົາ ນິ່ນ ບົວ . ນິ່ນ ກ໊ອງ , “ ເຢຍ ຕົ້ງ ຢຽມ ເຕີ່ຍ-ປູງ-ຮວາງ ເຖຈຍ ໂຮລ ເຍີຍ ເຫ່ວ ຈ໊ຽນ ກ໊ອງ , ‘ ອ໋ອຍ ຕສຸ ຄອຍ ເຈົ໊າ ຕສະ ເຍີຍ ຫລິ່ວ ເລີ໌ຍ ຕສິ໊ບ ຕສ໊ຽວ . ’ ”
43001024	ຟາ​ລິ​ສີ ມ່ຽນ ພ້າຍ ຕ້າຍ ວົ້ວ ເຕີ໋ຍ ມ່ຽນ
43001025	ຕສ່ຽວ ໜ່າຍ ໂຢ​ຮັນ , “ ເຊ ກ໊ອງ ເມີ່ຍ ໄມ້ ເຕສີ໌ຍ ກີ​ຕູ່ , ຢ່າ ໄມ້ ເຕສີ໌ຍ ເອ​ລີ​ຢາ , ຢ່າ ໄມ້ ເຕສີ໌ຍ ວົ້ວ ເຕົ້າ ໂຕ່ວ ຫວ່າ ມ່ຽນ , ເມີ່ຍ ເຫວີ່ຍ ຫາຍ ຕິ່ວ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ? ”
43001026	ໂຢ​ຮັນ ເຕົາ , “ ເຢຍ ຫລົ່ງ ວວມ ເຖງ ມ່ຽນ ເຈ໋ຍ ເລີ໌ຍ . ມປ່າ ແອ໋ງ ມ່າຍ ເຕົ້າ ຢຽມ ເມີ່ຍ ບົວ ບຸດົ໋ງ , ເມີ່ຍ ບົວ ຢ່າ ໄມ້ ຮິ້ວ ຕຸ໊ ນິ່ນ .
43001027	ເຢຍ ຕ້າຍ ດ່າງ , ນິ່ນ ອກະຮ້າ ຕ້າຍ , ມປ່າ ເຢຍ ລ່ຽມ ໄມ້ ຜຸຍ ເຖງ ນິ່ນ ໄຈ໊ ເຮ່ ຮລາງ . ”
43001028	ນ້າຍ ເຕີ໋ຍ ຢຽດ ຕສູ໊ງ ສີ່ ຢຽມ ຈໍ​ແດນ ດ້າຍ ເຍີຍ ຕົງ ປູງ ແໝງ , ເບ​ທາ​ນີ ລ໌າງ ທສວດ , ຕົ້ງ ໂຢ​ຮັນ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ນອມ ຕ໋ອງ .
43001029	ຕະເຫຍີ່ຍ ຮນອຍ ໂຢ​ຮັນ ປວັດ ເຢ​ຊູ ຫູງ ຈ໊ຽນ ນິ່ນ ຕ້າຍ ຕສ່ຽວ ກ໊ອງ , “ ໝັ່ງ ມ່າະ ! ທິນ-ຮູ່ງ ເຍີຍ ປະກີ ຢູ້ງ ຕອນ , ຕົ້ງ ເຖີຍ ປ້າມ ມ່ຽນ ເຍີຍ ຕສຸ໌ຍ ວົ້ວ ເຕົ້າ .
43001030	ຕົ້ງ ນ້າຍ ເຕົ້າ ເຢຍ ກ໊ອງ ເຈ໋ຍ ບົ໋ວ ເມີ່ຍ ບົວ , ‘ ເຢຍ ຕ້າຍ ດ່າງ , ມ່າຍ ເຕົ້າ ອກະຮ້າ ຕ້າຍ ມປ່າ ນິ່ນ ໂຕສ໋ວ ເກົ້າ ໂຮລ ເຢຍ , ເຫວີ່ຍ ຕສຸ ເຢຍ ໄມ້ ແກ້ງ ທສວດ ເສີຍ , ນິ່ນ ຕສູ໊ງ ຢຽມ ເຍີຍ . ’
43001031	ເຢຍ ກັ້ນ ໄມ້ ຮິ້ວ ຕຸ໊ ນິ່ນ ຕົ້ງ ຫາຍ ເຕົ້າ , ມປ່າ ເຢຍ ຕ້າຍ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ເຫວີ່ຍ ປຸນ ອິ​ສະ​ລາ​ເອນ ມ່ຽນ ຮິ້ວ ຕຸ໊ ນິ່ນ . ”
43001032	ໂຢ​ຮັນ ແອ໋ງ ໂຕສ໋ວ ຕສອງ-ເຕສ໋ງ ກ໊ອງ , “ ເຢຍ ປວັດ ສີງ ລີ່ງ ຮນັ້ງ ເໜາະ ໂອກ ຢຽມ ວົ້ວ ລູ່ງ ເອຈ່ຍ ຕ້າຍ ຢຽມ ນິ່ນ ເຍີຍ ຊິນ .
43001033	ເຢຍ ຢ່າ ໄມ້ ຮິ້ວ ນິ່ນ ຕົ້ງ ຫາຍ ເຕົ້າ , ມປ່າ ພ້າຍ ເຢຍ ຕ້າຍ ຫລົ່ງ ວວມ ເຖງ ມ່ຽນ ເຈ໋ຍ ເລີ໌ຍ ວົ້ວ ເຕົ້າ ບົ໋ວ ເຢຍ , ‘ ເມີ່ຍ ປວັດ ສີງ ລີ່ງ ເອຈ່ຍ ຕ້າຍ ຢຽມ ຫາຍ ເຕົ້າ ເຍີຍ ຊິນ , ຕົ້ງ ນ້າຍ ເຕົ້າ ອ໋ອຍ ຫລົ່ງ ສີງ ລີ່ງ ເຖງ ມ່ຽນ ເຈ໋ຍ ເລີ໌ຍ . ’
43001034	ເຢຍ ປວັດ ລິ໌ວ ອ໊ະ , ຕສ່ຽວ ໂຕສ໋ວ ຕສອງ-ເຕສ໋ງ ບົ໋ວ ເມີ່ຍ ບົວ , ນ້າຍ ເຕົ້າ ເຊ ທິນ-ຮູ່ງ ເຍີຍ ຕອນ . ”
43001035	ຕະເຫຍີ່ຍ ຮນອຍ ໂຢ​ຮັນ ເຖສົາ ອີ ເຕົ້າ ນິ່ນ ເຍີຍ ໄຊ-ກໍ໋ ແອ໋ງ ໂຊ້ວ ຈ໊ຽນ ວົ້ວ .
43001036	ປວັດ ເຢ​ຊູ ເຈ໋ຍ ເຈົ໊າ , ໂຢ​ຮັນ ຕສ່ຽວ ກ໊ອງ , “ ໝັ່ງ ມ່າະ ! ທິນ-ຮູ່ງ ເຍີຍ ປະກີ ຢູ້ງ ຕອນ . ”
43001037	ວົ້ວ ເຕີ໋ຍ ອີ ເຕົ້າ ໄຊ-ກໍ໋ ໄຮ໌ ໂຢ​ຮັນ ຮນັ້ງ ນ້າຍ ນໍ ກ໊ອງ , ນິ່ນ ບົວ ຕສ່ຽວ ກັນ ຈ໊ຽນ ເຢ​ຊູ ມີ່ງ .
43001038	ເຢ​ຊູ ຮວິນ ດສ໋ວນ ປວັດ ນິ່ນ ບົວ ກັນ ຈ໊ຽນ ຕ້າຍ ຕສ່ຽວ ໜ່າຍ , “ ເມີ່ຍ ບົວ ລໍ໌ ຫາຍ ຫຍູ່ງ ? ” ນິ່ນ ບົວ ກ໊ອງ , “ ລັບ​ບີ ອ່າ , ເມີ່ຍ ຮິດ ຫາຍ ນອມ ຕ໋ອງ ? ” ( ລັບ​ບີ ວົ້ວ ໂຈ໋ວ ຫວ່າ ເຍີຍ ເອີ໋ຍ ເລີ໌ຍ ເຊ ໄຊ-ເຕ໋ຍ . )
43001039	ເຢ​ຊູ ເຕົາ , “ ຕ້າຍ ໝັ່ງ ມ່າະ ! ” ວົ້ວ ຕສັ່ນ ເອຈ່ຍ ອ໋ານ ເລີ່ຍ ໄມ້ ໂກ ເປຢີຍ ນອມ ຕສຢັ້ງ ໂຫ່ . ນິ່ນ ບົວ ຕສ່ຽວ ກັນ ຈ໊ຽນ ເຢ​ຊູ ມີ່ງ ເຖົາ ນິ່ນ ຮິດ ເຍີຍ ຕ໋ອງ ຢ່າ ເຖສົາ ນິ່ນ ຢຽມ ວົ້ວ ເຖົາ ຫຮມວັງ .
43001040	ໄຮ໌ ໂຢ​ຮັນ ກ໊ອງ ຕສ່ຽວ ກັນ ຈ໊ຽນ ເຢ​ຊູ ມີ່ງ ວົ້ວ ເຕີ໋ຍ ອີ ເຕົ້າ , ມ່າຍ ເຕົ້າ ໂຕສ໋ວ ຊີ​ມົນ ປີ​ເຕ ເຍີຍ ໂຢ໌ວ , ອັນ​ດາ​ລູ .
43001041	ອັນ​ດາ​ລູ ລ່ຽມ ເຕສີ້ຍ ມີ່ງ ລໍ໌ ນິ່ນ ເຍີຍ ກໍ໋ , ຊີ​ມົນ ປີ​ເຕ , ບົ໋ວ ນິ່ນ , “ ເຢຍ ບົວ ປວັດ ເມ​ສິ​ຢາ ອ໊ະ ໂລ່ະ ! ” ( ເມ​ສິ​ຢາ ວົ້ວ ໂຈ໋ວ ຫວ່າ ເຍີຍ ເອີ໋ຍ ເລີ໌ຍ ເຊ ກີ​ຕູ່ . )
43001042	ອັນ​ດາ​ລູ ຕສ່ຽວ ຕໍ້ ຊີ​ມົນ ມີ່ງ ເຖົາ ເຢ​ຊູ ວົ້ວ . ເຢ​ຊູ ໝັ່ງ ຈ໊ຽນ ຊີ​ມົນ ຕສ່ຽວ ກ໊ອງ , “ ເມີ່ຍ ເຊ ໂຢ​ຮັນ ເຍີຍ ຕອນ , ຊີ​ມົນ . ຢັ້ງ ນ້າຍ ເຈ໋ຍ ເມີ່ຍ ເຍີຍ ບົ໋ວ ອ໋ອຍ ຕສຸ ເຫ່ວ ເຄ​ຟາດ . ” ( ເຄ​ຟາດ ຟານ ຕ້າຍ ກ໊ອງ ປີ​ເຕ . )
43001043	ຕະເຫຍີ່ຍ ຮນອຍ ເຢ​ຊູ ຕີ່ງ ໂຮຍ້ວ ມີ່ງ ກາ​ລິ​ລີ ແຊ້ງ . ນິ່ນ ປວັດ ຟີ​ລິບ ຕສ່ຽວ ກ໊ອງ ບົ໋ວ ນິ່ນ , “ ຕ້າຍ ກັນ ເຢຍ ໂອ່ . ”
43001044	ຟີ​ລິບ ເຊ ເບດ​ໄຊ​ດາ ມູ້ງ ເຍີຍ ມ່ຽນ ຮນັ້ງ ອັນ​ດາ​ລູ ເຖສົາ ຊີ​ມົນ ນໍ .
43001045	ຟີ​ລິບ ລໍ໌ ປວັດ ນາ​ທາ​ນາ​ເອນ ຕສ່ຽວ ກ໊ອງ , “ ຕົ້ງ ໂມ​ເຊ ເຟ້ຍ ຈ໊ຽນ ວົ້ວ ເລີ໌ຍ-ຫລັດ ໂຊວ , ເຖສົາ ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ເຟ້ຍ ເຍີຍ ໂຊວ ຕສຢັ໊ງ ຈ໊ຽນ ກ໊ອງ ວົ້ວ ລ່ານ ມ່ຽນ , ເຢຍ ບົວ ຕຸ໊ ປວັດ ອ໊ະ . ເຊ ໂຢ​ເຊບ ເຍີຍ ຕອນ , ນາ​ຊາ​ເລດ ມູ້ງ ເຍີຍ ເຢ​ຊູ . ”
43001046	ນາ​ທາ​ນາ​ເອນ ໜ່າຍ ກ໋າ , “ ໄຮ່ ມ່າຍ ຫາຍ ຫຍູ່ງ ຫລົງ ເຍີຍ ຢຽມ ນາ​ຊາ​ເລດ ມູ້ງ ທສວດ ໄຟ ? ” ຟີ​ລິບ ກ໊ອງ , “ ຕ້າຍ ໝັ່ງ ມ່າະ ! ”
43001047	ເຢ​ຊູ ປວັດ ນາ​ທາ​ນາ​ເອນ ຕ້າຍ ລໍ໌ ນິ່ນ ຕສ່ຽວ ກ໊ອງ , “ ນ້າຍ ເຕົ້າ ຕສະເກ້ງ ຕສຽນ ອິ​ສະ​ລາ​ເອນ ມ່ຽນ . ນິ່ນ ໄມ້ ມ່າຍ ກູ໊ ໄກວ໋ ເຍີຍ ໂຮຍ້ວ . ”
43001048	ນາ​ທາ​ນາ​ເອນ ໜ່າຍ ເຢ​ຊູ , “ ເມີ່ຍ ຮນັ້ງ ຫາຍ ນໍ ຮິ້ວ ຕຸ໊ ເຢຍ ? ” ເຢ​ຊູ ເຕົາ , “ ຟີ​ລິບ ໄມ້ ແກ້ງ ເຫ່ວ ເມີ່ຍ ວົ້ວ ຕສັ່ນ , ເມີ່ຍ ຢຽມ ວົ້ວ ງົ່ງ ຫຍໍ ດຢັ໋ງ-ກອນ , ເຢຍ ປວັດ ລິ໌ວ ເມີ່ຍ ອ໊ະ . ”
43001049	ນາ​ທາ​ນາ​ເອນ ກ໊ອງ , “ ໄຊ-ເຕ໋ຍ ອ້າ ! ເມີ່ຍ ຕສະເກ້ງ ທິນ-ຮູ່ງ ເຍີຍ ຕອນ . ເມີ່ຍ ໂຕສ໋ວ ອິ​ສະ​ລາ​ເອນ ມ່ຽນ ເຍີຍ ຮູ່ງ . ”
43001050	ເຢ​ຊູ ກ໊ອງ , “ ເຫວີ່ຍ ຕສຸ ເຢຍ ກ໊ອງ ເຢຍ ປວັດ ເມີ່ຍ ຢຽມ ງົ່ງ ຫຍໍ ດຢັ໋ງ-ກອນ ເມີ່ຍ ຖສີງ ຕ້າຍ ສຽນ ? ເມີ່ຍ ຕສູ໊ງ ອ໋ອຍ ຕຸ໊ ປວັດ ສີ່ ເກົ້າ ໂຮລ ເຈ໋ຍ ນ້າຍ . ”
43001051	ເຢ​ຊູ ແອ໋ງ ກ໊ອງ ບົ໋ວ ນາ​ທາ​ນາ​ເອນ , “ ເຢຍ ບົ໋ວ ຕສຽນ ເມີ່ຍ ບົວ , ເມີ່ຍ ບົວ ອ໋ອຍ ປວັດ ລູ່ງ ແກ້ງ ອກອຍ , ຢ່າ ປວັດ ທິນ-ຮູ່ງ ເຍີຍ ຟິນ-ມ່ຽນ ຢຽມ ເຢຍ , ປ້າມ ມ່ຽນ ເຍີຍ ຕອນ , ກູ້ ຫງວ່າຍ ຝາວໆ ເອຈ່ຍໆ . ”
43002001	ຕະຟາມ ຮນອຍ ຢຽມ ກາ​ລິ​ລີ ເຕີ່ຍ-ປູງ , ຄາ​ນາ ລ໌າງ , ມ່າຍ ນອມ ທສີງ-ຈາ-ຢິ້ນ . ເຢ​ຊູ ເຍີຍ ມາ ຢ່າ ຢຽມ ວົ້ວ ເຍີຍ .
43002002	ມ່ຽນ ຢ່າ ທສີ້ງ ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ມີ່ງ ວົ້ວ ນອມ ຢິ້ນ .
43002003	ໂຕສ໋ວ ເກົາ , ອະຫງຸ່ນ ຕິ໊ວ ເດສ່ງ ໝີ່ ອ໊ະ . ເຢ​ຊູ ເຍີຍ ມາ ກ໊ອງ ບົ໋ວ ເຢ​ຊູ , “ ນິ່ນ ບົວ ເຍີຍ ອະຫງຸ່ນ ຕິ໊ວ ເດສ່ງ ໝີ່ ອ໊ະ . ”
43002004	ເຢ​ຊູ ເຕົາ , “ ອາ ມາ ອ້າ ! ເຫວີ່ຍ ຫາຍ ຕິ່ວ ປຸນ ນ້າຍ ເຕີ໋ຍ ເຈົ໊າ ຜານ ເຖົາ ເຢຍ ? ເຢຍ ເຍີຍ ຕສຢັ້ງ ໂຫ່ ໄມ້ ແກ້ງ ເຖົາ . ”
43002005	ເຢ​ຊູ ເຍີຍ ມາ ກ໊ອງ ບົ໋ວ ວົ້ວ ເຕີ໋ຍ ໂປວ , “ ນິ່ນ ບົ໋ວ ເມີ່ຍ ບົວ ໂຕສ໋ວ ຫາຍ ຫຍູ່ງ , ອ໋ອຍ ຕສຸ ເອີຍ ຈ໊ຽນ ໂຕສ໋ວ ໂອ່ . ”
43002006	ຢິວ​ໄທ ມ່ຽນ ເອີຍ ຈ໊ຽນ ເລີ໌ຍ ດສ໋າວ ປົ໌ວ-ເຕສົ໋າ ເຍີຍ ຫວຸຍ . ເຫວີ່ຍ ນ້າຍ , ຢຽມ ວົ້ວ ນອມ ຢິ້ນ ມ່າຍ ຈຸ໊ ນອມ ຫລະເປຢີ໊ຍ-ອົ໋ງ , ຢຽດ ນອມ ຕັ໊ບ ຕຸ໊ ປຢາ ຈຸ໊ ທົ້ງ ວວມ .
43002007	ເຢ​ຊູ ບົ໋ວ ວົ້ວ ເຕີ໋ຍ ໂປວ , “ ດ໊ຳ ວວມ ຕັ໊ບ ປວັ໊ງ ວົ້ວ ເຕີ໋ຍ ອົ໋ງ ມ່າະ ! ” ນິ່ນ ບົວ ຕສ່ຽວ ດ໊ຳ ວວມ ຕັ໊ບ ປວັ໊ງ ເຖົາ ແປ້ງ ອົ໋ງ-ດສຸ້ຍ .
43002008	ເຢ​ຊູ ແອ໋ງ ບົ໋ວ ນິ່ນ ບົວ , “ ອີ້ ຕສັ່ນ ດ໊ຳ ເຕີ໋ຍ ນ້າຍ ອົ໋ງ ເຍີຍ ວວມ ຕໍ້ ມີ່ງ ປຸນ ທສີງ-ຊຸ້ຍ ໂອ່ . ” ນິ່ນ ບົວ ຕສ່ຽວ ດ໊ຳ ຕໍ້ ມີ່ງ .
43002009	ທສີງ-ຊຸ້ຍ ເສີຍ ນ້າຍ ເຕີ໋ຍ ວວມ ເປ໋ນ ຕ້າຍ ເຍີຍ ອະຫງຸ່ນ ຕິ໊ວ . ນິ່ນ ໄມ້ ຮິ້ວ ຕຸ໊ ນ້າຍ ເຕີ໋ຍ ຕິ໊ວ ຢຽມ ຫາຍ ຕ້າຍ , ( ມປ່າ ດ໊ຳ ວວມ ວົ້ວ ເຕີ໋ຍ ໂປວ ຮິ້ວ ເຍີຍ . ) ນິ່ນ ຕສ່ຽວ ເຫ່ວ ຊຢັງ-ລ່າງ ຕ້າຍ
43002010	ກ໊ອງ ບົ໋ວ ນິ່ນ , “ ຢຽດ ເກົາ ມ່ຽນ ທສີ້ງ ແຄະ ນິ່ນ ບົວ ປຸນ ຕິ໊ວ-ຄູ້ ຮົບ ດ່າງ . ຕສົ໊ວ ມ່ຽນ ຮົບ ທສ້ຳ ຖສີງ ປຸນ ໄມ້ ຄູ້ ເຍີຍ ຕິ໊ວ . ມປ່າ ເມີ່ຍ ລ່ຽວ ຄູ້ ວົ້ວ ຫຍູ່ງ ເຖົາ ອີ້ ຕສັ່ນ . ”
43002011	ເຢ​ຊູ ໂຕສ໋ວ ທສວດ ນ້າຍ ຕ້າວ ດສຸ່ນ ບົວະ ຮ່ອງ ເຍີຍ ຈັ໋ງ-ໂຫ່ , ຢຽມ ກາ​ລິ​ລີ ແຊ້ງ , ຄາ​ນາ ລ໌າງ ໂຕສ໋ວ . ນິ່ນ ຮນັ້ງ ນ້າຍ ໂຕສ໋ວ ປິ໋ວ ເມ່ງ ນິ່ນ ເຍີຍ ອຈັງ-ຫລ່າງ . ນິ່ນ ເຍີຍ ໄຊ-ກໍ໋ ບົວ ຢ່າ ສຽນ ເຂົາ ນິ່ນ .
43002012	ອກະຮ້າ ເຢ​ຊູ ເຖສົາ ນິ່ນ ເຍີຍ ມາ , ນິ່ນ ເຍີຍ ໂຢ໌ວ ບົວ , ເຖສົາ ນິ່ນ ເຍີຍ ໄຊ-ກໍ໋ ບົວ ມີ່ງ ຄາ​ເປ​ນາ​ອຸມ ມູ້ງ ຢຽມ ອີ ເຕສ໋ຍ ຮນອຍ ວົ້ວ .
43002013	ວົ້ວ ຕສັ່ນ ອ໊າ ລ່ຳ ເຖົາ ເສຍ ແໝ່ງ ຕສິ໊ບ . ເຢ​ຊູ ຕສ່ຽວ ມີ່ງ ເຢ​ລູ​ຊາ​ເລມ ຕສີ້ງ .
43002014	ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ນິ່ນ ປວັດ ມ່ຽນ ໝ່າຍ ງົ່ງ , ໝ່າຍ ຢູ້ງ , ໝ່າຍ ແປະ ກົ໊ບ , ຢ່າ ມ່າຍ ມ່ຽນ ເຕສວີ໌ຍ ຈ໊ຽນ ທິ້ວ ຍ່ານ .
43002015	ເຢ​ຊູ ຕສ່ຽວ ຫລົ່ງ ຮລາງ ກິ໊ດ ຕິ້ວ ຮລາງ-ປິນ ຕ້າຍ ຕສຸ່ນ ຢຽດ ຕສູ໊ງ , ລ່ຽມ ງົ່ງ , ລ່ຽມ ຢູ້ງ , ທສວດ ຕສັ່ງ ທິນ-ຮູ່ງ ເຍີຍ ເປຢົ໊າ ຢ່າ ປູ໋ງ ຄີງ ທິ້ວ ຍ່ານ ເຍີຍ ເຕ້ຍ , ໂຕ໋ ກວັ່ງ ເດສ່ງ ນິ່ນ ບົວ ເຍີຍ ຍ່ານ .
43002016	ນິ່ນ ຢ່າ ບົ໋ວ ໝ່າຍ ແປະ ກົ໊ບ ວົ້ວ ເຕີ໋ຍ ມ່ຽນ , “ ປ້ຽນ ເມີ່ຍ ບົວ ເຍີຍ ເໜາະ ທສວດ ມີ່ງ ມ່າະ ! ໄມ້ ຕູ໋ງ ຫລົ່ງ ເຢຍ ເຍີຍ ເຕຍ ເຍີຍ ເປຢົ໊າ ໂຕສ໋ວ ເຮີຍ . ”
43002017	ໄຊ-ກໍ໋ ບົວ ຕສ່ຽວ ຈັ໋ງ ຕສຸ ກີງ-ໂຊວ ເຟ້ຍ ຈ໊ຽນ ກ໊ອງ , “ ໂອ ທິນ-ຮູ່ງ ອ້າ ! ເຢຍ ເຫວີ່ຍ ເມີ່ຍ ເຍີຍ ເປຢົ໊າ ຈອມ ໂຮຍ້ວ , ຮນັ້ງ ໂຕ໌ວ ເຕສັຍ ຈ໊ຽນ ເຢຍ ນໍ . ”
43002018	ໂຕສ໋ວ ໂຮລ ເຍີຍ ຢິວ​ໄທ ມ່ຽນ ໜ່າຍ ນິ່ນ , “ ເມີ່ຍ ອ໋ອຍ ໂຕສ໋ວ ຫາຍ ຫຍູ່ງ ຈັ໋ງ-ໂຫ່ ປຸນ ເຢຍ ບົວ ໝັ່ງ , ປຸນ ທສີງ ເມີ່ຍ ມ່າຍ ເລີ໌ຍ ຮນັ້ງ ນ້າຍ ນໍ ໂຕສ໋ວ ? ”
43002019	ເຢ​ຊູ ເຕົາ , “ ແທສະ ນ້າຍ ນອມ ຕສັ່ງ ທິນ-ຮູ່ງ ເຍີຍ ເປຢົ໊າ ມ່າະ ! ປົວ ຮນອຍ ກະຍົ໌ວ ເຢຍ ແອ໋ງ ເຖສີຍ ເຈ໌ຍ ຕ້າຍ . ”
43002020	ນິ່ນ ບົວ ໜ່າຍ , “ ປົວ ຮນອຍ ເມີ່ຍ ໄຮ່ ໂຕສ໋ວ ຕຸ໊ ຕສຢັ໋ງ ເຍີຍ ? ນ້າຍ ນອມ ຕສັ່ງ ທິນ-ຮູ່ງ ເຍີຍ ເປຢົ໊າ ໂຕສ໋ວ ເຝີຍ ຕສຽບ ຫລົວະ ຫຮຍັງ ຖສີງ ຕ້າຍ ຕສຢັ໋ງ . ”
43002021	ເຢ​ຊູ ກ໊ອງ ຕສັ່ງ ທິນ-ຮູ່ງ ເຍີຍ ເປຢົ໊າ ມປ່າ ຕສະເກ້ງ ກ໊ອງ ເປີ໊ຍ ນິ່ນ ກັ້ນ ເຍີຍ ຊິນ .
43002022	ອກະຮ້າ ເຢ​ຊູ ໄຕ່ ມີ່ງ ແອ໋ງ ນັ່ງ ຕ້າຍ , ນິ່ນ ເຍີຍ ໄຊ-ກໍ໋ ບົວ ຈັ໋ງ ຕສຸ ນິ່ນ ກ໊ອງ ນ້າຍ ໂຈ໋ວ ຫວ່າ ຕສ່ຽວ ສຽນ ກີງ-ໂຊວ ຢ່າ ສຽນ ເຢ​ຊູ ກ໊ອງ ເຍີຍ ຫວ່າ .
43002023	ເຢ​ຊູ ຢຽມ ເຢ​ລູ​ຊາ​ເລມ ຕສີ້ງ ເຈ໋ຍ ເສຍ ແໝ່ງ ຕສິ໊ບ . ມ່າຍ ມ່ຽນ ທສ້ຳ ເຍີຍ ສຽນ ເຂົາ ນິ່ນ ເຫວີ່ຍ ຕສຸ ນິ່ນ ບົວ ປວັດ ນິ່ນ ໂຕສ໋ວ ບົວະ ຮ່ອງ ເຍີຍ ຈັ໋ງ-ໂຫ່ .
43002024	ມປ່າ ເຢ​ຊູ ໄມ້ ປູ໋ງ ໂຮຍ້ວ ນິ່ນ ບົວ ເຫວີ່ຍ ຕສຸ ນິ່ນ ຮິ້ວ ຕຸ໊ ໝ່ານ ມ່ຽນ .
43002025	ເຢ​ຊູ ໄມ້ ຖຈຽມ ຕສຸ ຫາຍ ເຕົ້າ ບົ໋ວ ນິ່ນ ປ້າມ ມ່ຽນ ຮນັ້ງ ຫາຍ ນໍ , ເຫວີ່ຍ ຕສຸ ນິ່ນ ກັ້ນ ຮິ້ວ ຕຸ໊ ມ່ຽນ ເຍີຍ ໂຮຍ້ວ .
43003001	ມ່າຍ ເຕົ້າ ຟາ​ລິ​ສີ ມ່ຽນ , ບົ໋ວ ເຫ່ວ ນີ​ໂຄ​ເດ​ມັດ . ນິ່ນ ເຊ ຢຽດ ເຕົ້າ ໂຕສ໋ວ ໂຮລ ເຍີຍ ຢິວ​ໄທ ມ່ຽນ .
43003002	ມ່າຍ ມ໌ວນ ນິ່ນ ຕ້າຍ ລໍ໌ ເຢ​ຊູ ກ໊ອງ , “ ຟິນ-ແຊງ ອ້າ ! ເຢຍ ບົວ ຮິ້ວ ຕຸ໊ ທິນ-ຮູ່ງ ພ້າຍ ເມີ່ຍ ຕ້າຍ ໂຕສ໋ວ ຟິນ-ແຊງ . ເຊ ກ໊ອງ ໄມ້ ເຕສີ໌ຍ ທິນ-ຮູ່ງ ເຖສົາ ຢຽມ , ໄມ້ ມ່າຍ ຫາຍ ເຕົ້າ ໄຮ່ ໂຕສ໋ວ ບົວະ ຮ່ອງ ເຍີຍ ຈັ໋ງ-ໂຫ່ ຮນັ້ງ ເມີ່ຍ ໂຕສ໋ວ . ”
43003003	ເຢ​ຊູ ເຕົາ , “ ເຢຍ ກ໊ອງ ຕສຽນ ບົ໋ວ ເມີ່ຍ . ຫາຍ ເຕົ້າ ໄມ້ ກັ້ນ ຊຢັງ-ຢູ໌ງ ເຈ໋ຍ , ໄມ້ ໄຮ່ ຕຸ໊ ປວັດ ທິນ-ຮູ່ງ ເຍີຍ ກົ໊ວະ . ”
43003004	ນີ​ໂຄ​ເດ​ມັດ ໜ່າຍ ກ໋າ , “ ມ່ຽນ ໂກ໋ ເດສ່ງ , ຮນັ້ງ ຫາຍ ນໍ ໄຮ່ ຊຢັງ-ຢູ໌ງ ເຈ໋ຍ ? ໄມ້ ໄຮ່ ເປັຍ ມາ ເຍີຍ ກະເຊຍ ກັ້ນ ຢູ໌ງ ດສຸ່ນ ຊ່າະ ? ”
43003005	ເຢ​ຊູ ເຕົາ , “ ເຢຍ ກ໊ອງ ຕສຽນ ບົ໋ວ ເມີ່ຍ . ຫາຍ ເຕົ້າ ໄມ້ ຢຽມ ວວມ ເຖສົາ ສີງ ລີ່ງ ກັ້ນ ຊຢັງ-ຢູ໌ງ ເຈ໋ຍ , ວົ້ວ ເຕົ້າ ໄມ້ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ .
43003006	ປ້າມ ມ່ຽນ ຢູ໌ງ ເຍີຍ ເຊ ປ້າມ ມ່ຽນ ເຍີຍ ຊິນ . ສີງ ລີ່ງ ຢູ໌ງ ເຍີຍ ເຊ ລີ່ງ ວ່ວນ .
43003007	ເມີ່ຍ ໄມ້ ຕູ໋ງ ເຫວີ່ຍ ເຢຍ ກ໊ອງ , ‘ ເມີ່ຍ ບົວ ອ໋ອຍ ຕສຸ ກັ້ນ ຊຢັງ-ຢູ໌ງ ເຈ໋ຍ ’ ນ້າຍ ໂຈ໋ວ ຫວ່າ ຮນ້ຳ ໄມ້ ເມ່ງ ແປະ .
43003008	ດສຢ໋າວ ອ໋ອຍ ປ່ວນ ຫາຍ , ນິ່ນ ຕສ່ຽວ ປ່ວນ ວົ້ວ . ເມີ່ຍ ໄຮ໌ ດສຢ໋າວ ເຍີຍ ເຖຈຍ ມປ່າ ໄມ້ ຮິ້ວ ຕຸ໊ ນິ່ນ ຢຽມ ຫາຍ ຕ້າຍ , ຢ່າ ໄມ້ ຮິ້ວ ຕຸ໊ ອ໋ອຍ ມີ່ງ ເຖົາ ຫາຍ . ສີງ ລີ່ງ ປຸນ ຫາຍ ເຕົ້າ ກັ້ນ ຊຢັງ-ຢູ໌ງ ເຈ໋ຍ ເຊ ຮນັ້ງ ນ້າຍ ນໍ . ”
43003009	ນີ​ໂຄ​ເດ​ມັດ ໜ່າຍ ນິ່ນ , “ ນ້າຍ ເຕີ໋ຍ ສີ່ ຝູ່ງ ໄຮ່ ຮນັ້ງ ນ້າຍ ນໍ ? ”
43003010	ເຢ​ຊູ ເຕົາ , “ ເມີ່ຍ ເຊ ໂຕສ໋ວ ເຕົ້າ ອິ​ສະ​ລາ​ເອນ ມ່ຽນ ເຍີຍ ຕົ້ມ ຟິນ-ແຊງ , ເມີ່ຍ ຖສໍ່ ໄມ້ ເມ່ງ ແປະ ນ້າຍ ເຕີ໋ຍ ສີ່ ?
43003011	ເຢຍ ກ໊ອງ ຕສຽນ ບົ໋ວ ເມີ່ຍ , ເຢຍ ບົວ ຮິ້ວ ເຍີຍ , ເຢຍ ບົວ ກ໊ອງ . ເຢຍ ບົວ ປວັດ ເຈ໋ຍ ເຍີຍ , ເຢຍ ບົວ ຢ່າ ໂຕສ໋ວ ຕສອງ-ເຕສ໋ງ . ມປ່າ ເມີ່ຍ ບົວ ໄມ້ ສຽນ ເຢຍ ບົວ ໂຕສ໋ວ ເຍີຍ ຕສອງ-ເຕສ໋ງ .
43003012	ເຊ ກ໊ອງ ເຢຍ ກ໊ອງ ປ້າມ ເກນ ເຍີຍ ເຈົ໊າ ເມີ່ຍ ບົວ ຕສູ໊ງ ໄມ້ ສຽນ , ເຢຍ ຕໍ້ ທິນ-ຕ້ອງ ເຍີຍ ເຈົ໊າ ຕ້າຍ ກ໊ອງ , ເມີ່ຍ ບົວ ຝູ່ງ ໄຮ່ ສຽນ ?
43003013	ໄມ້ ແກ້ງ ມ່າຍ ຫາຍ ເຕົ້າ ຕຸ໊ ຝາວ ເຈ໋ຍ ທິນ-ຕ້ອງ ທສວດ ລິ໌ວ ເຢຍ , ປ້າມ ມ່ຽນ ເຍີຍ ຕອນ , ຕົ້ງ ຢຽມ ທິນ-ຕ້ອງ ເອຈ່ຍ ຕ້າຍ ວົ້ວ ເຕົ້າ .
43003014	“ ໂລ໌-ຮນອຍ ໂມ​ເຊ ຢຽມ ເຕີ່ຍ-ປູງ-ຮວາງ ຮນັ້ງ ຫາຍ ນໍ ເຕສ໊າະ ຕົ້ງ ນາງ ອັນ ວົ້ວ ຕົ່ງ ຫລຽບ ຝາວ ຮລັງ , ເຢຍ , ປ້າມ ມ່ຽນ ເຍີຍ ຕອນ , ຢ່າ ອ໋ອຍ ຮນັ້ງ ວົ້ວ ນໍ ຕສຸ ມ່ຽນ ເຕສ໊າະ ຫລຽບ ຝາວ ຮລັງ ,
43003015	ປຸນ ຫາຍ ເຕົ້າ ສຽນ ເຂົາ ເຢຍ ຕສ່ຽວ ຕຸ໊ ຢຽດ ລິ໌ວ ເຍີຍ ແໝ່ງ .
43003016	“ ທິນ-ຮູ່ງ ດົ່ງ ໜ່າຍ ຮນ້ຳ ລູ່ງ ເດ໊ຍ ມ່ຽນ ຖສີງ ເຕສ໊າະ ນິ່ນ ເຍີຍ ໂດະ ຕອນ ເຖສີຍ ປຸນ ນິ່ນ ບົວ . ຫາຍ ເຕົ້າ ສຽນ ເຂົາ ທິນ-ຮູ່ງ ເຍີຍ ຕອນ ໄມ້ ຕສຸ ໝຽດ ມປ່າ ຕຸ໊ ຢຽດ ລິ໌ວ ເຍີຍ ແໝ່ງ .
43003017	ທິນ-ຮູ່ງ ພ້າຍ ນິ່ນ ເຍີຍ ຕອນ ເອຈ່ຍ ເຖົາ ປ້າມ ເກນ ໄມ້ ເຕສີ໌ຍ ເຫວີ່ຍ ຕີ່ງ ປ້າມ ມ່ຽນ ເຍີຍ ຕສຸ໌ຍ . ຂູງ ອ໋ອຍ ປຸນ ປ້າມ ມ່ຽນ ຕຸ໊ ໂອຈ໋ວ ຮນັ້ງ .
43003018	“ ຫາຍ ເຕົ້າ ສຽນ ເຂົາ ທິນ-ຮູ່ງ ເຍີຍ ຕອນ , ວົ້ວ ເຕົ້າ ໄມ້ ຕສຸ ຕີ່ງ ຕສຸ໌ຍ . ຫາຍ ເຕົ້າ ໄມ້ ສຽນ ເຂົາ ທິນ-ຮູ່ງ ເຍີຍ ຕອນ ນໍ , ທິນ-ຮູ່ງ ຕສູ໊ງ ຕີ່ງ ຈ໊ຽນ ວົ້ວ ເຕົ້າ ເຍີຍ ຕສຸ໌ຍ , ຫລາຍ ນິ່ນ ໄມ້ ສຽນ ເຂົາ ທິນ-ຮູ່ງ ເຍີຍ ໂດະ ຕອນ .
43003019	“ ຊ້ຽມ ຕສຸ໌ຍ ເຍີຍ ກອນ ເຊ ຮນັ້ງ ນ້າຍ . ອຈັງ ຕ້າຍ ເປັຍ ປ້າມ ເກນ . ມ່ຽນ ໄມ້ ອ໋ອຍ ຫລົ່ງ ອຈັງ , ຂູງ ອ໋ອຍ ຫລົ່ງ ຫຮມວັງ ຮນັ້ງ , ເຫວີ່ຍ ຕສຸ ນິ່ນ ບົວ ໂຕສ໋ວ ເຍີຍ ສີ່ ເຊ ຫວ່າຍ ໄຫ່ .
43003020	ຫາຍ ເຕົ້າ ໂຕສ໋ວ ຫວ່າຍ ສີ່ , ວົ້ວ ເຕົ້າ ດສອງ ອຈັງ ຢ່າ ໄມ້ ອ໋ອຍ ມີ່ງ ລໍ໌ ອຈັງ . ເດສົ້າ ເຫີຍ ນິ່ນ ໂຕສ໋ວ ເຍີຍ ຫວ່າຍ ສີ່ ອ໋ອຍ ປິ໋ວ ເມ່ງ ທສວດ ຕ້າຍ .
43003021	ມປ່າ ຫາຍ ເຕົ້າ ເອີຍ ຈ໊ຽນ ຕສຽນ ເລີ໌ຍ ໂຕສ໋ວ , ວົ້ວ ເຕົ້າ ຕ້າຍ ລໍ໌ ອຈັງ . ອຈັງ ຕສ່ຽວ ປຸນ ທສີງ ນິ່ນ ໂຕສ໋ວ ເຍີຍ ສີ່ ເຊ ເຂົາ ທິນ-ຮູ່ງ ໂຕສ໋ວ . ”
43003022	ນ້າຍ ເຕີ໋ຍ ສີ່ ທສວດ ລິ໌ວ , ອກະຮ້າ ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ມີ່ງ ຢູ​ເດຍ ແຊ້ງ ຢຽມ ຖສາມ ວົ້ວ ຢ່າ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ .
43003023	ວົ້ວ ຕສັ່ນ ໂຢ​ຮັນ ຢ່າ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ . ນິ່ນ ຢຽມ ອາຍ​ນົນ ມູ້ງ , ເລີ່ຍ ສາ​ລິມ ມູ້ງ ໄມ້ ໜັ່ງ ໂກ , ເຫວີ່ຍ ຕສຸ ວົ້ວ ນອມ ຕ໋ອງ ມ່າຍ ວວມ ທສ້ຳ . ມ່ຽນ ຢ່າ ມີ່ງ ວົ້ວ ເຈ໋ຍ ວວມ ເຍີຍ ເລີ໌ຍ .
43003024	( ວົ້ວ ຕສັ່ນ ໂຢ​ຮັນ ໄມ້ ແກ້ງ ຕສຸ ຫວວນ ໂລ່ . )
43003025	ມ່າຍ ເຕີ໋ຍ ໂຢ​ຮັນ ເຍີຍ ໄຊ-ກໍ໋ ເຖສົາ ເຕົ້າ ຢິວ​ໄທ ມ່ຽນ ແດສງ ສາ ຫວຸຍ ເຍີຍ ເລີ໌ຍ .
43003026	ວົ້ວ ເຕີ໋ຍ ໄຊ-ກໍ໋ ຕສ່ຽວ ມີ່ງ ບົ໋ວ ໂຢ​ຮັນ , “ ໄຊ-ເຕ໋ຍ ອ້າ ! ເມີ່ຍ ຈັ໋ງ ຕຸ໊ ເຍີຍ ໄຟ ? ຕສິ້ນ ດ່າງ ເຖສົາ ເມີ່ຍ ຢຽມ ຈໍ​ແດນ ດ້າຍ ເຍີຍ ຕົງ ປູງ ແໝງ , ຕົ້ງ ເມີ່ຍ ໂຕສ໋ວ ຕສອງ-ເຕສ໋ງ ກ໊ອງ ບົ໋ວ ເຈ໋ຍ ເຢຍ ບົວ ວົ້ວ ລ່ານ ມ່ຽນ . ອີ້ ຕສັ່ນ ນິ່ນ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ . ຕສວັ໋ງ ມ່ຽນ ຂູງ ມີ່ງ ລໍ໌ ນິ່ນ ຮນັ້ງ ອ໊ະ . ”
43003027	ໂຢ​ຮັນ ເຕົາ , “ ໄມ້ ເຕສີ໌ຍ ທິນ-ຮູ່ງ ປຸນ ນໍ , ໄມ້ ມ່າຍ ຫາຍ ເຕົ້າ ໄຮ່ ຕຸ໊ ຫາຍ ຫຍູ່ງ .
43003028	ເມີ່ຍ ບົວ ກັ້ນ ໄຮ່ ເຖງ ເຢຍ ໂຕສ໋ວ ຕສອງ-ເຕສ໋ງ , ຮິ້ວ ຕຸ໊ ເຢຍ ກ໊ອງ ເຈ໋ຍ , ‘ ເຢຍ ໄມ້ ເຕສີ໌ຍ ໂຕສ໋ວ ກີ​ຕູ່ ວົ້ວ ເຕົ້າ . ມປ່າ ກີ​ຕູ່ ໄມ້ ແກ້ງ ຕ້າຍ , ທິນ-ຮູ່ງ ພ້າຍ ເຢຍ ຕ້າຍ ດ່າງ . ’
43003029	ຫລົ່ງ ຊຢັງ-ບວັ໌ງ ວົ້ວ ເຕົ້າ ມຕ້າຍ ຊຢັງ-ລ່າງ . ແຄະ-ລ່ອງ ຕສົ໊ວ ຈ໊ຽນ ໝວັງ ຊຢັງ-ລ່າງ ເຍີຍ ເຖຈຍ . ຢ໊ຽດ ໄຮ໌ ຊຢັງ-ລ່າງ ກ໊ອງ ຫວ່າ ນິ່ນ ຕສ່ຽວ ອຈຽນ-ໂຢ້ວ ໄຫ່ . ເຫວີ່ຍ ນ້າຍ ເຢຍ ອີ້ ຕສັ່ນ ຕຸ໊ ນ້າຍ ຫຍູ່ງ ອອນ-ເຫລາະ ເຖົາ ຕ້າວ ອ໊ະ .
43003030	“ ນິ່ນ ອ໋ອຍ ຕສຸ ໂຕສ໋ວ ໂຮລ ຈ໊ຽນ ຝາວ , ເຢຍ ອ໋ອຍ ຕສຸ ໂຕສ໋ວ ໄຝ ຈ໊ຽນ ເອຈ່ຍ .
43003031	“ ຢຽມ ທິນ-ຕ້ອງ ຕ້າຍ ວົ້ວ ເຕົ້າ ໂຕສ໋ວ ເກົ້າ ໂຮລ ເຈ໋ຍ ຢຽດ ຕສູ໊ງ . ຢຽມ ປ້າມ ເກນ ຕ້າຍ ວົ້ວ ເຕົ້າ ເກວີຍ ປ້າມ ເກນ , ຢ່າ ກ໊ອງ ປ້າມ ເກນ ເຍີຍ ເຈົ໊າ ຮນັ້ງ . ມປ່າ ຢຽມ ທິນ-ຕ້ອງ ຕ້າຍ ວົ້ວ ເຕົ້າ ໂຕສ໋ວ ເກົ້າ ໂຮລ ເຈ໋ຍ ຢຽດ ຕສູ໊ງ .
43003032	ນິ່ນ ໂຕສ໋ວ ຕສອງ-ເຕສ໋ງ ກ໊ອງ ນິ່ນ ປວັດ ເຈ໋ຍ , ໄຮ໌ ເຈ໋ຍ ເຍີຍ ສີ່ ມປ່າ ໄມ້ ມ່າຍ ຫາຍ ເຕົ້າ ຕສິ໊ບ ນິ່ນ ເຍີຍ ຫວ່າ .
43003033	ຫາຍ ເຕົ້າ ຕສິ໊ບ ນິ່ນ ເຍີຍ ຫວ່າ ເຊ ຮນັ້ງ ອກ໊າບ ຈ໊ຽນ ຢ໋ຽນ ນໍ , ປຸນ ທສີງ ທິນ-ຮູ່ງ ເຊ ຕສຽນ ເຍີຍ .
43003034	ທິນ-ຮູ່ງ ພ້າຍ ຕ້າຍ ວົ້ວ ເຕົ້າ ກ໊ອງ ທິນ-ຮູ່ງ ເຍີຍ ຫວ່າ , ເຫວີ່ຍ ຕສຸ ທິນ-ຮູ່ງ ເຖສີຍ ສີງ ລີ່ງ ປຸນ ນິ່ນ , ຢ່າ ໄມ້ ມ່າຍ ໂສວ ໂໝ່ວ .
43003035	ຕສັ່ງ ເຕ໋ຍ ຮນ້ຳ ນິ່ນ ເຍີຍ ຕອນ , ເຕສ໊າະ ໝ່ານ ໝວດ ຈິວ ປຸນ ຢຽມ ນິ່ນ ເຍີຍ ປົ໌ວ-ເດ໊ຍ .
43003036	ຫາຍ ເຕົ້າ ສຽນ ເຂົາ ທິນ-ຮູ່ງ ເຍີຍ ຕອນ , ວົ້ວ ເຕົ້າ ມ່າຍ ຢຽດ ລິ໌ວ ເຍີຍ ແໝ່ງ . ມປ່າ ຫາຍ ເຕົ້າ ໄມ້ ໝວັງ ທິນ-ຮູ່ງ ເຍີຍ ຕອນ ເຍີຍ ຫວ່າ ນໍ , ໄມ້ ໄຮ່ ຕຸ໊ ຢຽດ ລິ໌ວ ເຍີຍ ແໝ່ງ ຢ່າ ຕສຸ ທິນ-ຮູ່ງ ຕີ່ງ ຈ໊ຽນ ນິ່ນ ເຍີຍ ຕສຸ໌ຍ . ”
43004001	ຟາ​ລິ​ສີ ມ່ຽນ ໄຮ໌ ກ໊ອງ ເຢ​ຊູ ຕຸ໊ ໄຊ-ກໍ໋ ເກົ້າ ທສ້ຳ ຢ່າ ເຖງ ໄຊ-ກໍ໋ ເຈ໋ຍ ວວມ ເຍີຍ ເລີ໌ຍ ເກົ້າ ທສ້ຳ ໂຢ​ຮັນ .
43004002	ມປ່າ ຕສຽນ ສີ່ ເຊ ໄມ້ ເຕສີ໌ຍ ເຢ​ຊູ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ . ຂູງ ນິ່ນ ເຍີຍ ໄຊ-ກໍ໋ ບົວ ເຖງ ຮນັ້ງ .
43004003	ເຢ​ຊູ ຮິ້ວ ຕຸ໊ ມ່ຽນ ຮນັ້ງ ນ້າຍ ນໍ ກ໊ອງ , ນິ່ນ ຕສ່ຽວ ທສວດ ຢູ​ເດຍ ແຊ້ງ ແອ໋ງ ດສ໋ວນ ກາ​ລິ​ລີ .
43004004	ນິ່ນ ໄຮ໌ ຮນັ້ງ ຫາຍ ອ໋ອຍ ຕສຸ ຢັ້ງ ສະ​ມາ​ເລຍ ແຊ້ງ ດສ໋ວນ .
43004005	ກັນ ສະ​ມາ​ເລຍ ແຊ້ງ ມີ່ງ ເກົາ , ເຖົາ ນອມ ມູ້ງ ເຫ່ວ ສິ​ຄາ , ເລີ່ຍ ຢາ​ໂຄບ ປຸນ ນິ່ນ ເຍີຍ ຕອນ , ໂຢ​ເຊບ , ວົ້ວ ດສົງ ເດົາ ໄມ້ ໂກ .
43004006	ຢາ​ໂຄບ ເຍີຍ ວວມ-ຄວດ ຢ່າ ຢຽມ ວົ້ວ ນອມ ຕ໋ອງ . ເຢ​ຊູ ຢັ້ງ ເກົາ ເຈົ໊າ , ໂຄ້ວ ໄຫ່ , ຕສ່ຽວ ເຕສວີ໌ຍ ເອຈ່ຍ ວວມ-ຄວດ ເຮລນ . ວົ້ວ ຕສັ່ນ ລູ່ງ ອ໊າ ລ່ຳ ເຕີ໋ຍ ອ໋ານ ອ໊ະ .
43004007	ມ່າຍ ເຕົ້າ ສະ​ມາ​ເລຍ ຈັ໋ນ-ມວັ໌ງ ມີ່ງ ວົ້ວ ວວມ-ຄວດ ຕສ້າງ ວວມ . ເຢ​ຊູ ກ໊ອງ ບົ໋ວ ນິ່ນ , “ ຕໍ່ ອ່າ , ໂທ້ ເມີ່ຍ ປຸນ ເຕີ໋ຍ ວວມ ເຢຍ ຮົບ ໂອ່ . ”
43004008	( ຕ໋ອຍ ຈ໊ຽນ ວົ້ວ ນອມ ຕສຢັ້ງ ໂຫ່ ໄຊ-ກໍ໋ ບົວ ເປັຍ ມູ້ງ ມ໌າຍ ກະນ້າຍ ຫຍັ່ນ . )
43004009	ວົ້ວ ເຕົ້າ ສະ​ມາ​ເລຍ ມວັ໌ງ ກ໊ອງ , “ ເມີ່ຍ ຢິວ​ໄທ ມ່ຽນ ຝູ່ງ ໂທ້ ເຢຍ ສະ​ມາ​ເລຍ ມເຊັຍ ຕອນ ປຸນ ວວມ ເມີ່ຍ ຮົບ ? ” ( ເຫວີ່ຍ ຕສຸ ຢິວ​ໄທ ມ່ຽນ ໄມ້ ເຖສົາ ສະ​ມາ​ເລຍ ຈັ໋ນ ຈິວ ທົງ . )
43004010	ເຢ​ຊູ ເຕົາ , “ ເຊ ກ໊ອງ ເມີ່ຍ ຮິ້ວ ຕຸ໊ ທິນ-ຮູ່ງ ປຸນ ເຍີຍ ຕສີ້ງ ເຫຍີ່ຍ , ຢ່າ ຮິ້ວ ຕຸ໊ ເຖງ ເມີ່ຍ ໂທ້ ວວມ ຮົບ ເຊ ຕົ້ງ ຫາຍ ເຕົ້າ , ເມີ່ຍ ຕສ່ຽວ ໂທ້ ນິ່ນ , ນິ່ນ ຢ່າ ອ໋ອຍ ປຸນ ຢູ໌ງ ແໝ່ງ ເຍີຍ ວວມ ເມີ່ຍ ຮົບ . ”
43004011	ວົ້ວ ເຕົ້າ ມເຊັຍ ຕອນ ກ໊ອງ , “ ຕົ້ມ ກໍ໋ ອ້າ ! ເມີ່ຍ ລ່ຽມ ໄມ້ ມ່າຍ ຫາຍ ຫຍູ່ງ ເທສຍ ວວມ . ວວມ-ຄວດ ຢ່າ ໂດ ເຍີຍ . ຢູ໌ງ ແໝ່ງ ເຍີຍ ວວມ ເມີ່ຍ ມີ່ງ ຫາຍ ລໍ໌ ຕ້າຍ ?
43004012	ເຢຍ ບົວ ເຍີຍ ອົງ-ຖາຍ-ແງະ , ຢາ​ໂຄບ , ເຕສ໊າະ ນ້າຍ ນອມ ວວມ-ຄວດ ລ່ຽວ ເຢຍ ບົວ ຫລົ່ງ . ນິ່ນ ກັ້ນ ເຖສົາ ນິ່ນ ເຍີຍ ຕອນ-ເຈວີ໊ຍ , ແຊງ-ຄູ້ ຢຽດ ຕສູ໊ງ ຢ່າ ຮົບ ນ້າຍ ນອມ ວວມ-ຄວດ ເຍີຍ ວວມ . ເມີ່ຍ ໂຕສ໋ວ ເກົ້າ ໂຮລ ເຈ໋ຍ ຢາ​ໂຄບ ໄຟ ? ”
43004013	ເຢ​ຊູ ເຕົາ , “ ຫາຍ ເຕົ້າ ຮົບ ນ້າຍ ນອມ ວວມ-ຄວດ ເຍີຍ ວວມ , ອກະຮ້າ ຈາງ ແອ໋ງ ໄຮ່ ອກ໊າດ ເຍີຍ .
43004014	ມປ່າ ຫາຍ ເຕົ້າ ຮົບ ເຢຍ ປຸນ ເຍີຍ ວວມ , ຈາງ ຢຽດ ລິ໌ວ ໄມ້ ໄຮ່ ອກ໊າດ . ເຢຍ ອ໋ອຍ ປຸນ ວົ້ວ ຫຍູ່ງ ວວມ ຢຽມ ນິ່ນ ເຍີຍ ໂຮຍ້ວ ຮນັ້ງ ຢຽດ ຕສີ໊ງ ວວມ ແປ໊ດ ທສວດ ຕ້າຍ ນໍ , ປຸນ ນິ່ນ ຕຸ໊ ຢຽດ ລິ໌ວ ເຍີຍ ແໝ່ງ . ”
43004015	ວົ້ວ ເຕົ້າ ມເຊັຍ ຕອນ ແອ໋ງ ກ໊ອງ , “ ຕົ້ມ ກໍ໋ ອ້າ ! ໂທ້ ປຸນ ເຕີ໋ຍ ໜ່າຍ ຫຍູ່ງ ວວມ ເຢຍ ຮົບ ມ່າະ ! ເຢຍ ຕສ່ຽວ ຢຽດ ລິ໌ວ ຈາງ ໄມ້ ອກ໊າດ ຢ່າ ໄມ້ ຕສຸ ຕ້າຍ ນ້າຍ ຕສ້າງ ວວມ . ”
43004016	ເຢ​ຊູ ບົ໋ວ ນິ່ນ , “ ດສ໋ວນ ມີ່ງ ເຫ່ວ ເມີ່ຍ ເຍີຍ ໂອກ໋ ເຖສົາ ຈ໊ຽນ ຕ້າຍ ນ້າຍ ມ່າະ ! ”
43004017	ວົ້ວ ເຕົ້າ ຈັ໋ນ-ມວັ໌ງ ເຕົາ , “ ເຢຍ ໄມ້ ມ່າຍ ໂອກ໋ . ” ເຢ​ຊູ ກ໊ອງ , “ ເມີ່ຍ ກ໊ອງ ໄມ້ ມ່າຍ ໂອກ໋ ເກ້ງ ເຕສີ໌ຍ ເຍີຍ .
43004018	ເມີ່ຍ ຫລົ່ງ ເຈ໋ຍ ປຢາ ຖອງ ໂອກ໋ ໝີ່ ອ໊ະ . ອີ້ ຕສັ່ນ ຫລົ່ງ ຈ໊ຽນ ນ້າຍ ເຕົ້າ ຢ່າ ໄມ້ ເຕສີ໌ຍ ເມີ່ຍ ເຍີຍ ໂອກ໋ . ເມີ່ຍ ເຍີຍ ຫວ່າ ເກ້ງ ຕສຽນ ເຍີຍ . ”
43004019	ຈັ໋ນ-ມວັ໌ງ ກ໊ອງ , “ ຕົ້ມ ກໍ໋ ອ້າ ! ເຢຍ ປວັດ ເມີ່ຍ ໂຕສ໋ວ ເຕົ້າ ໂຕ່ວ ຫວ່າ ມ່ຽນ .
43004020	ເຢຍ ບົວ ເຍີຍ ອົງ-ຖາຍ ຢຽມ ນ້າຍ ນອມ ບົງ ຕສັ່ງ ທິນ-ຮູ່ງ , ມປ່າ ເມີ່ຍ ບົວ ຢິວ​ໄທ ມ່ຽນ ກ໊ອງ ຫອບ ຕສຸ ຢຽມ ເຢ​ລູ​ຊາ​ເລມ ຕສີ້ງ ຕສັ່ງ ທິນ-ຮູ່ງ . ”
43004021	ເຢ​ຊູ ກ໊ອງ ບົ໋ວ ນິ່ນ , “ ຕໍ່ ອ້າ ! ສຽນ ເຢຍ ເຍີຍ ຫວ່າ ມ່າະ ! ຕສຢັ້ງ ໂຫ່ ອ໋ອຍ ເຖົາ , ເມີ່ຍ ບົວ ໄມ້ ຢຽມ ນ້າຍ ນອມ ບົງ ຢ່າ ໄມ້ ຢຽມ ເຢ​ລູ​ຊາ​ເລມ ປ໋າຍ ຕສັ່ງ ເຕ໋ຍ .
43004022	ເມີ່ຍ ບົວ ສະ​ມາ​ເລຍ ມ່ຽນ ໄມ້ ຮິ້ວ ຕຸ໊ ເມີ່ຍ ບົວ ຕສັ່ງ ຫາຍ ເຕົ້າ . ມປ່າ ເຢຍ ບົວ ຢິວ​ໄທ ມ່ຽນ ຕສັ່ງ ຫາຍ ເຕົ້າ ເຢຍ ບົວ ຮິ້ວ ເຍີຍ , ເຫວີ່ຍ ຕສຸ ໂອຈ໋ວ ເອນ ຢຽມ ຢິວ​ໄທ ມ່ຽນ ຕ້າຍ .
43004023	ວົ້ວ ນອມ ຕສຢັ້ງ ໂຫ່ ອ໋ອຍ ເຖົາ , ຕສູ໊ງ ເຖົາ ຕ້າຍ ອ໊ະ . ຕສຽນໆ ປົວະ ຕສັ່ງ ຕສັ່ງ ເຕ໋ຍ ວົ້ວ ເຕີ໋ຍ , ອ໋ອຍ ຫລົ່ງ ສີງ ລີ່ງ ຢ່າ ຫລົ່ງ ຕສຽນ ເລີ໌ຍ ຕສັ່ງ , ເຫວີ່ຍ ຕສຸ ຕສັ່ງ ເຕ໋ຍ ລໍ໌ ນ້າຍ ຫຍູ່ງ ມ່ຽນ ຕສັ່ງ ນິ່ນ .
43004024	ທິນ-ຮູ່ງ ເຊ ສີງ ລີ່ງ . ຕສັ່ງ ທິນ-ຮູ່ງ ເຍີຍ ມ່ຽນ ອ໋ອຍ ຕສຸ ຫລົ່ງ ສີງ ລີ່ງ ເຖສົາ ຕສຽນ ເລີ໌ຍ ຕສັ່ງ . ”
43004025	ວົ້ວ ເຕົ້າ ຈັ໋ນ-ມວັ໌ງ ກ໊ອງ ບົ໋ວ ນິ່ນ , “ ເຢຍ ຮິ້ວ ຕຸ໊ ເມ​ສິ​ຢາ , ຕົ້ງ ບົ໋ວ ເຫ່ວ ກີ​ຕູ່ ວົ້ວ ເຕົ້າ , ອ໋ອຍ ຕ້າຍ . ເຖົາ ຕ້າຍ ວົ້ວ ຕສັ່ນ ນິ່ນ ຕສູ໊ງ ອ໋ອຍ ບົ໋ວ ເດສ່ງ ຫຍູ່ງໆ ເຢຍ ບົວ . ”
43004026	ເຢ​ຊູ ກ໊ອງ , “ ຕົ້ງ ອີ້ ຕສັ່ນ ເຖສົາ ເມີ່ຍ ກ໊ອງ ຈ໊ຽນ ຫວ່າ ນ້າຍ ເຕົ້າ ເຊ ຕົ້ງ ວົ້ວ ເຕົ້າ ອ໊ະ . ”
43004027	ວົ້ວ ຕສັ່ນ ໄຊ-ກໍ໋ ບົວ ດສ໋ວນ ຕ້າຍ ປວັດ ເຢ​ຊູ ເຖສົາ ວົ້ວ ເຕົ້າ ຈັ໋ນ-ມວັ໌ງ ກ໊ອງ ຫວ່າ ຕສ່ຽວ ຮນ້ຳ ໄມ້ ເມ່ງ ແປະ . ມ້ ປ່າ ໄມ້ ມ່າຍ ຫາຍ ເຕົ້າ ໜ່າຍ ວົ້ວ ເຕົ້າ ມເຊັຍ ຕອນ , “ ເມີ່ຍ ຕ້າຍ ລໍ໌ ຫາຍ ຫຍູ່ງ ? ” ໄຟ ໜ່າຍ ເຢ​ຊູ , “ ໂຕສ໋ວ ຫາຍ ຫຍູ່ງ ເຖສົາ ນິ່ນ ກ໊ອງ ຫວ່າ ? ”
43004028	ວົ້ວ ເຕົ້າ ຈັ໋ນ-ມວັ໌ງ ຕສ່ຽວ ກວັ່ງ ຈ໊ຽນ ນິ່ນ ເຍີຍ ເນຍ-ຫະໂລ່ວ ວົ້ວ , ດສ໋ວນ ມູ້ງ ມີ່ງ ບົ໋ວ ຢຽມ ມູ້ງ ເຍີຍ ມ່ຽນ ,
43004029	“ ເມີ່ຍ ບົວ ຕ້າຍ ໝັ່ງ ກ໋າ , ມ່າຍ ເຕົ້າ ມ່ຽນ ນິ່ນ ກ໊ອງ ເດສ່ງ ເຢຍ ໂຕສ໋ວ ເຈ໋ຍ ເຍີຍ ຫຍູ່ງໆ ສີ່ . ນ້າຍ ເຕົ້າ ໄມ້ ເຕສີ໌ຍ ກີ​ຕູ່ ໄຟ ? ”
43004030	ຕສວັ໋ງ ມ່ຽນ ຕສ່ຽວ ທສວດ ມູ້ງ ມີ່ງ ໝັ່ງ ເຢ​ຊູ .
43004031	ຈັ໋ນ-ມວັ໌ງ ດສ໋ວນ ມີ່ງ ວົ້ວ ຕສັ່ນ , ໄຊ-ກໍ໋ ບົວ ເຫ່ວ ເຢ​ຊູ , “ ໄຊ-ເຕ໋ຍ ອ້າ ! ຫຍັ່ນ ຫຮນາງ ອ໊ະ . ”
43004032	ມປ່າ ເຢ​ຊູ ບົ໋ວ ນິ່ນ ບົວ , “ ຫຍັ່ນ ຮົບ ເຢຍ ມ່າຍ ເຍີຍ . ຕົ້ງ ເຢຍ ມ່າຍ ເຍີຍ ວົ້ວ ຫຍູ່ງ ຫຍັ່ນ ຮົບ ເມີ່ຍ ບົວ ໄມ້ ຮິ້ວ . ”
43004033	ໄຊ-ກໍ໋ ບົວ ລ່ານ ໜ່າຍ ລ່ານ , “ ມ່າຍ ມ່ຽນ ຕໍ້ ຫຮນາງ ຕ້າຍ ປຸນ ນິ່ນ ຫຍັ່ນ ໄຟ ນີ ? ”
43004034	ເຢ​ຊູ ເຕົາ , “ ເຢຍ ເຍີຍ ຫຍັ່ນ ຮົບ ເຊ ເຢຍ ເອີຍ ຈ໊ຽນ ພ້າຍ ເຢຍ ຕ້າຍ ວົ້ວ ເຕົ້າ ເຍີຍ ຕສະເອີ໋ຍ ໂຕສ໋ວ , ຢ່າ ໂຕສ໋ວ ຕສຢັ໋ງ ນິ່ນ ເຍີຍ ກົງ .
43004035	ເມີ່ຍ ບົວ ມ່າຍ ໂຈ໋ວ ຫວ່າ ກ໊ອງ , ‘ ແອ໋ງ ມ່າຍ ເປຢີຍ ຫຮລາ ເຫຍັຍ ຊຽວ ແກງ-ຕສວັ໋ງ ເຍີຍ ຕສຢັ້ງ ໂຫ່ ເຖົາ ອ໊ະ . ’ ເຢຍ ບົ໋ວ ເມີ່ຍ ບົວ ຫລົງໆ ເຍີຍ ໝັ່ງ ວົ້ວ ເດີ່ຍ . ທສຸນ-ແກງ ຕສົວະ , ຊຽວ ຕຸ໊ ອ໊ະ .
43004036	ອີ້ ຕສັ່ນ ຊຽວ ແກງ-ຕສວັ໋ງ ເຍີຍ ມ່ຽນ ຕຸ໊ ນິ່ນ ບົວ ເຍີຍ ກົງ-ຕສິ້ນ ຢ່າ ຊຽວ ແກງ-ຕສວັ໋ງ ເຫວີ່ຍ ປຸນ ຕຸ໊ ຢຽດ ລິ໌ວ ເຍີຍ ແໝ່ງ . ຕສວັ໋ງ ເຍີຍ ມ່ຽນ ເຖສົາ ຊຽວ ເຍີຍ ມ່ຽນ ຕສ່ຽວ ລົ່ມ ດສ້ອຍ ອະເຮນີ້ຍ .
43004037	ເຫວີ່ຍ ຕສຸ ມ່ຽນ ກ໊ອງ , ‘ ມ່າຍ ເຕົ້າ ຕສວັ໋ງ , ມ່າຍ ເຕົ້າ ຊຽວ , ’ ວົ້ວ ໂຈ໋ວ ຫວ່າ ຕສະເກ້ງ ຕສຽນ .
43004038	ເຢຍ ພ້າຍ ເມີ່ຍ ບົວ ມີ່ງ ຊຽວ ຕົ້ງ ເມີ່ຍ ບົວ ໄມ້ ດ໊ອດ ທຈະ ຕສວັ໋ງ ເຍີຍ . ກັ້ນ ເຕົ້າ ດ໊ອດ ທຈະ ຕສວັ໋ງ ມປ່າ ເມີ່ຍ ບົວ ແປະໆ ຕຸ໊ ນິ່ນ ເຍີຍ ທຈະ . ”
43004039	ວົ້ວ ນອມ ມູ້ງ ເຍີຍ ສະ​ມາ​ເລຍ ມ່ຽນ ທສ້ຳ ເຍີຍ ສຽນ ເຢ​ຊູ ເຫວີ່ຍ ຕສຸ ວົ້ວ ເຕົ້າ ສະ​ມາ​ເລຍ ຈັ໋ນ-ມວັ໌ງ ໂຕສ໋ວ ຕສອງ-ເຕສ໋ງ ກ໊ອງ , “ ນິ່ນ ກ໊ອງ ທສວດ ເດສ່ງ ເຢຍ ໂຕສ໋ວ ເຈ໋ຍ ເຍີຍ ຫຍູ່ງໆ ສີ່ . ”
43004040	ຮນັ້ງ ໜ່າຍ , ສະ​ມາ​ເລຍ ມ່ຽນ ຕ້າຍ ລໍ໌ ເຢ​ຊູ ວົ້ວ ຕສັ່ນ , ນິ່ນ ບົວ ໂທ້ ເຢ​ຊູ ເຖສົາ ນິ່ນ ບົວ ຢຽມ ວົ້ວ . ເຢ​ຊູ ຕສ່ຽວ ເຖສົາ ນິ່ນ ບົວ ຢຽມ ອີ ຮນອຍ .
43004041	ເຫວີ່ຍ ເຢ​ຊູ ກ໊ອງ ເຍີຍ ຫວ່າ ແອ໋ງ ມ່າຍ ມ່ຽນ ທສ້ຳ ເຍີຍ ສຽນ ນິ່ນ .
43004042	ນ້າຍ ເຕີ໋ຍ ມ່ຽນ ກ໊ອງ ບົ໋ວ ວົ້ວ ເຕົ້າ ມເຊັຍ ຕອນ , “ ອີ້ ຕສັ່ນ ເຢຍ ບົວ ໄມ້ ເຕສີ໌ຍ ເຫວີ່ຍ ເມີ່ຍ ກ໊ອງ ເຍີຍ ຫວ່າ ສຽນ . ເຢຍ ບົວ ກັ້ນ ໄຮ໌ ນິ່ນ ກ໊ອງ ຢ່າ ຮິ້ວ ຕຸ໊ ນ້າຍ ລ່ານ ມ່ຽນ ຕສະເກ້ງ ໂຕສ໋ວ ປ້າມ ມ່ຽນ ເຍີຍ ໂອຈ໋ວ ຕສ໊ຽວ . ”
43004043	ເຈ໋ຍ ລິ໌ວ ວົ້ວ ເຕີ໋ຍ ອີ ຮນອຍ , ເຢ​ຊູ ທສວດ ເຈົ໊າ ມີ່ງ ກາ​ລິ​ລີ ແຊ້ງ .
43004044	ເຢ​ຊູ ກັ້ນ ກ໊ອງ ເຈ໋ຍ , “ ໂຕ່ວ ຫວ່າ ມ່ຽນ ຢຽມ ກັ້ນ ເຍີຍ ເຕີ່ຍ-ປູງ , ກັ້ນ ເຍີຍ ມ່ຽນ ໄມ້ ທ່າຍ ນິ່ນ . ”
43004045	ເຖົາ ກາ​ລິ​ລີ ແຊ້ງ , ກາ​ລິ​ລີ ມ່ຽນ ຕສິ໊ບ ນິ່ນ , ເຫວີ່ຍ ຕສຸ ນິ່ນ ບົວ ຢ່າ ມີ່ງ ເຢ​ລູ​ຊາ​ເລມ ເຈ໋ຍ ເສຍ ແໝ່ງ ຕສິ໊ບ ຕສ່ຽວ ຕຸ໊ ປວັດ ເຢ​ຊູ ໂຕສ໋ວ ເຍີຍ ຢຽດ ຕສູ໊ງ ສີ່ .
43004046	ເຢ​ຊູ ແອ໋ງ ດສ໋ວນ ກາ​ລິ​ລີ ແຊ້ງ , ຄາ​ນາ ລ໌າງ , ຕົ້ງ ຕສິ້ນ ດ່າງ ນິ່ນ ຫລົ່ງ ວວມ ໂຕສ໋ວ ເປ໋ນ ອະຫງຸ່ນ ຕິ໊ວ ວົ້ວ ນອມ ລ໌າງ . ມ່າຍ ເຕົ້າ ຮູ່ງ ເຍີຍ ຕົ້ມ ຈຽນ , ນິ່ນ ເຍີຍ ຕອນ ຢຽມ ຄາ​ເປ​ນາ​ອຸມ ມູ້ງ ປຸ໊ດ ແປ່ງ ໝີ່ ອ໊ະ .
43004047	ຕົ້ມ ຈຽນ ໄຮ໌ ກ໊ອງ ເຢ​ຊູ ຢຽມ ຢູ​ເດຍ ແຊ້ງ ຕ້າຍ ເຖົາ ກາ​ລິ​ລີ , ນິ່ນ ຕສ່ຽວ ມີ່ງ ລໍ໌ , ໂທ້ ເຢ​ຊູ ມີ່ງ ຄາ​ເປ​ນາ​ອຸມ ຕສໍ່ ນິ່ນ ເຍີຍ ຕອນ . ນິ່ນ ເຍີຍ ຕອນ ປຸ໊ດ ແປ່ງ ອ໋ອຍ ໄຕ່ ໄຫ່ ອ໊ະ .
43004048	ເຢ​ຊູ ກ໊ອງ ບົ໋ວ ນິ່ນ , “ ເຊ ກ໊ອງ ເມີ່ຍ ບົວ ໄມ້ ຕຸ໊ ປວັດ ເຢຍ ໂຕສ໋ວ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ , ເມີ່ຍ ບົວ ຕສູ໊ງ ໄມ້ ສຽນ ເຢຍ . ”
43004049	ຕົ້ມ ຈຽນ ກ໊ອງ , “ ຕົ້ມ ກໍ໋ ອ້າ ! ໂທ້ ເມີ່ຍ ກັນ ເຢຍ ມີ່ງ ມ່າະ ! ເດສົ້າ ເຫີຍ ເຢຍ ເຍີຍ ຕອນ ໄຮ່ ໄຕ່ . ”
43004050	ເຢ​ຊູ ກ໊ອງ , “ ເມີ່ຍ ກຸ໊ນ ດສ໋ວນ ອ໊ະ . ເມີ່ຍ ເຍີຍ ຕອນ ຫລົງ ອ໊ະ . ” ວົ້ວ ເຕົ້າ ຈຽນ ສຽນ ເຢ​ຊູ ເຍີຍ ຫວ່າ ຕສ່ຽວ ດສ໋ວນ ໝີ່ ອ໊ະ .
43004051	ດສ໋ວນ ເກົາ , ປວັດ ນິ່ນ ເຍີຍ ໂປວ ບົວ ຕ້າຍ ບົ໋ວ ນິ່ນ , “ ອີ້ ຕສັ່ນ ເມີ່ຍ ເຍີຍ ຕອນ ຫລົງ ໝີ່ ອ໊ະ . ”
43004052	ນິ່ນ ໜ່າຍ ນິ່ນ ເຍີຍ ໂປວ , “ ເຢຍ ເຍີຍ ຕອນ ຕສຢັ້ງ ຫາຍ ຫລົງ ? ” ນິ່ນ ບົວ ເຕົາ , “ ອະຮນອຍ ອກະຮ້າ ອ໋ານ ຢຽດ ນອມ ຕສຢັ້ງ ໂຫ່ ຊິນ ລ່າງ ໝີ່ ອ໊ະ . ”
43004053	ວົ້ວ ເຕົ້າ ຕອນ ເຍີຍ ເຕຍ ຕສ່ຽວ ຈັ໋ງ ຕສຸ ຕສະເກ້ງ ຕ໋ອຍ ເຢ​ຊູ ກ໊ອງ ບົ໋ວ ນິ່ນ , “ ເມີ່ຍ ເຍີຍ ຕອນ ຫລົງ ອ໊ະ , ” ວົ້ວ ນອມ ຕສຢັ້ງ ໂຫ່ . ນິ່ນ ເຖສົາ ນິ່ນ ເຍີຍ ຢຽດ ເປຢົ໊າ ມ່ຽນ ຕສ່ຽວ ສຽນ ເຢ​ຊູ ເດສ່ງ .
43004054	ນ້າຍ ເຊ ເຢ​ຊູ ຢຽມ ຢູ​ເດຍ ແຊ້ງ ມີ່ງ ກາ​ລິ​ລີ ແຊ້ງ ໂຕສ໋ວ ຕະເຫຍີ່ຍ ດສຸ່ນ ບົວະ ຮ່ອງ ໄຫ່ ເຍີຍ ຈັ໋ງ-ໂຫ່ .
43005001	ອກະຮ້າ ເຢ​ຊູ ມີ່ງ ເຢ​ລູ​ຊາ​ເລມ ຕສີ້ງ ເຈ໋ຍ ຢິວ​ໄທ ມ່ຽນ ເຍີຍ ຢຽດ ນອມ ຕສິ໊ບ .
43005002	ຢຽມ ເຢ​ລູ​ຊາ​ເລມ ມ່າຍ ເຕົ້າ ແກ້ງ ເຫ່ວ ປະກີ ຢູ້ງ ແກ້ງ . ແກ້ງ ກະເຮລນ ມ່າຍ ນອມ ວວມ-ຕົ້ມ , ຮິບ​ລູ ຫວ່າ ເຫ່ວ ເບດ​ຊາ​ທາ . ວວມ-ຕົ້ມ ເຮລນ ຢ່າ ມ່າຍ ປຢາ ນອມ ປີ໋ງ ລ່າງ ເຍີຍ ລິ່ວ .
43005003	ປຸ໊ດ-ແປ່ງ ມ່ຽນ ທສ້ຳ ເຍີຍ ເປວີ໋ຍ ວົ້ວ . ມຕສີງ ແມ່ງ , ມຕສີງ ບົ໊ວ ຢ່າ ມ່າຍ , ເຕສົ໋າ ຫວ່າຍ ເຍີຍ ຢ່າ ມ່າຍ , ປຸ໊ດ ແປ່ງ-ໄບ ໄມ້ ໄຮ່ ຕົ໌ງ ເຍີຍ ຢ່າ ມ່າຍ . ນິ່ນ ບົວ ຕສົ໊ວ ວວມ ຕົ໌ງ ,
43005004	ເຫວີ່ຍ ຕສຸ ມ່າຍ ເຕີ໋ຍ ຕສຢັ້ງ ໂຫ່ ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ເອຈ່ຍ ຕ້າຍ ມົວະ ວວມ ຕົ໌ງ . ວວມ ຕົ໌ງ ລິ໌ວ , ຫາຍ ເຕົ້າ ເອຈ່ຍ ມີ່ງ ຕສ໋ຽມ ດ່າງ , ໄມ້ ກຸ໊ນ ປຸ໊ດ ຫາຍ ຫຍູ່ງ ແປ່ງ , ແປ່ງ ຕສ່ຽວ ຫລົງ ເດສ່ງ ອ໊ະ .
43005005	ຢຽມ ວົ້ວ ມ່າຍ ເຕົ້າ ມ່ຽນ ປຸ໊ດ ຟ່າ ຕສຽບ ເປ໊ດ ຫຮຍັງ ແປ່ງ .
43005006	ເຢ​ຊູ ປວັດ ນິ່ນ ເປວີ໋ຍ ວົ້ວ ຢ່າ ຮິ້ວ ຕຸ໊ ນິ່ນ ປຸ໊ດ ແປ່ງ ເລົ່າ ໄຫ່ , ຕສ່ຽວ ໜ່າຍ ກ໋າ ນິ່ນ , “ ເມີ່ຍ ອ໋ອຍ ແປ່ງ ຫລົງ ເຍີຍ ໄຟ ? ”
43005007	ວົ້ວ ເຕົ້າ ແປ່ງ ມ່ຽນ ເຕົາ , “ ຕົ້ມ ກໍ໋ ອ່າ , ວວມ ຕົ໌ງ ເຍີຍ ຕສຢັ້ງ ໂຫ່ ໄມ້ ມ່າຍ ຫາຍ ເຕົ້າ ຕໍ້ ເຢຍ ເອຈ່ຍ ວວມ . ເຢຍ ກັ້ນ ມີ່ງ ໄມ້ ແກ້ງ ເຖົາ , ມ່ຽນ ເປັຍ ດ່າງ ໝີ່ ອ໊ະ . ”
43005008	ເຢ​ຊູ ກ໊ອງ ບົ໋ວ ນິ່ນ , “ ເຈ໌ຍ ຊິນ ຕ້າຍ , ຕໍ້ ຈ໊ຽນ ເມີ່ຍ ເຍີຍ ຈິ່ວ ຢັ້ງ ເຈົ໊າ ມີ່ງ ອ໊ະ . ”
43005009	ວົ້ວ ເຕົ້າ ມ່ຽນ ລ່ຽມ ເຕສີ້ຍ ຫລົງ ຕ້າຍ ຕສ່ຽວ ຕໍ້ ຈ໊ຽນ ນິ່ນ ເຍີຍ ຈິ່ວ ຢັ້ງ ເຈົ໊າ ມີ່ງ ໝີ່ ອ໊ະ . ວົ້ວ ຮນອຍ ເຊ ຕ໋ອຍ ຕສຸ ຕີ້ງ ກົງ ຮນອຍ .
43005010	ຢິວ​ໄທ ມ່ຽນ ຕສ່ຽວ ກ໊ອງ ບົ໋ວ ແປ່ງ ຫລົງ ວົ້ວ ເຕົ້າ , “ ຕີ້ງ ກົງ ຮນອຍ ເມີ່ຍ ຕໍ້ ຈ໊ຽນ ຈິ່ວ ມີ່ງ ຫາຍ ເດົາ ເຊ ຕ່ອງ ບົວ ເຍີຍ ເລີ໌ຍ . ”
43005011	ນິ່ນ ເຕົາ , “ ຕສໍ່ ເຢຍ ຫລົງ ວົ້ວ ເຕົ້າ ມ່ຽນ ເຫ່ວ ເຢຍ ຕໍ້ ຈ໊ຽນ ຈິ່ວ ຢັ້ງ ເຈົ໊າ ມີ່ງ ອ໊ະ . ”
43005012	ວົ້ວ ເຕີ໋ຍ ມ່ຽນ ແອ໋ງ ໜ່າຍ ນິ່ນ , “ ເຫ່ວ ເມີ່ຍ ຕໍ້ ຈ໊ຽນ ຈິ່ວ ມີ່ງ ວົ້ວ ເຕົ້າ ເຊ ຫາຍ ເຕົ້າ ? ”
43005013	ມປ່າ ແປ່ງ ຫລົງ ວົ້ວ ເຕົ້າ ມ່ຽນ ໄມ້ ຮິ້ວ ຕຸ໊ ຕສໍ່ ນິ່ນ ຫລົງ ວົ້ວ ເຕົ້າ ຕົ້ງ ຫາຍ ເຕົ້າ , ເຫວີ່ຍ ຕສຸ ມ່ຽນ ທສ້ຳ ໄຫ່ , ເຢ​ຊູ ຢ່າ ເລີ່ຍ ອກອຍ ມີ່ງ ໝີ່ ອ໊ະ .
43005014	ອກະຮ້າ ເຢ​ຊູ ແອ໋ງ ປວັດ ນິ່ນ ຕສໍ່ ຫລົງ ວົ້ວ ເຕົ້າ ມ່ຽນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ຕສ່ຽວ ກ໊ອງ ບົ໋ວ ນິ່ນ , “ ໝັ່ງ ກ໋າ , ເມີ່ຍ ເຍີຍ ແປ່ງ ຕສໍ່ ຫລົງ ເດສ່ງ . ຢັ້ງ ນ້າຍ ເຈ໋ຍ ໄມ້ ຕູ໋ງ ປ໌າມ ຕສຸ໌ຍ ອ໊ະ ໂອ່ . ເດສ໋ຍ ເມີ່ຍ ແອ໋ງ ໄຮ່ ປວັ້ງ ເກົ້າ ໂຄ້ວ ເຈ໋ຍ ເຍີຍ ໜ່ານ ຕສີ້ງ . ”
43005015	ວົ້ວ ເຕົ້າ ມ່ຽນ ດສ໋ວນ ມີ່ງ ກ໊ອງ ບົ໋ວ ໂຕສ໋ວ ໂຮລ ເຍີຍ ຢິວ​ໄທ ມ່ຽນ , “ ຕສໍ່ ເຢຍ ຫລົງ ວົ້ວ ເຕົ້າ ເຊ ຕົ້ງ ເຢ​ຊູ . ”
43005016	ເຫວີ່ຍ ຕສຸ ເຢ​ຊູ ຫລົ່ງ ຕີ້ງ ກົງ ຮນອຍ ໂຕສ໋ວ ນ້າຍ ເຕີ໋ຍ ສີ່ , ຢິວ​ໄທ ມ່ຽນ ຖສີງ ຕ້າຍ ໂຕສ໋ວ ໂຕະ ນິ່ນ .
43005017	ມປ່າ ເຢ​ຊູ ກ໊ອງ ບົ໋ວ ນິ່ນ ບົວ , “ ເຢຍ ເຍີຍ ເຕຍ ຕສັ່ນໆ ໂຕສ໋ວ ກົງ ເຖົາ ອີ້ ຕສັ່ນ . ເຢຍ ຢ່າ ໂຕສ໋ວ ກົງ ອ໊ະ . ”
43005018	ເຢ​ຊູ ຮນັ້ງ ນ້າຍ ນໍ ກ໊ອງ , ໂຕສ໋ວ ໂຮລ ເຍີຍ ຢິວ​ໄທ ມ່ຽນ ເກົ້າ ຟັດ ອ໋ອຍ ໄຕ໋ ນິ່ນ , ເຫວີ່ຍ ຕສຸ ນິ່ນ ໄມ້ ຕານ ຕ່ອງ ຕີ້ງ ກົງ ຮນອຍ ເຍີຍ ເລີ໌ຍ ຮນັ້ງ . ນິ່ນ ຢ່າ ກ໊ອງ ທິນ-ຮູ່ງ ໂຕສ໋ວ ນິ່ນ ເຍີຍ ເຕຍ , ຕສ່ຽວ ທ່າຍ ນິ່ນ ກັ້ນ ເຖສົາ ທິນ-ຮູ່ງ ຟີ່ ດົ່ງ ໂຮລ .
43005019	ເຢ​ຊູ ບົ໋ວ ນິ່ນ ບົວ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຕສັ່ງ ເຕ໋ຍ ເຍີຍ ຕອນ ໄມ້ ໄຮ່ ເຊວີ່ຍ ກັ້ນ ເຍີຍ ໂຮຍ້ວ ໂຕສ໋ວ ຫາຍ ຫຍູ່ງ . ຕອນ ປວັດ ເຕຍ ໂຕສ໋ວ ຫາຍ ຫຍູ່ງ , ນິ່ນ ຕສ່ຽວ ຂູງ ໂຕສ໋ວ ວົ້ວ ຫຍູ່ງ ຮນັ້ງ . ເຕຍ ໂຕສ໋ວ ຫາຍ ຫຍູ່ງ , ນິ່ນ ເຍີຍ ຕອນ ຕສ່ຽວ ໂຕສ໋ວ ວົ້ວ ຫຍູ່ງ .
43005020	ຕສັ່ງ ເຕ໋ຍ ຮນ້ຳ ນິ່ນ ເຍີຍ ຕອນ , ຕສ່ຽວ ເຕສ໊າະ ກັ້ນ ໂຕສ໋ວ ເຍີຍ ຢຽດ ຕສູ໊ງ ສີ່ ປຸນ ນິ່ນ ເຍີຍ ຕອນ ໝັ່ງ . ນິ່ນ ຕສູ໊ງ ອ໋ອຍ ໂຕສ໋ວ ເກົ້າ ໂຮລ ນ້າຍ ເຕີ໋ຍ ສີ່ ປຸນ ນິ່ນ ເຍີຍ ຕອນ ໝັ່ງ , ເມີ່ຍ ບົວ ຕສ່ຽວ ບົວະ ຮ່ອງ ໄຫ່ .
43005021	ຕສັ່ງ ເຕ໋ຍ ຮນັ້ງ ຫາຍ ນໍ ປຸນ ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ ຕສຢັ້ງ ຈ໊ຽນ , ນິ່ນ ເຍີຍ ຕອນ ຢ່າ ຮນັ້ງ ວົ້ວ ນໍ ປຸນ ຕົ້ງ ນິ່ນ ອ໋ອຍ ປຸນ ວົ້ວ ເຕີ໋ຍ ຕຸ໊ ຕສຢັ້ງ ຈ໊ຽນ .
43005022	ຕສັ່ງ ເຕ໋ຍ ກັ້ນ ໄມ້ ຊ້ຽມ ຫາຍ ເຕົ້າ ເຍີຍ ຕສຸ໌ຍ . ນິ່ນ ເຕສ໊າະ ຫລີ່ງ ຈິວ ປຸນ ນິ່ນ ເຍີຍ ຕອນ ຊ້ຽມ ຢຽດ ຕສູ໊ງ ຕສຸ໌ຍ ,
43005023	ເຫວີ່ຍ ປຸນ ມ່ຽນ ທ່າຍ ນິ່ນ ເຍີຍ ຕອນ ຮນັ້ງ ນິ່ນ ບົວ ທ່າຍ ຕສັ່ງ ເຕ໋ຍ ນໍ . ຫາຍ ເຕົ້າ ໄມ້ ທ່າຍ ນິ່ນ ເຍີຍ ຕອນ , ວົ້ວ ເຕົ້າ ໄມ້ ທ່າຍ ຕສັ່ງ ເຕ໋ຍ , ຕົ້ງ ພ້າຍ ນິ່ນ ເຍີຍ ຕອນ ຕ້າຍ ວົ້ວ ເຕົ້າ .
43005024	“ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ໝວັງ ເຢຍ ເຍີຍ ຫວ່າ ຢ່າ ສຽນ ເຂົາ ພ້າຍ ເຢຍ ຕ້າຍ ວົ້ວ ເຕົ້າ , ຕສ່ຽວ ຕຸ໊ ຢຽດ ລິ໌ວ ເຍີຍ ແໝ່ງ , ຢ່າ ໄມ້ ຕສຸ ຕີ່ງ ຕສຸ໌ຍ . ນິ່ນ ເປຢົ໋າ ດຸ໊ດ ໄຕ່ ເຍີຍ ເຈົ໊າ ຕຸ໊ ຕສຢັ້ງ ແໝ່ງ .
43005025	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຕສຢັ້ງ ໂຫ່ ອ໋ອຍ ເຖົາ , ຕສູ໊ງ ເຖົາ ອ໊ະ , ໄຕ່ ມີ່ງ ເຍີຍ ມ່ຽນ ໄຮ໌ ທິນ-ຮູ່ງ ເຍີຍ ຕອນ ເຍີຍ ເຖຈຍ , ຕສ່ຽວ ນັ່ງ ຕ້າຍ ຕສຢັ້ງ ຈ໊ຽນ .
43005026	ຕສັ່ງ ເຕ໋ຍ ຮນັ້ງ ຫາຍ ນໍ ໂຕສ໋ວ ຕສຢັ້ງ ແໝ່ງ ເຍີຍ ກອນ-ຍ່ວນ , ນິ່ນ ຢ່າ ຈິວ ປຸນ ນິ່ນ ເຍີຍ ຕອນ ຮນັ້ງ ວົ້ວ ນໍ ໂຕສ໋ວ ຕສຢັ້ງ ແໝ່ງ ເຍີຍ ກອນ-ຍ່ວນ .
43005027	ຕສັ່ງ ເຕ໋ຍ ຢ່າ ປຸນ ນິ່ນ ເຍີຍ ຕອນ ມ່າຍ ຫລີ່ງ ຊ້ຽມ ຕສຸ໌ຍ ເຫວີ່ຍ ຕສຸ ນິ່ນ ເຍີຍ ຕອນ ໂຕສ໋ວ ປ້າມ ມ່ຽນ ເຍີຍ ຕອນ .
43005028	“ ເມີ່ຍ ບົວ ໄມ້ ຕູ໋ງ ເຫວີ່ຍ ນ້າຍ ເຕີ໋ຍ ສີ່ ຮນ້ຳ ໄມ້ ເມ່ງ ແປະ . ຕສຢັ້ງ ໂຫ່ ອ໋ອຍ ເຖົາ , ຢຽມ ໂຕສ໊ວ ເຍີຍ ຢຽດ ຕສູ໊ງ ຕຸ໊ ໄຮ໌ ນິ່ນ ເຍີຍ ເຖຈຍ
43005029	ຕສ່ຽວ ຢຽມ ໂຕສ໊ວ ທສວດ ຕ້າຍ . ໂຕສ໋ວ ຫລົງ ວົ້ວ ເຕີ໋ຍ ຕຸ໊ ນັ່ງ ຕ້າຍ ຕສຢັ້ງ ຈ໊ຽນ . ໂຕສ໋ວ ຫວ່າຍ ວົ້ວ ເຕີ໋ຍ ນັ່ງ ຕ້າຍ ຕສຸ ຕີ່ງ ຕສຸ໌ຍ .
43005030	“ ເຢຍ ໄມ້ ໄຮ່ ເອີຍ ເຢຍ ກັ້ນ ເຍີຍ ໂຮຍ້ວ ໂຕສ໋ວ ຫາຍ ຫຍູ່ງ . ທິນ-ຮູ່ງ ຮນັ້ງ ຫາຍ ນໍ ບົ໋ວ ເຢຍ , ເຢຍ ຕສ່ຽວ ຮນັ້ງ ວົ້ວ ນໍ ຊ້ຽມ . ເຢຍ ຢ່າ ແປ້ງ ຟິມ ເຍີຍ ຊ້ຽມ , ເຫວີ່ຍ ຕສຸ ເຢຍ ໄມ້ ເຕສີ໌ຍ ອ໋ອຍ ເອີຍ ເຢຍ ກັ້ນ ເຍີຍ ເອີ໋ຍ ໂຕສ໋ວ . ຂູງ ອ໋ອຍ ເອີຍ ພ້າຍ ເຢຍ ຕ້າຍ ວົ້ວ ເຕົ້າ ເຍີຍ ເອີ໋ຍ ຮນັ້ງ .
43005031	ເຊ ກ໊ອງ ເຢຍ ເຫວີ່ຍ ເຢຍ ກັ້ນ ໂຕສ໋ວ ຕສອງ-ເຕສ໋ງ , ມ່ຽນ ຕສ່ຽວ ຝຸນ ໄມ້ ຕສຽນ .
43005032	ມປ່າ ແອ໋ງ ມ່າຍ ເຕົ້າ ເຖງ ເຢຍ ໂຕສ໋ວ ຕສອງ-ເຕສ໋ງ . ເຢຍ ຮິ້ວ ຕຸ໊ ນິ່ນ ເຍີຍ ຕສອງ-ເຕສ໋ງ ຫວ່າ ຕສະເກ້ງ ຕສຽນ ເຍີຍ .
43005033	“ ເມີ່ຍ ບົວ ພ້າຍ ມ່ຽນ ມີ່ງ ໂຢ​ຮັນ ວົ້ວ , ນິ່ນ ຢ່າ ເຫວີ່ຍ ຕສຽນ ເລີ໌ຍ ໂຕສ໋ວ ຕສອງ-ເຕສ໋ງ .
43005034	ເຢຍ ໄມ້ ເຕສີ໌ຍ ຖຈຽມ ຕສຸ ມ່ຽນ ເຖງ ເຢຍ ໂຕສ໋ວ ຕສອງ-ເຕສ໋ງ . ເຢຍ ຂູງ ຮນັ້ງ ນ້າຍ ນໍ ກ໊ອງ ເຫວີ່ຍ ປຸນ ເມີ່ຍ ບົວ ຕຸ໊ ໂອຈ໋ວ ຮນັ້ງ .
43005035	ໂຢ​ຮັນ ເປີ໊ຍ ນອມ ຕັງ , ຕ໊ຽມ ເຕສັຍ ອຈັງ ເຍີຍ . ເມີ່ຍ ບົວ ຢ່າ ອຈຽນ-ໂຢ້ວ ອະເຮນີ້ຍ ຢຽມ ຖສາມ ນິ່ນ ເຍີຍ ອຈັງ .
43005036	“ ເຢຍ ຢ່າ ມ່າຍ ຫຍູ່ງ ໂຕສ໋ວ ຕສອງ-ເຕສ໋ງ ເກົ້າ ໂຮລ ເຈ໋ຍ ໂຢ​ຮັນ ໂຕສ໋ວ ເຍີຍ . ເຊ ຕົ້ງ ຕສັ່ງ ເຕ໋ຍ ພ້າຍ ເຢຍ ໂຕສ໋ວ ຕສຢັ໋ງ ເຍີຍ ຫຍູ່ງໆ ກົງ . ເຊ ອີ້ ຕສັ່ນ ເຢຍ ໂຕສ໋ວ ຈ໊ຽນ ນ້າຍ ເຕີ໋ຍ ກົງ ປຸນ ທສີງ ຕສັ່ງ ເຕ໋ຍ ກັ້ນ ພ້າຍ ເຢຍ ຕ້າຍ .
43005037	ຕສັ່ງ ເຕ໋ຍ ພ້າຍ ເຢຍ ຕ້າຍ , ນິ່ນ ກັ້ນ ຢ່າ ເຖງ ເຢຍ ໂຕສ໋ວ ຕສອງ-ເຕສ໋ງ . ມປ່າ ເມີ່ຍ ບົວ ໄມ້ ໄຮ໌ ເຈ໋ຍ ນິ່ນ ເຍີຍ ເຖຈຍ ຢ່າ ໄມ້ ປວັດ ເຈ໋ຍ ນິ່ນ ເຍີຍ ຝັງ ເຕສີ໊ຍ .
43005038	ເມີ່ຍ ບົວ ເຍີຍ ໂຮຍ້ວ ໄມ້ ຕສ້າງ ນິ່ນ ເຍີຍ ຫວ່າ , ເຫວີ່ຍ ຕສຸ ເມີ່ຍ ບົວ ໄມ້ ສຽນ ນິ່ນ ພ້າຍ ຕ້າຍ ວົ້ວ ເຕົ້າ .
43005039	ເມີ່ຍ ບົວ ທຈະ ຕສ້າ ກີງ-ໂຊວ , ຫລ່າຍ ກີງ-ໂຊວ ໄຮ່ ເຖງ ເມີ່ຍ ບົວ ຕຸ໊ ຢຽດ ລິ໌ວ ເຍີຍ ແໝ່ງ . ນ້າຍ ກີງ-ໂຊວ ເຖງ ເຢຍ ໂຕສ໋ວ ຕສອງ-ເຕສ໋ງ
43005040	ມປ່າ ເມີ່ຍ ບົວ ໄມ້ ຄັ້ງ ຕ້າຍ ລໍ໌ ເຢຍ ຕຸ໊ ຕສຢັ້ງ ແໝ່ງ .
43005041	“ ເຢຍ ໄມ້ ເຕສີ໌ຍ ລໍ໌ ມ່ຽນ ເທສງ ເຢຍ .
43005042	ເຢຍ ຮິ້ວ ຕຸ໊ ເມີ່ຍ ບົວ , ຢ່າ ຮິ້ວ ຕຸ໊ ຢຽມ ເມີ່ຍ ບົວ ເຍີຍ ໂຮຍ້ວ ເມີ່ຍ ບົວ ໄມ້ ຮນ້ຳ ທິນ-ຮູ່ງ .
43005043	ເຢຍ ດາມ ເຢຍ ເຍີຍ ເຕຍ ເຍີຍ ເມ່ງ ຕ້າຍ ມປ່າ ເມີ່ຍ ບົວ ໄມ້ ຕສິ໊ບ ເຢຍ . ເຊ ກ໊ອງ ມ່າຍ ເຕົ້າ ດາມ ຈ໊ຽນ ນິ່ນ ກັ້ນ ເຍີຍ ເມ່ງ ຕ້າຍ , ເມີ່ຍ ບົວ ອ໋ອຍ ຕສິ໊ບ ນິ່ນ ເຍີຍ .
43005044	ເມີ່ຍ ບົວ ອະເຮນີ້ຍ ຕຸ໊ ມ່ຽນ ເທສງ , ມປ່າ ເມີ່ຍ ບົວ ໄມ້ ລໍ໌ ດຸ ເຕົ້າ ວົ້ວ ເຕົ້າ ທິນ-ຮູ່ງ ເທສງ ເມີ່ຍ ບົວ . ວົ້ວ ຫຍູ່ງ ເມີ່ຍ ບົວ ຮນັ້ງ ຫາຍ ນໍ ໄຮ່ ສຽນ ເຢຍ ?
43005045	“ ເມີ່ຍ ບົວ ໄມ້ ຕູ໋ງ ຮນ້ຳ ເຢຍ ອ໋ອຍ ຢຽມ ຕສັ່ງ ເຕ໋ຍ ເຍີຍ ດສະຮມຽນ ໂກ໋ ເມີ່ຍ ບົວ . ອ໋ອຍ ໂກ໋ ເມີ່ຍ ບົວ ວົ້ວ ເຕົ້າ ເຊ ໂມ​ເຊ , ຕົ້ງ ເມີ່ຍ ບົວ ມ່າຍ ລ່ຳ ຮນ້ຳ ວົ້ວ ເຕົ້າ .
43005046	ເຊ ກ໊ອງ ເມີ່ຍ ບົວ ຕສະເກ້ງ ສຽນ ໂມ​ເຊ , ເມີ່ຍ ບົວ ຕສ່ຽວ ສຽນ ເຢຍ , ເຫວີ່ຍ ຕສຸ ນິ່ນ ເຟ້ຍ ເຍີຍ ກ໊ອງ ເຖົາ ເຢຍ .
43005047	ມປ່າ ເມີ່ຍ ບົວ ໄມ້ ສຽນ ໂມ​ເຊ ເຟ້ຍ ເຍີຍ ນໍ , ເມີ່ຍ ບົວ ຮນັ້ງ ຫາຍ ນໍ ໄຮ່ ສຽນ ເຢຍ ເຍີຍ ຫວ່າ ? ”
43006001	ອກະຮ້າ ເຢ​ຊູ ເຈ໋ຍ ວົ້ວ ຫງ່ານ ຕສິ ກາ​ລິ​ລີ ຄ້ອຍ-ຕອນ ( ແອ໋ງ ມ່າຍ ກັ້ນ ນອມ ບົ໋ວ ເຫ່ວ ທິ​ເບ​ລຽດ ) .
43006002	ມ່ຽນ ທສ້ຳ ເຍີຍ ກັນ ຈ໊ຽນ ນິ່ນ ມີ່ງ ເຫວີ່ຍ ຕສຸ ນິ່ນ ບົວ ປວັດ ນິ່ນ ໂຕສ໋ວ ເຈ໋ຍ ບົວະ ຮ່ອງ ເຍີຍ ສີ່ ຕສໍ່ ຫລົງ ປຸ໊ດ-ແປ່ງ ມ່ຽນ .
43006003	ເຢ​ຊູ ຕສ່ຽວ ຝາວ ບົງ-ໄອ໊ ມີ່ງ ເຖສົາ ນິ່ນ ເຍີຍ ໄຊ-ກໍ໋ ບົວ ເຕສວີ໌ຍ ຈ໊ຽນ ວົ້ວ .
43006004	ວົ້ວ ຕສັ່ນ ອ໊າ ລ່ຳ ເຕີ໋ຍ ເຖົາ ຢິວ​ໄທ ມ່ຽນ ເຈ໋ຍ ເສຍ ແໝ່ງ ຕສິ໊ບ ອ໊ະ .
43006005	ເຢ​ຊູ ເທສົາ ຮມຽນ ໝັ່ງ , ປວັດ ມ່ຽນ ທສ້ຳ ເຍີຍ ຕ້າຍ ນິ່ນ ວົ້ວ ຕສ່ຽວ ໜ່າຍ ກ໋າ ຟີ​ລິບ , “ ບົວ ອ໋ອຍ ຕສຸ ມີ່ງ ຫາຍ ມ໌າຍ ກະນ້າຍ ເກົ໋າ ປຸນ ນ້າຍ ເຕີ໋ຍ ຕສວັ໋ງ ມ່ຽນ ຫຍັ່ນ ? ”
43006006	ເຢ​ຊູ ຂູງ ຮນັ້ງ ນ້າຍ ນໍ ໜ່າຍ ເຫວີ່ຍ ເສີຍ ຟີ​ລິບ . ນິ່ນ ກັ້ນ ອ໋ອຍ ຮນັ້ງ ຫາຍ ນໍ ໂຕສ໋ວ ນິ່ນ ຕສູ໊ງ ຮິ້ວ ໝີ່ ອ໊ະ .
43006007	ຟີ​ລິບ ເຕົາ , “ ຫລົ່ງ ຫຍີ່ ແປ໊ະ ຮນອຍ ເຍີຍ ກົງ-ຕສິ້ນ ມ໌າຍ ຫຍັ່ນ ເຍີຍ ກະນ້າຍ ຕສູ໊ງ ໄມ້ ເກົ໋າ ຢຽດ ເຕົ້າ ຕຸ໊ ຕິ໊ ຕຽນ . ”
43006008	ມ່າຍ ເຕົ້າ ເຢ​ຊູ ເຍີຍ ໄຊ-ກໍ໋ , ຕົ້ງ ຊີ​ມົນ ປີ​ເຕ ເຍີຍ ໂຢ໌ວ , ອັນ​ດາ​ລູ , ກ໊ອງ ,
43006009	“ ຢຽມ ນ້າຍ ມ່າຍ ເຕົ້າ ຕອນ ມ່າຍ ປຢາ ນອມ ຫລົ່ງ ເບຢົ້າ ບາ​ລີ ໂຕສ໋ວ ຕ້າຍ ເຍີຍ ອຈົ໊ວ ເຖສົາ ອີ ເຕົ້າ ເບຢົ໌າ . ມປ່າ ມ່ຽນ ດົ່ງ ໜ່າຍ ທສ້ຳ ຮນັ້ງ ຫາຍ ນໍ ໄຮ່ ປຸນ ຕຸ໊ ອກອຍ ? ”
43006010	ເຢ​ຊູ ກ໊ອງ , “ ບົ໋ວ ຕສວັ໋ງ ມ່ຽນ ເຕສວີ໌ຍ ເອຈ່ຍ ມ່າະ ! ” ວົ້ວ ເຕີ໋ຍ ຕ໋ອງ ເມ້ຍ ທສ້ຳ ເຍີຍ . ຕສວັ໋ງ ມ່ຽນ ຕສ່ຽວ ເຕສວີ໌ຍ ເອຈ່ຍ . ຕານ ມຈັ່ງ ຕອນ ມ່າຍ ເລີ່ຍ ໄມ້ ໂກ ປຢາ ທສິນ ເຕົ້າ .
43006011	ເຢ​ຊູ ຕສ່ຽວ ເຕສ໊າະ ວົ້ວ ເຕີ໋ຍ ອຈົ໊ວ ຕ້າຍ ເຕົ໋າ ເກົ໋າ , ແລ໌ງ ຕສີ້ງ ລິ໌ວ ທິນ-ຮູ່ງ , ຕສ່ຽວ ປຸນ ອກອຍ ເຕສວີ໌ຍ ຈ໊ຽນ ວົ້ວ ເຕີ໋ຍ ຕສວັ໋ງ ມ່ຽນ ຫຍັ່ນ . ເບຢົ໌າ ຢ່າ ຟີ່ ຮນັ້ງ ເຍີຍ ປຸນ ອກອຍ , ຕສິ໋ວ ເກ໊າະ-ມ່ຽນ ອ໋ອຍ ທສ້ຳ ໄຟ ໂຕສະ .
43006012	ຕສວັ໋ງ ມ່ຽນ ຕສ່ຽວ ຫຍັ່ນ ເປ໊ວ ເດສ່ງ . ເຢ​ຊູ ບົ໋ວ ນິ່ນ ເຍີຍ ໄຊ-ກໍ໋ ບົວ , “ ມີ່ງ ຊຽວ ຫຍັ່ນ ເຕສ່ງ ວົ້ວ ເຕີ໋ຍ ຕ້າຍ , ໄມ້ ຕູ໋ງ ກວັ່ງ ຢຽດ ອ໋າ . ”
43006013	ຕົ້ງ ວົ້ວ ເຕີ໋ຍ ປຢາ ນອມ ອຈົ໊ວ ຕສວັ໋ງ ມ່ຽນ ຫຍັ່ນ ເປ໊ວ ເດສ່ງ , ມປ່າ ໄຊ-ກໍ໋ ບົວ ແອ໋ງ ຊຽວ ເຕສ່ງ ວົ້ວ ເຕີ໋ຍ ຕັ໊ບ ປວັ໊ງ ຕສຽບ ເຫຍີ່ຍ ນອມ ດານ .
43006014	ຕສວັ໋ງ ມ່ຽນ ປວັດ ເຢ​ຊູ ໂຕສ໋ວ ນ້າຍ ຫຍູ່ງ ບົວະ ຮ່ອງ ເຍີຍ ສີ່ , ນິ່ນ ບົວ ກ໊ອງ , “ ນ້າຍ ເຊ ອ໋ອຍ ຕ້າຍ ເຖົາ ປ້າມ ເກນ ວົ້ວ ເຕົ້າ ໂຕ່ວ ຫວ່າ ມ່ຽນ ອ໊ະ . ”
43006015	ເຢ​ຊູ ຮິ້ວ ຕຸ໊ ມ່ຽນ ອ໋ອຍ ຕ້າຍ ເຕສ໊າະ ນິ່ນ , ອ໊າບ ນິ່ນ ໂຕສ໋ວ ຮູ່ງ , ນິ່ນ ກັ້ນ ຕສ່ຽວ ຊິ້ມ ອກອຍ ແອ໋ງ ຝາວ ວົ້ວ ເຈ໋ຍ ບົງ ໝີ່ ອ໊ະ .
43006016	ລູ່ງ ມ໌ານ-ຫຮມວັງ ເຕີ໋ຍ , ເຢ​ຊູ ເຍີຍ ໄຊ-ກໍ໋ ບົວ ເອຈ່ຍ ເຖົາ ຄ້ອຍ-ເຮລນ ,
43006017	ເປັຍ ດສັ໊ງ ຫູງ ຈ໊ຽນ ມີ່ງ ວົ້ວ ຫງ່ານ ຕສິ ຄ້ອຍ , ຄາ​ເປ​ນາ​ອຸມ ມູ້ງ . ວົ້ວ ຕສັ່ນ , ຕສູ໊ງ ຫຮມວັງ ອ໊ະ . ເຢ​ຊູ ຢ່າ ໄມ້ ແກ້ງ ເຖົາ ນິ່ນ ບົວ ວົ້ວ .
43006018	ວົ້ວ ຕສັ່ນ ປ໌ອງ ກອງ ຕົ້ມ ດສຢ໋າວ ປ່ວນ ຄ້ອຍ ເຈ໌ຍ ຫລ່າງ .
43006019	ໄຊ-ກໍ໋ ບົວ ແດສງ ດສັ໊ງ ມີ່ງ ປຢາ ຈຸ໊ ກີ​ໂລ ເຍີຍ ຕ໋ອງ , ປວັດ ເຢ​ຊູ ຢັ້ງ ວວມ-ໝິ່ນ ຕ້າຍ ນິດ ຟັດ ນິ່ນ ບົວ ເຍີຍ ດສັ໊ງ , ແຮະ ນິ່ນ ບົວ ກ້ຳ ເດສ໋ຍ ໄຫ່ .
43006020	ເຢ​ຊູ ບົ໋ວ ນິ່ນ ບົວ , “ ໄມ້ ຕູ໋ງ ກ້ຳ ເດສ໋ຍ . ເຊ ຕົ້ງ ເຢຍ ອ໊ະ . ”
43006021	ໄຊ-ກໍ໋ ບົວ ຕສ່ຽວ ອະເຮນີ້ຍ ຕສິ໊ບ ນິ່ນ ເປັຍ ດສັ໊ງ . ດສັ໊ງ ລ່ຽມ ເຕສີ້ຍ ເຖົາ ນິ່ນ ບົວ ອ໋ອຍ ມີ່ງ ວົ້ວ ນອມ ຕ໋ອງ ໝີ່ ອ໊ະ .
43006022	ຕະເຫຍີ່ຍ ຮນອຍ ຖສໍ່ ຢຽມ ວົ້ວ ຫງ່ານ ຕສິ ຄ້ອຍ ວົ້ວ ເຕີ໋ຍ ຕສວັ໋ງ ມ່ຽນ ຮິ້ວ ຕຸ໊ ຢຽມ ວົ້ວ ຂູງ ມ່າຍ ດຸ ໂຜວ ດສັ໊ງ ຮນັ້ງ . ເຢ​ຊູ ຢ່າ ໄມ້ ເຕສີ໌ຍ ເຖສົາ ນິ່ນ ເຍີຍ ໄຊ-ກໍ໋ ເປັຍ ວົ້ວ ໂຜວ ດສັ໊ງ , ຂູງ ໄຊ-ກໍ໋ ບົວ ກັ້ນ ມີ່ງ ຮນັ້ງ .
43006023	ມ່າຍ ເຕີ໋ຍ ດສັ໊ງ ຢຽມ ທິ​ເບ​ລຽດ ມູ້ງ ຕ້າຍ ຕີ້ງ ຈ໊ຽນ ວົ້ວ ຄ້ອຍ-ເຮລນ , ນິດ ຕສ໊ຽວ ເຕສ໊າະ ອຈົ໊ວ ແລ໌ງ ຕສີ້ງ ລິ໌ວ ທິນ-ຮູ່ງ ຕສ່ຽວ ປຸນ ຕສວັ໋ງ ມ່ຽນ ຫຍັ່ນ ວົ້ວ ນອມ ຕ໋ອງ .
43006024	ຕສວັ໋ງ ມ່ຽນ ປວັດ ເຢ​ຊູ ເຖສົາ ໄຊ-ກໍ໋ ບົວ ໄມ້ ຢຽມ ໜ່າຍ , ນິ່ນ ບົວ ຕສ່ຽວ ເປັຍ ວົ້ວ ເຕີ໋ຍ ດສັ໊ງ ມີ່ງ ຄາ​ເປ​ນາ​ອຸມ ມູ້ງ ລໍ໌ ເຢ​ຊູ .
43006025	ຕສວັ໋ງ ມ່ຽນ ລໍ໌ ປວັດ ເຢ​ຊູ ຢຽມ ວົ້ວ ຫງ່ານ ຕສິ ຄ້ອຍ ນິ່ນ ບົວ ໜ່າຍ , “ ຟິນ-ແຊງ ອ້າ ! ຕສຢັ້ງ ຫາຍ ຕ້າຍ ເຖົາ ນ້າຍ ? ”
43006026	ເຢ​ຊູ ເຕົາ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເມີ່ຍ ບົວ ລໍ໌ ເຢຍ ໄມ້ ເຕສີ໌ຍ ຫລາຍ ປວັດ ເຢຍ ໂຕສ໋ວ ບົວະ ຮ່ອງ ເຍີຍ ຈັ໋ງ-ໂຫ່ , ເຊ ເຫວີ່ຍ ຕສຸ ເມີ່ຍ ບົວ ຕຸ໊ ອຈົ໊ວ ຫຍັ່ນ ເປ໊ວ .
43006027	ເມີ່ຍ ບົວ ໄມ້ ຕູ໋ງ ທສວດ ທຈະ ລໍ໌ ໄຮ່ ຫວ່າຍ ເຍີຍ ຫຍັ່ນ ຮົບ . ອ໋ອຍ ຕສຸ ລໍ໌ ປຸນ ມ່ຽນ ຕຸ໊ ຢຽດ ລິ໌ວ ເຍີຍ ແໝ່ງ ວົ້ວ ຫຍູ່ງ ຫຍັ່ນ ຮົບ . ເຢຍ , ປ້າມ ມ່ຽນ ເຍີຍ ຕອນ , ອ໋ອຍ ປຸນ ນ້າຍ ຫຍູ່ງ ຫຍັ່ນ ຮົບ ເມີ່ຍ ບົວ , ເຫວີ່ຍ ຕສຸ ເຢຍ ເຍີຍ ເຕຍ , ທິນ-ຮູ່ງ , ຈິວ ຫັດ ມ໌າ ປຸນ ເຢຍ , ຮນັ້ງ ເບ໊າະ ຈ໊ຽນ ຢ໋ຽນ ນໍ , ປຸນ ທສີງ ເຢຍ ຫອບ ເດສ່ງ ນິ່ນ ເຍີຍ ໂຮຍ້ວ . ”
43006028	ນິ່ນ ບົວ ຕສ່ຽວ ໜ່າຍ ເຢ​ຊູ , “ ເຢຍ ບົວ ອ໋ອຍ ຕສຸ ໂຕສ໋ວ ຫາຍ ຫຍູ່ງ ຖສີງ ຝຸນ ທິນ-ຮູ່ງ ເຍີຍ ກົງ ? ”
43006029	ເຢ​ຊູ ເຕົາ , “ ທິນ-ຮູ່ງ ອ໋ອຍ ເມີ່ຍ ບົວ ໂຕສ໋ວ ເຍີຍ ກົງ ເຊ ອ໋ອຍ ຕສຸ ສຽນ ນິ່ນ ພ້າຍ ຕ້າຍ ວົ້ວ ເຕົ້າ . ”
43006030	ນິ່ນ ບົວ ຕສ່ຽວ ບົ໋ວ ເຢ​ຊູ , “ ວົ້ວ ຫຍູ່ງ ເມີ່ຍ ອ໋ອຍ ໂຕສ໋ວ ຫາຍ ຫຍູ່ງ ບົວະ ຮ່ອງ ເຍີຍ ຈັ໋ງ-ໂຫ່ ປຸນ ເຢຍ ບົວ ປວັດ ຕສ່ຽວ ໄຮ່ ສຽນ ເມີ່ຍ ? ເມີ່ຍ ອ໋ອຍ ຮນັ້ງ ຫາຍ ນໍ ໂຕສ໋ວ ?
43006031	ເຢຍ ບົວ ເຍີຍ ອົງ-ຖາຍ ຢຽມ ເຕີ່ຍ-ປູງ-ຮວາງ ຕຸ໊ ຫຍັ່ນ ມາ​ນາ ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ນິ່ນ ປຸນ ຢຽມ ລູ່ງ ຕ້າຍ ເຍີຍ ຫຍັ່ນ ຮົບ ນິ່ນ ບົວ ຫຍັ່ນ . ’ ”
43006032	ເຢ​ຊູ ບົ໋ວ ນິ່ນ ບົວ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຊ ໄມ້ ເຕສີ໌ຍ ໂມ​ເຊ ປຸນ ຢຽມ ລູ່ງ ຕ້າຍ ວົ້ວ ຫຍູ່ງ ຕສຽນ ຫຍັ່ນ ຮົບ . ເຊ ເຢຍ ເຍີຍ ເຕຍ ເຕສ໊າະ ຢຽມ ລູ່ງ ເຍີຍ ຕສຽນ ຫຍັ່ນ ຮົບ ຈິວ ປຸນ ເມີ່ຍ ບົວ .
43006033	ເຫວີ່ຍ ຕສຸ ທິນ-ຮູ່ງ ເຍີຍ ຫຍັ່ນ ຮົບ ເຊ ຕົ້ງ ຢຽມ ທິນ-ຕ້ອງ ເອຈ່ຍ ຕ້າຍ ປຸນ ປ້າມ ມ່ຽນ ຕຸ໊ ຕສຢັ້ງ ຈ໊ຽນ ວົ້ວ ເຕົ້າ . ”
43006034	ນິ່ນ ບົວ ກ໊ອງ , “ ຟິນ-ແຊງ ອ້າ ! ໂທ້ ຕສັ່ນໆ ປຸນ ນ້າຍ ຫຍູ່ງ ຫຍັ່ນ ຮົບ ເຢຍ ບົວ ມ່າະ ! ”
43006035	ເຢ​ຊູ ບົ໋ວ ນິ່ນ ບົວ , “ ເຢຍ ກັ້ນ ເຊ ຢູ໌ງ ແໝ່ງ ເຍີຍ ຫຍັ່ນ ຮົບ . ຫາຍ ເຕົ້າ ຕ້າຍ ລໍ໌ ເຢຍ , ວົ້ວ ເຕົ້າ ຢຽດ ລິ໌ວ ໄມ້ ຫງໍ່ . ຫາຍ ເຕົ້າ ສຽນ ເຢຍ , ວົ້ວ ເຕົ້າ ຢຽດ ລິ໌ວ ໄມ້ ອກ໊າດ .
43006036	ມປ່າ ຮນັ້ງ ເຢຍ ບົ໋ວ ເຈ໋ຍ ເມີ່ຍ ບົວ ນໍ , ເມີ່ຍ ບົວ ປວັດ ເຈ໋ຍ ເຢຍ ຢ່າ ໄມ້ ສຽນ .
43006037	ຕະຟ່ານ ເຢຍ ເຍີຍ ເຕຍ ເຖສີຍ ປຸນ ເຢຍ ເຍີຍ ມ່ຽນ ຢຽດ ຕສູ໊ງ ອ໋ອຍ ຕ້າຍ ລໍ໌ ເຢຍ . ຫາຍ ເຕົ້າ ຕ້າຍ ລໍ໌ ເຢຍ , ເຢຍ ຢຽດ ລິ໌ວ ໄມ້ ກວັ່ງ .
43006038	ເຫວີ່ຍ ຕສຸ ເຢຍ ຢຽມ ທິນ-ຕ້ອງ ເອຈ່ຍ ຕ້າຍ ມປ່າ ໄມ້ ເຕສີ໌ຍ ເຊວີ່ຍ ເຢຍ ກັ້ນ ເຍີຍ ເອີ໋ຍ ໂຕສ໋ວ . ເຢຍ ຕ້າຍ ໂຕສ໋ວ ເອີຍ ພ້າຍ ເຢຍ ຕ້າຍ ວົ້ວ ເຕົ້າ ເຍີຍ ເອີ໋ຍ ຮນັ້ງ .
43006039	ພ້າຍ ເຢຍ ຕ້າຍ ວົ້ວ ເຕົ້າ ເຍີຍ ເອີ໋ຍ ເຊ ຮນັ້ງ ນ້າຍ . ຕົ້ງ ນິ່ນ ເຖສີຍ ປຸນ ເຢຍ ວົ້ວ ເຕີ໋ຍ ມ່ຽນ , ນິ່ນ ໄມ້ ອ໋ອຍ ເຢຍ ປຸນ ລ່າຍ ຕສິດ ຢຽດ ເຕົ້າ . ເຖົາ ອກະຮ້າ ລາຍ ວົ້ວ ຮນອຍ , ອ໋ອຍ ເຢຍ ປຸນ ນິ່ນ ບົວ ຢຽດ ຕສູ໊ງ ນັ່ງ ຕ້າຍ .
43006040	ເຫວີ່ຍ ຕສຸ ເຢຍ ເຍີຍ ເຕຍ ເຍີຍ ເອີ໋ຍ ເຊ ຮນັ້ງ ນ້າຍ . ຫາຍ ເຕົ້າ ປວັດ ນິ່ນ ເຍີຍ ຕອນ , ຢ່າ ສຽນ ເຂົາ ນິ່ນ ເຍີຍ ຕອນ , ວົ້ວ ເຕົ້າ ຕສ່ຽວ ຕຸ໊ ຢຽດ ລິ໌ວ ເຍີຍ ແໝ່ງ . ເຖົາ ອກະຮ້າ ລາຍ ວົ້ວ ຮນອຍ ເຢຍ ຢ່າ ອ໋ອຍ ປຸນ ນິ່ນ ນັ່ງ ຕ້າຍ . ”
43006041	ຢິວ​ໄທ ມ່ຽນ ຕສ່ຽວ ງົບ ເຢ​ຊູ ເຫວີ່ຍ ຕສຸ ນິ່ນ ກ໊ອງ , “ ເຢຍ ເຊ ຢຽມ ທິນ-ຕ້ອງ ເອຈ່ຍ ຕ້າຍ ເຍີຍ ຫຍັ່ນ ຮົບ . ”
43006042	ນິ່ນ ບົວ ກ໊ອງ , “ ນ້າຍ ເຕົ້າ ເຊ ໂຢ​ເຊບ ເຍີຍ ຕອນ , ເຢ​ຊູ , ໄມ້ ເຕສີ໌ຍ ? ນິ່ນ ເຍີຍ ເຕ໋ຍ ໝ່າ ບົວ ຮິ້ວ ຕຸ໊ ເຍີຍ . ນິ່ນ ຮນັ້ງ ຫາຍ ນໍ ໄຮ່ ກ໊ອງ ນິ່ນ ຢຽມ ທິນ-ຕ້ອງ ເອຈ່ຍ ຕ້າຍ ? ”
43006043	ເຢ​ຊູ ເຕົາ ນິ່ນ ບົວ , “ ເມີ່ຍ ບົວ ໄມ້ ຕູ໋ງ ງີ່ ຫງູງ ງົບ ເຍີຍ ມ່າະ !
43006044	ໄມ້ ມ່າຍ ຫາຍ ເຕົ້າ ໄຮ່ ຕ້າຍ ລໍ໌ ເຢຍ ທສວດ ລິ໌ວ ຕສັ່ງ ເຕ໋ຍ , ຕົ້ງ ພ້າຍ ເຢຍ ຕ້າຍ ວົ້ວ ເຕົ້າ , ຢົວະ ນິ່ນ ຕ້າຍ . ຫາຍ ເຕົ້າ ຕ້າຍ ລໍ໌ ເຢຍ , ເຖົາ ອກະຮ້າ ລາຍ ວົ້ວ ຮນອຍ ເຢຍ ຕສ່ຽວ ປຸນ ນິ່ນ ນັ່ງ ຕ້າຍ .
43006045	ໂຕ່ວ ຫວ່າ ມ່ຽນ ເຍີຍ ໂຊວ ເຟ້ຍ ຈ໊ຽນ ກ໊ອງ , ‘ ທິນ-ຮູ່ງ ກັ້ນ ອ໋ອຍ ອຈ໋າວ ນິ່ນ ບົວ ຢຽດ ຕສູ໊ງ . ’ ຫາຍ ເຕົ້າ ໄຮ໌ ຕສັ່ງ ເຕ໋ຍ ເຍີຍ ຫວ່າ ຢ່າ ໂຫະ ຮິ້ວ ເຍີຍ , ນິ່ນ ບົວ ຢຽດ ຕສູ໊ງ ອ໋ອຍ ຕ້າຍ ລໍ໌ ເຢຍ .
43006046	ນ້າຍ ໄມ້ ເຕສີ໌ຍ ກ໊ອງ ມ່າຍ ຫາຍ ເຕົ້າ ຕຸ໊ ປວັດ ເຈ໋ຍ ຕສັ່ງ ເຕ໋ຍ . ຂູງ ຢຽມ ທິນ-ຮູ່ງ ຕ້າຍ ວົ້ວ ເຕົ້າ ຕຸ໊ ປວັດ ເຈ໋ຍ ຕສັ່ງ ເຕ໋ຍ ຮນັ້ງ .
43006047	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ສຽນ ເຢຍ , ວົ້ວ ເຕົ້າ ມ່າຍ ຢຽດ ລິ໌ວ ເຍີຍ ແໝ່ງ .
43006048	ເຢຍ ໂຕສ໋ວ ຢູ໌ງ ແໝ່ງ ເຍີຍ ຫຍັ່ນ ຮົບ .
43006049	ເມີ່ຍ ບົວ ເຍີຍ ອົງ-ຖາຍ-ແງະ ຢຽມ ເຕີ່ຍ-ປູງ-ຮວາງ ຫຍັ່ນ ມາ​ນາ ມປ່າ ນິ່ນ ບົວ ໄຕ່ ໝີ່ ອ໊ະ .
43006050	ຫາຍ ເຕົ້າ ຫຍັ່ນ ຢຽມ ທິນ-ຕ້ອງ ເອຈ່ຍ ຕ້າຍ ເຍີຍ ຫຍັ່ນ ຮົບ ໄມ້ ຕສຸ ໄຕ່ .
43006051	ເຢຍ ໂຕສ໋ວ ຕສຢັ້ງ ຈ໊ຽນ ເຍີຍ ຫຍັ່ນ ຮົບ ຢຽມ ທິນ-ຕ້ອງ ເອຈ່ຍ ຕ້າຍ . ຫາຍ ເຕົ້າ ຫຍັ່ນ ນ້າຍ ຫຍູ່ງ ຫຍັ່ນ ຮົບ , ວົ້ວ ເຕົ້າ ຕຸ໊ ຢຽດ ລິ໌ວ ຕສຢັ້ງ ຈ໊ຽນ . ເຢຍ ປຸນ ເຍີຍ ຫຍັ່ນ ຮົບ ເຊ ຕົ້ງ ເຢຍ ກັ້ນ ເຍີຍ ອໍ໊ ເຫວີ່ຍ ປຸນ ປ້າມ ມ່ຽນ ຕຸ໊ ຕສຢັ້ງ ຈ໊ຽນ . ”
43006052	ຢິວ​ໄທ ມ່ຽນ ໄຮ໌ ນ້າຍ ເຕີ໋ຍ ຫວ່າ ຕສ່ຽວ ແດສງ ເຈ໌ຍ ຈ໋າ ຕ້າຍ ກ໊ອງ , “ ນ້າຍ ລ່ານ ມ່ຽນ ຮນັ້ງ ຫາຍ ນໍ ໄຮ່ ປຸນ ນິ່ນ ເຍີຍ ອໍ໊ ບົວ ຫຍັ່ນ ? ”
43006053	ເຢ​ຊູ ບົ໋ວ ນິ່ນ ບົວ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຊ ກ໊ອງ ເມີ່ຍ ບົວ ໄມ້ ຫຍັ່ນ ປ້າມ ມ່ຽນ ເຍີຍ ຕອນ ເຍີຍ ອໍ໊ , ຢ່າ ໄມ້ ຮົບ ນິ່ນ ເຍີຍ ດສຢ໊າມ , ຢຽມ ເມີ່ຍ ບົວ ກະຍົ໌ວ ໄມ້ ມ່າຍ ຕສຢັ້ງ ແໝ່ງ ອ໊ະ .
43006054	ຫາຍ ເຕົ້າ ຫຍັ່ນ ເຢຍ ເຍີຍ ອໍ໊ , ຮົບ ເຢຍ ເຍີຍ ດສຢ໊າມ , ວົ້ວ ເຕົ້າ ມ່າຍ ຢຽດ ລິ໌ວ ເຍີຍ ແໝ່ງ . ອກະຮ້າ ລາຍ ວົ້ວ ຮນອຍ ເຢຍ ຢ່າ ອ໋ອຍ ປຸນ ນິ່ນ ນັ່ງ ຕ້າຍ .
43006055	ເຫວີ່ຍ ຕສຸ ເຢຍ ເຍີຍ ອໍ໊ ເຖສົາ ເຢຍ ເຍີຍ ດສຢ໊າມ ເຊ ຕສຽນ ຫຍັ່ນ ຮົບ .
43006056	ຫາຍ ເຕົ້າ ຫຍັ່ນ ເຢຍ ເຍີຍ ອໍ໊ ຢ່າ ຮົບ ເຢຍ ເຍີຍ ດສຢ໊າມ , ວົ້ວ ເຕົ້າ ເຖສົາ ເຢຍ ຈວັ່ງ ແໝ່ງ ຕສຢັ້ງ . ເຢຍ ຢ່າ ເຖສົາ ວົ້ວ ເຕົ້າ ຈວັ່ງ ແໝ່ງ ຕສຢັ້ງ .
43006057	ຕສຢັ້ງ ຈ໊ຽນ ເຍີຍ ຕສັ່ງ ເຕ໋ຍ ພ້າຍ ເຢຍ ຕ້າຍ , ເຢຍ ຢ່າ ເຫວີ່ຍ ນິ່ນ ຕຸ໊ ຕສຢັ້ງ ຈ໊ຽນ . ຮນັ້ງ ໜ່າຍ , ຫາຍ ເຕົ້າ ຫຍັ່ນ ເຢຍ ເຍີຍ ອໍ໊ , ວົ້ວ ເຕົ້າ ຢ່າ ເຫວີ່ຍ ເຢຍ ຕຸ໊ ຕສຢັ້ງ ຈ໊ຽນ .
43006058	ນ້າຍ ເຊ ຢຽມ ທິນ-ຕ້ອງ ເອຈ່ຍ ຕ້າຍ ເຍີຍ ຫຍັ່ນ ຮົບ . ເຊ ໄມ້ ຮນັ້ງ ບົວ ເຍີຍ ອົງ-ຖາຍ ຫຍັ່ນ ເຍີຍ ມາ​ນາ . ຫຍັ່ນ ລິ໌ວ ຖສໍ່ ໄຮ່ ໄຕ່ ເຍີຍ . ມປ່າ ຫາຍ ເຕົ້າ ຫຍັ່ນ ຢຽມ ທິນ-ຕ້ອງ ເອຈ່ຍ ຕ້າຍ ເຍີຍ ຫຍັ່ນ ຮົບ ຕສ່ຽວ ຕຸ໊ ຢຽດ ລິ໌ວ ຕສຢັ້ງ ຈ໊ຽນ . ”
43006059	ເຢ​ຊູ ກ໊ອງ ນ້າຍ ເຕີ໋ຍ ຫວ່າ ວົ້ວ ຕສັ່ນ ນິ່ນ ຢຽມ ຄາ​ເປ​ນາ​ອຸມ ມູ້ງ ເຍີຍ ຫວຸ່ຍ ຕ້ອງ ອຈ໋າວ ມ່ຽນ .
43006060	ເຢ​ຊູ ເຍີຍ ໄຊ-ກໍ໋ ທສ້ຳ ເຍີຍ ໄຮ໌ ລິ໌ວ ນ້າຍ ເຕີ໋ຍ ຫວ່າ ຕສ່ຽວ ກ໊ອງ , “ ນ້າຍ ເຕີ໋ຍ ອຈ໋າວ ເຍີຍ ຫວ່າ ຕສະເກ້ງ ອະ ຕຸ໊ ໄຫ່ . ຫາຍ ເຕົ້າ ໄຮ່ ໝວັງ ຕຸ໊ ແລ່ ? ”
43006061	ເຢ​ຊູ ຮິ້ວ ຕຸ໊ ນິ່ນ ເຍີຍ ໄຊ-ກໍ໋ ຮນັ້ງ ນ້າຍ ນໍ ງົບ ນ້າຍ ເຕີ໋ຍ ຫວ່າ ຕສ່ຽວ ກ໊ອງ ບົ໋ວ ນິ່ນ ບົວ , “ ຫລາຍ ເຢຍ ກ໊ອງ ນ້າຍ ເຕີ໋ຍ ຫວ່າ ເມີ່ຍ ບົວ ໄຮ໌ ອ໋ອຍ ຖຸຍ ໂປ່ວ ໄຟ ?
43006062	ວົ້ວ ຫຍູ່ງ ເຊ ກ໊ອງ ເມີ່ຍ ບົວ ປວັດ ເຢຍ , ປ້າມ ມ່ຽນ ເຍີຍ ຕອນ , ຝາວ ເຖົາ ຕສິ້ນ ດ່າງ ຢຽມ ເຍີຍ ຕ໋ອງ , ເມີ່ຍ ບົວ ຮນັ້ງ ຫາຍ ນໍ ?
43006063	ເຊ ສີງ ລີ່ງ ປຸນ ມ່ຽນ ມ່າຍ ຕສຢັ້ງ ແໝ່ງ . ປ້າມ ມ່ຽນ ໄມ້ ໄຮ່ ປຸນ ມ່ຽນ ມ່າຍ ຕສຢັ້ງ ແໝ່ງ . ເຢຍ ກ໊ອງ ເຍີຍ ຫວ່າ ໄຮ່ ປຸນ ເມີ່ຍ ບົວ ຕຸ໊ ສີງ ລີ່ງ . ສີງ ລີ່ງ ຢ່າ ປຸນ ເມີ່ຍ ບົວ ຕຸ໊ ຕສຢັ້ງ ແໝ່ງ .
43006064	ມປ່າ ເມີ່ຍ ບົວ ມ່າຍ ເຕີ໋ຍ ໄມ້ ສຽນ . ” ເຫວີ່ຍ ຕສຸ ເຢ​ຊູ ຢຽມ ກອນ ມຕ້າຍ ຮິ້ວ ຕຸ໊ ວົ້ວ ເຕີ໋ຍ ມ່ຽນ ຫາຍ ເຕົ້າ ໄມ້ ສຽນ ນິ່ນ , ຫາຍ ເຕົ້າ ອ໋ອຍ ໝ່າຍ ນິ່ນ .
43006065	ນິ່ນ ຕສ່ຽວ ກ໊ອງ , “ ເຫວີ່ຍ ນ້າຍ ເຢຍ ກ໊ອງ ເຈ໋ຍ ບົ໋ວ ເມີ່ຍ ບົວ ເຍີຍ , ທສວດ ລິ໌ວ ຕສັ່ງ ເຕ໋ຍ ປຸນ ຕ້າຍ ວົ້ວ ເຕີ໋ຍ , ໄມ້ ມ່າຍ ຫາຍ ເຕົ້າ ໄຮ່ ຕ້າຍ ລໍ໌ ເຢຍ . ”
43006066	ຢຽມ ໜ່າຍ ຕ້າຍ ເຢ​ຊູ ເຍີຍ ໄຊ-ກໍ໋ ທສ້ຳ ເຍີຍ ຖຸຍ ໂປ່ວ , ໄມ້ ກັນ ເຢ​ຊູ ອ໊ະ .
43006067	ເຢ​ຊູ ຕສ່ຽວ ໜ່າຍ ກ໋າ ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ໄຊ-ກໍ໋ , “ ເມີ່ຍ ບົວ ຢ່າ ອ໋ອຍ ກວັ່ງ ເຢຍ ໄຟ ? ”
43006068	ຊີ​ມົນ ປີ​ເຕ ເຕົາ , “ ຕສ໊ຽວ ອ້າ ! ເຢຍ ບົວ ອ໋ອຍ ຕສຸ ມີ່ງ ກັນ ຫາຍ ເຕົ້າ ? ເຊ ຕົ້ງ ເມີ່ຍ ກັ້ນ ເຍີຍ ຫວ່າ ໄຮ່ ປຸນ ມ່ຽນ ຕຸ໊ ຢຽດ ລິ໌ວ ເຍີຍ ແໝ່ງ .
43006069	ເຢຍ ບົວ ສຽນ ຢ່າ ຮິ້ວ ຕຸ໊ ເມີ່ຍ ໂຕສ໋ວ ທິນ-ຮູ່ງ ເຍີຍ ທສີງ-ເດສ່ງ ມ່ຽນ . ”
43006070	ເຢ​ຊູ ເຕົາ , “ ເຢຍ ກິ໊ນ ເມີ່ຍ ບົວ ຕສຽບ ເຫຍີ່ຍ ເຕົ້າ ໄມ້ ເຕສີ໌ຍ ? ມປ່າ ເມີ່ຍ ບົວ ມ່າຍ ເຕົ້າ ໂຕສ໋ວ ເຮ່ຍ ໄກວ໊ ມ້ຽນ . ”
43006071	ເຢ​ຊູ ຮນັ້ງ ນ້າຍ ນໍ ກ໊ອງ ເຊ ກ໊ອງ ຕສຸ ຊີ​ມົນ ອິ​ສະ​ຄາ​ລິ​ໂອດ ເຍີຍ ຕອນ , ຢູ​ດາດ . ໄມ້ ກຸ໊ນ ນິ່ນ ໂຕສ໋ວ ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ໄຊ-ກໍ໋ ເຍີຍ ຢຽດ ເຕົ້າ , ອກະຮ້າ ນິ່ນ ໝ່າຍ ເຢ​ຊູ .
43007001	ອກະຮ້າ ເຢ​ຊູ ໂຢ້ວ ຈ໊ຽນ ກາ​ລິ​ລີ ແຊ້ງ ມີ່ງ . ນິ່ນ ຕີ່ງ ໂຮຍ້ວ ໄມ້ ມີ່ງ ຢູ​ເດຍ ແຊ້ງ ເຫວີ່ຍ ຕສຸ ນິ່ນ ຮິ້ວ ຕຸ໊ ຢຽມ ວົ້ວ ໂຕສ໋ວ ໂຮລ ເຍີຍ ຢິວ​ໄທ ມ່ຽນ ອ໋ອຍ ລໍ໌ ຖຈັງ ໄຕ໋ ນິ່ນ .
43007002	ວົ້ວ ຕສັ່ນ ອ໊າ ລ່ຳ ເຖົາ ບຢໍ໊ ລິ່ວ ເຍີຍ ຕສິ໊ບ ອ໊ະ .
43007003	ເຢ​ຊູ ເຍີຍ ໂຢ໌ວ ບົວ ຕສ່ຽວ ກ໊ອງ ບົ໋ວ ນິ່ນ , “ ກໍ໋ ອ້າ ! ເມີ່ຍ ທສວດ ນ້າຍ ນອມ ຕ໋ອງ ມີ່ງ ຢູ​ເດຍ ແຊ້ງ ມ່າະ ! ອ໋ອຍ ຕສຸ ປຸນ ເມີ່ຍ ເຍີຍ ໄຊ-ກໍ໋ ບົວ ປວັດ ເມີ່ຍ ໂຕສ໋ວ ບົວະ ຮ່ອງ ເຍີຍ ສີ່ .
43007004	ຫາຍ ເຕົ້າ ອ໋ອຍ ຕຸ໊ ເມ່ງ ເຕົ້າ , ນິ່ນ ໄມ້ ປີ໋ງ ນິ່ນ ໂຕສ໋ວ ເຍີຍ ສີ່ . ເມີ່ຍ ໂຕສ໋ວ ຈ໊ຽນ ນ້າຍ ເຕີ໋ຍ ສີ່ , ອ໋ອຍ ຕສຸ ມີ່ງ ປຸນ ລູ່ງ ເດ໊ຍ ມ່ຽນ ໝັ່ງ ເມີ່ຍ ມ່າະ ! ”
43007005	ລ່ຽມ ເຢ​ຊູ ກັ້ນ ເຍີຍ ໂຢ໌ວ ບົວ ຢ່າ ໄມ້ ສຽນ ນິ່ນ .
43007006	ເຢ​ຊູ ບົ໋ວ ນິ່ນ ບົວ , “ ເຢຍ ເຍີຍ ຕສຢັ້ງ ໂຫ່ ໄມ້ ແກ້ງ ເຖົາ , ມປ່າ ເມີ່ຍ ບົວ ຫາຍ ນອມ ຕສຢັ້ງ ໂຫ່ ຢ່າ ມີ່ງ ຕຸ໊ ເຍີຍ .
43007007	ປ້າມ ມ່ຽນ ໄມ້ ມ່າຍ ຕ໋ອງ ດສອງ ເມີ່ຍ ບົວ ມປ່າ ນິ່ນ ບົວ ດສອງ ເຢຍ , ເຫວີ່ຍ ຕສຸ ເຢຍ ໂຕສ໋ວ ຕສອງ-ເຕສ໋ງ ກ໊ອງ ນິ່ນ ບົວ ໂຕສ໋ວ ເຍີຍ ຫວ່າຍ ສີ່ .
43007008	ເມີ່ຍ ບົວ ກຸ໊ນ ມີ່ງ ເຈ໋ຍ ຕສິ໊ບ ອ໊ະ . ເຢຍ ໄມ້ ແກ້ງ ມີ່ງ ເຫວີ່ຍ ຕສຸ ເຢຍ ຫອບ ຕສຸ ມີ່ງ ເຍີຍ ຕສຢັ້ງ ໂຫ່ ໄມ້ ແກ້ງ ເຖົາ . ”
43007009	ເຢ​ຊູ ເຖສົາ ນິ່ນ ບົວ ຮນັ້ງ ນ້າຍ ນໍ ກ໊ອງ ລິ໌ວ , ນິ່ນ ຖສໍ່ ຢຽມ ກາ​ລິ​ລີ ແຊ້ງ .
43007010	ເຢ​ຊູ ເຍີຍ ໂຢ໌ວ ບົວ ມີ່ງ ເຈ໋ຍ ຕສິ໊ບ ໝີ່ ອ໊ະ . ເຢ​ຊູ ອກະຮ້າ ມີ່ງ ມປ່າ ນິ່ນ ໄມ້ ຕອງ ຕສວັ໋ງ ມີ່ງ , ຂູງ ປີ໋ງ ຈ໊ຽນ ມີ່ງ ຮນັ້ງ .
43007011	ຢຽມ ວົ້ວ ຕສິ໊ບ ເຍີຍ ຢິ້ນ ກະຍົ໌ວ , ໂຕສ໋ວ ໂຮລ ເຍີຍ ຢິວ​ໄທ ມ່ຽນ ລໍ໌ ເຢ​ຊູ ຢ່າ ໜ່າຍ ມ່ຽນ , “ ວົ້ວ ລ່ານ ມ່ຽນ ຢຽມ ຫາຍ ? ”
43007012	ຢຽມ ວົ້ວ ເຈ໋ຍ ຕສິ໊ບ ເຍີຍ ຕສວັ໋ງ ມ່ຽນ ຊີ່ ສູງ ຊັບ ເຍີຍ ກ໊ອງ ເຢ​ຊູ . ມ່າຍ ເຕີ໋ຍ ກ໊ອງ , “ ນິ່ນ ເກ້ງ ໂຕສ໋ວ ຄູ້ ມ່ຽນ . ” ມ່າຍ ເຕີ໋ຍ ກ໊ອງ , “ ໄມ້ ເຕສີ໌ຍ ! ນິ່ນ ຂູງ ດົ໊ວ ມ່ຽນ ຮນັ້ງ . ”
43007013	ມປ່າ ຫາຍ ເຕົ້າ ຢ່າ ໄມ້ ກ໊າມ ຕອງ ຕສວັ໋ງ ກ໊ອງ ເຖົາ ເຢ​ຊູ , ເຫວີ່ຍ ຕສຸ ນິ່ນ ບົວ ກ້ຳ ເດສ໋ຍ ໄຫ່ ໂຕສ໋ວ ໂຮລ ເຍີຍ ຢິວ​ໄທ ມ່ຽນ .
43007014	ເຈ໋ຍ ຕສິ໊ບ ເຖົາ ດ໊າມ-ຕີ້ງ , ເຢ​ຊູ ມີ່ງ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ມ່ຽນ .
43007015	ໂຕສ໋ວ ໂຮລ ເຍີຍ ຢິວ​ໄທ ມ່ຽນ ບົວະ ຮ່ອງ ໄຫ່ ຢ່າ ກ໊ອງ , “ ນ້າຍ ລ່ານ ມ່ຽນ ໄມ້ ຕຸ໊ ໂຕະ ໂຊວ ຮລັງ . ນິ່ນ ຝູ່ງ ໄຮ່ ດົ່ງ ໜ່າຍ ຮິ້ວ ? ”
43007016	ເຢ​ຊູ ຕສ່ຽວ ເຕົາ ນິ່ນ ບົວ , “ ເຢຍ ອຈ໋າວ ເຍີຍ ຫວ່າ ເຊ ໄມ້ ເຕສີ໌ຍ ເຢຍ ກັ້ນ ຮນ້ຳ ທສວດ ຕ້າຍ ອຈ໋າວ . ເຊ ຕົ້ງ ພ້າຍ ເຢຍ ຕ້າຍ ວົ້ວ ເຕົ້າ ເຍີຍ ຫວ່າ .
43007017	ຫາຍ ເຕົ້າ ຕີ່ງ ໂຮຍ້ວ ເອີຍ ທິນ-ຮູ່ງ ເຍີຍ ເອີ໋ຍ ໂຕສ໋ວ , ວົ້ວ ເຕົ້າ ຕສ່ຽວ ຮິ້ວ ຕຸ໊ ເຢຍ ອຈ໋າວ ເຍີຍ ຫວ່າ ຢຽມ ທິນ-ຮູ່ງ ຕ້າຍ ໄຟ ເຢຍ ກັ້ນ ຮນ້ຳ ທສວດ ຕ້າຍ ອຈ໋າວ .
43007018	ຫາຍ ເຕົ້າ ເອີຍ ນິ່ນ ກັ້ນ ເຍີຍ ຕສະເອີ໋ຍ ຮນ້ຳ ທສວດ ຕ້າຍ ອຈ໋າວ , ວົ້ວ ເຕົ້າ ຂູງ ອ໋ອຍ ມ່ຽນ ທ່າຍ ນິ່ນ ຮນັ້ງ . ມປ່າ ຫາຍ ເຕົ້າ ອ໋ອຍ ມ່ຽນ ທ່າຍ ພ້າຍ ນິ່ນ ຕ້າຍ ວົ້ວ ເຕົ້າ , ນິ່ນ ຂູງ ກ໊ອງ ຕສຽນ ຫວ່າ ຮນັ້ງ . ໄມ້ ໄຮ່ ກ໊ອງ-ແປະ .
43007019	ໂມ​ເຊ ປຸນ ເລີ໌ຍ-ຫລັດ ເມີ່ຍ ບົວ ໄມ້ ເຕສີ໌ຍ ? ມປ່າ ເມີ່ຍ ບົວ ຢ່າ ໄມ້ ມ່າຍ ຢຽດ ເຕົ້າ ກັນ ເລີ໌ຍ-ຫລັດ . ເມີ່ຍ ບົວ ເຫວີ່ຍ ຫາຍ ຕິ່ວ ລໍ໌ ຖຈັງ ໄຕ໋ ເຢຍ ? ”
43007020	ຕສວັ໋ງ ມ່ຽນ ກ໊ອງ , “ ມ້ຽນ ມົວະ ເມີ່ຍ ໄມ້ ດສັງ ບໍ ລໍ່ ! ມ່າຍ ຫາຍ ເຕົ້າ ອ໋ອຍ ໄຕ໋ ເມີ່ຍ ແລ່ ? ”
43007021	ເຢ​ຊູ ກ໊ອງ , “ ເຢຍ ໂຕສ໋ວ ດສຸ່ນ ສີ່ ເມີ່ຍ ບົວ ຢ່າ ບົວະ ຮ່ອງ ໄຫ່ .
43007022	ໂມ​ເຊ ເຫ່ວ ເມີ່ຍ ບົວ ເຖງ ມ່ຽນ ເຈ໋ຍ ກ໊າດ ເຍີຍ ເລີ໌ຍ . ( ມປ່າ ນ້າຍ ຫຍູ່ງ ເລີ໌ຍ ໄມ້ ເຕສີ໌ຍ ຢຽມ ໂມ​ເຊ ຕ້າຍ , ເຊ ຢຽມ ເມີ່ຍ ບົວ ເຍີຍ ອົງ-ຖາຍ-ແງະ ຕ້າຍ . ) ຕີ້ງ ກົງ ຮນອຍ ເມີ່ຍ ບົວ ຢ່າ ເຖງ ມ່ຽນ ເຈ໋ຍ ກ໊າດ ເຍີຍ ເລີ໌ຍ .
43007023	ເຊ ກ໊ອງ ເມີ່ຍ ບົວ ຕ໋ອຍ ຕີ້ງ ກົງ ຮນອຍ ເຖງ ມ່ຽນ ເຈ໋ຍ ກ໊າດ ເຍີຍ ເລີ໌ຍ ເຫວີ່ຍ ໄມ້ ອ໋ອຍ ຕ່ອງ ໂມ​ເຊ ເຍີຍ ເລີ໌ຍ , ວົ້ວ ຫຍູ່ງ ເຢຍ ຫລົ່ງ ຕີ້ງ ກົງ ຮນອຍ ຕສໍ່ ເຕົ້າ ມ່ຽນ ຫລົງ ເດສ່ງ , ເມີ່ຍ ບົວ ເຫວີ່ຍ ຫາຍ ຕິ່ວ ເຖຈຍ ເຈ໌ຍ ເຢຍ ?
43007024	ໄມ້ ຕູ໋ງ ໝັ່ງ ເປີ້ຍ ຕສັ່ງ ຊ້ຽມ , ອ໋ອຍ ຕສຸ ແປ້ງ ຟິມ ເຍີຍ ຊ້ຽມ . ”
43007025	ເຫວີ່ຍ ນ້າຍ ມ່າຍ ເຕີ໋ຍ ເຢ​ລູ​ຊາ​ເລມ ຕສີ້ງ ເຍີຍ ມ່ຽນ ກ໊ອງ , “ ນິ່ນ ບົວ ອ໋ອຍ ໄຕ໋ ວົ້ວ ເຕົ້າ ມ່ຽນ ຕົ້ງ ນ້າຍ ເຕົ້າ ຊ່າະ ?
43007026	ໝັ່ງ ກ໋າ , ນິ່ນ ຕອງ ຕສວັ໋ງ ມ່ຽນ ກ໊ອງ ຫວ່າ ມປ່າ ນິ່ນ ບົວ ໄມ້ ກ໊ອງ ຢຽດ ຫຍູ່ງ ປຸນ ນິ່ນ . ໂຕສ໋ວ ໂຮລ ເຍີຍ ມ່ຽນ ຕສະເກ້ງ ຮິ້ວ ຕີ່ງ ນິ່ນ ໂຕສ໋ວ ກີ​ຕູ່ ມເປີຍ ?
43007027	ມປ່າ ນ້າຍ ລ່ານ ມ່ຽນ ຢຽມ ຫາຍ ຕ້າຍ ບົວ ຮິ້ວ ເຍີຍ . ກີ​ຕູ່ ຢຽມ ຫາຍ ຕ້າຍ ໄມ້ ມ່າຍ ຫາຍ ເຕົ້າ ຮິ້ວ . ”
43007028	ເຢ​ຊູ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ມ່ຽນ ວົ້ວ ຕສັ່ນ ນິ່ນ ຫລົ່ງ ເຖຈຍ ໂຮລ ເຍີຍ ກ໊ອງ , “ ເມີ່ຍ ບົວ ຕສະເກ້ງ ຮິ້ວ ຕຸ໊ ເຢຍ ຢ່າ ຮິ້ວ ເຢຍ ຢຽມ ຫາຍ ຕ້າຍ . ເຢຍ ໄມ້ ເຕສີ໌ຍ ເຊວີ່ຍ ເຢຍ ກັ້ນ ເຍີຍ ເອີ໋ຍ ຕ້າຍ . ມປ່າ ພ້າຍ ເຢຍ ຕ້າຍ ວົ້ວ ເຕົ້າ ເຊ ຕສຽນ ເຍີຍ . ເມີ່ຍ ບົວ ຢ່າ ໄມ້ ຮິ້ວ ຕຸ໊ ນິ່ນ .
43007029	ມປ່າ ເຢຍ ຮິ້ວ ຕຸ໊ ນິ່ນ ເຍີຍ , ເຫວີ່ຍ ຕສຸ ເຢຍ ຢຽມ ນິ່ນ ວົ້ວ ຕ້າຍ , ນິ່ນ ຢ່າ ພ້າຍ ເຢຍ ຕ້າຍ . ”
43007030	ນິ່ນ ບົວ ຕສ່ຽວ ອ໋ອຍ ເຕສ໊າະ ນິ່ນ ໄຫ່ ອ໊ະ , ມປ່າ ໄມ້ ມ່າຍ ຫາຍ ເຕົ້າ ເອຈ່ຍ ປົ໌ວ ເຕສ໊າະ ເຫວີ່ຍ ຕສຸ ນິ່ນ ເຍີຍ ຕສຢັ້ງ ໂຫ່ ໄມ້ ແກ້ງ ເຖົາ .
43007031	ຢຽມ ວົ້ວ ເຍີຍ ຕສວັ໋ງ ມ່ຽນ ຖສໍ່ ມ່າຍ ທສ້ຳ ເຍີຍ ສຽນ ນິ່ນ . ນິ່ນ ບົວ ກ໊ອງ , “ ກີ​ຕູ່ ຕ້າຍ ວົ້ວ ຕສັ່ນ ນິ່ນ ໄຮ່ ໂຕສ໋ວ ຕຸ໊ ບົວະ ຮ່ອງ ເຍີຍ ຈັ໋ງ-ໂຫ່ ເກົ້າ ທສ້ຳ ນ້າຍ ເຕົ້າ ໄຟ ? ”
43007032	ຟາ​ລິ​ສີ ມ່ຽນ ໄຮ໌ ຕສວັ໋ງ ມ່ຽນ ຊີ່ ສູງ ຊັບ ເຍີຍ ກ໊ອງ ເຢ​ຊູ ເຍີຍ ເຈົ໊າ , ນິ່ນ ບົວ ເຖສົາ ໄຊ ມ່ຽນ ເປຢີ໊ຍ ຕສ່ຽວ ພ້າຍ ໂກ໋ວ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ແປງ ມີ່ງ ເຕສ໊າະ ເຢ​ຊູ .
43007033	ເຢ​ຊູ ກ໊ອງ , “ ເຢຍ ແອ໋ງ ເຖສົາ ເມີ່ຍ ບົວ ຢຽມ ຕັ້ງ ປ໊າ ຮນັ້ງ . ອກະຮ້າ ຕສ່ຽວ ດສ໋ວນ ເຖົາ ພ້າຍ ເຢຍ ຕ້າຍ ວົ້ວ ເຕົ້າ .
43007034	ເມີ່ຍ ບົວ ອ໋ອຍ ລໍ໌ ເຢຍ ຢ່າ ລໍ໌ ໄມ້ ປວັດ , ເຫວີ່ຍ ຕສຸ ເຢຍ ມີ່ງ ຢຽມ ເຍີຍ ຕ໋ອງ ເມີ່ຍ ບົວ ມີ່ງ ໄມ້ ຕຸ໊ . ”
43007035	ໂຕສ໋ວ ໂຮລ ເຍີຍ ຢິວ​ໄທ ມ່ຽນ , ລ່ານ ໜ່າຍ ລ່ານ , “ ອາ , ນ້າຍ ລ່ານ ມ່ຽນ ອ໋ອຍ ມີ່ງ ຫາຍ ບົວ ຖສີງ ລໍ໌ ໄມ້ ປວັດ ? ນິ່ນ ອ໋ອຍ ມີ່ງ ບົວ ຢິວ​ໄທ ມ່ຽນ ດສ໋ານ ມີ່ງ ຢຽມ ວົ້ວ ເຕີ໋ຍ ຈັ໋ນ-ກີກ ເຍີຍ ຕສີ້ງ ອຈ໋າວ ຈັ໋ນ-ກີກ ໄຟ ?
43007036	ນິ່ນ ກ໊ອງ ບົວ ອ໋ອຍ ລໍ໌ ນິ່ນ ຢ່າ ລໍ໌ ໄມ້ ປວັດ , ຢ່າ ກ໊ອງ ນິ່ນ ມີ່ງ ເຍີຍ ຕ໋ອງ ບົວ ມີ່ງ ໄມ້ ຕຸ໊ . ນ້າຍ ຫາຍ ຫຍູ່ງ ເອີ໋ຍ ເລີ໌ຍ ມເປີຍ ? ”
43007037	ຕສິ໊ບ ເຍີຍ ອກະຮ້າ ລາຍ ວົ້ວ ຮນອຍ , ເຊ ເກົ້າ ໂຮລ ເຈ໋ຍ ເຍີຍ ຮນອຍ , ເຢ​ຊູ ໂຊ້ວ ເຈ໌ຍ ຕ້າຍ ກ໊ອງ ໂຮລ ເຍີຍ , “ ຫາຍ ເຕົ້າ ຈາງ ອກ໊າດ ອ໋ອຍ ຕສຸ ຕ້າຍ ເຢຍ ນ້າຍ ຮົບ .
43007038	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ , ‘ ຫາຍ ເຕົ້າ ສຽນ ເຢຍ , ຢູ໌ງ ແໝ່ງ ເຍີຍ ວວມ ຕສ່ຽວ ຢຽມ ວົ້ວ ເຕົ້າ ເຍີຍ ໂຮຍ້ວ ຫລ່ຽວ ທສວດ ຕ້າຍ ຮນັ້ງ ທສ້ຳ-ຕິ້ວ ດ້າຍ ນໍ . ’ ”
43007039	ເຢ​ຊູ ຮນັ້ງ ນ້າຍ ນໍ ກ໊ອງ ເຊ ກ໊ອງ ເຖົາ ສີງ ລີ່ງ , ຕົ້ງ ສຽນ ນິ່ນ ເຍີຍ ມ່ຽນ ອ໋ອຍ ຕຸ໊ ຕສິ໊ບ . ມປ່າ ວົ້ວ ຕສັ່ນ ທິນ-ຮູ່ງ ໄມ້ ແກ້ງ ປຸນ ສີງ ລີ່ງ ມ່ຽນ , ເຫວີ່ຍ ຕສຸ ເຢ​ຊູ ໄມ້ ແກ້ງ ຕຸ໊ ອຈັງ-ຫລ່າງ .
43007040	ຕສວັ໋ງ ມ່ຽນ ໄຮ໌ ນິ່ນ ຮນັ້ງ ນ້າຍ ນໍ ກ໊ອງ , ມ່າຍ ເຕີ໋ຍ ຕສ່ຽວ ກ໊ອງ , “ ນ້າຍ ເຕົ້າ ຕສະເກ້ງ ຕົ້ງ ບົວ ຕສົ໊ວ ວົ້ວ ເຕົ້າ ໂຕ່ວ ຫວ່າ ມ່ຽນ ອ໊ະ . ”
43007041	ແອ໋ງ ມ່າຍ ເຕີ໋ຍ ກ໊ອງ , “ ນິ່ນ ໂຕສ໋ວ ກີ​ຕູ່ ອ໊ະ . ” ມປ່າ ມ່າຍ ເຕີ໋ຍ ກ໊ອງ , “ ກີ​ຕູ່ ຝູ່ງ ໄຮ່ ຢຽມ ກາ​ລິ​ລີ ຕ້າຍ ?
43007042	ກີງ-ໂຊວ ເຟ້ຍ ຈ໊ຽນ ກ໊ອງ , ກີ​ຕູ່ ໂຕສ໋ວ ດາ​ວິດ ຮູ່ງ ເຍີຍ ເຕສີ໊ຍ-ຟຸນ ຢ່າ ຢຽມ ດາ​ວິດ ຮູ່ງ ເຍີຍ ປ໊ວນ-ມູ້ງ , ເບດ​ເລ​ເຮມ , ຕ້າຍ ໄມ້ ເຕສີ໌ຍ ? ”
43007043	ເຫວີ່ຍ ນ້າຍ ມ່ຽນ ຕສ່ຽວ ຫລາຍ ເຢ​ຊູ ປຸນ ອກອຍ .
43007044	ມ່າຍ ເຕີ໋ຍ ອ໋ອຍ ເຕສ໊າະ ເຢ​ຊູ ມປ່າ ໄມ້ ມ່າຍ ຫາຍ ເຕົ້າ ເອຈ່ຍ ປົ໌ວ ເຕສ໊າະ .
43007045	ມີ່ງ ເຕສ໊າະ ເຢ​ຊູ ວົ້ວ ເຕີ໋ຍ ແປງ ດສ໋ວນ ຕ້າຍ , ໄຊ ມ່ຽນ ເປຢີ໊ຍ ເຖສົາ ຟາ​ລິ​ສີ ມ່ຽນ ໜ່າຍ ນິ່ນ ບົວ , “ ເມີ່ຍ ບົວ ໂຕສ໋ວ ຫາຍ ຫຍູ່ງ ໄມ້ ເຕສ໊າະ ຈ໊ຽນ ນິ່ນ ຕ້າຍ ? ”
43007046	ວົ້ວ ເຕີ໋ຍ ແປງ ເຕົາ , “ ໄມ້ ມ່າຍ ເຈ໋ຍ ຢຽດ ເຕົ້າ ມ່ຽນ ກ໊ອງ ຫວ່າ ຮນັ້ງ ໜ່າຍ ເຕົ້າ . ”
43007047	ຟາ​ລິ​ສີ ມ່ຽນ ກ໊ອງ , “ ເມີ່ຍ ບົວ ຢ່າ ຕສຸ ນິ່ນ ດົ໊ວ ໝີ່ ອ໊ະ ຊ່າະ ?
43007048	ມ່າຍ ຫາຍ ເຕົ້າ ໂຕສ໋ວ ໂຮລ ເຍີຍ ຢິວ​ໄທ ມ່ຽນ ໄຟ ຟາ​ລິ​ສີ ມ່ຽນ ສຽນ ເຈ໋ຍ ນິ່ນ ເຍີຍ ໄຟ ?
43007049	ໄມ້ ມ່າຍ ເຫລາະ . ມປ່າ ນ້າຍ ກວັ້ນ ມ່ຽນ ໄມ້ ຮິ້ວ ຕຸ໊ ໂມ​ເຊ ເຍີຍ ເລີ໌ຍ-ຫລັດ ຕສ່ຽວ ຕສຸ ທິນ-ຮູ່ງ ຕສ໋ຽວ ນິ່ນ ບົວ . ”
43007050	ມ່າຍ ເຕົ້າ ວົ້ວ ເຕີ໋ຍ ຟາ​ລິ​ສີ ມ່ຽນ , ຕົ້ງ ຕສິ້ນ ດ່າງ ມີ່ງ ລໍ໌ ເຢ​ຊູ ວົ້ວ ເຕົ້າ ນີ​ໂຄ​ເດ​ມັດ , ໜ່າຍ ,
43007051	“ ເອີຍ ບົວ ເຍີຍ ເລີ໌ຍ , ບົວ ໄມ້ ແກ້ງ ໄຮ໌ ມ່ຽນ ກ໊ອງ , ໄມ້ ຮິ້ວ ຕຸ໊ ນິ່ນ ເຍີຍ ກອນ-ແປ໋ງ , ບົວ ໄຮ່ ຕີ່ງ ນິ່ນ ເຍີຍ ຕສຸ໌ຍ ໄຟ ? ”
43007052	ນິ່ນ ບົວ ເຕົາ , “ ວົ້ວ ຫຍູ່ງ ເມີ່ຍ ຢ່າ ຢຽມ ກາ​ລິ​ລີ ຕ້າຍ ? ຕິ໊ມ ໝັ່ງ ກີງ-ໂຊວ ມ່າະ ! ເມີ່ຍ ຕສ່ຽວ ຮິ້ວ ຕຸ໊ ໄມ້ ມ່າຍ ຢຽດ ເຕົ້າ ໂຕ່ວ ຫວ່າ ມ່ຽນ ຢຽມ ກາ​ລິ​ລີ ທສວດ ຕ້າຍ ນີອາ . ”
43007053	ເຈ໋ຍ ຕສິ໊ບ ເຍີຍ ຫວຸ່ຍ ດສ໋ານ , ເກ໊າະ-ມ່ຽນ ດສ໋ວນ ເກ໊າະ-ມ່ຽນ ເຍີຍ ເປຢົ໊າ .
43008001	ມປ່າ ເຢ​ຊູ ມີ່ງ ວົ້ວ ກະລັ້ນ ບົງ .
43008002	ຕະເຫຍີ່ຍ ດອມ ດສ໊ຽວ ເຍີຍ , ເຢ​ຊູ ແອ໋ງ ມີ່ງ ຕສັ່ງ ທິນ-ຮູ່ງ ເຍີຍ ເປຢົ໊າ . ຕສວັ໋ງ ມ່ຽນ ຕ້າຍ ກັ໊ບ ຕສຸ໊ນ ນິ່ນ ວົ້ວ . ນິ່ນ ຕສ່ຽວ ເຕສວີ໌ຍ ຈ໊ຽນ ອຈ໋າວ ນິ່ນ ບົວ .
43008003	ມ່າຍ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ ເຖສົາ ຟາ​ລິ​ສີ ມ່ຽນ ຕໍ້ ເຕົ້າ ຫຮຢຽນ ຈ໊ຽນ ໂອກ໋ ເຕສ໊າະ ຕ້າຍ ເຍີຍ ມເຊັຍ ຕອນ , ປຸນ ນິ່ນ ໂຊ້ວ ຈ໊ຽນ ຕສວັ໋ງ ມ່ຽນ ເຍີຍ ດສະຮມຽນ .
43008004	ນິ່ນ ບົວ ກ໊ອງ ບົ໋ວ ເຢ​ຊູ , “ ຟິນ-ແຊງ ອ້າ ! ນ້າຍ ເຕົ້າ ມເຊັຍ ຕອນ ຫຮຢຽນ ຈ໊ຽນ ໂອກ໋ ວົ້ວ ຕສັ່ນ ມ່ຽນ ເຕສ໊າະ ຕ້າຍ .
43008005	ໂມ​ເຊ ເຍີຍ ເລີ໌ຍ-ຫລັດ ຫັດ ບົວ ອ໋ອຍ ຕສຸ ຫລົ່ງ ຫລະເປຢີ໊ຍ ຕສົງ ນ້າຍ ຫຍູ່ງ ມ່ຽນ ໄຕ່ . ເມີ່ຍ ນີ ? ຮນັ້ງ ຫາຍ ນໍ ກ໊ອງ ? ”
43008006	ນິ່ນ ບົວ ຮນັ້ງ ນ້າຍ ນໍ ໜ່າຍ ເຊ ອ໋ອຍ ດົ໊ວ ເຢ​ຊູ ກ໊ອງ ຕ່ອງ ຕສ່ຽວ ໄຮ່ ລໍ໌ ກອນ-ແປ໋ງ ໂກ໋ ນິ່ນ . ມປ່າ ເຢ​ຊູ ໂດ໊ະ ເອຈ່ຍ ຫລົ່ງ ປົ໌ວ-ໂດ໊ະ ເຟ້ຍ ກະເດ໊ຍ ເດົາ .
43008007	ວົ້ວ ເຕີ໋ຍ ມ່ຽນ ໄມ້ ຕີ້ງ ລ່ຽວ ເຍີຍ ໜ່າຍ . ເຢ​ຊູ ຕສ່ຽວ ເທສົາ ເຈ໌ຍ ຕ້າຍ ກ໊ອງ ບົ໋ວ ນິ່ນ ບົວ , “ ເມີ່ຍ ບົວ ຫາຍ ເຕົ້າ ໄມ້ ປ໌າມ ເຈ໋ຍ ຕສຸ໌ຍ , ກຸ໊ນ ເຕສ໊າະ ຫລະເປຢີ໊ຍ ຕສົງ ດ່າງ ມ່າະ ! ”
43008008	ກ໊ອງ ລິ໌ວ , ເຢ​ຊູ ແອ໋ງ ໂດ໊ະ ເອຈ່ຍ ຫລົ່ງ ປົ໌ວ-ໂດ໊ະ ເຟ້ຍ ເດົາ .
43008009	ນິ່ນ ບົວ ໄຮ໌ ເຢ​ຊູ ຮນັ້ງ ນ້າຍ ນໍ ກ໊ອງ , ນິ່ນ ບົວ ຕສ່ຽວ ໂຕສະ ເຕົ້າ ໂຕສະ ເຕົ້າ ເຍີຍ ທສວດ . ເກົ້າ ໂກ໋ ວົ້ວ ເຕີ໋ຍ ທສວດ ດ່າງ , ທສວດ ເດສ່ງ ອ໊ະ . ຂູງ ເຢ​ຊູ ກັ້ນ ຢຽມ ວົ້ວ ຮນັ້ງ . ມປ່າ ວົ້ວ ເຕົ້າ ມເຊັຍ ຕອນ ຖສໍ່ ໂຊ້ວ ຈ໊ຽນ ວົ້ວ ເຍີຍ .
43008010	ເຢ​ຊູ ແອ໋ງ ເທສົາ ເຈ໌ຍ ຕ້າຍ ໜ່າຍ ວົ້ວ ເຕົ້າ ມເຊັຍ ຕອນ , “ ຕໍ່ ອ້າ ! ວົ້ວ ເຕີ໋ຍ ມ່ຽນ ເຈ໋ຍ ຫາຍ ເດສ່ງ ໝີ່ ອ໊ະ . ໄມ້ ມ່າຍ ຫາຍ ເຕົ້າ ຕີ່ງ ເມີ່ຍ ເຍີຍ ຕສຸ໌ຍ ? ”
43008011	ວົ້ວ ເຕົ້າ ມເຊັຍ ຕອນ ເຕົາ , “ ຕົ້ມ ກໍ໋ ອ້າ ! ໄມ້ ມ່າຍ ຫາຍ ເຕົ້າ ອ໊ະ . ” ເຢ​ຊູ ກ໊ອງ , “ ເຢຍ ຢ່າ ໄມ້ ຕີ່ງ ເມີ່ຍ ເຍີຍ ຕສຸ໌ຍ . ກຸ໊ນ ມີ່ງ ອ໊ະ . ຢັ້ງ ນ້າຍ ເຈ໋ຍ ໄມ້ ຕູ໋ງ ແອ໋ງ ປ໌າມ ຕສຸ໌ຍ ໂອ່ . ”
43008012	ເຢ​ຊູ ແອ໋ງ ອຈ໋າວ ຕສວັ໋ງ ມ່ຽນ . ນິ່ນ ກ໊ອງ , “ ເຢຍ ເຊ ອຈັງ ຕສິ໋ວ ປ້າມ ເກນ . ຫາຍ ເຕົ້າ ກັນ ເຢຍ , ວົ້ວ ເຕົ້າ ຢຽດ ລິ໌ວ ໄມ້ ຕສຸ ຢັ້ງ ຫຮມວັງ ກະຍົ໌ວ , ຕສູ໊ງ ຕຸ໊ ອຈັງ ຕສິ໋ວ ນິ່ນ ເຍີຍ ແໝ່ງ . ”
43008013	ຟາ​ລິ​ສີ ມ່ຽນ ແອ໋ງ ກ໊ອງ , “ ເມີ່ຍ ເຖງ ເມີ່ຍ ກັ້ນ ໂຕສ໋ວ ຕສອງ-ເຕສ໋ງ , ເມີ່ຍ ກ໊ອງ ເຍີຍ ຫວ່າ ເຊ ໄມ້ ຕສຽນ . ”
43008014	ເຢ​ຊູ ເຕົາ , “ ໄມ້ ກຸ໊ນ ເຢຍ ເຖງ ເຢຍ ກັ້ນ ໂຕສ໋ວ ຕສອງ-ເຕສ໋ງ , ເຢຍ ເຍີຍ ຫວ່າ ຕສະເກ້ງ ຕສຽນ ເຍີຍ , ເຫວີ່ຍ ຕສຸ ເຢຍ ຮິ້ວ ຕຸ໊ ເຢຍ ຢຽມ ຫາຍ ຕ້າຍ ຢ່າ ຮິ້ວ ຕຸ໊ ເຢຍ ອ໋ອຍ ມີ່ງ ຫາຍ . ມປ່າ ເມີ່ຍ ບົວ ໄມ້ ຮິ້ວ ຕຸ໊ ເຢຍ ຢຽມ ຫາຍ ຕ້າຍ ຢ່າ ອ໋ອຍ ມີ່ງ ຫາຍ .
43008015	“ ເມີ່ຍ ບົວ ເອີຍ ປ້າມ ມ່ຽນ ເຍີຍ ຕສະເອີ໋ຍ ຊ້ຽມ ມ່ຽນ . ເຢຍ ໄມ້ ຊ້ຽມ ຫາຍ ເຕົ້າ .
43008016	ມປ່າ ເຊ ກ໊ອງ ເຢຍ ຊ້ຽມ ມ່ຽນ ນໍ , ເຢຍ ຊ້ຽມ ຕຸ໊ ຫອບ , ເຫວີ່ຍ ຕສຸ ໄມ້ ເຕສີ໌ຍ ເຢຍ ກັ້ນ ຊ້ຽມ . ຕສັ່ງ ເຕ໋ຍ ພ້າຍ ເຢຍ ຕ້າຍ ຢ່າ ເຖສົາ ເຢຍ ຊ້ຽມ .
43008017	ເມີ່ຍ ບົວ ກັ້ນ ເຍີຍ ເລີ໌ຍ-ຫລັດ ເຟ້ຍ ຈ໊ຽນ ກ໊ອງ , ‘ ມ່າຍ ອີ ລ່ານ ມ່ຽນ ໂຕສ໋ວ ຕສອງ-ເຕສ໋ງ , ກ໊ອງ ເຍີຍ ຫວ່າ ຕ໋ອຍ ນໍ , ສຽນ ຕຸ໊ ອ໊ະ . ’
43008018	ເຢຍ ເຖງ ເຢຍ ກັ້ນ ໂຕສ໋ວ ຕສອງ-ເຕສ໋ງ . ແອ໋ງ ມ່າຍ ເຢຍ ເຍີຍ ເຕຍ , ຕົ້ງ ພ້າຍ ເຢຍ ຕ້າຍ ວົ້ວ ເຕົ້າ , ຢ່າ ເຖງ ເຢຍ ໂຕສ໋ວ ຕສອງ-ເຕສ໋ງ . ”
43008019	ນິ່ນ ບົວ ໜ່າຍ , “ ເມີ່ຍ ເຍີຍ ເຕຍ ຢຽມ ຫາຍ ? ” ເຢ​ຊູ ເຕົາ , “ ເມີ່ຍ ບົວ ໄມ້ ຮິ້ວ ເຢຍ , ຢ່າ ໄມ້ ຮິ້ວ ເຢຍ ເຍີຍ ເຕຍ . ເຊ ກ໊ອງ ເມີ່ຍ ບົວ ຮິ້ວ ຕຸ໊ ເຢຍ ນໍ , ເມີ່ຍ ບົວ ຕສ່ຽວ ຮິ້ວ ຕຸ໊ ເຢຍ ເຍີຍ ເຕຍ . ”
43008020	ເຢ​ຊູ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ , ນິດ ມ່ຽນ ຝົ່ງ ຫໍ່ ຍ່ານ ວົ້ວ ເຕີ໋ຍ ຟາງ ເຍີຍ ຕ໋ອງ ອຈ໋າວ ມ່ຽນ ວົ້ວ ຕສັ່ນ , ນິ່ນ ກ໊ອງ ນ້າຍ ເຕີ໋ຍ ຫວ່າ . ຢ່າ ໄມ້ ມ່າຍ ຫາຍ ເຕົ້າ ເຕສ໊າະ ນິ່ນ ເຫວີ່ຍ ຕສຸ ນິ່ນ ເຍີຍ ຕສຢັ້ງ ໂຫ່ ໄມ້ ແກ້ງ ເຖົາ .
43008021	ເຢ​ຊູ ແອ໋ງ ກ໊ອງ ບົ໋ວ ນິ່ນ ບົວ , “ ເຢຍ ອ໋ອຍ ມີ່ງ ອ໊ະ . ເມີ່ຍ ບົວ ອ໋ອຍ ລໍ໌ ເຢຍ , ມປ່າ ເມີ່ຍ ບົວ ໄຕ່ ເມີ່ຍ ບົວ ຖສໍ່ ມ່າຍ ຈ໊ຽນ ຕສຸ໌ຍ ເຍີຍ . ເຢຍ ມີ່ງ ເຍີຍ ຕ໋ອງ ເມີ່ຍ ບົວ ໄມ້ ໄຮ່ ມີ່ງ . ”
43008022	ໂຕສ໋ວ ໂຮລ ເຍີຍ ຢິວ​ໄທ ມ່ຽນ ກ໊ອງ , “ ນິ່ນ ອ໋ອຍ ໄຕ໋ ນິ່ນ ກັ້ນ ໄຕ່ ໄຟ ? ເຫວີ່ຍ ຕສຸ ນິ່ນ ກ໊ອງ ນິ່ນ ມີ່ງ ເຍີຍ ຕ໋ອງ ບົວ ມີ່ງ ໄມ້ ຕຸ໊ . ”
43008023	ເຢ​ຊູ ບົ໋ວ ນິ່ນ ບົວ , “ ເມີ່ຍ ບົວ ເປ໋ນ ລູ່ງ ເດ໊ຍ ເຍີຍ , ເຢຍ ເປ໋ນ ທິນ-ຕ້ອງ ເຍີຍ . ເມີ່ຍ ບົວ ເກວີຍ ປ້າມ ເກນ , ເຢຍ ໄມ້ ເກວີຍ ປ້າມ ເກນ .
43008024	ເຫວີ່ຍ ນ້າຍ ເຢຍ ກ໊ອງ ບົ໋ວ ເຈ໋ຍ ເມີ່ຍ ບົວ , ເຖົາ ໄຕ່ ວົ້ວ ຕສັ່ນ ເມີ່ຍ ບົວ ຖສໍ່ ມ່າຍ ຈ໊ຽນ ຕສຸ໌ຍ ເຍີຍ . ເຊ ກ໊ອງ ເມີ່ຍ ບົວ ໄມ້ ສຽນ ເຢຍ ໂຕສ໋ວ ຕົ້ງ ເຢຍ ກ໊ອງ ເຢຍ ໂຕສ໋ວ ວົ້ວ ເຕົ້າ ນໍ , ເມີ່ຍ ບົວ ໄຕ່ ມປ່າ ຖສໍ່ ມ່າຍ ຈ໊ຽນ ຕສຸ໌ຍ ເຍີຍ . ”
43008025	ນິ່ນ ບົວ ໜ່າຍ ເຢ​ຊູ , “ ເມີ່ຍ ຕົ້ງ ຫາຍ ເຕົ້າ ແລ່ ? ” ເຢ​ຊູ ເຕົາ , “ ຕສິ້ນ ດ່າງ ເຢຍ ບົ໋ວ ເຈ໋ຍ ເມີ່ຍ ບົວ ເຢຍ ຕົ້ງ ຫາຍ ເຕົ້າ , ເຢຍ ເຊ ຕົ້ງ ວົ້ວ ເຕົ້າ ອ໊ະ .
43008026	ເຢຍ ແອ໋ງ ມ່າຍ ທສ້ຳ-ຫຍູ່ງ ເຈົ໊າ ກ໊ອງ ເມີ່ຍ ບົວ , ຕີ່ງ ເມີ່ຍ ບົວ ເຍີຍ ຕສຸ໌ຍ . ມປ່າ ພ້າຍ ເຢຍ ຕ້າຍ ວົ້ວ ເຕົ້າ ເຊ ຕສຽນ ເຍີຍ . ເຢຍ ໄຮ໌ ນິ່ນ ກ໊ອງ ເຈ໋ຍ ເຍີຍ ຫວ່າ , ເຢຍ ຢ່າ ກ໊ອງ ບົ໋ວ ປ້າມ ມ່ຽນ . ”
43008027	ວົ້ວ ເຕີ໋ຍ ມ່ຽນ ໄມ້ ເມ່ງ ແປະ ເຢ​ຊູ ກ໊ອງ ເຖົາ ຕສັ່ງ ເຕ໋ຍ .
43008028	ເຢ​ຊູ ຕສ່ຽວ ກ໊ອງ , “ ເມີ່ຍ ບົວ ຫລຽບ ເຢຍ , ປ້າມ ມ່ຽນ ເຍີຍ ຕອນ , ຝາວ ຮລັງ ວົ້ວ ຕສັ່ນ , ເມີ່ຍ ບົວ ຕສ່ຽວ ຮິ້ວ ຕຸ໊ ເຢຍ ເຊ ຢຽດ ລິ໌ວ ຕສຢັ້ງ ຈ໊ຽນ ວົ້ວ ເຕົ້າ . ວົ້ວ ຕສັ່ນ ເມີ່ຍ ບົວ ຕສ່ຽວ ຮິ້ວ ຕຸ໊ ເຢຍ ໄມ້ ເຕສີ໌ຍ ເຊວີ່ຍ ເອີ໋ຍ ໂຕສ໋ວ ຫາຍ ຫຍູ່ງ . ຕສັ່ງ ເຕ໋ຍ ອຈ໋າວ ເຢຍ ຮນັ້ງ ຫາຍ ນໍ ກ໊ອງ , ເຢຍ ຕສ່ຽວ ຮນັ້ງ ວົ້ວ ນໍ ກ໊ອງ .
43008029	ພ້າຍ ເຢຍ ຕ້າຍ ວົ້ວ ເຕົ້າ ຢ່າ ເຖສົາ ເຢຍ ຢຽມ . ນິ່ນ ໄມ້ ກວັ່ງ ປຸນ ເຢຍ ກັ້ນ ຢຽມ ເຫວີ່ຍ ຕສຸ ເຢຍ ຕສັ່ນໆ ໂຕສ໋ວ ຫອບ ນິ່ນ ເຍີຍ ໂຮຍ້ວ . ”
43008030	ມ່ຽນ ທສ້ຳ ເຍີຍ ໄຮ໌ ເຢ​ຊູ ກ໊ອງ ນ້າຍ ເຕີ໋ຍ ຫວ່າ ຕສ່ຽວ ສຽນ ນິ່ນ .
43008031	ເຢ​ຊູ ກ໊ອງ ບົ໋ວ ສຽນ ນິ່ນ ວົ້ວ ເຕີ໋ຍ ຢິວ​ໄທ ມ່ຽນ , “ ເຊ ກ໊ອງ ເມີ່ຍ ບົວ ຕສັ່ນໆ ເອີຍ ຈ໊ຽນ ເຢຍ ອຈ໋າວ ເຍີຍ ຫວ່າ ໂຕສ໋ວ , ເມີ່ຍ ບົວ ຕສະເກ້ງ ໂຕສ໋ວ ເຢຍ ເຍີຍ ໄຊ-ກໍ໋ .
43008032	ເມີ່ຍ ບົວ ຕສ່ຽວ ຮິ້ວ ຕຸ໊ ຕສຽນ ເລີ໌ຍ . ຕສຽນ ເລີ໌ຍ ຢ່າ ອ໋ອຍ ປູ໋ງ ອກອຍ ເມີ່ຍ ບົວ . ”
43008033	ນິ່ນ ບົວ ເຕົາ , “ ເຢຍ ບົວ ໂຕສ໋ວ ອັບ​ລາ​ຮຳ ເຍີຍ ເຕສີ໊ຍ-ຟຸນ , ຢຽດ ລິ໌ວ ໄມ້ ເຖງ ຫາຍ ເຕົ້າ ໂຕສ໋ວ ເຈ໋ຍ ໂນ່ວ . ວົ້ວ ຫຍູ່ງ , ເມີ່ຍ ຝູ່ງ ກ໊ອງ ເຢຍ ບົວ ຕຸ໊ ປູ໋ງ ອກອຍ ? ”
43008034	ເຢ​ຊູ ເຕົາ ນິ່ນ ບົວ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ປ໌າມ ຕສຸ໌ຍ , ວົ້ວ ເຕົ້າ ໂຕສ໋ວ ຕສຸ໌ຍ ເຍີຍ ໂນ່ວ .
43008035	ໂຕສ໋ວ ໂນ່ວ ເຍີຍ ມ່ຽນ ໄມ້ ໄຮ່ ຢຽດ ລິ໌ວ ເຖສົາ ເປຢົ໊າ-ຕສ໊ຽວ ຢຽມ . ຂູງ ທສຽນ ຕອນ ຕຸ໊ ຢຽດ ລິ໌ວ ຢຽມ ຮນັ້ງ .
43008036	ເຊ ກ໊ອງ ທິນ-ຮູ່ງ ເຍີຍ ຕອນ ປູ໋ງ ອກອຍ ເມີ່ຍ ບົວ , ເມີ່ຍ ບົວ ຕສະເກ້ງ ເປ໋ນ ປູ໋ງ ອກອຍ ເຍີຍ ມ່ຽນ .
43008037	ເຢຍ ຮິ້ວ ຕຸ໊ ເມີ່ຍ ບົວ ໂຕສ໋ວ ອັບ​ລາ​ຮຳ ເຍີຍ ເຕສີ໊ຍ-ຟຸນ . ມປ່າ ເມີ່ຍ ບົວ ຖສໍ່ ອ໋ອຍ ໄຕ໋ ເຢຍ ເຫວີ່ຍ ຕສຸ ເຢຍ ອຈ໋າວ ເຍີຍ ເລີ໌ຍ ເມີ່ຍ ບົວ ໄມ້ ໝວັງ .
43008038	ເຢຍ ກ໊ອງ ເຍີຍ ເຊ ຢຽມ ຕສັ່ງ ເຕ໋ຍ ວົ້ວ ປວັດ ເຈ໋ຍ ເຍີຍ ສີ່ . ເມີ່ຍ ບົວ ໂຕສ໋ວ ເຍີຍ ເຊ ເມີ່ຍ ບົວ ເຍີຍ ເຕຍ ບົ໋ວ ເມີ່ຍ ບົວ ໂຕສ໋ວ . ”
43008039	ນິ່ນ ບົວ ເຕົາ , “ ເຢຍ ບົວ ເຍີຍ ເຕຍ ເຊ ອັບ​ລາ​ຮຳ . ” ເຢ​ຊູ ແອ໋ງ ເຕົາ ນິ່ນ ບົວ , “ ເຊ ກ໊ອງ ເມີ່ຍ ບົວ ຕສະເກ້ງ ໂຕສ໋ວ ອັບ​ລາ​ຮຳ ເຍີຍ ເຕສີ໊ຍ-ຟຸນ ນໍ , ເມີ່ຍ ບົວ ໂຕສ໋ວ ເຍີຍ ສີ່ ຕສ່ຽວ ຮນັ້ງ ອັບ​ລາ​ຮຳ ໂຕສ໋ວ ເຍີຍ .
43008040	ເຢຍ ຂູງ ກ໊ອງ ຕົ້ງ ເຢຍ ໄຮ໌ ທິນ-ຮູ່ງ ກ໊ອງ ເຈ໋ຍ ເຍີຍ ຕສຽນ ເລີ໌ຍ ບົ໋ວ ເມີ່ຍ ບົວ , ມປ່າ ເມີ່ຍ ບົວ ອ໋ອຍ ໄຕ໋ ເຢຍ . ອັບ​ລາ​ຮຳ ໄມ້ ຮນັ້ງ ໜ່າຍ ໂຕສ໋ວ .
43008041	ເມີ່ຍ ບົວ ຂູງ ໂຕສ໋ວ ຮນັ້ງ ເມີ່ຍ ບົວ ເຍີຍ ເຕຍ ນໍ ໂຕສ໋ວ . ” ນິ່ນ ບົວ ເຕົາ , “ ເຢຍ ບົວ ເຊ ໄມ້ ເຕສີ໌ຍ ກູ້ ງວ໌າ-ທອຍ . ເຢຍ ບົວ ມ່າຍ ດຸ ເຕົ້າ ເຕຍ ຮນັ້ງ , ເຊ ທິນ-ຮູ່ງ . ”
43008042	ເຢ​ຊູ ກ໊ອງ ບົ໋ວ ນິ່ນ ບົວ , “ ເຊ ກ໊ອງ ທິນ-ຮູ່ງ ຕສະເກ້ງ ໂຕສ໋ວ ເມີ່ຍ ບົວ ເຍີຍ ເຕຍ ນໍ , ເມີ່ຍ ບົວ ຕສ່ຽວ ຮນ້ຳ ເຢຍ ເຫວີ່ຍ ຕສຸ ເຢຍ ຢຽມ ນິ່ນ ຕ້າຍ , ອີ້ ຕສັ່ນ ເຢຍ ຢຽມ ນ້າຍ . ເຢຍ ໄມ້ ເຕສີ໌ຍ ເອີຍ ເຢຍ ກັ້ນ ເຍີຍ ເອີ໋ຍ ຕ້າຍ . ນິ່ນ ພ້າຍ ເຢຍ ຕ້າຍ .
43008043	ເມີ່ຍ ບົວ ເຫວີ່ຍ ຫາຍ ຕິ່ວ ໄມ້ ເມ່ງ ແປະ ເຢຍ ກ໊ອງ ເຍີຍ ຫວ່າ ? ເຊ ເຫວີ່ຍ ຕສຸ ເມີ່ຍ ບົວ ໄມ້ ໄຮ່ ໝວັງ ເຢຍ ເຍີຍ ໂຕ໌ .
43008044	ເມີ່ຍ ບົວ ເຍີຍ ເຕຍ ເຊ ມ້ຽນ ເຍີຍ ຮູ່ງ . ເມີ່ຍ ບົວ ຂູງ ອ໋ອຍ ເອີຍ ຈ໊ຽນ ເມີ່ຍ ບົວ ເຍີຍ ເຕຍ ເຍີຍ ເອີ໋ຍ ໂຕສ໋ວ ຮນັ້ງ . ຢຽມ ກອນ ວົ້ວ ນິ່ນ ມຕ້າຍ ໄຕ໋ ມ່ຽນ . ນິ່ນ ຢຽດ ລິ໌ວ ໄມ້ ອະເຮນີ້ຍ ຕສຽນ ເລີ໌ຍ , ເຫວີ່ຍ ຕສຸ ຢຽມ ນິ່ນ ກັ້ນ ໄມ້ ມ່າຍ ຕສຽນ ເລີ໌ຍ . ນິ່ນ ກ໊ອງ-ແປະ ເຫວີ່ຍ ຕສຸ ນິ່ນ ເອີຍ ນິ່ນ ກັ້ນ ເຍີຍ ຟຽມ-ຝີງ ມຕ້າຍ ກ໊ອງ-ແປະ . ນິ່ນ ຂູງ ກ໊ອງ-ແປະ ຮນັ້ງ ຢ່າ ໂຕສ໋ວ ກ໊ອງ-ແປະ ເຍີຍ ເຕຍ .
43008045	ມປ່າ ເຢຍ ກ໊ອງ ຕສຽນ ເຍີຍ , ເມີ່ຍ ບົວ ຖສີງ ຕ້າຍ ໄມ້ ສຽນ ເຢຍ .
43008046	ເມີ່ຍ ບົວ ຫາຍ ເຕົ້າ ໄຮ່ ຕສ້າ ຕຸ໊ ທສວດ ເຢຍ ມ່າຍ ຕສຸ໌ຍ ? ວົ້ວ ຫຍູ່ງ , ເຊ ກ໊ອງ ເຢຍ ກ໊ອງ ຕສຽນ ເລີ໌ຍ , ເມີ່ຍ ບົວ ເຫວີ່ຍ ຫາຍ ຕິ່ວ ໄມ້ ສຽນ ເຢຍ ?
43008047	ຫາຍ ເຕົ້າ ຢຽມ ທິນ-ຮູ່ງ ຕ້າຍ , ວົ້ວ ເຕົ້າ ຕສູ໊ງ ໝວັງ ທິນ-ຮູ່ງ ເຍີຍ ຫວ່າ . ເມີ່ຍ ບົວ ໄມ້ ເຕສີ໌ຍ ຢຽມ ທິນ-ຮູ່ງ ຕ້າຍ ຖສີງ ຕ້າຍ ໄມ້ ໝວັງ ນິ່ນ ເຍີຍ ຫວ່າ . ”
43008048	ວົ້ວ ເຕີ໋ຍ ຢິວ​ໄທ ມ່ຽນ ເຕົາ ເຢ​ຊູ , “ ນ້າຍ ເຢຍ ບົວ ກ໊ອງ ຕຸ໊ ຕສຸ ເຍີຍ ຊ່າະ ? ເຢຍ ບົວ ກ໊ອງ ເມີ່ຍ ເຊ ສະ​ມາ​ເລຍ ຈັ໋ນ ຢ່າ ມ່າຍ ມ້ຽນ ຢຽມ ເມີ່ຍ ເຍີຍ ຊິນ . ”
43008049	ເຢ​ຊູ ເຕົາ , “ ເຢຍ ໄມ້ ເຕສີ໌ຍ ມ່າຍ ມ້ຽນ ຢຽມ ເຢຍ ເຍີຍ ຊິນ . ເຢຍ ທ່າຍ ເຢຍ ເຍີຍ ເຕຍ , ມປ່າ ເມີ່ຍ ບົວ ໝັ່ງ ເຜຍ ເຢຍ .
43008050	ເຢຍ ໄມ້ ເຕສີ໌ຍ ລໍ໌ ມ່ຽນ ທ່າຍ ເຢຍ , ມປ່າ ມ່າຍ ເຕົ້າ ເຖງ ເຢຍ ລໍ໌ , ຢ່າ ຕົ້ງ ນ້າຍ ເຕົ້າ ອ໋ອຍ ເຖງ ເຢຍ ຊ້ຽມ .
43008051	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ເອີຍ ຈ໊ຽນ ເຢຍ ອຈ໋າວ ເຍີຍ ຫວ່າ ໂຕສ໋ວ , ວົ້ວ ເຕົ້າ ຢຽດ ລິ໌ວ ໄມ້ ໄຕ່ . ”
43008052	ຢິວ​ໄທ ມ່ຽນ ກ໊ອງ ບົ໋ວ ນິ່ນ , “ ອີ້ ຕສັ່ນ ເຢຍ ບົວ ຕສະເກ້ງ ຮິ້ວ ຕຸ໊ ເມີ່ຍ ມ່າຍ ມ້ຽນ ຢຽມ ເມີ່ຍ ເຍີຍ ຊິນ . ອັບ​ລາ​ຮຳ ໄຕ່ ໝີ່ ອ໊ະ . ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ຢ່າ ໄຕ່ ເດສ່ງ ໝີ່ ອ໊ະ . ມປ່າ ເມີ່ຍ ກ໊ອງ ຫາຍ ເຕົ້າ ເອີຍ ຈ໊ຽນ ເມີ່ຍ ອຈ໋າວ ເຍີຍ ຫວ່າ ໂຕສ໋ວ , ວົ້ວ ເຕົ້າ ຢຽດ ລິ໌ວ ໄມ້ ໄຕ່ .
43008053	ບົວ ເຍີຍ ອົງ-ຖາຍ-ແງະ , ອັບ​ລາ​ຮຳ , ຕສູ໊ງ ໄຕ່ ໝີ່ ອ໊ະ . ເມີ່ຍ ໂຕສ໋ວ ເກົ້າ ໂຮລ ເຈ໋ຍ ນິ່ນ ໄຟ ? ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ຢ່າ ໄຕ່ ໝີ່ ອ໊ະ . ເມີ່ຍ ກ໊ອງ ເມີ່ຍ ກັ້ນ ໂຕສ໋ວ ຫາຍ ເຕົ້າ ? ”
43008054	ເຢ​ຊູ ເຕົາ ນິ່ນ ບົວ , “ ເຊ ກ໊ອງ ເຢຍ ກັ້ນ ທ່າຍ ເຢຍ ກັ້ນ ນໍ , ນ້າຍ ໄມ້ ມ່າຍ ຫາຍ ຫຍູ່ງ ເອີ໋ຍ ເລີ໌ຍ . ທ່າຍ ເຢຍ ວົ້ວ ເຕົ້າ ເຊ ເຢຍ ເຍີຍ ເຕຍ , ຕົ້ງ ເມີ່ຍ ບົວ ກ໊ອງ ໂຕສ໋ວ ເມີ່ຍ ບົວ ເຍີຍ ທິນ-ຮູ່ງ ວົ້ວ ເຕົ້າ .
43008055	ເມີ່ຍ ບົວ ຢຽດ ລິ໌ວ ໄມ້ ຮິ້ວ ຕຸ໊ ນິ່ນ , ມປ່າ ເຢຍ ຮິ້ວ ຕຸ໊ ນິ່ນ ເຍີຍ . ເຊ ກ໊ອງ ເຢຍ ກ໊ອງ ເຢຍ ໄມ້ ຮິ້ວ ຕຸ໊ ນິ່ນ ນໍ , ເຢຍ ຕສ່ຽວ ຮນັ້ງ ເມີ່ຍ ບົວ ນໍ ກ໊ອງ-ແປະ . ມປ່າ ເຢຍ ຮິ້ວ ຕຸ໊ ນິ່ນ , ຢ່າ ເອີຍ ຈ໊ຽນ ນິ່ນ ເຍີຍ ຫວ່າ ໂຕສ໋ວ .
43008056	ເມີ່ຍ ບົວ ເຍີຍ ອົງ-ຖາຍ , ອັບ​ລາ​ຮຳ , ອະເຮນີ້ຍ ອ໋ອຍ ຕຸ໊ ປວັດ ເຢຍ ຕ້າຍ ເຍີຍ ຮນອຍ-ເຫຍັຍ . ນິ່ນ ຕຸ໊ ປວັດ ລິ໌ວ ຕສ່ຽວ ອອນ-ເຫລາະ ໄຫ່ . ”
43008057	ນິ່ນ ບົວ ແອ໋ງ ກ໊ອງ ນິ່ນ , “ ອາ , ເມີ່ຍ ຕສູ໊ງ ໄມ້ ແກ້ງ ຕຸ໊ ຮມ໌ ຕສຽບ ຫຮຍັງ . ເມີ່ຍ ປວັດ ເຈ໋ຍ ອັບ​ລາ​ຮຳ ເຍີຍ ? ”
43008058	ເຢ​ຊູ ເຕົາ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ອັບ​ລາ​ຮຳ ໄມ້ ແກ້ງ ທສວດ ເສີຍ , ເຢຍ ຕສູ໊ງ ຢຽມ ເຍີຍ . ”
43008059	ນິ່ນ ບົວ ໄຮ໌ ນ້າຍ ເຕີ໋ຍ ຫວ່າ ຕສ່ຽວ ເຕສ໊າະ ຫລະເປຢີ໊ຍ ອ໋ອຍ ຕສົງ ນິ່ນ , ມປ່າ ນິ່ນ ປີ໋ງ ຈ໊ຽນ ທສວດ ຕສັ່ງ ທິນ-ຮູ່ງ ເຍີຍ ເປຢົ໊າ ໝີ່ ອ໊ະ .
43009001	ເຢ​ຊູ ຢັ້ງ ຈ໊ຽນ ເຈົ໊າ ມີ່ງ , ປວັດ ເຕົ້າ ຢຽມ-ທອຍ ມຕສີງ ແມ່ງ ເຍີຍ ມ່ຽນ .
43009002	ໄຊ-ກໍ໋ ບົວ ໜ່າຍ ເຢ​ຊູ , “ ໄຊ-ເຕ໋ຍ ອ້າ ! ນ້າຍ ເຕົ້າ ມ່ຽນ ທສວດ ເສີຍ ຕ້າຍ ມຕສີງ ແມ່ງ ເຊ ຫລາຍ ນິ່ນ ກັ້ນ ເຍີຍ ຕສຸ໌ຍ ໄຟ ຫລາຍ ນິ່ນ ເຍີຍ ເຕ໋ຍ ໝ່າ ເຍີຍ ຕສຸ໌ຍ ? ”
43009003	ເຢ​ຊູ ເຕົາ , “ ນິ່ນ ມຕສີງ ແມ່ງ ໄມ້ ເຕສີ໌ຍ ຫລາຍ ນິ່ນ ກັ້ນ ເຍີຍ ຕສຸ໌ຍ ໄຟ ນິ່ນ ເຕ໋ຍ ໝ່າ ເຍີຍ ຕສຸ໌ຍ . ນິ່ນ ເຍີຍ ມຕສີງ ແມ່ງ ເຊ ເຫວີ່ຍ ປຸນ ທິນ-ຮູ່ງ ໂຕສ໋ວ ເຍີຍ ສີ່ ຢຽມ ນ້າຍ ເຕົ້າ ມ່ຽນ ເຍີຍ ຊິນ ປິ໋ວ ເມ່ງ ທສວດ ຕ້າຍ .
43009004	ໄມ້ ແກ້ງ ຫຮມວັງ , ບົວ ອ໋ອຍ ຕສຸ ໂຕສ໋ວ ພ້າຍ ເຢຍ ຕ້າຍ ວົ້ວ ເຕົ້າ ເຍີຍ ກົງ . ຫຮມວັງ ຢ໊ຽດ ເຖົາ , ໄມ້ ມ່າຍ ຫາຍ ເຕົ້າ ໂຕສ໋ວ ຕຸ໊ ກົງ .
43009005	ເຢຍ ຖສໍ່ ຢຽມ ຈ໊ຽນ ປ້າມ ເກນ ເຍີຍ ຕສຢັ້ງ ໂຫ່ ເຢຍ ໂຕສ໋ວ ອຈັງ ຕສິ໋ວ ປ້າມ ເກນ . ”
43009006	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ , ນິ່ນ ທຸ້ຍ ວວມ-ດສຸ້ຍ ວົ້ວ ເດົາ , ໄຖສ ເປ໋ນ ວວມ-ປ່ຳ ຕ້າຍ , ດສ໊າດ ຈ໊ຽນ ວົ້ວ ເຕົ້າ ມ່ຽນ ເຍີຍ ມຕສີງ ,
43009007	ບົ໋ວ ນິ່ນ , “ ມີ່ງ ວົ້ວ ນອມ ສີ​ໂລ​ອຳ ວວມ-ຕົ້ມ ດສ໋າວ ໂອ່ . ” ( ສີ​ໂລ​ອຳ ວົ້ວ ນອມ ບົ໋ວ ເຍີຍ ເອີ໋ຍ ເລີ໌ຍ ເຊ “ ພ້າຍ ມີ່ງ . ” ) ວົ້ວ ເຕົ້າ ມ່ຽນ ມີ່ງ ດສ໋າວ ລິ໌ວ , ດສ໋ວນ ຕ້າຍ ຕສ່ຽວ ໝັ່ງ ຕຸ໊ ປວັດ ອ໊ະ .
43009008	ນິ່ນ ເຍີຍ ລ໌າງ ຕສັ່ງ ມ່ຽນ ເຖສົາ ອ້າ ໂຫລ່ ປວັດ ນິ່ນ ໂທ້ ຍ່ານ ວົ້ວ ເຕີ໋ຍ , ລ່ານ ໜ່າຍ ລ່ານ , “ ນ້າຍ ເຕົ້າ ມ່ຽນ ຕົ້ງ ອ້າ ໂຫລ່ ເຕສວີ໌ຍ ຈ໊ຽນ ໂທ້ ຍ່ານ ວົ້ວ ເຕົ້າ ໄມ້ ເຕສີ໌ຍ ? ”
43009009	ມ່າຍ ເຕີ໋ຍ ກ໊ອງ , “ ເຕສີ໌ຍ ເຍີຍ , ຕົ້ງ ນ້າຍ ເຕົ້າ ອ໊ະ . ” ມ່າຍ ເຕີ໋ຍ ກ໊ອງ , “ ໄມ້ ເຕສີ໌ຍ . ເຊ ຮນັ້ງ ນິ່ນ ຮນັ້ງ . ” ວົ້ວ ເຕົ້າ ມ່ຽນ ກັ້ນ ຕສ່ຽວ ກ໊ອງ , “ ເຕສີ໌ຍ ເຍີຍ . ຕົ້ງ ເຢຍ ອ໊ະ . ”
43009010	ວົ້ວ ເຕີ໋ຍ ມ່ຽນ ຕສ່ຽວ ໜ່າຍ ນິ່ນ , “ ອ໊າ , ວົ້ວ ຫຍູ່ງ ເມີ່ຍ ເຍີຍ ມຕສີງ ຮນັ້ງ ຫາຍ ນໍ ໄຮ່ ຫລົງ , ໝັ່ງ ຕຸ໊ ປວັດ ? ”
43009011	ນິ່ນ ເຕົາ , “ ມ່າຍ ເຕົ້າ ມ່ຽນ , ບົ໋ວ ເຫ່ວ ເຢ​ຊູ , ໄຖສ ວວມ-ປ່ຳ ດສ໊າດ ເຢຍ ເຍີຍ ມຕສີງ ແອ໋ງ ເຫ່ວ ເຢຍ ມີ່ງ ສີ​ໂລ​ອຳ ວວມ-ຕົ້ມ ດສ໋າວ . ເຢຍ ຕສ່ຽວ ມີ່ງ . ດສ໋າວ ລິ໌ວ , ໝັ່ງ ຕຸ໊ ປວັດ ຕ້າຍ ອ໊ະ . ”
43009012	ວົ້ວ ເຕີ໋ຍ ມ່ຽນ ແອ໋ງ ໜ່າຍ , “ ວົ້ວ ເຕົ້າ ມ່ຽນ ຢຽມ ຫາຍ ? ” ນິ່ນ ກ໊ອງ , “ ເຢຍ ໄມ້ ຮິ້ວ . ”
43009013	ນິ່ນ ບົວ ຕສ່ຽວ ຕໍ້ ມຕສີງ ແມ່ງ ຫລົງ ຕ້າຍ ວົ້ວ ເຕົ້າ ມ່ຽນ ມີ່ງ ຟາ​ລິ​ສີ ມ່ຽນ ວົ້ວ .
43009014	ຕົ້ງ ເຢ​ຊູ ໄຖສ ວວມ-ປ່ຳ ເຖງ ນິ່ນ ດສ໊າດ ຈ໊ຽນ ມຕສີງ ອຈັງ ຕ້າຍ ວົ້ວ ຮນອຍ ເຊ ຕີ້ງ ກົງ ຮນອຍ .
43009015	ວົ້ວ ເຕີ໋ຍ ຟາ​ລິ​ສີ ມ່ຽນ ຢ່າ ໜ່າຍ ນິ່ນ , “ ເມີ່ຍ ເຍີຍ ມຕສີງ ຮນັ້ງ ຫາຍ ນໍ ໄຮ່ ຫລົງ , ໝັ່ງ ຕຸ໊ ປວັດ ? ” ນິ່ນ ກ໊ອງ , “ ເຢ​ຊູ ເຕສ໊າະ ວວມ-ປ່ຳ ດສ໊າດ ເຢຍ ເຍີຍ ມຕສີງ . ເຢຍ ດສ໋າວ ລິ໌ວ ຕສ່ຽວ ໝັ່ງ ຕຸ໊ ປວັດ ຕ້າຍ ອ໊ະ . ”
43009016	ມ່າຍ ເຕີ໋ຍ ຟາ​ລິ​ສີ ມ່ຽນ ກ໊ອງ , “ ເຖງ ມຕສີງ ໝັ່ງ ຕຸ໊ ປວັດ ວົ້ວ ເຕົ້າ ມ່ຽນ ໄມ້ ເຕສີ໌ຍ ຢຽມ ທິນ-ຮູ່ງ ຕ້າຍ , ເຫວີ່ຍ ຕສຸ ນິ່ນ ໄມ້ ເອີຍ ຕີ້ງ ກົງ ຮນອຍ ເຍີຍ ເລີ໌ຍ ໂຕສ໋ວ . ” ມປ່າ ມ່າຍ ເຕີ໋ຍ ກ໊ອງ , “ ປ໌າມ ຕສຸ໌ຍ ເຍີຍ ມ່ຽນ ຮນັ້ງ ຫາຍ ນໍ ໄຮ່ ໂຕສ໋ວ ນ້າຍ ເຕີ໋ຍ ບົວະ ຮ່ອງ ໄຫ່ ເຍີຍ ຈັ໋ງ-ໂຫ່ ? ” ຮນັ້ງ ໜ່າຍ ນິ່ນ ບົວ ຕສ່ຽວ ປຸນ ອກອຍ ໝີ່ ອ໊ະ .
43009017	ຟາ​ລິ​ສີ ມ່ຽນ ແອ໋ງ ໜ່າຍ ດສຸ່ນ ວົ້ວ ເຕົ້າ ມ່ຽນ , “ ນິ່ນ ເຖງ ເມີ່ຍ ເຍີຍ ມຕສີງ ຫລົງ , ໄຮ່ ໝັ່ງ ຕຸ໊ ປວັດ . ວົ້ວ ຫຍູ່ງ , ເມີ່ຍ ກ໊ອງ ນິ່ນ ເຊ ຫາຍ ຫຍູ່ງ ມ່ຽນ ? ” ວົ້ວ ເຕົ້າ ມ່ຽນ ເຕົາ , “ ນິ່ນ ໂຕສ໋ວ ເຕົ້າ ໂຕ່ວ ຫວ່າ ມ່ຽນ . ”
43009018	ໂຕສ໋ວ ໂຮລ ເຍີຍ ຢິວ​ໄທ ມ່ຽນ ຖສໍ່ ໄມ້ ສຽນ ນິ່ນ ຕສິ້ນ ດ່າງ ມຕສີງ ແມ່ງ , ອີ້ ຕສັ່ນ ໄຮ່ ໝັ່ງ ຕຸ໊ ປວັດ . ນິ່ນ ບົວ ຕສ່ຽວ ເຫ່ວ ນິ່ນ ເຍີຍ ເຕ໋ຍ ໝ່າ ຕ້າຍ
43009019	ໜ່າຍ ນິ່ນ ບົວ , “ ນ້າຍ ເຕົ້າ ມ່ຽນ ເມີ່ຍ ບົວ ເຍີຍ ຕອນ ? ເມີ່ຍ ບົວ ກ໊ອງ ນິ່ນ ຢຽມ-ທອຍ ມຕສີງ ແມ່ງ ຕົ້ງ ນ້າຍ ເຕົ້າ ໄຟ ? ວົ້ວ ຫຍູ່ງ , ນິ່ນ ອີ້ ຕສັ່ນ ຮນັ້ງ ຫາຍ ນໍ ໄຮ່ ໝັ່ງ ຕຸ໊ ປວັດ ? ”
43009020	ວົ້ວ ເຕົ້າ ມ່ຽນ ເຍີຍ ເຕ໋ຍ ໝ່າ ເຕົາ , “ ເຢຍ ບົວ ຮິ້ວ ຕຸ໊ ນິ່ນ ໂຕສ໋ວ ເຢຍ ບົວ ເຍີຍ ຕອນ , ຢ່າ ຮິ້ວ ຕຸ໊ ນິ່ນ ທສວດ ເສີຍ ຕ້າຍ ມຕສີງ ແມ່ງ ໝີ່ ອ໊ະ .
43009021	ມປ່າ ເຢຍ ບົວ ໄມ້ ຮິ້ວ ຕຸ໊ ນິ່ນ ຮນັ້ງ ຫາຍ ນໍ ໄຮ່ ໝັ່ງ ຕຸ໊ ປວັດ , ຢ່າ ໄມ້ ຮິ້ວ ຕຸ໊ ຫາຍ ເຕົ້າ ຕສໍ່ ນິ່ນ ເຍີຍ ມຕສີງ ອຈັງ . ເມີ່ຍ ບົວ ກັ້ນ ໜ່າຍ ກ໋າ ນິ່ນ ມ່າະ ! ນິ່ນ ໂຮລ ອ໊ະ . ນິ່ນ ກັ້ນ ໄຮ່ ກ໊ອງ ນິ່ນ ກັ້ນ ເຍີຍ ເຈົ໊າ . ”
43009022	ນິ່ນ ເຍີຍ ເຕ໋ຍ ໝ່າ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ນິ່ນ ບົວ ກ້ຳ ເດສ໋ຍ ໂຕສ໋ວ ໂຮລ ເຍີຍ ຢິວ​ໄທ ມ່ຽນ . ໂຕສ໋ວ ໂຮລ ເຍີຍ ວົ້ວ ເຕີ໋ຍ ຕສູ໊ງ ກ໊ອງ ລິ໌ວ , ຫາຍ ເຕົ້າ ຫຍ່ຽມ ເຢ​ຊູ ໂຕສ໋ວ ກີ​ຕູ່ , ນິ່ນ ບົວ ອ໋ອຍ ຕສຸ່ນ ທສວດ ຫວຸ່ຍ ຕ້ອງ .
43009023	ເຫວີ່ຍ ນ້າຍ ນິ່ນ ເຍີຍ ເຕ໋ຍ ໝ່າ ຖສີງ ຕ້າຍ ກ໊ອງ , “ ນິ່ນ ໂຮລ ອ໊ະ . ເມີ່ຍ ບົວ ໜ່າຍ ກ໋າ ນິ່ນ ກັ້ນ ມ່າະ ! ”
43009024	ຟາ​ລິ​ສີ ມ່ຽນ ເຫ່ວ ມຕສີງ ແມ່ງ ຕສໍ່ ຫລົງ ວົ້ວ ເຕົ້າ ມ່ຽນ ແອ໋ງ ຕ້າຍ ຕະເຫຍີ່ຍ ດສຸ່ນ ຢ່າ ບົ໋ວ ນິ່ນ , “ ເມີ່ຍ ອ໋ອຍ ຕສຸ ຕອງ ຈ໊ຽນ ທິນ-ຮູ່ງ ແລ໌ງ ເມີ່ຍ ຂູງ ກ໊ອງ ຕສຽນ ຮນັ້ງ . ເຢຍ ບົວ ຮິ້ວ ຕຸ໊ ຕສໍ່ ເມີ່ຍ ເຍີຍ ມຕສີງ ວົ້ວ ເຕົ້າ ເຊ ຕສຸ໌ຍ-ມ່ຽນ ອ໊ະ . ”
43009025	ວົ້ວ ເຕົ້າ ມ່ຽນ ເຕົາ , “ ນິ່ນ ໂຕສ໋ວ ຕສຸ໌ຍ-ມ່ຽນ ເຕສີ໌ຍ ໄຟ ໄມ້ ເຕສີ໌ຍ , ເຢຍ ໄມ້ ຮິ້ວ . ເຢຍ ຂູງ ຮິ້ວ ຕຸ໊ ຢຽດ ຫຍູ່ງ ຮນັ້ງ . ຕສິ້ນ ດ່າງ ເຢຍ ມຕສີງ ແມ່ງ , ອີ້ ຕສັ່ນ ເຢຍ ໄຮ່ ໝັ່ງ ຕຸ໊ ປວັດ . ”
43009026	ນິ່ນ ບົວ ແອ໋ງ ໜ່າຍ , “ ນິ່ນ ໂຕສ໋ວ ຫາຍ ຫຍູ່ງ ປຸນ ເມີ່ຍ ? ນິ່ນ ຮນັ້ງ ຫາຍ ນໍ ຕສໍ່ ເມີ່ຍ ເຍີຍ ມຕສີງ ຫລົງ , ໝັ່ງ ຕຸ໊ ປວັດ ? ”
43009027	ນິ່ນ ເຕົາ , “ ເຢຍ ບົ໋ວ ເຈ໋ຍ ເມີ່ຍ ບົວ , ເມີ່ຍ ບົວ ຢ່າ ໄມ້ ໝວັງ . ເມີ່ຍ ບົວ ເຫວີ່ຍ ຫາຍ ຕິ່ວ ແອ໋ງ ອ໋ອຍ ໝວັງ ດສຸ່ນ ? ເມີ່ຍ ບົວ ຢ່າ ອ໋ອຍ ໂຕສ໋ວ ນິ່ນ ເຍີຍ ໄຊ-ກໍ໋ ໄຟ ? ”
43009028	ນິ່ນ ບົວ ຕສ່ຽວ ກ໊ອງ ໂຕະ ນິ່ນ . ນິ່ນ ບົວ ກ໊ອງ , “ ເມີ່ຍ ໂຕສ໋ວ ວົ້ວ ເຕົ້າ ໂລ້ ເຍີຍ ໄຊ-ກໍ໋ . ເຢຍ ບົວ ໂຕສ໋ວ ໂມ​ເຊ ເຍີຍ ໄຊ-ກໍ໋ .
43009029	ເຢຍ ບົວ ຮິ້ວ ຕຸ໊ ທິນ-ຮູ່ງ ເຖສົາ ໂມ​ເຊ ກ໊ອງ ຫວ່າ . ມປ່າ ວົ້ວ ເຕົ້າ ໂລ້ ເຢຍ ບົວ ລ່ຽມ ໄມ້ ຮິ້ວ ຕຸ໊ ນິ່ນ ຢຽມ ຫາຍ ຕ້າຍ . ”
43009030	ວົ້ວ ເຕົ້າ ມ່ຽນ ເຕົາ , “ ນ້າຍ ຕສະເກ້ງ ບົວະ ຫ່ອງ ໄຫ່ . ເມີ່ຍ ບົວ ໄມ້ ຮິ້ວ ຕຸ໊ ນິ່ນ ຢຽມ ຫາຍ ຕ້າຍ . ມປ່າ ນິ່ນ ຕສໍ່ ເຢຍ ເຍີຍ ມຕສີງ ໝັ່ງ ຕຸ໊ ປວັດ .
43009031	ບົວ ຮິ້ວ ຕຸ໊ ທິນ-ຮູ່ງ ໄມ້ ໝວັງ ປ໌າມ ຕສຸ໌ຍ ມ່ຽນ ເຍີຍ ຫວ່າ . ມປ່າ ຫາຍ ເຕົ້າ ທ່າຍ ທິນ-ຮູ່ງ , ເອີຍ ຈ໊ຽນ ນິ່ນ ເຍີຍ ເອີ໋ຍ ໂຕສ໋ວ , ນິ່ນ ໝວັງ ວົ້ວ ເຕົ້າ .
43009032	ຢຽມ ເຕສີ໋ຍ ລູ່ງ ເຕສີ໋ຍ ເດົາ ທສວດ ຕ້າຍ ເຖົາ ອີ້ ຕສັ່ນ , ໄມ້ ມ່າຍ ຫາຍ ເຕົ້າ ໄຮ໌ ເຈ໋ຍ ມ່າຍ ຫາຍ ເຕົ້າ ຕສໍ່ ຢຽມ-ທອຍ ມຕສີງ ແມ່ງ ເຍີຍ ມ່ຽນ ຫລົງ , ໄຮ່ ໝັ່ງ ຕຸ໊ ປວັດ .
43009033	ເຊ ກ໊ອງ ນ້າຍ ເຕົ້າ ມ່ຽນ ໄມ້ ເຕສີ໌ຍ ຢຽມ ທິນ-ຮູ່ງ ຕ້າຍ ນໍ , ນິ່ນ ໄມ້ ໄຮ່ ໂຕສ໋ວ ຫາຍ ຫຍູ່ງ . ”
43009034	ໂຕສ໋ວ ໂຮລ ເຍີຍ ວົ້ວ ເຕີ໋ຍ ເຕົາ , “ ເມີ່ຍ ຕສຸ໌ຍ-ມ່ຽນ ທສວດ ເສີຍ ຕ໋າຍ ຈ໊ຽນ ຕສຸ໌ຍ ໂຮລ ຕ້າຍ , ມປ່າ ເມີ່ຍ ອ໋ອຍ ອຈ໋າວ ເຢຍ ບົວ ? ” ນິ່ນ ບົວ ຕສ່ຽວ ຕສຸ່ນ ນິ່ນ ທສວດ ຫວຸ່ຍ ຕ້ອງ ໝີ່ ອ໊ະ .
43009035	ເຢ​ຊູ ໄຮ໌ ກ໊ອງ ນິ່ນ ບົວ ຕສຸ່ນ ນ້າຍ ເຕົ້າ ມ່ຽນ ທສວດ ຫວຸ່ຍ ຕ້ອງ . ນິ່ນ ຕສ່ຽວ ມີ່ງ ລໍ໌ ປວັດ ຢ່າ ໜ່າຍ ນິ່ນ , “ ເມີ່ຍ ສຽນ ປ້າມ ມ່ຽນ ເຍີຍ ຕອນ ໄຟ ? ”
43009036	ວົ້ວ ເຕົ້າ ມ່ຽນ ເຕົາ , “ ຕົ້ມ ກໍ໋ ອ້າ ! ນິ່ນ ຕົ້ງ ຫາຍ ເຕົ້າ ? ໂທ້ ເມີ່ຍ ບົ໋ວ ເຢຍ ໂອ່ . ເຢຍ ຕສ່ຽວ ໄຮ່ ສຽນ ນິ່ນ . ”
43009037	ເຢ​ຊູ ກ໊ອງ ບົ໋ວ ນິ່ນ , “ ເມີ່ຍ ປວັດ ເຈ໋ຍ ນິ່ນ ເຍີຍ . ຕົ້ງ ອີ້ ຕສັ່ນ ເຖສົາ ເມີ່ຍ ກ໊ອງ ຫວ່າ ວົ້ວ ເຕົ້າ . ”
43009038	ວົ້ວ ເຕົ້າ ມ່ຽນ ກ໊ອງ , “ ຕສ໊ຽວ ອ້າ ! ເຢຍ ສຽນ ອ໊ະ . ” ນິ່ນ ຕສ່ຽວ ເກວີ່ຍ ເອຈ່ຍ ປ໋າຍ ເຢ​ຊູ .
43009039	ເຢ​ຊູ ກ໊ອງ , “ ເຢຍ ເອຈ່ຍ ປ້າມ ເກນ ເຫວີ່ຍ ຊ້ຽມ ຕສຸ໌ຍ , ປຸນ ມຕສີງ ແມ່ງ ເຍີຍ ມ່ຽນ ໄຮ່ ໝັ່ງ ຕຸ໊ ປວັດ , ຢ່າ ປຸນ ໝັ່ງ ຕຸ໊ ປວັດ ວົ້ວ ເຕີ໋ຍ ມຕສີງ ແມ່ງ ມີ່ງ . ”
43009040	ມ່າຍ ເຕີ໋ຍ ຟາ​ລິ​ສີ ມ່ຽນ ເຖສົາ ເຢ​ຊູ ຢຽມ ວົ້ວ ໄຮ໌ ນິ່ນ ຮນັ້ງ ນ້າຍ ນໍ ກ໊ອງ ຕສ່ຽວ ໜ່າຍ , “ ຮນັ້ງ ໜ່າຍ , ເຢຍ ບົວ ຢ່າ ມຕສີງ ແມ່ງ ເຍີຍ ໄຟ ? ”
43009041	ເຢ​ຊູ ເຕົາ , “ ເຊ ກ໊ອງ ເມີ່ຍ ບົວ ມຕສີງ ແມ່ງ ນໍ , ເມີ່ຍ ບົວ ໄມ້ ມ່າຍ ຕສຸ໌ຍ ອ໊ະ . ມປ່າ ເມີ່ຍ ບົວ ກ໊ອງ , ‘ ເຢຍ ບົວ ໝັ່ງ ຕຸ໊ ປວັດ ເຍີຍ . ’ ຮນັ້ງ ໜ່າຍ ເມີ່ຍ ບົວ ຖສໍ່ ມ່າຍ ຕສຸ໌ຍ ເຍີຍ . ”
43010001	ເຢ​ຊູ ກ໊ອງ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ເປັຍ ປະກີ ຢູ້ງ ຫລາດ , ໄມ້ ຢັ້ງ ຫລາດ ແກ້ງ ເປັຍ , ຂູງ ຍອງ ຢັ້ງ ກັ້ນ ນອມ ຕ໋ອງ ເປັຍ , ນິ່ນ ໂຕສ໋ວ ຈັ໋ນ-ຕສະ ໜິ່ມ ຢູ້ງ , ທສ້າງ ຢູ້ງ ຮນັ້ງ .
43010002	ມປ່າ ຢັ້ງ ແກ້ງ ເປັຍ ວົ້ວ ເຕົ້າ ເຊ ໂກ໋ວ ປະກີ ຢູ້ງ ເຍີຍ ມ່ຽນ .
43010003	ຕສົ໊ວ ແກ້ງ ເຍີຍ ມ່ຽນ ເຖງ ນິ່ນ ຄອຍ ແກ້ງ . ປະກີ ຢູ້ງ ຢ່າ ໝວັງ ນິ່ນ ເຍີຍ ເຖຈຍ . ນິ່ນ ເອີຍ ເຕົ້າໆ ປະກີ ຢູ້ງ ເຍີຍ ບົ໋ວ ຕສຢ໋າວ , ຕສ່ຽວ ຕໍ້ ນິ່ນ ບົວ ທສວດ ຫລາດ ມີ່ງ .
43010004	ປູ໋ງ ນິ່ນ ກັ້ນ ເຍີຍ ປະກີ ຢູ້ງ ທສວດ ເດສ່ງ ຕ້າຍ , ນິ່ນ ມີ່ງ ດ່າງ . ປະກີ ຢູ້ງ ຢ່າ ກັນ ຈ໊ຽນ ນິ່ນ ມີ່ງ ເຫວີ່ຍ ຕສຸ ນິ່ນ ບົວ ເຕສັ໊ຍ ຕຸ໊ ນິ່ນ ເຍີຍ ເຖຈຍ .
43010005	ກັ້ນ ເຕົ້າ ມ່ຽນ ຢູ້ງ ໄມ້ ກັນ . ຂູງ ອ໋ອຍ ເປຢົ໋າ ຮນັ້ງ , ເຫວີ່ຍ ຕສຸ ເຕສັ໊ຍ ໄມ້ ຕຸ໊ ນິ່ນ ເຍີຍ ເຖຈຍ . ”
43010006	ເຢ​ຊູ ກ໊ອງ ນ້າຍ ຕິ້ວ ຫວ່າ-ເປີ໊ຍ ບົ໋ວ ນິ່ນ ບົວ ມປ່າ ນິ່ນ ບົວ ໄມ້ ເມ່ງ ແປະ ເອີ໋ຍ ເລີ໌ຍ .
43010007	ເຢ​ຊູ ຕສ່ຽວ ແອ໋ງ ກ໊ອງ ບົ໋ວ ນິ່ນ ບົວ , “ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຢຍ ເຊ ນ້າຍ ເຕີ໋ຍ ປະກີ ຢູ້ງ ເຍີຍ ຫລາດ ແກ້ງ .
43010008	ຕ້າຍ ດ່າງ ເຢຍ ວົ້ວ ເຕີ໋ຍ ຢຽດ ຕສູ໊ງ ໂຕສ໋ວ ຈັ໋ນ-ຕສະ ໜິ່ມ ຢູ້ງ , ທສ້າງ ຢູ້ງ ຮນັ້ງ . ມປ່າ ປະກີ ຢູ້ງ ໄມ້ ໝວັງ ນິ່ນ ບົວ .
43010009	ເຢຍ ເຊ ຫລາດ ແກ້ງ . ຫາຍ ເຕົ້າ ຢັ້ງ ເຢຍ ນ້າຍ ເຕົ້າ ແກ້ງ ເປັຍ ອ໋ອຍ ຕຸ໊ ໂອຈ໋ວ ຢ່າ ເປັຍໆ ທສວດໆ ລໍ໌ ຫຍັ່ນ .
43010010	ຈັ໋ນ-ຕສະ ຕ້າຍ ຂູງ ອ໋ອຍ ໜິ່ມ , ອ໋ອຍ ໄຕ໋ , ອ໋ອຍ ໝຽດ , ມປ່າ ເຢຍ ຕ້າຍ ເຫວີ່ຍ ປຸນ ປ້າມ ມ່ຽນ ຕຸ໊ ຕສຢັ້ງ ແໝ່ງ , ຕສູ໊ງ ອ໋ອຍ ປຸນ ນິ່ນ ບົວ ຕຸ໊ ຕຸ້ນ ຢຸ້ນ ເຍີຍ ແໝ່ງ .
43010011	“ ເຢຍ ເຊ ໂກ໋ວ ປະກີ ຢູ້ງ ຫລົງ ເຍີຍ ຕສ໊ຽວ . ໂກ໋ວ ປະກີ ຢູ້ງ ຫລົງ ວົ້ວ ເຕົ້າ ຫຍຸ່ນ ເຫວີ່ຍ ປະກີ ຢູ້ງ ເຊ້ຍ ນິ່ນ ເຍີຍ ແໝ່ງ .
43010012	ທສີ້ງ ຕ້າຍ ເຍີຍ ກົງ-ມ່ຽນ ໄມ້ ເຕສີ໌ຍ ຕສຽນ ໂກ໋ວ ປະກີ ຢູ້ງ ເຍີຍ ຕສ໊ຽວ . ປະກີ ຢູ້ງ ຢ່າ ໄມ້ ເຕສີ໌ຍ ນິ່ນ ກັ້ນ ເຍີຍ . ປວັດ ເຮ່ຍ ຈູ໊ ຕ້າຍ ຕສ່ຽວ ກວັ່ງ ຈ໊ຽນ ເປຢົ໋າ . ເຮ່ຍ ຈູ໊ ຕສ່ຽວ ເປ໊ດ , ແຮະ ປະກີ ຢູ້ງ ກວັ້ນ ເປຢົ໋າ ດສ໋ານ ເດສ່ງ .
43010013	ທສີ້ງ ຕ້າຍ ເຍີຍ ກົງ-ມ່ຽນ ເປຢົ໋າ ໝີ່ ອ໊ະ , ເຫວີ່ຍ ຕສຸ ມ່ຽນ ທສີ້ງ ນິ່ນ ຮນັ້ງ , ນິ່ນ ໄມ້ ເດສົ້າ ຢູ້ງ .
43010014	“ ເຢຍ ເຊ ໂກ໋ວ ປະກີ ຢູ້ງ ຫລົງ ເຍີຍ ຕສ໊ຽວ . ເຢຍ ຮິ້ວ ຕຸ໊ ເຢຍ ເຍີຍ ປະກີ ຢູ້ງ , ເຢຍ ເຍີຍ ປະກີ ຢູ້ງ ຢ່າ ຮິ້ວ ຕຸ໊ ເຢຍ ,
43010015	ຮນັ້ງ ຕສັ່ງ ເຕ໋ຍ ຮິ້ວ ຕຸ໊ ເຢຍ , ເຢຍ ຢ່າ ຮິ້ວ ຕຸ໊ ຕສັ່ງ ເຕ໋ຍ . ເຢຍ ຢ່າ ເຫວີ່ຍ ນ້າຍ ເຕີ໋ຍ ຢູ້ງ ເຊ້ຍ ເຢຍ ເຍີຍ ແໝ່ງ .
43010016	ເຢຍ ແອ໋ງ ກັ້ນ ມ່າຍ ປະກີ ຢູ້ງ , ເຊ ໄມ້ ເຕສີ໌ຍ ຢຽມ ນ້າຍ ນອມ ຫລາດ ເຍີຍ ປະກີ ຢູ້ງ . ເຢຍ ອ໋ອຍ ຕສຸ ຕໍ້ ນິ່ນ ບົວ ຕ້າຍ . ນິ່ນ ບົວ ຕສ່ຽວ ໝວັງ ເຢຍ ເຍີຍ ເຖຈຍ , ຢ່າ ເຖສົາ ນ້າຍ ເຕີ໋ຍ ເປ໋ນ ຢຽດ ກວັ້ນ , ມ່າຍ ຢຽດ ເຕົ້າ ຕສ໊ຽວ ໂກ໋ວ ນິ່ນ ບົວ ຮນັ້ງ .
43010017	“ ຕສັ່ງ ເຕ໋ຍ ຮນ້ຳ ເຢຍ ເຫວີ່ຍ ຕສຸ ເຢຍ ເຊ້ຍ ເຢຍ ກັ້ນ ເຍີຍ ແໝ່ງ ໄຕ່ . ເຢຍ ເຊ້ຍ ເຢຍ ເຍີຍ ແໝ່ງ ເຫວີ່ຍ ແອ໋ງ ຕຸ໊ ແໝ່ງ ດສ໋ວນ .
43010018	ໄມ້ ມ່າຍ ຫາຍ ເຕົ້າ ເຕສ໊າະ ເຢຍ ເຍີຍ ແໝ່ງ , ເຢຍ ກັ້ນ ເຊ້ຍ ເຢຍ ເຍີຍ ແໝ່ງ . ເຢຍ ມ່າຍ ເລີ໌ຍ ເຊ້ຍ ເຢຍ ເຍີຍ ແໝ່ງ ຢ່າ ມ່າຍ ເລີ໌ຍ ແອ໋ງ ຕຸ໊ ເຢຍ ເຍີຍ ແໝ່ງ ດສ໋ວນ . ເຢຍ ເຍີຍ ເຕຍ ພ້າຍ ເຢຍ ຮນັ້ງ ນ້າຍ ນໍ ໂຕສ໋ວ . ”
43010019	ຫລາຍ ນ້າຍ ເຕີ໋ຍ ຫວ່າ ຢິວ​ໄທ ມ່ຽນ ແອ໋ງ ປຸນ ອກອຍ ໝີ່ ອ໊ະ .
43010020	ມ່າຍ ທສ້ຳ ເຍີຍ ກ໊ອງ , “ ນິ່ນ ຕສຸ ມ້ຽນ ມົວະ . ນິ່ນ ປຸ໊ດ ດິນ ໝີ່ ອ໊ະ . ໝວັງ ນິ່ນ ເຍີຍ ຫວ່າ ໂຕສ໋ວ ຫາຍ ຫຍູ່ງ ແລ່ ! ”
43010021	ມປ່າ ມ່າຍ ເຕີ໋ຍ ກ໊ອງ , “ ຫາຍ ເຕົ້າ ຕສຸ ມ້ຽນ ມົວະ ໄມ້ ໄຮ່ ກ໊ອງ ນ້າຍ ຫຍູ່ງ ຫວ່າ ເຫລາະ . ມ້ຽນ ໄຮ່ ປຸນ ມຕສີງ ແມ່ງ ເຍີຍ ມ່ຽນ ໝັ່ງ ຕຸ໊ ປວັດ ເຍີຍ ? ”
43010022	ວົ້ວ ຕສັ່ນ ຢຽມ ເຢ​ລູ​ຊາ​ເລມ ຕສີ້ງ ເຈ໋ຍ ໂຫ່ວ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ຕສິ໊ບ ເຊ ຕົງ-ເກນ ຮນອຍ .
43010023	ເຢ​ຊູ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ , ຊາ​ໂລ​ມອນ ເຍີຍ ປີ໋ງ ລ່າງ ຕ໋ອງ , ເຈ໋ຍ ມີ່ງ ເຈ໋ຍ ຕ້າຍ ເຍີຍ .
43010024	ຢິວ​ໄທ ມ່ຽນ ຕ້າຍ ກັ໊ບ ຕສຸ໊ນ ນິ່ນ ວົ້ວ ຢ່າ ໜ່າຍ , “ ເມີ່ຍ ອ໋ອຍ ປຸນ ເຢຍ ບົວ ໂຮຍ້ວ ຫລຸ່ນ ເຖົາ ຫາຍ ຕສັ່ນ ? ເຊ ກ໊ອງ ເມີ່ຍ ຕສະເກ້ງ ກີ​ຕູ່ , ບົ໋ວ ຕສະ ເຢຍ ບົວ ມ່າະ ! ”
43010025	ເຢ​ຊູ ເຕົາ , “ ເຢຍ ບົ໋ວ ເຈ໋ຍ ເມີ່ຍ ບົວ , ເມີ່ຍ ບົວ ຢ່າ ໄມ້ ສຽນ ນີ ! ເຢຍ ເຕ໊ງ ເຢຍ ເຍີຍ ເຕຍ ເຍີຍ ບົ໋ວ ໂຕສ໋ວ ບົວະ ຮ່ອງ ເຍີຍ ສີ່ . ວົ້ວ ເຕີ໋ຍ ສີ່ ເຖງ ເຢຍ ໂຕສ໋ວ ຕສອງ-ເຕສ໋ງ .
43010026	ມປ່າ ເມີ່ຍ ບົວ ໄມ້ ສຽນ ເຫວີ່ຍ ຕສຸ ເມີ່ຍ ບົວ ໄມ້ ເຕສີ໌ຍ ເຢຍ ເຍີຍ ປະກີ ຢູ້ງ .
43010027	ເຢຍ ເຍີຍ ປະກີ ຢູ້ງ ໝວັງ ເຢຍ ເຍີຍ ເຖຈຍ . ເຢຍ ຢ່າ ຮິ້ວ ຕຸ໊ ນິ່ນ ບົວ , ນິ່ນ ບົວ ຢ່າ ກັນ ຈ໊ຽນ ເຢຍ ມີ່ງ .
43010028	ເຢຍ ປຸນ ນິ່ນ ບົວ ມ່າຍ ຢຽດ ລິ໌ວ ເຍີຍ ແໝ່ງ , ຢຽດ ລິ໌ວ ໄມ້ ຕສຸ ໄຕ່ . ນິ່ນ ບົວ ຢຽມ ເຢຍ ເຍີຍ ປົ໌ວ , ໄມ້ ມ່າຍ ຫາຍ ເຕົ້າ ໄຮ່ ທສ້າງ ຕຸ໊ ທສວດ .
43010029	ເຢຍ ເຍີຍ ເຕຍ ເຕສ໊າະ ນິ່ນ ບົວ ຈິວ ປຸນ ເຢຍ . ເຕຍ ຢ່າ ເກົ້າ ໂຮລ ເຈ໋ຍ ໝ່ານ ໝວດ . ນິ່ນ ບົວ ຢຽມ ເຢຍ ເຍີຍ ເຕຍ ເຍີຍ ປົ໌ວ , ໄມ້ ມ່າຍ ຫາຍ ເຕົ້າ ໄຮ່ ທສ້າງ ຕຸ໊ ທສວດ .
43010030	ເຢຍ ເຖສົາ ເຢຍ ເຍີຍ ເຕຍ ເປ໋ນ ຢຽດ ເຕົ້າ ຮນັ້ງ . ”
43010031	ຢິວ​ໄທ ມ່ຽນ ແອ໋ງ ເຕສ໊າະ ຫລະເປຢີ໊ຍ ອ໋ອຍ ຕສົງ ເຢ​ຊູ ໄຫ່ ອ໊ະ .
43010032	ເຢ​ຊູ ບົ໋ວ ນິ່ນ ບົວ , “ ເຢຍ ເອີຍ ເຢຍ ເຍີຍ ເຕຍ ພ້າຍ ເຢຍ ໂຕສ໋ວ ຄູ້ ສີ່ ທສ້ຳ ເຍີຍ ປຸນ ເມີ່ຍ ບົວ ປວັດ . ຫລາຍ ຫາຍ ດສຸ່ນ ຄູ້ ສີ່ ເມີ່ຍ ບົວ ເຕສ໊າະ ຫລະເປຢີ໊ຍ ອ໋ອຍ ຕສົງ ເຢຍ ໄຕ່ ? ”
43010033	ນິ່ນ ບົວ ເຕົາ , “ ເຢຍ ບົວ ໄມ້ ເຕສີ໌ຍ ຫລາຍ ເມີ່ຍ ໂຕສ໋ວ ເຍີຍ ຄູ້ ສີ່ ອ໋ອຍ ຕສົງ ເມີ່ຍ , ເຊ ຫລາຍ ເມີ່ຍ ຄີ ທິນ-ຮູ່ງ . ເມີ່ຍ ເຊ ປ້າມ ມ່ຽນ ຮນັ້ງ ມປ່າ ເທສງ ເມີ່ຍ ກັ້ນ ໂຕສ໋ວ ທິນ-ຮູ່ງ . ”
43010034	ເຢ​ຊູ ເຕົາ , “ ເມີ່ຍ ບົວ ກັ້ນ ເຍີຍ ເລີ໌ຍ-ຫລັດ ເຟ້ຍ ຈ໊ຽນ ກ໊ອງ ນ້າຍ ໂຈ໋ວ ຫວ່າ ໄມ້ ເຕສີ໌ຍ ? ‘ ເຢຍ ກ໊ອງ , ເມີ່ຍ ບົວ ເຊ ຕສ້ຽນ . ’
43010035	ບົວ ຮິ້ວ ຕຸ໊ ກີງ-ໂຊວ ເຍີຍ ຫວ່າ ຢຽດ ລິ໌ວ ໄມ້ ໄຮ່ ກ໊ອຍ ຢ່ຽນ . ເຊ ກ໊ອງ ຕສິ໊ບ ທິນ-ຮູ່ງ ເຍີຍ ຫວ່າ ວົ້ວ ເຕີ໋ຍ ມ່ຽນ ທິນ-ຮູ່ງ ເຫ່ວ ຕສ້ຽນ ນໍ ,
43010036	ວົ້ວ ຫຍູ່ງ , ຕສັ່ງ ເຕ໋ຍ ກິ໊ນ ຕ້າຍ ພ້າຍ ເອຈ່ຍ ປ້າມ ເກນ ວົ້ວ ເຕົ້າ ນີ ? ເຢຍ ກ໊ອງ ເຢຍ ໂຕສ໋ວ ທິນ-ຮູ່ງ ເຍີຍ ຕອນ , ເມີ່ຍ ບົວ ເຫວີ່ຍ ຫາຍ ຕິ່ວ ກ໊ອງ ເຢຍ ຄີ ທິນ-ຮູ່ງ ?
43010037	ເຊ ກ໊ອງ ເຢຍ ໄມ້ ເອີຍ ເຢຍ ເຍີຍ ເຕຍ ເຍີຍ ຕສະເອີ໋ຍ ໂຕສ໋ວ ນໍ , ໄມ້ ຕູ໋ງ ສຽນ ເຢຍ .
43010038	ມປ່າ ເຊ ກ໊ອງ ເຢຍ ເອີຍ ຈ໊ຽນ ໂຕສ໋ວ , ໄມ້ ກຸ໊ນ ເມີ່ຍ ບົວ ໄມ້ ສຽນ ເຢຍ , ເມີ່ຍ ບົວ ຖສໍ່ ອ໋ອຍ ຕສຸ ສຽນ ເຢຍ ໂຕສ໋ວ ເຍີຍ ສີ່ . ເມີ່ຍ ບົວ ຕສ່ຽວ ໄຮ່ ຮິ້ວ ຕຸ໊ ຕສັ່ງ ເຕ໋ຍ ຢຽມ ເຢຍ ກະຍົ໌ວ . ເຢຍ ຢ່າ ຢຽມ ຕສັ່ງ ເຕ໋ຍ ກະຍົ໌ວ . ”
43010039	ວົ້ວ ເຕີ໋ຍ ມ່ຽນ ແອ໋ງ ອ໋ອຍ ເຕສ໊າະ ເຢ​ຊູ , ມປ່າ ເຢ​ຊູ ຢຽມ ນິ່ນ ບົວ ເຍີຍ ປົ໌ວ-ເດ໊ຍ ເປຢົ໋າ ທສວດ ໝີ່ ອ໊ະ .
43010040	ເຢ​ຊູ ແອ໋ງ ດສ໋ວນ ວົ້ວ ຫງ່ານ ຕສິ ຈໍ​ແດນ ດ້າຍ , ຕົ້ງ ຕສິ້ນ ດ່າງ ໂຢ​ຮັນ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ ວົ້ວ ນອມ ຕ໋ອງ , ຢຽມ ຖສາມ ວົ້ວ .
43010041	ມ່າຍ ມ່ຽນ ທສ້ຳ ເຍີຍ ຕ້າຍ ລໍ໌ ນິ່ນ . ນິ່ນ ບົວ ກ໊ອງ , “ ໂຢ​ຮັນ ໄມ້ ໂຕສ໋ວ ເຈ໋ຍ ຫາຍ ຫຍູ່ງ ບົວະ ຮ່ອງ ເຍີຍ ຈັ໋ງ-ໂຫ່ . ມປ່າ ໂຢ​ຮັນ ກ໊ອງ ຫາຍ ຫຍູ່ງ ເຖົາ ນ້າຍ ລ່ານ ມ່ຽນ ຢຽດ ຕສູ໊ງ ເຊ ຕສຽນ ເຍີຍ . ”
43010042	ຢຽມ ວົ້ວ ມ່າຍ ມ່ຽນ ທສ້ຳ ເຍີຍ ຕສ່ຽວ ສຽນ ເຢ​ຊູ .
43011001	ມ່າຍ ເຕົ້າ ມ່ຽນ , ບົ໋ວ ເຫ່ວ ລາ​ຊາ​ລັດ , ປຸ໊ດ ແປ່ງ ໝີ່ ອ໊ະ . ນິ່ນ ຢຽມ ເບ​ທາ​ນີ ລ໌າງ , ຕົ້ງ ມາ​ລີ​ຢາ ເຖສົາ ນິ່ນ ເຍີຍ ຕໍ່ , ມາ​ທາ , ຢຽມ ວົ້ວ ນອມ ລ໌າງ .
43011002	( ນ້າຍ ເຕົ້າ ມາ​ລີ​ຢາ ເຊ ຕົ້ງ ຫລົ່ງ ດາງ ເຍີຍ ໂຢ້ວ ໂຕ໋ ຕສ໊ຽວ ເຍີຍ ເຕສົ໋າ , ຢ່າ ຫລົ່ງ ນິ່ນ ກັ້ນ ເຍີຍ ບະເປຢີຍ ຊອດ . ປຸ໊ດ ແປ່ງ ວົ້ວ ເຕົ້າ ລາ​ຊາ​ລັດ ເຊ ມາ​ລີ​ຢາ ເຍີຍ ເນົ໌າ . )
43011003	ມາ​ທາ ບົວ ອີ ມົ໌ວ-ເຊັຍ ຕສ່ຽວ ປຸນ ຫວ່າ ມີ່ງ ບົ໋ວ ເຢ​ຊູ , “ ຕສ໊ຽວ ອ້າ ! ຕົ້ງ ເມີ່ຍ ຮນ້ຳ ວົ້ວ ເຕົ້າ ປຸ໊ດ ແປ່ງ ໝີ່ ອ໊ະ . ”
43011004	ເຢ​ຊູ ໄຮ໌ ນ້າຍ ເຕີ໋ຍ ຫວ່າ ນິ່ນ ກ໊ອງ , “ ລາ​ຊາ​ລັດ ປຸ໊ດ ນ້າຍ ນອມ ແປ່ງ ມປ່າ ເຊດ ເມວີ໌ຍ ນິ່ນ ໄມ້ ໄຕ່ . ນິ່ນ ປຸ໊ດ ເຫວີ່ຍ ປຸນ ມ່ຽນ ທ່າຍ ທິນ-ຮູ່ງ . ນ້າຍ ນອມ ແປ່ງ ຢ່າ ອ໋ອຍ ປຸນ ມ່ຽນ ທ່າຍ ທິນ-ຮູ່ງ ເຍີຍ ຕອນ . ”
43011005	ເຢ​ຊູ ຮນ້ຳ ໄຫ່ ມາ​ທາ ບົວ ອີ ມົ໌ວ-ເຊັຍ ເຖສົາ ລາ​ຊາ​ລັດ .
43011006	ນິ່ນ ໄຮ໌ ມ່ຽນ ກ໊ອງ ລາ​ຊາ​ລັດ ປຸ໊ດ ຈ໊ຽນ ແປ່ງ , ນິ່ນ ຖສໍ່ ຢຽມ ນິ່ນ ຢຽມ ວົ້ວ ນອມ ຕ໋ອງ ອີ ຮນອຍ ລິ໌ວ
43011007	ຖສີງ ຕ້າຍ ກ໊ອງ ບົ໋ວ ນິ່ນ ເຍີຍ ໄຊ-ກໍ໋ , “ ບົວ ແອ໋ງ ມີ່ງ ຢູ​ເດຍ ແຊ້ງ ອ໊ະ . ”
43011008	ໄຊ-ກໍ໋ ບົວ ເຕົາ , “ ໄຊ-ເຕ໋ຍ ອ້າ ! ເຈ໋ຍ ຕ້າຍ ໄມ້ ແກ້ງ ມ່າຍ ບຸເຕສ໋ຍ ຮນອຍ , ຢຽມ ວົ້ວ ເຍີຍ ຢິວ​ໄທ ມ່ຽນ ອ໋ອຍ ເຕສ໊າະ ຫລະເປຢີ໊ຍ ຕສົງ ເມີ່ຍ ນີອາ . ເມີ່ຍ ຖສໍ່ ແອ໋ງ ອ໋ອຍ ມີ່ງ ວົ້ວ ? ”
43011009	ເຢ​ຊູ ເຕົາ , “ ຢຽດ ຮນອຍ ມ່າຍ ຕສຽບ ເຫຍີ່ຍ ນອມ ຕສຢັ້ງ ໂຫ່ ເຍີຍ ອຈັງ ໄມ້ ເຕສີ໌ຍ ? ຫາຍ ເຕົ້າ ລູ່ງ ຮນອຍ ຕສັ່ນ ຢັ້ງ ເຈົ໊າ , ນິ່ນ ໄມ້ ດິ໊ ຕສຸ ດອບ ເຫວີ່ຍ ຕສຸ ນິ່ນ ໝັ່ງ ຕຸ໊ ປວັດ ປ້າມ ເກນ ເຍີຍ ອຈັງ .
43011010	ມປ່າ ເຊ ກ໊ອງ ນິ່ນ ລູ່ງ ມ໌ວນ ຕສັ່ນ ຢັ້ງ ເຈົ໊າ ນໍ , ນິ່ນ ດິ໊ ຕສຸ ດອບ ເຫວີ່ຍ ຕສຸ ໄມ້ ມ່າຍ ອຈັງ ຕສິ໋ວ ນິ່ນ . ”
43011011	ເຢ​ຊູ ຮນັ້ງ ນ້າຍ ນໍ ກ໊ອງ ລິ໌ວ ນິ່ນ ແອ໋ງ ກ໊ອງ , “ ບົວ ເຍີຍ ຕ່ອຍ ລາ​ຊາ​ລັດ ມອຈ້ອມ ໝີ່ ອ໊ະ , ມປ່າ ເຢຍ ອ໋ອຍ ມີ່ງ ເຫ່ວ ນິ່ນ ເຍຍ ຕ້າຍ . ”
43011012	ໄຊ-ກໍ໋ ບົວ ເຕົາ , “ ຕສ໊ຽວ ອ້າ ! ເຊ ກ໊ອງ ນິ່ນ ມອຈ້ອມ ນໍ , ນິ່ນ ໄຮ່ ຫລົງ ເຍີຍ . ”
43011013	ເຢ​ຊູ ກ໊ອງ ເຍີຍ ເອີ໋ຍ ເລີ໌ຍ ເຊ ລາ​ຊາ​ລັດ ໄຕ່ ໝີ່ ອ໊ະ . ມປ່າ ໄຊ-ກໍ໋ ບົວ ຫລ່າຍ ລາ​ຊາ​ລັດ ຂູງ ມອຈ້ອມ ຮນັ້ງ .
43011014	ເຢ​ຊູ ຕສ່ຽວ ກ໊ອງ ຕສະ ບົ໋ວ ນິ່ນ ບົວ , “ ລາ​ຊາ​ລັດ ໄຕ່ ໝີ່ ອ໊ະ .
43011015	ມປ່າ ເຫວີ່ຍ ເຖງ ເມີ່ຍ ບົວ ສຽນ ເຢຍ , ເຢຍ ອະເຮນີ້ຍ ເຢຍ ໄມ້ ຕຸ໊ ເຖສົາ ນິ່ນ ຢຽມ . ບົວ ມີ່ງ ນິ່ນ ວົ້ວ ເອາະ ? ”
43011016	ໂທ​ມັດ , ຕົ້ງ ມ່ຽນ ເຫ່ວ ຊູງ-ກູ້ ງວ໌າ ວົ້ວ ເຕົ້າ , ກ໊ອງ ບົ໋ວ ຢຽມ ວົ້ວ ເຍີຍ ໄຊ-ກໍ໋ , “ ບົວ ລົ່ມ ດສ້ອຍ ກັນ ຈ໊ຽນ ໄຊ-ເຕ໋ຍ ມີ່ງ ເອາະ ? ບົວ ຕສ່ຽວ ຕຸ໊ ເຖສົາ ນິ່ນ ໄຕ່ . ”
43011017	ເຢ​ຊູ ມີ່ງ ເຖົາ ເບ​ທາ​ນີ ລ໌າງ ວົ້ວ ຕສັ່ນ , ໄຮ໌ ມ່ຽນ ກ໊ອງ ລາ​ຊາ​ລັດ ຕສັ໋ງ ຈ໊ຽນ ຕຸ໊ ເປຢີຍ ຮນອຍ ອ໊ະ .
43011018	ເບ​ທາ​ນີ ລ໌າງ ເລີ່ຍ ເຢ​ລູ​ຊາ​ເລມ ຕສີ້ງ ປົວ ກີ​ໂລ ເຈົ໊າ ເຍີຍ ຕ໋ອງ .
43011019	ຢິວ​ໄທ ມ່ຽນ ທສ້ຳ ເຍີຍ ຕ້າຍ ໝັ່ງ ມາ​ທາ ເຖສົາ ມາ​ລີ​ຢາ , ເຖງ ນິ່ນ ບົວ ໄຈ໊ ເດສົ້າ ເຫວີ່ຍ ຕສຸ ນິ່ນ ບົວ ເຍີຍ ເນົ໌າ ໄຕ່ .
43011020	ມາ​ທາ ໄຮ໌ ກ໊ອງ ເຢ​ຊູ ຕ້າຍ ອ໊ະ , ນິ່ນ ຕສ່ຽວ ທສວດ ມີ່ງ ຕສິ໊ບ . ມປ່າ ມາ​ລີ​ຢາ ຖສໍ່ ຢຽມ ວົ້ວ ເປຢົ໊າ .
43011021	ມາ​ທາ ກ໊ອງ ບົ໋ວ ເຢ​ຊູ , “ ຕສ໊ຽວ ອ້າ ! ເຊ ກ໊ອງ ເມີ່ຍ ຢຽມ ນ້າຍ ນໍ , ເຢຍ ເຍີຍ ເນົ໌າ ໄມ້ ໄຕ່ .
43011022	ມປ່າ , ເຢຍ ຮິ້ວ ຕຸ໊ ອີ້ ຕສັ່ນ ເມີ່ຍ ເຖງ ທິນ-ຮູ່ງ ໂທ້ ຫາຍ ຫຍູ່ງ , ທິນ-ຮູ່ງ ອ໋ອຍ ປຸນ ວົ້ວ ຫຍູ່ງ ເມີ່ຍ . ”
43011023	ເຢ​ຊູ ກ໊ອງ ບົ໋ວ ນິ່ນ , “ ເມີ່ຍ ເຍີຍ ເນົ໌າ ແອ໋ງ ອ໋ອຍ ນັ່ງ ຕ້າຍ . ”
43011024	ມາ​ທາ ເຕົາ , “ ເຕສີ໌ຍ ເຍີຍ , ເຢຍ ຮິ້ວ ຕຸ໊ ເຖົາ ອກະຮ້າ ລາຍ ວົ້ວ ຮນອຍ , ຕສວັ໋ງ ມ່ຽນ ນັ່ງ ຕ້າຍ ວົ້ວ ຕສັ່ນ , ນິ່ນ ຢ່າ ແອ໋ງ ນັ່ງ ຕ້າຍ . ”
43011025	ເຢ​ຊູ ກ໊ອງ ບົ໋ວ ນິ່ນ , “ ເຢຍ ເຊ ຕົ້ງ ປຸນ ມ່ຽນ ນັ່ງ ຕ້າຍ ມ່າຍ ແໝ່ງ ຕສຢັ້ງ ວົ້ວ ເຕົ້າ . ຫາຍ ເຕົ້າ ສຽນ ເຢຍ , ໄມ້ ກຸ໊ນ ນິ່ນ ໄຕ່ ມີ່ງ , ນິ່ນ ແອ໋ງ ອ໋ອຍ ນັ່ງ ຕ້າຍ .
43011026	ຫາຍ ເຕົ້າ ຕສຢັ້ງ ຈ໊ຽນ ຢ່າ ສຽນ ເຢຍ , ວົ້ວ ເຕົ້າ ຢຽດ ລິ໌ວ ໄມ້ ໄຕ່ . ນ້າຍ ເມີ່ຍ ສຽນ ເຍີຍ ໄຟ ? ”
43011027	ມາ​ທາ ເຕົາ , “ ຕສ໊ຽວ ອ້າ ! ເຢຍ ສຽນ ເຍີຍ . ເຢຍ ສຽນ ເມີ່ຍ ຕສະເກ້ງ ກີ​ຕູ່ , ທິນ-ຮູ່ງ ເຍີຍ ຕອນ , ຕົ້ງ ອ໋ອຍ ເອຈ່ຍ ຕ້າຍ ຢຽມ ນ້າຍ ປ້າມ ເກນ ວົ້ວ ເຕົ້າ . ”
43011028	ມາ​ທາ ຮນັ້ງ ນ້າຍ ນໍ ກ໊ອງ ລິ໌ວ , ນິ່ນ ດສ໋ວນ ມີ່ງ ປີ໋ງ ຈ໊ຽນ ບົ໋ວ ນິ່ນ ເຍີຍ ເດສ໌ຍ , ມາ​ລີ​ຢາ , “ ໄຊ-ເຕ໋ຍ ເຖົາ ຕ້າຍ ອ໊ະ . ນິ່ນ ຢ່າ ເຫ່ວ ເມີ່ຍ . ”
43011029	ມາ​ລີ​ຢາ ໄຮ໌ ນ້າຍ ເຕີ໋ຍ ຫວ່າ ຕສ່ຽວ ຊຽບໆ ເຍີຍ ເຈ໌ຍ ຊິນ ມີ່ງ ເຢ​ຊູ ວົ້ວ .
43011030	ວົ້ວ ຕສັ່ນ ເຢ​ຊູ ໄມ້ ແກ້ງ ເປັຍ ລ໌າງ , ຖສໍ່ ຢຽມ ມາ​ທາ ປວັ້ງ ນິ່ນ ວົ້ວ ນອມ ຕ໋ອງ .
43011031	ເຖສົາ ມາ​ລີ​ຢາ ຢຽມ ເປຢົ໊າ ເຖງ ນິ່ນ ໄຈ໊ ເດສົ້າ ວົ້ວ ເຕີ໋ຍ ມ່ຽນ , ປວັດ ມາ​ລີ​ຢາ ຮວາງ ຈ໊ຽນ ເຈ໌ຍ ຊິນ ທສວດ , ນິ່ນ ບົວ ຕສ່ຽວ ກັນ ຈ໊ຽນ ມີ່ງ , ຫລ່າຍ ນິ່ນ ມີ່ງ ວົ້ວ ໂຕສ໊ວ ຍ້ຽມ ມເປີຍ .
43011032	ມາ​ລີ​ຢາ ມີ່ງ ເຖົາ ເຢ​ຊູ ວົ້ວ , ຢ໊ຽດ ປວັດ ຕສ່ຽວ ເກວີ່ຍ ເອຈ່ຍ ນິ່ນ ເຍີຍ ເຕສົ໋າ ກະເຮລນ ກ໊ອງ , “ ຕສ໊ຽວ ອ້າ ! ເຊ ກ໊ອງ ເມີ່ຍ ຢຽມ ນ້າຍ , ເຢຍ ເຍີຍ ເນົ໌າ ໄມ້ ໄຕ່ . ”
43011033	ເຢ​ຊູ ປວັດ ມາ​ລີ​ຢາ ຍ້ຽມ , ກັນ ມາ​ລີ​ຢາ ຕ້າຍ ວົ້ວ ເຕີ໋ຍ ຢິວ​ໄທ ມ່ຽນ ຢ່າ ຍ້ຽມ , ນິ່ນ ຕສ່ຽວ ໄຮ໌ ໂຮຍ້ວ ມຸນ ໄຫ່ , ເດສົ້າ ໄຫ່ .
43011034	ເຢ​ຊູ ໜ່າຍ , “ ເມີ່ຍ ບົວ ຕໍ້ ນິ່ນ ມີ່ງ ຕສັ໋ງ ຫາຍ ? ” ນິ່ນ ບົວ ເຕົາ , “ ຕສ໊ຽວ ອ້າ ! ຕ້າຍ ໝັ່ງ ມ່າະ ! ”
43011035	ເຢ​ຊູ ຍ້ຽມ .
43011036	ວົ້ວ ເຕີ໋ຍ ຢິວ​ໄທ ມ່ຽນ ກ໊ອງ , “ ໝັ່ງ ກ໋າ , ນິ່ນ ດົ່ງ ໜ່າຍ ຮນ້ຳ ລາ​ຊາ​ລັດ . ”
43011037	ມປ່າ ມ່າຍ ເຕີ໋ຍ ກ໊ອງ , “ ນິ່ນ ປຸນ ມຕສີງ ແມ່ງ ເຍີຍ ມ່ຽນ ໄຮ່ ໝັ່ງ ຕຸ໊ ປວັດ . ວົ້ວ ຫຍູ່ງ ນິ່ນ ໄມ້ ໄຮ່ ປຸນ ນ້າຍ ເຕົ້າ ມ່ຽນ ໄມ້ ໄຕ່ ໄຟ ? ”
43011038	ເຢ​ຊູ ແອ໋ງ ໄຮ໌ ໂຮຍ້ວ ມຸນ , ເດສົ້າ ໄຫ່ , ຕສ່ຽວ ມີ່ງ ວົ້ວ ໂຕສ໊ວ . ວົ້ວ ນອມ ໂຕສ໊ວ ເຊ ແບ໋ງ-ຄວດ . ມ່າຍ ນອມ ຫລະເປຢີ໊ຍ ໂຮລ ເຍີຍ ແບະ ຈ໊ຽນ ຄວດ-ດ່າງ .
43011039	ເຢ​ຊູ ກ໊ອງ , “ ເຕສ໊າະ ອກອຍ ຫລະເປຢີ໊ຍ ມ່າະ ! ” ໄຕ່ ວົ້ວ ເຕົ້າ ລາ​ຊາ​ລັດ ເຍີຍ ຕໍ່ , ມາ​ທາ , ກ໊ອງ ບົ໋ວ ເຢ​ຊູ , “ ຕສ໊ຽວ ອ້າ ! ຕສັ໋ງ ຈ໊ຽນ ຕຸ໊ ເປຢີຍ ຮນອຍ ອ໊ະ . ຕ໋າຍ ເຕສວີ໋ຍ ໄຫ່ . ”
43011040	ເຢ​ຊູ ກ໊ອງ ບົ໋ວ ນິ່ນ , “ ເຢຍ ບົ໋ວ ເຈ໋ຍ ເມີ່ຍ ໄມ້ ເຕສີ໌ຍ ? ເຊ ກ໊ອງ ເມີ່ຍ ສຽນ , ເມີ່ຍ ອ໋ອຍ ຕຸ໊ ປວັດ ທິນ-ຮູ່ງ ເຍີຍ ອຈັງ-ຫລ່າງ . ”
43011041	ວົ້ວ ເຕີ໋ຍ ມ່ຽນ ຕສ່ຽວ ເຕສ໊າະ ອກອຍ ຫລະເປຢີ໊ຍ . ເຢ​ຊູ ເທສົາ ຮມຽນ ໝັ່ງ ກູ້ ຫງວ່າຍ ລູ່ງ ກ໊ອງ , “ ອາ ເຕຍ ອ້າ ! ເຢຍ ແລ໌ງ ຕສີ້ງ ເຫວີ່ຍ ຕສຸ ເຕຍ ໝວັງ ເຢຍ ເຍີຍ ຫວ່າ .
43011042	ເຢຍ ຮິ້ວ ຕຸ໊ ເຕຍ ຫາຍ ຕສັ່ນ ຢ່າ ໝວັງ ເຢຍ , ມປ່າ ເຢຍ ຮນັ້ງ ນ້າຍ ນໍ ກ໊ອງ ເຊ ເຫວີ່ຍ ປຸນ ໂຊ້ວ ກະເຮລນ ນ້າຍ ເຕີ໋ຍ ມ່ຽນ ສຽນ ເຕຍ ພ້າຍ ເຢຍ ຕ້າຍ . ”
43011043	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ ນິ່ນ ເຖຈຍ ໂຮລ ເຍີຍ ເຫ່ວ ຈ໊ຽນ ກ໊ອງ , “ ລາ​ຊາ​ລັດ ອ້າ ! ທສວດ ຕ້າຍ ມ່າະ ! ”
43011044	ໄຕ່ ມີ່ງ ວົ້ວ ເຕົ້າ ມ່ຽນ ຕສ່ຽວ ທສວດ ຕ້າຍ ອ໊ະ . ນິ່ນ ເຍີຍ ປົ໌ວ-ເຕສົ໋າ ຖສໍ່ ມ່າຍ ເດຍ ເດສ່ນ ຈ໊ຽນ . ຮມຽນ ຢ່າ ມ່າຍ ເດຍ ປວັງ ຈ໊ຽນ . ເຢ​ຊູ ບົ໋ວ ນິ່ນ ບົວ , “ ອກົ້ງ ເຖງ ນິ່ນ ໄຈ໊ ອກອຍ , ປູ໋ງ ນິ່ນ ມ່າະ ! ”
43011045	ຮນັ້ງ ໜ່າຍ ຕ້າຍ ໝັ່ງ ມາ​ລີ​ຢາ ວົ້ວ ເຕີ໋ຍ ຢິວ​ໄທ ມ່ຽນ ທສ້ຳ ປວັດ ເຢ​ຊູ ໂຕສ໋ວ ນ້າຍ ເຕີ໋ຍ ສີ່ ຕສ່ຽວ ສຽນ ນິ່ນ .
43011046	ມປ່າ ມ່າຍ ເຕີ໋ຍ ດສ໋ວນ ມີ່ງ ກ໊ອງ ເດສ່ງ ເຢ​ຊູ ໂຕສ໋ວ ເຍີຍ ເຈົ໊າ-ໂຫລ່ວ ປຸນ ຟາ​ລິ​ສີ ມ່ຽນ ໝວັງ .
43011047	ນ້າຍ ເຕີ໋ຍ ໄຊ ມ່ຽນ ເປຢີ໊ຍ ເຖສົາ ຟາ​ລິ​ສີ ມ່ຽນ ຕສ່ຽວ ເຫ່ວ ກຸ໊ນ ສີ່ ຫວຸ່ຍ ເຍີຍ ມ່ຽນ ກັ໊ບ ຕສຸ໊ນ ທສ່າງ ລ່າງ . ນິ່ນ ບົວ ກ໊ອງ , “ ອາ , ບົວ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ນ້າຍ ລ່ານ ມ່ຽນ ໂຕສ໋ວ ບົວະ ຮ່ອງ ເຍີຍ ຈັ໋ງ-ໂຫ່ ທສ້ຳ ໄຫ່ .
43011048	ເຊ ກ໊ອງ ບົວ ເຊວີ່ຍ ນິ່ນ ຮນັ້ງ ນ້າຍ ໂຕສ໋ວ ຈ໊ຽນ ມີ່ງ , ມ່ຽນ ຕສ່ຽວ ສຽນ ນິ່ນ ເດສ່ງ ອ໊ະ . ຮນັ້ງ ໜ່າຍ , ໂລ​ມາ ຈຽນ ອ໋ອຍ ປັ່ງ ນ້າຍ ນອມ ຖຈັງ ໂຕສ໋ວ ຫວ່າຍ ບົວ ຕສັ່ງ ທິນ-ຮູ່ງ ເຍີຍ ເປຢົ໊າ , ຢ່າ ໂຕສ໋ວ ຫວ່າຍ ບົວ ເຍີຍ ຝີງ . ”
43011049	ນ້າຍ ກວັ້ນ ມ່ຽນ ມ່າຍ ເຕົ້າ , ບົ໋ວ ເຫ່ວ ຄາ​ຢາ​ຟາດ , ຕົ້ງ ວົ້ວ ຫຮຍັງ ໂຕສ໋ວ ຕົ້ມ ໄຊ ມ່ຽນ . ນິ່ນ ກ໊ອງ , “ ເມີ່ຍ ບົວ ໄມ້ ຮິ້ວ ຕຸ໊ ຫາຍ ຫຍູ່ງ .
43011050	ເມີ່ຍ ບົວ ໄມ້ ຮິ້ວ ໄຟ ? ປຸນ ຢຽດ ເຕົ້າ ມ່ຽນ ໄຕ່ ຕີ໊ ແປະ ຝີງ ເຊ ເກົ້າ ຫລົງ ຢຽດ ຝີງ ມ່ຽນ ຕສຸ ໝຽດ ເດສ່ງ . ”
43011051	ຄາ​ຢາ​ຟາດ ກ໊ອງ ນ້າຍ ເຕີ໋ຍ ຫວ່າ ເຊ ໄມ້ ເຕສີ໌ຍ ເອີຍ ນິ່ນ ກັ້ນ ເຍີຍ ໂຮຍ້ວ ຮນ້ຳ ທສວດ ຕ້າຍ ກ໊ອງ . ເຊ ເຫວີ່ຍ ຕສຸ ວົ້ວ ຫຮຍັງ ນິ່ນ ໂຕສ໋ວ ຕົ້ມ ໄຊ ມ່ຽນ ຕສ່ຽວ ກ໊ອງ ຕສິ້ນ ໂຮ໌ ຫວ່າ , ກ໊ອງ ເຢ​ຊູ ອ໋ອຍ ຕສຸ ເຫວີ່ຍ ຢຽດ ຝີງ ຢິວ​ໄທ ມ່ຽນ ໄຕ່ .
43011052	ຢ່າ ໄມ້ ເຕສີ໌ຍ ເຫວີ່ຍ ວົ້ວ ຝີງ ໄຕ່ ຮນັ້ງ . ນິ່ນ ຢ່າ ໄຕ່ ເຫວີ່ຍ ຊຽວ ຕສຸ໊ນ ທິນ-ຮູ່ງ ເຍີຍ ນ່າມ ໂຍ໌ວ , ເຊ ຢຽມ ດສ໋ານ ວົ້ວ ເຕີ໋ຍ , ກັ໊ບ ຕສຸ໊ນ ຕ້າຍ ເປ໋ນ ຢຽດ ກວັ້ນ .
43011053	ຢຽມ ໜ່າຍ ຮນອຍ ຕ້າຍ , ໂຕສ໋ວ ໂຮລ ເຍີຍ ຢິວ​ໄທ ມ່ຽນ ເຈ໌ຍ ກອນ ຕ໊າ ຕສະເອີ໋ຍ ໄຕ໋ ເຢ​ຊູ .
43011054	ເຫວີ່ຍ ນ້າຍ ເຢ​ຊູ ໄມ້ ຮນັ້ງ ຕສິ້ນ ດ່າງ ຕອງ ຕສວັ໋ງ ໂຢ້ວ ຢູ​ເດຍ ແຊ້ງ ປຸນ ຢິວ​ໄທ ມ່ຽນ ປວັດ . ນິ່ນ ມີ່ງ ນອມ ລ໌າງ ເຫ່ວ ເອ​ຟາ​ອິມ , ນິດ ເຕີ່ຍ-ປູງ-ຮວາງ ຟັດ ເຍີຍ , ເຖສົາ ນິ່ນ ເຍີຍ ໄຊ-ກໍ໋ ບົວ ຢຽມ ວົ້ວ .
43011055	ອ໊າ ລ່ຳ ເຕີ໋ຍ ເຖົາ ຢິວ​ໄທ ມ່ຽນ ເຈ໋ຍ ເສຍ ແໝ່ງ ຕສິ໊ບ , ມ່ຽນ ທສ້ຳ ຢຽມ ຟາມ-ປູງ ເຝີຍ ໂຫລ່ວ ມີ່ງ ເຢ​ລູ​ຊາ​ເລມ ຕສີ້ງ ເຫວີ່ຍ ເອີຍ ຈ໊ຽນ ເລີ໌ຍ ສາ ຫວຸຍ ຖສີງ ຕ້າຍ ເຈ໋ຍ ຕສິ໊ບ .
43011056	ນິ່ນ ບົວ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ-ເຮລນ ລໍ໌ ເຢ​ຊູ . ລ່ານ ໜ່າຍ ລ່ານ , “ ອາ , ເມີ່ຍ ຮນັ້ງ ຫາຍ ນໍ ຮນ້ຳ ? ຕ໋າຍ ນິ່ນ ໄມ້ ຕ້າຍ ນ້າຍ ເຈ໋ຍ ຕສິ໊ບ ຊ່າະ ? ”
43011057	ວົ້ວ ຕສັ່ນ ໄຊ ມ່ຽນ ເປຢີ໊ຍ ເຖສົາ ຟາ​ລິ​ສີ ມ່ຽນ ຈາ ຕສຢັ໋ງ ຫວ່າ ກ໊ອງ , ເຊ ກ໊ອງ ຫາຍ ເຕົ້າ ຮິ້ວ ຕຸ໊ ເຢ​ຊູ ຢຽມ ຫາຍ ອ໋ອຍ ຕສຸ ມີ່ງ ບົ໋ວ ນິ່ນ ບົວ , ນິ່ນ ບົວ ຕສ່ຽວ ໄຮ່ ມີ່ງ ເຕສ໊າະ ນິ່ນ .
43012001	ເສຍ ແໝ່ງ ຕສິ໊ບ ໄມ້ ແກ້ງ ເຖົາ , ຕສິ້ນ ດ່າງ ຈຸ໊ ຮນອຍ , ເຢ​ຊູ ມີ່ງ ເບ​ທາ​ນີ ລ໌າງ , ຕົ້ງ ໄຕ່ ມີ່ງ ເຢ​ຊູ ປຸນ ນັ່ງ ຕ້າຍ ວົ້ວ ເຕົ້າ ລາ​ຊາ​ລັດ ຢຽມ ເຍີຍ ລ໌າງ .
43012002	ຢຽມ ວົ້ວ ນິ່ນ ບົວ ເບ່ນ ຕົ໋ນ ຫຮນາງ ໂຫ່ວ ເຢ​ຊູ . ມາ​ທາ ຫລິ່ວ ເລີ໌ຍ ນິ່ນ ບົວ . ລາ​ຊາ​ລັດ ຢ່າ ເຖສົາ ເຢ​ຊູ ບົວ ຈວັ່ງ ເຕ້ຍ ຫຍັ່ນ ຫຮນາງ .
43012003	ວົ້ວ ຕສັ່ນ , ມາ​ລີ​ຢາ ເຕສ໊າະ ຕສຽບ ຟາມ ລູ໌ງ ຕສຽນ ໄຫ່ , ຈ໋າຍ ໄຫ່ ເຍີຍ ນາ​ດາ ໂຢ້ວ ດາງ ໂຕ໋ ເຢ​ຊູ ເຍີຍ ເຕສົ໋າ , ແອ໋ງ ຫລົ່ງ ນິ່ນ ກັ້ນ ເຍີຍ ບະເປຢີຍ ຊອດ . ໂຢ້ວ ເຍີຍ ເຖຈຍ ດາງ ປວັ໊ງ ຢຽດ ນອມ ເປຢົ໊າ .
43012004	ມ່າຍ ເຕົ້າ ເຢ​ຊູ ເຍີຍ ໄຊ-ກໍ໋ , ຢູ​ດາດ ອິ​ສະ​ຄາ​ລິ​ໂອດ , ຕົ້ງ ອ໋ອຍ ໝ່າຍ ເຢ​ຊູ ວົ້ວ ເຕົ້າ ຕສ່ຽວ ກ໊ອງ ,
43012005	“ ໂຕສ໋ວ ຫາຍ ຫຍູ່ງ ໄມ້ ຕໍ້ ນ້າຍ ເຕີ໋ຍ ໂຢ້ວ ມີ່ງ ໝ່າຍ ຕຸ໊ ຍ່ານ ຕ້າຍ ປຸນ ມ່ຽນ ຈົ່ມ ມ່ຽນ ? ນ້າຍ ຝຸນ ຕ້າຍ ຫອບ ຟາມ-ແປ໊ະ ຮນອຍ ເຍີຍ ກົງ-ຕສິ້ນ ນີອາ . ”
43012006	ຢູ​ດາດ ຮນັ້ງ ນ້າຍ ນໍ ກ໊ອງ ເຊ ໄມ້ ເຕສີ໌ຍ ນິ່ນ ມ່າຍ ໂຮຍ້ວ ຄໍ້-ລ່ຽນ ມ່ຽນ ຈົ່ມ ມ່ຽນ . ເຊ ເຫວີ່ຍ ຕສຸ ນິ່ນ ກັ້ນ ໂຕສ໋ວ ຈັ໋ນ-ຕສະ . ນິ່ນ ເຖງ ໂກ໋ວ ເຢ​ຊູ ບົວ ເຍີຍ ຕົ້ມ ຕສວັ໋ງ ຍ່ານ ບົວະ ມປ່າ ນິ່ນ ກັ້ນ ຢ່າ ຜິນ ຍ່ານ ທສວດ .
43012007	ເຢ​ຊູ ກ໊ອງ , “ ໄມ້ ຕູ໋ງ ກ໊ອງ ນິ່ນ ມ່າະ ! ນິ່ນ ມ່າຍ ເຍີຍ ເຊວີ່ຍ ນິ່ນ ລ່ຽວ ເຖົາ ປຢົ໊ບ ເຢຍ ວົ້ວ ນອມ ຮນອຍ .
43012008	ເມີ່ຍ ບົວ ຕສັ່ນໆ ມ່າຍ ມ່ຽນ ຈົ່ມ ມ່ຽນ ເຖສົາ ເມີ່ຍ ບົວ ຢຽມ , ມປ່າ ເມີ່ຍ ບົວ ໄມ້ ຕຸ໊ ເຢຍ ເຖສົາ ເມີ່ຍ ບົວ ຢຽດ ລິ໌ວ ຢຽມ . ”
43012009	ມ່າຍ ຢິວ​ໄທ ມ່ຽນ ທສ້ຳ ໄຮ໌ ກ໊ອງ ເຢ​ຊູ ຢຽມ ເບ​ທາ​ນີ ລ໌າງ . ນິ່ນ ບົວ ຕສ່ຽວ ມີ່ງ ວົ້ວ ໄມ້ ເຕສີ໌ຍ ຂູງ ລໍ໌ ເຢ​ຊູ ຮນັ້ງ . ນິ່ນ ບົວ ຢ່າ ອ໋ອຍ ໝັ່ງ ໄຕ່ ມີ່ງ , ເຢ​ຊູ ປຸນ ນັ່ງ ຕ້າຍ ວົ້ວ ເຕົ້າ ລາ​ຊາ​ລັດ .
43012010	ໄຊ ມ່ຽນ ເປຢີ໊ຍ ບົວ ຕສ່ຽວ ຕ໊າ ຕສະເອີ໋ຍ ອ໋ອຍ ລ່ຽມ ລາ​ຊາ​ລັດ ໄຕ໋ ,
43012011	ເຫວີ່ຍ ຕສຸ ນິ່ນ ເຍີຍ ສີ່ ທສວດ ຕ້າຍ ປຸນ ມ່ຽນ ທສ້ຳ ກວັ່ງ ຈ໊ຽນ ໄຊ ມ່ຽນ ເປຢີ໊ຍ ສຽນ ເຢ​ຊູ .
43012012	ຕະເຫຍີ່ຍ ຮນອຍ , ຕ້າຍ ເຈ໋ຍ ຕສິ໊ບ ວົ້ວ ເຕີ໋ຍ ຕສວັ໋ງ ມ່ຽນ ໄຮ໌ ກ໊ອງ ເຢ​ຊູ ຕ້າຍ ອ໊າ ລ່ຳ ເຖົາ ເຢ​ລູ​ຊາ​ເລມ .
43012013	ນິ່ນ ບົວ ຕສ່ຽວ ນັ້ນ ຈ໊ຽນ ຕາວ-ນ່ອມ ທສວດ ມີ່ງ ຕສິ໊ບ , ຢ່າ ເຫ່ວ ຈ໊ຽນ ກ໊ອງ , “ ໂຮ​ຊາ​ນາ ! ໂທ້ ເຖສີຍ ຟຸ ປຸນ ເຕ໊ງ ຕສ໊ຽວ ເຍີຍ ບົ໋ວ ຕ້າຍ ວົ້ວ ເຕົ້າ . ໂທ້ ທິນ-ຮູ່ງ ເຖສີຍ ຟຸ ປຸນ ອິ​ສະ​ລາ​ເອນ ມ່ຽນ ເຍີຍ ຮູ່ງ ເຕ໋ຍ . ”
43012014	ເຢ​ຊູ ລໍ໌ ຕຸ໊ ເຕົ້າ ມາ​ລີ ທສານ ຕສ່ຽວ ເກ້ ຈ໊ຽນ ຕ້າຍ , ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ ,
43012015	“ ສິ​ໂອນ ຕສີ້ງ ອ້າ ! ໄມ້ ຕູ໋ງ ກ້ຳ ເດສ໋ຍ . ເມີ່ຍ ເຍີຍ ຮູ່ງ ເຕ໋ຍ ເກ້ ຈ໊ຽນ ມາ​ລີ ທສານ ຕ້າຍ . ”
43012016	ຕ້າວ ຕັ້ງ ເຢ​ຊູ ເຍີຍ ໄຊ-ກໍ໋ ບົວ ໄມ້ ເມ່ງ ແປະ ນ້າຍ ເຕີ໋ຍ ເຈົ໊າ . ມປ່າ ເຢ​ຊູ ໄຕ່ , ທິນ-ຮູ່ງ ແອ໋ງ ປຸນ ນິ່ນ ນັ່ງ ຕ້າຍ ທ່າຍ ນິ່ນ ໂຕສ໋ວ ໂຮລ , ນິ່ນ ບົວ ຖສີງ ຈັ໋ງ ຕສຸ ກີງ-ໂຊວ ເຟ້ຍ ຈ໊ຽນ ຮນັ້ງ ນ້າຍ ນໍ ກ໊ອງ ເຖົາ ເຢ​ຊູ , ຢ່າ ຈັ໋ງ ຕສຸ ມ່ຽນ ຮນັ້ງ ນ້າຍ ນໍ ໂຕສ໋ວ ປຸນ ເຢ​ຊູ .
43012017	ປວັດ ເຢ​ຊູ ເຫ່ວ ລາ​ຊາ​ລັດ ຢຽມ ໂຕສ໊ວ ນັ່ງ ທສວດ ຕ້າຍ ວົ້ວ ເຕີ໋ຍ ຕສວັ໋ງ ມ່ຽນ ໂຕສ໋ວ ຕສອງ-ເຕສ໋ງ ກ໊ອງ ເດສ່ງ ນ້າຍ ເຕີ໋ຍ ເຈົ໊າ-ໂຫລ່ວ .
43012018	ເຫວີ່ຍ ຕສຸ ຕສວັ໋ງ ມ່ຽນ ໄຮ໌ ກ໊ອງ ເຢ​ຊູ ໂຕສ໋ວ ນ້າຍ ດສຸ່ນ ບົວະ ຮ່ອງ ເຍີຍ ຈັ໋ງ-ໂຫ່ , ນິ່ນ ບົວ ຕສ່ຽວ ມີ່ງ ຕສິ໊ບ .
43012019	ຟາ​ລິ​ສີ ມ່ຽນ ຕສ່ຽວ ລ່ານ ບົ໋ວ ລ່ານ , “ ໝັ່ງ ມ່າະ ! ບົວ ໂຕສ໋ວ ໄມ້ ທສວດ ຫາຍ ຫຍູ່ງ . ລູ່ງ ເດ໊ຍ ມ່ຽນ ກັນ ເດສ່ງ ນິ່ນ ໝີ່ ອ໊ະ . ”
43012020	ມີ່ງ ເຢ​ລູ​ຊາ​ເລມ ຕສີ້ງ ເຈ໋ຍ ເສຍ ແໝ່ງ ຕສິ໊ບ ວົ້ວ ຕສັ່ນ , ມ່າຍ ເຕີ໋ຍ ຈັ໋ນ-ກີກ ຢ່າ ກັນ ຈ໊ຽນ ມີ່ງ ຕສັ່ງ ທິນ-ຮູ່ງ .
43012021	ນ້າຍ ເຕີ໋ຍ ຈັ໋ນ ຕ້າຍ ລໍ໌ ຟີ​ລິບ , ຕົ້ງ ຢຽມ ກາ​ລິ​ລີ ແຊ້ງ , ເບດ​ໄຊ​ດາ ມູ້ງ ຕ້າຍ ວົ້ວ ເຕົ້າ ໄຊ-ກໍ໋ , ກ໊ອງ ບົ໋ວ ນິ່ນ , “ ຕົ້ມ ກໍ໋ ອ່າ , ເຢຍ ບົວ ອ໋ອຍ ປວັ້ງ ເຢ​ຊູ ໂອ່ . ”
43012022	ຟີ​ລິບ ຕສ່ຽວ ມີ່ງ ບົ໋ວ ອັນ​ດາ​ລູ . ນິ່ນ ບົວ ອີ ເຕົ້າ ຕສ່ຽວ ມີ່ງ ບົ໋ວ ເຢ​ຊູ .
43012023	ເຢ​ຊູ ເຕົາ ນິ່ນ ບົວ , “ ອີ້ ຕສັ່ນ ເຢຍ , ປ້າມ ມ່ຽນ ເຍີຍ ຕອນ , ຕຸ໊ ອຈັງ-ຫລ່າງ ເຍີຍ ຕສຢັ້ງ ໂຫ່ ຕສູ໊ງ ເຖົາ ອ໊ະ .
43012024	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ມ່າຍ ຢຽດ ນອມ ທສຸ ໄມ້ ຕສວັ໋ງ ເອຈ່ຍ ເດົາ ຮູ້ ມີ່ງ ນໍ , ມຕ້າຍ ຕົ້ງ ວົ້ວ ດຸ ນອມ ທສຸ ຮນັ້ງ . ມປ່າ ເຊ ກ໊ອງ ຕສວັ໋ງ ເອຈ່ຍ ເດົາ ຮູ້ ມີ່ງ ຕສ່ຽວ ທສວດ ຕ້າຍ ຕຸ໊ ທສ້ຳ ອ໊ະ .
43012025	ຫາຍ ເຕົ້າ ຂູງ ຮນ້ຳ ນິ່ນ ກັ້ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ຕສຸ ກວັ່ງ ນິ່ນ ເຍີຍ ແໝ່ງ . ມປ່າ ຫາຍ ເຕົ້າ ໄມ້ ຄໍ້-ຟິ ນິ່ນ ເຍີຍ ແໝ່ງ , ວົ້ວ ເຕົ້າ ຕສ່ຽວ ໂກ໋ວ ຈ໊ຽນ ນິ່ນ ເຍີຍ ແໝ່ງ ເຖົາ ຢຽດ ລິ໌ວ .
43012026	ຫາຍ ເຕົ້າ ອ໋ອຍ ເຖງ ເຢຍ ໂຕສ໋ວ ໂປວ , ອ໋ອຍ ຕສຸ ກັນ ຈ໊ຽນ ເຢຍ ມີ່ງ . ເຢຍ ຢຽມ ຫາຍ , ໂປວ ຢ່າ ເຖສົາ ເຢຍ ຢຽມ ວົ້ວ . ຫາຍ ເຕົ້າ ໂຕສ໋ວ ເຢຍ ເຍີຍ ໂປວ , ເຢຍ ເຍີຍ ເຕຍ ອ໋ອຍ ທ່າຍ ນິ່ນ .
43012027	“ ອີ້ ຕສັ່ນ ເຢຍ ໂຮຍ້ວ ເດສົ້າ ໄຫ່ . ເຢຍ ອ໋ອຍ ຕສຸ ຮນັ້ງ ຫາຍ ນໍ ກ໊ອງ ນີ ? ອ໋ອຍ ຕສຸ ກ໊ອງ , ‘ ອາ ເຕຍ ອ້າ ! ໂທ້ ເຕຍ ໂອຈ໋ວ ເຢຍ ໄມ້ ຕສຸ ປວັ້ງ ນ້າຍ ເຕີ໋ຍ ໂຄ້ວ ເຍີຍ ສີ່ ’ ໄຟ ? ໄມ້ ເຕສີ໌ຍ ! ເຢຍ ຕ້າຍ ເຫວີ່ຍ ອ໋ອຍ ຕສຸ ສ່ຽວ ນ້າຍ ຫຍູ່ງ ໂຄ້ວ .
43012028	ອາ ເຕຍ ອ້າ ! ໂທ້ ປຸນ ເຕຍ ເຍີຍ ບົ໋ວ ຕຸ໊ ອຈັງ-ຫລ່າງ . ” ແອ໋ງ ມ່າຍ ເຖຈຍ ຢຽມ ວົ້ວ ລູ່ງ ກ໊ອງ , “ ເຢຍ ຕສູ໊ງ ປຸນ ເຢຍ ເຍີຍ ບົ໋ວ ຕຸ໊ ອຈັງ-ຫລ່າງ . ເຢຍ ແອ໋ງ ອ໋ອຍ ປຸນ ຕຸ໊ ອຈັງ-ຫລ່າງ . ”
43012029	ໂຊ້ວ ຈ໊ຽນ ວົ້ວ ເຍີຍ ຕສວັ໋ງ ມ່ຽນ ໄຮ໌ ວົ້ວ ຫຍູ່ງ ເຖຈຍ ບຸຍ , ມ່າຍ ເຕີ໋ຍ ກ໊ອງ , “ ບະອົງ ບຸຍ . ” ມ່າຍ ເຕີ໋ຍ ກ໊ອງ , “ ຟິນ-ມ່ຽນ ເຖສົາ ນິ່ນ ກ໊ອງ ຫວ່າ . ”
43012030	ມປ່າ ເຢ​ຊູ ບົ໋ວ ນິ່ນ ບົວ , “ ນ້າຍ ເຕີ໋ຍ ເຖຈຍ ບຸຍ ເຊ ເຫວີ່ຍ ເມີ່ຍ ບົວ , ໄມ້ ເຕສີ໌ຍ ເຫວີ່ຍ ເຢຍ .
43012031	ອີ້ ຕສັ່ນ ເຖົາ ຕສຢັ້ງ ໂຫ່ ທິນ-ຮູ່ງ ອ໋ອຍ ຕີ່ງ ລູ່ງ ເດ໊ຍ ມ່ຽນ ເຍີຍ ຕສຸ໌ຍ . ກຸ໊ນ ປ້າມ ເກນ ວົ້ວ ເຕົ້າ ຢ່າ ອ໋ອຍ ຕສຸ ຕສຸ່ນ ທສວດ .
43012032	ເຢຍ ຢຽມ ເດົາ ຕສຸ ມ່ຽນ ຫລຽບ ຝາວ ຮລັງ ວົ້ວ ຕສັ່ນ , ເຢຍ ອ໋ອຍ ຢົວະ ເຕົ້າໆ ມ່ຽນ ຕ້າຍ ລໍ໌ ເຢຍ . ”
43012033	( ເຢ​ຊູ ຮນັ້ງ ນ້າຍ ນໍ ກ໊ອງ ເຫວີ່ຍ ປຸນ ທສີງ ນິ່ນ ອ໋ອຍ ຕສຸ ຮນັ້ງ ຫາຍ ນໍ ໄຕ່ . )
43012034	ຕສວັ໋ງ ມ່ຽນ ກ໊ອງ , “ ເລີ໌ຍ-ຫລັດ ບົ໋ວ ເຢຍ ບົວ , ກີ​ຕູ່ ອ໋ອຍ ຢຽດ ລິ໌ວ ຢຽມ . ວົ້ວ ຫຍູ່ງ ເມີ່ຍ ຮນັ້ງ ຫາຍ ນໍ ໄຮ່ ກ໊ອງ ປ້າມ ມ່ຽນ ເຍີຍ ຕອນ ອ໋ອຍ ຕສຸ ມ່ຽນ ຫລຽບ ຝາວ ຮລັງ ? ນ້າຍ ເຕົ້າ ປ້າມ ມ່ຽນ ເຍີຍ ຕອນ ຕົ້ງ ຫາຍ ເຕົ້າ ? ”
43012035	ເຢ​ຊູ ບົ໋ວ ນິ່ນ ບົວ , “ ອຈັງ ແອ໋ງ ເຖສົາ ເມີ່ຍ ບົວ ຢຽມ ໂຕ່ວ ຮນັ້ງ . ຖສໍ່ ມ່າຍ ອຈັງ ເຍີຍ ຕສຢັ້ງ ໂຫ່ ກ໊ານ ຈ໊ຽນ ຢັ້ງ ເຈົ໊າ ມີ່ງ ອ໊ະ . ມເດສ໋ຍ ຫຮມວັງ ອ໋ອຍ ຕ້າຍ ອົມ ຈ໊ຽນ ເມີ່ຍ ບົວ . ຫາຍ ເຕົ້າ ຢຽມ ຫຮມວັງ ຢັ້ງ ເຈົ໊າ , ວົ້ວ ເຕົ້າ ໄມ້ ຮິ້ວ ຕຸ໊ ນິ່ນ ມີ່ງ ຫາຍ .
43012036	ມ່າຍ ອຈັງ ເຍີຍ ຕສຢັ້ງ ໂຫ່ ເມີ່ຍ ບົວ ອ໋ອຍ ຕສຸ ສຽນ ເຂົາ ອຈັງ . ເມີ່ຍ ບົວ ຕສ່ຽວ ເປ໋ນ ຢຽມ ອຈັງ ເຍີຍ ມ່ຽນ . ” ກ໊ອງ ລິ໌ວ ນ້າຍ ເຕີ໋ຍ ຫວ່າ , ເຢ​ຊູ ທສວດ ມີ່ງ ປີ໋ງ ນິ່ນ ບົວ ໝີ່ ອ໊ະ .
43012037	ໄມ້ ກຸ໊ນ ເຢ​ຊູ ໂຕສ໋ວ ບົວະ ຮ່ອງ ໄຫ່ ເຍີຍ ຈັ໋ງ-ໂຫ່ ດົ່ງ ໜ່າຍ ທສ້ຳ ປຸນ ຢິວ​ໄທ ມ່ຽນ ປວັດ , ນິ່ນ ບົວ ຖສໍ່ ໄມ້ ສຽນ ນິ່ນ .
43012038	ຮນັ້ງ ໜ່າຍ ເຫວີ່ຍ ປຸນ ໂຕ່ວ ຫວ່າ ມ່ຽນ , ອິ​ສະ​ຢາ , ເຍີຍ ຫວ່າ ທສວດ ຕ້າຍ ຕ໋ອຍ ເດສ່ງ . ອິ​ສະ​ຢາ ກ໊ອງ , “ ຕສ໊ຽວ ອ້າ ! ມ່າຍ ຫາຍ ເຕົ້າ ສຽນ ເຢຍ ບົວ ຕສຸ້ນ ເຍີຍ ຫວ່າ ? ຕສ໊ຽວ ປຸນ ຫາຍ ເຕົ້າ ຕຸ໊ ປວັດ ນິ່ນ ເຍີຍ ທຈະ ? ”
43012039	ເຫວີ່ຍ ນ້າຍ ນິ່ນ ບົວ ໄມ້ ໄຮ່ ສຽນ . ເຫວີ່ຍ ຕສຸ ອິ​ສະ​ຢາ ແອ໋ງ ກ໊ອງ ,
43012040	“ ທິນ-ຮູ່ງ ປຸນ ນິ່ນ ບົວ ເຍີຍ ມຕສີງ ແມ່ງ , ຢ່າ ປຸນ ນິ່ນ ບົວ ເຍີຍ ໂຮຍ້ວ ແຫງ່ງ . ເດສ໋ຍ ນິ່ນ ບົວ ເຍີຍ ມຕສີງ ໄຮ່ ໝັ່ງ ຕຸ໊ ປວັດ , ນິ່ນ ບົວ ເຍີຍ ໂຮຍ້ວ ຢ່າ ໄຮ່ ເມ່ງ ແປະ ຕສ່ຽວ ຮວິນ ດສ໋ວນ ຕ້າຍ ປຸນ ເຢຍ ຕສໍ່ ຫລົງ ນິ່ນ ບົວ . ”
43012041	ອິ​ສະ​ຢາ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ນິ່ນ ຕຸ໊ ປວັດ ເຢ​ຊູ ເຍີຍ ອຈັງ-ຫລ່າງ ຢ່າ ກ໊ອງ ເຖົາ ນິ່ນ .
43012042	ມ່າຍ ໂຕສ໋ວ ໂຮລ ເຍີຍ ຢິວ​ໄທ ມ່ຽນ ທສ້ຳ ເຍີຍ ສຽນ ເຢ​ຊູ . ມປ່າ ນິ່ນ ບົວ ໄມ້ ຕອງ ຕສວັ໋ງ ຫຍ່ຽມ ເຫວີ່ຍ ຕສຸ ນິ່ນ ບົວ ກ້ຳ ເດສ໋ຍ ຟາ​ລິ​ສີ ມ່ຽນ ອ໋ອຍ ຕສຸ່ນ ນິ່ນ ບົວ ທສວດ ຫວຸ່ຍ ຕ້ອງ .
43012043	ນິ່ນ ບົວ ອະເຮນີ້ຍ ມ່ຽນ ເທສງ ນິ່ນ ບົວ ເກົ້າ ທສ້ຳ ຕຸ໊ ທິນ-ຮູ່ງ ເທສງ .
43012044	ເຢ​ຊູ ຫລົ່ງ ເຖຈຍ ໂຮລ ເຍີຍ ແອ໋ງ ກ໊ອງ , “ ຫາຍ ເຕົ້າ ສຽນ ເຢຍ , ໄມ້ ຕານ ສຽນ ເຢຍ ຮນັ້ງ . ນິ່ນ ຢ່າ ສຽນ ພ້າຍ ເຢຍ ຕ້າຍ ວົ້ວ ເຕົ້າ .
43012045	ຫາຍ ເຕົ້າ ປວັດ ເຢຍ , ຢ່າ ປວັດ ພ້າຍ ເຢຍ ຕ້າຍ ວົ້ວ ເຕົ້າ .
43012046	ເຢຍ ຕ້າຍ ເປັຍ ປ້າມ ເກນ ເຫວີ່ຍ ໂຕສ໋ວ ນອມ ອຈັງ . ຫາຍ ເຕົ້າ ສຽນ ເຢຍ , ໄມ້ ຕສຸ ຢຽມ ຫຮມວັງ ກະຍົ໌ວ .
43012047	ຫາຍ ເຕົ້າ ໄຮ໌ ເຢຍ ເຍີຍ ຫວ່າ ຢ່າ ໄມ້ ເອີຍ ຈ໊ຽນ ໂຕສ໋ວ , ເຢຍ ໄມ້ ຊ້ຽມ ນິ່ນ ເຍີຍ ຕສຸ໌ຍ . ເຢຍ ຕ້າຍ ໄມ້ ເຕສີ໌ຍ ອ໋ອຍ ຊ້ຽມ ປ້າມ ມ່ຽນ ເຍີຍ ຕສຸ໌ຍ . ເຢຍ ຕ້າຍ ເຫວີ່ຍ ໂອຈ໋ວ ນິ່ນ ບົວ .
43012048	ຫາຍ ເຕົ້າ ເອກ້ມ ເຢຍ , ໄມ້ ໝວັງ ເຢຍ ເຍີຍ ຫວ່າ , ມ່າຍ ເຕົ້າ ອ໋ອຍ ຊ້ຽມ ນິ່ນ . ເຖົາ ອກະຮ້າ ລາຍ ວົ້ວ ຮນອຍ ເຢຍ ກ໊ອງ ເຍີຍ ຫວ່າ ອ໋ອຍ ຊ້ຽມ ນິ່ນ ເຍີຍ ຕສຸ໌ຍ .
43012049	ເຫວີ່ຍ ຕສຸ ເຢຍ ເຍີຍ ຫວ່າ ໄມ້ ເຕສີ໌ຍ ເອີຍ ເຢຍ ກັ້ນ ເຍີຍ ໂຮຍ້ວ ຮນ້ຳ ທສວດ ຕ້າຍ ກ໊ອງ . ຕສັ່ງ ເຕ໋ຍ ພ້າຍ ເຢຍ ຕ້າຍ ບົ໋ວ ເຢຍ ກ໊ອງ ຫາຍ ຫຍູ່ງ ຢ່າ ອ໋ອຍ ຕສຸ ຮນັ້ງ ຫາຍ ນໍ ກ໊ອງ .
43012050	ເຢຍ ຮິ້ວ ຕຸ໊ ນິ່ນ ເຍີຍ ຫລີ່ງ ໄຮ່ ປຸນ ມ່ຽນ ຕຸ໊ ຢຽດ ລິ໌ວ ເຍີຍ ແໝ່ງ . ເຫວີ່ຍ ນ້າຍ ເຢຍ ກ໊ອງ ເຍີຍ ຫວ່າ ຢຽດ ຕສູ໊ງ ເຊ ເອີຍ ເຢຍ ເຍີຍ ເຕຍ ບົ໋ວ ເຢຍ ກ໊ອງ . ”
43013001	ເສຍ ແໝ່ງ ຕສິ໊ບ ຕສິ້ນ ດ່າງ ວົ້ວ ຮນອຍ , ເຢ​ຊູ ຮິ້ວ ຕຸ໊ ນິ່ນ ອ໋ອຍ ຕສຸ ເລີ່ຍ ປ້າມ ເກນ ດສ໋ວນ ຕສັ່ງ ເຕ໋ຍ ວົ້ວ ເຍີຍ ຕສຢັ້ງ ໂຫ່ ເຖົາ ອ໊ະ . ເຢ​ຊູ ຮນ້ຳ ຢຽມ ປ້າມ ເກນ ສຽນ ນິ່ນ ວົ້ວ ເຕີ໋ຍ ມ່ຽນ , ຢ່າ ປຸນ ນິ່ນ ບົວ ຮິ້ວ ຕຸ໊ ນິ່ນ ຮນ້ຳ ເຖົາ ຕ້າວ ເຖົາ ເມວີ໌ຍ .
43013002	ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ບົວ ຫຍັ່ນ ລູ່ງ ຫຮມວັງ ວົ້ວ ຕສັ່ນ , ຊາ​ຕານ ຕສູ໊ງ ດົ໊ວ ລິ໌ວ ຊີ​ມົນ ອິ​ສະ​ຄາ​ລິ​ໂອດ ເຍີຍ ຕອນ , ຢູ​ດາດ , ປຸນ ນິ່ນ ຮນ້ຳ ທສວດ ອ໋ອຍ ໝ່າຍ ເຢ​ຊູ .
43013003	ເຢ​ຊູ ຮິ້ວ ຕຸ໊ ຕສັ່ງ ເຕ໋ຍ ເຕສ໊າະ ໝ່ານ ໝວດ ຈິວ ປຸນ ຢຽມ ນິ່ນ ເຍີຍ ປົ໌ວ-ເດ໊ຍ , ຢ່າ ຮິ້ວ ຕຸ໊ ນິ່ນ ຢຽມ ທິນ-ຮູ່ງ ຕ້າຍ ແອ໋ງ ອ໋ອຍ ດສ໋ວນ ເຖົາ ທິນ-ຮູ່ງ ວົ້ວ .
43013004	ນິ່ນ ຕສ່ຽວ ຢຽມ ວົ້ວ ເຕ້ຍ ເຈ໌ຍ ຊິນ ຕ້າຍ ໄຈ໊ ກະເຫຍ່ຍ ວົ້ວ ຢ່ຽມ ລຸຍ , ເຕສ໊າະ ສິ ຈ໊າວ ໄຊ ຈ໊ຽນ ຈ໊າຍ ,
43013005	ຢ່າ ເຕສ໊າະ ວວມ ໂຕ໋ ຈ໊ຽນ ປຸ້ນ , ເອຈ່ຍ ປົ໌ວ ເຖງ ໄຊ-ກໍ໋ ບົວ ດສ໋າວ ເຕສົ໋າ . ດສ໋າວ ລິ໌ວ , ນິ່ນ ຫລົ່ງ ໄຊ ຈ໊ຽນ ວົ້ວ ຄວ້າຍ ສິ ຈ໊າວ ຊອດ ອກາຍ .
43013006	ດສ໋າວ ເຖົາ ຊີ​ມົນ ປີ​ເຕ , ປີ​ເຕ ກ໊ອງ ບົ໋ວ ນິ່ນ , “ ຕສ໊ຽວ ອ້າ ! ເມີ່ຍ ອ໋ອຍ ດສ໋າວ ເຢຍ ເຍີຍ ເຕສົ໋າ ? ”
43013007	ເຢ​ຊູ ເຕົາ , “ ເຢຍ ອີ້ ຕສັ່ນ ຮນັ້ງ ນ້າຍ ນໍ ໂຕສ໋ວ ເມີ່ຍ ໄມ້ ເມ່ງ ແປະ , ມປ່າ ມ່າຍ ຮນອຍ ເມີ່ຍ ຕສ່ຽວ ຮິ້ວ ຕຸ໊ ອ໊ະ . ”
43013008	ປີ​ເຕ ກ໊ອງ , “ ເຢຍ ຢຽດ ລິ໌ວ ໄມ້ ປຸນ ເມີ່ຍ ດສ໋າວ ເຢຍ ເຍີຍ ເຕສົ໋າ . ” ເຢ​ຊູ ເຕົາ , “ ເຊ ກ໊ອງ ເຢຍ ໄມ້ ດສ໋າວ ເມີ່ຍ ເຍີຍ ເຕສົ໋າ ນໍ , ຢັ້ງ ນ້າຍ ເຈ໋ຍ ເມີ່ຍ ເຖສົາ ເຢຍ ໄມ້ ມ່າຍ ເມີ່ຍ ເຍີຍ ປ່ວນ ອ໊ະ . ”
43013009	ຊີ​ມົນ ປີ​ເຕ ເຕົາ , “ ຕສ໊ຽວ ອ້າ ! ວົ້ວ ຫຍູ່ງ ໄມ້ ຕານ ດສ໋າວ ເຢຍ ເຍີຍ ເຕສົ໋າ ຮນັ້ງ . ລ່ຽມ ເຢຍ ເຍີຍ ປົ໌ວ ເຖສົາ ມອກ໊ອງ ດສ໋າວ ມ່າະ ! ”
43013010	ເຢ​ຊູ ກ໊ອງ , “ ຫາຍ ເຕົ້າ ດສ໋າວ ລິ໌ວ ຊິນ , ຕສຢັ້ງ ຊິນ ຕສ່ຽວ ທສີງ-ເດສ່ງ ອ໊ະ , ຂູງ ອ໋ອຍ ຕສຸ ດສ໋າວ ເຕສົ໋າ ຮນັ້ງ . ເມີ່ຍ ບົວ ເຊ ທສີງ-ເດສ່ງ ເຍີຍ , ມປ່າ ໄມ້ ເຕສີ໌ຍ ເມີ່ຍ ບົວ ເຕົ້າໆ . ”
43013011	ເຢ​ຊູ ຮິ້ວ ຕຸ໊ ຫາຍ ເຕົ້າ ອ໋ອຍ ໝ່າຍ ນິ່ນ ຖສີງ ຕ້າຍ ກ໊ອງ , “ ເມີ່ຍ ບົວ ມ່າຍ ເຕົ້າ ໄມ້ ທສີງ-ເດສ່ງ . ”
43013012	ເຢ​ຊູ ດສ໋າວ ລິ໌ວ ໄຊ-ກໍ໋ ບົວ ເຍີຍ ເຕສົ໋າ , ນິ່ນ ແອ໋ງ ເຕສ໊າະ ນິ່ນ ເຍີຍ ລຸຍ ຕສຸ໊ ຈ໊ຽນ ມີ່ງ ເຕສວີ໌ຍ ນິ່ນ ເຍີຍ ຕ໋ອງ . ນິ່ນ ໜ່າຍ ໄຊ-ກໍ໋ ບົວ , “ ເຢຍ ຮນັ້ງ ນ້າຍ ນໍ ໂຕສ໋ວ ປຸນ ເມີ່ຍ ບົວ , ເມີ່ຍ ບົວ ເມ່ງ ແປະ ເຍີຍ ໄຟ ?
43013013	ເມີ່ຍ ບົວ ເຫ່ວ ເຢຍ ໂຕສ໋ວ ໄຊ-ເຕ໋ຍ ຢ່າ ໂຕສ໋ວ ຕສ໊ຽວ . ເມີ່ຍ ບົວ ກ໊ອງ ຕຸ໊ ຫອບ ເຍີຍ ເຫວີ່ຍ ຕສຸ ເຢຍ ຕສະເກ້ງ ເຕສີ໌ຍ ອ໊ະ .
43013014	ເຢຍ ໂຕສ໋ວ ເມີ່ຍ ບົວ ເຍີຍ ຕສ໊ຽວ ຢ່າ ໂຕສ໋ວ ເມີ່ຍ ບົວ ເຍີຍ ໄຊ-ເຕ໋ຍ ເຖງ ເມີ່ຍ ບົວ ດສ໋າວ ລິ໌ວ ເຕສົ໋າ . ຮນັ້ງ ໜ່າຍ ເມີ່ຍ ບົວ ອ໋ອຍ ຕສຸ ລ່ານ ເຖງ ລ່ານ ດສ໋າວ ເຕສົ໋າ .
43013015	ເຢຍ ໂຕສ໋ວ ຫຍູ່ງ ເຕສີ໊ຍ ປຸນ ເມີ່ຍ ບົວ ຕສວດ . ເຢຍ ຮນັ້ງ ຫາຍ ນໍ ເຖງ ເມີ່ຍ ບົວ ໂຕສ໋ວ ລິ໌ວ , ເມີ່ຍ ບົວ ຢ່າ ອ໋ອຍ ຕສຸ ຮນັ້ງ ວົ້ວ ນໍ ໂຕສ໋ວ .
43013016	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ໂປວ ໄມ້ ເກົ້າ ໂຮລ ຕສ໊ຽວ . ພ້າຍ ມີ່ງ ເຍີຍ ມ່ຽນ ໄມ້ ເກົ້າ ໂຮລ ພ້າຍ ນິ່ນ ມີ່ງ ວົ້ວ ເຕົ້າ .
43013017	ອີ້ ຕສັ່ນ ເມີ່ຍ ບົວ ຮິ້ວ ຕຸ໊ ນ້າຍ ເຕີ໋ຍ ເຈົ໊າ . ເຊ ກ໊ອງ ເມີ່ຍ ບົວ ເອີຍ ຈ໊ຽນ ໂຕສ໋ວ ຕສ່ຽວ ມ່າຍ ອຈຽນ-ໂຢ້ວ ອ໊ະ .
43013018	“ ເຢຍ ໄມ້ ເຕສີ໌ຍ ກ໊ອງ ເຖົາ ເມີ່ຍ ບົວ ຢຽດ ຕສູ໊ງ . ເຢຍ ກິ໊ນ ຕ້າຍ ວົ້ວ ເຕີ໋ຍ ເຢຍ ຮິ້ວ ເຍີຍ , ມປ່າ ສີ່ ອ໋ອຍ ທສວດ ຕ້າຍ ຕ໋ອຍ ນ້າຍ ເຕີ໋ຍ ກີງ-ໂຊວ ເຍີຍ ຫວ່າ . ກີງ-ໂຊວ ກ໊ອງ , ‘ ເຖສົາ ເຢຍ ຈວັ່ງ ຫຮນາງ ຫຍັ່ນ ເຍີຍ ມ່ຽນ ບ໊ຽນ ໂຮຍ້ວ ປຸນ ເຢຍ . ’
43013019	ສີ່ ໄມ້ ແກ້ງ ທສວດ ເຢຍ ຈາ-ດ່າງ ບົ໋ວ ເມີ່ຍ ບົວ . ສີ່ ທສວດ ວົ້ວ ຕສັ່ນ ເມີ່ຍ ບົວ ຕສ່ຽວ ສຽນ ເຢຍ ເຊ ຢຽດ ລິ໌ວ ຕສຢັ້ງ ຈ໊ຽນ ວົ້ວ ເຕົ້າ .
43013020	ເຢຍ ບົ໋ວ ຕສຽນ ເມີ່ຍ ບົວ , ຫາຍ ເຕົ້າ ຕສິ໊ບ ເຢຍ ພ້າຍ ມີ່ງ ວົ້ວ ເຕົ້າ , ນິ່ນ ຢ່າ ຕສິ໊ບ ເຢຍ . ຫາຍ ເຕົ້າ ຕສິ໊ບ ເຢຍ , ນິ່ນ ຢ່າ ຕສິ໊ບ ພ້າຍ ເຢຍ ຕ້າຍ ວົ້ວ ເຕົ້າ ອ໊ະ . ”
43013021	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ ນິ່ນ ໄຮ໌ ໂຮຍ້ວ ມຸນ ໄຫ່ , ເດສົ້າ ໄຫ່ , ຕສ່ຽວ ກ໊ອງ , “ ເຢຍ ບົ໋ວ ຕສຽນ ເມີ່ຍ ບົວ , ເມີ່ຍ ບົວ ມ່າຍ ເຕົ້າ ອ໋ອຍ ໝ່າຍ ເຢຍ . ”
43013022	ໄຊ-ກໍ໋ ບົວ , ເມີ່ຍ ໝັ່ງ ເຢຍ , ເຢຍ ໝັ່ງ ເມີ່ຍ , ຮນ້ຳ ໄມ້ ຮິ້ວ ເຢ​ຊູ ກ໊ອງ ຕສຸ ຫາຍ ເຕົ້າ .
43013023	ມ່າຍ ເຕົ້າ ໄຊ-ກໍ໋ , ຕົ້ງ ເຢ​ຊູ ຮນ້ຳ ວົ້ວ ເຕົ້າ , ເຕສວີ໌ຍ ນິດ ເຢ​ຊູ .
43013024	ຊີ​ມົນ ປີ​ເຕ ຕສ່ຽວ ຮນະ ມອກ໊ອງ ບົ໋ວ ວົ້ວ ເຕົ້າ ໄຊ-ກໍ໋ , “ ໜ່າຍ ກ໋າ , ນິ່ນ ກ໊ອງ ຫາຍ ເຕົ້າ ? ”
43013025	ວົ້ວ ເຕົ້າ ໄຊ-ກໍ໋ ຕສ່ຽວ ເດງ ມີ່ງ ເກົ້າ ຟັດ ເຕີ໋ຍ ໜ່າຍ ເຢ​ຊູ , “ ຕສ໊ຽວ ອ້າ ! ເມີ່ຍ ກ໊ອງ ຫາຍ ເຕົ້າ ? ”
43013026	ເຢ​ຊູ ເຕົາ , “ ເຢຍ ກົ໊ວະ ອ໋າ ອຈົ໊ວ ປຸນ ຫາຍ ເຕົ້າ , ເຊ ຕົ້ງ ວົ້ວ ເຕົ້າ ອ໊ະ . ” ເຢ​ຊູ ຕສ່ຽວ ກົ໊ວະ ອ໋າ ອຈົ໊ວ ປຸນ ຊີ​ມົນ ອິ​ສະ​ຄາ​ລິ​ໂອດ ເຍີຍ ຕອນ , ຢູ​ດາດ .
43013027	ຢູ​ດາດ ຫຍັ່ນ ລິ໌ວ ວົ້ວ ອ໋າ ອຈົ໊ວ , ຊາ​ຕານ ຕສ່ຽວ ເປັຍ ນິ່ນ ເຍີຍ ໂຮຍ້ວ ໝີ່ ອ໊ະ . ເຢ​ຊູ ກ໊ອງ ບົ໋ວ ຢູ​ດາດ , “ ເມີ່ຍ ອ໋ອຍ ໂຕສ໋ວ ຫາຍ ຫຍູ່ງ , ກ໊ານ ມີ່ງ ໂຕສ໋ວ ອ໊ະ . ”
43013028	ຈວັ່ງ ເຕ້ຍ ເຍີຍ ມ່ຽນ ໄມ້ ມ່າຍ ຫາຍ ເຕົ້າ ເມ່ງ ແປະ ເຢ​ຊູ ເຫວີ່ຍ ຫາຍ ຕິ່ວ ຮນັ້ງ ນ້າຍ ນໍ ກ໊ອງ .
43013029	ເຫວີ່ຍ ຕສຸ ຢູ​ດາດ ໂກ໋ວ ຍ່ານ ບົວະ , ມ່າຍ ເຕີ໋ຍ ຫລ່າຍ ເຢ​ຊູ ເຫ່ວ ນິ່ນ ມີ່ງ ມ໌າຍ ເຈ໋ຍ ຕສິ໊ບ ຖຈຽມ ຫລົ່ງ ເຍີຍ ກະນ້າຍ , ໄຟ ຕໍ້ ຍ່ານ ມີ່ງ ປຸນ ມ່ຽນ ຈົ່ມ ມ່ຽນ .
43013030	ຢູ​ດາດ ຫຍັ່ນ ລິ໌ວ ນ້າຍ ອ໋າ ອຈົ໊ວ ຕສ່ຽວ ມີ່ງ ໝີ່ ອ໊ະ . ວົ້ວ ຕສັ່ນ ຢ່າ ຫຮມວັງ ອ໊ະ .
43013031	ຢູ​ດາດ ທສວດ ມີ່ງ , ເຢ​ຊູ ກ໊ອງ , “ ອີ້ ຕສັ່ນ ເຢຍ , ປ້າມ ມ່ຽນ ເຍີຍ ຕອນ , ຕຸ໊ ອຈັງ-ຫລ່າງ . ທິນ-ຮູ່ງ ຢ່າ ເຫວີ່ຍ ເຢຍ , ປ້າມ ມ່ຽນ ເຍີຍ ຕອນ , ຕຸ໊ ອຈັງ-ຫລ່າງ .
43013032	ເຊ ກ໊ອງ ທິນ-ຮູ່ງ ເຫວີ່ຍ ເຢຍ ຕຸ໊ ອຈັງ-ຫລ່າງ , ທິນ-ຮູ່ງ ຢ່າ ອ໋ອຍ ປຸນ ເຢຍ ຕຸ໊ ອຈັງ-ຫລ່າງ ຢ່າ ລ່ຽມ ເຕສີ້ຍ ຕຸ໊ .
43013033	“ ເຢຍ ເຍີຍ ຝຸຈ໊ວຍ ອ່າ , ເຢຍ ແອ໋ງ ເຖສົາ ເມີ່ຍ ບົວ ຢຽມ ເຕີ໋ຍ ຕັ້ງ ຮນັ້ງ . ເມີ່ຍ ບົວ ອ໋ອຍ ລໍ໌ ເຢຍ ມປ່າ ຮນັ້ງ ເຢຍ ບົ໋ວ ເຈ໋ຍ ວົ້ວ ເຕີ໋ຍ ໂຕສ໋ວ ໂຮລ ເຍີຍ ຢິວ​ໄທ ມ່ຽນ ນໍ , ອີ້ ຕສັ່ນ ເຢຍ ແອ໋ງ ກ໊ອງ ບົ໋ວ ເມີ່ຍ ບົວ , ‘ ເຢຍ ມີ່ງ ເຍີຍ ຕ໋ອງ ເມີ່ຍ ບົວ ໄມ້ ໄຮ່ ມີ່ງ . ’
43013034	ອີ້ ຕສັ່ນ ເຢຍ ປຸນ ຕິ້ວ ຊຢັງ-ຫລີ່ງ ເມີ່ຍ ບົວ , ບົ໋ວ ເມີ່ຍ ບົວ ລ່ານ ອ໋ອຍ ຕສຸ ຮນ້ຳ ລ່ານ . ເຢຍ ຮນັ້ງ ຫາຍ ນໍ ຮນ້ຳ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ຮນັ້ງ ວົ້ວ ນໍ ລ່ານ ຮນ້ຳ ລ່ານ .
43013035	ເຊ ກ໊ອງ ເມີ່ຍ ບົວ ລ່ານ ຮນ້ຳ ລ່ານ , ຕສວັ໋ງ ມ່ຽນ ຕສ່ຽວ ຮິ້ວ ຕຸ໊ ເມີ່ຍ ບົວ ໂຕສ໋ວ ເຢຍ ເຍີຍ ໄຊ-ກໍ໋ . ”
43013036	ຊີ​ມົນ ປີ​ເຕ ໜ່າຍ ເຢ​ຊູ , “ ຕສ໊ຽວ ອ້າ ! ເມີ່ຍ ອ໋ອຍ ມີ່ງ ຫາຍ ? ” ເຢ​ຊູ ເຕົາ , “ ເຢຍ ມີ່ງ ເຍີຍ ຕ໋ອງ , ອີ້ ຕສັ່ນ ເມີ່ຍ ກັນ ເຢຍ ມີ່ງ ໄມ້ ຕຸ໊ . ມປ່າ ອກະຮ້າ ເມີ່ຍ ອ໋ອຍ ກັນ ເຢຍ ມີ່ງ . ”
43013037	ປີ​ເຕ ໜ່າຍ , “ ຕສ໊ຽວ ອ້າ ! ເຢຍ ເຫວີ່ຍ ຫາຍ ຕິ່ວ ອີ້ ຕສັ່ນ ໄມ້ ໄຮ່ ກັນ ເມີ່ຍ ມີ່ງ ? ເຢຍ ຫຍຸ່ນ ເຫວີ່ຍ ເມີ່ຍ ເຊ້ຍ ແໝ່ງ ໄຕ່ . ”
43013038	ເຢ​ຊູ ເຕົາ , “ ເມີ່ຍ ຕສະເກ້ງ ຫຍຸ່ນ ເຫວີ່ຍ ເຢຍ ເຊ້ຍ ແໝ່ງ ໄຕ່ ໄຟ ? ເຢຍ ກ໊ອງ ຕສະ ບົ໋ວ ເມີ່ຍ , ໄຈ ຕສູ໊ງ ໄມ້ ແກ້ງ ອກ໋າຍ , ເມີ່ຍ ໄມ້ ຫຍ່ຽມ ເຢຍ ປົວ ດສຸ່ນ . ”
43014001	ເຢ​ຊູ ແອ໋ງ ກ໊ອງ , “ ໄມ້ ຕູ໋ງ ໂຮຍ້ວ ຮວາງ ໂຮຍ້ວ ເດສົ້າ . ອ໋ອຍ ຕສຸ ສຽນ ເຂົາ ທິນ-ຮູ່ງ ຢ່າ ສຽນ ເຂົາ ເຢຍ .
43014002	ເຢຍ ເຍີຍ ເຕຍ ເຍີຍ ເປຢົ໊າ ມ່າຍ ຢຽມ ເຍີຍ ຕ໋ອງ ທສ້ຳ ເຍີຍ . ເຊ ກ໊ອງ ໄມ້ ມ່າຍ ເຢຍ ຕສູ໊ງ ບົ໋ວ ເມີ່ຍ ບົວ ໝີ່ ອ໊ະ . ເຢຍ ຢ່າ ມີ່ງ ຫລິ່ວ ເລີ໌ຍ ຕ໋ອງ ປຸນ ເມີ່ຍ ບົວ ຢຽມ .
43014003	ເຢຍ ມີ່ງ ຫລິ່ວ ເລີ໌ຍ ຕສຢັ໋ງ ຕ໋ອງ ປຸນ ເມີ່ຍ ບົວ ຢຽມ , ເຢຍ ແອ໋ງ ຕ້າຍ ຕໍ້ ເມີ່ຍ ບົວ ມີ່ງ ເຖສົາ ເຢຍ ຢຽມ ວົ້ວ . ເຢຍ ຢຽມ ຫາຍ ເມີ່ຍ ບົວ ຕສ່ຽວ ເຖສົາ ເຢຍ ຢຽມ ວົ້ວ .
43014004	ເຢຍ ອ໋ອຍ ມີ່ງ ເຍີຍ ຕ໋ອງ ວົ້ວ ຕິ້ວ ເຈົ໊າ , ເມີ່ຍ ບົວ ຢ່າ ຮິ້ວ ເຍີຍ . ”
43014005	ໂທ​ມັດ ກ໊ອງ ບົ໋ວ ນິ່ນ , “ ຕສ໊ຽວ ອ້າ ! ເຢຍ ບົວ ໄມ້ ຮິ້ວ ຕຸ໊ ເມີ່ຍ ມີ່ງ ຫາຍ . ເຢຍ ບົວ ຮນັ້ງ ຫາຍ ນໍ ໄຮ່ ຮິ້ວ ຕຸ໊ ເຈົ໊າ ມີ່ງ ? ”
43014006	ເຢ​ຊູ ເຕົາ , “ ເຢຍ ເຊ ຕົ້ງ ມີ່ງ ຕສັ່ງ ເຕ໋ຍ ວົ້ວ ຕິ້ວ ເຈົ໊າ , ຢ່າ ຕົ້ງ ຕສຽນ ເລີ໌ຍ , ຢ່າ ຕົ້ງ ຕສຢັ້ງ ແໝ່ງ . ທສວດ ລິ໌ວ ເຂົາ ເຢຍ , ໄມ້ ມ່າຍ ຫາຍ ເຕົ້າ ໄຮ່ ມີ່ງ ຕຸ໊ ເຖົາ ຕສັ່ງ ເຕ໋ຍ ວົ້ວ .
43014007	ເຊ ກ໊ອງ ເມີ່ຍ ບົວ ຕສະເກ້ງ ຮິ້ວ ຕຸ໊ ເຢຍ , ເມີ່ຍ ບົວ ຕສ່ຽວ ຮິ້ວ ຕຸ໊ ເຢຍ ເຍີຍ ເຕຍ . ຢັ້ງ ນ້າຍ ເຈ໋ຍ ເມີ່ຍ ບົວ ຮິ້ວ ຕຸ໊ ນິ່ນ , ເມີ່ຍ ບົວ ຢ່າ ປວັດ ເຈ໋ຍ ນິ່ນ . ”
43014008	ຟີ​ລິບ ກ໊ອງ ບົ໋ວ ເຢ​ຊູ , “ ຕສ໊ຽວ ອ້າ ! ໂທ້ ເມີ່ຍ ປຸນ ເຢຍ ບົວ ປວັດ ຕສັ່ງ ເຕ໋ຍ ໂອ່ . ປວັດ ລິ໌ວ ເຢຍ ບົວ ໂຮຍ້ວ ອກາຍ ອ໊ະ . ”
43014009	ເຢ​ຊູ ກ໊ອງ , “ ຟີ​ລິບ ອ້າ ! ເຢຍ ເຖສົາ ເມີ່ຍ ບົວ ຢຽມ ເລົ່າ ໄຫ່ ອ໊ະ . ເມີ່ຍ ຖສໍ່ ໄມ້ ແກ້ງ ຮິ້ວ ຕຸ໊ ເຢຍ ໄຟ ? ຫາຍ ເຕົ້າ ປວັດ ເຈ໋ຍ ເຢຍ ເຊ ປວັດ ເຈ໋ຍ ຕສັ່ງ ເຕ໋ຍ . ຮນັ້ງ ນ້າຍ ເມີ່ຍ ເຫວີ່ຍ ຫາຍ ຕິ່ວ ກ໊ອງ , ‘ ໂທ້ ປຸນ ເຢຍ ບົວ ປວັດ ຕສັ່ງ ເຕ໋ຍ ? ’
43014010	ເມີ່ຍ ໄມ້ ສຽນ ເຢຍ ຢຽມ ຕສັ່ງ ເຕ໋ຍ ກະຍົ໌ວ , ຕສັ່ງ ເຕ໋ຍ ຢຽມ ເຢຍ ກະຍົ໌ວ ໄຟ ? ເຢຍ ເຖສົາ ເມີ່ຍ ບົວ ກ໊ອງ ນ້າຍ ເຕີ໋ຍ ຫວ່າ ໄມ້ ເຕສີ໌ຍ ເຢຍ ກັ້ນ ຮນ້ຳ ທສວດ ຕ້າຍ ກ໊ອງ . ຕສັ່ງ ເຕ໋ຍ ຢຽມ ເຢຍ ກະຍົ໌ວ ໂຕສ໋ວ ນິ່ນ ກັ້ນ ເຍີຍ ກົງ .
43014011	ເມີ່ຍ ບົວ ອ໋ອຍ ຕສຸ ສຽນ ເຢຍ ຢຽມ ຕສັ່ງ ເຕ໋ຍ ກະຍົ໌ວ , ຕສັ່ງ ເຕ໋ຍ ຢ່າ ຢຽມ ເຢຍ ກະຍົ໌ວ . ໄມ້ ເຕສີຍ ແອ໊ະ , ອ໋ອຍ ຕສຸ ເຫວີ່ຍ ເຢຍ ໂຕສ໋ວ ເຍີຍ ສີ່ ສຽນ .
43014012	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ຫາຍ ເຕົ້າ ສຽນ ເຂົາ ເຢຍ , ວົ້ວ ເຕົ້າ ອ໋ອຍ ໂຕສ໋ວ ຮນັ້ງ ເຢຍ ໂຕສ໋ວ ນໍ . ນິ່ນ ໂຕສ໋ວ ເຍີຍ ສີ່ ຕສູ໊ງ ອ໋ອຍ ໂຕສ໋ວ ເກົ້າ ໂຮລ ເຈ໋ຍ ເຢຍ ເຍີຍ , ເຫວີ່ຍ ຕສຸ ເຢຍ ມີ່ງ ຕສັ່ງ ເຕ໋ຍ ວົ້ວ .
43014013	ເມີ່ຍ ບົວ ເຕ໊ງ ເຢຍ ເຍີຍ ບົ໋ວ ໂທ້ ຫາຍ ຫຍູ່ງ , ເຢຍ ຕສູ໊ງ ອ໋ອຍ ໂຕສ໋ວ ວົ້ວ ຫຍູ່ງ . ຮນັ້ງ ນ້າຍ , ຕສັ່ງ ເຕ໋ຍ ເຫວີ່ຍ ນິ່ນ ເຍີຍ ຕອນ ຕຸ໊ ມ່ຽນ ທ່າຍ .
43014014	ເຊ ກ໊ອງ ເມີ່ຍ ບົວ ເຕ໊ງ ເຢຍ ເຍີຍ ບົ໋ວ ໂທ້ ຫາຍ ຫຍູ່ງ , ເຢຍ ຕສູ໊ງ ອ໋ອຍ ໂຕສ໋ວ ວົ້ວ ຫຍູ່ງ .
43014015	“ ເຊ ກ໊ອງ ເມີ່ຍ ບົວ ຮນ້ຳ ເຢຍ , ເມີ່ຍ ບົວ ຕສ່ຽວ ເອີຍ ຈ໊ຽນ ເຢຍ ເຍີຍ ຫລີ່ງ ໂຕສ໋ວ .
43014016	ເຢຍ ອ໋ອຍ ເຖງ ຕສັ່ງ ເຕ໋ຍ ໂທ້ , ນິ່ນ ຕສ່ຽວ ອ໋ອຍ ປຸນ ກັ້ນ ເຕົ້າ ຕ້າຍ ເຖງ ເມີ່ຍ ບົວ , ເຖສົາ ເມີ່ຍ ບົວ ຢຽດ ລິ໌ວ ຢຽມ .
43014017	ນ້າຍ ເຕົ້າ ເຊ ສີງ ລີ່ງ , ຕົ້ງ ປຸນ ມ່ຽນ ຮິ້ວ ຕຸ໊ ຕສຽນ ເລີ໌ຍ ວົ້ວ ເຕົ້າ . ປ້າມ ມ່ຽນ ໄມ້ ໄຮ່ ຕສິ໊ບ ນິ່ນ , ເຫວີ່ຍ ຕສຸ ປ້າມ ມ່ຽນ ໝັ່ງ ໄມ້ ປວັດ ນິ່ນ ຢ່າ ໄມ້ ຮິ້ວ ຕຸ໊ ນິ່ນ . ມປ່າ ເມີ່ຍ ບົວ ຮິ້ວ ຕຸ໊ ນິ່ນ ເຍີຍ , ເຫວີ່ຍ ຕສຸ ນິ່ນ ເຖສົາ ເມີ່ຍ ບົວ ຢຽມ ຢ່າ ຢຽມ ເມີ່ຍ ບົວ ເຍີຍ ໂຮຍ້ວ .
43014018	ເຢຍ ໄມ້ ກວັ່ງ ເມີ່ຍ ບົວ ເປ໋ນ ກູ້ ຮັ່ນ ຕອນ . ເຢຍ ແອ໋ງ ອ໋ອຍ ຕ້າຍ ລໍ໌ ເມີ່ຍ ບົວ .
43014019	ໄມ້ ເລົ່າ ປ້າມ ມ່ຽນ ໄມ້ ປວັດ ເຢຍ , ມປ່າ ເມີ່ຍ ບົວ ອ໋ອຍ ຕຸ໊ ປວັດ ເຢຍ . ເຫວີ່ຍ ຕສຸ ເຢຍ ຕສຢັ້ງ ຈ໊ຽນ , ເມີ່ຍ ບົວ ຕສ່ຽວ ຕຸ໊ ຕສຢັ້ງ ຈ໊ຽນ .
43014020	ເຖົາ ວົ້ວ ຮນອຍ ເມີ່ຍ ບົວ ຕສ່ຽວ ຮິ້ວ ຕຸ໊ ເຢຍ ຢຽມ ເຢຍ ເຍີຍ ເຕຍ ກະຍົ໌ວ , ເມີ່ຍ ບົວ ຢ່າ ຢຽມ ເຢຍ ກະຍົ໌ວ , ເຢຍ ຢ່າ ຢຽມ ເມີ່ຍ ບົວ ກະຍົ໌ວ .
43014021	“ ຫາຍ ເຕົ້າ ຕສິ໊ບ ເຢຍ ເຍີຍ ຫລີ່ງ ຢ່າ ເອີຍ ຈ໊ຽນ ໂຕສ໋ວ , ຕົ້ງ ວົ້ວ ເຕົ້າ ຮນ້ຳ ເຢຍ . ຫາຍ ເຕົ້າ ຮນ້ຳ ເຢຍ , ເຢຍ ເຍີຍ ເຕຍ ຢ່າ ຮນ້ຳ ນິ່ນ . ເຢຍ ຢ່າ ຮນ້ຳ ນິ່ນ ຢ່າ ອ໋ອຍ ປຸນ ນິ່ນ ຮິ້ວ ຕຸ໊ ເຢຍ . ”
43014022	ຢູ​ດາດ , ໄມ້ ເຕສີ໌ຍ ໝ່າຍ ເຢ​ຊູ ວົ້ວ ເຕົ້າ ຢູ​ດາດ ອິ​ສະ​ຄາ​ລິ​ໂອດ , ໜ່າຍ ເຢ​ຊູ , “ ຕສ໊ຽວ ອ້າ ! ເມີ່ຍ ເຫວີ່ຍ ຫາຍ ຕິ່ວ ກ໊ອງ ເມີ່ຍ ອ໋ອຍ ປຸນ ເຢຍ ບົວ ຮິ້ວ ຕຸ໊ ເມີ່ຍ ມປ່າ ໄມ້ ປຸນ ປ້າມ ມ່ຽນ ຮິ້ວ ຕຸ໊ ເມີ່ຍ ? ”
43014023	ເຢ​ຊູ ເຕົາ ນິ່ນ , “ ຫາຍ ເຕົ້າ ຮນ້ຳ ເຢຍ ຕສ່ຽວ ເອີຍ ຈ໊ຽນ ເຢຍ ອຈ໋າວ ເຍີຍ ຫວ່າ ໂຕສ໋ວ . ເຢຍ ເຍີຍ ເຕຍ ຕສ່ຽວ ຮນ້ຳ ນິ່ນ . ເຢຍ ເຖສົາ ເຢຍ ເຍີຍ ເຕຍ ຢ່າ ອ໋ອຍ ຕ້າຍ ລໍ໌ ນິ່ນ , ເຖສົາ ນິ່ນ ຢຽມ .
43014024	ຫາຍ ເຕົ້າ ໄມ້ ຮນ້ຳ ເຢຍ ຕສ່ຽວ ໄມ້ ເອີຍ ເຢຍ ອຈ໋າວ ເຍີຍ ຫວ່າ . ເມີ່ຍ ບົວ ໄຮ໌ ເຢຍ ກ໊ອງ ລິ໌ວ ນ້າຍ ເຕີ໋ຍ ຫວ່າ , ໄມ້ ເຕສີ໌ຍ ເຢຍ ກັ້ນ ຮນ້ຳ ທສວດ ຕ້າຍ ກ໊ອງ . ເຊ ຕສັ່ງ ເຕ໋ຍ , ຕົ້ງ ພ້າຍ ເຢຍ ຕ້າຍ ວົ້ວ ເຕົ້າ , ເຍີຍ ຫວ່າ .
43014025	“ ເຢຍ ຖສໍ່ ເຖສົາ ເມີ່ຍ ບົວ ຢຽມ ເຍີຍ ຕສຢັ້ງ ໂຫ່ ເຢຍ ກ໊ອງ ເດສ່ງ ນ້າຍ ເຕີ໋ຍ ຫວ່າ ບົ໋ວ ເມີ່ຍ ບົວ .
43014026	ເຖງ ມ່ຽນ ວົ້ວ ເຕົ້າ , ຕົ້ງ ຕສັ່ງ ເຕ໋ຍ ອ໋ອຍ ເຕ໊ງ ເຢຍ ເຍີຍ ບົ໋ວ ພ້າຍ ຕ້າຍ ເຍີຍ ສີງ ລີ່ງ , ອ໋ອຍ ອຈ໋າວ ຫຍູ່ງໆ ເມີ່ຍ ບົວ , ຢ່າ ອ໋ອຍ ປຸນ ເມີ່ຍ ບົວ ໄຮ່ ຈັ໋ງ ຕຸ໊ ເຢຍ ບົ໋ວ ເຈ໋ຍ ເຍີຍ ຢຽດ ຕສູ໊ງ .
43014027	“ ເຢຍ ລ່ຽວ ແປ້ງ ອອນ ປຸນ ເມີ່ຍ ບົວ . ເຊ ເຢຍ ກັ້ນ ເຍີຍ ແປ້ງ ອອນ ເຢຍ ເຖສີຍ ປຸນ ເມີ່ຍ ບົວ . ເຢຍ ປຸນ ເຍີຍ ໄມ້ ຮນັ້ງ ປ້າມ ມ່ຽນ ປຸນ ເຍີຍ . ໄມ້ ຕູ໋ງ ເດສົ້າ ຟ່ານ ຢ່າ ໄມ້ ຕູ໋ງ ກ້ຳ ເດສ໋ຍ .
43014028	“ ເມີ່ຍ ບົວ ໄຮ໌ ເຢຍ ກ໊ອງ ເຈ໋ຍ , ເຢຍ ອ໋ອຍ ຕສຸ ເລີ່ຍ ອກອຍ ເມີ່ຍ ບົວ , ມປ່າ ເຢຍ ແອ໋ງ ອ໋ອຍ ຕ້າຍ ລໍ໌ ເມີ່ຍ ບົວ . ເຊ ກ໊ອງ ເມີ່ຍ ບົວ ຮນ້ຳ ເຢຍ , ເມີ່ຍ ບົວ ອ໋ອຍ ຕສຸ ອະເຮນີ້ຍ ເຢຍ ມີ່ງ ຕສັ່ງ ເຕ໋ຍ ວົ້ວ ເຫວີ່ຍ ຕສຸ ຕສັ່ງ ເຕ໋ຍ ເກົ້າ ໂຮລ ເຈ໋ຍ ເຢຍ .
43014029	ນ້າຍ ເຕີ໋ຍ ສີ່ ໄມ້ ແກ້ງ ທສວດ ເຢຍ ຈາ-ດ່າງ ບົ໋ວ ຕສຢັ໋ງ ເມີ່ຍ ບົວ . ຕສົ໊ວ ນ້າຍ ເຕີ໋ຍ ສີ່ ທສວດ ເມີ່ຍ ບົວ ຕສ່ຽວ ສຽນ ອ໊ະ .
43014030	“ ຢັ້ງ ນ້າຍ ເຈ໋ຍ ເຢຍ ໄມ້ ຕຸ໊ ເຖສົາ ເມີ່ຍ ບົວ ກ໊ອງ ຫວ່າ ທສ້ຳ ເຫວີ່ຍ ຕສຸ ກຸ໊ນ ປ້າມ ເກນ ວົ້ວ ເຕົ້າ ອ໋ອຍ ຕ້າຍ . ນິ່ນ ໄມ້ ມ່າຍ ຫັດ ມ໌າ ກຸ໊ນ ເຢຍ .
43014031	ມປ່າ ເຢຍ ເອີຍ ເດສ່ງ ຕສັ່ງ ເຕ໋ຍ ພ້າຍ ເຢຍ ເຍີຍ ຫວ່າ ເຫວີ່ຍ ປຸນ ລູ່ງ ເດ໊ຍ ມ່ຽນ ຮິ້ວ ຕຸ໊ ເຢຍ ຮນ້ຳ ຕສັ່ງ ເຕ໋ຍ . ເຈ໌ຍ ຊິນ ຕ້າຍ . ບົວ ມີ່ງ ອ໊ະ .
43015001	“ ເຢຍ ເຊ ຕສຽນ ອະຫງຸ່ນ ເຮມີຍ . ເຢຍ ເຍີຍ ເຕຍ ໂຕສ໋ວ ໂກ໋ວ ຫຮວີງ ວົ້ວ ເຕົ້າ .
43015002	ຫາຍ ຕິ້ວ ອກວ້າ ຕສຢັ້ງ ຈ໊ຽນ ເຢຍ ຢ່າ ໄມ້ ຕສຢັ້ງ ປ໊ຽວ ນໍ , ນິ່ນ ພິດ ກວັ່ງ . ຫາຍ ຕິ້ວ ອກວ້າ ຕສຢັ້ງ ປ໊ຽວ , ນິ່ນ ແອ໋ງ ຕ໊າ ອກອຍ ເຕວີ໊ຍ ປຸນ ຕສຢັ້ງ ປ໊ຽວ ເກົ້າ ກິ໊ດ .
43015003	ເຢຍ ອຈ໋າວ ເຍີຍ ຫວ່າ ເຊ ຮນັ້ງ ຕ໊າ ເຮມີຍ-ອກວ້າ ເຕວີ໊ຍ ນໍ , ຫລິ່ວ ເລີ໌ຍ ເມີ່ຍ ບົວ ເຍີຍ ໂຮຍ້ວ .
43015004	ເມີ່ຍ ບົວ ອ໋ອຍ ຕສຸ ຕສຢັ້ງ ຈ໊ຽນ ເຢຍ , ເຢຍ ຕສ່ຽວ ຕສຢັ້ງ ຈ໊ຽນ ເມີ່ຍ ບົວ . ເຮມີຍ-ອກວ້າ ໄມ້ ຕສຢັ້ງ ເຮມີຍ-ໝ່າ , ອກວ້າ ໄມ້ ໄຮ່ ຕສຢັ້ງ ປ໊ຽວ . ເມີ່ຍ ບົວ ຢ່າ ຟີ່ ຮນັ້ງ ເຍີຍ . ເຊ ກ໊ອງ ໄມ້ ຕສຢັ້ງ ຈ໊ຽນ ເຢຍ ນໍ , ເມີ່ຍ ບົວ ໄມ້ ໄຮ່ ຕສຢັ້ງ ປ໊ຽວ .
43015005	“ ເຢຍ ເຊ ອະຫງຸ່ນ ເຮມີຍ . ເມີ່ຍ ບົວ ເຊ ອະຫງຸ່ນ ອກວ້າ . ຫາຍ ເຕົ້າ ຕສຢັ້ງ ຈ໊ຽນ ເຢຍ , ເຢຍ ຢ່າ ຕສຢັ້ງ ຈ໊ຽນ ນິ່ນ , ວົ້ວ ເຕົ້າ ຕສ່ຽວ ຕສຢັ້ງ ປ໊ຽວ ກິ໊ດ ອ໊ະ . ເມີ່ຍ ບົວ ເລີ່ຍ ອກອຍ ເຢຍ ນໍ , ເມີ່ຍ ບົວ ໄມ້ ໄຮ່ ໂຕສ໋ວ ຫາຍ ຫຍູ່ງ .
43015006	ຫາຍ ເຕົ້າ ໄມ້ ຕສຢັ້ງ ຈ໊ຽນ ເຢຍ , ຕສ່ຽວ ຮນັ້ງ ຕິ້ວ ເຮມີຍ-ອກວ້າ ຕສຸ ພິດ ກວັ່ງ , ອກາຍ ມີ່ງ ຢ່າ ຕສຸ ເດສົ໌າ ຕ້າຍ ຕັ໊ບ ໂຕ໌ວ-ເດສົ່າ ປົ໊ວ ກວັ່ງ ມີ່ງ .
43015007	ເຊ ກ໊ອງ ເມີ່ຍ ບົວ ຕສຢັ້ງ ຈ໊ຽນ ເຢຍ , ເຢຍ ເຍີຍ ຫວ່າ ຢ່າ ຕສຢັ້ງ ຈ໊ຽນ ເມີ່ຍ ບົວ , ເມີ່ຍ ບົວ ໂທ້ ຫາຍ ຫຍູ່ງ ເມີ່ຍ ບົວ ຕສ່ຽວ ຕຸ໊ ວົ້ວ ຫຍູ່ງ ອ໊ະ .
43015008	ເຊ ກ໊ອງ ເມີ່ຍ ບົວ ຕສຢັ້ງ ປ໊ຽວ ກິ໊ດ , ເມີ່ຍ ບົວ ຕສ່ຽວ ປຸນ ມ່ຽນ ທ່າຍ ເຢຍ ເຍີຍ ເຕຍ . ຮນັ້ງ ໜ່າຍ ເມີ່ຍ ບົວ ຕສ່ຽວ ເປ໋ນ ເຢຍ ເຍີຍ ໄຊ-ກໍ໋ .
43015009	“ ຕສັ່ງ ເຕ໋ຍ ຮນັ້ງ ຫາຍ ນໍ ຮນ້ຳ ເຢຍ , ເຢຍ ຢ່າ ຮນັ້ງ ວົ້ວ ນໍ ຮນ້ຳ ເມີ່ຍ ບົວ . ເມີ່ຍ ບົວ ອ໋ອຍ ຕສຸ ເຂົາ ວ້ວນ ເຢຍ ຮນ້ຳ ມ່ຽນ ເຍີຍ ໂຮຍ້ວ .
43015010	ເຊ ກ໊ອງ ເມີ່ຍ ບົວ ເອີຍ ຈ໊ຽນ ເຢຍ ເຍີຍ ຫລີ່ງ ໂຕສ໋ວ , ເຢຍ ຕສ່ຽວ ຕສັ່ນໆ ຮນ້ຳ ເມີ່ຍ ບົວ , ຮນັ້ງ ເຢຍ ເອີຍ ຈ໊ຽນ ເຢຍ ເຍີຍ ເຕຍ ເຍີຍ ຫລີ່ງ ໂຕສ໋ວ , ນິ່ນ ຕສ່ຽວ ຕສັ່ນໆ ຮນ້ຳ ເຢຍ .
43015011	“ ນ້າຍ ເຕີ໋ຍ ຫວ່າ ເຢຍ ບົ໋ວ ເມີ່ຍ ບົວ , ປຸນ ເມີ່ຍ ບົວ ໄຮ່ ຕຸ໊ ເຢຍ ເຍີຍ ອຈຽນ-ໂຢ້ວ , ຢ່າ ອຈຽນ-ໂຢ້ວ ເຖົາ ຕ້າວ .
43015012	ເຢຍ ເຍີຍ ຫລີ່ງ ເຊ ຮນັ້ງ ນ້າຍ , ລ່ານ ອ໋ອຍ ຕສຸ ຮນ້ຳ ລ່ານ ຮນັ້ງ ເຢຍ ຮນ້ຳ ເມີ່ຍ ບົວ ວົ້ວ ນໍ .
43015013	ໄມ້ ມ່າຍ ຫາຍ ເຕົ້າ ໄຮ່ ຮນ້ຳ ນິ່ນ ເຍີຍ ກໍ໋-ໂຢ໌ວ ເກົ້າ ທສ້ຳ ເຈ໋ຍ ນ້າຍ . ເຊ ມ່ຽນ ເຫວີ່ຍ ນິ່ນ ເຍີຍ ກໍ໋-ໂຢ໌ວ ເຊ້ຍ ແໝ່ງ ໄຕ່ .
43015014	ເຊ ກ໊ອງ ເມີ່ຍ ບົວ ເອີຍ ຈ໊ຽນ ເຢຍ ບົ໋ວ ເຍີຍ ຫວ່າ ໂຕສ໋ວ , ເມີ່ຍ ບົວ ຕສ່ຽວ ໂຕສ໋ວ ເຢຍ ເຍີຍ ກໍ໋-ໂຢ໌ວ ອ໊ະ .
43015015	ຢັ້ງ ນ້າຍ ເຈ໋ຍ , ເຢຍ ໄມ້ ເຫ່ວ ເມີ່ຍ ບົວ ໂຕສ໋ວ ໂປວ , ເຫວີ່ຍ ຕສຸ ໂປວ ໄມ້ ຮິ້ວ ຕຸ໊ ນິ່ນ ເຍີຍ ຕສ໊ຽວ ໂຕສ໋ວ ຫາຍ ຫຍູ່ງ . ອີ້ ຕສັ່ນ ເຢຍ ເຫ່ວ ເມີ່ຍ ບົວ ໂຕສ໋ວ ເຢຍ ເຍີຍ ກໍ໋-ໂຢ໌ວ ເຫວີ່ຍ ຕສຸ ເຢຍ ເຍີຍ ເຕຍ ບົ໋ວ ຫາຍ ຫຍູ່ງ ເຢຍ , ເຢຍ ບົ໋ວ ເດສ່ງ ເມີ່ຍ ບົວ ໝີ່ ອ໊ະ .
43015016	ໄມ້ ເຕສີ໌ຍ ເມີ່ຍ ບົວ ກິ໊ນ ເຢຍ , ເຊ ເຢຍ ກິ໊ນ ເມີ່ຍ ບົວ . ເຢຍ ພ້າຍ ເມີ່ຍ ບົວ ທສວດ ມີ່ງ ຕສຢັ້ງ ປ໊ຽວ ທສ້ຳ , ຕົ້ງ ຢຽດ ລິ໌ວ ໄມ້ ໄຮ່ ຫວ່າຍ ເຍີຍ ປ໊ຽວ . ຮນັ້ງ ໜ່າຍ ເມີ່ຍ ບົວ ເຕ໊ງ ເຢຍ ເຍີຍ ບົ໋ວ ເຖງ ຕສັ່ງ ເຕ໋ຍ ໂທ້ ຫາຍ ຫຍູ່ງ , ນິ່ນ ຕສ່ຽວ ເຖສີຍ ວົ້ວ ຫຍູ່ງ ປຸນ ເມີ່ຍ ບົວ .
43015017	ນ້າຍ ເຊ ເຢຍ ເຍີຍ ຫລີ່ງ , ລ່ານ ອ໋ອຍ ຕສຸ ຮນ້ຳ ລ່ານ .
43015018	“ ເຊ ກ໊ອງ ປ້າມ ມ່ຽນ ດສອງ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ຈັ໋ງ ຈ໊ຽນ ນິ່ນ ບົວ ດສອງ ເຢຍ ດ່າງ .
43015019	ເຊ ກ໊ອງ ເມີ່ຍ ບົວ ເກວີຍ ປ້າມ ເກນ , ປ້າມ ມ່ຽນ ອ໋ອຍ ຮນ້ຳ ເມີ່ຍ ບົວ ຮນັ້ງ ຮນ້ຳ ເຖສົາ ນິ່ນ ບົວ ເກວີຍ ປ້າມ ເກນ ວົ້ວ ເຕີ໋ຍ . ມປ່າ ເມີ່ຍ ບົວ ໄມ້ ເກວີຍ ປ້າມ ເກນ . ເຢຍ ກິ໊ນ ເມີ່ຍ ບົວ ທສວດ ຕ້າຍ . ເຫວີ່ຍ ນ້າຍ ປ້າມ ມ່ຽນ ດສອງ ເມີ່ຍ ບົວ .
43015020	ເມີ່ຍ ບົວ ອ໋ອຍ ຕສຸ ຈັ໋ງ ຈ໊ຽນ ເຢຍ ບົ໋ວ ເຈ໋ຍ ເມີ່ຍ ບົວ ນ້າຍ ເຕີ໋ຍ ຫວ່າ , ‘ ໂປວ ໄມ້ ເກົ້າ ໂຮລ ຕສ໊ຽວ . ’
43015021	ເຫວີ່ຍ ເມີ່ຍ ບົວ ໂຕສ໋ວ ເຢຍ ເຍີຍ ມ່ຽນ , ນິ່ນ ບົວ ອ໋ອຍ ໂຕສ໋ວ ນ້າຍ ເຕີ໋ຍ ຢຽດ ຕສູ໊ງ ສີ່ ປຸນ ເມີ່ຍ ບົວ , ຫລາຍ ນິ່ນ ບົວ ໄມ້ ຮິ້ວ ຕຸ໊ ພ້າຍ ເຢຍ ຕ້າຍ ວົ້ວ ເຕົ້າ .
43015022	“ ເຊ ກ໊ອງ ເຢຍ ໄມ້ ຕ້າຍ ອຈ໋າວ ເຈ໋ຍ ນິ່ນ ບົວ , ນິ່ນ ບົວ ໄມ້ ມ່າຍ ຕສຸ໌ຍ . ມປ່າ ອີ້ ຕສັ່ນ , ນິ່ນ ບົວ ໄມ້ ມ່າຍ ຕ໋ອງ ໄຈ໊ ຕສຸ໌ຍ ອ໊ະ .
43015023	ຫາຍ ເຕົ້າ ດສອງ ເຢຍ , ຢ່າ ດສອງ ເຢຍ ເຍີຍ ເຕຍ .
43015024	ເຊ ກ໊ອງ ເຢຍ ໄມ້ ຕ້າຍ ຢຽມ ນິ່ນ ບົວ ບຸດົ໋ງ ໂຕສ໋ວ ມ່ຽນ ໄມ້ ແກ້ງ ໂຕສ໋ວ ເຈ໋ຍ ເຍີຍ ສີ່ ນໍ , ນິ່ນ ບົວ ຕສ່ຽວ ໄມ້ ມ່າຍ ຕສຸ໌ຍ . ມປ່າ ອີ້ ຕສັ່ນ ນິ່ນ ບົວ ຕຸ໊ ປວັດ ລິ໌ວ ເຢຍ ໂຕສ໋ວ ເຍີຍ ສີ່ , ນິ່ນ ບົວ ຖສໍ່ ດສອງ ເຢຍ , ຢ່າ ດສອງ ເຢຍ ເຍີຍ ເຕຍ .
43015025	ນ້າຍ ເຕີ໋ຍ ສີ່ ທສວດ ຕ້າຍ ເຫວີ່ຍ ປຸນ ຕ໋ອຍ ເດສ່ງ ເຟ້ຍ ຈ໊ຽນ ນິ່ນ ບົວ ເຍີຍ ເລີ໌ຍ-ຫລັດ ນ້າຍ ເຕີ໋ຍ ຫວ່າ , ‘ ນິ່ນ ບົວ ດສອງ ເຢຍ ຢ່າ ໄມ້ ມ່າຍ ກອນ-ແປ໋ງ . ’
43015026	“ ເຢຍ ອ໋ອຍ ພ້າຍ ເຖງ ມ່ຽນ ວົ້ວ ເຕົ້າ ຕ້າຍ ລໍ໌ ເມີ່ຍ ບົວ . ນິ່ນ ຢຽມ ຕສັ່ງ ເຕ໋ຍ ວົ້ວ ຕ້າຍ , ຕົ້ງ ນິ່ນ ປຸນ ມ່ຽນ ຮິ້ວ ຕຸ໊ ຕສຽນ ເລີ໌ຍ ວົ້ວ ເຕົ້າ ສີງ ລີ່ງ . ນິ່ນ ຕ້າຍ ຕສ່ຽວ ເຖງ ເຢຍ ໂຕສ໋ວ ຕສອງ-ເຕສ໋ງ .
43015027	ເມີ່ຍ ບົວ ຢ່າ ອ໋ອຍ ຕສຸ ເຖງ ເຢຍ ໂຕສ໋ວ ຕສອງ-ເຕສ໋ງ ເຫວີ່ຍ ຕສຸ ຢຽມ ກອນ ເຖົາ ອີ້ ຕສັ່ນ ເມີ່ຍ ບົວ ເຖສົາ ເຢຍ ຢຽມ .
43016001	“ ນ້າຍ ເຕີ໋ຍ ຫວ່າ ເຢຍ ບົ໋ວ ເມີ່ຍ ບົວ ເຫວີ່ຍ ປຸນ ເມີ່ຍ ບົວ ໄມ້ ຖຸຍ ໂປ່ວ .
43016002	ນິ່ນ ບົວ ອ໋ອຍ ຕສຸ່ນ ເມີ່ຍ ບົວ ທສວດ ຫວຸ່ຍ ຕ້ອງ . ຕສຢັ້ງ ໂຫ່ ອ໋ອຍ ເຖົາ , ຫາຍ ເຕົ້າ ໄຕ໋ ເມີ່ຍ ບົວ ຕສ່ຽວ ຫລ່າຍ ໂຕສ໋ວ ເຫວີ່ຍ ຟູ-ສູ ທິນ-ຮູ່ງ .
43016003	ນິ່ນ ບົວ ອ໋ອຍ ຮນັ້ງ ນ້າຍ ໂຕສ໋ວ ເຫວີ່ຍ ຕສຸ ນິ່ນ ບົວ ໄມ້ ຮິ້ວ ຕຸ໊ ຕສັ່ງ ເຕ໋ຍ , ຢ່າ ໄມ້ ຮິ້ວ ຕຸ໊ ເຢຍ .
43016004	ນ້າຍ ເຕີ໋ຍ ສີ່ ເຢຍ ບົ໋ວ ຕສຢັ໋ງ ເມີ່ຍ ບົວ . ຫາຍ ຕສັ່ນ ປວັ້ງ ນ້າຍ ເຕີ໋ຍ ສີ່ ເມີ່ຍ ບົວ ຕສ່ຽວ ໄຮ່ ຈັ໋ງ ຕຸ໊ ເຢຍ ບົ໋ວ ເຈ໋ຍ ເມີ່ຍ ບົວ ໝີ່ ອ໊ະ . “ ນ້າຍ ເຕີ໋ຍ ສີ່ ຕສິ້ນ ດ່າງ ເຢຍ ໄມ້ ບົ໋ວ ເມີ່ຍ ບົວ , ເຫວີ່ຍ ຕສຸ ເຢຍ ຖສໍ່ ເຖສົາ ເມີ່ຍ ບົວ ຢຽມ .
43016005	ມປ່າ ອີ້ ຕສັ່ນ ເຢຍ ອ໋ອຍ ຕສຸ ດສ໋ວນ ເຖົາ ພ້າຍ ເຢຍ ຕ້າຍ ວົ້ວ ເຕົ້າ . ເມີ່ຍ ບົວ ຢ່າ ໄມ້ ມ່າຍ ຫາຍ ເຕົ້າ ໜ່າຍ ເຢຍ , ‘ ເມີ່ຍ ມີ່ງ ຫາຍ ? ’
43016006	ເຫວີ່ຍ ຕສຸ ເຢຍ ກ໊ອງ ນ້າຍ ເຕີ໋ຍ ສີ່ ບົ໋ວ ເມີ່ຍ ບົວ , ເມີ່ຍ ບົວ ເຍີຍ ໂຮຍ້ວ ຕສະເກ້ງ ເດສົ້າ ໄຫ່ ອ໊ະ .
43016007	ມປ່າ ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເຢຍ ດສ໋ວນ ມີ່ງ ເຊ ເຫວີ່ຍ ປຸນ ເມີ່ຍ ບົວ ເກົ້າ ຕຸ໊ ຫລົງ . ເຊ ກ໊ອງ ເຢຍ ໄມ້ ດສ໋ວນ , ເຖງ ມ່ຽນ ວົ້ວ ເຕົ້າ ໄມ້ ຕ້າຍ ລໍ໌ ເມີ່ຍ ບົວ . ເຢຍ ດສ໋ວນ ມີ່ງ , ເຢຍ ຕສ່ຽວ ພ້າຍ ນິ່ນ ຕ້າຍ ລໍ໌ ເມີ່ຍ ບົວ .
43016008	“ ເຖງ ມ່ຽນ ວົ້ວ ເຕົ້າ ຕ້າຍ ວົ້ວ ຕສັ່ນ , ນິ່ນ ອ໋ອຍ ປິ໋ວ ເມ່ງ ປຸນ ປ້າມ ມ່ຽນ ຮິ້ວ ຕຸ໊ ນິ່ນ ບົວ ຕ່ອງ ເຖົາ ຕສຸ໌ຍ ເຍີຍ ເຈົ໊າ , ເຖົາ ໂຕສ໋ວ ຫອບ ເຍີຍ ເຈົ໊າ , ແອ໋ງ ເຖົາ ຊ້ຽມ ຕສຸ໌ຍ ເຍີຍ ເຈົ໊າ .
43016009	ເຖົາ ຕສຸ໌ຍ ເຍີຍ ເຈົ໊າ , ຫລາຍ ນິ່ນ ບົວ ໄມ້ ສຽນ ເຂົາ ເຢຍ .
43016010	ເຖົາ ໂຕສ໋ວ ຫອບ ເຍີຍ ເຈົ໊າ , ເຫວີ່ຍ ຕສຸ ເຢຍ ມີ່ງ ເຢຍ ເຍີຍ ເຕຍ ວົ້ວ , ເມີ່ຍ ບົວ ອກະຮ້າ ໄມ້ ປວັດ ເຢຍ ໝີ່ ອ໊ະ .
43016011	ເຖົາ ຊ້ຽມ ຕສຸ໌ຍ ເຍີຍ ເຈົ໊າ , ເຫວີ່ຍ ຕສຸ ກຸ໊ນ ປ້າມ ເກນ ວົ້ວ ເຕົ້າ ຕສູ໊ງ ຕສຸ ຕີ່ງ ຕສຸ໌ຍ ອ໊ະ .
43016012	“ ເຢຍ ຖສໍ່ ມ່າຍ ສີ່ ທສ້ຳ ເຍີຍ ບົ໋ວ ເມີ່ຍ ບົວ ມປ່າ ເດສົ້າ ເຫີຍ ເມີ່ຍ ບົວ ອີ້ ຕສັ່ນ ເຕ໊ຍ ໄມ້ ຕຸ໊ .
43016013	ປຸນ ມ່ຽນ ຮິ້ວ ຕຸ໊ ຕສຽນ ເລີ໌ຍ ວົ້ວ ເຕົ້າ ສີງ ລີ່ງ ຕ້າຍ ວົ້ວ ຕສັ່ນ , ນິ່ນ ອ໋ອຍ ປຸນ ເມີ່ຍ ບົວ ຮິ້ວ ຕຸ໊ ເດສ່ງ ຕສຽນ ເລີ໌ຍ . ນິ່ນ ກ໊ອງ ເຍີຍ ຫວ່າ ໄມ້ ເຕສີ໌ຍ ນິ່ນ ກັ້ນ ຮນ້ຳ ທສວດ ຕ້າຍ ກ໊ອງ . ນິ່ນ ຂູງ ອ໋ອຍ ກ໊ອງ ຕົ້ງ ນິ່ນ ຕຸ໊ ໄຮ໌ ເຈ໋ຍ ເຍີຍ ຫວ່າ ຮນັ້ງ , ຢ່າ ກ໊ອງ ອກະຮ້າ ຮີ້ງ ອ໋ອຍ ທສວດ ຕ້າຍ ເຍີຍ ສີ່ ບົ໋ວ ເມີ່ຍ ບົວ .
43016014	ນິ່ນ ອ໋ອຍ ປຸນ ມ່ຽນ ທ່າຍ ເຢຍ ຕສ່ຽວ ຕໍ້ ເຢຍ ເຍີຍ ຫວ່າ ຕ້າຍ ກ໊ອງ ບົ໋ວ ເມີ່ຍ ບົວ .
43016015	ຕສັ່ງ ເຕ໋ຍ ມ່າຍ ເຍີຍ ຢຽດ ຕສູ໊ງ ເຊ ເຢຍ ເຍີຍ . ເຫວີ່ຍ ນ້າຍ ເຢຍ ຖສີງ ຕ້າຍ ກ໊ອງ ສີງ ລີ່ງ ອ໋ອຍ ເຕສ໊າະ ເຢຍ ບົ໋ວ ນິ່ນ ເຍີຍ ຢຽດ ຕສູ໊ງ ບົ໋ວ ເມີ່ຍ ບົວ .
43016016	“ ໄມ້ ໜັ່ງ ເລົ່າ ເມີ່ຍ ບົວ ໄມ້ ຕຸ໊ ປວັດ ເຢຍ . ອກະຮ້າ ໄມ້ ໜັ່ງ ເລົ່າ ເມີ່ຍ ບົວ ແອ໋ງ ຕຸ໊ ປວັດ ເຢຍ . ”
43016017	ມ່າຍ ເຕີ໋ຍ ນິ່ນ ເຍີຍ ໄຊ-ກໍ໋ , ລ່ານ ໜ່າຍ ລ່ານ , “ ນ້າຍ ເອີ໋ຍ ເລີ໌ຍ ຮນັ້ງ ຫາຍ ນໍ ? ໄຊ-ເຕ໋ຍ ກ໊ອງ , ‘ ໄມ້ ໜັ່ງ ເລົ່າ ເມີ່ຍ ບົວ ໄມ້ ຕຸ໊ ປວັດ ເຢຍ . ອກະຮ້າ ໄມ້ ໜັ່ງ ເລົ່າ ເມີ່ຍ ບົວ ແອ໋ງ ຕຸ໊ ປວັດ ເຢຍ . ’ ນິ່ນ ຢ່າ ກ໊ອງ ‘ ນ້າຍ ເຊ ເຫວີ່ຍ ຕສຸ ເຢຍ ດສ໋ວນ ຕສັ່ງ ເຕ໋ຍ ວົ້ວ . ’ ”
43016018	ນິ່ນ ບົວ ຢ່າ ໜ່າຍ , “ ນິ່ນ ກ໊ອງ ‘ ອກະຮ້າ ໄມ້ ໜັ່ງ ເລົ່າ ’ ວົ້ວ ໂຈ໋ວ ຫວ່າ , ເອີ໋ຍ ເລີ໌ຍ ຮນັ້ງ ຫາຍ ນໍ ? ເຢຍ ບົວ ໄມ້ ຮິ້ວ ຕຸ໊ ນິ່ນ ກ໊ອງ ຫາຍ ຫຍູ່ງ . ”
43016019	ເຢ​ຊູ ຮິ້ວ ຕຸ໊ ນິ່ນ ບົວ ອ໋ອຍ ໜ່າຍ ນິ່ນ , ນິ່ນ ຕສ່ຽວ ກ໊ອງ ບົ໋ວ ນິ່ນ ບົວ , “ ເຢຍ ກ໊ອງ , ‘ ໄມ້ ໜັ່ງ ເລົ່າ ເມີ່ຍ ບົວ ໄມ້ ຕຸ໊ ປວັດ ເຢຍ . ອກະຮ້າ ໄມ້ ໜັ່ງ ເລົ່າ ເມີ່ຍ ບົວ ແອ໋ງ ຕຸ໊ ປວັດ ເຢຍ . ’ ຕົ້ງ ນ້າຍ ໂຈ໋ວ ຫວ່າ ເຍີຍ ເອີ໋ຍ ເລີ໌ຍ ເມີ່ຍ ບົວ ລ່ານ ໜ່າຍ ລ່ານ ໄມ້ ເຕສີ໌ຍ ?
43016020	ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ງຸ໌ຍໆ ເຍີຍ ຍ້ຽມ , ມປ່າ ປ້າມ ມ່ຽນ ອຈຽນ-ໂຢ້ວ , ອະເຮນີ້ຍ ເຍີຍ . ເມີ່ຍ ບົວ ອ໋ອຍ ເດສົ້າ , ມປ່າ ເມີ່ຍ ບົວ ເຍີຍ ໂຢວ-ເດສົ້າ ອ໋ອຍ ທິ້ວ ເປ໋ນ ອຈຽນ-ໂຢ້ວ .
43016021	ມເຊັຍ ຕອນ ອ໋ອຍ ດຸ໊ດ ຊິນ ເຍີຍ ຕສຢັ້ງ ໂຫ່ ເຖົາ , ນິ່ນ ເດສົ້າ ໄຫ່ ຫລາຍ ອ໋ອຍ ຕສຸ ເຕ໊ຍ ມຸນ . ມປ່າ ຢູ໌ງ ລິ໌ວ ກູ້ ງວ໌າ , ນິ່ນ ໄມ້ ຈັ໋ງ ຕສຸ ນິ່ນ ເຕ໊ຍ ມຸນ , ເຫວີ່ຍ ຕສຸ ນິ່ນ ຕຸ໊ ເຕົ້າ ກູ້ ງວ໌າ ຢຽມ ລູ່ງ ເດ໊ຍ ຕສ່ຽວ ອະເຮນີ້ຍ ໄຫ່ .
43016022	“ ເມີ່ຍ ບົວ ຢ່າ ຮນັ້ງ ນ້າຍ ນໍ . ອີ້ ຕສັ່ນ ເມີ່ຍ ບົວ ໂຮຍ້ວ ເດສົ້າ , ມປ່າ ເຢຍ ແອ໋ງ ອ໋ອຍ ຕ້າຍ ລໍ໌ ເມີ່ຍ ບົວ , ເມີ່ຍ ບົວ ຕສ່ຽວ ອຈຽນ-ໂຢ້ວ ອອນ-ເຫລາະ . ນ້າຍ ຫຍູ່ງ ອອນ-ເຫລາະ ໄມ້ ມ່າຍ ຫາຍ ເຕົ້າ ໄຮ່ ເຕສ໊າະ ຕຸ໊ ທສວດ .
43016023	ເຖົາ ວົ້ວ ຮນອຍ ເມີ່ຍ ບົວ ໄມ້ ໜ່າຍ ຫາຍ ຫຍູ່ງ ເຢຍ . ເຢຍ ກ໊ອງ ຕສຽນ ບົ໋ວ ເມີ່ຍ ບົວ , ເມີ່ຍ ບົວ ເຕ໊ງ ເຢຍ ເຍີຍ ບົ໋ວ ເຖງ ຕສັ່ງ ເຕ໋ຍ ໂທ້ ຫາຍ ຫຍູ່ງ , ນິ່ນ ຕສ່ຽວ ປຸນ ວົ້ວ ຫຍູ່ງ ເມີ່ຍ ບົວ .
43016024	ເຖົາ ອີ້ ຕສັ່ນ ເມີ່ຍ ບົວ ໄມ້ ແກ້ງ ເຕ໊ງ ເຢຍ ເຍີຍ ບົ໋ວ ໂທ້ ເຈ໋ຍ ຫາຍ ຫຍູ່ງ . ກຸ໊ນ ໂທ້ ມ່າະ ! ເມີ່ຍ ບົວ ຕສູ໊ງ ອ໋ອຍ ຕຸ໊ , ຕສ່ຽວ ອຈຽນ-ໂຢ້ວ ເຖົາ ຕ້າວ .
43016025	“ ນ້າຍ ເຕີ໋ຍ ຢຽດ ຕສູ໊ງ ສີ່ ເຢຍ ຫລົ່ງ ຫວ່າ-ເປີ໊ຍ ບົ໋ວ ເມີ່ຍ ບົວ . ຕສຢັ້ງ ໂຫ່ ອ໋ອຍ ເຖົາ , ເຢຍ ໄມ້ ຫລົ່ງ ຫວ່າ-ເປີ໊ຍ ອ໊ະ . ເຢຍ ເຍີຍ ເຕຍ ເຍີຍ ເຈົ໊າ ເຢຍ ອ໋ອຍ ກ໊ອງ ເມ່ງ ບົ໋ວ ເມີ່ຍ ບົວ .
43016026	ເຖົາ ວົ້ວ ຮນອຍ ເມີ່ຍ ບົວ ອ໋ອຍ ເຕ໊ງ ເຢຍ ເຍີຍ ບົ໋ວ ເຖງ ຕສັ່ງ ເຕ໋ຍ ໂທ້ ຫາຍ ຫຍູ່ງ . ເຢຍ ໄມ້ ເຕສີ໌ຍ ກ໊ອງ ເຢຍ ເຖງ ເມີ່ຍ ບົວ ໂທ້ . ເຢຍ ໄມ້ ຕສຸ ເຖງ ໂທ້ ,
43016027	ເຫວີ່ຍ ຕສຸ ຕສັ່ງ ເຕ໋ຍ ກັ້ນ ຮນ້ຳ ເມີ່ຍ ບົວ . ນິ່ນ ຮນ້ຳ ເມີ່ຍ ບົວ ເຫວີ່ຍ ຕສຸ ເມີ່ຍ ບົວ ຮນ້ຳ ເຢຍ ຢ່າ ສຽນ ເຢຍ ຢຽມ ຕສັ່ງ ເຕ໋ຍ ຕ້າຍ .
43016028	ເຢຍ ຢຽມ ຕສັ່ງ ເຕ໋ຍ ຕ້າຍ ເປັຍ ປ້າມ ເກນ . ອີ້ ຕສັ່ນ ເຢຍ ອ໋ອຍ ເລີ່ຍ ປ້າມ ເກນ ດສ໋ວນ ຕສັ່ງ ເຕ໋ຍ ວົ້ວ . ”
43016029	ນິ່ນ ເຍີຍ ໄຊ-ກໍ໋ ບົວ ແອ໋ງ ກ໊ອງ ບົ໋ວ ນິ່ນ . “ ອີ້ ຕສັ່ນ ໄຊ-ເຕ໋ຍ ກ໊ອງ ເມ່ງ ເຍີຍ ບົ໋ວ ເຢຍ ບົວ ຢ່າ ໄມ້ ຫລົ່ງ ຫວ່າ-ເປີ໊ຍ .
43016030	ອີ້ ຕສັ່ນ ເຢຍ ບົວ ຮິ້ວ ຕຸ໊ ເມີ່ຍ ຮິ້ວ ເດສ່ງ ໝ່ານ ສີ່ , ຕສູ໊ງ ໄມ້ ຖຈຽມ ຕສຸ ຫາຍ ເຕົ້າ ໜ່າຍ ຫາຍ ຫຍູ່ງ ເມີ່ຍ . ເຫວີ່ຍ ນ້າຍ ເຢຍ ບົວ ສຽນ ເມີ່ຍ ຢຽມ ທິນ-ຮູ່ງ ຕ້າຍ . ”
43016031	ເຢ​ຊູ ເຕົາ ນິ່ນ ບົວ , “ ເມີ່ຍ ບົວ ອີ້ ຕສັ່ນ ສຽນ ອ໊ະ ?
43016032	ຕສຢັ້ງ ໂຫ່ ອ໋ອຍ ເຖົາ , ຕສູ໊ງ ເຖົາ ຕ້າຍ ອ໊ະ . ເມີ່ຍ ບົວ ຢຽດ ຕສູ໊ງ ອ໋ອຍ ເປຢົ໋າ ດສ໋ານ ເດສ່ງ . ເກ໊າະ-ມ່ຽນ ອ໋ອຍ ເປຢົ໋າ ດສ໋ວນ ເກ໊າະ-ມ່ຽນ ເຍີຍ ເປຢົ໊າ , ຂູງ ກວັ່ງ ເຢຍ ກັ້ນ ດຸ ລ່ານ ມ່ຽນ ຢຽມ ຮນັ້ງ . ມປ່າ ໄມ້ ເຕສີ໌ຍ ຕສະເກ້ງ ຂູງ ເຢຍ ກັ້ນ ເຫວີ່ຍ ຕສຸ ມ່າຍ ຕສັ່ງ ເຕ໋ຍ ເຖສົາ ເຢຍ ຢຽມ .
43016033	ເຢຍ ຮນັ້ງ ນ້າຍ ບົ໋ວ ເມີ່ຍ ບົວ , ອ໋ອຍ ເມີ່ຍ ບົວ ເຖສົາ ເຢຍ ຈວັ່ງ ແໝ່ງ ຕສຢັ້ງ ຕສ່ຽວ ຕຸ໊ ແປ້ງ ອອນ . ຢຽມ ນ້າຍ ປ້າມ ເກນ ເມີ່ຍ ບົວ ມ່າຍ ໂຄ້ວ ໜ່ານ , ມປ່າ ກຸ໊ນ ປູ໋ງ ໂຮຍ້ວ . ເຢຍ ຮີ່ງ ເຈ໋ຍ ປ້າມ ເກນ ໝີ່ ອ໊ະ . ”
43017001	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ , ນິ່ນ ເທສົາ ຮມຽນ ໝັ່ງ ກູ້ ຫງວ່າຍ ລູ່ງ ຢ່າ ກ໊ອງ ,
43017002	ເຕຍ ປຸນ ເຢຍ ມ່າຍ ຫັດ ມ໌າ ກຸ໊ນ ໝ່ານ ມ່ຽນ ເຢຍ ຖສີງ ຕ້າຍ ໄຮ່ ປຸນ ຕົ້ງ ເຕຍ ປຸນ ເຢຍ ວົ້ວ ເຕີ໋ຍ ຕຸ໊ ຢຽດ ລິ໌ວ ເຍີຍ ແໝ່ງ .
43017003	ຢຽດ ລິ໌ວ ເຍີຍ ແໝ່ງ ເຊ ຕົ້ງ ນ້າຍ ອ໊ະ . ເຊ ນິ່ນ ບົວ ຮິ້ວ ຕຸ໊ ເມີ່ຍ , ດຸ ເຕົ້າ ຕສຽນ ທິນ-ຮູ່ງ . ຢ່າ ຮິ້ວ ຕຸ໊ ເຢຍ , ເຢ​ຊູ ກີ​ຕູ່ , ຕົ້ງ ເຕຍ ພ້າຍ ຕ້າຍ ວົ້ວ ເຕົ້າ .
43017004	ເຢຍ ຢຽມ ນ້າຍ ປ້າມ ເກນ ທ່າຍ ເຕຍ , ເຫວີ່ຍ ຕສຸ ເຢຍ ໂຕສ໋ວ ຕສຢັ໋ງ ເຕຍ ພ້າຍ ເຢຍ ໂຕສ໋ວ ເຍີຍ ກົງ .
43017005	ອາ ເຕຍ ອ້າ ! ໂທ້ ເຕຍ ປຸນ ເຢຍ ອີ້ ຕສັ່ນ ຢຽມ ເຕຍ ເຍີຍ ດສະຮມຽນ ແອ໋ງ ທ່າຍ ເຢຍ ໂຕສ໋ວ ໂຮລ , ຮນັ້ງ ຕສິ້ນ ດ່າງ ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ເຕຍ ທ່າຍ ເຢຍ ໂຕສ໋ວ ໂຮລ ວົ້ວ ນໍ .
43017006	“ ຢຽມ ປ້າມ ເກນ , ເຕຍ ປຸນ ເຢຍ ວົ້ວ ເຕີ໋ຍ ມ່ຽນ , ເຢຍ ປຸນ ນິ່ນ ບົວ ຮິ້ວ ຕຸ໊ ເມີ່ຍ . ນິ່ນ ບົວ ມຕ້າຍ ເມີ່ຍ ເຍີຍ ມ່ຽນ ມປ່າ ເຕຍ ຈິວ ປຸນ ເຢຍ . ນິ່ນ ບົວ ຢ່າ ເອີຍ ຈ໊ຽນ ເຕຍ ເຍີຍ ຫວ່າ .
43017007	ອີ້ ຕສັ່ນ ນິ່ນ ບົວ ຮິ້ວ ຕຸ໊ ຕົ້ງ ເຕຍ ເຖສີຍ ປຸນ ເຢຍ ເຍີຍ ຫຍູ່ງໆ , ຢຽດ ຕສູ໊ງ ຢຽມ ເຕຍ ຕ້າຍ .
43017008	ເຕຍ ບົ໋ວ ເຢຍ ວົ້ວ ເຕີ໋ຍ ຫວ່າ , ເຢຍ ຢ່າ ບົ໋ວ ນິ່ນ ບົວ ໝີ່ ອ໊ະ . ນິ່ນ ບົວ ຢ່າ ຫລົງໆ ເຍີຍ ຕສິ໊ບ . ນິ່ນ ບົວ ຮິ້ວ ຕຸ໊ ເຢຍ ຕສະເກ້ງ ຢຽມ ເຕຍ ຕ້າຍ ຢ່າ ສຽນ ເຕຍ ກັ້ນ ພ້າຍ ເຢຍ ຕ້າຍ .
43017009	ເຢຍ ເຖງ ນິ່ນ ບົວ ເຕົ໋າ ເກົ໋າ . ໄມ້ ເຕສີ໌ຍ ເຖງ ໝ່ານ ມ່ຽນ ເຕົ໋າ ເກົ໋າ . ເຢຍ ເຖງ ເຕຍ ປຸນ ເຢຍ ວົ້ວ ເຕີ໋ຍ ມ່ຽນ ເຕົ໋າ ເກົ໋າ ຮນັ້ງ , ເຫວີ່ຍ ຕສຸ ນິ່ນ ບົວ ເປ໋ນ ເຕຍ ເຍີຍ .
43017010	ເຢຍ ມ່າຍ ເຍີຍ ຢຽດ ຕສູ໊ງ ເຊ ເຕຍ ເຍີຍ . ເຕຍ ມ່າຍ ເຍີຍ ຢຽດ ຕສູ໊ງ ເຊ ເຢຍ ເຍີຍ . ເຢຍ ຢ່າ ເຫວີ່ຍ ນ້າຍ ເຕີ໋ຍ ມ່ຽນ ຕຸ໊ ອຈັງ-ຫລ່າງ .
43017011	ອີ້ ຕສັ່ນ ເຢຍ ອ໋ອຍ ດສ໋ວນ ເຕຍ ວົ້ວ , ໄມ້ ຢຽມ ນ້າຍ ປ້າມ ເກນ ອ໊ະ . ມປ່າ ນ້າຍ ເຕີ໋ຍ ມ່ຽນ ຖສໍ່ ຢຽມ ນ້າຍ ປ້າມ ເກນ . ທສີງ-ເດສ່ງ ເຍີຍ ຕສັ່ງ ເຕ໋ຍ ອ້າ ! ໂທ້ ເມີ່ຍ ຫລົ່ງ ເມີ່ຍ ມ່າຍ ຫັດ ມ໌າ ເຍີຍ ບົ໋ວ , ຕົ້ງ ເຕຍ ເຖສີຍ ປຸນ ເຢຍ ເຍີຍ ບົ໋ວ , ເປວ ຈ໊ຽນ ນິ່ນ ບົວ , ປຸນ ນິ່ນ ບົວ ຕົ້ງ ຕິ່ວ ໂຮຍ້ວ , ຮນັ້ງ ເຕຍ ເຖສົາ ເຢຍ ຕົ້ງ ຕິ່ວ ໂຮຍ້ວ ວົ້ວ ນໍ .
43017012	ເຢຍ ຖສໍ່ ເຖສົາ ນິ່ນ ບົວ ຢຽມ ເຍີຍ ຕສຢັ້ງ ໂຫ່ , ເຢຍ ຫລົ່ງ ເຕຍ ມ່າຍ ຫັດ ມ໌າ ເຍີຍ ບົ໋ວ , ຕົ້ງ ເຕຍ ປຸນ ເຢຍ ວົ້ວ ນອມ ບົ໋ວ , ເປວ ຈ໊ຽນ ນິ່ນ ບົວ . ເຢຍ ໂກ໋ວ ນິ່ນ ບົວ , ໄມ້ ປຸນ ຫາຍ ເຕົ້າ ລ່າຍ ຕສິດ , ທສວດ ລິ໌ວ ຕີ່ງ ຕສຢັ໋ງ ຕສຸ ໝຽດ ວົ້ວ ເຕົ້າ . ນິ່ນ ຕສຸ ໝຽດ ເຫວີ່ຍ ປຸນ ສີ່ ທສວດ ຕ້າຍ ຕ໋ອຍ ກີງ-ໂຊວ ເຍີຍ ຫວ່າ .
43017013	“ ອີ້ ຕສັ່ນ ເຢຍ ອ໋ອຍ ດສ໋ວນ ເຕຍ ວົ້ວ , ມປ່າ ເຢຍ ຖສໍ່ ຢຽມ ຈ໊ຽນ ນ້າຍ ປ້າມ ເກນ ເຢຍ ຮນັ້ງ ນ້າຍ ນໍ ກ໊ອງ ເຫວີ່ຍ ປຸນ ນ້າຍ ເຕີ໋ຍ ມ່ຽນ ມ່າຍ ເຢຍ ເຍີຍ ອຈຽນ-ໂຢ້ວ ອອນ-ເຫລາະ .
43017014	ເຢຍ ເຕສ໊າະ ເຕຍ ເຍີຍ ຫວ່າ ຈິວ ປຸນ ນິ່ນ ບົວ ໝີ່ ອ໊ະ . ປ້າມ ມ່ຽນ ຢ່າ ດສອງ ນິ່ນ ບົວ ເຫວີ່ຍ ຕສຸ ນິ່ນ ບົວ ໄມ້ ເກວີຍ ປ້າມ ເກນ , ຮນັ້ງ ເຢຍ ໄມ້ ເກວີຍ ປ້າມ ເກນ ນໍ .
43017015	ເຢຍ ໄມ້ ໂທ້ ເຕຍ ຕໍ້ ນິ່ນ ບົວ ທສວດ ປ້າມ ເກນ . ມປ່າ ເຢຍ ໂທ້ ເຕຍ ເປວ ຈ໊ຽນ ນິ່ນ ບົວ , ປຸນ ນິ່ນ ບົວ ເປຢົ໋າ ດຸ໊ດ ຮຢວັງ ເອ໊າະ ວົ້ວ ເຕົ້າ .
43017016	ນິ່ນ ບົວ ໄມ້ ເກວີຍ ປ້າມ ເກນ , ຮນັ້ງ ເຢຍ ໄມ້ ເກວີຍ ປ້າມ ເກນ ນໍ .
43017017	ໂທ້ ເຕຍ ຫລົ່ງ ເມີ່ຍ ເຍີຍ ຕສຽນ ເລີ໌ຍ ປຸນ ນິ່ນ ບົວ ທສີງ-ເດສ່ງ ຕ້າຍ . ເມີ່ຍ ເຍີຍ ຫວ່າ ເຊ ຕສຽນ ເລີ໌ຍ .
43017018	ເຕຍ ຮນັ້ງ ຫາຍ ນໍ ພ້າຍ ເຢຍ ຕ້າຍ ຢຽມ ປ້າມ ເກນ , ເຢຍ ຢ່າ ຮນັ້ງ ວົ້ວ ນໍ ພ້າຍ ນິ່ນ ບົວ ຢຽມ ປ້າມ ເກນ .
43017019	ເຢຍ ເຫວີ່ຍ ນິ່ນ ບົວ ເຕສ໊າະ ເຢຍ ກັ້ນ ຝູງ ປຸນ ເຕຍ ເຫວີ່ຍ ປຸນ ນິ່ນ ບົວ ຕສຽນໆ ເປ໋ນ ເຕຍ ເຍີຍ ທສີງ-ເດສ່ງ ມ່ຽນ .
43017020	“ ເຢຍ ໄມ້ ຕານ ເຖງ ນ້າຍ ເຕີ໋ຍ ເຕົ໋າ ເກົ໋າ ຮນັ້ງ . ເຢຍ ຢ່າ ເຫວີ່ຍ ນ້າຍ ເຕີ໋ຍ ມ່ຽນ ອ໋ອຍ ຕສຸ້ນ ເຍີຍ ໂຕ໌ ສຽນ ເຢຍ ວົ້ວ ເຕີ໋ຍ ຢຽດ ຕສູ໊ງ ເຕົ໋າ ເກົ໋າ .
43017021	ໂທ້ ເຕຍ ປຸນ ນິ່ນ ບົວ ຕົ້ງ ຕິ່ວ ໂຮຍ້ວ . ອາ ເຕຍ ອ້າ ! ໂທ້ ປຸນ ນິ່ນ ບົວ ເຖສົາ ບົວ ຈວັ່ງ ແໝ່ງ ຕສຢັ້ງ , ຮນັ້ງ ເຕຍ ເຖສົາ ເຢຍ ຈວັ່ງ ແໝ່ງ ຕສຢັ້ງ ນໍ . ປ້າມ ມ່ຽນ ຕສ່ຽວ ສຽນ ເຕຍ ພ້າຍ ເຢຍ ຕ້າຍ .
43017022	ເຕຍ ເຖສີຍ ປຸນ ເຢຍ ເຍີຍ ອຈັງ-ຫລ່າງ ເຢຍ ເຖສີຍ ປຸນ ນິ່ນ ບົວ ໝີ່ ອ໊ະ , ເຫວີ່ຍ ປຸນ ນິ່ນ ບົວ ຕົ້ງ ຕິ່ວ ໂຮຍ້ວ , ຮນັ້ງ ເຕຍ ເຖສົາ ເຢຍ ຕົ້ງ ຕິ່ວ ໂຮຍ້ວ ນໍ .
43017023	ເຢຍ ເຖສົາ ນິ່ນ ບົວ ຈວັ່ງ ແໝ່ງ ຕສຢັ້ງ ຮນັ້ງ ເຕຍ ເຖສົາ ເຢຍ ຈວັ່ງ ແໝ່ງ ຕສຢັ້ງ ນໍ , ເຫວີ່ຍ ອ໋ອຍ ປຸນ ນິ່ນ ບົວ ຢຽດ ຕສູ໊ງ ຕສະເກ້ງ ຕົ້ງ ຕິ່ວ ໂຮຍ້ວ ເດສ່ງ . ລູ່ງ ເດ໊ຍ ມ່ຽນ ຕສ່ຽວ ຮິ້ວ ຕຸ໊ ເຕຍ ພ້າຍ ເຢຍ ຕ້າຍ , ຢ່າ ຮິ້ວ ຕຸ໊ ເຕຍ ຮນ້ຳ ນິ່ນ ບົວ ຮນັ້ງ ເຕຍ ຮນ້ຳ ເຢຍ ນໍ .
43017024	“ ອາ ເຕຍ ອ້າ ! ເຕຍ ປຸນ ເຢຍ ນ້າຍ ເຕີ໋ຍ ມ່ຽນ , ເຢຍ ຢຽມ ຫາຍ ເຢຍ ຢ່າ ອ໋ອຍ ນິ່ນ ບົວ ເຖສົາ ເຢຍ ຢຽມ ວົ້ວ , ນິ່ນ ບົວ ຕສ່ຽວ ຕຸ໊ ປວັດ ເມີ່ຍ ປຸນ ເຢຍ ເຍີຍ ອຈັງ-ຫລ່າງ , ຕົ້ງ ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ ເມີ່ຍ ຮນ້ຳ ເຢຍ ຕສ່ຽວ ປຸນ ຕ້າຍ ເຍີຍ ອຈັງ-ຫລ່າງ .
43017025	“ ແປ້ງ ຟິມ ເຍີຍ ເຕຍ ອ້າ ! ປ້າມ ມ່ຽນ ໄມ້ ຮິ້ວ ຕຸ໊ ເຕຍ , ມປ່າ ເຢຍ ຮິ້ວ ເຍີຍ . ສຽນ ເຢຍ ນ້າຍ ເຕີ໋ຍ ມ່ຽນ ຢ່າ ຮິ້ວ ຕຸ໊ ເຕຍ ພ້າຍ ເຢຍ ຕ້າຍ .
43017026	ເຢຍ ປຸນ ນິ່ນ ບົວ ຮິ້ວ ຕຸ໊ ເມີ່ຍ , ຢ່າ ອ໋ອຍ ປຸນ ນິ່ນ ບົວ ຮິ້ວ ຈ໊ຽນ ມີ່ງ ເຫວີ່ຍ ປຸນ ນິ່ນ ບົວ ຮນ້ຳ ມ່ຽນ ຮນັ້ງ ເຕຍ ຮນ້ຳ ເຢຍ ນໍ , ຢ່າ ປຸນ ເຢຍ ເຖສົາ ນິ່ນ ບົວ ຈວັ່ງ ແໝ່ງ ຕສຢັ້ງ . ”
43018001	ເຢ​ຊູ ຮນັ້ງ ນ້າຍ ນໍ ເຕົ໋າ ເກົ໋າ ລິ໌ວ , ນິ່ນ ເຖສົາ ນິ່ນ ເຍີຍ ໄຊ-ກໍ໋ ເຈ໋ຍ ວົ້ວ ຫງ່ານ ຕສິ ຂິດ​ລົນ ໂດ໊ະ . ຢຽມ ວົ້ວ ມ່າຍ ນອມ ຫຮວີງ . ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ຕສ່ຽວ ເປັຍ ວົ້ວ ນອມ ຫຮວີງ ໝີ່ ອ໊ະ .
43018002	ອ໋ອຍ ໝ່າຍ ເຢ​ຊູ ວົ້ວ ເຕົ້າ ຢູ​ດາດ ຢ່າ ຮິ້ວ ຕຸ໊ ວົ້ວ ນອມ ຕ໋ອງ , ເຫວີ່ຍ ຕສຸ ເຢ​ຊູ ເຖສົາ ນິ່ນ ເຍີຍ ໄຊ-ກໍ໋ ຕສັ່ນໆ ກັ໊ບ ຕສຸ໊ນ ວົ້ວ .
43018003	ຢູ​ດາດ ຕສ່ຽວ ຕໍ້ ເຕີ໋ຍ ໂລ​ມາ ແປງ ເຖສົາ ໄຊ ມ່ຽນ ເປຢີ໊ຍ ເຖສົາ ຟາ​ລິ​ສີ ມ່ຽນ ພ້າຍ ຕ້າຍ ໂກ໋ວ ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ ເຕີ໋ຍ ແປງ ມີ່ງ ວົ້ວ ຫຮວີງ . ນ້າຍ ເຕີ໋ຍ ແປງ ເຫຮນງ ຈ໊ຽນ ຕັງ , ນັ້ນ ຈ໊ຽນ ໂຕ໌ວ-ປ໊າ , ຕໍ້ ຈ໊ຽນ ຫວົວະ ກິ່ນ ມີ່ງ .
43018004	ເຢ​ຊູ ຮິ້ວ ຕຸ໊ ນິ່ນ ກັ້ນ ອ໋ອຍ ຕສຸ ປວັ້ງ ເຍີຍ ຫຍູ່ງໆ ສີ່ ຕສ່ຽວ ທສວດ ຕ້າຍ ໜ່າຍ ກ໋າ ນິ່ນ ບົວ , “ ເມີ່ຍ ບົວ ຕ້າຍ ລໍ໌ ຫາຍ ເຕົ້າ ? ”
43018005	ນິ່ນ ບົວ ເຕົາ , “ ເຢຍ ບົວ ລໍ໌ ນາ​ຊາ​ເລດ ມູ້ງ ເຍີຍ ເຢ​ຊູ . ”
43018006	ເຢ​ຊູ ກ໊ອງ , “ ຕົ້ງ ເຢຍ ອ໊ະ . ” ໝ່າຍ ເຢ​ຊູ ວົ້ວ ເຕົ້າ ຢູ​ດາດ ຢ່າ ເຖສົາ ນິ່ນ ບົວ ໂຊ້ວ ຈ໊ຽນ ວົ້ວ . ເຢ​ຊູ ຢ໊ຽດ ກ໊ອງ , “ ຕົ້ງ ເຢຍ ອ໊ະ , ” ຕສ່ຽວ ແຮະ ນິ່ນ ບົວ ຫລາດ ດສາດ ບຳ ອກະຮ້າ ແໝງ ມີ່ງ .
43018007	ເຢ​ຊູ ແອ໋ງ ໜ່າຍ ດສຸ່ນ , “ ເມີ່ຍ ບົວ ຕ້າຍ ລໍ໌ ຫາຍ ເຕົ້າ ? ” ນິ່ນ ບົວ ເຕົາ , “ ເຢຍ ບົວ ລໍ໌ ນາ​ຊາ​ເລດ ມູ້ງ ເຍີຍ ເຢ​ຊູ . ”
43018008	ເຢ​ຊູ ແອ໋ງ ເຕົາ , “ ເຢຍ ຕສູ໊ງ ບົ໋ວ ດສຸ່ນ ເມີ່ຍ ບົວ , ເຊ ຕົ້ງ ເຢຍ ອ໊ະ . ຮນັ້ງ ໜ່າຍ , ເມີ່ຍ ບົວ ລໍ໌ ເຢຍ ນໍ , ອ໋ອຍ ຕສຸ ປູ໋ງ ກັນ ເຢຍ ນ້າຍ ເຕີ໋ຍ ມ່ຽນ ມີ່ງ ອກອຍ . ”
43018009	ເຢ​ຊູ ຮນັ້ງ ນ້າຍ ນໍ ກ໊ອງ ເຫວີ່ຍ ປຸນ ຕສິ້ນ ດ່າງ ເຖສົາ ນິ່ນ ເຍີຍ ເຕຍ ກ໊ອງ ວົ້ວ ເຕີ໋ຍ ຫວ່າ ທສວດ ຕ້າຍ ຕ໋ອຍ ເດສ່ງ . ວົ້ວ ຕສັ່ນ ນິ່ນ ກ໊ອງ , “ ອາ ເຕຍ ອ້າ ! ເມີ່ຍ ປຸນ ເຢຍ ນ້າຍ ເຕີ໋ຍ ມ່ຽນ , ເຢຍ ໄມ້ ປຸນ ຢຽດ ເຕົ້າ ລ່າຍ ຕສິດ . ”
43018010	ຊີ​ມົນ ປີ​ເຕ ປຸ໋ຍ ຈ໊ຽນ ຕສູງ ດສຸ ຕສ່ຽວ ແປງ ທສວດ ຕ້າຍ ຮງະ ຕົ້ມ ໄຊ ມ່ຽນ ເຍີຍ ໂນ່ວ , ໄພ ຕສຸ ໂນ່ວ ເຍີຍ ບຢ່າວ ປູງ ມນ່ອມ ດຸ໊ດ ມີ່ງ . ວົ້ວ ເຕົ້າ ໂນ່ວ ເຍີຍ ບົ໋ວ ເຫ່ວ ມັນ​ຄັດ .
43018011	ເຢ​ຊູ ບົ໋ວ ປີ​ເຕ , “ ເຕສ໊າະ ດສຸ ດ໊າວ ທັບ ຈ໊ຽນ ໄພ້ ມ່າະ ! ເຢຍ ໄມ້ ເຕສີ໌ຍ ອ໋ອຍ ຕສຸ ຮົບ ເຢຍ ເຍີຍ ເຕຍ ປຸນ ເຢຍ ວົ້ວ ນອມ ຕສ໊ານ ໄຟ ? ”
43018012	ວົ້ວ ເຕີ໋ຍ ໂລ​ມາ ແປງ ເຖສົາ ຕົ້ມ ແປງ-ເປຢີ໊ຍ ເຖສົາ ໂກ໋ວ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ແປງ ຕສ່ຽວ ເຕສ໊າະ ເຢ​ຊູ ໂດ້ ຈ໊ຽນ
43018013	ຕໍ້ ນິ່ນ ມີ່ງ ເຖົາ ອັນ​ນາດ ເຍີຍ ດສະຮມຽນ ດ່າງ . ອັນ​ນາດ ໂຕສ໋ວ ຄາ​ຢາ​ຟາດ ເຍີຍ ອົງ-ຕາ . ວົ້ວ ຫຮຍັງ ຄາ​ຢາ​ຟາດ ໂຕສ໋ວ ຕົ້ມ ໄຊ ມ່ຽນ .
43018014	ຕົ້ງ ນ້າຍ ເຕົ້າ ຄາ​ຢາ​ຟາດ ຕສິ້ນ ດ່າງ ກ໊ອງ ບົ໋ວ ໂຕສ໋ວ ໂຮລ ເຍີຍ ຢິວ​ໄທ ມ່ຽນ , “ ປຸນ ຢຽດ ເຕົ້າ ໄຕ່ ຕີ໊ ຢຽດ ຝີງ ມ່ຽນ ເກົ້າ ຫລົງ . ”
43018015	ຊີ​ມົນ ປີ​ເຕ ເຖສົາ ກັ້ນ ເຕົ້າ ໄຊ-ກໍ໋ ກັນ ຈ໊ຽນ ເຢ​ຊູ ມີ່ງ . ນ້າຍ ເຕົ້າ ໄຊ-ກໍ໋ ເຊ ຕົ້ມ ໄຊ ມ່ຽນ ຕສົວະ ເຍີຍ , ນິ່ນ ຖສີງ ຕ້າຍ ຕຸ໊ ເຖສົາ ເຢ​ຊູ ເປັຍ ຕົ້ມ ໄຊ ມ່ຽນ ເຍີຍ ເປຢົ໊າ ເຍີຍ ຫລາດ ກະຍົ໌ວ .
43018016	ມປ່າ ປີ​ເຕ ໂຊ້ວ ກະເຫຍ່ຍ ແໝງ ຫລາດ ແກ້ງ . ຕົ້ງ ຕົ້ມ ໄຊ ມ່ຽນ ຕສົວະ ວົ້ວ ເຕົ້າ ໄຊ-ກໍ໋ ຕສ່ຽວ ທສວດ ມີ່ງ ເຖງ ຕສົ໊ວ ຫລາດ ແກ້ງ ວົ້ວ ເຕົ້າ ມເຊັຍ ໂປວ ໂທ້ ປຸນ ປີ​ເຕ ເຖສົາ ຈ໊ຽນ ເປັຍ . ວົ້ວ ເຕົ້າ ໄຊ-ກໍ໋ ຕສ່ຽວ ຕໍ້ ປີ​ເຕ ເປັຍ .
43018017	ຕສົ໊ວ ຫລາດ ແກ້ງ ວົ້ວ ເຕົ້າ ມເຊັຍ ໂປວ ກ໊ອງ ບົ໋ວ ປີ​ເຕ , “ ເມີ່ຍ ໂຕສ໋ວ ເຕົ້າ ວົ້ວ ເຕົ້າ ມ່ຽນ ເຍີຍ ໄຊ-ກໍ໋ ໄມ້ ເຕສີ໌ຍ ? ” ປີ​ເຕ ເຕົາ , “ ເຢຍ ໄມ້ ເຕສີ໌ຍ ເຫລາະ . ”
43018018	ໂປວ ບົວ ເຖສົາ ໂກ໋ວ ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ ເຕີ໋ຍ ແປງ ເຕສ໊າະ ຖານ ປົ໊ວ ໂຕ໌ວ ຕ້າຍ ໂຊ້ວ ຈ໊ຽນ ວົ້ວ ດສ໋າວ ໂຕ໌ວ ເຫວີ່ຍ ຕສຸ ຈວັ໊ງ ໄຫ່ . ປີ​ເຕ ຢ່າ ເຖສົາ ນິ່ນ ບົວ ໂຊ້ວ ຈ໊ຽນ ວົ້ວ ດສ໋າວ ໂຕ໌ວ .
43018019	ຕົ້ມ ໄຊ ມ່ຽນ ຕສ້າ ໜ່າຍ ເຢ​ຊູ ເຖົາ ນິ່ນ ເຍີຍ ໄຊ-ກໍ໋ ເຖສົາ ນິ່ນ ອຈ໋າວ ເຍີຍ ເລີ໌ຍ .
43018020	ເຢ​ຊູ ເຕົາ , “ ເຢຍ ຫາຍ ຕສັ່ນ ກ໊ອງ ຫວ່າ , ເຢຍ ຕອງ ຈ໊ຽນ ໝ່ານ ມ່ຽນ ກ໊ອງ . ເຢຍ ຫາຍ ຕສັ່ນ ອຈ໋າວ , ເຢຍ ຕສັ່ນໆ ຢຽມ ຫວຸ່ຍ ຕ້ອງ ໄຟ ຕສັ່ງ ທິນ-ຮູ່ງ ເຍີຍ ເປຢົ໊າ , ຕົ້ງ ຢິວ​ໄທ ມ່ຽນ ກັ໊ບ ຕສຸ໊ນ ເຍີຍ ຕ໋ອງ ອຈ໋າວ . ເຢຍ ໄມ້ ປີ໋ງ ຈ໊ຽນ ກ໊ອງ ຫາຍ ຫຍູ່ງ .
43018021	ເມີ່ຍ ເຫວີ່ຍ ຫາຍ ຕິ່ວ ໜ່າຍ ເຢຍ ? ອ໋ອຍ ຕສຸ ໜ່າຍ ໄຮ໌ ເຢຍ ກ໊ອງ ເຈ໋ຍ ວົ້ວ ເຕີ໋ຍ ມ່ຽນ . ເຢຍ ກ໊ອງ ຫາຍ ຫຍູ່ງ ນິ່ນ ບົວ ຮິ້ວ ເຍີຍ . ”
43018022	ເຢ​ຊູ ຮນັ້ງ ນ້າຍ ນໍ ກ໊ອງ ເຊດ , ມ່າຍ ເຕົ້າ ແປງ ໂຊ້ວ ກະເຮລນ ຕສ່ຽວ ໄບ໋ ນິ່ນ ຢ່າ ກ໊ອງ , “ ເມີ່ຍ ຮນັ້ງ ໜ່າຍ ເຕົາ ຕົ້ມ ໄຊ ມ່ຽນ ? ”
43018023	ເຢ​ຊູ ເຕົາ ນິ່ນ , “ ເຊ ກ໊ອງ ເຢຍ ກ໊ອງ ຕ່ອງ ຫາຍ ຫຍູ່ງ , ເມີ່ຍ ກຸ໊ນ ບົ໋ວ ຢຽມ ນ້າຍ ເຍີຍ ມ່ຽນ ເຢຍ ຕ່ອງ ຫາຍ ຫຍູ່ງ . ມປ່າ ເຊ ກ໊ອງ ເຢຍ ກ໊ອງ ຕຸ໊ ຫອບ ນໍ , ເມີ່ຍ ໄບ໋ ເຢຍ ໂຕສ໋ວ ຫາຍ ຫຍູ່ງ ? ”
43018024	ອັນ​ນາດ ແອ໋ງ ຝູງ ນິ່ນ ມີ່ງ ຄາ​ຢາ​ຟາດ ຕົ້ມ ໄຊ ມ່ຽນ ວົ້ວ . ນິ່ນ ບົວ ຖສໍ່ ໂດ້ ຈ໊ຽນ ນິ່ນ .
43018025	ຊີ​ມົນ ປີ​ເຕ ຖສໍ່ ໂຊ້ວ ຈ໊ຽນ ວົ້ວ ດສ໋າວ ໂຕ໌ວ . ຢຽມ ວົ້ວ ດສ໋າວ ໂຕ໌ວ ເຍີຍ ມ່ຽນ ໜ່າຍ ນິ່ນ , “ ເມີ່ຍ ຢ່າ ໂຕສ໋ວ ວົ້ວ ລ່ານ ມ່ຽນ ເຍີຍ ໄຊ-ກໍ໋ ຊ່າະ ? ” ມປ່າ ປີ​ເຕ ໄມ້ ຫຍ່ຽມ . ນິ່ນ ກ໊ອງ , “ ເຢຍ ໄມ້ ເຕສີ໌ຍ ເຫລາະ . ”
43018026	ມ່າຍ ຕົ້ມ ໄຊ ມ່ຽນ ເຍີຍ ຢຽດ ເຕົ້າ ໂນ່ວ , ຕົ້ງ ປີ​ເຕ ໄພ ຕສຸ ມນ່ອມ ດຸ໊ດ ວົ້ວ ເຕົ້າ ໂນ່ວ ເຍີຍ ທສຽນ-ເທສະ , ຕສ່ຽວ ກ໊ອງ , “ ເຢຍ ປວັດ ເມີ່ຍ ເຖສົາ ວົ້ວ ລ່ານ ມ່ຽນ ຢຽມ ວົ້ວ ຫຮວີງ ໄມ້ ເຕສີ໌ຍ ? ”
43018027	ປີ​ເຕ ແອ໋ງ ກ໊ອງ , “ ເຢຍ ເກ້ງ ! ໄມ້ ເຕສີ໌ຍ . ” ວົ້ວ ຕສັ່ນ ໄຈ ຕສ່ຽວ ອກ໋າຍ .
43018028	ຕະເຫຍີ່ຍ ດອມ ດສ໊ຽວ ເຍີຍ , ໂຕສ໋ວ ໂຮລ ເຍີຍ ຢິວ​ໄທ ມ່ຽນ ຕໍ້ ເຢ​ຊູ ທສວດ ຄາ​ຢາ​ຟາດ ເຍີຍ ເປຢົ໊າ ແອ໋ງ ຝູງ ມີ່ງ ໂລ​ມາ ຕສູ໋ງ ເຍີຍ ຕິ່ນ . ວົ້ວ ເຕີ໋ຍ ຢິວ​ໄທ ມ່ຽນ ເດສ໋ຍ ໄຮ່ ມ່າຍ ຫວຸຍ ຕສ່ຽວ ໄມ້ ເປັຍ ຕິ່ນ ກະຍົ໌ວ , ເຫວີ່ຍ ປຸນ ນິ່ນ ບົວ ໄຮ່ ຕຸ໊ ຫຍັ່ນ ເສຍ ແໝ່ງ ຕສິ໊ບ ເຍີຍ ຫຮນາງ .
43018029	ເຫວີ່ຍ ນ້າຍ , ປີ​ລາດ ທສວດ ກະເຫຍ່ຍ ຕ້າຍ ໜ່າຍ ນິ່ນ ບົວ , “ ເມີ່ຍ ບົວ ຕໍ້ ຫາຍ ຫຍູ່ງ ສີ່ ຕ້າຍ ໂກ໋ ນ້າຍ ລ່ານ ມ່ຽນ ? ”
43018030	ນິ່ນ ບົວ ເຕົາ , “ ເຊ ກ໊ອງ ນິ່ນ ໄມ້ ໂຕສ໋ວ ຫວ່າຍ ສີ່ , ເຢຍ ບົວ ໄມ້ ຕໍ້ ນິ່ນ ຕ້າຍ ນ້າຍ ຈິວ ປຸນ ເມີ່ຍ . ”
43018031	ປີ​ລາດ ກ໊ອງ ບົ໋ວ ນິ່ນ ບົວ , “ ວົ້ວ ຫຍູ່ງ , ເມີ່ຍ ບົວ ເອີຍ ເມີ່ຍ ບົວ ກັ້ນ ເຍີຍ ເລີ໌ຍ ຕໍ້ ນິ່ນ ມີ່ງ ຊ້ຽມ ມ່າະ ! ” ນິ່ນ ບົວ ເຕົາ , “ ເຢຍ ບົວ ໄມ້ ມ່າຍ ຮູ່ງ ຫລີ່ງ ຕີ່ງ ໄຕ໋ ມ່ຽນ . ”
43018032	ນ້າຍ ເຕີ໋ຍ ສີ່ ທສວດ ເຫວີ່ຍ ປຸນ ຕສິ້ນ ດ່າງ ເຢ​ຊູ ກ໊ອງ ນິ່ນ ອ໋ອຍ ຕສຸ ຮນັ້ງ ຫາຍ ນໍ ໄຕ່ ວົ້ວ ເຕີ໋ຍ ຫວ່າ ທສວດ ຕ້າຍ ຕ໋ອຍ-ຕິ່ວ .
43018033	ປີ​ລາດ ຕສ່ຽວ ເປັຍ ກະຍົ໌ວ ຕິ່ນ ມີ່ງ ຢ່າ ເຫ່ວ ເຢ​ຊູ ຕ້າຍ ຕສ່ຽວ ໜ່າຍ ນິ່ນ , “ ເມີ່ຍ ຕສະເກ້ງ ໂຕສ໋ວ ຢິວ​ໄທ ມ່ຽນ ເຍີຍ ຮູ່ງ ໄຟ ? ”
43018034	ເຢ​ຊູ ເຕົາ , “ ເມີ່ຍ ໜ່າຍ ເຍີຍ ຫວ່າ ເຊ ເມີ່ຍ ກັ້ນ ຮນ້ຳ ທສວດ ຕ້າຍ ໄຟ ມ່າຍ ມ່ຽນ ກ໊ອງ ເຢຍ ເຍີຍ ເຈົ໊າ-ໂຫລ່ວ ບົ໋ວ ເມີ່ຍ ? ”
43018035	ປີ​ລາດ ເຕົາ , “ ເມີ່ຍ ຫລ່າຍ ເຢຍ ໂຕສ໋ວ ຢິວ​ໄທ ມ່ຽນ ? ເຊ ຕົ້ງ ເມີ່ຍ ກັ້ນ ວົ້ວ ຝີງ ມ່ຽນ ເຖສົາ ໄຊ ມ່ຽນ ເປຢີ໊ຍ ເຕສ໊າະ ເມີ່ຍ ຈິວ ປຸນ ເຢຍ ນີອາ . ວົ້ວ ຫຍູ່ງ ເມີ່ຍ ໂຕສ໋ວ ຕ່ອງ ຫາຍ ຫຍູ່ງ ? ”
43018036	ເຢ​ຊູ ເຕົາ , “ ເຢຍ ກຸ໊ນ ເຍີຍ ກົ໊ວະ ໄມ້ ເກວີຍ ນ້າຍ ປ້າມ ເກນ . ເຊ ກ໊ອງ ເຢຍ ເຍີຍ ກົ໊ວະ ເກວີຍ ນ້າຍ ປ້າມ ເກນ , ເຢຍ ເຍີຍ ມ່ຽນ ຕສູ໊ງ ອ໋ອຍ ເບ໊າະ ຈ໋າ , ໄມ້ ປຸນ ຕສຸ ຈິວ ປຸນ ຢິວ​ໄທ ມ່ຽນ . ມປ່າ ເຢຍ ກຸ໊ນ ເຍີຍ ກົ໊ວະ ໄມ້ ເຕສີ໌ຍ ຢຽມ ນ້າຍ . ”
43018037	ປີ​ລາດ ຕສ່ຽວ ໜ່າຍ ເຢ​ຊູ , “ ວົ້ວ ຫຍູ່ງ , ເມີ່ຍ ຕສະເກ້ງ ໂຕສ໋ວ ຮູ່ງ ? ” ເຢ​ຊູ ເຕົາ , “ ເມີ່ຍ ກັ້ນ ກ໊ອງ ເຢຍ ໂຕສ໋ວ ຮູ່ງ . ເຢຍ ທສວດ ເສີຍ ຢຽມ ນ້າຍ ປ້າມ ເກນ ເຊ ເຫວີ່ຍ ຕສຽນ ເລີ໌ຍ ໂຕສ໋ວ ຕສອງ-ເຕສ໋ງ . ຫາຍ ເຕົ້າ ເກວີຍ ຕສຽນ ເລີ໌ຍ ຕສ່ຽວ ໝວັງ ເຢຍ ເຍີຍ ຫວ່າ . ”
43018038	ປີ​ລາດ ແອ໋ງ ໜ່າຍ , “ ຕສຽນ ເລີ໌ຍ ເຊ ຫາຍ ຫຍູ່ງ ? ” ປີ​ລາດ ກ໊ອງ ລິ໌ວ ນ້າຍ ເຕີ໋ຍ ຫວ່າ ຕສ່ຽວ ທສວດ ກະເຫຍ່ຍ ບົ໋ວ ໂຕສ໋ວ ໂຮລ ເຍີຍ ຢິວ​ໄທ ມ່ຽນ , “ ເຢຍ ຕສ້າ ໄມ້ ທສວດ ນິ່ນ ມ່າຍ ຫາຍ ຫຍູ່ງ ຕສຸ໌ຍ .
43018039	ມປ່າ ເອີຍ ເມີ່ຍ ບົວ ເຍີຍ ເລີ໌ຍ-ຝີງ , ເມີ່ຍ ບົວ ເຈ໋ຍ ເສຍ ແໝ່ງ ຕສິ໊ບ ເຍີຍ ຕສຢັ້ງ ໂຫ່ , ເຢຍ ອ໋ອຍ ຕສຸ ປູ໋ງ ເຕົ້າ ຕສຸ ຫວວນ ໂລ່ ເຍີຍ ມ່ຽນ ປຸນ ເມີ່ຍ ບົວ . ເມີ່ຍ ບົວ ອ໋ອຍ ເຢຍ ປູ໋ງ ຢິວ​ໄທ ມ່ຽນ ເຍີຍ ຮູ່ງ ໄຟ ? ”
43018040	ຕສວັ໋ງ ມ່ຽນ ແອ໋ງ ເໜົ່າໆ ເຍີຍ ກ໊ອງ , “ ໄມ້ ຕູ໋ງ ປູ໋ງ ນ້າຍ ເຕົ້າ . ປູ໋ງ ບາ​ລັບ​ບັດ ຮນັ້ງ . ” ບາ​ລັບ​ບັດ ເຊ ໂຕສ໋ວ ຕສະ ແປງ .
43019001	ປີ​ລາດ ຕສ່ຽວ ຕໍ້ ເຢ​ຊູ ມີ່ງ ປຸນ ແປງ ຫລົ່ງ ປຢ໊າ-ປິນ ເບ໊າະ .
43019002	ນ້າຍ ເຕີ໋ຍ ແປງ ຫລົ່ງ ອຈິ໊ມ ທສິ ນອມ ຮູ່ງ ນີ້ງ ເຖງ ນິ່ນ ດົ໋ງ ຈ໊ຽນ , ແອ໋ງ ເຕສ໊າະ ເຕີ໋ຍ ລຸຍ-ດ໊າວ-ຫລົວະ ເຖງ ນິ່ນ ຕສຸ໊ ຈ໊ຽນ .
43019003	ແອ໋ງ ມີ່ງ ຟັດ ເຍີຍ ກ໊ອງ , “ ຢິວ​ໄທ ມ່ຽນ ເຍີຍ ຮູ່ງ ອ້າ ! ຕສຢັ້ງ ຕຸ໊ ໝ່ານ ຝຸຍ ອ໊ະ . ” ຢ່າ ໄບ໋ ນິ່ນ ເຍີຍ ຮມຽນ .
43019004	ປີ​ລາດ ແອ໋ງ ທສວດ ມີ່ງ ບົ໋ວ ໂຕສ໋ວ ໂຮລ ວົ້ວ ເຕີ໋ຍ ຢິວ​ໄທ ມ່ຽນ , “ ໝັ່ງ ກ໋າ , ເຢຍ ຕໍ້ ນິ່ນ ທສວດ ຕ້າຍ ເຖົາ ເມີ່ຍ ບົວ ນ້າຍ ປຸນ ເມີ່ຍ ບົວ ຮິ້ວ ຕຸ໊ ເຢຍ ຕສ້າ ໄມ້ ທສວດ ນິ່ນ ມ່າຍ ຫາຍ ຫຍູ່ງ ຕສຸ໌ຍ . ”
43019005	ເຢ​ຊູ ຕສ່ຽວ ທສວດ ຕ້າຍ ຢ່າ ດົ໋ງ ຈ໊ຽນ ຫລົ່ງ ອຈິ໊ມ ທສິ ຕ້າຍ ເຍີຍ ຮູ່ງ ນີ້ງ , ຕສຸ໊ ຈ໊ຽນ ລຸຍ-ດ໊າວ-ຫລົວະ . ປີ​ລາດ ກ໊ອງ , “ ໜ່າຍ ! ຕົ້ງ ນ້າຍ ລ່ານ ມ່ຽນ ອ໊ະ . ”
43019006	ໄຊ ມ່ຽນ ເປຢີ໊ຍ ເຖສົາ ໂກ໋ວ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ແປງ ຢ໊ຽດ ປວັດ ຕສ່ຽວ ຄີ່ ຂູງ ຄາດ ເຍີຍ ກ໊ອງ , “ ຕໍ້ ນິ່ນ ມີ່ງ ຕີງ ຕສຽບ ດສັ່ງ ຈ໋າ ! ຕໍ້ ນິ່ນ ມີ່ງ ຕີງ ຕສຽບ ດສັ່ງ ຈ໋າ ມ່າະ ! ” ປີ​ລາດ ກ໊ອງ ບົ໋ວ ນິ່ນ ບົວ , “ ວົ້ວ ຫຍູ່ງ ເມີ່ຍ ບົວ ກຸ໊ນ ຕໍ້ ນິ່ນ ມີ່ງ ຕີງ ຕສຽບ ດສັ່ງ ຈ໋າ ອ໊ະ . ເຢຍ ຕສ້າ ໄມ້ ທສວດ ນິ່ນ ມ່າຍ ຫາຍ ຫຍູ່ງ ຕສຸ໌ຍ . ”
43019007	ຢິວ​ໄທ ມ່ຽນ ເຕົາ , “ ເຢຍ ບົວ ມ່າຍ ຕິ້ວ ຫລີ່ງ . ເອີຍ ນ້າຍ ຕິ້ວ ຫລີ່ງ ນິ່ນ ອ໋ອຍ ຕສຸ ໄຕ່ , ເຫວີ່ຍ ຕສຸ ນິ່ນ ເທສງ ນິ່ນ ກັ້ນ ໂຕສ໋ວ ທິນ-ຮູ່ງ ເຍີຍ ຕອນ . ”
43019008	ປີ​ລາດ ໄຮ໌ ນ້າຍ ໂຈ໋ວ ຫວ່າ ນິ່ນ ເກົ້າ ຟັດ ກ້ຳ ເດສ໋ຍ
43019009	ຕສ່ຽວ ແອ໋ງ ເປັຍ ຕິ່ນ ກະຍົ໌ວ ໜ່າຍ ເຢ​ຊູ , “ ເມີ່ຍ ຢຽມ ຫາຍ ຕ້າຍ ? ” ມປ່າ ເຢ​ຊູ ໄມ້ ເຕົາ .
43019010	ປີ​ລາດ ຕສ່ຽວ ກ໊ອງ , “ ເມີ່ຍ ໄມ້ ເຖສົາ ເຢຍ ກ໊ອງ ຫວ່າ ໄຟ ? ເມີ່ຍ ໄມ້ ຮິ້ວ ຕຸ໊ ເຢຍ ມ່າຍ ຫລີ່ງ ປູ໋ງ ເມີ່ຍ , ຢ່າ ມ່າຍ ຫລີ່ງ ເຕສ໊າະ ເມີ່ຍ ຕີງ ຕສຽບ ດສັ່ງ ຈ໋າ ? ”
43019011	ເຢ​ຊູ ເຕົາ , “ ເມີ່ຍ ມ່າຍ ຫລີ່ງ ຕຸ໋ນ ເຢຍ ເຍີຍ ສີ່ ເຊ ເຫວີ່ຍ ທິນ-ຮູ່ງ ປຸນ ເມີ່ຍ ຮນັ້ງ . ເຫວີ່ຍ ນ້າຍ , ເຕສ໊າະ ເຢຍ ຈິວ ປຸນ ເມີ່ຍ ວົ້ວ ເຕົ້າ , ຕສຸ໌ຍ ເກົ້າ ໂຮລ ເຈ໋ຍ ເມີ່ຍ ເຍີຍ . ”
43019012	ຢຽມ ໜ່າຍ ຕ້າຍ ປີ​ລາດ ຢຽດ ເຕສີຍ ລໍ໌ ຖຈັງ ປູ໋ງ ເຢ​ຊູ ມປ່າ ຢິວ​ໄທ ມ່ຽນ ເໜົ່າ ຈ໊ຽນ ກ໊ອງ , “ ເຊ ກ໊ອງ ເມີ່ຍ ປູ໋ງ ນ້າຍ ລ່ານ ມ່ຽນ ເມີ່ຍ ໄມ້ ເຕສີ໌ຍ ໂລ​ມາ ຮູ່ງ , ຊີ​ຊາ , ເຍີຍ ກໍ໋-ໂຢ໌ວ . ຫາຍ ເຕົ້າ ເທສງ ນິ່ນ ກັ້ນ ໂຕສ໋ວ ຮູ່ງ , ວົ້ວ ເຕົ້າ ໂຕສ໋ວ ຊີ​ຊາ ເຍີຍ ວິນ-ວັ້ງ . ”
43019013	ປີ​ລາດ ໄຮ໌ ລິ໌ວ ນ້າຍ ເຕີ໋ຍ ຫວ່າ ຕສ່ຽວ ຕໍ້ ເຢ​ຊູ ທສວດ ມີ່ງ ຢ່າ ເຕສວີ໌ຍ ຈ໊ຽນ ນິ່ນ ຊ້ຽມ ຕສຸ໌ຍ ເຍີຍ ເຫວີ່ຍ . ວົ້ວ ນອມ ຕ໋ອງ ເຍີຍ ບົ໋ວ ເຫ່ວ “ ຫລະເປຢີ໊ຍ-ຕິ່ມ . ” ຮິບ​ລູ ຫວ່າ ເຫ່ວ “ ກັບ​ບາ​ທາ . ”
43019014	ວົ້ວ ນອມ ຮນອຍ ເຊ ຕົ້ງ ເບ່ນ ເຈ໋ຍ ເສຍ ແໝ່ງ ຕສິ໊ບ ເຍີຍ ຮນອຍ . ລູ່ງ ອ໊າ ລ່ຳ ເຕີ໋ຍ ອ໋ານ ອ໊ະ . ປີ​ລາດ ກ໊ອງ ບົ໋ວ ຕສວັ໋ງ ມ່ຽນ , “ ໝັ່ງ ມ່າະ ! ນ້າຍ ເຊ ເມີ່ຍ ບົວ ເຍີຍ ຮູ່ງ . ”
43019015	ວົ້ວ ເຕີ໋ຍ ມ່ຽນ ເໜົ່າ ຈ໊ຽນ ກ໊ອງ , “ ໄຕ໋ ນິ່ນ ກວັ່ງ ອ໊ະ . ໄຕ໋ ນິ່ນ ກວັ່ງ ອ໊ະ . ຕໍ້ ນິ່ນ ມີ່ງ ຕີງ ຈ໊ຽນ ຕສຽບ ດສັ່ງ ຈ໋າ ມ່າະ ! ” ປີ​ລາດ ໜ່າຍ , “ ເມີ່ຍ ອ໋ອຍ ເຢຍ ຕໍ້ ເມີ່ຍ ບົວ ເຍີຍ ຮູ່ງ ມີ່ງ ຕີງ ຕສຽບ ດສັ່ງ ຈ໋າ ? ” ໄຊ ມ່ຽນ ເປຢີ໊ຍ ກ໊ອງ , “ ເຢຍ ບົວ ມ່າຍ ດຸ ເຕົ້າ ຮູ່ງ ຮນັ້ງ , ເຊ ໂລ​ມາ ຮູ່ງ . ”
43019016	ກ໊ອງ ເກົາ , ປີ​ລາດ ຕສ່ຽວ ເຕສ໊າະ ເຢ​ຊູ ຈິວ ປຸນ ນິ່ນ ບົວ ຕໍ້ ມີ່ງ ຕີງ ຕສຽບ ດສັ່ງ ຈ໋າ ໝີ່ ອ໊ະ .
43019017	ນິ່ນ ບົວ ຕສ່ຽວ ຕໍ້ ເຢ​ຊູ ມີ່ງ , ປຸນ ນິ່ນ ດາມ ຈ໊ຽນ ນິ່ນ ກັ້ນ ເຍີຍ ຕສຽບ ດສັ່ງ ຈ໋າ ທສວດ ມີ່ງ ເຖົາ ນອມ ຕ໋ອງ , ບົ໋ວ ເຫ່ວ ມອກ໊ອງ-ເຄາະ ຕ໋ອງ . ຮິບ​ລູ ຫວ່າ ເຫ່ວ ກົນ​ໂກ​ທາ .
43019018	ເຖົາ ວົ້ວ ນິ່ນ ບົວ ຕສ່ຽວ ເຕສ໊າະ ເຢ​ຊູ ຕີງ ຈ໊ຽນ ຕສຽບ ດສັ່ງ ຈ໋າ . ແອ໋ງ ມ່າຍ ອີ ເຕົ້າ ມ່ຽນ ຕສຸ ຕີງ ຢຽມ ວົ້ວ , ຢຽດ ເຕົ້າ ຢຽມ ປູງ . ເຢ​ຊູ ຢຽມ ບຸດົ໋ງ .
43019019	ປີ​ລາດ ຢ່າ ເຟ້ຍ ປ້າຍ ປຸນ ມ່ຽນ ແນດ ຈ໊ຽນ ຕສຽບ ດສັ່ງ ຈ໋າ . ປ້າຍ ກ໊ອງ , “ ນາ​ຊາ​ເລດ ມູ້ງ ເຍີຍ ເຢ​ຊູ , ຢິວ​ໄທ ມ່ຽນ ເຍີຍ ຮູ່ງ . ”
43019020	ຢິວ​ໄທ ມ່ຽນ ທສ້ຳ ເຍີຍ ໂຕະ ວົ້ວ ນອມ ປ້າຍ ເຍີຍ ຫວ່າ , ເຫວີ່ຍ ຕສຸ ເຢ​ຊູ ຕສຸ ຕີງ ວົ້ວ ນອມ ຕ໋ອງ ເລີ່ຍ ເຢ​ລູ​ຊາ​ເລມ ຕສີ້ງ ໄມ້ ໂກ . ປ້າຍ ຢ່າ ເຟ້ຍ ຈ໊ຽນ ປົວ ຫຍູ່ງ ຫວ່າ . ມ່າຍ ຮິບ​ລູ ຫວ່າ , ລາ​ຕິນ ຫວ່າ , ເຖສົາ ກີກ ຫວ່າ .
43019021	ໄຊ ມ່ຽນ ເປຢີ໊ຍ ໂທ້ ປີ​ລາດ , “ ໄມ້ ຕູ໋ງ ເຟ້ຍ ‘ ຢິວ​ໄທ ມ່ຽນ ເຍີຍ ຮູ່ງ . ’ ອ໋ອຍ ຕສຸ ເຟ້ຍ , ‘ ນ້າຍ ເຕົ້າ ກ໊ອງ , ເຢຍ ໂຕສ໋ວ ຢິວ​ໄທ ມ່ຽນ ເຍີຍ ຮູ່ງ . ’ ”
43019022	ປີ​ລາດ ເຕົາ , “ ເຢຍ ຮນັ້ງ ຫາຍ ນໍ ເຟ້ຍ , ທສິ່ນ ນິ່ນ ຮນັ້ງ ວົ້ວ ນໍ ອ໊ະ . ”
43019023	ແປງ ເຕສ໊າະ ເຢ​ຊູ ຕີງ ຕສຽບ ດສັ່ງ ຈ໋າ ລິ໌ວ , ນິ່ນ ບົວ ເຕສ໊າະ ນິ່ນ ເຍີຍ ລຸຍ-ໂຫວ ປຸນ ອກອຍ ໂຕສ໋ວ ເປຢີຍ ໂກ໊ວ , ຢຽດ ເຕົ້າ ຕຸ໊ ໂກ໊ວ . ແອ໋ງ ມ່າຍ ກະຍົ໌ວ ວົ້ວ ຢ່ຽມ ລຸຍ , ເຊ ດັ໊ດ ຕ້າຍ ເປ໋ນ ຢຽດ ເຕີ໋ຍ , ໄມ້ ມ່າຍ ລຸ່ນ ເຍີຍ ງຸດ .
43019024	ວົ້ວ ເຕີ໋ຍ ແປງ , ລ່ານ ບົ໋ວ ລ່ານ , “ ນ້າຍ ເຕີ໋ຍ ລຸຍ , ບົວ ໄມ້ ເປ໊ດ ອ໊ະ ເອາະ ? ໂດ໊ວ ໝັ່ງ ກ໋າ , ຫາຍ ເຕົ້າ ຕຸ໊ . ” ນ້າຍ ເຕີ໋ຍ ສີ່ ທສວດ ຕ້າຍ ເຫວີ່ຍ ປຸນ ຕ໋ອຍ-ຕິ່ວ ເດສ່ງ ກີງ-ໂຊວ ເຍີຍ ຫວ່າ . ກີງ-ໂຊວ ກ໊ອງ , “ ນິ່ນ ບົວ ເຕສ໊າະ ເຢຍ ເຍີຍ ລຸຍ-ໂຫວ ປຸນ ອກອຍ , ຢ່າ ເຕສ໊າະ ເຢຍ ເຍີຍ ລຸຍ ໂດ໊ວ ໝັ່ງ ຫາຍ ເຕົ້າ ຕຸ໊ . ”
43019025	ໂຊ້ວ ຈ໊ຽນ ເຢ​ຊູ ເຍີຍ ຕສຽບ ດສັ່ງ ຈ໋າ ກະເຮລນ ມ່າຍ ເຢ​ຊູ ເຍີຍ ມາ , ເຖສົາ ນິ່ນ ເຍີຍ ເດສ໌ຍ-ໝ່າ , ແອ໋ງ ມ່າຍ ເຄ​ໂລ​ປັ໊ດ ເຍີຍ ເອົ໊າ , ມາ​ລີ​ຢາ , ເຖສົາ ມັກ​ດາ​ລາ ມູ້ງ ເຍີຍ ມາ​ລີ​ຢາ .
43019026	ເຢ​ຊູ ປວັດ ນິ່ນ ເຍີຍ ມາ ຢ່າ ປວັດ ນິ່ນ ຮນ້ຳ ວົ້ວ ເຕົ້າ ໄຊ-ກໍ໋ , ອີ ເຕົ້າ ໂຊ້ວ ນິດ ຈ໊ຽນ ວົ້ວ , ນິ່ນ ກ໊ອງ ບົ໋ວ ນິ່ນ ເຍີຍ ມາ , “ ອາ ມາ ອ່າ , ໜ່າຍ ເຕົ້າ ເຊ ເມີ່ຍ ເຍີຍ ຕອນ . ”
43019027	ນິ່ນ ຢ່າ ກ໊ອງ ບົ໋ວ ວົ້ວ ເຕົ້າ ໄຊ-ກໍ໋ , “ ນ້າຍ ເຕົ້າ ເຊ ເມີ່ຍ ເຍີຍ ມາ ໂອ່ . ” ຢຽມ ໜ່າຍ ຕ້າຍ , ວົ້ວ ເຕົ້າ ໄຊ-ກໍ໋ ຕສ່ຽວ ຕໍ້ ເຢ​ຊູ ເຍີຍ ມາ ມີ່ງ ເຖສົາ ນິ່ນ ຈວັ່ງ ເປຢົ໊າ ຢຽມ .
43019028	ໂຮ໌ ຕ້າຍ , ເຢ​ຊູ ຮິ້ວ ຕຸ໊ ຫຍູ່ງໆ ໂຕສ໋ວ ຕສຢັ໋ງ ອ໊ະ . ເຫວີ່ຍ ອ໋ອຍ ປຸນ ກີງ-ໂຊວ ເຍີຍ ຫວ່າ ທສວດ ຕ້າຍ ຕ໋ອຍ ເດສ່ງ , ເຢ​ຊູ ຕສ່ຽວ ກ໊ອງ , “ ເຢຍ ຈາງ ອກ໊າດ ໄຫ່ . ”
43019029	ມ່າຍ ນອມ ແປ້ງ ຕສ້າງ ປວັ໊ງ ອະຫງຸ່ນ ຕິ໊ວ-ຊຸຍ ຕົນ ຈ໊ຽນ ວົ້ວ ເດົາ . ແປງ ຕສ່ຽວ ເຕສ໊າະ ໄລ-ເດສີ໋ຍ-ຊອດ ຕສ໋ຽມ ອະຫງຸ່ນ ຕິ໊ວ-ຊຸຍ ຕ້າຍ , ແອ໋ງ ຫລົ່ງ ຫຸ​ໂສບ ປຢ໊າ ປ໊ະ ຈ໊ຽນ ທສຸ້ນ ຝາວ ເຖົາ ເຢ​ຊູ ເຍີຍ ດສຸ້ຍ .
43019030	ເຢ​ຊູ ຮົບ ລິ໌ວ ອະຫງຸ່ນ ຕິ໊ວ-ຊຸຍ ນິ່ນ ກ໊ອງ , “ ດສ້ອຍ ຕສຸ້ນ ອ໊ະ ໂລ່ະ ! ” ກ໊ອງ ເຊດ , ເຢ​ຊູ ເຍີຍ ມອກ໊ອງ ຮນ້າຍ ເອຈ່ຍ ຕສ່ຽວ ຕັ໋ງ ເຖຈຍ ໝີ່ ອ໊ະ .
43019031	ວົ້ວ ຮນອຍ ເຊ ເບ່ນ ເຈ໋ຍ ຕີ້ງ ກົງ ຮນອຍ ເຍີຍ ຮນອຍ . ໂຕສ໋ວ ໂຮລ ເຍີຍ ຢິວ​ໄທ ມ່ຽນ ຕສ່ຽວ ໂທ້ ປີ​ລາດ ປຸນ ແປງ ເບ໊າະ ຕີງ ຈ໊ຽນ ຕສຽບ ດສັ່ງ ຈ໋າ ວົ້ວ ເຕີ໋ຍ ມ່ຽນ ເຍີຍ ເຕສົ໋າ ເນົ້າ , ເຕສ໊າະ ນິ່ນ ບົວ ເຍີຍ ເຊີຍ ເອຈ່ຍ . ໄມ້ ອ໋ອຍ ລ່ຽວ ເຊີຍ ຢຽມ ຕສຽບ ດສັ່ງ ຈ໋າ , ເຫວີ່ຍ ຕສຸ ຕະເຫຍີ່ຍ ຮນອຍ ເຊ ຢຽດ ນອມ ຫລົ່ງ ຈ໊ຽນ ເຍີຍ ຕີ້ງ ກົງ ຮນອຍ .
43019032	ແປງ ຕສ່ຽວ ມີ່ງ ເບ໊າະ ເຖສົາ ເຢ​ຊູ ຕສຸ ຕີງ ວົ້ວ ເຕີ໋ຍ ມ່ຽນ ເຍີຍ ເຕສົ໋າ ເນົ້າ . ເບ໊າະ ລິ໌ວ ຕະຢ໊ຽດ ເຕົ້າ , ແອ໋ງ ມີ່ງ ເບ໊າະ ຕະເຫຍີ່ຍ ເຕົ້າ ເຍີຍ ເຕສົ໋າ ເນົ້າ .
43019033	ເຖົາ ເຢ​ຊູ ວົ້ວ , ປວັດ ນິ່ນ ຕັ໋ງ ເຖຈຍ ໝີ່ ອ໊ະ , ຕສ່ຽວ ໄມ້ ເບ໊າະ ນິ່ນ ເຍີຍ ເຕສົ໋າ ເນົ້າ ອ໊ະ .
43019034	ມປ່າ ມ່າຍ ເຕົ້າ ແປງ ຫລົ່ງ ທສັງ ດສົ໊ບ ເຢ​ຊູ ເຍີຍ ຫລະຍາບ . ລ່ຽມ ເຕສີ້ຍ ມ່າຍ ດສຢ໊າມ ເຖສົາ ວວມ ຫລ່ຽວ ທສວດ ຕ້າຍ .
43019035	ປວັດ ນ້າຍ ເຕີ໋ຍ ສີ່ ທສວດ ລິ໌ວ ວົ້ວ ລ່ານ ມ່ຽນ ຢ່າ ໂຕສ໋ວ ຕສອງ-ເຕສ໋ງ . ນິ່ນ ເຍີຍ ຫວ່າ ຢ່າ ຕສະເກ້ງ ຕສຽນ ເຍີຍ . ນິ່ນ ກັ້ນ ຢ່າ ຮິ້ວ ຕຸ໊ ນິ່ນ ກ໊ອງ ຕຸ໊ ຕສຽນ ເຍີຍ ເຫວີ່ຍ ປຸນ ເມີ່ຍ ບົວ ໄຮ່ ສຽນ .
43019036	ນິ່ນ ບົວ ຮນັ້ງ ນ້າຍ ນໍ ໂຕສ໋ວ ເຫວີ່ຍ ປຸນ ກີງ-ໂຊວ ເຍີຍ ຫວ່າ ທສວດ ຕ້າຍ ຕ໋ອຍ-ຕິ່ວ . ມ່າຍ ໂຕ່ວ ກີງ-ໂຊວ ກ໊ອງ , “ ນິ່ນ ເຍີຍ ບູ໊ງ ໄມ້ ຕສຸ ເນົ້າ ຢຽດ ຕິ້ວ . ” “ ນິ່ນ ບົວ ອ໋ອຍ ໝັ່ງ ຈ໊ຽນ ນິ່ນ ບົວ ດສົ໊ບ ວົ້ວ ລ່ານ ມ່ຽນ . ”
43019037	ແອ໋ງ ມ່າຍ ໂຕ່ວ ກີງ-ໂຊວ ກ໊ອງ , “ ນິ່ນ ບົວ ອ໋ອຍ ໝັ່ງ ຈ໊ຽນ ນິ່ນ ບົວ ດສົ໊ບ ວົ້ວ ລ່ານ ມ່ຽນ . ”
43019038	ນ້າຍ ເຕີ໋ຍ ສີ່ ທສວດ ລິ໌ວ , ອາ​ລິ​ມາ​ເທຍ ມູ້ງ ເຍີຍ ໂຢ​ເຊບ ໂທ້ ປີ​ລາດ ປຸນ ນິ່ນ ເຕສ໊າະ ເຢ​ຊູ ເຍີຍ ເຊີຍ ຕໍ້ ມີ່ງ . ນ້າຍ ເຕົ້າ ໂຢ​ເຊບ ໂຕສ໋ວ ເຢ​ຊູ ເຍີຍ ໄຊ-ກໍ໋ ມປ່າ ນິ່ນ ໄມ້ ຕອງ ຕສວັ໋ງ ໂຕສ໋ວ ເຫວີ່ຍ ຕສຸ ນິ່ນ ກ້ຳ ເດສ໋ຍ ໂຕສ໋ວ ໂຮລ ເຍີຍ ຢິວ​ໄທ ມ່ຽນ . ປີ​ລາດ ອກອຍ ດສຸ້ຍ , ໂຢ​ເຊບ ຕສ່ຽວ ມີ່ງ ເຕສ໊າະ ເຢ​ຊູ ເຍີຍ ເຊີຍ ຕໍ້ ມີ່ງ ໝີ່ ອ໊ະ .
43019039	ແອ໋ງ ມ່າຍ ຕົ້ງ ຕສິ້ນ ດ່າງ ລູ່ງ ມ໌ວນ ຕສັ່ນ ຕ້າຍ ລໍ໌ ເຢ​ຊູ ວົ້ວ ເຕົ້າ ນີ​ໂຄ​ເດ​ມັດ ເຖສົາ ໂຢ​ເຊບ ມີ່ງ . ນິ່ນ ຕໍ້ ຈ໊ຽນ ມູ​ຢໍ່ ເຖສົາ ອາ​ໂລ ເດຍ-ດາງ , ອີ ຫຍູ່ງ ກັ໊ບ ຕ້າຍ ເລີ່ຍ ໄມ້ ໂກ ຟ່າ ຕສຽບ ຮມ໌ ກີ​ໂລ ເຍີຍ ຕ໋ອງ .
43019040	ນິ່ນ ບົວ ອີ ເຕົ້າ ເຕສ໊າະ ເຢ​ຊູ ເຍີຍ ເຊີຍ ຢ່າ ເອີຍ ຢິວ​ໄທ ມ່ຽນ ປຢົ໊ບ ຈັ໋ນ-ໄຕ່ ເຍີຍ ເລີ໌ຍ , ເຕສ໊າະ ຫລະມ່າ ເດຍ ເຖສົາ ວົ້ວ ເຕີ໋ຍ ເດຍ-ດາງ ເປວ ຈ໊ຽນ ເຊີຍ .
43019041	ເຢ​ຊູ ຕສຸ ຕີງ ຕສຽບ ດສັ່ງ ຈ໋າ ໄຕ່ ວົ້ວ ນອມ ຕ໋ອງ ມ່າຍ ນອມ ຫຮວີງ . ຫຮວີງ ກະຍົ໌ວ ມ່າຍ ນອມ ຊຢັງ-ໂຕສ໊ວ , ໄມ້ ແກ້ງ ຕສັ໋ງ ເຈ໋ຍ ຢຽດ ເຕົ້າ ຈັ໋ນ-ໄຕ່ .
43019042	ເຫວີ່ຍ ຕສຸ ວົ້ວ ນອມ ຮນອຍ ເຊ ຢິວ​ໄທ ມ່ຽນ ເບ່ນ ເຈ໋ຍ ຕີ້ງ ກົງ ຮນອຍ ເຍີຍ ຮນອຍ , ນ້າຍ ນອມ ໂຕສ໊ວ ຢ່າ ນິດ ວົ້ວ ຟັດ ເຍີຍ , ນິ່ນ ບົວ ຕສ່ຽວ ຕໍ້ ເຢ​ຊູ ເຍີຍ ເຊີຍ ມີ່ງ ຕສັ໋ງ ວົ້ວ .
43020001	ວົ້ວ ນອມ ເລີ໌ຍ-ປ໋າຍ ເຍີຍ ຕະຢ໊ຽດ ຮນອຍ ດສ໊ຽວ ເຍີຍ , ລູ່ງ ຕສູ໊ງ ໄມ້ ແກ້ງ ອຈັງ , ມັກ​ດາ​ລາ ມູ້ງ ເຍີຍ ມາ​ລີ​ຢາ ມີ່ງ ວົ້ວ ໂຕສ໊ວ , ປວັດ ແບະ ໂຕສ໊ວ-ແກ້ງ ວົ້ວ ຄວ້າຍ ຫລະເປຢີ໊ຍ ທຸຍ ອກອຍ ໝີ່ ອ໊ະ .
43020002	ມາ​ລີ​ຢາ ຕສ່ຽວ ຖິວ ມີ່ງ ບົ໋ວ ຊີ​ມົນ ປີ​ເຕ ເຖສົາ ເຢ​ຊູ ຮນ້ຳ ວົ້ວ ເຕົ້າ ໄຊ-ກໍ໋ , “ ນິ່ນ ບົວ ເຕສ໊າະ ຕສ໊ຽວ ທສວດ ໂຕສ໊ວ ໝີ່ ອ໊ະ . ເຢຍ ບົວ ຢ່າ ໄມ້ ຮິ້ວ ຕຸ໊ ນິ່ນ ບົວ ຕໍ້ ມີ່ງ ອັນ ຫາຍ . ”
43020003	ປີ​ເຕ ເຖສົາ ວົ້ວ ເຕົ້າ ໄຊ-ກໍ໋ ຕສ່ຽວ ມີ່ງ ໝັ່ງ .
43020004	ນິ່ນ ບົວ ອີ ເຕົ້າ ຖິວ ມີ່ງ ມປ່າ ວົ້ວ ເຕົ້າ ໄຊ-ກໍ໋ ຖິວ ເກົ້າ ຊຽບ , ເຖົາ ໂຕສ໊ວ ດ່າງ .
43020005	ນິ່ນ ໂດ໊ະ ເອຈ່ຍ ທສຽບ ໝັ່ງ ກະຍົ໌ວ , ປວັດ ຫລະມ່າ ເດຍ ຢຽມ ວົ້ວ ມປ່າ ນິ່ນ ໄມ້ ເປັຍ .
43020006	ຊີ​ມົນ ປີ​ເຕ ອກະຮ້າ ເຖົາ , ແປງ ຕສະ ເຍີຍ ເປັຍ ໂຕສ໊ວ ກະຍົ໌ວ . ນິ່ນ ປວັດ ຫລະມ່າ ເດຍ ອັນ ຈ໊ຽນ ວົ້ວ ,
43020007	ຢ່າ ປວັດ ເປວ ມອກ໊ອງ ວົ້ວ ຄວ້າຍ ເດຍ ອຈຸ່ນ ຈ໊ຽນ ກັ້ນ ອັນ ນອມ ຕ໋ອງ , ໄມ້ ເຖສົາ ຫລະມ່າ ເດຍ ອັນ .
43020008	ເຖົາ ດ່າງ ວົ້ວ ເຕົ້າ ໄຊ-ກໍ໋ ຢ່າ ກັນ ຈ໊ຽນ ເປັຍ . ນິ່ນ ປວັດ ລິ໌ວ ຢ່າ ສຽນ .
43020009	( ນິ່ນ ບົວ ຖສໍ່ ໄມ້ ເມ່ງ ແປະ ກີງ-ໂຊວ ເຟ້ຍ ຈ໊ຽນ ເຢ​ຊູ ອ໋ອຍ ຕສຸ ໄຕ່ ມີ່ງ ແອ໋ງ ນັ່ງ ຕ້າຍ ວົ້ວ ເຕີ໋ຍ ຫວ່າ . )
43020010	ນິ່ນ ບົວ ອີ ເຕົ້າ ໄຊ-ກໍ໋ ຕສ່ຽວ ດສ໋ວນ ນິ່ນ ບົວ ເຍີຍ ເປຢົ໊າ ໝີ່ ອ໊ະ .
43020011	ມປ່າ ມາ​ລີ​ຢາ ໂຊ້ວ ຈ໊ຽນ ວົ້ວ ໂຕສ໊ວ ກະເຮລນ ຍ້ຽມ . ຍ້ຽມ ຈ໊ຽນ ແອ໋ງ ໂດ໊ະ ເອຈ່ຍ ໝັ່ງ ໂຕສ໊ວ ກະຍົ໌ວ ,
43020012	ປວັດ ອີ ເຕົ້າ ຟິນ-ມ່ຽນ ຕສຸ໊ ຈ໊ຽນ ລຸຍ-ແປະ ເຕສວີ໌ຍ ຈ໊ຽນ ຕສິ້ນ ດ່າງ ເຢ​ຊູ ເຍີຍ ເຊີຍ ຢຽມ ວົ້ວ ນອມ ຕ໋ອງ . ມ່າຍ ເຕົ້າ ເຕສວີ໌ຍ ມອກ໊ອງ ວົ້ວ ປູງ , ມ່າຍ ເຕົ້າ ເຕສວີ໌ຍ ເຕສົ໋າ ວົ້ວ ປູງ .
43020013	ຟິນ-ມ່ຽນ ໜ່າຍ , “ ຕໍ່ ອ່າ , ເມີ່ຍ ໂຕສ໋ວ ຫາຍ ຫຍູ່ງ ຍ້ຽມ ? ” ນິ່ນ ເຕົາ , “ ນິ່ນ ບົວ ເຕສ໊າະ ເຢຍ ເຍີຍ ຕສ໊ຽວ ມີ່ງ ໝີ່ ອ໊ະ . ຕໍ້ ມີ່ງ ອັນ ຫາຍ ເຢຍ ຢ່າ ໄມ້ ຮິ້ວ . ”
43020014	ມາ​ລີ​ຢາ ກ໊ອງ ລິ໌ວ ນ້າຍ ເຕີ໋ຍ ຫວ່າ ນິ່ນ ຮວິນ ດສ໋ວນ ປວັດ ເຢ​ຊູ ໂຊ້ວ ຈ໊ຽນ ວົ້ວ ເດົາ , ມປ່າ ລ່ຽມ ໄມ້ ຮິ້ວ ຕຸ໊ ເຊ ເຢ​ຊູ .
43020015	ເຢ​ຊູ ໜ່າຍ , “ ຕໍ່ ອ້າ ! ເມີ່ຍ ໂຕສ໋ວ ຫາຍ ຫຍູ່ງ ຍ້ຽມ ? ເມີ່ຍ ລໍ໌ ຫາຍ ເຕົ້າ ? ” ມາ​ລີ​ຢາ ຫລ່າຍ ເຢ​ຊູ ໂຕສ໋ວ ໂກ໋ວ ຫຮວີງ ເຍີຍ ມ່ຽນ ຕສ່ຽວ ກ໊ອງ , “ ກໍ໋ ອ້າ ! ເຊ ກ໊ອງ ເມີ່ຍ ຕໍ້ ນິ່ນ ມີ່ງ ອັນ ຫາຍ , ໂທ້ ບົ໋ວ ເຢຍ ຮິ້ວ ໂອ່ . ເຢຍ ຕສ່ຽວ ມີ່ງ ເຕສ໊າະ ນິ່ນ ຕ້າຍ . ”
43020016	ເຢ​ຊູ ກ໊ອງ , “ ມາ​ລີ​ຢາ ອ່າ . ” ມາ​ລີ​ຢາ ຕສ່ຽວ ຮວິນ ມີ່ງ ຫລົ່ງ ຮິບ​ລູ ຫວ່າ ກ໊ອງ , “ ລັບ​ໂບ​ນີ ອ້າ ! ” ( ເອີ໋ຍ ເລີ໌ຍ ເຊ “ ໄຊ-ເຕ໋ຍ ອ້າ . ” )
43020017	ເຢ​ຊູ ກ໊ອງ ບົ໋ວ ນິ່ນ , “ ໄມ້ ຕູ໋ງ ນັ້ນ ເຢຍ , ເຫວີ່ຍ ຕສຸ ເຢຍ ໄມ້ ແກ້ງ ຝາວ ຕສັ່ງ ເຕ໋ຍ ວົ້ວ . ເມີ່ຍ ດສ໋ວນ ມີ່ງ ບົ໋ວ ເຢຍ ເຍີຍ ກໍ໋-ໂຢ໌ວ ເຢຍ ອ໋ອຍ ຝາວ ເຢຍ ເຍີຍ ເຕຍ ວົ້ວ . ເຢຍ ເຍີຍ ເຕຍ ຢ່າ ໂຕສ໋ວ ເມີ່ຍ ບົວ ເຍີຍ ເຕຍ , ນິ່ນ ຢ່າ ໂຕສ໋ວ ເຢຍ ເຍີຍ ທິນ-ຮູ່ງ ຢ່າ ໂຕສ໋ວ ເມີ່ຍ ບົວ ເຍີຍ ທິນ-ຮູ່ງ . ”
43020018	ມັກ​ດາ​ລາ ມູ້ງ ເຍີຍ ມາ​ລີ​ຢາ ຕສ່ຽວ ມີ່ງ ບົ໋ວ ໄຊ-ກໍ໋ ບົວ , “ ເຢຍ ຕຸ໊ ປວັດ ລິ໌ວ ຕສ໊ຽວ ອ໊ະ . ” ນິ່ນ ແອ໋ງ ກ໊ອງ ຕົ້ງ ເຢ​ຊູ ບົ໋ວ ນິ່ນ ກ໊ອງ ວົ້ວ ເຕີ໋ຍ ຫວ່າ ປຸນ ໄຊ-ກໍ໋ ບົວ ໝວັງ .
43020019	ວົ້ວ ຮນອຍ , ເຊ ວົ້ວ ນອມ ເລີ໌ຍ-ປ໋າຍ ເຍີຍ ຕະຢ໊ຽດ ຮນອຍ , ດສ໋ຽມ-ຢ້າງ ເຍີຍ ຕສຢັ້ງ ໂຫ່ , ໄຊ-ກໍ໋ ບົວ ກັ໊ບ ຕສຸ໊ນ ວົ້ວ ຖຈົງ ເປຢົ໊າ ຟໍ້ ຈ໊ຽນ ແກ້ງ , ເຫວີ່ຍ ຕສຸ ນິ່ນ ບົວ ກ້ຳ ເດສ໋ຍ ໂຕສ໋ວ ໂຮລ ວົ້ວ ເຕີ໋ຍ ຢິວ​ໄທ ມ່ຽນ . ເຢ​ຊູ ຕ້າຍ ໂຊ້ວ ຈ໊ຽນ ນິ່ນ ບົວ ເຍີຍ ບຸດົ໋ງ ບົ໋ວ ນິ່ນ ບົວ , “ ເມີ່ຍ ບົວ ແປ້ງ ອອນ ອ໊ະ ໂອ່ . ”
43020020	ເຢ​ຊູ ຮນັ້ງ ນ້າຍ ນໍ ກ໊ອງ ລິ໌ວ , ນິ່ນ ປຸນ ນິ່ນ ເຍີຍ ປົ໌ວ ເຖສົາ ນິ່ນ ເຍີຍ ຫລະຍາບ ນິ່ນ ບົວ ໝັ່ງ . ໄຊ-ກໍ໋ ບົວ ປວັດ ລິ໌ວ ຕສ໊ຽວ , ນິ່ນ ບົວ ຕສ່ຽວ ຕສະເກ້ງ ອອນ-ເຫລາະ ໄຫ່ ອ໊ະ .
43020021	ເຢ​ຊູ ແອ໋ງ ກ໊ອງ ບົ໋ວ ນິ່ນ ບົວ , “ ເມີ່ຍ ບົວ ແປ້ງ ອອນ ອ໊ະ ໂອ່ . ເຢຍ ເຍີຍ ເຕຍ ຮນັ້ງ ຫາຍ ນໍ ພ້າຍ ເຢຍ ມີ່ງ , ເຢຍ ຢ່າ ຮນັ້ງ ວົ້ວ ນໍ ພ້າຍ ເມີ່ຍ ບົວ ມີ່ງ . ”
43020022	ກ໊ອງ ລິ໌ວ , ເຢ​ຊູ ຫູງ ຈ໊ຽນ ນິ່ນ ບົວ ປຢົ໊ມ ເຖຈຍ ຢ່າ ກ໊ອງ , “ ເມີ່ຍ ບົວ ຕສິ໊ບ ຈ໊ຽນ ສີງ ລີ່ງ ມ່າະ !
43020023	ເຊ ກ໊ອງ ເມີ່ຍ ບົວ ກວັ່ງ ຫາຍ ເຕົ້າ ເຍີຍ ຕສຸ໌ຍ , ວົ້ວ ເຕົ້າ ເຍີຍ ຕສຸ໌ຍ ຕສ່ຽວ ຕຸ໊ ກວັ່ງ ລິ໌ວ ອ໊ະ . ເຊ ກ໊ອງ ເມີ່ຍ ບົວ ໄມ້ ກວັ່ງ ຫາຍ ເຕົ້າ ເຍີຍ ຕສຸ໌ຍ , ວົ້ວ ເຕົ້າ ເຍີຍ ຕສຸ໌ຍ ຕສ່ຽວ ໄມ້ ຕຸ໊ ກວັ່ງ . ”
43020024	ຕສຽບ ເຫຍີ່ຍ ເຕົ້າ ໄຊ-ກໍ໋ ມ່າຍ ເຕົ້າ ເຫ່ວ ໂທ​ມັດ , ຕົ້ງ ມ່ຽນ ເຫ່ວ ຊູງ-ກູ້ ງວ໌າ ວົ້ວ ເຕົ້າ . ເຢ​ຊູ ຕ້າຍ ວົ້ວ ຕສັ່ນ , ໂທ​ມັດ ໄມ້ ເຖສົາ ນິ່ນ ບົວ ຢຽມ .
43020025	ວົ້ວ ເຕີ໋ຍ ໄຊ-ກໍ໋ ຕສ່ຽວ ບົ໋ວ ນິ່ນ , “ ເຢຍ ບົວ ຕຸ໊ ປວັດ ລິ໌ວ ຕສ໊ຽວ ອ໊ະ . ” ໂທ​ມັດ ເຕົາ ນິ່ນ ບົວ , “ ເຊ ກ໊ອງ ເຢຍ ໄມ້ ຕຸ໊ ປວັດ ນິ່ນ ເຍີຍ ປົ໌ວ ເຍີຍ ຕີງ-ຮັ່ນ , ເຢຍ ເຍີຍ ປົ໌ວ-ໂດ໊ະ ໄມ້ ຕຸ໊ ໂທສະ ນິ່ນ ເຍີຍ ຕີງ-ຄວດ , ເຢຍ ເຍີຍ ປົ໌ວ ຢ່າ ໄມ້ ຕຸ໊ ດສຸ໌ຍ ຫລະຍາບ ເຍີຍ ທສັງ-ຄວດ , ເຢຍ ຕສູ໊ງ ໄມ້ ສຽນ . ”
43020026	ອກະຮ້າ ຢຽດ ນອມ ເລີ໌ຍ-ປ໋າຍ , ໄຊ-ກໍ໋ ບົວ ແອ໋ງ ກັ໊ບ ຕສຸ໊ນ ຢຽມ ວົ້ວ ນອມ ເປຢົ໊າ . ໂທ​ມັດ ຢ່າ ເຖສົາ ນິ່ນ ບົວ ຢຽມ . ແກ້ງ ຢ່າ ຟໍ້ ຈ໊ຽນ ເຍີຍ . ເຢ​ຊູ ແອ໋ງ ຕ້າຍ ໂຊ້ວ ຈ໊ຽນ ນິ່ນ ບົວ ບຸດົ໋ງ ຢ່າ ກ໊ອງ , “ ເມີ່ຍ ບົວ ແປ້ງ ອອນ ອ໊ະ ໂອ່ . ”
43020027	ເຢ​ຊູ ຕສ່ຽວ ບົ໋ວ ໂທ​ມັດ , “ ຫລົ່ງ ເມີ່ຍ ເຍີຍ ປົ໌ວ-ໂດ໊ະ ຮລົວ ເຢຍ ເຍີຍ ປົ໌ວ ໝັ່ງ ກ໋າ ! ແອ໋ງ ຊູງ ເມີ່ຍ ເຍີຍ ປົ໌ວ ດສຸ໌ຍ ເຢຍ ເຍີຍ ຫລະຍາບ ເຍີຍ ທສັງ-ຄວດ ມ່າະ ! ໄມ້ ຕູ໋ງ ຮລູ່ງ ຮລວດ . ກຸ໊ນ ສຽນ ອ໊ະ . ”
43020028	ໂທ​ມັດ ກ໊ອງ , “ ເຢຍ ເຍີຍ ຕສ໊ຽວ , ເຢຍ ເຍີຍ ທິນ-ຮູ່ງ ອ້າ ! ”
43020029	ເຢ​ຊູ ກ໊ອງ ບົ໋ວ ນິ່ນ , “ ເຫວີ່ຍ ຕສຸ ເມີ່ຍ ຕຸ໊ ປວັດ ລິ໌ວ ເຢຍ ເມີ່ຍ ຖສີງ ຕ້າຍ ສຽນ ? ໄມ້ ປວັດ ເຈ໋ຍ ເຢຍ ມປ່າ ສຽນ ເຢຍ ວົ້ວ ເຕີ໋ຍ ເກ້ງ ອອນ-ເຫລາະ ໄຫ່ . ”
43020030	ເຢ​ຊູ ຕອງ ຈ໊ຽນ ໄຊ-ກໍ໋ ບົວ ແອ໋ງ ໂຕສ໋ວ ບົວະ ຮ່ອງ ເຍີຍ ຈັ໋ງ-ໂຫ່ ທສ້ຳ ເຍີຍ , ມປ່າ ໄມ້ ຕຸ໊ ເຟ້ຍ ເອຈ່ຍ ນ້າຍ ປ໊ວນ ໂຊວ .
43020031	ເຟ້ຍ ຈ໊ຽນ ນ້າຍ ເຕີ໋ຍ ເຊ ເຫວີ່ຍ ປຸນ ເມີ່ຍ ບົວ ສຽນ ເຢ​ຊູ ໂຕສ໋ວ ກີ​ຕູ່ ຢ່າ ໂຕສ໋ວ ທິນ-ຮູ່ງ ເຍີຍ ຕອນ . ເຫວີ່ຍ ຕສຸ ເມີ່ຍ ບົວ ສຽນ ນິ່ນ , ເມີ່ຍ ບົວ ຕສ່ຽວ ຕຸ໊ ຢຽດ ລິ໌ວ ເຍີຍ ແໝ່ງ .
43021001	ນ້າຍ ເຕີ໋ຍ ສີ່ ທສວດ ລິ໌ວ , ເຢ​ຊູ ຢຽມ ທິ​ເບ​ລຽດ ຄ້ອຍ-ຕອນ ເຮລນ ແອ໋ງ ຫິ່ນ ດສຸ່ນ ປຸນ ນິ່ນ ເຍີຍ ໄຊ-ກໍ໋ ບົວ ປວັດ . ເຈົ໊າ-ໂຫລ່ວ ເຊ ຮນັ້ງ ນ້າຍ .
43021002	ມ່າຍ ຊີ​ມົນ ປີ​ເຕ ເຖສົາ ໂທ​ມັດ , ຕົ້ງ ມ່ຽນ ເຫ່ວ ຊູງ-ກູ້ ງວ໌າ ວົ້ວ ເຕົ້າ , ມ່າຍ ຢຽມ ກາ​ລິ​ລີ ແຊ້ງ , ຄາ​ນາ ລ໌າງ ວົ້ວ ເຕົ້າ ນາ​ທາ​ນາ​ເອນ , ເຖສົາ ເສ​ເບ​ດີ ເຍີຍ ອີ ເຕົ້າ ຕອນ , ແອ໋ງ ກັ້ນ ມ່າຍ ອີ ເຕົ້າ ໄຊ-ກໍ໋ ເຖສົາ ຈ໊ຽນ ຢຽມ ວົ້ວ .
43021003	ຊີ​ມົນ ປີ​ເຕ ກ໊ອງ ບົ໋ວ ວົ້ວ ເຕີ໋ຍ , “ ເຢຍ ມີ່ງ ປ໌ອງ ເບຢົ໌າ . ” ວົ້ວ ເຕີ໋ຍ ກ໊ອງ , “ ເຢຍ ບົວ ເຖສົາ ເມີ່ຍ ມີ່ງ ໂອ່ . ” ນິ່ນ ບົວ ຕສ່ຽວ ເປັຍ ດສັ໊ງ ມີ່ງ ອ໊ະ . ມປ່າ ນິ່ນ ບົວ ຕສຢັ້ງ ມ໌ວນ ປ໌ອງ ຢ່າ ປ໌ອງ ໄມ້ ຕຸ໊ ຫາຍ ຫຍູ່ງ .
43021004	ໂຕສ໋ວ ເກົາ , ລູ່ງ ບ໌ຽວໆ ອຈັງ ເຍີຍ ຕສຢັ້ງ ໂຫ່ , ເຢ​ຊູ ໂຊ້ວ ຈ໊ຽນ ວົ້ວ ຄ້ອຍ-ເຮລນ ມປ່າ ໄຊ-ກໍ໋ ບົວ ເຕສັ໊ຍ ໄມ້ ຕຸ໊ ເຊ ເຢ​ຊູ .
43021005	ເຢ​ຊູ ຕສ່ຽວ ໜ່າຍ ນິ່ນ ບົວ , “ ກໍ໋-ໂຢ໌ວ ອ່າ , ຕຸ໊ ເຕີ໋ຍ ເບຢົ໌າ ເຍີຍ ໄຟ ? ” ນິ່ນ ບົວ ເຕົາ , “ ໄມ້ ຕຸ໊ ໂອ່ . ”
43021006	ເຢ​ຊູ ບົ໋ວ ນິ່ນ ບົວ , “ ປ໌ອງ ມູ໌ງ ເອຈ່ຍ ບຢ່າວ ແໝງ ດສັ໊ງ-ເຮລນ ຕສ່ຽວ ຕຸ໊ ເບຢົ໌າ ອ໊ະ . ” ນິ່ນ ບົວ ຕສ່ຽວ ປ໌ອງ ມູ໌ງ ເອຈ່ຍ , ຕຸ໊ ເບຢົ໌າ ທສ້ຳ ໄຫ່ , ຊຽວ ຕສູ໊ງ ໄມ້ ຕົ໌ງ ຝາວ ດສັ໊ງ .
43021007	ຕົ້ງ ເຢ​ຊູ ຮນ້ຳ ວົ້ວ ເຕົ້າ ໄຊ-ກໍ໋ ກ໊ອງ ບົ໋ວ ປີ​ເຕ . “ ໂອ໊ , ໜ່າຍ ຕສ໊ຽວ ນີອາ ! ” ຊີ​ມົນ ປີ​ເຕ ຢ໊ຽດ ໄຮ໌ ກ໊ອງ ເຊ ຕສ໊ຽວ , ນິ່ນ ຕສ່ຽວ ເຕສ໊າະ ກະເຫຍ່ຍ ວົ້ວ ຢ່ຽມ ລຸຍ ປຸ໋ຍ ຈ໊ຽນ , ( ເຫວີ່ຍ ຕສຸ ນິ່ນ ໄຈ໊ ອກອຍ ລຸຍ ໝີ່ ອ໊ະ ) ຕສ່ຽວ ປິວ ເອຈ່ຍ ວວມ .
43021008	ແອ໋ງ ມ່າຍ ວົ້ວ ເຕີ໋ຍ ໄຊ-ກໍ໋ ແດສງ ຈ໊ຽນ ດສັ໊ງ ທໍ ຈ໊ຽນ ມ່າຍ ເບຢົ໌າ ປວັ໊ງ ເຍີຍ ມູ໌ງ ທສວດ ວວມ-ເຮລນ , ເຫວີ່ຍ ຕສຸ ເລີ່ຍ ວົ້ວ ບ໋ຽນ ໄມ້ ໜັ່ງ ໂກ . ເດສ໋ຍ ມ່າຍ ຮມ໌ ຕສຽບ ຕສ້ຳ ເຍີຍ ຕ໋ອງ ມເປີຍ .
43021009	ທສວດ ດສັ໊ງ ຕ້າຍ ຝາວ ບ໋ຽນ ປວັດ ມ່າຍ ກວ໋າ ຖານ ເຍີຍ ໂຕ໌ວ . ມ່າຍ ເບຢົ໌າ ຕສິ໊ ຈ໊ຽນ ວົ້ວ ຢ່າ ມ່າຍ ອຈົ໊ວ .
43021010	ເຢ​ຊູ ບົ໋ວ ນິ່ນ ບົວ , “ ເຕສ໊າະ ເຕີ໋ຍ ອະຈັງ ເມີ່ຍ ບົວ ປ໌ອງ ເຍີຍ ເບຢົ໌າ ຕ້າຍ ໂອ່ . ”
43021011	ປີ​ເຕ ຕສ່ຽວ ເປັຍ ດສັ໊ງ , ທໍ ມູ໌ງ ຝາວ ບ໋ຽນ ຕ້າຍ . ຕົ້ມ ເບຢົ໌າ ປວັ໊ງ ມູ໌ງ ກະຍົ໌ວ , ຢຽດ ຕສູ໊ງ ມ່າຍ ຢຽດ ແປ໊ະ ຮມ໌ ຕສຽບ ຟາມ ເຕົ້າ . ເບຢົ໌າ ດົ່ງ ໜ່າຍ ທສ້ຳ ມປ່າ ມູ໌ງ ຢ່າ ໄມ້ ຮູ້ .
43021012	ເຢ​ຊູ ບົ໋ວ ໄຊ-ກໍ໋ ບົວ , “ ຕ້າຍ ຫຍັ່ນ ລູ່ງ ດອມ ອ໊ະ . ” ນິ່ນ ບົວ ໄມ້ ມ່າຍ ຢຽດ ເຕົ້າ ກ໊າມ ໜ່າຍ , “ ເມີ່ຍ ຕົ້ງ ຫາຍ ເຕົ້າ ? ” ເຫວີ່ຍ ຕສຸ ນິ່ນ ບົວ ຮິ້ວ ຕຸ໊ ເຊ ຕົ້ງ ຕສ໊ຽວ .
43021013	ເຢ​ຊູ ຕສ່ຽວ ເຕສ໊າະ ອຈົ໊ວ ຕ້າຍ ປຸນ ນິ່ນ ບົວ , ຢ່າ ຟີ່ ຮນັ້ງ ເຍີຍ ເຕສ໊າະ ເບຢົ໌າ ຕ້າຍ ປຸນ ນິ່ນ ບົວ ຫຍັ່ນ .
43021014	ນ້າຍ ດສຸ່ນ ເຊ ຕົ້ງ ເຢ​ຊູ ໄຕ່ ມີ່ງ ແອ໋ງ ນັ່ງ ຕ້າຍ ຫິ່ນ ທສວດ ປຸນ ໄຊ-ກໍ໋ ບົວ ປວັດ ເຍີຍ ຕະຟາມ ດສຸ່ນ .
43021015	ຫຍັ່ນ ລິ໌ວ ລູ່ງ ດອມ , ເຢ​ຊູ ກ໊ອງ ບົ໋ວ ຊີ​ມົນ ປີ​ເຕ , “ ໂຢ​ຮັນ ເຍີຍ ຕອນ , ຊີ​ມົນ ອ້າ ! ເມີ່ຍ ຕສະເກ້ງ ຮນ້ຳ ເຢຍ ເກົ້າ ທສ້ຳ ນ້າຍ ເຕີ໋ຍ ໄຟ ? ” ປີ​ເຕ ເຕົາ , “ ຕສ໊ຽວ ອ້າ ! ເຢຍ ຮນ້ຳ ເຍີຍ ເຫລາະ . ເມີ່ຍ ຮິ້ວ ຕຸ໊ ເຢຍ ຮນ້ຳ ເມີ່ຍ ເຍີຍ . ” ເຢ​ຊູ ກ໊ອງ ບົ໋ວ ນິ່ນ , “ ເມີ່ຍ ຢູ໌ງ ເຢຍ ເຍີຍ ປະກີ ຢູ້ງ ຕອນ ໂອ່ . ”
43021016	ເຢ​ຊູ ແອ໋ງ ໜ່າຍ ຕະເຫຍີ່ຍ ດສຸ່ນ , “ ໂຢ​ຮັນ ເຍີຍ ຕອນ , ຊີ​ມົນ , ອ້າ ! ເມີ່ຍ ຕສະເກ້ງ ຮນ້ຳ ເຢຍ ເຍີຍ ໄຟ ? ” ຊີ​ມົນ ເຕົາ , “ ຕສ໊ຽວ ອ້າ ! ຮນ້ຳ ເຍີຍ ເຫລາະ . ເມີ່ຍ ຮິ້ວ ຕຸ໊ ເຢຍ ຮນ້ຳ ເມີ່ຍ ເຍີຍ . ” ເຢ​ຊູ ກ໊ອງ ບົ໋ວ ນິ່ນ , “ ໂກ໋ວ ຫລົງ ເຢຍ ເຍີຍ ປະກີ ຢູ້ງ ໂອ່ . ”
43021017	ເຢ​ຊູ ແອ໋ງ ໜ່າຍ ຕະຟາມ ດສຸ່ນ , “ ໂຢ​ຮັນ ເຍີຍ ຕອນ , ຊີ​ມົນ ອ້າ ! ເມີ່ຍ ຮນ້ຳ ເຢຍ ເຍີຍ ໄຟ ? ” ເຢ​ຊູ ໜ່າຍ ເຖົາ ຕະຟາມ ດສຸ່ນ , “ ເມີ່ຍ ຮນ້ຳ ເຢຍ ເຍີຍ ໄຟ ? ” ປີ​ເຕ ຕສ່ຽວ ໄຮ໌ ໂຮຍ້ວ ມຸນ ໄຫ່ . ນິ່ນ ກ໊ອງ , “ ຕສ໊ຽວ ອ້າ ! ເມີ່ຍ ຮິ້ວ ຕຸ໊ ໝ່ານ ສີ່ . ເມີ່ຍ ຮິ້ວ ຕຸ໊ ເຢຍ ຮນ້ຳ ເມີ່ຍ ເຍີຍ . ” ເຢ​ຊູ ບົ໋ວ ນິ່ນ , “ ໂກ໋ວ ຫລົງ ເຢຍ ເຍີຍ ປະກີ ຢູ້ງ ໂອ່ .
43021018	ເຢຍ ກ໊ອງ ຕສຽນ ບົ໋ວ ເມີ່ຍ , ເມີ່ຍ ຫລຸນ ວົ້ວ ຕສັ່ນ ເມີ່ຍ ກັ້ນ ຕສອງ ຊິນ ໄຊ ໂຫວ-ຮລາງ ເຊວີ່ຍ ເອີ໋ຍ ເປັຍ ທສວດ . ເຖົາ ເມີ່ຍ ໂກ໋ ຕ້າຍ , ເມີ່ຍ ອ໋ອຍ ຕສຸ ຊູງ ປົ໌ວ ປຸນ ມ່ຽນ ເຖງ ເມີ່ຍ ໄຊ ໂຫວ-ຮລາງ ຕໍ້ ເມີ່ຍ ມີ່ງ ຕົ້ງ ເມີ່ຍ ໄມ້ ອ໋ອຍ ມີ່ງ ເຍີຍ ຕ໋ອງ . ”
43021019	ເຢ​ຊູ ຮນັ້ງ ໜ່າຍ ກ໊ອງ ເຫວີ່ຍ ປຸນ ທສີງ ປີ​ເຕ ອ໋ອຍ ຮນັ້ງ ຫາຍ ນໍ ໄຕ່ ປຸນ ມ່ຽນ ທ່າຍ ທິນ-ຮູ່ງ . ເຢ​ຊູ ແອ໋ງ ກ໊ອງ ບົ໋ວ ປີ​ເຕ , “ ເມີ່ຍ ກັນ ເຢຍ ໂອ່ . ”
43021020	ປີ​ເຕ ຮວິນ ດສ໋ວນ ປວັດ ເຢ​ຊູ ຮນ້ຳ ວົ້ວ ເຕົ້າ ໄຊ-ກໍ໋ ກັນ ຈ໊ຽນ ນິ່ນ ບົວ ຕ້າຍ . ນ້າຍ ເຕົ້າ ໄຊ-ກໍ໋ ເຊ ຕົ້ງ ນິ່ນ ບົວ ຫຍັ່ນ ວົ້ວ ຕົ໋ນ ຫຮນາງ ເຍີຍ ຕສຢັ້ງ ໂຫ່ ເດງ ມີ່ງ ຟັດ ໜ່າຍ ເຢ​ຊູ , “ ຕສ໊ຽວ ອ່າ , ອ໋ອຍ ໝ່າຍ ເມີ່ຍ ວົ້ວ ເຕົ້າ ເຊ ຫາຍ ເຕົ້າ ? ”
43021021	ປີ​ເຕ ປວັດ ນິ່ນ ຕສ່ຽວ ໜ່າຍ ເຢ​ຊູ , “ ຕສ໊ຽວ ອ້າ ! ນ້າຍ ເຕົ້າ ນີ ? ອ໋ອຍ ຮນັ້ງ ຫາຍ ນໍ ? ”
43021022	ເຢ​ຊູ ກ໊ອງ ບົ໋ວ ນິ່ນ , “ ເຊ ກ໊ອງ ເຢຍ ປຸນ ນິ່ນ ຢຽມ ເຖົາ ເຢຍ ແອ໋ງ ຕ້າຍ ວົ້ວ ຕສັ່ນ , ນ້າຍ ມ່າຍ ຫາຍ ຫຍູ່ງ ເກວນ ຕສຸ ເມີ່ຍ ? ເມີ່ຍ ກຸ໊ນ ກັນ ເຢຍ ມ່າະ ! ”
43021023	ເຫວີ່ຍ ນ້າຍ ມ່າຍ ຫວ່າ ຊີງ ປວັ໊ງ ກັນ ເຢ​ຊູ ເຍີຍ ກໍ໋-ໝົ່ວ , ນິ່ນ ບົວ ຕສ່ຽວ ຫລ່າຍ ນ້າຍ ເຕົ້າ ໄຊ-ກໍ໋ ໄມ້ ໄຕ່ , ມປ່າ ເຢ​ຊູ ໄມ້ ເຕສີ໌ຍ ກ໊ອງ ນິ່ນ ໄມ້ ໄຕ່ . ນິ່ນ ກ໊ອງ , “ ເຊ ກ໊ອງ ເຢຍ ປຸນ ນິ່ນ ຢຽມ ເຖົາ ເຢຍ ຕ້າຍ ວົ້ວ ຕສັ່ນ , ນ້າຍ ມ່າຍ ຫາຍ ຫຍູ່ງ ເກວນ ຕສຸ ເມີ່ຍ ? ”
43021024	ນ້າຍ ເຕົ້າ ໄຊ-ກໍ໋ ໂຕສ໋ວ ຕສອງ-ເຕສ໋ງ ກ໊ອງ ເຖົາ ນ້າຍ ເຕີ໋ຍ ສີ່ . ຢ່າ ຕົ້ງ ນ້າຍ ເຕົ້າ ໄຊ-ກໍ໋ ເຟ້ຍ ຈ໊ຽນ ນ້າຍ ເຕີ໋ຍ ສີ່ . ເຢຍ ບົວ ຢ່າ ຮິ້ວ ຕຸ໊ ນິ່ນ ໂຕສ໋ວ ເຍີຍ ຕສອງ-ເຕສ໋ງ ເຊ ຕສຽນ ເຍີຍ .
43021025	ເຢ​ຊູ ໂຕສ໋ວ ເຍີຍ ສີ່ ຖສໍ່ ມ່າຍ ທສ້ຳ ໄຫ່ . ເຊ ກ໊ອງ ຫຍູ່ງໆ ເຟ້ຍ ຕຸ໊ ເດສ່ງ , ເຢຍ ຮນ້ຳ ຕ້າຍ ປ້າມ ເກນ ຕສູ໊ງ ໄມ້ ມ່າຍ ຕ໋ອງ ຕັ໊ບ ຕຸ໊ ເອຈ່ຍ ນ້າຍ ເຕີ໋ຍ ໂຊວ .
44001001	ຕສຽນ ອ໋ອຍ ເຍີຍ ເທ​ໂອ​ຟີ​ລັດ ອ່າ , ເຢຍ ເຟ້ຍ ຕະຢ໊ຽດ ປ໊ວນ ໂຊວ ກ໊ອງ ເຢ​ຊູ ໂຕສ໋ວ ເຍີຍ ກົງ ເຖສົາ ອຈ໋າວ ເຍີຍ ຫວ່າ ຢຽມ ນິ່ນ ເຈ໌ຍ ກອນ ໂຕສ໋ວ ກົງ
44001002	ເຖົາ ທິນ-ຮູ່ງ ຕໍ້ ນິ່ນ ຝາວ ທິນ-ຕ້ອງ . ໄມ້ ແກ້ງ ຝາວ ທິນ-ຕ້ອງ ວົ້ວ ຕສັ່ນ , ນິ່ນ ຫລົ່ງ ສີງ ລີ່ງ ເຍີຍ ທຈະ ພ້າຍ ຕສຢັ໋ງ ຫວ່າ ປຸນ ນິ່ນ ກິ໊ນ ຕ້າຍ ເຍີຍ ກົງ-ໂຕສ້ .
44001003	ເຢ​ຊູ ຕສຸ ຫ່ອຍ ລິ໌ວ ແໝ່ງ , ອກະຮ້າ ເຝີຍ ຕສຽບ ຮນອຍ ກະຍົ໌ວ ນິ່ນ ຫິ່ນ ທສວດ ທສ້ຳ-ດສຸ່ນ ປຸນ ນິ່ນ ເຍີຍ ກົງ-ໂຕສ້ ບົວ ປວັດ , ຢ່າ ໂຕສ໋ວ ເຕສ໋ຍ ຫຍູ່ງ ປຸນ ນິ່ນ ບົວ ຮິ້ວ ຕຸ໊ ຕີ່ງ ນິ່ນ ຕສະເກ້ງ ຕສຢັ້ງ ຈ໊ຽນ . ນິ່ນ ຢ່າ ເຖສົາ ນິ່ນ ບົວ ກ໊ອງ ເຖົາ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ເຈົ໊າ-ໂຫລ່ວ .
44001004	ເຢ​ຊູ ເຖສົາ ກົງ-ໂຕສ້ ບົວ ຢຽມ ວົ້ວ ຕສັ່ນ , ນິ່ນ ຫັດ ກົງ-ໂຕສ້ ບົວ , “ ໄມ້ ຕູ໋ງ ທສວດ ເຢ​ລູ​ຊາ​ເລມ ຕສີ້ງ . ຕສົ໊ວ ຈ໊ຽນ ຕສິ໊ບ ເຢຍ ເຍີຍ ເຕຍ ແລ໌ງ ປຸນ ເຍີຍ ຕສີ້ງ ເຫຍີ່ຍ , ຕົ້ງ ເຢຍ ບົ໋ວ ເມີ່ຍ ບົວ ວົ້ວ .
44001005	ໂຢ​ຮັນ ຫລົ່ງ ວວມ ເຖງ ເມີ່ຍ ບົວ ເຈ໋ຍ ເລີ໌ຍ ມປ່າ ໄມ້ ມ່າຍ ບຸເຕສ໋ຍ ຮນອຍ ທິນ-ຮູ່ງ ອ໋ອຍ ຫລົ່ງ ສີງ ລີ່ງ ເຖງ ເມີ່ຍ ບົວ ເຈ໋ຍ ເລີ໌ຍ . ”
44001006	ກັ໊ບ ຕສຸ໊ນ ວົ້ວ ຕສັ່ນ , ກົງ-ໂຕສ້ ບົວ ໜ່າຍ ກ໋າ , “ ຕສ໊ຽວ ອ້າ ! ອີ້ ຕສັ່ນ ເຖົາ ຕສຢັ້ງ ໂຫ່ ເມີ່ຍ ອ໋ອຍ ຫລຽບ ອິ​ສະ​ລາ​ເອນ ກົ໊ວະ ເຈ໌ຍ ຕ້າຍ ຮນັ້ງ ໂລ໌ ວົ້ວ ນໍ ໄຟ ? ”
44001007	ເຢ​ຊູ ເຕົາ ນິ່ນ ບົວ , “ ຕສັ່ງ ເຕ໋ຍ ຫລົ່ງ ນິ່ນ ກັ້ນ ເຍີຍ ຫັດ ມ໌າ ຕີ່ງ ຕ້າຍ ເຍີຍ ຕສຢັ້ງ ໂຫ່ ເຖສົາ ຫຍຸດ ເຕສີ໊ຍ ຫາຍ ຕສັ່ນ ເຖົາ ໄມ້ ເຕສີ໌ຍ ເມີ່ຍ ບົວ ອ໋ອຍ ຕສຸ ຮິ້ວ .
44001008	ມປ່າ ສີງ ລີ່ງ ເອຈ່ຍ ຕ້າຍ ຢຽມ ເມີ່ຍ ບົວ ເຍີຍ ຊິນ ວົ້ວ ຕສັ່ນ , ເມີ່ຍ ບົວ ຕສ່ຽວ ຕຸ໊ ສີງ ລີ່ງ ເຍີຍ ທຈະ ຢຽມ ເຢ​ລູ​ຊາ​ເລມ ຕສີ້ງ , ມີ່ງ ກ໋ອມ ຢູ​ເດຍ ເຖສົາ ສະ​ມາ​ເລຍ ແຊ້ງ , ແອ໋ງ ມີ່ງ ຈົ່ມ ລູ່ງ ເດ໊ຍ ເຖງ ເຢຍ ໂຕສ໋ວ ຕສອງ-ເຕສ໋ງ . ”
44001009	ເຢ​ຊູ ກ໊ອງ ລິ໌ວ ນ້າຍ ເຕີ໋ຍ ຫວ່າ , ຕອງ ຈ໊ຽນ ນິ່ນ ບົວ ເຍີຍ ຮມຽນ ທິນ-ຮູ່ງ ຕໍ້ ນິ່ນ ຝາວ ລູ່ງ ໝີ່ ອ໊ະ . ກົງ-ໂຕສ້ ບົວ ໝັ່ງ ຈ໊ຽນ ນິ່ນ ຝາວ ວົ້ວ ຕສັ່ນ , ມ່າຍ ຕໍ໊ ບ໋ວນ ຕ້າຍ ທ້ອງ ຈ໊ຽນ ເຢ​ຊູ , ນິ່ນ ບົວ ຕສຢັງ ໜ່າຍ ໄມ້ ປວັດ ໝີ່ ອ໊ະ .
44001010	ກົງ-ໂຕສ້ ບົວ ຖສໍ່ ຢຽມ ວົ້ວ ນຸໆ ເຍີຍ ໝັ່ງ ຈ໊ຽນ ລູ່ງ , ລ່ຽມ ເຕສີ້ຍ ມ່າຍ ອີ ເຕົ້າ ມ່ຽນ ຕສຸ໊ ຈ໊ຽນ ລຸຍ-ແປະ ໂຊ້ວ ຈ໊ຽນ ນິ່ນ ບົວ ເຍີຍ ກະເຮລນ ກ໊ອງ ,
44001011	“ ກາ​ລິ​ລີ ມ່ຽນ ອ້າ ! ເມີ່ຍ ບົວ ໂຕສ໋ວ ຫາຍ ຫຍູ່ງ ໂຊ້ວ ນ້າຍ ທຈະ ໝັ່ງ ກູ້ ຫງວ່າຍ ລູ່ງ ? ເລີ່ຍ ອກອຍ ເມີ່ຍ ບົວ ນ້າຍ ເຕົ້າ ເຢ​ຊູ , ທິນ-ຮູ່ງ ຕໍ້ ຝາວ ລູ່ງ ໝີ່ ອ໊ະ . ເມີ່ຍ ບົວ ປວັດ ນິ່ນ ຮນັ້ງ ຫາຍ ນໍ ມີ່ງ , ນິ່ນ ແອ໋ງ ອ໋ອຍ ຮນັ້ງ ວົ້ວ ນໍ ຕ້າຍ . ”
44001012	ກົງ-ໂຕສ້ ບົວ ຢຽມ ກະລັ້ນ ບົງ ດສ໋ວນ ເຢ​ລູ​ຊາ​ເລມ ຕສີ້ງ , ເຊ ເລີ່ຍ ໄມ້ ໂກ ຢຽດ ກີ​ໂລ ເຈົ໊າ .
44001013	ເຖົາ ຕສີ້ງ ນິ່ນ ບົວ ຝາວ ກູ້ ຫງວ່າຍ ນິ່ນ ບົວ ຕີ້ງ ວົ້ວ ດສັ້ງ ເປຢົ໊າ . ຕ້າຍ ຕສຸ໊ນ ວົ້ວ ຕສັ່ນ ມ່າຍ ປີ​ເຕ , ໂຢ​ຮັນ , ຢາ​ກອບ , ອັນ​ດາ​ລູ , ຟີ​ລິບ , ໂທ​ມັດ , ບາ​ໂທ​ໂລ​ມິວ , ມັດ​ທາຍ , ອັນ​ເຟ​ອັດ ເຍີຍ ຕອນ , ຢາ​ກອບ , ຮນ້ຳ ກົ໊ວະ ຕສັ່ງ ວົ້ວ ເຕົ້າ ຊີ​ມົນ , ເຖສົາ ຢາ​ກອບ ເຍີຍ ຕອນ , ຢູ​ດາດ .
44001014	ແອ໋ງ ມ່າຍ ເຕີ໋ຍ ມເຊັຍ ຕອນ ເຖສົາ ເຢ​ຊູ ເຍີຍ ມາ , ມາ​ລີ​ຢາ , ເຖສົາ ເຢ​ຊູ ເຍີຍ ໂຢ໌ວ ບົວ . ນິ່ນ ບົວ ລົ່ມ ດສ້ອຍ ຢຽມ ວົ້ວ ຕົ້ງ ໂຮຍ້ວ ກູ໊ ຈ໊ຽນ ເຕົ໋າ ເກົ໋າ .
44001015	ວົ້ວ ເຕີ໋ຍ ຮນອຍ ກັ໊ບ ຕສຸ໊ນ ເຍີຍ ມ່ຽນ ເດສ໋ຍ ມ່າຍ ເລີ່ຍ ໄມ້ ໂກ ຢຽດ ແປ໊ະ ຫຍີ່ ຕສຽບ ເຕົ້າ . ປີ​ເຕ ຢຽມ ຕສວັ໋ງ ກໍ໋-ໝົ່ວ ບຸດົ໋ງ ໂຊ້ວ ເຈ໌ຍ ຕ້າຍ ກ໊ອງ ,
44001016	“ ຕສວັ໋ງ ກໍ໋-ໂຢ໌ວ ອ່າ , ກີງ-ໂຊວ ເຟ້ຍ ຈ໊ຽນ ຕສິ້ນ ດ່າງ ສີງ ລີ່ງ ຫລົ່ງ ດາ​ວິດ ຮູ່ງ ໂຕ່ວ ຕ້າຍ ເຍີຍ ຫວ່າ ກ໊ອງ ເຖົາ ຢູ​ດາດ , ຕົ້ງ ຕໍ້ ມ່ຽນ ມີ່ງ ເຕສ໊າະ ເຢ​ຊູ ວົ້ວ ເຕົ້າ . ນ້າຍ ເຕີ໋ຍ ສີ່ ຢ່າ ທສວດ ຕ້າຍ ຕ໋ອຍ-ຕິ່ວ ເດສ່ງ .
44001017	ຢູ​ດາດ ໂຕສ໋ວ ຢຽດ ເຕົ້າ ບົວ ນ້າຍ ກວັ້ນ ມ່ຽນ ເຍີຍ ມ່ຽນ ຢ່າ ເຖສົາ ບົວ ຈວັ່ງ ນ້າຍ ຫຍູ່ງ ກົງ ໂຕສ໋ວ . ”
44001018	( ນ້າຍ ເຕົ້າ ຢູ​ດາດ ຫລົ່ງ ນິ່ນ ໂຕສ໋ວ ຫວ່າຍ ສີ່ ຕຸ໊ ຕ້າຍ ເຍີຍ ຍ່ານ ມ໌າຍ ດສົງ ເດົາ . ນິ່ນ ຢຽມ ວົ້ວ ດສົງ ເດົາ ດອບ , ອ໊ອບ ຕສຸ ກະເຊຍ ບ໋າຍ , ຈ້າງ ແປ໊ດ ທສວດ ເດສ່ງ .
44001019	ເຢ​ລູ​ຊາ​ເລມ ຕສີ້ງ ເຍີຍ ຕສວັ໋ງ ມ່ຽນ ຮິ້ວ ຕຸ໊ ນ້າຍ ຄັງ ສີ່ ຕສ່ຽວ ເອີຍ ນິ່ນ ບົວ ເຍີຍ ຫວ່າ ທສວດ ວົ້ວ ດສົງ ເດົາ ເຍີຍ ບົ໋ວ ເຫ່ວ “ ອາ​ເຄນ​ດາ​ມາ . ” ເອີ໋ຍ ເລີ໌ຍ ເຊ “ ມ່າຍ ດສຢ໊າມ ເຍີຍ ເດົາ . ” )
44001020	ປີ​ເຕ ແອ໋ງ ກ໊ອງ , “ ສີງ ດສູງ ໂຊວ ຢ່າ ເຟ້ຍ ຈ໊ຽນ ກ໊ອງ , ‘ ໂທ້ ປຸນ ນິ່ນ ຢຽມ ເຍີຍ ຕ໋ອງ ເປ໋ນ ເດົາ-ຮວາງ , ຢ່າ ໄມ້ ຕູ໋ງ ປຸນ ຫາຍ ເຕົ້າ ຢຽມ ວົ້ວ ນອມ ຕ໋ອງ . ’ ‘ ປຸນ ຕະເຫຍີ່ຍ ເຕົ້າ ດສິບ ນິ່ນ ເຍີຍ ກົງ . ’
44001021	ຮນັ້ງ ນ້າຍ ອ໋ອຍ ຕສຸ ແອ໋ງ ກິ໊ນ ເຕົ້າ ມ່ຽນ ຕ້າຍ ເຖສົາ ບົວ ຈວັ່ງ ຈ໊ຽນ ໂຕສ໋ວ ຕສ໊ຽວ ເຢ​ຊູ ນັ່ງ ຕ້າຍ ເຍີຍ ຕສອງ-ເຕສ໋ງ . ນ້າຍ ເຕົ້າ ອ໋ອຍ ຕສຸ ໂຕສ໋ວ ບົວ ເຍີຍ ກວັ້ນ ເຍີຍ ມ່ຽນ , ຕົ້ງ ກັນ ຕສ໊ຽວ ເຢ​ຊູ ເປັຍໆ ທສວດໆ , ຢຽມ ໂຢ​ຮັນ ເຖງ ເຈ໋ຍ ວວມ ເຍີຍ ເລີ໌ຍ ເຖົາ ເຢ​ຊູ ເລີ່ຍ ອກອຍ ບົວ , ທິນ-ຮູ່ງ ຕໍ້ ຝາວ ທິນ-ຕ້ອງ . ” ຮນັ້ງ ນ້າຍ ອ໋ອຍ ຕສຸ ແອ໋ງ ກິ໊ນ ເຕົ້າ ມ່ຽນ ຕ້າຍ ເຖສົາ ບົວ ຈວັ່ງ ຈ໊ຽນ ໂຕສ໋ວ ຕສ໊ຽວ ເຢ​ຊູ ນັ່ງ ຕ້າຍ ເຍີຍ ຕສອງ-ເຕສ໋ງ . ນ້າຍ ເຕົ້າ ອ໋ອຍ ຕສຸ ໂຕສ໋ວ ບົວ ເຍີຍ ກວັ້ນ ເຍີຍ ມ່ຽນ , ຕົ້ງ ກັນ ຕສ໊ຽວ ເຢ​ຊູ ເປັຍໆ ທສວດໆ , ຢຽມ ໂຢ​ຮັນ ເຖງ ເຈ໋ຍ ວວມ ເຍີຍ ເລີ໌ຍ ເຖົາ ເຢ​ຊູ ເລີ່ຍ ອກອຍ ບົວ , ທິນ-ຮູ່ງ ຕໍ້ ຝາວ ທິນ-ຕ້ອງ . ”
44001022	
44001023	ນິ່ນ ບົວ ຕສ່ຽວ ກິ໊ນ ທສວດ ອີ ເຕົ້າ ມ່ຽນ . ມ່າຍ ເຕົ້າ ເຫ່ວ ໂຢ​ເຊບ , ຕົ້ງ ມ່ຽນ ເຫ່ວ ບາ​ຊັບ​ບາດ , ແອ໋ງ ມ່າຍ ນອມ ບົ໋ວ ເຫ່ວ ຢຸ​ສະ​ທັດ . ມ່າຍ ເຕົ້າ ເຫ່ວ ມັດ​ທີ​ອັດ .
44001024	ກິ໊ນ ລິ໌ວ , ນິ່ນ ບົວ ເຕົ໋າ ເກົ໋າ ກ໊ອງ , “ ຕສ໊ຽວ ອ້າ ! ເມີ່ຍ ຮິ້ວ ເດສ່ງ ເຕົ້າໆ ມ່ຽນ ເຍີຍ ໂຮຍ້ວ . ໂທ້ ປຸນ ເຢຍ ບົວ ຮິ້ວ ຕຸ໊ ນ້າຍ ເຕີ໋ຍ ອີ ເຕົ້າ ຫອບ ຕສຸ ຫລົ່ງ ຫາຍ ເຕົ້າ
44001025	ໂຕສ໋ວ ກົງ-ໂຕສ້ ຟູ-ສູ ຕີ໊ ຢູ​ດາດ , ຕົ້ງ ກວັ່ງ ຈ໊ຽນ ນິ່ນ ເຍີຍ ປ່ວນ ກົງ-ໂຕສ້ ເຍີຍ ກົງ ມີ່ງ ນິ່ນ ຫອບ ຕສຸ ຢຽມ ເຍີຍ ຕ໋ອງ ວົ້ວ ເຕົ້າ . ”
44001026	ເຕົ໋າ ເກົ໋າ ລິ໌ວ ນິ່ນ ບົວ ຕສ່ຽວ ຕີ່ງ ແໝ່ງ ໝັ່ງ , ດ໊ອດ ຕສຸ ມັດ​ທີ​ອັດ , ຕສ່ຽວ ທິມ ມັດ​ທີ​ອັດ ເປັຍ ກົງ-ໂຕສ້ ບົວ ຕສຽບ ຢ໊ຽດ ເຕົ້າ .
44002001	ເຈ໋ຍ ເພນ​ເທ​ຄອດ ຕສິ໊ບ ວົ້ວ ຮນອຍ ເຖົາ , ນິ່ນ ບົວ ຢຽດ ຕສູ໊ງ ກັ໊ບ ຕສຸ໊ນ ຢຽມ ນອມ ຕ໋ອງ .
44002002	ລ່ຽມ ເຕສີ້ຍ ຢຽມ ລູ່ງ ມ່າຍ ເຖຈຍ ບຸຍ ຮນັ້ງ ປ໌ອງ ຕົ້ມ ດສຢ໋າວ ນໍ , ບຸຍ ປວັ໊ງ ນິ່ນ ບົວ ເຕສວີ໌ຍ ວົ້ວ ນອມ ເປຢົ໊າ .
44002003	ນິ່ນ ບົວ ປວັດ ຫິ່ນ ທສວດ ຕ້າຍ ຮນັ້ງ ໂຕ໌ວ-ບຽດ ນໍ , ດສ໋ານ ເອຈ່ຍ ເຖົາ ນິ່ນ ບົວ ເຕົ້າໆ ມ່ຽນ .
44002004	ໂມ໌ວ ເຕົ້າ ຕຸ໊ ສີງ ລີ່ງ ປວັ໊ງ ໂຮຍ້ວ ຕສ່ຽວ ເຈ໌ຍ ກອນ ກ໊ອງ ທສວດ ກັ້ນ ຫຍູ່ງ ຫວ່າ ຕ້າຍ , ເອີຍ ສີງ ລີ່ງ ຕໍ້ ນິ່ນ ບົວ ກ໊ອງ .
44002005	ວົ້ວ ຕສັ່ນ ມ່າຍ ລູ່ງ ເດ໊ຍ ນອມໆ ກົ໊ວະ , ກັນ ຫລົງ ທິນ-ຮູ່ງ ເຍີຍ ຢິວ​ໄທ ມ່ຽນ , ຕ້າຍ ຮິດ ເຢ​ລູ​ຊາ​ເລມ ຕສີ້ງ .
44002006	ນິ່ນ ບົວ ໄຮ໌ ນ້າຍ ເຕີ໋ຍ ເຖຈຍ ບຸຍ , ມ່ຽນ ທສ້ຳ ຕສ່ຽວ ກັ໊ບ ຕສຸ໊ນ ຕ້າຍ . ນິ່ນ ບົວ ຮນ້ຳໄມ້ ເມ່ງ ແປະ ເຫວີ່ຍ ຕສຸ ເກ໊າະ-ມ່ຽນ ໄຮ໌ ວົ້ວ ເຕີ໋ຍ ມ່ຽນ ກ໊ອງ ເກ໊າະ-ມ່ຽນ ເຍີຍ ຮຢາງ-ປູງ ຫວ່າ .
44002007	ຕສວັ໋ງ ມ່ຽນ ຮນ້ຳ ໄມ້ ເມ່ງ ແປະ ຢ່າ ບົວະ ຮ່ອງ ໄຫ່ , ຕສ່ຽວ ໜ່າຍ ກ໋າ , “ ອ໊າ , ກ໊ອງ ຈ໊ຽນ ຫວ່າ ນ້າຍ ເຕີ໋ຍ ຢຽດ ຕສູ໊ງ ມ່ຽນ ໄມ້ ເຕສີ໌ຍ ກາ​ລິ​ລີ ມ່ຽນ ໄຟ ?
44002008	ນິ່ນ ບົວ ຮນັ້ງ ຫາຍ ນໍ ໄຮ່ ກ໊ອງ ເຢຍ ບົວ ເຕົ້າໆ ມ່ຽນ ເຍີຍ ຮຢາງ-ປູງ ຫວ່າ ນີ ?
44002009	ເຢຍ ບົວ ເຊ ປານ​ເທຍ ມ່ຽນ , ມີ​ເດຍ ມ່ຽນ , ເອ​ລາມ ມ່ຽນ , ເຖສົາ ຢຽມ ເມ​ໂສ​ໂປ​ເຕ​ເມຍ ເຕີ່ຍ-ປູງ ຕ້າຍ ເຍີຍ ມ່ຽນ , ຢຽມ ຢູ​ເດຍ , ຄັບ​ປາ​ໂດ​ເຊຍ , ປອນ​ທັດ , ເອ​ເຊຍ ,
44002010	ຟາ​ລີ​ເຈຍ ເຖສົາ ປຳ​ຟີ​ເລຍ ແຊ້ງ ຕ້າຍ ເຍີຍ ມ່ຽນ , ຢຽມ ອີ​ຢິ໊ບ ເຕີ່ຍ-ປູງ ເຖສົາ ລິ​ເບຍ ກົ໊ວະ ນິດ ໄຊ​ລີນ ມູ້ງ ວົ້ວ ເຕີ໋ຍ ຕ໋ອງ ຕ້າຍ ເຍີຍ ມ່ຽນ , ຢ່າ ມ່າຍ ໂລ​ມາ ຕສີ້ງ ຕ້າຍ ເຍີຍ ແຄະ ມ່ຽນ , ລ່ຽມ ຢິວ​ໄທ ມ່ຽນ ແອ໋ງ ເຖສົາ ກັນ ຢິວ​ໄທ ມ່ຽນ ສຽນ ທິນ-ຮູ່ງ ເຍີຍ ຈັ໋ນ .
44002011	ມ່າຍ ເຕີ໋ຍ ຢຽມ ເຄ​ລີດ ຄ້ອຍ-ໂດສວ ຕ້າຍ , ເຖສົາ ຢຽມ ອາ​ລະ​ເບຍ ເຕີ່ຍ-ປູງ ຕ້າຍ ເຍີຍ ມ່ຽນ . ເຢຍ ບົວ ເກ໊າະ-ມ່ຽນ ໄຮ໌ ນິ່ນ ບົວ ກ໊ອງ ທສວດ ເກ໊າະ-ມ່ຽນ ເຍີຍ ຮຢາງ-ປູງ ຫວ່າ ເທສງ ທິນ-ຮູ່ງ ໂຕສ໋ວ ບົວະ ຮ່ອງ ເຍີຍ ສີ່ . ”
44002012	ນິ່ນ ບົວ ບົວະ ຮ່ອງ ໄຫ່ , ຮນ້ຳ ໄມ້ ທົງ . ລ່ານ ໜ່າຍ ລ່ານ , “ ເອ໊ ! ໜ່າຍ ໂຕສ໋ວ ຫາຍ ຫຍູ່ງ ແລ່ ? ”
44002013	ມປ່າ ມ່າຍ ເຕີ໋ຍ ຈັ໊ດ ຈ໊ຽນ ກ໊ອງ , “ ອ໊າ , ນ້າຍ ເຕີ໋ຍ ມ່ຽນ ຕິ໊ວ ອກວິນ ຮນັ້ງ . ”
44002014	ປີ​ເຕ ເຖສົາ ຈ໊ຽນ ວົ້ວ ເຕີ໋ຍ ຕສຽບ ຢ໊ຽດ ເຕົ້າ ກົງ-ໂຕສ້ ຕສ່ຽວ ໂຊ້ວ ເຈ໌ຍ ຕ້າຍ ຫລົ່ງ ເຖຈຍ ໂຮລ ເຍີຍ ກ໊ອງ ບົ໋ວ ຕສວັ໋ງ ມ່ຽນ , “ ຢິວ​ໄທ ມ່ຽນ ເຍີຍ ຕສວັ໋ງ ກໍ໋-ໂຢ໌ວ ເຖສົາ ຢຽມ ເຢ​ລູ​ຊາ​ເລມ ຕສີ້ງ ເຍີຍ ຕສວັ໋ງ ມ່ຽນ ອ້າ ! ເມີ່ຍ ບົວ ແປງ ມນ່ອມ ໝວັງ ຫລົງ ໂອ່ . ເຢຍ ອ໋ອຍ ກ໊ອງ ເມ່ງ ນ້າຍ ເຕີ໋ຍ ສີ່ .
44002015	ເມີ່ຍ ບົວ ຫລ່າຍ ນ້າຍ ເຕີ໋ຍ ມ່ຽນ ຮົບ ຕິ໊ວ ອກວິນ ມປ່າ ໄມ້ ເຕສີ໌ຍ . ອີ້ ຕສັ່ນ ລູ່ງ ຕົ້ມ ດອມ ຮນັ້ງ .
44002016	ນ້າຍ ເຕີ໋ຍ ສີ່ ທສວດ ຕ້າຍ ເອີຍ ຈ໊ຽນ ໂຕ່ວ ຫວ່າ ມ່ຽນ , ໂຢ​ເອນ , ກ໊ອງ ເຍີຍ ຫວ່າ . ນິ່ນ ກ໊ອງ ,
44002017	‘ ທິນ-ຮູ່ງ ກ໊ອງ , ອກະຮ້າ ລາຍ ເຍີຍ ຮນອຍ ເຢຍ ອ໋ອຍ ໂຕ໋ ເຢຍ ເຍີຍ ສີງ ລີ່ງ ເຖສີຍ ປຸນ ໝ່ານ ມ່ຽນ . ເມີ່ຍ ບົວ ເຍີຍ ຕອນ , ເມີ່ຍ ບົວ ເຍີຍ ເຊັຍ ອ໋ອຍ ເຖງ ເຢຍ ໂຕ່ວ ຫວ່າ . ເມີ່ຍ ບົວ ເຍີຍ ມ່ຽນ ຫລຸນ ມ່ຽນ ອ໋ອຍ ປວັດ ຫິ່ນ ຢ້າງ ເຍີຍ ສີ່ . ເມີ່ຍ ບົວ ເຍີຍ ມ່ຽນ ໂກ໋ ມ່ຽນ ອ໋ອຍ ເບີ໋ຍໆ .
44002018	ຢຽມ ວົ້ວ ເຕີ໋ຍ ຮນອຍ ເຢຍ ຢ່າ ອ໋ອຍ ໂຕ໋ ເຢຍ ເຍີຍ ສີງ ລີ່ງ ເຖສີຍ ປຸນ ເຢຍ ເຍີຍ ມຈັ່ງ ໂປວ , ມເຊັຍ ໂປວ , ນິ່ນ ບົວ ຕສ່ຽວ ເຖງ ເຢຍ ໂຕ່ວ ຫວ່າ .
44002019	ຢຽມ ກູ້ ຫງວ່າຍ ລູ່ງ ເຢຍ ອ໋ອຍ ໂຕສ໋ວ ທສວດ ບົວະ ຮ່ອງ ເຍີຍ ສີ່ . ຢຽມ ກະເດ໊ຍ ເດົາ ອ໋ອຍ ໂຕສ໋ວ ທສວດ ຈັ໋ງ-ໂຫ່ , ມ່າຍ ດສຢ໊າມ , ມ່າຍ ໂຕ໌ວ , ມ່າຍ ໂຕ໌ວ-ສຽວ-ຕົນ .
44002020	ຕສ໊ຽວ ຫລົ່ງ ຈ໊ຽນ ເຈ໋ຍ ເຍີຍ ຕົ້ມ ຮນອຍ ໄມ້ ແກ້ງ ເຖົາ , ບະຮນອຍ ອ໋ອຍ ເຈັ໊ຍ ມີ່ງ , ຫຮລາ ຢ່າ ອ໋ອຍ ຊິ ມີ່ງ ຮນັ້ງ ດສຢ໊າມ ນໍ .
44002021	ວົ້ວ ຕສັ່ນ ຫາຍ ເຕົ້າ ເຫ່ວ ຕສ໊ຽວ ເຍີຍ ບົ໋ວ , ວົ້ວ ເຕົ້າ ຕສ່ຽວ ຕຸ໊ ໂອຈ໋ວ . ’
44002022	“ ອິ​ສະ​ລາ​ເອນ ກໍ໋-ໂຢ໌ວ ອ້າ ! ໝວັງ ເຢຍ ກ໊ອງ ເຍີຍ ຫວ່າ ໂອ່ . ນາ​ຊາ​ເລດ ມູ້ງ ເຍີຍ ເຢ​ຊູ , ທິນ-ຮູ່ງ ປຸນ ຢຽມ ເມີ່ຍ ບົວ ນ້າຍ ໂຕສ໋ວ ທສວດ ບົວະ ຮ່ອງ , ຮນ້ຳ ໄມ້ ເມ່ງ ແປະ ເຍີຍ ສີ່ , ຢ່າ ໂຕສ໋ວ ຈັ໋ງ-ໂຫ່ ປຸນ ເມີ່ຍ ບົວ ຮິ້ວ ຕີ່ງ ນິ່ນ ເຊ ຢຽມ ທິນ-ຮູ່ງ ຕ້າຍ .
44002023	ທິນ-ຮູ່ງ ເອີຍ ນິ່ນ ກັ້ນ ເຍີຍ ຕສະເອີ໋ຍ ຈາ-ດ່າງ ຕີ່ງ ຕສຢັ໋ງ ປຸນ ເຢ​ຊູ ຕສຸ ເຕສ໊າະ ຈິວ ປຸນ ເມີ່ຍ ບົວ . ເມີ່ຍ ບົວ ຢ່າ ປຸນ ເອ໊າະ ມ່ຽນ ເຕສ໊າະ ນິ່ນ ຕີງ ຈ໊ຽນ ຕສຽບ ດສັ່ງ ຈ໋າ ໄຕ໋ ນິ່ນ .
44002024	ມປ່າ ທິນ-ຮູ່ງ ປຸນ ນິ່ນ ແອ໋ງ ນັ່ງ ຕ້າຍ , ເປຢົ໋າ ດຸ໊ດ ໄຮ່ ໄຕ່ ເຍີຍ ໂຄ້ວ ໜ່ານ , ເຫວີ່ຍ ຕສຸ ໄຮ່ ໄຕ່ ເຍີຍ ທຈະ ກຸ໊ນ ໄມ້ ຈ໊ຽນ ນິ່ນ .
44002025	ຮນັ້ງ ດາ​ວິດ ຮູ່ງ ກ໊ອງ ເຖົາ ນິ່ນ ນໍ , ນິ່ນ ກ໊ອງ , ‘ ເຢຍ ປວັດ ຕສ໊ຽວ ຕສັ່ນໆ ຢຽມ ເຢຍ ເຍີຍ ດສະຮມຽນ . ນິ່ນ ຢຽມ ເຢຍ ເຍີຍ ບຢ່າວ ແໝງ ປູງ , ຕສ່ຽວ ໄມ້ ມ່າຍ ຫາຍ ຫຍູ່ງ ໄຮ່ ດັ່ນ ຕສຸ ເຢຍ .
44002026	ເຫວີ່ຍ ນ້າຍ ເຢຍ ອະເຮນີ້ຍ ໄຫ່ , ຢ່າ ກ໊ອງ ທສວດ ອຈຽນ-ໂຢ້ວ ເຍີຍ ຫວ່າ . ເຢຍ ເຍີຍ ຊິນ ອ໋ອຍ ຕຸ໊ ຕສຢັ້ງ ຈ໊ຽນ ມ່າຍ ລ່ຳ ຮນ້ຳ ຕ໋ອງ ,
44002027	ເຫວີ່ຍ ຕສຸ ເມີ່ຍ ໄມ້ ກວັ່ງ ເຢຍ ເຍີຍ ລີ່ງ ວ່ວນ ຢຽມ ຢ້ຽມ ເກນ , ຢ່າ ໄມ້ ປຸນ ເມີ່ຍ ເຍີຍ ທສີງ-ເດສ່ງ ໂປວ ເຍີຍ ເຊີຍ ຮູ້ .
44002028	ເມີ່ຍ ປຸນ ເຢຍ ຮິ້ວ ຕຸ໊ ຕສຢັ້ງ ແໝ່ງ ເຍີຍ ເຈົ໊າ . ເມີ່ຍ ເຖສົາ ເຢຍ ຢຽມ ຕສ່ຽວ ປຸນ ເຢຍ ອຈຽນ-ໂຢ້ວ ອອນ-ເຫລາະ ເຖົາ ຕ້າວ . ’
44002029	“ ຕສວັ໋ງ ກໍ໋-ໂຢ໌ວ ອ້າ ! ເຢຍ ອ໋ອຍ ປູ໋ງ ຫລ່າງ ເຍີຍ ກ໊ອງ ເຖົາ ບົວ ເຍີຍ ອົງ-ຖາຍ-ແງະ , ດາ​ວິດ ຮູ່ງ , ເຍີຍ ເຈົ໊າ-ໂຫລ່ວ . ນິ່ນ ເກວີຍ ເສີຍ ຢ່າ ປຢົ໊ບ ຈ໊ຽນ . ນິ່ນ ເຍີຍ ໂຕສ໊ວ ຖສໍ່ ຢຽມ ບົວ ນ້າຍ ເຖົາ ອີ້ ຈ໋າ ຮນອຍ .
44002030	ນິ່ນ ໂຕສ໋ວ ເຕົ້າ ໂຕ່ວ ຫວ່າ ມ່ຽນ ຢ່າ ຮິ້ວ ຕຸ໊ ທິນ-ຮູ່ງ ເຖສົາ ນິ່ນ ແລ໌ງ ແຫງ່ງ ຫວ່າ ອ໋ອຍ ປຸນ ເຕົ້າ ນິ່ນ ເຍີຍ ເຕສີ໊ຍ-ຟຸນ ໂຕສ໋ວ ຮູ່ງ ຮນັ້ງ ດາ​ວິດ ກັ້ນ ໂຕສ໋ວ ຮູ່ງ ນໍ .
44002031	ດາ​ວິດ ຈາ-ດ່າງ ຮິ້ວ ຕສຢັ໋ງ ອກະຮ້າ ຮີ້ງ ອ໋ອຍ ທສວດ ເຍີຍ ສີ່ ຕສ່ຽວ ກ໊ອງ ກີ​ຕູ່ ອ໋ອຍ ນັ່ງ ຕ້າຍ ເຍີຍ ເຈົ໊າ-ໂຫລ່ວ . ດາ​ວິດ ກ໊ອງ , ‘ ນິ່ນ ໄມ້ ຕສຸ ກວັ່ງ ຢຽມ ຢ້ຽມ ເກນ . ນິ່ນ ເຍີຍ ເຊີຍ ຢ່າ ໄມ້ ຮູ້ . ’
44002032	ຕົ້ງ ນ້າຍ ເຕົ້າ ເຢ​ຊູ ໄຕ່ ມີ່ງ , ທິນ-ຮູ່ງ ປຸນ ນິ່ນ ແອ໋ງ ນັ່ງ ຕ້າຍ . ເຢຍ ບົວ ຢຽດ ຕສູ໊ງ ຮິ້ວ ຕຸ໊ ນິ່ນ ຕສະເກ້ງ ນັ່ງ ຕ້າຍ ຕສ່ຽວ ເຫວີ່ຍ ນ້າຍ ເຕີ໋ຍ ສີ່ ໂຕສ໋ວ ຕສອງ-ເຕສ໋ງ .
44002033	ທິນ-ຮູ່ງ ຕໍ້ ເຢ​ຊູ ຝາວ ມີ່ງ ຢຽມ ນິ່ນ ເຍີຍ ບຢ່າວ ແໝງ , ຢ່າ ເອີຍ ນິ່ນ ແລ໌ງ ເຍີຍ ຫວ່າ ເຖສີຍ ສີງ ລີ່ງ ປຸນ ເຢ​ຊູ . ເຢ​ຊູ ຕສ່ຽວ ໂຕ໋ ສີງ ລີ່ງ ເອຈ່ຍ ປຸນ ເຢຍ ບົວ , ເຊ ຕົ້ງ ອີ້ ຕສັ່ນ ເມີ່ຍ ບົວ ປວັດ ເຍີຍ ເຖສົາ ໄຮ໌ ເຍີຍ .
44002034	ໄມ້ ເຕສີ໌ຍ ດາ​ວິດ ກັ້ນ ຝາວ ທິນ-ຕ້ອງ ມປ່າ ນິ່ນ ກ໊ອງ , ‘ ຕສ໊ຽວ ກ໊ອງ ບົ໋ວ ເຢຍ ເຍີຍ ຕສ໊ຽວ , ເຕສວີ໌ຍ ຈ໊ຽນ ເຢຍ ເຍີຍ ບຢ່າວ ແໝງ ປູງ ,
44002035	ຕສົ໊ວ ເຢຍ ປຸນ ເມີ່ຍ ເຍີຍ ວິນ-ວັ້ງ ໂຕສ໋ວ ເມີ່ຍ ຫລອງ ເຕສົ໋າ ເຍີຍ ຕ໋ອງ . ’
44002036	“ ຮນັ້ງ ໜ່າຍ , ອິ​ສະ​ລາ​ເອນ ເຍີຍ ຕສວັ໋ງ ມ່ຽນ ອ໋ອຍ ຕສຸ ຮິ້ວ ຕີ່ງ , ຕົ້ງ ເມີ່ຍ ບົວ ຕີງ ຕສຽບ ດສັ່ງ ຈ໋າ ນ້າຍ ເຕົ້າ ເຢ​ຊູ , ທິນ-ຮູ່ງ ອອນ ໂຕສ໋ວ ຕສ໊ຽວ ຢ່າ ໂຕສ໋ວ ກີ​ຕູ່ . ”
44002037	ຕສວັ໋ງ ມ່ຽນ ໄຮ໌ ລິ໌ວ ນ້າຍ ເຕີ໋ຍ ຫວ່າ , ຕສ່ຽວ ໄຮ໌ ໂຮຍ້ວ ມຸນ ໄຫ່ , ຮນັ້ງ ກະນ້າຍ ປ໊ະ ຈ໊ຽນ ບະດສິວ ນໍ . ນິ່ນ ບົວ ໜ່າຍ ກ໋າ ປີ​ເຕ ເຖສົາ ຢຽດ ຕສູ໊ງ ກົງ-ໂຕສ້ , “ ກໍ໋-ໂຢ໌ວ ອ້າ ! ເຢຍ ບົວ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ”
44002038	ປີ​ເຕ ເຕົາ , “ ເມີ່ຍ ບົວ ເຕົ້າໆ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ , ເຕ໊ງ ເຢ​ຊູ ກີ​ຕູ່ ເຍີຍ ບົ໋ວ ເຈ໋ຍ ວວມ ເຍີຍ ເລີ໌ຍ , ເຫວີ່ຍ ຕຸ໊ ທິນ-ຮູ່ງ ກວັ່ງ ເມີ່ຍ ບົວ ເຍີຍ ຕສຸ໌ຍ . ເມີ່ຍ ບົວ ຕສ່ຽວ ຕຸ໊ ຕສິ໊ບ ທິນ-ຮູ່ງ ເຖສີຍ ປຸນ ເຍີຍ ສີງ ລີ່ງ .
44002039	ທິນ-ຮູ່ງ ແລ໌ງ ນ້າຍ ເຕີ໋ຍ ແຫງ່ງ ຫວ່າ ເຊ ເຫວີ່ຍ ເມີ່ຍ ບົວ ເຖສົາ ເມີ່ຍ ບົວ ເຍີຍ ຟຸນ-ຟະ , ຢ່າ ເຫວີ່ຍ ຢຽດ ຕສູ໊ງ ຢຽມ ໂກ ເຍີຍ ມ່ຽນ , ຕົ້ງ ຕສ໊ຽວ , ບົວ ເຍີຍ ທິນ-ຮູ່ງ , ເຫ່ວ ຕ້າຍ ເປ໋ນ ນິ່ນ ເຍີຍ ແປະ ຝີງ ວົ້ວ ເຕີ໋ຍ . ”
44002040	ປີ​ເຕ ແອ໋ງ ກ໊ອງ ຫວ່າ ທສ້ຳ ເຍີຍ ໂຕສ໋ວ ຕສອງ-ເຕສ໋ງ ຂວິນ ນິ່ນ ບົວ . ນິ່ນ ກ໊ອງ , “ ເມີ່ຍ ບົວ ອ໋ອຍ ຕສຸ ໂອຈ໋ວ ເມີ່ຍ ບົວ ກັ້ນ ເປຢົ໋າ ດຸ໊ດ ນ້າຍ ຕ່ອຍ ໂຮຍ້ວ ຫວ່າຍ ເຍີຍ ມ່ຽນ ອ໋ອຍ ຕສຸ ຕີ່ງ ເຍີຍ ຕສຸ໌ຍ . ”
44002041	ມ່ຽນ ທສ້ຳ ເຍີຍ ສຽນ ປີ​ເຕ ເຍີຍ ຫວ່າ ຕສ່ຽວ ເຈ໋ຍ ວວມ ເຍີຍ ເລີ໌ຍ . ຕົ້ງ ວົ້ວ ຮນອຍ ມ່າຍ ເລີ່ຍ ໄມ້ ໂກ ປົວ ທສິນ ເຕົ້າ ມ່ຽນ ທິມ ເປັຍ ກົງ-ໂຕສ້ ບົວ ເຍີຍ ກວັ້ນ .
44002042	ນິ່ນ ບົວ ຫລົ່ງ ໂຮຍ້ວ ໝວັງ ກົງ-ໂຕສ້ ບົວ ອຈ໋າວ ເລີ໌ຍ ຢ່າ ລົ່ມ ດສ້ອຍ ຈິວ ທົງ , ຈວັ່ງ ຈ໊ຽນ ແມະ ອຈົ໊ວ ຢ່າ ເຕົ໋າ ເກົ໋າ .
44002043	ກົງ-ໂຕສ້ ບົວ ໂຕສ໋ວ ທສ້ຳ-ຫຍູ່ງ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ , ຕສວັ໋ງ ມ່ຽນ ຢ່າ ກ້ຳ ເດສ໋ຍ ໄຫ່ .
44002044	ສຽນ ເຢ​ຊູ ເຍີຍ ມ່ຽນ ກັ໊ບ ຕສຸ໊ນ ຢຽມ . ມ່າຍ ຫາຍ ຫຍູ່ງ ນິ່ນ ບົວ ຈວັ່ງ ຈ໊ຽນ ຫລົ່ງ .
44002045	ນິ່ນ ບົວ ຢ່າ ໝ່າຍ ນິ່ນ ບົວ ເຍີຍ ລີ່ງ ເຕີ່ຍ ຈາ-ຕີ້ງ ກະນ້າຍ , ເຕສ໊າະ ວົ້ວ ເຕີ໋ຍ ຍ່ານ ຕສິ໋ວ ເກ໊າະ-ມ່ຽນ ຖຈຽມ ຫລົ່ງ ເຍີຍ ປຸນ ອກອຍ ຫລົ່ງ .
44002046	ນິ່ນ ບົວ ຮນອຍໆ ກັ໊ບ ຕສຸ໊ນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ຢ່າ ຢຽມ ນິ່ນ ບົວ ເຍີຍ ເປຢົ໊າ ແມະ ອຈົ໊ວ . ນິ່ນ ບົວ ຈວັ່ງ ຫຍັ່ນ ຈວັ່ງ ຮົບ , ລົ່ມ ດສ້ອຍ ອະເຮນີ້ຍ , ຫລົ່ງ ເດສ່ງ ໂຮຍ້ວ ໂຕສ໋ວ ,
44002047	ຢ່າ ເທສງ ທິນ-ຮູ່ງ . ຕສວັ໋ງ ມ່ຽນ ຢ່າ ທ່າຍ ນິ່ນ ບົວ . ຕສ໊ຽວ ຮນອຍໆ ປຸນ ຕຸ໊ ໂອຈ໋ວ ເຍີຍ ມ່ຽນ ທິມ ເປັຍ ນິ່ນ ບົວ ເຍີຍ ກວັ້ນ .
44003001	ມ່າຍ ຮນອຍ ເອຈ່ຍ ອ໋ານ ປົວ ນອມ ຕສຢັ້ງ ໂຫ່ , ເຊ ຕ໋ອຍ ຕສຸ ມີ່ງ ເຕົ໋າ ເກົ໋າ ເຍີຍ ຕສຢັ້ງ ໂຫ່ , ປີ​ເຕ ເຖສົາ ໂຢ​ຮັນ ມີ່ງ ຕສັ່ງ ທິນ-ຮູ່ງ ເຍີຍ ເປຢົ໊າ .
44003002	ມ່າຍ ເຕົ້າ ຢຽມ-ທອຍ ຫວ່າຍ , ເຕສົ໋າ ໄບ ເຍີຍ ມ່ຽນ . ມ່ຽນ ຮນອຍໆ ຕໍ້ ນິ່ນ ມີ່ງ ເຕສວີ໌ຍ ຈ໊ຽນ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ແກ້ງ ດ່າງ , ຕົ້ງ ມ່ຽນ ເຫ່ວ “ ແກ້ງ ເດສວີ່ຍ , ” ວົ້ວ ເຕົ້າ ແກ້ງ , ກັນ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ມ່ຽນ ໂທ້ ຍ່ານ .
44003003	ປວັດ ປີ​ເຕ ເຖສົາ ໂຢ​ຮັນ ອ໋ອຍ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ , ນິ່ນ ຕສ່ຽວ ກັນ ນິ່ນ ບົວ ໂທ້ ຍ່ານ .
44003004	ນິ່ນ ບົວ ນຸໆ ເຍີຍ ໝັ່ງ ຈ໊ຽນ ເຕສົ໋າ ໄບ ເຍີຍ ມ່ຽນ . ປີ​ເຕ ກ໊ອງ , “ ໝັ່ງ ເຢຍ ບົວ ມ່າະ ! ”
44003005	ນິ່ນ ຕສ່ຽວ ໝັ່ງ , ຫລ່າຍ ນິ່ນ ບົວ ອ໋ອຍ ປຸນ ຫາຍ ຫຍູ່ງ ມເປີຍ .
44003006	ມປ່າ ປີ​ເຕ ແອ໋ງ ກ໊ອງ ບົ໋ວ ນິ່ນ , “ ຈຽມ ຍ່ານ ເຢຍ ໄມ້ ມ່າຍ ໂອ່ . ມປ່າ ເຢຍ ມ່າຍ ເຍີຍ , ເຢຍ ອ໋ອຍ ປຸນ ເມີ່ຍ . ເຕ໊ງ ນາ​ຊາ​ເລດ ມູ້ງ ເຍີຍ ເຢ​ຊູ ກີ​ຕູ່ ເຍີຍ ບົ໋ວ , ເຈ໌ຍ ຊິນ ຕ້າຍ ຢັ້ງ ເຈົ໊າ ມ່າະ ! ”
44003007	ປີ​ເຕ ຕສ່ຽວ ນັ້ນ ຈ໊ຽນ ວົ້ວ ລ່ານ ມ່ຽນ ເຍີຍ ບຢ່າວ ເຈັ໊ຍ ປົ໌ວ , ເຄນ ນິ່ນ ເຈ໌ຍ ຊິນ ຕ້າຍ ໂຊ້ວ ຈ໊ຽນ . ເຕສົ໋າ-ເປ໊ນ ເຖສົາ ເຕສົ໋າ-ເໝວີ່ຍ ລ່ຽມ ເຕສີ້ຍ ເຮ້ນ ຕ້າຍ ມ່າຍ ທຈະ .
44003008	ນິ່ນ ປິວ ເຈ໌ຍ ຊິນ ຕ້າຍ ເຈ໌ຍ ກອນ ຢັ້ງ ເຈົ໊າ ອ໊ະ . ນິ່ນ ຕສ່ຽວ ກັນ ປີ​ເຕ ເຖສົາ ໂຢ​ຮັນ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ , ຢັ້ງ ຈ໊ຽນ ມີ່ງ , ປິວ ຈ໊ຽນ ມີ່ງ , ເທສງ ຈ໊ຽນ ທິນ-ຮູ່ງ ມີ່ງ .
44003009	ຕສວັ໋ງ ມ່ຽນ ປວັດ ນິ່ນ ຢັ້ງ ຈ໊ຽນ ເຈົ໊າ ເທສງ ທິນ-ຮູ່ງ ,
44003010	ນິ່ນ ບົວ ເຕສັ໊ຍ ຕຸ໊ ເຊ ຕົ້ງ ອ້າ ໂຫລ່ ຢຽມ ແກ້ງ ເດສວີ່ຍ ເຍີຍ ແກ້ງ ດ່າງ ໂທ້ ຍ່ານ ວົ້ວ ລ່ານ ມ່ຽນ . ຕສວັ໋ງ ມ່ຽນ ຕສະເກ້ງ ! ບົວະ ຮ່ອງ ໄຫ່ , ຮນ້ຳ ໄມ້ ເມ່ງ ແປະ ນ້າຍ ລ່ານ ມ່ຽນ ເຍີຍ ເຈົ໊າ-ໂຫລ່ວ .
44003011	ນ້າຍ ລ່ານ ມ່ຽນ ຖສໍ່ ນັ້ນ ຈ໊ຽນ ປີ​ເຕ ເຖສົາ ໂຢ​ຮັນ ວົ້ວ ຕສັ່ນ , ຕສວັ໋ງ ມ່ຽນ ບົວະ ຮ່ອງ ໄຫ່ ຕສ່ຽວ ຖິວ ຈ໊ຽນ ມີ່ງ ລໍ໌ ນິ່ນ ບົວ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະເຫຍ່ຍ ວົ້ວ ຖຈົງ , ບົ໋ວ ເຫ່ວ “ ຊາ​ໂລ​ມອນ ເຍີຍ ປີ໋ງ ລ່າງ ຕ໋ອງ . ”
44003012	ປີ​ເຕ ປວັດ ຕສວັ໋ງ ມ່ຽນ ຮນັ້ງ ນ້າຍ ນໍ ຕ້າຍ ໝັ່ງ ຕສ່ຽວ ກ໊ອງ ບົ໋ວ ນິ່ນ ບົວ , “ ເມີ່ຍ ບົວ ເຫວີ່ຍ ຫາຍ ຕິ່ວ ບົວະ ຮ່ອງ ນ້າຍ ເຕີ໋ຍ ສີ່ ? ເມີ່ຍ ບົວ ທຈະ ໝັ່ງ ເຢຍ ບົວ , ຫລ່າຍ ເຢຍ ບົວ ຫລົ່ງ ເຢຍ ບົວ ກັ້ນ ເຍີຍ ທຈະ ໄຟ ເຢຍ ບົວ ກັນ ຕຸ໊ ຫລົງ ທິນ-ຮູ່ງ ຖສີງ ຕ້າຍ ໄຮ່ ປຸນ ນ້າຍ ລ່ານ ມ່ຽນ ຢັ້ງ ເຈົ໊າ ໄຟ ?
44003013	ໄມ້ ເຕສີ໌ຍ . ເຊ ອັບ​ລາ​ຮຳ , ອີ​ສັກ ເຖສົາ ຢາ​ໂຄບ ເຍີຍ ທິນ-ຮູ່ງ , ຢ່າ ໂຕສ໋ວ ບົວ ເຍີຍ ອົງ-ຖາຍ ເຍີຍ ທິນ-ຮູ່ງ ວົ້ວ ເຕົ້າ , ປຸນ ນິ່ນ ເຍີຍ ໂປວ , ເຢ​ຊູ , ຕຸ໊ ອຈັງ-ຫລ່າງ . ເມີ່ຍ ບົວ ຢ່າ ເຕສ໊າະ ນິ່ນ ຈິວ ປຸນ ມ່ຽນ ໄຕ໋ . ປີ​ລາດ ຕີ່ງ ໂຮຍ້ວ ປູ໋ງ ເຢ​ຊູ ມປ່າ ເມີ່ຍ ບົວ ຢຽມ ປີ​ລາດ ເຍີຍ ດສະຮມຽນ ແຫງ່ງ ຈ໊ຽນ .
44003014	ເມີ່ຍ ບົວ ເອກ້ມ ໄມ້ ຫລົ່ງ ທສີງ-ເດສ່ງ , ແປ້ງ ຟິມ ເຍີຍ ວົ້ວ ເຕົ້າ . ຕ໋າວ ດສ໋ວນ ໂທ້ ປີ​ລາດ ປູ໋ງ ໄຕ໋ ມ່ຽນ ວົ້ວ ເຕົ້າ ປຸນ ເມີ່ຍ ບົວ .
44003015	ເມີ່ຍ ບົວ ໄຕ໋ ປຸນ ມ່ຽນ ມ່າຍ ຕສຢັ້ງ ແໝ່ງ ວົ້ວ ເຕົ້າ , ມປ່າ ທິນ-ຮູ່ງ ປຸນ ນິ່ນ ແອ໋ງ ນັ່ງ ຕ້າຍ . ເຢຍ ບົວ ຕສ່ຽວ ເຫວີ່ຍ ນ້າຍ ເຕີ໋ຍ ສີ່ ໂຕສ໋ວ ຕສອງ-ເຕສ໋ງ .
44003016	ເຊ ນິ່ນ ເຍີຍ ບົ໋ວ ເຍີຍ ທຈະ ປຸນ ນ້າຍ ລ່ານ ເຕສົ໋າ ໄບ ເຍີຍ ມ່ຽນ ເຮ້ນ ຕ້າຍ . ເມີ່ຍ ບົວ ປວັດ ເຍີຍ ເຖສົາ ຮິ້ວ ເຍີຍ ຢຽມ ນ້າຍ ລ່ານ ມ່ຽນ ທສວດ ຕ້າຍ ເຍີຍ ສີ່ ເຊ ເຫວີ່ຍ ສຽນ ເຢ​ຊູ ເຍີຍ ບົ໋ວ . ເຫວີ່ຍ ສຽນ ເຂົາ ເຢ​ຊູ ນ້າຍ ລ່ານ ມ່ຽນ ຖສີງ ຕ້າຍ ຫລົງ ເດສ່ງ , ຮນັ້ງ ເມີ່ຍ ບົວ ຢຽດ ຕສູ໊ງ ປວັດ ຈ໊ຽນ ນໍ .
44003017	“ ຕສວັ໋ງ ກໍ໋-ໂຢ໌ວ ອ້າ ! ເຢຍ ຮິ້ວ ຕຸ໊ ເມີ່ຍ ບົວ ເຖສົາ ເມີ່ຍ ບົວ ເຍີຍ ຈຽນ ໂຕສ໋ວ ປຸນ ເຢ​ຊູ ເຊ ຫລາຍ ເມີ່ຍ ບົວ ໄມ້ ຮິ້ວ ຖສີງ ຕ້າຍ ໂຕສ໋ວ .
44003018	ຕສິ້ນ ດ່າງ ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ກ໊ອງ ກີ​ຕູ່ ອ໋ອຍ ຕສຸ ສ່ຽວ ໂຄ້ວ . ອີ້ ຕສັ່ນ ນິ່ນ ຫລົ່ງ ນ້າຍ ຫຍູ່ງ ຕສະເອີ໋ຍ ປຸນ ນ້າຍ ເຕີ໋ຍ ຫວ່າ ທສວດ ຕ້າຍ ຕສຽນ ເຍີຍ .
44003019	ເຫວີ່ຍ ນ້າຍ , ເມີ່ຍ ບົວ ອ໋ອຍ ຕສຸ ກ໊ອຍ ໂຮຍ້ວ ດສ໋ວນ ຕ້າຍ ລໍ໌ ທິນ-ຮູ່ງ , ປຸນ ນິ່ນ ຊອດ ກວັ່ງ ເມີ່ຍ ບົວ ເຍີຍ ຕສຸ໌ຍ . ຕສ໊ຽວ ຕສ່ຽວ ປຸນ ເມີ່ຍ ບົວ ເຍີຍ ໂຮຍ້ວ ມ່າຍ ຕສຢັ້ງ ໂຫ່ ຍ໌ຽມ , ຟີ້ງ ເຈ໌ຍ ຕ້າຍ ,
44003020	ຢ່າ ອ໋ອຍ ພ້າຍ ເຢ​ຊູ ຕ້າຍ , ຕົ້ງ ນິ່ນ ເຫວີ່ຍ ເມີ່ຍ ບົວ ກິ໊ນ ຕສຢັ໋ງ ໂຕສ໋ວ ກີ​ຕູ່ , ວົ້ວ ເຕົ້າ .
44003021	ກີ​ຕູ່ ຕສູ໊ງ ອ໋ອຍ ຕສຸ ຢຽມ ທິນ-ຕ້ອງ ຕສົ໊ວ ເຖົາ ທິນ-ຮູ່ງ ຫລຽບ ຫຍູ່ງໆ ຊຢັງ ເຍີຍ ຕສຢັ້ງ ໂຫ່ , ຮນັ້ງ ໂລ໌-ຮນອຍ ທິນ-ຮູ່ງ ປຸນ ນິ່ນ ເຍີຍ ທສີງ-ເດສ່ງ ໂຕ່ວ ຫວ່າ ມ່ຽນ ໂຕ່ວ ຕ້າຍ ກ໊ອງ ນໍ .
44003022	ໂມ​ເຊ ກ໊ອງ , ‘ ຕສ໊ຽວ , ເມີ່ຍ ບົວ ເຍີຍ ທິນ-ຮູ່ງ , ອ໋ອຍ ພ້າຍ ເຕົ້າ ໂຕ່ວ ຫວ່າ ມ່ຽນ ຮນັ້ງ ເຢຍ ນໍ . ນິ່ນ ຢ່າ ໂຕສ໋ວ ເຕົ້າ ເມີ່ຍ ບົວ ກັ້ນ ເຍີຍ ມ່ຽນ . ນິ່ນ ບົ໋ວ ຫາຍ ຫຍູ່ງ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ໝວັງ ເດສ່ງ ນິ່ນ ເຍີຍ ຫວ່າ .
44003023	ຫາຍ ເຕົ້າ ໄມ້ ໝວັງ ນິ່ນ ເຍີຍ ຫວ່າ ຕສ່ຽວ ຕສຸ ໄພ ກວັ່ງ , ໝຽດ ເດສ່ງ , ໄມ້ ປຸນ ເຖສົາ ທິນ-ຮູ່ງ ເຍີຍ ມ່ຽນ ຢຽມ ອ໊ະ . ’
44003024	“ ຕສວັ໋ງ ໂຕ່ວ ຫວ່າ ມ່ຽນ ຢຽມ ຊາ​ມູ​ເອນ ເອຈ່ຍ ຕ້າຍ , ຕະຟ່ານ ໂຕ່ວ ທິນ-ຮູ່ງ ເຍີຍ ຫວ່າ ວົ້ວ ເຕີ໋ຍ , ກ໊ອງ ເຖົາ ນ້າຍ ເຕີ໋ຍ ຮນອຍ-ເຫຍັຍ ທສວດ ຕ້າຍ ເຍີຍ ສີ່ .
44003025	ທິນ-ຮູ່ງ ປຸນ ນິ່ນ ເຍີຍ ໂຕ່ວ ຫວ່າ ມ່ຽນ ໂຕ່ວ ຕ້າຍ ເຍີຍ ຫວ່າ ເຖສົາ ເມີ່ຍ ບົວ ເຍີຍ ອົງ-ຖາຍ ແລ໌ງ ເຈ໋ຍ ເຍີຍ ແຫງ່ງ ຫວ່າ , ເມີ່ຍ ບົວ ຢ່າ ຕຸ໊ ຈວັ່ງ ຈ໊ຽນ ດສິບ , ຮນັ້ງ ນິ່ນ ກ໊ອງ ບົ໋ວ ອັບ​ລາ​ຮຳ , ‘ ເຢຍ ອ໋ອຍ ຫລົ່ງ ເມີ່ຍ ເຍີຍ ເຕສີ໊ຍ-ຟຸນ ເຖສີຍ ຟຸ ປຸນ ລູ່ງ ເດ໊ຍ ໝ່ານ ຝີງ . ’
44003026	ທິນ-ຮູ່ງ ປຸນ ນິ່ນ ເຍີຍ ໂປວ ນັ່ງ ຕ້າຍ , ນິ່ນ ພ້າຍ ຕ້າຍ ລໍ໌ ເມີ່ຍ ບົວ ດ່າງ , ເຖສີຍ ຟຸ ປຸນ ເມີ່ຍ ບົວ , ປຸນ ເມີ່ຍ ບົວ ເຕົ້າໆ ກ໊ອຍ ໂຮຍ້ວ ກວັ່ງ ເມີ່ຍ ບົວ ໂຕສ໋ວ ຫວ່າຍ ເຍີຍ ເຈົ໊າ . ”
44004001	ປີ​ເຕ ເຖສົາ ໂຢ​ຮັນ ເຖສົາ ຕສວັ໋ງ ມ່ຽນ ກ໊ອງ ຈ໊ຽນ ຫວ່າ ວົ້ວ ຕສັ່ນ , ມ່າຍ ເຕີ໋ຍ ໄຊ ມ່ຽນ ເຖສົາ ໂກ໋ວ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ແປງ-ເປຢີ໊ຍ ເຖສົາ ເຕີ໋ຍ ສະ​ດູ​ສີ ມ່ຽນ ຕ້າຍ ລໍ໌ ນິ່ນ ບົວ .
44004002	ນິ່ນ ບົວ ໄມ້ ຫອບ ໂຮຍ້ວ ຫລາຍ ກົງ-ໂຕສ້ ບົວ ອຈ໋າວ ຕສວັ໋ງ ມ່ຽນ ເຢ​ຊູ ໄຕ່ ແອ໋ງ ນັ່ງ ຕ້າຍ , ປຸນ ທສີງ ມ່ຽນ ໄຕ່ ມປ່າ ໄຮ່ ນັ່ງ ຕ້າຍ .
44004003	ນິ່ນ ບົວ ຕສ່ຽວ ເຕສ໊າະ ນ້າຍ ເຕີ໋ຍ ອີ ເຕົ້າ ຫວວນ ຈ໊ຽນ ໂລ່ ເຖົາ ຕະເຫຍີ່ຍ ຮນອຍ , ເຫວີ່ຍ ຕສຸ ວົ້ວ ຕສັ່ນ ຫຮມວັງ ອ໊ະ .
44004004	ມປ່າ ໝວັງ ລິ໌ວ ໂຕ໌ ມ່າຍ ມ່ຽນ ຈາ ສຽນ ທສ້ຳ ເຍີຍ . ລ່ຽມ ໂລ໌ ເຍີຍ ມ່າຍ ມຈັ່ງ ຕອນ ເລີ່ຍ ໄມ້ ໂກ ປຢາ ທສິນ ເຕົ້າ .
44004005	ຕະເຫຍີ່ຍ ຮນອຍ ໂຕສ໋ວ ໂຮລ ເຍີຍ ຢິວ​ໄທ ມ່ຽນ ເຖສົາ ມ່ຽນ ໂກ໋ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ກັ໊ບ ຕສຸ໊ນ ຢຽມ ເຢ​ລູ​ຊາ​ເລມ ຕສີ້ງ .
44004006	ແອ໋ງ ມ່າຍ ອັນ​ນາດ ຕົ້ມ ໄຊ ມ່ຽນ ເຖສົາ ຄາ​ຢາ​ຟາດ , ໂຢ​ຮັນ , ອາ​ເລກ​ຊານ​ເດ ເຖສົາ ຈ໊ຽນ ຕົ້ມ ໄຊ ມ່ຽນ ເຍີຍ ເຕສ໋ຍ ເຕົ້າ ທສຽນ-ເທສະ .
44004007	ນິ່ນ ບົວ ເຫ່ວ ມ່ຽນ ຕໍ້ ປີ​ເຕ ເຖສົາ ໂຢ​ຮັນ ຕ້າຍ ໂຊ້ວ ຈ໊ຽນ ນິ່ນ ບົວ ເຍີຍ ດສະຮມຽນ ໜ່າຍ ກ໋າ , “ ເມີ່ຍ ບົວ ຫລົ່ງ ຫາຍ ຫຍູ່ງ ຫລີ່ງ ໄຟ ເຕ໊ງ ຫາຍ ເຕົ້າ ເຍີຍ ບົ໋ວ ໂຕສ໋ວ ນ້າຍ ເຕີ໋ຍ ສີ່ ? ”
44004008	ປີ​ເຕ ຕຸ໊ ສີງ ລີ່ງ ປວັ໊ງ ໂຮຍ້ວ ຕສ່ຽວ ເຕົາ ນິ່ນ ບົວ . ນິ່ນ ກ໊ອງ , “ ຢຽດ ຕສວັ໋ງ ໂຕສ໋ວ ໂຮລ ເຍີຍ ຢິວ​ໄທ ມ່ຽນ ເຖສົາ ມ່ຽນ ໂກ໋ ອ້າ !
44004009	ເຊ ກ໊ອງ ເມີ່ຍ ບົວ ອີ້ ຮນອຍ ໜ່າຍ ເຖົາ ໂຕສ໋ວ ນ້າຍ ເຕີ໋ຍ ຄູ້ ສີ່ ປຸນ ນ້າຍ ເຕົ້າ ເຕສົ໋າ ໄບ ເຍີຍ ມ່ຽນ ຢ່າ ໜ່າຍ ເຖົາ ນິ່ນ ຮນັ້ງ ຫາຍ ນໍ ຕສໍ່ ຫລົງ ,
44004010	ເມີ່ຍ ບົວ ຕສວັ໋ງ ມ່ຽນ ເຖສົາ ອິ​ສະ​ລາ​ເອນ ເຍີຍ ຢຽດ ຕສູ໊ງ ມ່ຽນ ອ໋ອຍ ຕສຸ ຮິ້ວ , ອີ້ ຕສັ່ນ ໂຊ້ວ ຈ໊ຽນ ເມີ່ຍ ບົວ ເຍີຍ ດສະຮມຽນ ນ້າຍ ເຕົ້າ ມ່ຽນ ເຕສົ໋າ ຫລົງ ເດສ່ງ ເຊ ເຫວີ່ຍ ນາ​ຊາ​ເລດ ມູ້ງ ເຍີຍ ເຢ​ຊູ ກີ​ຕູ່ ເຍີຍ ບົ໋ວ , ຕົ້ງ ເມີ່ຍ ບົວ ຕີງ ຕສຽບ ດສັ່ງ ຈ໋າ ໄຕ່ ມປ່າ ທິນ-ຮູ່ງ ປຸນ ນັ່ງ ຕ້າຍ .
44004011	ເຢ​ຊູ ເຊ ຕົ້ງ ກີງ-ໂຊວ ເຟ້ຍ ຈ໊ຽນ ກ໊ອງ , ‘ ເມີ່ຍ ບົວ ກົ໊ມ ເປຢົ໊າ ຕສັ່ງ ເອກ້ມ ທສວດ ວົ້ວ ນອມ ຫລະເປຢີ໊ຍ , ຕສູ໊ງ ເປ໋ນ ອັນ ເປຢົ໊າ-ເກ໊າະ ເກົ້າ ຫລົ່ງ ຈ໊ຽນ ເຈ໋ຍ ວົ້ວ ນອມ . ’
44004012	“ ທສວດ ລິ໌ວ ເຢ​ຊູ , ໄມ້ ມ່າຍ ຫາຍ ເຕົ້າ ໄຮ່ ປຸນ ມ່ຽນ ຕຸ໊ ໂອຈ໋ວ , ເຫວີ່ຍ ຕສຸ ຢຽມ ລູ່ງ ເດ໊ຍ ໝ່ານ ມ່ຽນ ບຸດົ໋ງ , ທິນ-ຮູ່ງ ໄມ້ ເຖສີຍ ກັ້ນ ນອມ ບົ໋ວ , ປຸນ ບົວ ອ໋ອຍ ຕສຸ ເຂົາ ຕຸ໊ ໂອຈ໋ວ . ”
44004013	ວົ້ວ ເຕີ໋ຍ ໂຕສ໋ວ ໂຮລ ເຍີຍ ມ່ຽນ ເຖສົາ ມ່ຽນ ໂກ໋ ປວັດ ປີ​ເຕ ເຖສົາ ໂຢ​ຮັນ ປູ໋ງ ຕຸ໊ ຫລ່າງ ໄຫ່ , ເຕົາ ນິ່ນ ບົວ , ຢ່າ ຮິ້ວ ຕຸ໊ ນ້າຍ ເຕີ໋ຍ ອີ ລ່ານ ມ່ຽນ ໄມ້ ຕຸ໊ ເຄົ້າ ເຈ໋ຍ ໂຊວ-ດສັ່ງ , ຂູງ ໂຕສ໋ວ ໂພວ-ທົງ ມ່ຽນ ຮນັ້ງ , ນິ່ນ ບົວ ບົວະ ຮ່ອງ ໄຫ່ ຕສ່ຽວ ຈັ໋ງ ຕສຸ ນ້າຍ ເຕີ໋ຍ ອີ ລ່ານ ມ່ຽນ ກັນ ເຈ໋ຍ ເຢ​ຊູ .
44004014	ນິ່ນ ບົວ ຢ່າ ປວັດ ຕສໍ່ ຫລົງ ວົ້ວ ລ່ານ ມ່ຽນ ໂຊ້ວ ຈ໊ຽນ ປີ​ເຕ ເຖສົາ ໂຢ​ຮັນ ເຍີຍ ກະເຮລນ , ຕສຢັງ ໜ່າຍ ໄມ້ ມ່າຍ ຫວ່າ ກ໊ອງ ອ໊ະ .
44004015	ນິ່ນ ບົວ ເຫ່ວ ປີ​ເຕ ບົວ ທສວດ ກຸ໊ນ ສີ່ ຫວຸ່ຍ . ນິ່ນ ບົວ ກັ້ນ ຢຽມ ວົ້ວ ທສ່າງ ລ່າງ
44004016	ກ໊ອງ , “ ບົວ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ປຸນ ນ້າຍ ເຕີ໋ຍ ມ່ຽນ ນີ ? ຢຽມ ເຢ​ລູ​ຊາ​ເລມ ຕສີ້ງ ເຕົ້າໆ ຮິ້ວ ຕຸ໊ ຕົ້ງ ນ້າຍ ເຕີ໋ຍ ອີ ລ່ານ ໂຕສ໋ວ ນ້າຍ ເຕີ໋ຍ ບົວະ ຮ່ອງ ໄຫ່ ເຍີຍ ຈັ໋ງ-ໂຫ່ . ບົວ ກັ້ນ ໄມ້ ໄຮ່ ແຫງ່ງ ກ໊ອງ ໄມ້ ເຕສີ໌ຍ .
44004017	ບົວ ອ໋ອຍ ຕສຸ ຫັດ ຈ໊ຽນ ໄມ້ ຕູ໋ງ ປຸນ ນິ່ນ ບົວ ເຕ໊ງ ເຢ​ຊູ ເຍີຍ ບົ໋ວ ເຖສົາ ຫາຍ ເຕົ້າ ກ໊ອງ ຫາຍ ຫຍູ່ງ , ເຫວີ່ຍ ປຸນ ນ້າຍ ເຕີ໋ຍ ສີ່ ໄມ້ ໄຮ່ ຕສຸ້ນ ຈັ໊ງ ມີ່ງ . ”
44004018	ທສ່າງ ລ່າງ ປ່າ , ນິ່ນ ບົວ ແອ໋ງ ເຫ່ວ ປີ​ເຕ ເຖສົາ ໂຢ​ຮັນ ເປັຍ ຕ້າຍ , ຫັດ ນິ່ນ ບົວ ທສິນ-ໝ່ານ ໄມ້ ຕູ໋ງ ເຕ໊ງ ເຢ​ຊູ ເຍີຍ ບົ໋ວ ກ໊ອງ ໄຟ ອຈ໋າວ ຫາຍ ຫຍູ່ງ .
44004019	ມປ່າ ປີ​ເຕ ເຖສົາ ໂຢ​ຮັນ ເຕົາ ນິ່ນ ບົວ , “ ເມີ່ຍ ບົວ ຮນ້ຳ ໝັ່ງ ກ໋າ , ເອີຍ ທິນ-ຮູ່ງ ໝັ່ງ , ເຢຍ ບົວ ໝວັງ ເມີ່ຍ ບົວ ເກົ້າ ຫອບ ໝວັງ ທິນ-ຮູ່ງ ໄຟ ?
44004020	ເຢຍ ບົວ ປວັດ ເຈ໋ຍ , ໄຮ໌ ເຈ໋ຍ ເຍີຍ ສີ່ , ເຢຍ ບົວ ໄມ້ ໄຮ່ ກວັ່ງ ໄມ້ ກ໊ອງ . ”
44004021	ກຸ໊ນ ສີ່ ມ່ຽນ ຮນ້ຳ ໄມ້ ທົງ ຮນັ້ງ ຫາຍ ນໍ ໄຮ່ ຕີ່ງ ປີ​ເຕ ບົວ ເຍີຍ ຕສຸ໌ຍ , ເຫວີ່ຍ ຕສຸ ປວັດ ຕສວັ໋ງ ມ່ຽນ ເຫວີ່ຍ ນ້າຍ ຄັງ ສີ່ ເທສງ ທິນ-ຮູ່ງ . ຮນັ້ງ ໜ່າຍ , ກຸ໊ນ ສີ່ ມ່ຽນ ຈາ ຫັດ ເຮນ້ຍ ເຍີຍ ລິ໌ວ , ຕສ່ຽວ ປູ໋ງ ນິ່ນ ບົວ ອ໊ະ .
44004022	ຕົ້ງ ຕຸ໊ ບົວະ ຮ່ອງ ເຍີຍ ຈັ໋ງ-ໂຫ່ ຕສໍ່ ຫລົງ ວົ້ວ ລ່ານ ມ່ຽນ ເຍີຍ ຫຮຍັງ-ເຈີ໊ຍ ຕຸ໊ ເຝີຍ ຕສຽບ ເລ່ງ ຫຮຍັງ .
44004023	ກຸ໊ນ ສີ່ ມ່ຽນ ປູ໋ງ ປີ​ເຕ ເຖສົາ ໂຢ​ຮັນ ທສວດ ວົ້ວ ຕສັ່ນ , ປີ​ເຕ ບົວ ແປງ ຕສະ ເຍີຍ ດສ໋ວນ ນິ່ນ ບົວ ກັ້ນ ວົ້ວ ກວັ້ນ ມ່ຽນ , ເຕສ໊າະ ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ ບົວ ກ໊ອງ ເຍີຍ ຫວ່າ ບົ໋ວ ເດສ່ງ ນິ່ນ ບົວ .
44004024	ໄຮ໌ ລິ໌ວ ນ້າຍ ເຕີ໋ຍ ຫວ່າ , ວົ້ວ ເຕີ໋ຍ ມ່ຽນ ລົ່ມ ດສ້ອຍ ຫອບ ຟິມ ຕົ້ງ ເອີ໋ຍ ທສວດ ເຖຈຍ ເຕົ໋າ ເກົ໋າ ບົ໋ວ ທິນ-ຮູ່ງ , “ ຕສ໊ຽວ ອ້າ ! ເມີ່ຍ ເຕສີ໋ຍ ລູ່ງ ເຕສີ໋ຍ ເດົາ ເຕສີ໋ຍ ຄ້ອຍ , ຢ່າ ເຕສີ໋ຍ ຢຽມ ນ້າຍ ເຕີ໋ຍ ກະຍົ໌ວ ເຍີຍ ໝ່ານ ໝວດ .
44004025	ເມີ່ຍ ຫລົ່ງ ສີງ ລີ່ງ ປຸນ ເຢຍ ບົວ ເຍີຍ ອົງ-ຖາຍ , ເມີ່ຍ ເຍີຍ ໂປວ , ດາ​ວິດ , ໂຕ່ວ ຫວ່າ ກ໊ອງ , ‘ ໝ່ານ ຝີງ ຈັ໋ນ ເຫວີ່ຍ ຫາຍ ຕິ່ວ ເຖຈຍ ເຈ໌ຍ ? ນິ່ນ ບົວ ເຫວີ່ຍ ຫາຍ ຕິ່ວ ຕ໊າ ທສວດ ໄມ້ ລ່ຳ ຫລົ່ງ ເຍີຍ ຕສະເອີ໋ຍ ?
44004026	ປ້າມ ເກນ ເຍີຍ ຮູ່ງ ເບ່ນ ຕສຢັ໋ງ , ຕົ້ມ ຈຽນ ຢ່າ ກັ໊ບ ຕສຸ໊ນ ຕົ້ງ ໂຮຍ້ວ ເຖສົາ ຕສ໊ຽວ
44004027	“ ຕສະເກ້ງ ມ່າຍ ເຮ​ລົດ ຮູ່ງ ເຖສົາ ປອນ​ທິ​ອັດ ປີ​ລາດ ຢຽມ ນ້າຍ ນອມ ຕສີ້ງ ເຖສົາ ຈ໊ຽນ ຈັ໋ນ , ເຖສົາ ອິ​ສະ​ລາ​ເອນ ມ່ຽນ ກັ໊ບ ຕສຸ໊ນ ຕ້າຍ ຕົ້ງ ໂຮຍ້ວ ແຫງ່ງ ຈ໊ຽນ ເມີ່ຍ ເຍີຍ ທສີງ-ເດສ່ງ ໂປວ , ເຢ​ຊູ , ຕົ້ງ ເມີ່ຍ ພ້າຍ ໂຕສ໋ວ ກີ​ຕູ່ ວົ້ວ ເຕົ້າ .
44004028	ນິ່ນ ບົວ ໂຕສ໋ວ ຫຍູ່ງໆ ເອີຍ ເມີ່ຍ ກັ້ນ ເຍີຍ ຫັດ ມ໌າ ເຖສົາ ເອີຍ ເມີ່ຍ ເຍີຍ ເອີ໋ຍ ຈາ-ດ່າງ ຕີ່ງ ຕສຢັ໋ງ ອ໋ອຍ ທສວດ ຕ້າຍ ເຍີຍ ສີ່ .
44004029	ຕສ໊ຽວ ອ້າ ! ໂທ້ ເມີ່ຍ ອີ້ ຕສັ່ນ ຈັ໋ງ ຈ໊ຽນ ນິ່ນ ບົວ ກ໊ອງ ແຮະ ເຢຍ ບົວ ວົ້ວ ເຕີ໋ຍ ຫວ່າ , ຢ່າ ປຸນ ເຢຍ ບົວ , ເມີ່ຍ ເຍີຍ ໂປວ , ປູ໋ງ ຫລ່າງ ເຍີຍ ກ໊ອງ ເມີ່ຍ ເຍີຍ ໂຕ໌ .
44004030	“ ໂທ້ ຕສ໊ຽວ ຊູງ ປົ໌ວ ທສວດ ຕ້າຍ ຕສໍ່ ແປ່ງ ແອ໋ງ ປຸນ ເຢຍ ບົວ ເຂົາ ເມີ່ຍ ເຍີຍ ທສີງ-ເດສ່ງ ໂປວ , ເຢ​ຊູ , ເຍີຍ ບົ໋ວ ໂຕສ໋ວ ທສວດ ບົວະ ຮ່ອງ ເຍີຍ ຈັ໋ງ-ໂຫ່ ເຖສົາ ຮນ້ຳ ໄມ້ ເມ່ງ ແປະ ເຍີຍ ສີ່ . ”
44004031	ເຕົ໋າ ເກົ໋າ ປ່າ , ຕົ້ງ ນິ່ນ ບົວ ກັ໊ບ ຕສຸ໊ນ ວົ້ວ ນອມ ຕ໋ອງ ຕົ໌ງ ເດສ່ງ . ເຕົ້າໆ ຕຸ໊ ສີງ ລີ່ງ ປວັ໊ງ ໂຮຍ້ວ ຕສ່ຽວ ປູ໋ງ ຫລ່າງ ເຍີຍ ກ໊ອງ ທສວດ ທິນ-ຮູ່ງ ເຍີຍ ຫວ່າ .
44004032	ຕສວັ໋ງ ສຽນ ເຢ​ຊູ ເຍີຍ ມ່ຽນ ຫອບ ຟິມ ຕົ້ງ ເອີ໋ຍ . ໄມ້ ມ່າຍ ຫາຍ ເຕົ້າ ກ໊ອງ ຫາຍ ຫຍູ່ງ ເປ໋ນ ນິ່ນ ກັ້ນ ເຍີຍ ສິ ເຈີ໊ຍ ກະນ້າຍ . ຢຽດ ຕສູ໊ງ ເປ໋ນ ຕົ້ມ ຕສວັ໋ງ ເຍີຍ , ຈວັ່ງ ຈ໊ຽນ ຫລົ່ງ .
44004033	ກົງ-ໂຕສ້ ບົວ ມ່າຍ ຕົ້ມ ທຈະ ໂຕສ໋ວ ຕສອງ-ເຕສ໋ງ ກ໊ອງ ຕສ໊ຽວ ເຢ​ຊູ ນັ່ງ ຕ້າຍ ເຍີຍ ເຈົ໊າ-ໂຫລ່ວ . ທິນ-ຮູ່ງ ຢ່າ ທສ້ຳໆ ເຍີຍ ເຖສີຍ ຟຸ ປຸນ ນິ່ນ ບົວ ໂມ໌ວ ລ່ານ ມ່ຽນ .
44004034	ຢຽມ ນ້າຍ ກວັ້ນ ມ່ຽນ ໄມ້ ມ່າຍ ຫາຍ ເຕົ້າ ທສາ ຫາຍ ຫຍູ່ງ ເຫວີ່ຍ ຕສຸ ຫາຍ ເຕົ້າ ມ່າຍ ລີ່ງ ເຕີ່ຍ , ມ່າຍ ເປຢົ໊າ , ຕສ່ຽວ ໝ່າຍ ມີ່ງ ຕໍ້ ຍ່ານ ຕ້າຍ ຈິວ ປຸນ ກົງ-ໂຕສ້ ບົວ .
44004035	ກົງ-ໂຕສ້ ບົວ ຕສ່ຽວ ເອີຍ ເກ໊າະ-ມ່ຽນ ຖຈຽມ ຫລົ່ງ ເຍີຍ ປຸນ ອກອຍ ເກ໊າະ-ມ່ຽນ .
44004036	ມ່າຍ ເຕົ້າ ເລ​ວີ ມ່ຽນ , ບົ໋ວ ເຫ່ວ ໂຢ​ເຊບ , ຢຽມ ໄຊ​ປັດ ຄ້ອຍ-ໂດສວ ທສວດ ເສີຍ . ກົງ-ໂຕສ້ ບົວ ແອ໋ງ ທສວດ ນອມ ບົ໋ວ ເຫ່ວ ບາ​ນາ​ບັດ . ເອີ໋ຍ ເລີ໌ຍ ເຊ “ ອອນ ໂຮຍ້ວ ເຍີຍ ຕອນ . ”
44004037	ນິ່ນ ໝ່າຍ ດສົງ ນິ່ນ ເຍີຍ ເດີ່ຍ , ຕໍ້ ຍ່ານ ຕ້າຍ ຈິວ ປຸນ ກົງ-ໂຕສ້ ບົວ .
44005001	ແອ໋ງ ມ່າຍ ເຕົ້າ ມ່ຽນ , ບົ໋ວ ເຫ່ວ ອາ​ນາ​ເນຍ , ເຖສົາ ນິ່ນ ເຍີຍ ເອົ໊າ , ສັບ​ຟີ​ລາ , ໝ່າຍ ດສົງ ນິ່ນ ບົວ ເຍີຍ ເດົາ .
44005002	ອາ​ນາ​ເນຍ ເດສ໊ບ ທສວດ ເຕີ໋ຍ ໝ່າຍ ເດົາ ເຍີຍ ຍ່ານ ລ່ຽວ ນິ່ນ ກັ້ນ ຫລົ່ງ . ນິ່ນ ເຍີຍ ເອົ໊າ ຢ່າ ຮິ້ວ ເຍີຍ . ນິ່ນ ແອ໋ງ ຕໍ້ ເຕີ໋ຍ ມີ່ງ ຈິວ ປຸນ ກົງ-ໂຕສ້ ບົວ .
44005003	ປີ​ເຕ ກ໊ອງ , “ ອາ​ນາ​ເນຍ ອ້າ ! ເມີ່ຍ ໂຕສ໋ວ ຫາຍ ຫຍູ່ງ ປຸນ ຊາ​ຕານ ກຸ໊ນ ເມີ່ຍ , ປຸນ ເມີ່ຍ ມ່າຍ ໂຮຍ້ວ ກ໊ອງ-ແປະ ດົ໊ວ ສີງ ລີ່ງ ຕສ່ຽວ ເດສ໊ບ ທສວດ ເຕີ໋ຍ ໝ່າຍ ເດົາ ເຍີຍ ຍ່ານ ?
44005004	ໄມ້ ແກ້ງ ໝ່າຍ ເຊ ເມີ່ຍ ເຍີຍ ເດົາ ໄມ້ ເຕສີ໌ຍ ? ນ້າຍ ເຕີ໋ຍ ເດົາ ໝ່າຍ ລິ໌ວ ເຊ ເມີ່ຍ ກັ້ນ ເຍີຍ ຍ່ານ ໄມ້ ເຕສີ໌ຍ ? ຫາຍ ຫຍູ່ງ ປຸນ ເມີ່ຍ ເຍີຍ ໂຮຍ້ວ ຮນ້ຳ ທສວດ ຮນັ້ງ ນ້າຍ ນໍ ໂຕສ໋ວ ? ເມີ່ຍ ໄມ້ ເຕສີ໌ຍ ກ໊ອງ-ແປະ ດົ໊ວ ມ່ຽນ , ເມີ່ຍ ກ໊ອງ-ແປະ ດົ໊ວ ທິນ-ຮູ່ງ . ”
44005005	ອາ​ນາ​ເນຍ ໄຮ໌ ນ້າຍ ເຕີ໋ຍ ຫວ່າ , ນິ່ນ ລ່ຽມ ເຕສີ້ຍ ຄີງ ເອຈ່ຍ ເດົາ ໄຕ່ ໝີ່ ອ໊ະ . ຫາຍ ເຕົ້າ ໄຮ໌ ນ້າຍ ເຕີ໋ຍ ສີ່ ຕສະເກ້ງ ! ກ້ຳ ເດສ໋ຍ ໄຫ່ .
44005006	ຢຽມ ວົ້ວ ເຍີຍ ມ່ຽນ ຫລຸນ ມ່ຽນ ຕົ໌ງ ຊິນ ເຕສ໊າະ ເດຍ-ຕ້ຳ , ຕ້ຳ ຈ໊ຽນ ອາ​ນາ​ເນຍ ເຍີຍ ເຊີຍ , ແກງ ມີ່ງ ປຢົ໊ບ .
44005007	ແອ໋ງ ແອກ໊ະ ອ໊າ ລ່ຳ ເຕີ໋ຍ ປົວ ນອມ ຕສຢັ້ງ ໂຫ່ , ນິ່ນ ເຍີຍ ເອົ໊າ ຢ່າ ເປັຍ ຕ້າຍ . ນິ່ນ ລ່ຽມ ໄມ້ ຮິ້ວ ຕຸ໊ ນ້າຍ ເຕີ໋ຍ ສີ່ ທສວດ .
44005008	ປີ​ເຕ ໜ່າຍ ນິ່ນ , “ ບົ໋ວ ເຢຍ ມ່າະ ! ເມີ່ຍ ບົວ ໝ່າຍ ເດົາ ເຍີຍ ຍ່ານ ຕຸ໊ ບົວະ ນ້າຍ ຮນັ້ງ ? ” ນິ່ນ ເຕົາ , “ ເຕສີ໌ຍ ເຍີຍ , ຕຸ໊ ບົວະ ນ້າຍ ຮນັ້ງ . ”
44005009	ປີ​ເຕ ຕສ່ຽວ ກ໊ອງ ບົ໋ວ ນິ່ນ , “ ເມີ່ຍ ບົວ ອີ ຮມວັ້ງ ເຫວີ່ຍ ຫາຍ ຕິ່ວ ຕົ້ງ ໂຮຍ້ວ ເສີຍ ຕສ໊ຽວ ເຍີຍ ສີງ ລີ່ງ ? ໝັ່ງ ກ໋າ ! ປຢົ໊ບ ເມີ່ຍ ເຍີຍ ໂອກ໋ ວົ້ວ ເຕີ໋ຍ ມ່ຽນ ດສ໋ວນ ເຖົາ ແກ້ງ ດ່າງ ອ໊ະ ໂລ່ະ ! ນິ່ນ ບົວ ຢ່າ ອ໋ອຍ ຕສຸ ແກງ ເມີ່ຍ ທສວດ ອ໊ະ . ”
44005010	ວົ້ວ ເຕົ້າ ເອົ໊າ ລ່ຽມ ເຕສີ້ຍ ຄີງ ເອຈ່ຍ ປີ​ເຕ ເຍີຍ ເຕສົ໋າ-ເຮລນ ໄຕ່ ໝີ່ ອ໊ະ . ວົ້ວ ເຕີ໋ຍ ມ່ຽນ ຫລຸນ ມ່ຽນ ເປັຍ ຕ້າຍ ປວັດ ນິ່ນ ໄຕ່ ໝີ່ ອ໊ະ , ຕສ່ຽວ ແກງ ນິ່ນ ທສວດ ມີ່ງ ປຢົ໊ບ ນິ່ນ ເຍີຍ ໂອກ໋ ເຍີຍ ກະເຮລນ .
44005011	ຕສວັ໋ງ ຈິວ-ປາງ ເຖສົາ ໄຮ໌ ນ້າຍ ເຕີ໋ຍ ເຈົ໊າ-ໂຫລ່ວ ເຍີຍ ມ່ຽນ ຕສະເກ້ງ ! ກ້ຳ ເດສ໋ຍ ໄຫ່ ອ໊ະ .
44005012	ກົງ-ໂຕສ້ ບົວ ຢຽມ ຕສວັ໋ງ ມ່ຽນ ບຸດົ໋ງ ໂຕສ໋ວ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ ທສ້ຳ ເຍີຍ . ສຽນ ເຢ​ຊູ ເຍີຍ ຕສວັ໋ງ ມ່ຽນ ຫາຍ ຕສັ່ນ ຢ່າ ກັ໊ບ ຕສຸ໊ນ ຢຽມ ຊາ​ໂລ​ມອນ ເຍີຍ ປີ໋ງ ລ່າງ ຕ໋ອງ .
44005013	ກະເຫຍ່ຍ ເຍີຍ ມ່ຽນ ໄມ້ ກ໊າມ ເຖສົາ ນິ່ນ ບົວ ກັ໊ບ ຕສຸ໊ນ ມປ່າ ຕສວັ໋ງ ມ່ຽນ ທ່າຍ ນິ່ນ ບົວ .
44005014	ສຽນ ຕສ໊ຽວ ເຍີຍ ມ່ຽນ ມຈັ່ງ ມເຊັຍ ກຸ໊ນ ໂຕສ໋ວ ກຸ໊ນ ທິມ ເປັຍ ທສ້ຳ .
44005015	ເຫວີ່ຍ ກົງ-ໂຕສ້ ບົວ ໂຕສ໋ວ ເຍີຍ ຈັ໋ງ-ໂຫ່ , ມ່ຽນ ຕໍ້ ປຸ໊ດ-ແປ່ງ ມ່ຽນ ທສວດ ເຈົ໊າ-ເຮລນ ປຸນ ນິ່ນ ບົວ ເປວີ໋ຍ ຈິ່ວ ເປວີ໋ຍ ຕສິ , ຢຽມ ວົ້ວ ຕສົ໊ວ ປີ​ເຕ ເຈ໋ຍ ເຈົ໊າ ວົ້ວ ຕສັ່ນ , ໄຮ່ ຕຸ໊ ນິ່ນ ເຍີຍ ຕົ້ງ ລິ່ນ ລ່ຳ ຕສຸ ນິ່ນ ບົວ .
44005016	ຢຽມ ນິດ ເຢ​ລູ​ຊາ​ເລມ ວົ້ວ ເຕີ໋ຍ ມູ້ງ ເຍີຍ ມ່ຽນ , ຕໍ້ ປຸ໊ດ-ແປ່ງ ມ່ຽນ ເຖສົາ ມ່າຍ ເຮ່ຍ ໄກວ໊ ມ້ຽນ ຂວນ ມໍ່ ນິ່ນ ບົວ ວົ້ວ ເຕີ໋ຍ . ຢຽດ ຕສູ໊ງ ຢ່າ ຕສໍ່ ຫລົງ ເດສ່ງ .
44005017	ໂຕສ໋ວ ເກົາ , ຕົ້ມ ໄຊ ມ່ຽນ ເຖສົາ ນິ່ນ ເຍີຍ ຢຽດ ຕສູ໊ງ ຕ່ອຍ , ຕົ້ງ ສະ​ດູ​ສີ ວົ້ວ ເຈົ໊າ ມ່ຽນ , ຫັ່ນ ໄຫ່ ກົງ-ໂຕສ້ ບົວ .
44005018	ນິ່ນ ບົວ ຕສ່ຽວ ເຕສ໊າະ ກົງ-ໂຕສ້ ບົວ ຕໍ້ ມີ່ງ ຫວວນ ຈ໊ຽນ ຕົ້ມ ຕສວັ໋ງ ໂລ່ .
44005019	ມປ່າ ໜ່າຍ ມ໌ວນ ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ຕ້າຍ ຄອຍ ໂລ່ ແກ້ງ ຕໍ້ ນິ່ນ ບົວ ທສວດ ໝີ່ ອ໊ະ ,
44005020	ບົ໋ວ ນິ່ນ ບົວ , “ ເມີ່ຍ ບົວ ມີ່ງ ວົ້ວ ຕສັ່ງ ທິນ-ຮູ່ງ ເຍີຍ ເປຢົ໊າ ເຕສ໊າະ ນ້າຍ ຊຢັງ-ແໝ່ງ ເຍີຍ ເຈົ໊າ-ໂຫລ່ວ ຢຽດ ຕສູ໊ງ ກ໊ອງ ປຸນ ຕສວັ໋ງ ມ່ຽນ ໝວັງ ໂອ່ . ”
44005021	ລູ່ງ ບ໌ຽວໆ ອຈັງ ຮນັ້ງ , ນິ່ນ ບົວ ຕສ່ຽວ ເອີຍ ຈ໊ຽນ ນ້າຍ ເຕີ໋ຍ ຫວ່າ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ ອຈ໋າວ ຕສວັ໋ງ ມ່ຽນ ອ໊ະ . ຕົ້ມ ໄຊ ມ່ຽນ ແອ໋ງ ເຖສົາ ນິ່ນ ຢຽມ ວົ້ວ ເຍີຍ ມ່ຽນ ຕ່ອຍ ຕ້າຍ ຕສຸ໊ນ . ນິ່ນ ບົວ ເຫ່ວ ກຸ໊ນ ສີ່ ຫວຸ່ຍ ເຍີຍ ມ່ຽນ , ເຊ ອິ​ສະ​ລາ​ເອນ ເຍີຍ ຕສວັ໋ງ ມ່ຽນ ໂກ໋ , ຕ້າຍ ດສ້ອຍ ຢ່າ ພ້າຍ ແປງ ມີ່ງ ວົ້ວ ໂລ່ ຕໍ້ ກົງ-ໂຕສ້ ບົວ ຕ້າຍ .
44005022	ມປ່າ ມີ່ງ ເຖົາ ວົ້ວ , ແປງ ລໍ໌ ໄມ້ ປວັດ ກົງ-ໂຕສ້ ບົວ . ນິ່ນ ບົວ ຕສ່ຽວ ດສ໋ວນ ກຸ໊ນ ສີ່ ມ່ຽນ ວົ້ວ ກ໊ອງ ,
44005023	“ ເຢຍ ບົວ ເຖົາ ວົ້ວ ໂລ່ ຢ່າ ປວັດ ຟໍ້ ຈ໊ຽນ ຫລົງ ເຍີຍ . ແປງ ຢ່າ ຕສົ໊ວ ຈ໊ຽນ ແກ້ງ ດ່າງ ເຍີຍ , ມປ່າ ເຢຍ ບົວ ຄອຍ ແກ້ງ ເປັຍ ມີ່ງ , ໄມ້ ປວັດ ຢຽດ ເຕົ້າ ໝີ່ ອ໊ະ . ”
44005024	ໂກ໋ວ ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ແປງ-ເປຢີ໊ຍ ເຖສົາ ໄຊ ມ່ຽນ ເປຢີ໊ຍ ບົວ ໄຮ໌ ນ້າຍ ເຕີ໋ຍ ຫວ່າ , ນິ່ນ ບົວ ຮນ້ຳ ໄມ້ ທົງ , ໄມ້ ຮິ້ວ ຕຸ໊ ນ້າຍ ເຕີ໋ຍ ສີ່ ອກະຮ້າ ອ໋ອຍ ຮນັ້ງ ຫາຍ ນໍ .
44005025	ວົ້ວ ຕສັ່ນ ມ່າຍ ລ່ານ ມ່ຽນ ຕ້າຍ ກ໊ອງ , “ ໝວັງ ກ໋າ ! ເມີ່ຍ ບົວ ເຕສ໊າະ ຫວວນ ຈ໊ຽນ ໂລ່ ວົ້ວ ເຕີ໋ຍ ມ່ຽນ , ອີ້ ຕສັ່ນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ວົ້ວ ອຈ໋າວ ມ່ຽນ ແອ໋ . ”
44005026	ແປງ-ເປຢີ໊ຍ ເຖສົາ ຈ໊ຽນ ນິ່ນ ເຍີຍ ແປງ ຕສ່ຽວ ມີ່ງ ຕໍ້ ກົງ-ໂຕສ້ ບົວ ຕ້າຍ , ມປ່າ ໄມ້ ໂຕສ໋ວ ທສ້ຽວ ປຸນ ກົງ-ໂຕສ້ ບົວ . ແປງ ກ້ຳ ເດສ໋ຍ ຕສວັ໋ງ ມ່ຽນ ໄຮ່ ເຕສ໊າະ ຫລະເປຢີ໊ຍ ຕສົງ ນິ່ນ ບົວ ມເປີຍ .
44005027	ແປງ ຕໍ້ ກົງ-ໂຕສ້ ຕ້າຍ ໂຊ້ວ ຈ໊ຽນ ກຸ໊ນ ສີ່ ມ່ຽນ ເຍີຍ ດສະຮມຽນ . ຕົ້ມ ໄຊ ມ່ຽນ ຕສ່ຽວ ຕສ້າ ໜ່າຍ ນິ່ນ ບົວ .
44005028	ນິ່ນ ກ໊ອງ , “ ເຢຍ ບົວ ຫັດ ເມີ່ຍ ບົວ ທສິນ-ໝ່ານ ໄມ້ ຕູ໋ງ ຫລົ່ງ ນ້າຍ ນອມ ບົ໋ວ ອຈ໋າວ ມ່ຽນ ນີ ! ໝັ່ງ ກ໋າ ! ເມີ່ຍ ບົວ ອຈ໋າວ ເຍີຍ ເລີ໌ຍ ຕສຸ້ນ ປວັ໊ງ ເຢ​ລູ​ຊາ​ເລມ ຕສີ້ງ ອ໊ະ ນີອາ . ລ່ຽມ ວົ້ວ ລ່ານ ມ່ຽນ ໄຕ່ ເຍີຍ ສີ່ ເມີ່ຍ ບົວ ອ໋ອຍ ຫ່ອຍ ເຢຍ ບົວ ດາມ-ຕອງ . ”
44005029	ປີ​ເຕ ເຖສົາ ວົ້ວ ເຕີ໋ຍ ກົງ-ໂຕສ້ ບົວ ເຕົາ , “ ເຢຍ ບົວ ອ໋ອຍ ຕສຸ ໝວັງ ທິນ-ຮູ່ງ , ໄມ້ ເຕສີ໌ຍ ໝວັງ ມ່ຽນ .
44005030	ເມີ່ຍ ບົວ ເຕສ໊າະ ເຢ​ຊູ ຕີງ ຈ໊ຽນ ຕສຽບ ດສັ່ງ ຈ໋າ ໄຕ໋ ນິ່ນ , ມປ່າ ເຢຍ ບົວ ເຍີຍ ອົງ-ຖາຍ ເຍີຍ ທິນ-ຮູ່ງ ປຸນ ນິ່ນ ແອ໋ງ ນັ່ງ ຕ້າຍ .
44005031	ທິນ-ຮູ່ງ ທ່າຍ ນິ່ນ ຝາວ ຮລັງ , ປຸນ ນິ່ນ ເຕສວີ໌ຍ ຈ໊ຽນ ທິນ-ຮູ່ງ ເຍີຍ ບຢ່າວ ແໝງ ໂຕສ໋ວ ເປຢີ໊ຍ ເຕສີ໊ຍ ຢ່າ ໂຕສ໋ວ ໂອຈ໋ວ ຕສ໊ຽວ , ປຸນ ອິ​ສະ​ລາ​ເອນ ມ່ຽນ ກ໊ອຍ ໂຮຍ້ວ ຕຸ໊ ທິນ-ຮູ່ງ ກວັ່ງ ນິ່ນ ບົວ ເຍີຍ ຕສຸ໌ຍ .
44005032	ເຢຍ ບົວ ເຫວີ່ຍ ນ້າຍ ເຕີ໋ຍ ສີ່ ໂຕສ໋ວ ຕສອງ-ເຕສ໋ງ . ທິນ-ຮູ່ງ ເຖສີຍ ສີງ ລີ່ງ ປຸນ ໝວັງ ນິ່ນ ເຍີຍ ຫວ່າ ເຍີຍ ມ່ຽນ . ສີງ ລີ່ງ ຢ່າ ເຖສົາ ເຢຍ ບົວ ໂຕສ໋ວ ຕສອງ-ເຕສ໋ງ . ”
44005033	ກຸ໊ນ ສີ່ ຫວຸ່ຍ ເຍີຍ ມ່ຽນ ໄຮ໌ ນ້າຍ ເຕີ໋ຍ ຫວ່າ , ນິ່ນ ບົວ ເຖຈຍ ເຈ໌ຍ ! ໄຫ່ . ຮນັ້ງ ຫາຍ ຢ່າ ອ໋ອຍ ໄຕ໋ ກົງ-ໂຕສ້ ບົວ ອ໊ະ .
44005034	ມປ່າ ມ່າຍ ເຕົ້າ ຟາ​ລິ​ສີ ມ່ຽນ , ບົ໋ວ ເຫ່ວ ກາ​ມາ​ລິ​ເອນ , ໂຕສ໋ວ ອຈ໋າວ ເລີ໌ຍ ເຍີຍ ຟິນ-ແຊງ . ຕສວັ໋ງ ມ່ຽນ ຢ່າ ທ່າຍ ນິ່ນ . ນິ່ນ ຢຽມ ກຸ໊ນ ສີ່ ຫວຸ່ຍ ໂຊ້ວ ເຈ໌ຍ ຕ້າຍ ບົ໋ວ ມ່ຽນ ຕໍ້ ກົງ-ໂຕສ້ ບົວ ທສວດ ຕັ້ງ ກະເຫຍ່ຍ .
44005035	ນິ່ນ ຕສ່ຽວ ກ໊ອງ ບົ໋ວ ກຸ໊ນ ສີ່ ຫວຸ່ຍ ເຍີຍ ຕສວັ໋ງ ມ່ຽນ , “ ອິ​ສະ​ລາ​ເອນ ກໍ໋-ໂຢ໌ວ ອ້າ ! ເມີ່ຍ ບົວ ອ໋ອຍ ໂຕສ໋ວ ຫາຍ ຫຍູ່ງ ປຸນ ນ້າຍ ເຕີ໋ຍ ມ່ຽນ ມປ່າ ອ໋ອຍ ຕສຸ ຫລົງໆ ເຍີຍ ຮນ້ຳ ດ່າງ .
44005036	ຕສິ້ນ ດ່າງ ມ່າຍ ເຕົ້າ , ບົ໋ວ ເຫ່ວ ທຸ​ດາດ , ເທສງ ນິ່ນ ກັ້ນ ໂຕສ໋ວ ໂຮລ . ແອ໋ງ ມ່າຍ ເລີ່ຍ ໄມ້ ໂກ ເຝີຍ ແປ໊ະ ເຕົ້າ ມ່ຽນ ກັນ ນິ່ນ . ມປ່າ ອກະຮ້າ ນິ່ນ ຕສຸ ມ່ຽນ ໄຕ໋ ໄຕ່ . ກັນ ນິ່ນ ເຍີຍ ມ່ຽນ ດສ໋ານ ເດສ່ງ , ຕສຢັງ ໜ່າຍ ປ່າ ເດສ່ງ ໝີ່ ອ໊ະ .
44005037	“ ອກະຮ້າ ຝາວ ມ່ຽນ ໂຮ໌ວ ວົ້ວ ຕສັ່ນ , ມ່າຍ ເຕົ້າ ກາ​ລິ​ລີ ມ່ຽນ , ບົ໋ວ ເຫ່ວ ຢູ​ດາດ , ຢົວະ ມ່ຽນ ທສ້ຳ ກັນ ນິ່ນ . ມປ່າ ນິ່ນ ຟີ່ ຮນັ້ງ ເຍີຍ ຕສຸ ມ່ຽນ ໄຕ໋ ໄຕ່ . ກັນ ນິ່ນ ວົ້ວ ເຕີ໋ຍ ມ່ຽນ ຕສຢັງ ໜ່າຍ ດສ໋ານ ເດສ່ງ ໝີ່ ອ໊ະ .
44005038	ຮນັ້ງ ໜ່າຍ , ອີ້ ຕສັ່ນ ທສວດ ຕ້າຍ ເຍີຍ ສີ່ ເຢຍ ຂວິນ ເມີ່ຍ ບົວ ໄມ້ ຕູ໋ງ ໂຕສ໋ວ ຫາຍ ຫຍູ່ງ ປຸນ ນ້າຍ ເຕີ໋ຍ ມ່ຽນ . ປູ໋ງ ນິ່ນ ບົວ ມີ່ງ ອ໊ະ . ເຊ ກ໊ອງ ນິ່ນ ບົວ ໂຕສ໋ວ ເຍີຍ ເຖສົາ ຮນ້ຳ ເຍີຍ ຢຽມ ປ້າມ ມ່ຽນ ທສວດ ນໍ , ຕສ່ຽວ ປ່າຍ ເດສ່ງ ໝີ່ ອ໊ະ .
44005039	ມປ່າ ເຊ ກ໊ອງ ຢຽມ ທິນ-ຮູ່ງ ຕ້າຍ ນໍ , ເມີ່ຍ ບົວ ຕສະເກ້ງ ໄມ້ ໄຮ່ ຮີ່ງ ນິ່ນ ບົວ . ເດສ໋ຍ ເມີ່ຍ ບົວ ກັ້ນ ເຖສົາ ທິນ-ຮູ່ງ ເບ໊າະ ຈ໋າ ຮນັ້ງ . ”
44005040	ກຸ໊ນ ສີ່ ເຍີຍ ມ່ຽນ ຕສ່ຽວ ເອີຍ ກາ​ມາ​ລິ​ເອນ ເຍີຍ ຫວ່າ ໂຕສ໋ວ ອ໊ະ . ນິ່ນ ບົວ ເຫ່ວ ກົງ-ໂຕສ້ ບົວ ເປັຍ ຕ້າຍ ປຸນ ມ່ຽນ ຫລົ່ງ ປຢ໊າ-ປິນ ເບ໊າະ , ແອ໋ງ ຫັດ ນິ່ນ ບົວ ໄມ້ ຕູ໋ງ ຫລົ່ງ ເຢ​ຊູ ເຍີຍ ບົ໋ວ ກ໊ອງ ຫາຍ ຫຍູ່ງ . ຫັດ ລິ໌ວ ຕສ່ຽວ ປູ໋ງ ນິ່ນ ບົວ ມີ່ງ ອ໊ະ .
44005041	ກົງ-ໂຕສ້ ບົວ ທສວດ ຫວຸ່ຍ ມີ່ງ ນິ່ນ ບົວ ອຈຽນ-ໂຢ້ວ ໄຫ່ , ເຫວີ່ຍ ຕສຸ ທິນ-ຮູ່ງ ຝຸນ ນິ່ນ ບົວ ຜຸຍ ຕຸ໊ ເຫວີ່ຍ ເຢ​ຊູ ເຍີຍ ບົ໋ວ ເຕ໊ຍ ໄຍ້ .
44005042	ນິ່ນ ບົວ ຮນອຍໆ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ຢ່າ ເຕສວີ້ຍ ມ່ຽນ ເຍີຍ ເປຢົ໊າ , ໄມ້ ຕີ້ງ ລ່ຽວ ເຍີຍ ອຈ໋າວ ຈ໊ຽນ ມີ່ງ ຢ່າ ຕສຸ້ນ ຄູ້ ຝຽນ ກ໊ອງ ເຢ​ຊູ ໂຕສ໋ວ ກີ​ຕູ່ .
44006001	ວົ້ວ ເຕີ໋ຍ ຖສາມ , ຕສັ່ນໆ ມ່າຍ ມ່ຽນ ທິມ ເປັຍ ຕ້າຍ ໂຕສ໋ວ ໄຊ-ກໍ໋ ຈາ ທສ້ຳ ຈ໊ຽນ ຝາວ . ໂຕສ໋ວ ເກົາ , ກ໊ອງ ກີກ ຫວ່າ ວົ້ວ ເຕີ໋ຍ ຢິວ​ໄທ ມ່ຽນ ງົບ ກ໊ອງ ຮິບ​ລູ ຫວ່າ ເຍີຍ ຢິວ​ໄທ ມ່ຽນ ເຫວີ່ຍ ຕສຸ ຮນອຍໆ ຈວັງ ກະນ້າຍ , ເຄວີຍ ຕສຸ ກ໊ອງ ກີກ ຫວ່າ ວົ້ວ ເຕີ໋ຍ ເຍີຍ ເອົ໊າ-ກວ໊າ .
44006002	ຕສຽບ ເຫຍີ່ຍ ເຕົ້າ ກົງ-ໂຕສ້ ຕສ່ຽວ ເຫ່ວ ໄຊ-ກໍ໋ ບົວ ຕ້າຍ ຕສຸ໊ນ , ບົ໋ວ ນິ່ນ ບົວ , “ ເຢຍ ບົວ ກວັ່ງ ຈ໊ຽນ ໄມ້ ຕສຸ້ນ ທິນ-ຮູ່ງ ເຍີຍ ໂຕ໌ , ມີ່ງ ຫລິ່ວ ເລີ໌ຍ ຈວັງ ເອົ໊າ-ກວ໊າ ເຊ ໄມ້ ຫອບ .
44006003	ກໍ໋-ໂຢ໌ວ ອ້າ ! ຢຽມ ເມີ່ຍ ບົວ ນ້າຍ ກະຍົ໌ວ ອ໋ອຍ ຕສຸ ກິ໊ນ ເສ່ຍ ລ່ານ ມ່ຽນ , ຕົ້ງ ມ່າຍ ເມ່ງ ເຕົ້າ ຫລົງ , ມ່າຍ ສີງ ລີ່ງ ປວັ໊ງ ໂຮຍ້ວ , ຢ່າ ມ່າຍ ທສົງ-ເມ່ງ ເຍີຍ ມ່ຽນ . ເຢຍ ບົວ ອ໋ອຍ ພ້າຍ ນິ່ນ ບົວ ຫລິ່ວ ເລີ໌ຍ ນ້າຍ ເຕີ໋ຍ ກົງ .
44006004	ເຢຍ ບົວ ຕສ່ຽວ ໄຮ່ ຫລົ່ງ ເດສ່ງ ໂຮຍ້ວ ເຕົ໋າ ເກົ໋າ , ຕສຸ້ນ ທິນ-ຮູ່ງ ເຍີຍ ໂຕ໌ . ”
44006005	ຕສວັ໋ງ ມ່ຽນ ໄຮ໌ ນ້າຍ ເຕີ໋ຍ ຫວ່າ ນິ່ນ ບົວ ຫອບ ໂຮຍ້ວ ເຍີຍ , ຕສ່ຽວ ກິ໊ນ ສະ​ເທ​ເຟນ . ສະ​ເທ​ເຟນ ສຽນ ຕຸ໊ ຫລົງ ໄຫ່ ຢ່າ ມ່າຍ ສີງ ລີ່ງ ປວັ໊ງ ໂຮຍ້ວ . ນິ່ນ ບົວ ແອ໋ງ ກິ໊ນ ຟີ​ລິບ , ໂປ​ໂຄ​ລັດ , ນິ​ຄາ​ໂນ , ທິ​ໂມນ , ປານ​ເມ​ນັດ ເຖສົາ ຢຽມ ອັນ​ທີ​ອົກ ຕສີ້ງ ຕ້າຍ ເຍີຍ ຈັ໋ນ , ຕົ້ງ ກັນ ຢິວ​ໄທ ມ່ຽນ ສຽນ ທິນ-ຮູ່ງ ວົ້ວ ເຕົ້າ ນີ​ໂຄ​ເລົາ .
44006006	ຕສວັ໋ງ ມ່ຽນ ຕໍ້ ນ້າຍ ເຕີ໋ຍ ໄຊ-ກໍ໋ ມີ່ງ ກົງ-ໂຕສ້ ບົວ ວົ້ວ . ກົງ-ໂຕສ້ ບົວ ຕສ່ຽວ ມານ ຈ໊ຽນ ນິ່ນ ບົວ ເຕົ໋າ ເກົ໋າ .
44006007	ອກະຮ້າ ທິນ-ຮູ່ງ ເຍີຍ ໂຕ໌ ຫຮຢາງ ຈ໊ຽນ ມີ່ງ . ຢຽມ ເຢ​ລູ​ຊາ​ເລມ ຕສີ້ງ , ໄຊ-ກໍ໋ ເຍີຍ ໂສວ ໂໝ່ວ ກຸ໊ນ ໂຕສ໋ວ ກຸ໊ນ ທສ້ຳ ຈ໊ຽນ ຝາວ . ແອ໋ງ ມ່າຍ ໄຊ ມ່ຽນ ທສ້ຳ ເຍີຍ ຕ້າຍ ສຽນ .
44006008	ສະ​ເທ​ເຟນ ຕຸ໊ ທິນ-ຮູ່ງ ເຍີຍ ເອນ ເຖສົາ ຕົ້ມ ທຈະ ຢຽມ ຕສວັ໋ງ ມ່ຽນ ບຸດົ໋ງ ໂຕສ໋ວ ຕົ້ມ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ .
44006009	ມປ່າ ມ່າຍ ເຕີ໋ຍ ມ່ຽນ ຕ້າຍ ເຖສົາ ນິ່ນ ຕ໋ອຍ-ເຕກ ແດສງ . ຕ້າຍ ແດສງ ນ້າຍ ເຕີ໋ຍ ມ່ຽນ ຢຽມ ໄຊ​ລີນ ມູ້ງ , ອາ​ເລກ​ຊານ​ເດ​ເລຍ ຕສີ້ງ , ຊີ​ລີ​ເຊຍ ແຊ້ງ ເຖສົາ ເອ​ເຊຍ ແຊ້ງ ຕ້າຍ ເຍີຍ ຢິວ​ໄທ ມ່ຽນ . ນິ່ນ ບົວ ເຊ ຈວັ່ງ ຫວຸ່ຍ ເຍີຍ ມ່ຽນ , ຕົ້ງ ມ່ຽນ ເຫ່ວ , “ ປູ໋ງ ອກອຍ ເຍີຍ ມ່ຽນ ເຍີຍ ຫວຸ່ຍ . ”
44006010	ມປ່າ ນິ່ນ ບົວ ແດສງ ໄມ້ ຮີ່ງ ເຫວີ່ຍ ຕສຸ ສີງ ລີ່ງ ປຸນ ສະ​ເທ​ເຟນ ມ່າຍ ທສົງ-ເມ່ງ ກ໊ອງ ຫວ່າ .
44006011	ນິ່ນ ບົວ ຕສ່ຽວ ເປີ່ຍ ເດ໊ຍ ທສີ້ງ ມ່ຽນ ກ໊ອງ , “ ເຢຍ ບົວ ໄຮ໌ ນ້າຍ ລ່ານ ມ່ຽນ ຄີ ໂມ​ເຊ ຢ່າ ຄີ ທິນ-ຮູ່ງ . ”
44006012	ນິ່ນ ບົວ ຕສ່ຽວ ໂທສະ ຕສວັ໋ງ ມ່ຽນ ເຖສົາ ມ່ຽນ ໂກ໋ ເຖສົາ ອຈ໋າວ ເລີ໌ຍ ເຍີຍ ຟິນ-ແຊງ ມີ່ງ ເຕສ໊າະ ສະ​ເທ​ເຟນ ຕໍ້ ມີ່ງ ຢິວ​ໄທ ມ່ຽນ ເຍີຍ ກຸ໊ນ ສີ່ ຫວຸ່ຍ ວົ້ວ .
44006013	ນິ່ນ ບົວ ແອ໋ງ ລໍ໌ ມ່ຽນ ໂຕສ໋ວ ຈ໊າ ຕສອງ-ເຕສ໋ງ ກ໊ອງ , “ ນ້າຍ ລ່ານ ມ່ຽນ ໄມ້ ຕີ້ງ ລ່ຽວ ເຍີຍ ກ໊ອງ ຄີ ຕສັ່ງ ທິນ-ຮູ່ງ ເຍີຍ ເປຢົ໊າ ເຖສົາ ເລີ໌ຍ-ຫລັດ ,
44006014	ເຫວີ່ຍ ຕສຸ ເຢຍ ບົວ ໄຮ໌ ນິ່ນ ກ໊ອງ ນາ​ຊາ​ເລດ ມູ້ງ ເຍີຍ ເຢ​ຊູ ອ໋ອຍ ໂຕສ໋ວ ຫວ່າຍ ນ້າຍ ນອມ ຕ໋ອງ ຢ່າ ກ໊ອຍ ເດສ່ງ ໂລ໌-ຮນອຍ ໂມ​ເຊ ຈິວ ປຸນ ບົວ ເຍີຍ ເລີ໌ຍ-ຝີງ . ”
44006015	ເຕສວີ໌ຍ ຈ໊ຽນ ກຸ໊ນ ສີ່ ຫວຸ່ຍ ເຍີຍ ຕສວັ໋ງ ມ່ຽນ ນຸໆ ເຍີຍ ໝັ່ງ ຈ໊ຽນ ສະ​ເທ​ເຟນ ເຍີຍ ຮມຽນ , ປວັດ ຮນັ້ງ ຟິນ-ມ່ຽນ ເຍີຍ ຮມຽນ ນໍ .
44007001	ຕົ້ມ ໄຊ ມ່ຽນ ໜ່າຍ ກ໋າ ສະ​ເທ​ເຟນ , “ ນ້າຍ ເຕີ໋ຍ ສີ່ ຕສະເກ້ງ ມ່າຍ ເຍີຍ ໄຟ ? ”
44007002	ສະ​ເທ​ເຟນ ເຕົາ , “ ຕສວັ໋ງ ມ່ຽນ ໂກ໋ ເຖສົາ ຕສວັ໋ງ ກໍ໋-ໂຢ໌ວ ອ່າ , ໝວັງ ເຢຍ ກ໊ອງ ໂອ່ . ບົວ ເຍີຍ ອົງ-ຖາຍ , ອັບ​ລາ​ຮຳ , ຢຽມ ເມ​ໂສ​ໂປ​ເຕ​ເມຍ ໄມ້ ແກ້ງ ມີ່ງ ຮາ​ລານ ວົ້ວ ຕສັ່ນ , ອຈັງ-ຫລ່າງ ເຍີຍ ທິນ-ຮູ່ງ ຫິ່ນ ທສວດ ຕ້າຍ
44007003	ກ໊ອງ ບົ໋ວ ນິ່ນ , ‘ ອ໋ອຍ ຕສຸ ກວັ່ງ ຈ໊ຽນ ເມີ່ຍ ເຍີຍ ເຕີ່ຍ-ປູງ ເຖສົາ ເມີ່ຍ ເຍີຍ ທສຽນ-ເທສະ ມີ່ງ ຢຽມ ຕົ້ງ ເຢຍ ອ໋ອຍ ປຸນ ເມີ່ຍ ຮິ້ວ ວົ້ວ ນອມ ເຕີ່ຍ-ປູງ . ’
44007004	“ ອັບ​ລາ​ຮຳ ຕສ່ຽວ ທສວດ ເຄນ​ເດຍ ມ່ຽນ ເຍີຍ ເຕີ່ຍ-ປູງ ມີ່ງ ຢຽມ ຮາ​ລານ ເຕີ່ຍ-ປູງ . ນິ່ນ ເຍີຍ ເຕຍ ໄຕ່ ມີ່ງ , ທິນ-ຮູ່ງ ພ້າຍ ອັບ​ລາ​ຮຳ ຕ້າຍ ຢຽມ ອີ້ ຕສັ່ນ ເມີ່ຍ ບົວ ຢຽມ ນ້າຍ ນອມ ເຕີ່ຍ-ປູງ .
44007005	ວົ້ວ ຕສັ່ນ ທິນ-ຮູ່ງ ລ່ຽມ ຢຽດ ນອມ ເຕສົ໋າ-ເປ໊ນ ທສ້າຍ ເຍີຍ ເດົາ ຢ່າ ໄມ້ ປຸນ ໂຕສ໋ວ ນິ່ນ ເຍີຍ ປ່ວນ . ມປ່າ ອັບ​ລາ​ຮຳ ໄມ້ ແກ້ງ ມ່າຍ ຝຸຈ໊ວຍ ວົ້ວ ຕສັ່ນ ທິນ-ຮູ່ງ ແລ໌ງ ປຸນ ນ້າຍ ນອມ ເຕີ່ຍ-ປູງ ນິ່ນ ເຖສົາ ນິ່ນ ເຍີຍ ເຕສີ໊ຍ-ຟຸນ .
44007006	ທິນ-ຮູ່ງ ຮນັ້ງ ນ້າຍ ນໍ ກ໊ອງ ບົ໋ວ ນິ່ນ , ‘ ເມີ່ຍ ເຍີຍ ເຕສີ໊ຍ-ຟຸນ ອ໋ອຍ ຕສຸ ຢຽມ ກັ້ນ ນອມ ກົ໊ວະ , ຕສຸ ວົ້ວ ນອມ ກົ໊ວະ ເຍີຍ ມ່ຽນ ຫ່ອຍ ນິ່ນ ບົວ ໂຕສ໋ວ ໂນ່ວ , ເຕສີ໋ຍ ນິ່ນ ບົວ ເຝີຍ ແປ໊ະ ຫຮຍັງ .
44007007	ມປ່າ ເຢຍ ອ໋ອຍ ຕີ່ງ ຫ່ອຍ ນິ່ນ ບົວ ໂຕສ໋ວ ໂນ່ວ ວົ້ວ ເຕີ໋ຍ ມ່ຽນ ເຍີຍ ຕສຸ໌ຍ . ອກະຮ້າ ນິ່ນ ບົວ ອ໋ອຍ ທສວດ ວົ້ວ ນອມ ເຕີ່ຍ-ປູງ ຕ້າຍ ຢຽມ ນ້າຍ ນອມ ຕ໋ອງ ຕສັ່ງ ເຢຍ . ’
44007008	ທິນ-ຮູ່ງ ຕສ່ຽວ ປຸນ ເຈ໋ຍ ກ໊າດ ເຍີຍ ເລີ໌ຍ ໂຕສ໋ວ ແລ໌ງ ແຫງ່ງ ຫວ່າ ເຍີຍ ຈັ໋ງ-ໂຫ່ . ຮນັ້ງ ໜ່າຍ ອັບ​ລາ​ຮຳ ເຍີຍ ຕອນ , ອີ​ສັກ , ທສວດ ເສີຍ ປວັ໊ງ ຫຮຢຽດ ຮນອຍ , ອັບ​ລາ​ຮຳ ເຖງ ນິ່ນ ເຈ໋ຍ ກ໊າດ ເຍີຍ ເລີ໌ຍ . ອີ​ສັກ ໂຕສ໋ວ ຢາ​ໂຄບ ເຍີຍ ເຕຍ , ຢາ​ໂຄບ ຢ່າ ໂຕສ໋ວ ບົວ ເຍີຍ ຕສຽບ ເຫຍີ່ຍ ເຕົ້າ ອົງ-ຖາຍ ເຍີຍ ເຕຍ .
44007009	“ ນ້າຍ ເຕີ໋ຍ ອົງ-ຖາຍ ເໝວີ່ຍ ເຈັ໊ຍ ນິ່ນ ບົວ ເຍີຍ ໂຢ໌ວ , ໂຢ​ເຊບ , ຕສ່ຽວ ໝ່າຍ ນິ່ນ ມີ່ງ ອີ​ຢິ໊ບ ເຕີ່ຍ-ປູງ ໂຕສ໋ວ ໂນ່ວ . ມປ່າ ທິນ-ຮູ່ງ ເຖສົາ ນິ່ນ ຢຽມ ,
44007010	ໂອຈ໋ວ ນິ່ນ ເປຢົ໋າ ດຸ໊ດ ໜ່ານ ຕສີ້ງ . ທິນ-ຮູ່ງ ປຸນ ໂຢ​ເຊບ ມ່າຍ ທສົງ-ເມ່ງ ຢ່າ ໂຕສ໋ວ ຕຸ໊ ຫອບ ອີ​ຢິ໊ບ ເຕີ່ຍ-ປູງ ເຍີຍ ຟາ​ໂລ ຮູ່ງ . ຟາ​ໂລ ຮູ່ງ ຕສ່ຽວ ປຸນ ນິ່ນ ໂຕສ໋ວ ຕສູ໋ງ ກຸ໊ນ ອີ​ຢິ໊ບ ເຕີ່ຍ-ປູງ ຢ່າ ກຸ໊ນ ເດສ່ງ ຮູ່ງ ຕິ່ນ .
44007011	“ ອກະຮ້າ ອີ​ຢິ໊ບ ເຕີ່ຍ-ປູງ ເຖສົາ ຄາ​ນາ​ອັນ ເຕີ່ຍ-ປູງ ປວັ້ງ ຕສຸ ຕົ້ມ ຫງໍ່ ຫ່ອຍ ນິ່ນ ບົວ ໂຄ້ວ . ບົວ ເຍີຍ ອົງ-ຖາຍ ລໍ໌ ໄມ້ ຕຸ໊ ຫາຍ ຫຍູ່ງ ຫຍັ່ນ ອ໊ະ .
44007012	ມປ່າ ຢາ​ໂຄບ ໄຮ໌ ກ໊ອງ ອີ​ຢິ໊ບ ເຕີ່ຍ-ປູງ ມ່າຍ ລ່າງ ຕສິ , ນິ່ນ ຕສ່ຽວ ພ້າຍ ບົວ ເຍີຍ ອົງ-ຖາຍ ມີ່ງ ຕະຢ໊ຽດ ດສຸ່ນ .
44007013	ຕະເຫຍີ່ຍ ດສຸ່ນ ໂຢ​ເຊບ ປຸນ ນິ່ນ ເຍີຍ ກໍ໋ ເຖສົາ ໂຢ໌ວ ຮິ້ວ ຕຸ໊ ນິ່ນ . ຟາ​ໂລ ຮູ່ງ ຕສ່ຽວ ຮິ້ວ ຕຸ໊ ໂຢ​ເຊບ ເຍີຍ ຮມວັ້ງ ຕ່ອຍ ເຍີຍ ເຈົ໊າ-ໂຫລ່ວ .
44007014	ໂຢ​ເຊບ ຕສ່ຽວ ປຸນ ຫວ່າ ມີ່ງ ບົ໋ວ ນິ່ນ ເຍີຍ ເຕຍ , ຢາ​ໂຄບ , ເຖສົາ ນິ່ນ ເຍີຍ ຢຽດ ຕສູ໊ງ ຮມວັ້ງ ຕ່ອຍ ຕ້າຍ . ( ຢຽດ ຕສູ໊ງ ມ່າຍ ທສຽດ ຕສຽບ ຮມ໌ ລ່ານ ມ່ຽນ . )
44007015	ຢາ​ໂຄບ ເຖສົາ ບົວ ເຍີຍ ອົງ-ຖາຍ ຕສ່ຽວ ຊຸ້ຍ ມີ່ງ ອີ​ຢິ໊ບ ເຕີ່ຍ-ປູງ ຢ່າ ຢຽມ ວົ້ວ ເກວີຍ ເສີຍ .
44007016	ນິ່ນ ບົວ ເຍີຍ ເຊີຍ ຕໍ້ ດສ໋ວນ ເຊ​ເຄມ , ຕສັ໋ງ ຈ໊ຽນ ອັບ​ລາ​ຮຳ ຫລົ່ງ ຍ່ານ ເຖງ ຮາ​ໂມ ເຍີຍ ຕອນ ມ໌າຍ ວົ້ວ ນອມ ໂຕສ໊ວ .
44007017	“ ອ໊າ ລ່ຳ ເຕີ໋ຍ ເຖົາ ທິນ-ຮູ່ງ ອ໋ອຍ ໂຕສ໋ວ ເອີຍ ນິ່ນ ແລ໌ງ ປຸນ ອັບ​ລາ​ຮຳ ເຍີຍ ຫວ່າ , ອິ​ສະ​ລາ​ເອນ ມ່ຽນ ຢຽມ ອີ​ຢິ໊ບ ເຕີ່ຍ-ປູງ ຫຮຢາງ ຕຸ໊ ທສ້ຳ ໄຫ່ .
44007018	ໂຕສ໋ວ ເກົາ , ແອ໋ງ ມ່າຍ ເຕົ້າ ຊຢັງ-ຮູ່ງ ກຸ໊ນ ອີ​ຢິ໊ບ ເຕີ່ຍ-ປູງ . ນິ່ນ ຢ່າ ໄມ້ ຮິ້ວ ຕຸ໊ ຢຽດ ເຕີ໋ຍ ໂຢ​ເຊບ .
44007019	ນິ່ນ ດົ໊ວ ບົວ ນ້າຍ ຝີງ ມ່ຽນ ຢ່າ ໂຕສ໋ວ ໂຕະ ປຸນ ບົວ ເຍີຍ ອົງ-ຖາຍ , ອ໊າບ ນິ່ນ ບົວ ເຕສ໊າະ ນິ່ນ ບົວ ເຍີຍ ກູ້ ງວ໌າ ກວັ່ງ , ປຸນ ກູ້ ງວ໌າ ໄມ້ ມ່າຍ ແໝ່ງ ຕສຢັ້ງ .
44007020	“ ຕ໋ອຍ ຕສຸ ວົ້ວ ຕສັ່ນ ໂມ​ເຊ ທສວດ ເສີຍ ຕ້າຍ , ຢ່າ ເອີຍ ທິນ-ຮູ່ງ ປວັດ , ນິ່ນ ຕສຢັ້ງ ຕຸ໊ ເດສວີ່ຍ ໄຫ່ . ນິ່ນ ເຍີຍ ເຕ໋ຍ ໝ່າ ຕສ່ຽວ ຕໍ້ ນິ່ນ ຢຽມ ເປຢົ໊າ ປວັ໊ງ ປົວ ຫຮລາ ເຫຍັຍ .
44007021	ເຖົາ ຕສຸ ກວັ່ງ ກະເຫຍ່ຍ ວົ້ວ ຕສັ່ນ , ຮູ່ງ ເຍີຍ ເຊັຍ ຕສ່ຽວ ຮລອບ ຕ້າຍ ຕໍ້ ໂຮລ ໂຕສ໋ວ ນິ່ນ ກັ້ນ ເຍີຍ ຕອນ .
44007022	ໂມ​ເຊ ຕຸ໊ ໂຫະ ເດສ່ງ ອີ​ຢິ໊ບ ມ່ຽນ ເຍີຍ ທສົງ-ເມ່ງ ເຍີຍ ເຈົ໊າ . ນິ່ນ ກ໊ອງ ເຍີຍ ຫວ່າ , ໂຕສ໋ວ ເຍີຍ ສີ່ , ຕສະເກ້ງ ໂຕສ໋ວ ຕຸ໊ ໄກວ ໄຫ່ .
44007023	“ ໂມ​ເຊ ຕຸ໊ ເຝີຍ ຕສຽບ ຫຮຍັງ ວົ້ວ ຕສັ່ນ , ນິ່ນ ເຈ໌ຍ ໂຮຍ້ວ ມີ່ງ ໝັ່ງ ເຖສົາ ນິ່ນ ຈວັ່ງ ຝີງ ວົ້ວ ເຕີ໋ຍ ອິ​ສະ​ລາ​ເອນ ມ່ຽນ .
44007024	ມີ່ງ ເກົາ , ປວັດ ເຕົ້າ ອີ​ຢິ໊ບ ມ່ຽນ ຫ່ອຍ ເຕົ້າ ອິ​ສະ​ລາ​ເອນ ມ່ຽນ . ໂມ​ເຊ ມີ່ງ ເຖງ ຕສຸ ຫ່ອຍ ວົ້ວ ເຕົ້າ ຈ໊າວ ຊ່ຽວ ຕສ່ຽວ ໄຕ໋ ວົ້ວ ເຕົ້າ ອີ​ຢິ໊ບ ມ່ຽນ .
44007025	( ໂມ​ເຊ ຫລ່າຍ ເຖສົາ ນິ່ນ ຈວັ່ງ ຝີງ ເຍີຍ ມ່ຽນ ໄຮ່ ຮິ້ວ ຕຸ໊ ທິນ-ຮູ່ງ ອ໋ອຍ ຫລົ່ງ ນິ່ນ ໂອຈ໋ວ ນິ່ນ ບົວ , ມປ່າ ນິ່ນ ບົວ ໄມ້ ເປັຍ ໂຮຍ້ວ . )
44007026	ຕະເຫຍີ່ຍ ຮນອຍ ນິ່ນ ແອ໋ງ ປວັດ ອີ ເຕົ້າ ອິ​ສະ​ລາ​ເອນ ມ່ຽນ ເບ໊າະ ຈ໋າ , ນິ່ນ ຕສ່ຽວ ມີ່ງ ປ໊າ ນິ່ນ ບົວ . ນິ່ນ ກ໊ອງ , ‘ ກໍ໋-ໂຢ໌ວ ອ້າ ! ເມີ່ຍ ບົວ ລົ່ມ ດສ້ອຍ ອິ​ສະ​ລາ​ເອນ ມ່ຽນ , ເຫວີ່ຍ ຫາຍ ຕິ່ວ ລ່ານ ອ໋ອຍ ຫ່ອຍ ລ່ານ ? ’
44007027	“ ມປ່າ ຕົ້ງ ຕ່ອງ ວົ້ວ ເຕົ້າ ຟົ້ງ ໂມ​ເຊ ເປຢົ໋າ ອກອຍ . ນິ່ນ ກ໊ອງ , ‘ ຫາຍ ເຕົ້າ ອອນ ເມີ່ຍ ຕ້າຍ ກຸ໊ນ ເຢຍ ບົວ , ເຖງ ເຢຍ ບົວ ຕຸ໋ນ ສີ່ ?
44007028	ເມີ່ຍ ອ໋ອຍ ໄຕ໋ ເຢຍ ຮນັ້ງ ອະຮນອຍ ເມີ່ຍ ໄຕ໋ ວົ້ວ ເຕົ້າ ອີ​ຢິ໊ບ ມ່ຽນ ນໍ່ ? ’
44007029	ໂມ​ເຊ ໄຮ໌ ນ້າຍ ເຕີ໋ຍ ຫວ່າ ນິ່ນ ຕສ່ຽວ ເປຢົ໋າ ທສວດ ອີ​ຢິ໊ບ ເຕີ່ຍ-ປູງ ມີ່ງ ຢຽມ ມີ​ດຽນ ເຕີ່ຍ-ປູງ . ຢຽມ ວົ້ວ ນິ່ນ ຕຸ໊ ອີ ເຕົ້າ ຕອນ ຕ້າຍ ອ໊ະ .
44007030	“ ເຈ໋ຍ ລິ໌ວ ເຝີຍ ຕສຽບ ຫຮຍັງ , ໂມ​ເຊ ຢຽມ ວົ້ວ ເຕີ່ຍ-ປູງ-ຮວາງ , ເລີ່ຍ ຊີ​ນາຍ ບົງ ໄມ້ ໜັ່ງ ໂກ , ມ່າຍ ເຕົ້າ ຟິນ-ມ່ຽນ ຢຽມ ເຕສັຍ ຈ໊ຽນ ດຢັ໋ງ-ຕອນ-ຟົ້ມ ເຍີຍ ໂຕ໌ວ-ບຽດ ກະຍົ໌ວ ຫິ່ນ ປຸນ ໂມ​ເຊ ປວັດ .
44007031	ໂມ​ເຊ ປວັດ ຕສ່ຽວ ບົວະ ຮ່ອງ ໄຫ່ . ມີ່ງ ຟັດ ເຕີ໋ຍ ໝັ່ງ ຕສ່ຽວ ໄຮ໌ ຕສ໊ຽວ ເຍີຍ ເຖຈຍ ກ໊ອງ ,
44007032	‘ ເຢຍ ເຊ ເມີ່ຍ ເຍີຍ ອົງ-ຖາຍ ເຍີຍ ທິນ-ຮູ່ງ , ອັບ​ລາ​ຮຳ , ອີ​ສັກ ເຖສົາ ຢາ​ໂຄບ ເຍີຍ ທິນ-ຮູ່ງ . ’ ໂມ​ເຊ ກ້ຳ ເດສ໋ຍ ໄຫ່ , ຊິນ ຕສິ໋ນ , ລ່ຽມ ໄມ້ ກ໊າມ ໝັ່ງ .
44007033	“ ຕສ໊ຽວ ແອ໋ງ ກ໊ອງ ບົ໋ວ ນິ່ນ , ‘ ທຸດ ອກອຍ ເຮ່ ມ່າະ ! ເມີ່ຍ ອີ້ ຕສັ່ນ ໂຊ້ວ ຈ໊ຽນ ນ້າຍ ນອມ ຕ໋ອງ ເຊ ທສີງ-ເດສ່ງ ເຍີຍ ເດົາ .
44007034	ເຢຍ ປວັດ ເຢຍ ເຍີຍ ມ່ຽນ ຢຽມ ອີ​ຢິ໊ບ ເຕີ່ຍ-ປູງ ສ່ຽວ ໂຄ້ວ , ຢ່າ ໄຮ໌ ນິ່ນ ບົວ ອຈຸ້ນ ຈ໊ຽນ ຢຽມ . ເຢຍ ຕສ່ຽວ ເອຈ່ຍ ຕ້າຍ ອ໋ອຍ ໂອຈ໋ວ ນິ່ນ ບົວ . ຕ້າຍ ມ່າະ ! ເຢຍ ອ໋ອຍ ພ້າຍ ເມີ່ຍ ມີ່ງ ອີ​ຢິ໊ບ ເຕີ່ຍ-ປູງ . ’
44007035	“ ນ້າຍ ເຕົ້າ ໂມ​ເຊ ຕົ້ງ ຕສິ້ນ ດ່າງ ອິ​ສະ​ລາ​ເອນ ມ່ຽນ ເອກ້ມ ວົ້ວ ເຕົ້າ . ນິ່ນ ບົວ ກ໊ອງ , ‘ ຫາຍ ເຕົ້າ ອອນ ເມີ່ຍ ຕ້າຍ ກຸ໊ນ ເຢຍ ບົວ , ເຖງ ເຢຍ ບົວ ຕຸ໋ນ ສີ່ ? ’ ທິນ-ຮູ່ງ ກັ້ນ ຫລົ່ງ ຢຽມ ດຢັ໋ງ-ຕອນ-ຟົ້ມ ຫິ່ນ ທສວດ ວົ້ວ ເຕົ້າ ຟິນ-ມ່ຽນ ພ້າຍ ໂມ​ເຊ ກຸ໊ນ ນິ່ນ ບົວ ຢ່າ ໂອຈ໋ວ ນິ່ນ ບົວ .
44007036	ນິ່ນ ຕໍ້ ແປະ ຝີງ ທສວດ ອີ​ຢິ໊ບ ເຕີ່ຍ-ປູງ ຢ່າ ຢຽມ ອີ​ຢິ໊ບ ເຕີ່ຍ-ປູງ , ຢຽມ ຄ້ອຍ-ຊິ , ຢ່າ ຢຽມ ເຝີຍ ຕສຽບ ຫຮຍັງ ເຕີ່ຍ-ປູງ-ຮວາງ ໂຕສ໋ວ ບົວະ ຮ່ອງ ເຍີຍ ສີ່ ເຖສົາ ຈັ໋ງ-ໂຫ່ .
44007037	“ ຕົ້ງ ນ້າຍ ເຕົ້າ ໂມ​ເຊ ກ໊ອງ ບົ໋ວ ອິ​ສະ​ລາ​ເອນ ມ່ຽນ , ‘ ທິນ-ຮູ່ງ ອ໋ອຍ ເຫວີ່ຍ ເມີ່ຍ ບົວ ພ້າຍ ເຕົ້າ ໂຕ່ວ ຫວ່າ ມ່ຽນ ຮນັ້ງ ເຢຍ ນໍ , ຢຽມ ເມີ່ຍ ບົວ ເຍີຍ ກໍ໋-ໂຢ໌ວ ບຸດົ໋ງ ທສວດ ຕ້າຍ . ’
44007038	ຕົ້ງ ນ້າຍ ເຕົ້າ ເຖສົາ ອິ​ສະ​ລາ​ເອນ ມ່ຽນ ກັ໊ບ ຕສຸ໊ນ ຢຽມ ເຕີ່ຍ-ປູງ-ຮວາງ . ນິ່ນ ເຖສົາ ບົວ ເຍີຍ ອົງ-ຖາຍ ຢ່າ ເຖສົາ ຢຽມ ຊີ​ນາຍ ບົງ ເຖສົາ ນິ່ນ ກ໊ອງ ຫວ່າ ວົ້ວ ເຕົ້າ ຟິນ-ມ່ຽນ ຢຽມ , ຢ່າ ຕສິ໊ບ ຕສຢັ້ງ ຈ໊ຽນ ເຍີຍ ໂຕ໌ ຈິວ ປຸນ ບົວ .
44007039	“ ມປ່າ ບົວ ເຍີຍ ອົງ-ຖາຍ ເອກ້ມ ໂມ​ເຊ , ໄມ້ ຄັ້ງ ໝວັງ ນິ່ນ ເຍີຍ ຫວ່າ . ໂຮຍ້ວ ຂູງ ຮນ້ຳ ຕ໋າວ ຊິນ ດສ໋ວນ ວົ້ວ ອີ​ຢິ໊ບ ເຕີ່ຍ-ປູງ ຮນັ້ງ .
44007040	ນິ່ນ ບົວ ຕສ່ຽວ ບົ໋ວ ອາ​ລົນ , ‘ ໂທ້ ເມີ່ຍ ເຕສີ໋ຍ ເຕີ໋ຍ ຕສ້ຽນ ເຍີຍ ຝັງ ຢ໌ຽນ ເຢຍ ບົວ ເຍີຍ ເຈົ໊າ ມ່າະ ! ຕໍ້ ເຢຍ ບົວ ທສວດ ອີ​ຢິ໊ບ ເຕີ່ຍ-ປູງ ວົ້ວ ເຕົ້າ ໂມ​ເຊ ອົງ ເຈ໋ຍ ຫາຍ ໝີ່ ອ໊ະ , ເຢຍ ບົວ ຢ່າ ໄມ້ ຮິ້ວ . ’
44007041	ຕົ້ງ ວົ້ວ ດສຸ່ນ ນິ່ນ ບົວ ໂຕສ໋ວ ເຕົ້າ ງົ່ງ ໂກ໊ວ ຕອນ ເຍີຍ ຝັງ , ຕໍ້ ກະນ້າຍ ມີ່ງ ເຕສ່ຍ , ຢ່າ ເບ່ນ ຫຍັ່ນ ຮົບ ໂຫ່ວ ນິ່ນ ບົວ ກັ້ນ ເຍີຍ ປົ໌ວ ເຕສີ໋ຍ ຕ້າຍ ເຍີຍ ກະນ້າຍ .
44007042	ທິນ-ຮູ່ງ ຕສ່ຽວ ໄມ້ ໝັ່ງ ນິ່ນ ບົວ ອ໊ະ . ເຊວີ່ຍ ນິ່ນ ບົວ ຕສັ່ງ ກູ້ ຫງວ່າຍ ລູ່ງ ເຍີຍ ເຫຮລີຍ , ຮນັ້ງ ເຟ້ຍ ຈ໊ຽນ ໂຕ່ວ ຫວ່າ ມ່ຽນ ເຍີຍ ໂຊວ ນໍ . ໂຊວ ກ໊ອງ , ‘ ອິ​ສະ​ລາ​ເອນ ມ່ຽນ ອ້າ ! ເມີ່ຍ ບົວ ຢຽມ ເຝີຍ ຕສຽບ ຫຮຍັງ ເຕີ່ຍ-ປູງ-ຮວາງ , ເມີ່ຍ ບົວ ໄມ້ ເຕສີ໌ຍ ໄຕ໋ ແຊງ-ຄູ້ ເຕສ່ຍ ເຢຍ .
44007043	ເມີ່ຍ ບົວ ແກງ ໂມ​ເລກ ຕສ້ຽນ ເຍີຍ ດົ໊ບ-ລິ່ວ , ຢ່າ ແກງ ເລ​ຟານ ຕສ້ຽນ ເຍີຍ ເຫຮລີຍ , ເຊ ເມີ່ຍ ບົວ ກັ້ນ ເຕສີ໋ຍ ຕ້າຍ ຕສັ່ງ ເຍີຍ ໝິ່ວ-ຝັງ . ເຫວີ່ຍ ນ້າຍ ເຢຍ ອ໋ອຍ ກວ໊າດ ເມີ່ຍ ບົວ ມີ່ງ ບາ​ບີ​ລົນ ເຍີຍ ວົ້ວ ດ່າງ ແໝງ . ’
44007044	“ ບົວ ເຍີຍ ອົງ-ຖາຍ ຢຽມ ເຕີ່ຍ-ປູງ-ຮວາງ ວົ້ວ ຕສັ່ນ , ນິ່ນ ບົວ ມ່າຍ ວົ້ວ ນອມ ແລ໌ງ ແຫງ່ງ ຫວ່າ ເຍີຍ ດົ໊ບ-ລິ່ວ . ນ້າຍ ນອມ ດົ໊ບ-ລິ່ວ ນິ່ນ ບົວ ເອີຍ ທິນ-ຮູ່ງ ພ້າຍ ໂມ​ເຊ ຢ່າ ປຸນ ໂມ​ເຊ ປວັດ ເຈ໋ຍ ເຍີຍ ຫຍູ່ງ ເຕສີ໊ຍ ໂຕສ໋ວ ຕ້າຍ .
44007045	ອກະຮ້າ ບົວ ເຍີຍ ອົງ-ຖາຍ ຕຸ໊ ດສິບ ວົ້ວ ນອມ ຕສັ່ງ ທິນ-ຮູ່ງ ເຍີຍ ດົ໊ບ-ລິ່ວ ຢ່າ ປ້ຽນ ກັນ ຈ໊ຽນ ໂຢ​ຊູ​ວາ ມີ່ງ . ເຖົາ ນິ່ນ ບົວ ຕ້າຍ ແດສງ ເຕີ່ຍ-ປູງ , ຕົ້ງ ທິນ-ຮູ່ງ ຕສຸ່ນ ຢຽມ ດ່າງ ວົ້ວ ເຕີ໋ຍ ມ່ຽນ ຖຸຍ ທສວດ ນ້າຍ ນອມ ເຕີ່ຍ-ປູງ , ນິ່ນ ບົວ ປ້ຽນ ຈ໊ຽນ ວົ້ວ ນອມ ດົ໊ບ-ລິ່ວ ເປັຍ . ດົ໊ບ-ລິ່ວ ຢ່າ ຢຽມ ໜ່າຍ ເຖົາ ດາ​ວິດ ຮູ່ງ ເຍີຍ ລູ່ງ ເດ໊ຍ .
44007046	ດາ​ວິດ ຮູ່ງ ຕຸ໊ ທິນ-ຮູ່ງ ອະເຮນີ້ຍ ນິ່ນ , ຕສ່ຽວ ໂທ້ ທິນ-ຮູ່ງ ປຸນ ນິ່ນ ລິ໌ວ ເລີ໌ຍ ນອມ ຕ໋ອງ ປຸນ ຢາ​ໂຄບ ເຍີຍ ທິນ-ຮູ່ງ ຢຽມ .
44007047	ມປ່າ ຕົ້ງ ຊາ​ໂລ​ມອນ ເຫວີ່ຍ ທິນ-ຮູ່ງ ຕຸ໊ ໂຕສ໋ວ ວົ້ວ ນອມ ເປຢົ໊າ .
44007048	“ ມປ່າ ຢຽມ ຮລັງ ເຈ໋ຍ ເຍີຍ ທິນ-ຮູ່ງ ໄມ້ ເຕສີ໌ຍ ຢຽມ ມ່ຽນ ໂຕສ໋ວ ຕ້າຍ ເຍີຍ ເປຢົ໊າ . ຮນັ້ງ ໂຕ່ວ ຫວ່າ ມ່ຽນ ກ໊ອງ ,
44007049	“ ລູ່ງ ເຊ ເຢຍ ເຍີຍ ເຫວີ່ຍ , ເດົາ ເຊ ເຢຍ ຫລອງ ເຕສົ໋າ ເຍີຍ ຕ໋ອງ . ເມີ່ຍ ບົວ ເຫວີ່ຍ ເຢຍ ເຖສີຍ ເຍີຍ ຕິ່ນ ອ໋ອຍ ຮນັ້ງ ຫາຍ ນໍ ? ເຢຍ ຕຸ໊ ຮິດ ຂວນ ເຍີຍ ຕ໋ອງ ອ໋ອຍ ຢຽມ ຫາຍ ?
44007050	ນ້າຍ ເຕີ໋ຍ ກະນ້າຍ ຢຽດ ຕສູ໊ງ ເຊ ເຢຍ ກັ້ນ ເຍີຍ ປົ໌ວ ເຕສີ໋ຍ ຕ້າຍ ໄມ້ ເຕສີ໌ຍ ? ” ’
44007051	“ ເມີ່ຍ ບົວ ໂຮຍ້ວ ແຫງ່ງ ເຍີຍ ມ່ຽນ ອ້າ ! ເມີ່ຍ ບົວ ມນ່ອມ ໂຮ໌ , ໄມ້ ໝວັງ ທິນ-ຮູ່ງ . ເມີ່ຍ ບົວ ເຖສົາ ເມີ່ຍ ບົວ ເຍີຍ ອົງ-ຖາຍ ຟີ່ ຮນັ້ງ ເຍີຍ , ຫາຍ ຕສັ່ນ ຢ່າ ແຫງ່ງ ຈ໊ຽນ ສີງ ລີ່ງ .
44007052	ມ່າຍ ຫາຍ ເຕົ້າ ໂຕ່ວ ຫວ່າ ມ່ຽນ ໄມ້ ຕສຸ ເມີ່ຍ ບົວ ເຍີຍ ອົງ-ຖາຍ ໂຕສ໋ວ ໂຕະ ເຈ໋ຍ ? ລ່ຽມ ຕ້າຍ ໂຕ່ວ ຫວ່າ ກ໊ອງ ແປ້ງ ຟິມ ວົ້ວ ເຕົ້າ ອ໋ອຍ ຕ້າຍ , ບົວ ເຍີຍ ອົງ-ຖາຍ ຕສູ໊ງ ໄຕ໋ ນິ່ນ ບົວ ກວັ່ງ ໝີ່ ອ໊ະ . ອີ້ ຕສັ່ນ ແປ້ງ ຟິມ ວົ້ວ ເຕົ້າ ເມີ່ຍ ບົວ ໝ່າຍ ຢ່າ ໄຕ໋ ນິ່ນ ກວັ່ງ .
44007053	ຟິນ-ມ່ຽນ ຈິວ ທິນ-ຮູ່ງ ເຍີຍ ເລີ໌ຍ-ຫລັດ ປຸນ ເມີ່ຍ ບົວ , ເມີ່ຍ ບົວ ຢ່າ ຕຸ໊ ຕສິ໊ບ ໝີ່ ອ໊ະ , ມປ່າ ໄມ້ ເອີຍ ຈ໊ຽນ ໂຕສ໋ວ . ”
44007054	ກຸ໊ນ ສີ່ ວົ້ວ ກວັ້ນ ມ່ຽນ ໄຮ໌ ສະ​ເທ​ເຟນ ກ໊ອງ ນ້າຍ ເຕີ໋ຍ ຫວ່າ , ນິ່ນ ບົວ ເຖຈຍ ເຈ໌ຍ ! ໄຫ່ , ຕສ່ຽວ ຕັບ ຍ່າ ຕັບ ເທສີ້ຍ ເຍີຍ .
44007055	ມປ່າ ສະ​ເທ​ເຟນ ມ່າຍ ສີງ ລີ່ງ ຢຽມ ປວັ໊ງ ໂຮຍ້ວ . ນິ່ນ ໝັ່ງ ກູ້ ຫງວ່າຍ ລູ່ງ , ປວັດ ທິນ-ຮູ່ງ ເຍີຍ ອຈັງ-ຫລ່າງ ຢ່າ ປວັດ ເຢ​ຊູ ໂຊ້ວ ຈ໊ຽນ ທິນ-ຮູ່ງ ເຍີຍ ບຢ່າວ ແໝງ ປູງ .
44007056	ນິ່ນ ກ໊ອງ , “ ເມີ່ຍ ບົວ ໝັ່ງ ກ໋າ ມ່າະ ! ເຢຍ ປວັດ ລູ່ງ ແກ້ງ ອກອຍ , ຢ່າ ປວັດ ປ້າມ ມ່ຽນ ເຍີຍ ຕອນ ໂຊ້ວ ຈ໊ຽນ ທິນ-ຮູ່ງ ເຍີຍ ບຢ່າວ ແໝງ ປູງ . ”
44007057	ຕສວັ໋ງ ມ່ຽນ ແອ໋ງ ໄຮ໌ ນິ່ນ ຮນັ້ງ ນ້າຍ ນໍ ກ໊ອງ , ນິ່ນ ບົວ ຕສ່ຽວ ອຈີ້ ອຈູ໋ງ ອຈຸດ ເຍີຍ ເຫ່ວ , ຢ່າ ຫລົ່ງ ປົ໌ວ ຕສົ໊ດ ຈ໊ຽນ ມນ່ອມ ຄວດ ຖິວ ມີ່ງ ທສາ ສະ​ເທ​ເຟນ ,
44007058	ຫລັ່ນ ນິ່ນ ທສວດ ກະເຫຍ່ຍ ຕສິ ຕສີ້ງ , ເຕສ໊າະ ຫລະເປຢີ໊ຍ ຕສົງ ໄຕ່ ນິ່ນ . ຕ໋ອຍ ເຕສ໋ງ ວົ້ວ ເຕີ໋ຍ ມ່ຽນ ໄຈ໊ ນິ່ນ ບົວ ເຍີຍ ຕົ້ມ ລຸຍ ອັນ ຈ໊ຽນ ເຕົ້າ ມ່ຽນ ຫລຸນ ມ່ຽນ , ບົ໋ວ ເຫ່ວ ເຊົາ​ໂລ , ເຍີຍ ເຕສົ໋າ-ເຮລນ .
44007059	ມ່ຽນ ຫລົ່ງ ຫລະເປຢີ໊ຍ ຕສົງ ເກົາ ສະ​ເທ​ເຟນ , ສະ​ເທ​ເຟນ ເຫ່ວ ຈ໊ຽນ ທິນ-ຮູ່ງ ກ໊ອງ , “ ຕສ໊ຽວ ເຢ​ຊູ ອ້າ ! ໂທ້ ເມີ່ຍ ຕສິ໊ບ ເຢຍ ເຍີຍ ລີ່ງ ວ່ວນ ! ”
44007060	ນິ່ນ ເກວີ່ຍ ເອຈ່ຍ ເດົາ ເຫ່ວ ເຖຈຍ ໂຮລ ເຍີຍ ກ໊ອງ , “ ຕສ໊ຽວ ອ້າ ! ໂທ້ ເມີ່ຍ ກວັ່ງ ອກອຍ ໄມ້ ຕູ໋ງ ຫລົ່ງ ນິ່ນ ບົວ ໂຕສ໋ວ ນ້າຍ ເຕີ໋ຍ ຕສຸ໌ຍ . ” ກ໊ອງ ເຊດ ຫວ່າ ນິ່ນ ຕສ່ຽວ ຕັ໋ງ ເຖຈຍ ໝີ່ ອ໊ະ .
44008001	ນ້າຍ ເຕີ໋ຍ ມ່ຽນ ໄຕ໋ ສະ​ເທ​ເຟນ , ເຊົາ​ໂລ ຢ່າ ອະເຮນີ້ຍ ເຍີຍ . ຕົ້ງ ວົ້ວ ຮນອຍ ມ່ຽນ ເຈ໌ຍ ກອນ ໂຕສ໋ວ ໂຕະ ຫ່ອຍ ເຢ​ລູ​ຊາ​ເລມ ຕສີ້ງ ເຍີຍ ຈິວ-ປາງ ມ່ຽນ ໂຄ້ວ ໄຫ່ . ທສວດ ລິ໌ວ ກົງ-ໂຕສ້ ບົວ , ສຽນ ເຢ​ຊູ ເຍີຍ ມ່ຽນ ຢຽດ ຕສູ໊ງ ເປຢົ໋າ ດສ໋ານ , ມີ່ງ ຢຽມ ຢູ​ເດຍ ແຊ້ງ ເຖສົາ ສະ​ມາ​ເລຍ ແຊ້ງ .
44008002	ມ່າຍ ເຕີ໋ຍ ກັນ ຫລົງ ທິນ-ຮູ່ງ ເຍີຍ ມ່ຽນ ຕໍ້ ສະ​ເທ​ເຟນ ເຍີຍ ເຊີຍ ມີ່ງ ຕສັ໋ງ , ໂຮຍ້ວ ເດສົ້າ ໄຫ່ , ເອຈ່ຍ ທຈະ ຍ້ຽມ ບ້ຽວໆ ເຍີຍ .
44008003	ມປ່າ ເຊົາ​ໂລ ອ໋ອຍ ໝຽດ ຈິວ-ປາງ , ນິ່ນ ຕສ່ຽວ ເຕສວີ້ຍ ເປຢົ໊າ ລໍ໌ ສຽນ ເຢ​ຊູ ເຍີຍ ມ່ຽນ ມຈັ່ງ ມເຊັຍ ເຕສ໊າະ ທໍ ມີ່ງ ຫວວນ ຈ໊ຽນ ໂລ່ .
44008004	ເປຢົ໋າ ດສ໋ານ ວົ້ວ ເຕີ໋ຍ ສຽນ ເຢ​ຊູ ເຍີຍ ມ່ຽນ ມີ່ງ ເຖົາ ຫາຍ , ນິ່ນ ບົວ ຕສຸ້ນ ຈ໊ຽນ ຄູ້ ຝຽນ ມີ່ງ .
44008005	ຟີ​ລິບ ມີ່ງ ເຖົາ ສະ​ມາ​ເລຍ ແຊ້ງ ເຍີຍ ຢຽດ ນອມ ຕສີ້ງ ຕສຸ້ນ ບົ໋ວ ມ່ຽນ ກີ​ຕູ່ ເຊ ຕົ້ງ ເຢ​ຊູ .
44008006	ຕສວັ໋ງ ມ່ຽນ ໄຮ໌ ຟີ​ລິບ ກ໊ອງ ເຍີຍ ຫວ່າ ຢ່າ ປວັດ ນິ່ນ ໂຕສ໋ວ ທສວດ ບົວະ ຮ່ອງ ໄຫ່ ເຍີຍ ສີ່ , ນິ່ນ ບົວ ຕສ່ຽວ ຫລົງໆ ເຍີຍ ໝວັງ .
44008007	ເຮ່ຍ ໄກວ໊ ມ້ຽນ ຢຽມ ມ່ຽນ ເຍີຍ ຊິນ ງ້າວໆ ເຍີຍ ເຫ່ວ ຈ໊ຽນ ທສວດ . ເຕສົ໋າ ໄບ ເຕສົ໋າ ຫວ່າຍ ເຍີຍ ມ່ຽນ ຕຸ໊ ຕສໍ່ ຫລົງ ທສ້ຳ ໄຫ່ .
44008008	ວົ້ວ ນອມ ຕສີ້ງ ເຍີຍ ມ່ຽນ ຕສ່ຽວ ອຈຽນ-ໂຢ້ວ ອອນ-ເຫລາະ ໄຫ່ ອ໊ະ .
44008009	ມ່າຍ ເຕົ້າ ມ່ຽນ , ບົ໋ວ ເຫ່ວ ຊີ​ມົນ , ຢຽມ ວົ້ວ ນອມ ຕສີ້ງ ໂຕສ໋ວ ຟາດ ເລົ່າ ເຕີ໋ຍ ອ໊ະ , ປຸນ ສະ​ມາ​ເລຍ ມ່ຽນ ບົວະ ຮ່ອງ ໄຫ່ ນິ່ນ . ນິ່ນ ເທສງ ນິ່ນ ກັ້ນ ເຊ ຢຽດ ເຕົ້າ ໂຕສ໋ວ ໂຮລ ເຍີຍ ມ່ຽນ .
44008010	ໄມ້ ກຸ໊ນ ຫາຍ ຮ່ອງ ມ່ຽນ , ຢຽດ ຕສູ໊ງ ອ໋ອຍ ໝວັງ ນິ່ນ ເຍີຍ ຫວ່າ . ນິ່ນ ບົວ ກ໊ອງ , “ ນ້າຍ ລ່ານ ມ່ຽນ ມ່າຍ ຢຽມ ທິນ-ຮູ່ງ ຕ້າຍ ເຍີຍ ທຈະ . ເຊ ຕົ້ງ ມ່ຽນ ເຫ່ວ , ‘ ຕົ້ມ ທຈະ ’ ວົ້ວ ເຕົ້າ . ”
44008011	ຊີ​ມົນ ໂຕສ໋ວ ຟາດ ປຸນ ມ່ຽນ ບົວະ ຮ່ອງ ໄຫ່ , ນິ່ນ ບົວ ຕສ່ຽວ ກັນ ນິ່ນ ເລົ່າ ອ໊ະ .
44008012	ມປ່າ ຟີ​ລິບ ຕສຸ້ນ ຄູ້ ຝຽນ ກ໊ອງ ທິນ-ຮູ່ງ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ຢ່າ ກ໊ອງ ເຢ​ຊູ ກີ​ຕູ່ ເຍີຍ ເຈົ໊າ-ໂຫລ່ວ . ຕສວັ໋ງ ມ່ຽນ ສຽນ ນິ່ນ ເຍີຍ ຫວ່າ , ລ່ຽມ ມຈັ່ງ ມເຊັຍ ເຈ໋ຍ ວວມ ເຍີຍ ເລີ໌ຍ ເດສ່ງ .
44008013	ຊີ​ມົນ ກັ້ນ ຢ່າ ສຽນ . ນິ່ນ ເຈ໋ຍ ລິ໌ວ ວວມ ເຍີຍ ເລີ໌ຍ . ນິ່ນ ຕສັ່ນໆ ກັນ ຈ໊ຽນ ຟີ​ລິບ ມີ່ງ ຢ່າ ບົວະ ຮ່ອງ ໄຫ່ ຟີ​ລິບ ໂຕສ໋ວ ເຍີຍ ຕົ້ມ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ .
44008014	ກົງ-ໂຕສ້ ບົວ ຢຽມ ເຢ​ລູ​ຊາ​ເລມ ຕສີ້ງ ໄຮ໌ ກ໊ອງ ສະ​ມາ​ເລຍ ມ່ຽນ ຕສິ໊ບ ຕຸ໊ ທິນ-ຮູ່ງ ເຍີຍ ໂຕ໌ ໝີ່ ອ໊ະ . ນິ່ນ ບົວ ຕສ່ຽວ ພ້າຍ ປີ​ເຕ ເຖສົາ ໂຢ​ຮັນ ມີ່ງ ນິ່ນ ບົວ ວົ້ວ .
44008015	ປີ​ເຕ ເຖສົາ ໂຢ​ຮັນ ມີ່ງ ເຖົາ , ຕສ່ຽວ ເຖງ ສຽນ ເຍີຍ ມ່ຽນ ເຕົ໋າ ເກົ໋າ , ໂທ້ ທິນ-ຮູ່ງ ປຸນ ນິ່ນ ບົວ ຕສິ໊ບ ສີງ ລີ່ງ ,
44008016	ເຫວີ່ຍ ຕສຸ ສີງ ລີ່ງ ໄມ້ ແກ້ງ ເອຈ່ຍ ເຖສົາ ຫາຍ ເຕົ້າ ຢຽມ . ມ່ຽນ ຂູງ ເຕ໊ງ ຕສ໊ຽວ ເຢ​ຊູ ເຍີຍ ບົ໋ວ ເຈ໋ຍ ວວມ ເຍີຍ ເລີ໌ຍ ຮນັ້ງ .
44008017	ປີ​ເຕ ເຖສົາ ໂຢ​ຮັນ ຫລົ່ງ ປົ໌ວ ມານ ຈ໊ຽນ ນິ່ນ ບົວ , ເຕົ້າໆ ຕສ່ຽວ ຕຸ໊ ຕສິ໊ບ ສີງ ລີ່ງ ໝີ່ ອ໊ະ .
44008018	ຊີ​ມົນ ປວັດ ກົງ-ໂຕສ້ ບົວ ຫລົ່ງ ປົ໌ວ ມານ ຈ໊ຽນ ມ່ຽນ , ຢ່າ ປວັດ ທິນ-ຮູ່ງ ເຖສີຍ ສີງ ລີ່ງ ປຸນ ນິ່ນ ບົວ , ນິ່ນ ຕສ່ຽວ ຕໍ້ ຍ່ານ ຕ້າຍ ອ໋ອຍ ປຸນ ປີ​ເຕ ເຖສົາ ໂຢ​ຮັນ .
44008019	ນິ່ນ ກ໊ອງ , “ ໂທ້ ເມີ່ຍ ບົວ ປຸນ ນ້າຍ ຫຍູ່ງ ທຈະ ເຢຍ , ປຸນ ເຢຍ ໄຮ່ ຫລົ່ງ ປົ໌ວ ມານ ຫາຍ ເຕົ້າ , ວົ້ວ ເຕົ້າ ຕສ່ຽວ ຕຸ໊ ຕສິ໊ບ ສີງ ລີ່ງ . ”
44008020	ປີ​ເຕ ເຕົາ ນິ່ນ , “ ຫລາຍ ເມີ່ຍ ຮນ້ຳ ຕ້າຍ ໄຮ່ ຫລົ່ງ ຕສິ້ນ ຍ່ານ ມ໌າຍ ຕຸ໊ ທິນ-ຮູ່ງ ເຍີຍ ຕສີ້ງ ເຫຍີ່ຍ , ເມີ່ຍ ເຖສົາ ເມີ່ຍ ເຍີຍ ຕສິ້ນ ຍ່ານ ຢຽດ ຕສູ໊ງ ຕສຸ ໝຽດ ມ່າະ !
44008021	ເມີ່ຍ ຢຽມ ເຢຍ ບົວ ເຍີຍ ກົງ ໄມ້ ມ່າຍ ເມີ່ຍ ເຍີຍ ປ່ວນ , ເຫວີ່ຍ ຕສຸ ທິນ-ຮູ່ງ ປວັດ ເມີ່ຍ ເຍີຍ ໂຮຍ້ວ ໄມ້ ຕສີ໋ງ .
44008022	ເມີ່ຍ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ເດສ່ງ ນ້າຍ ຫຍູ່ງ ຫວ່າຍ ໄຫ່ ເຍີຍ ຕສະເອີ໋ຍ . ເມີ່ຍ ຢຽມ ໂຮຍ້ວ ຮນ້ຳ ທສວດ ນ້າຍ ເຕີ໋ຍ ຫວ່າຍ ສີ່ ມປ່າ ເມີ່ຍ ອ໋ອຍ ຕສຸ ເຕົ໋າ ເກົ໋າ ໂທ້ , ເດສ໋ຍ ຕສ໊ຽວ ໄຮ່ ກວັ່ງ ອກອຍ ປຸນ ເມີ່ຍ ມເປີຍ .
44008023	ເຢຍ ປວັດ ເມີ່ຍ ເຍີຍ ໂຮຍ້ວ ປະຫລະ ເໝວີ່ຍ ເຈັ໊ຍ ໄຫ່ , ຕສຸ ຕສຸ໌ຍ ໂດ້ ຈ໊ຽນ ອ໊ະ . ”
44008024	ຊີ​ມົນ ກ໊ອງ ບົ໋ວ ປີ​ເຕ ເຖສົາ ໂຢ​ຮັນ , “ ໂທ້ ເມີ່ຍ ບົວ ເຖງ ເຢຍ ເຕົ໋າ ເກົ໋າ ໂທ້ ຕສ໊ຽວ ໄມ້ ຕູ໋ງ ປຸນ ເຢຍ ຕສຸ ຮນັ້ງ ເມີ່ຍ ບົວ ກ໊ອງ ວົ້ວ ນໍ ໂອ່ . ”
44008025	ປີ​ເຕ ເຖສົາ ໂຢ​ຮັນ ໂຕສ໋ວ ລິ໌ວ ຕສອງ-ເຕສ໋ງ ຢ່າ ຕສຸ້ນ ລິ໌ວ ຕສ໊ຽວ ເຍີຍ ໂຕ໌ , ນິ່ນ ບົວ ດສ໋ວນ ເຢ​ລູ​ຊາ​ເລມ ຕສີ້ງ . ດສ໋ວນ ວົ້ວ ຕສັ່ນ ນິ່ນ ບົວ ຢັ້ງ ສະ​ມາ​ເລຍ ແຊ້ງ ເຍີຍ ທສ້ຳ-ນອມ ລ໌າງ ຕສຸ້ນ ຈ໊ຽນ ຄູ້ ຝຽນ ດສ໋ວນ .
44008026	ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ຕ້າຍ ບົ໋ວ ຟີ​ລິບ , “ ອ໋ອຍ ຕສຸ ມີ່ງ ນ່າມ ປູງ ແໝງ , ຢຽມ ເຢ​ລູ​ຊາ​ເລມ ຕສີ້ງ ມີ່ງ ກາ​ຊາ ຕສີ້ງ ວົ້ວ ຕິ້ວ ເຈົ໊າ . ” ( ນ້າຍ ຕິ້ວ ເຈົ໊າ ເຈ໋ຍ ເຕີ່ຍ-ປູງ-ຮວາງ . )
44008027	ຟີ​ລິບ ຕສ່ຽວ ທສວດ ເຈົ໊າ ມີ່ງ ອ໊ະ . ມ່າຍ ເຕົ້າ ເອ​ທີ​ໂອ​ເປຍ ກົ໊ວະ ເຍີຍ ຕົ້ມ ຈຽນ ເຖງ ເອ​ທີ​ໂອ​ເປຍ ຮູ່ງ ໝ່າ , ຄານ​ດາ​ສີ , ໂກ໋ວ ນິ່ນ ເຍີຍ ຢຽດ ຕສູ໊ງ ຕສິ້ນ ຍ່ານ . ນ້າຍ ເຕົ້າ ຕົ້ມ ຈຽນ ມີ່ງ ເຢ​ລູ​ຊາ​ເລມ ຕສີ້ງ ປ໋າຍ ທິນ-ຮູ່ງ ດສ໋ວນ , ເຕສວີ໌ຍ ຈ໊ຽນ ມ໌າ-ເທສຍ ໂຕະ ຈ໊ຽນ ໂຕ່ວ ຫວ່າ ມ່ຽນ , ອິ​ສະ​ຢາ , ເຍີຍ ໂຊວ ດສ໋ວນ . ຟີ​ລິບ ຕສ່ຽວ ທສວດ ເຈົ໊າ ມີ່ງ ອ໊ະ . ມ່າຍ ເຕົ້າ ເອ​ທີ​ໂອ​ເປຍ ກົ໊ວະ ເຍີຍ ຕົ້ມ ຈຽນ ເຖງ ເອ​ທີ​ໂອ​ເປຍ ຮູ່ງ ໝ່າ , ຄານ​ດາ​ສີ , ໂກ໋ວ ນິ່ນ ເຍີຍ ຢຽດ ຕສູ໊ງ ຕສິ້ນ ຍ່ານ . ນ້າຍ ເຕົ້າ ຕົ້ມ ຈຽນ ມີ່ງ ເຢ​ລູ​ຊາ​ເລມ ຕສີ້ງ ປ໋າຍ ທິນ-ຮູ່ງ ດສ໋ວນ , ເຕສວີ໌ຍ ຈ໊ຽນ ມ໌າ-ເທສຍ ໂຕະ ຈ໊ຽນ ໂຕ່ວ ຫວ່າ ມ່ຽນ , ອິ​ສະ​ຢາ , ເຍີຍ ໂຊວ ດສ໋ວນ .
44008028	
44008029	ສີງ ລີ່ງ ກ໊ອງ ບົ໋ວ ຟີ​ລິບ , “ ເມີ່ຍ ອ໋ອຍ ຕສຸ ຕສຸ່ນ ຕສ່າຍ ວົ້ວ ຈ໋າ ມ໌າ-ເທສຍ ຢ່າ ນິດ ຈ໊ຽນ ນິ່ນ ເຍີຍ ກະເຮລນ ມີ່ງ ມ່າະ ! ”
44008030	ຟີ​ລິບ ຕສ່ຽວ ຖິວ ຈ໊ຽນ ມີ່ງ ເຖົາ ນິ່ນ ເຍີຍ ກະເຮລນ , ໄຮ໌ ຕົ້ມ ຈຽນ ໂຕະ ຈ໊ຽນ ໂຕ່ວ ຫວ່າ ມ່ຽນ , ອິ​ສະ​ຢາ , ເຍີຍ ໂຊວ . ຟີ​ລິບ ຕສ່ຽວ ໜ່າຍ ກ໋າ , “ ເມີ່ຍ ໂຕະ ຈ໊ຽນ ໜ່າຍ ນອມ ຕ໋ອງ , ເມີ່ຍ ເມ່ງ ແປະ ເຍີຍ ຊ່າະ ? ”
44008031	ຕົ້ມ ຈຽນ ເຕົາ , “ ໄມ້ ມ່າຍ ຫາຍ ເຕົ້າ ພໍ້ ເມ່ງ ບົ໋ວ ເຢຍ , ເຢຍ ຝູ່ງ ໄຮ່ ຮິ້ວ ຕຸ໊ ? ” ນິ່ນ ຕສ່ຽວ ເຫ່ວ ຟີ​ລິບ ຝາວ ຕ້າຍ ເຕສວີ໌ຍ ຈ໊ຽນ ນິ່ນ ເຍີຍ ມ໌າ-ເທສຍ .
44008032	ຕົ້ມ ຈຽນ ໂຕະ ວົ້ວ ໂຕ່ວ ກີງ-ໂຊວ ເຍີຍ ຫວ່າ ຮນັ້ງ ນ້າຍ ນໍ ກ໊ອງ , “ ນິ່ນ ຮນັ້ງ ເຕົ້າ ປະກີ ຢູ້ງ ນໍ , ຕສຸ ຕໍ້ ມີ່ງ ໄຕ໋ , ຢ່າ ຮນັ້ງ ເຕົ້າ ປະກີ ຢູ້ງ ຕອນ ຕສຸ ມ່ຽນ ຈັ໊ບ ເປຢີຍ ,
44008033	ນິ່ນ ຕສຸ ມ່ຽນ ປ່າຍ ນິ່ນ ເຍີຍ ຮມຽນ , ຫລົ່ງ ມ່ານ ເລີ໌ຍ ຫ່ອຍ ນິ່ນ . ໄມ້ ມ່າຍ ຫາຍ ເຕົ້າ ຕຸ໊ ກ໊ອງ ເຖົາ ນິ່ນ ເຍີຍ ຟຸນ-ຟະ ເຫວີ່ຍ ຕສຸ ນິ່ນ ຢຽມ ປ້າມ ເກນ ເຍີຍ ແໝ່ງ ເຈ໋ຍ ເດສ່ງ ໝີ່ ອ໊ະ . ”
44008034	ວົ້ວ ເຕົ້າ ຕົ້ມ ຈຽນ ໜ່າຍ ຟີ​ລິບ , “ ໂທ້ ເມີ່ຍ ບົ໋ວ ເຢຍ ໂອ່ . ນ້າຍ ເຕົ້າ ໂຕ່ວ ຫວ່າ ມ່ຽນ ກ໊ອງ ຕສຸ ຫາຍ ເຕົ້າ ? ກ໊ອງ ຕສຸ ນິ່ນ ກັ້ນ ໄຟ ກ໊ອງ ຕສຸ ກັ້ນ ເຕົ້າ ? ”
44008035	ຟີ​ລິບ ຕສ່ຽວ ເຈ໌ຍ ກອນ ຫລົ່ງ ນ້າຍ ໂຕ່ວ ກີງ-ໂຊວ ກ໊ອງ ເຢ​ຊູ ເຍີຍ ຄູ້ ຝຽນ ປຸນ ຕົ້ມ ຈຽນ ໝວັງ .
44008036	ນິ່ນ ບົວ ເຕສວີ໌ຍ ຈ໊ຽນ ມ໌າ-ເທສຍ ມີ່ງ ເກົາ , ເຖົາ ນອມ ຕ໋ອງ ປວັດ ມ່າຍ ວວມ ເຍີຍ . ວົ້ວ ເຕົ້າ ຈຽນ ກ໊ອງ , “ ໝັ່ງ ກ໋າ , ນ້າຍ ມ່າຍ ວວມ ເຍີຍ . ມ່າຍ ຫາຍ ຫຍູ່ງ ປຸນ ເຢຍ ໄມ້ ແກ້ງ ໄຮ່ ເຈ໋ຍ ຕຸ໊ ວວມ ເຍີຍ ເລີ໌ຍ ໄຟ ? ”
44008037	ຟີ​ລິບ ເຕົາ , “ ເຊ ກ໊ອງ ເມີ່ຍ ຫລຽບ ຕີ່ງ ໂຮຍ້ວ ສຽນ , ເຈ໋ຍ ຕຸ໊ ເຍີຍ ເຫລາະ . ” ວົ້ວ ເຕົ້າ ຈຽນ ກ໊ອງ , “ ເຢຍ ສຽນ ອ໊ະ . ເຢຍ ສຽນ ເຢ​ຊູ ກີ​ຕູ່ ເຊ ທິນ-ຮູ່ງ ເຍີຍ ຕອນ . ”
44008038	ກ໊ອງ ລິ໌ວ , ນິ່ນ ເຫ່ວ ມ໌າ-ເທສຍ ຕີ້ງ ຈ໊ຽນ . ນິ່ນ ບົວ ອີ ເຕົ້າ ຕສ່ຽວ ເປັຍ ວວມ . ຟີ​ລິບ ຢ່າ ເຖງ ຕົ້ມ ຈຽນ ເຈ໋ຍ ວວມ ເຍີຍ ເລີ໌ຍ .
44008039	ນິ່ນ ບົວ ທສວດ ວວມ ຕ້າຍ , ຕສ໊ຽວ ເຍີຍ ສີງ ລີ່ງ ລ່ຽມ ເຕສີ້ຍ ຕໍ້ ຟີ​ລິບ ມີ່ງ ໝີ່ ອ໊ະ . ຕົ້ມ ຈຽນ ຕສຢັງ ໜ່າຍ ແອ໋ງ ໄມ້ ຕຸ໊ ປວັດ ນິ່ນ ອ໊ະ . ມປ່າ ຕົ້ມ ຈຽນ ອຈຽນ-ໂຢ້ວ ເຍີຍ ກັນ ຈ໊ຽນ ເຈົ໊າ ດສ໋ວນ .
44008040	ອກະຮ້າ ມ່ຽນ ປວັດ ຟີ​ລິບ ຢຽມ ວົ້ວ ອາ​ໂຊ​ທັດ ຕສີ້ງ . ນິ່ນ ຢຽມ ໜ່າຍ ເຕສວີ້ຍ ມູ້ງ ເຕສວີ້ຍ ລ໌າງ ຕສຸ້ນ ຈ໊ຽນ ຄູ້ ຝຽນ ມີ່ງ ເຖົາ ຊີ​ຊາ​ລີ​ຢາ ຕສີ້ງ .
44009001	ເຊົາ​ໂລ ຫາຍ ຕສັ່ນ ຢ່າ ເຊຍ ຈ໊ຽນ ຫວ່າ ອ໋ອຍ ໄຕ໋ ຕສ໊ຽວ ເຍີຍ ມ່ຽນ . ນິ່ນ ຕສ່ຽວ ມີ່ງ ເຖົາ ຕົ້ມ ໄຊ ມ່ຽນ ວົ້ວ
44009002	ໂທ້ ໂຊວ ຕໍ້ ມີ່ງ ດາ​ມັດ​ກັດ ຕສີ້ງ , ຢິວ​ໄທ ມ່ຽນ ເຍີຍ ນອມໆ ຫວຸ່ຍ ຕ້ອງ , ລໍ໌ ກັນ ຕສ໊ຽວ ເຍີຍ ເຈົ໊າ ເຍີຍ ມ່ຽນ , ໄມ້ ກຸ໊ນ ມຈັ່ງ ມເຊັຍ , ເຕສ໊າະ ນິ່ນ ບົວ ໂດ້ ຈ໊ຽນ ຝູງ ມີ່ງ ເຢ​ລູ​ຊາ​ເລມ ຕສີ້ງ .
44009003	ເຊົາ​ໂລ ມີ່ງ ເກົາ , ອ໊າ ລ່ຳ ເຕີ໋ຍ ເຖົາ ດາ​ມັດ​ກັດ ຕສີ້ງ . ລ່ຽມ ເຕສີ້ຍ ຢຽມ ວົ້ວ ລູ່ງ ທສວດ ນອມ ຕົ້ມ ອຈັງ ຕສິ໋ວ ກ໋ອມ ເຊົາ​ໂລ ເຍີຍ ຊິນ .
44009004	ນິ່ນ ຕສ່ຽວ ຄີງ ເອຈ່ຍ ເດົາ ຢ່າ ໄຮ໌ ກ໊ອງ , “ ເຊົາ​ໂລ ອ້າ ! ເຊົາ​ໂລ ! ເມີ່ຍ ເຫວີ່ຍ ຫາຍ ຕິ່ວ ໂຕສ໋ວ ໂຕະ ເຢຍ ? ”
44009005	ເຊົາ​ໂລ ຕສ່ຽວ ໜ່າຍ ກ໋າ , “ ຕສ໊ຽວ ອ້າ ! ເມີ່ຍ ຕົ້ງ ຫາຍ ເຕົ້າ ? ” ເຊົາ​ໂລ ແອ໋ງ ໄຮ໌ ຫວ່າ ເຕົາ ນິ່ນ , “ ເຢຍ ເຊ ເຢ​ຊູ , ຕົ້ງ ເມີ່ຍ ໂຕສ໋ວ ໂຕະ ວົ້ວ ເຕົ້າ .
44009006	ເຈ໌ຍ ຊິນ ຕ້າຍ ເປັຍ ຕສີ້ງ ອ໊ະ . ເມີ່ຍ ອ໋ອຍ ຕສຸ ໂຕສ໋ວ ເຍີຍ ຕສ່ຽວ ມ່າຍ ມ່ຽນ ບົ໋ວ ເມີ່ຍ . ”
44009007	ເຖສົາ ເຊົາ​ໂລ ຕ້າຍ ວົ້ວ ເຕີ໋ຍ ມ່ຽນ ຕີ້ງ ຈ໊ຽນ ວົ້ວ , ລ່ຽມ ກ໊ອງ ຫວ່າ ໄມ້ ທສວດ . ນິ່ນ ບົວ ໄຮ໌ ມ່າຍ ເຖຈຍ ມປ່າ ໄມ້ ປວັດ ຫາຍ ເຕົ້າ .
44009008	ເຊົາ​ໂລ ເຈ໌ຍ ຊິນ ຕ້າຍ ໜູງ ອກອຍ ມຕສີງ ຢ່າ ໝັ່ງ ໄມ້ ປວັດ ຫາຍ ຫຍູ່ງ . ກັນ ນິ່ນ ຕ້າຍ ວົ້ວ ເຕີ໋ຍ ມ່ຽນ ເຄນ ນິ່ນ ມີ່ງ ເຖົາ ດາ​ມັດ​ກັດ ຕສີ້ງ .
44009009	ຕຸ໊ ປົວ ຮນອຍ ກະຍົ໌ວ ນິ່ນ ເຍີຍ ມຕສີງ ໝັ່ງ ໄມ້ ປວັດ ຫາຍ ຫຍູ່ງ . ນິ່ນ ຢ່າ ໄມ້ ຫຍັ່ນ ໄມ້ ຮົບ ຫາຍ ຫຍູ່ງ .
44009010	ຢຽມ ດາ​ມັດ​ກັດ ຕສີ້ງ ມ່າຍ ເຕົ້າ ໄຊ-ກໍ໋ , ບົ໋ວ ເຫ່ວ ອາ​ນາ​ເນຍ , ປວັດ ຫິ່ນ ຢ້າງ ເຍີຍ ສີ່ . ຕສ໊ຽວ ເຫ່ວ ນິ່ນ , “ ອາ​ນາ​ເນຍ ອ້າ ! ” ນິ່ນ ຕສ່ຽວ ເຕົາ , “ ຕສ໊ຽວ ອ້າ ! ເຢຍ ຢຽມ ນ້າຍ ໂອ່ . ”
44009011	ຕສ໊ຽວ ກ໊ອງ ບົ໋ວ ນິ່ນ , “ ອ໋ອຍ ຕສຸ ມີ່ງ ມ່າຍ ບົ໋ວ ເຫ່ວ ເຈົ໊າ-ຕສະ ວົ້ວ ຕິ້ວ ເຈົ໊າ . ເຖົາ ຢູ​ດາດ ເຍີຍ ເປຢົ໊າ ອ໋ອຍ ຕສຸ ໜ່າຍ , ທາ​ຊັດ ຕສີ້ງ ເຍີຍ ເຊົາ​ໂລ ຢຽມ ຫາຍ . ນິ່ນ ເຕົ໋າ ເກົ໋າ ຈ໊ຽນ ເຍີຍ ,
44009012	ຢ່າ ປວັດ ຫິ່ນ ຢ້າງ ເຍີຍ ສີ່ . ນິ່ນ ປວັດ ລ່ານ ມ່ຽນ , ບົ໋ວ ເຫ່ວ ອາ​ນາ​ເນຍ , ເປັຍ ຕ້າຍ ຫລົ່ງ ປົ໌ວ ມານ ນິ່ນ , ປຸນ ນິ່ນ ແອ໋ງ ໄຮ່ ໝັ່ງ ຕຸ໊ ປວັດ ຕ້າຍ . ”
44009013	ອາ​ນາ​ເນຍ ເຕົາ , “ ຕສ໊ຽວ ອ້າ ! ເຢຍ ໄຮ໌ ມ່ຽນ ທສ້ຳ ເຍີຍ ກ໊ອງ ວົ້ວ ລ່ານ ມ່ຽນ ຢຽມ ເຢ​ລູ​ຊາ​ເລມ ຕສີ້ງ ກວັດ ໂຕະ ຫ່ອຍ ເມີ່ຍ ເຍີຍ ທສີງ-ເດສ່ງ ມ່ຽນ ໂຄ້ວ ໄຫ່ ນໍ່ .
44009014	ນິ່ນ ຢ່າ ຕຸ໊ ໄຊ ມ່ຽນ ເປຢີ໊ຍ ເຍີຍ ຫລີ່ງ ຕ້າຍ ນ້າຍ , ດາ​ມັດ​ກັດ ຕສີ້ງ , ເຕສ໊າະ ຢຽດ ຕສູ໊ງ ສຽນ ເມີ່ຍ ເຍີຍ ມ່ຽນ ໂດ້ ຈ໊ຽນ . ”
44009015	ຕສ໊ຽວ ກ໊ອງ ບົ໋ວ ນິ່ນ , “ ກຸ໊ນ ມີ່ງ ມ່າະ ! ເຢຍ ກິ໊ນ ນິ່ນ ຕ້າຍ ໂຕສ໋ວ ເຢຍ ເຍີຍ ໂປວ . ນິ່ນ ອ໋ອຍ ຕສຸ ຕສຸ້ນ ເຢຍ ເຍີຍ ບົ໋ວ ປຸນ ໝ່ານ ຝີງ ຈັ໋ນ ເຖສົາ ນິ່ນ ບົວ ເຍີຍ ຮູ່ງ ເຕ໋ຍ ແອ໋ງ ເຖສົາ ອິ​ສະ​ລາ​ເອນ ມ່ຽນ ໝວັງ .
44009016	ເຢຍ ກັ້ນ ອ໋ອຍ ປຸນ ນິ່ນ ຮິ້ວ ຕຸ໊ ນິ່ນ ເຫວີ່ຍ ເຢຍ ເຍີຍ ບົ໋ວ ອ໋ອຍ ຕສຸ ສ່ຽວ ດົ່ງ ຫາຍ ໂຄ້ວ . ”
44009017	ອາ​ນາ​ເນຍ ຕສ່ຽວ ມີ່ງ ອ໊ະ . ເຖົາ ວົ້ວ ນິ່ນ ເປັຍ ເປຢົ໊າ ມີ່ງ , ຕສ່ຽວ ມານ ຈ໊ຽນ ເຊົາ​ໂລ ກ໊ອງ , “ ເຊົາ​ໂລ ໂຢ໌ວ ອ້າ ! ຕົ້ງ ຢຽມ ດ໊າມ-ເຈົ໊າ ຫິ່ນ ຢ້າງ ປຸນ ເມີ່ຍ ປວັດ ວົ້ວ ເຕົ້າ ຕສ໊ຽວ ເຢ​ຊູ , ພ້າຍ ເຢຍ ຕ້າຍ ເຫວີ່ຍ ປຸນ ເມີ່ຍ ແອ໋ງ ໄຮ່ ໝັ່ງ ຕຸ໊ ປວັດ , ຢ່າ ຕຸ໊ ສີງ ລີ່ງ ປວັ໊ງ ເມີ່ຍ ເຍີຍ ໂຮຍ້ວ . ”
44009018	ລ່ຽມ ເຕສີ້ຍ ມ່າຍ ກະນ້າຍ ຮນັ້ງ ເບຢົ໌າ-ເຈ໋ຍ ນໍ , ຢຽມ ເຊົາ​ໂລ ເຍີຍ ມຕສີງ ດ໊ອດ ເອຈ່ຍ . ນິ່ນ ຕສ່ຽວ ໝັ່ງ ຕຸ໊ ປວັດ ອ໊ະ . ນິ່ນ ເຈ໌ຍ ຊິນ ຕ້າຍ ເຈ໋ຍ ວວມ ເຍີຍ ເລີ໌ຍ .
44009019	ຫຍັ່ນ ລິ໌ວ ຫຮນາງ , ນິ່ນ ຕສ່ຽວ ເຮ້ນ ຕ້າຍ ອ໊ະ . ເຊົາ​ໂລ ເຖສົາ ດາ​ມັດ​ກັດ ຕສີ້ງ ສຽນ ເຢ​ຊູ ເຍີຍ ມ່ຽນ ຢຽມ ອີ ເຕສ໋ຍ ຮນອຍ .
44009020	ນິ່ນ ລ່ຽມ ເຕສີ້ຍ ມີ່ງ ຢິວ​ໄທ ມ່ຽນ ເຍີຍ ຫວຸ່ຍ ຕ້ອງ ຕສຸ້ນ ບົ໋ວ ມ່ຽນ ເຢ​ຊູ ຕສະເກ້ງ ທິນ-ຮູ່ງ ເຍີຍ ຕອນ .
44009021	ໝວັງ ໄຮ໌ ເຍີຍ ມ່ຽນ ຢຽດ ຕສູ໊ງ ບົວະ ຮ່ອງ ໄຫ່ ຕສ່ຽວ ໜ່າຍ , “ ນ້າຍ ລ່ານ ມ່ຽນ ຕົ້ງ ຢຽມ ເຢ​ລູ​ຊາ​ເລມ ຕສີ້ງ ໂຕສ໋ວ ໂຕະ ຫ່ອຍ ສຽນ ເຢ​ຊູ ເຍີຍ ມ່ຽນ ວົ້ວ ເຕົ້າ ໄມ້ ເຕສີ໌ຍ ? ນິ່ນ ປ່າໆ ຕ້າຍ ນ້າຍ ເຕສ໊າະ ສຽນ ເຢ​ຊູ ເຍີຍ ມ່ຽນ ໂດ້ ຈ໊ຽນ ຕໍ້ ມີ່ງ ປຸນ ໄຊ ມ່ຽນ ເປຢີ໊ຍ ຊ່າະ ? ”
44009022	ເຊົາ​ໂລ ກຸ໊ນ ໂຕສ໋ວ ກຸ໊ນ ມ່າຍ ຫັດ ມ໌າ ຕສຸ້ນ ໂຕ໌ , ໄຮ່ ກ໊ອງ ຕຸ໊ ເມ່ງ ປຸນ ທສີງ ເຢ​ຊູ ຕົ້ງ ກີ​ຕູ່ . ດາ​ມັດ​ກັດ ຕສີ້ງ ເຍີຍ ຢິວ​ໄທ ມ່ຽນ ລ່ຽມ ໄມ້ ໄຮ່ ເຕົາ ນິ່ນ ອ໊ະ .
44009023	ຢຽມ ວົ້ວ ທສ້ຳ-ຮນອຍ ເຕີ໋ຍ ເຍີຍ , ຢິວ​ໄທ ມ່ຽນ ທສ່າງ ລ່າງ ຕ໊າ ຕສະເອີ໋ຍ ໄຕ໋ ເຊົາ​ໂລ .
44009024	ມປ່າ ນິ່ນ ບົວ ຕ໊າ ເຍີຍ ຕສະເອີ໋ຍ ເຊົາ​ໂລ ຮິ້ວ ໝີ່ ອ໊ະ . ວົ້ວ ເຕີ໋ຍ ມ່ຽນ ຕສຢັ້ງ ຮນອຍ ຕສຢັ້ງ ມ໌ວນ ຕສົ໊ວ ຈ໊ຽນ ຕສີ້ງ ແກ້ງ ອ໋ອຍ ໄຕ໋ ນິ່ນ .
44009025	ມປ່າ ມ່າຍ ມ໌ວນ ເຊົາ​ໂລ ເຍີຍ ໄຊ-ກໍ໋ ຫລົ່ງ ນອມ ບາດ ປູ໋ງ ນິ່ນ ກັນ ຕສີ້ງ ຫລາດ ຄວດ ທສວດ ກະເຫຍ່ຍ ຕສິ ຕສີ້ງ ໝີ່ ອ໊ະ .
44009026	ເຊົາ​ໂລ ມີ່ງ ເຖົາ ເຢ​ລູ​ຊາ​ເລມ ຕສີ້ງ , ນິ່ນ ອ໋ອຍ ເຖສົາ ໄຊ-ກໍ໋ ບົວ ຢຽມ ມປ່າ ໄຊ-ກໍ໋ ບົວ ກ້ຳ ເດສ໋ຍ ໄຫ່ . ໄມ້ ສຽນ ນິ່ນ ຢ່າ ໂຕສ໋ວ ໄຊ-ກໍ໋ .
44009027	ມປ່າ ບາ​ນາ​ບັດ ຕໍ້ ນິ່ນ ມີ່ງ ກົງ-ໂຕສ້ ບົວ ວົ້ວ ກ໊ອງ ປຸນ ນິ່ນ ບົວ ຮິ້ວ ຕຸ໊ , ເຊົາ​ໂລ ຢຽມ ດ໊າມ-ເຈົ໊າ ວົ້ວ ຕສັ່ນ ຕສ໊ຽວ ຫິ່ນ ຢ້າງ ປຸນ ນິ່ນ ປວັດ ຢ່າ ເຖສົາ ນິ່ນ ກ໊ອງ ຫວ່າ . ບາ​ນາ​ບັດ ແອ໋ງ ກ໊ອງ ເຊົາ​ໂລ ຢຽມ ດາ​ມັດ​ກັດ ຕສີ້ງ ປູ໋ງ ຫລ່າງ ເຍີຍ ເຕ໊ງ ເຢ​ຊູ ເຍີຍ ບົ໋ວ ຕສຸ້ນ ໂຕ໌ .
44009028	ເຊົາ​ໂລ ຕສ່ຽວ ເຖສົາ ນິ່ນ ບົວ ຢຽມ ເຢ​ລູ​ຊາ​ເລມ ຕສີ້ງ ເປັຍໆ ທສວດໆ , ປູ໋ງ ຫລ່າງ ເຍີຍ ເຕ໊ງ ເຢ​ຊູ ເຍີຍ ບົ໋ວ ຕສຸ້ນ ໂຕ໌ .
44009029	ນິ່ນ ຢ່າ ເຖສົາ ກ໊ອງ ກີກ ຫວ່າ ວົ້ວ ເຕີ໋ຍ ຢິວ​ໄທ ມ່ຽນ ກ໊ອງ ເລີ໌ຍ ຫລວນ ເລີ໌ຍ , ມປ່າ ນິ່ນ ບົວ ອ໋ອຍ ຕ໊າ ຕສະເອີ໋ຍ ໄຕ໋ ນິ່ນ .
44009030	ກໍ໋-ໂຢ໌ວ ບົວ ຮິ້ວ ຕຸ໊ ມ່ຽນ ອ໋ອຍ ໄຕ໋ ນິ່ນ , ນິ່ນ ບົວ ຕສ່ຽວ ຕໍ້ ເຊົາ​ໂລ ມີ່ງ ຊີ​ຊາ​ລີ​ຢາ ຕສີ້ງ , ແອ໋ງ ຝູງ ນິ່ນ ທສວດ ເຈົ໊າ ມີ່ງ ທາ​ຊັດ ຕສີ້ງ .
44009031	ນ້າຍ ເຕີ໋ຍ ເຈົ໊າ ເຈ໋ຍ ລິ໌ວ , ຢຽມ ຢູ​ເດຍ , ກາ​ລິ​ລີ ເຖສົາ ສະ​ມາ​ເລຍ ແຊ້ງ ນອມໆ ຕ໋ອງ ເຍີຍ ຈິວ-ປາງ ຕຸ໊ ໂຕ່ວ ແປ້ງ ອອນ ເຍີຍ ຢຽມ ຢ່າ ຕຸ໊ ເຖສີຍ ເຈ໌ຍ ຕ້າຍ . ນິ່ນ ບົວ ທ່າຍ ຕສ໊ຽວ . ສີງ ລີ່ງ ຢ່າ ອອນ ນິ່ນ ບົວ ເຍີຍ ໂຮຍ້ວ ຢ່າ ປຸນ ມ່ຽນ ຈາ ທສ້ຳ ຈ໊ຽນ ຝາວ .
44009032	ປີ​ເຕ ໂຢ້ວ ກ໋ອມ ນອມໆ ຕ໋ອງ . ມ່າຍ ດສຸ່ນ ນິ່ນ ມີ່ງ ລິດ​ດາ ມູ້ງ ໝັ່ງ ສຽນ ເຢ​ຊູ ເຍີຍ ມ່ຽນ .
44009033	ຢຽມ ວົ້ວ ນິ່ນ ປວັດ ລ່ານ ມ່ຽນ , ບົ໋ວ ເຫ່ວ ໄອ​ເນ​ອັດ . ນ້າຍ ລ່ານ ມ່ຽນ ປຸ໊ດ ແປ່ງ-ໄບ , ໄມ້ ໄຮ່ ເຈ໌ຍ ຊິນ , ເປວີ໋ຍ ຈ໊ຽນ ຕຸ໊ ຫຮຢຽດ ຫຮຍັງ ອ໊ະ .
44009034	ປີ​ເຕ ກ໊ອງ ບົ໋ວ ນິ່ນ , “ ໄອ​ເນ​ອັດ ອ້າ ! ເຢ​ຊູ ກີ​ຕູ່ ຕສໍ່ ຫລົງ ເມີ່ຍ ອ໊ະ . ເຈ໌ຍ ຊິນ ຕ້າຍ ຊຽວ ເຈ໌ຍ ເມີ່ຍ ເຍີຍ ຕສິ ມ່າະ ! ” ໄອ​ເນ​ອັດ ລ່ຽມ ເຕສີ້ຍ ເຈ໌ຍ ຊິນ ຕ້າຍ ອ໊ະ .
44009035	ຢຽດ ຕສູ໊ງ ຢຽມ ລິດ​ດາ ເຖສົາ ຊາ​ລົນ ມູ້ງ ເຍີຍ ມ່ຽນ ປວັດ ນ້າຍ ລ່ານ ມ່ຽນ ຫລົງ , ນິ່ນ ບົວ ຕສ່ຽວ ກ໊ອຍ ໂຮຍ້ວ ສຽນ ຕສ໊ຽວ .
44009036	ຢຽມ ຢັ໊ບ​ຟາ ມູ້ງ ມ່າຍ ເຕົ້າ ສຽນ ເຢ​ຊູ ເຍີຍ ມເຊັຍ ຕອນ , ບົ໋ວ ເຫ່ວ ທາ​ບິ​ທາ . ( ກ໊ອງ ເປ໋ນ ກີກ ຫວ່າ ເຊ ໂດ​ຄັດ . ) ນິ່ນ ຕສັ່ນໆ ໂຕສ໋ວ ຄູ້ ສີ່ ຢ່າ ທສວດ ຟິມ ເຖງ ມ່ຽນ ຈົ່ມ ມ່ຽນ .
44009037	ຕົ້ງ ວົ້ວ ເຕີ໋ຍ ຕສຢັ້ງ ໂຫ່ ນິ່ນ ປຸ໊ດ ແປ່ງ ໄຕ່ ໝີ່ ອ໊ະ . ມ່ຽນ ດສ໋າວ ນິ່ນ ເຍີຍ ຊິນ ແອ໋ງ ເກະ ຈ໊ຽນ ກູ້ ຫງວ່າຍ ວົ້ວ ດສັ້ງ ເປຢົ໊າ .
44009038	ລິດ​ດາ ເຖສົາ ຢັ໊ບ​ຟາ ມູ້ງ ເລີ່ຍ ໄມ້ ໂກ . ຢັ໊ບ​ຟາ ມູ້ງ ເຍີຍ ສຽນ ເຢ​ຊູ ເຍີຍ ມ່ຽນ ໄຮ໌ ກ໊ອງ ປີ​ເຕ ຢຽມ ລິດ​ດາ ມູ້ງ , ນິ່ນ ບົວ ຕສ່ຽວ ພ້າຍ ອີ ລ່ານ ມ່ຽນ ມີ່ງ ວົ້ວ ບົ໋ວ ນິ່ນ , “ ໂທ້ ເມີ່ຍ ກ໊ານ ຕ້າຍ ເຢຍ ບົວ ນ້າຍ . ”
44009039	ປີ​ເຕ ຕສ່ຽວ ກັນ ນິ່ນ ບົວ ມີ່ງ ອ໊ະ . ມີ່ງ ເຖົາ , ມ່ຽນ ຕສ່ຽວ ຕໍ້ ນິ່ນ ຝາວ ກູ້ ຫງວ່າຍ ວົ້ວ ດສັ້ງ ເປຢົ໊າ . ຢຽດ ຕສູ໊ງ ເອົ໊າ-ກວ໊າ ເວີ່ຍ ຈ໊ຽນ ປີ​ເຕ , ຍ້ຽມ ຈ໊ຽນ ເຕສ໊າະ ໂດ​ຄັດ ຕສຢັ້ງ ເສີຍ ລຸ່ນ ເຍີຍ ລຸຍ-ໂຫວ ປຸນ ນິ່ນ ໝັ່ງ .
44009040	ມປ່າ ປີ​ເຕ ເຫ່ວ ນິ່ນ ບົວ ຢຽດ ຕສູ໊ງ ທສວດ ກະເຫຍ່ຍ ຕສ່ຽວ ເກວີ່ຍ ເອຈ່ຍ ເຕົ໋າ ເກົ໋າ . ເຕົ໋າ ເກົ໋າ ປ່າ , ນິ່ນ ຮວິນ ດສ໋ວນ ບົ໋ວ ຈັ໋ນ-ໄຕ່ , “ ທາ​ບິ​ທາ ອ້າ ! ເຈ໌ຍ ຊິນ ຕ້າຍ ມ່າະ ! ” ທາ​ບິ​ທາ ຕສ່ຽວ ໜູງ ອກອຍ ມຕສີງ , ປວັດ ປີ​ເຕ , ນິ່ນ ຕສ່ຽວ ເຈ໌ຍ ຊິນ ຕ້າຍ ເຕສວີ໌ຍ ຈ໊ຽນ .
44009041	ປີ​ເຕ ຊູງ ປົ໌ວ ເຄນ ນິ່ນ ເຈ໌ຍ ຊິນ ຕ້າຍ ໂຊ້ວ ຈ໊ຽນ , ແອ໋ງ ເຫ່ວ ສຽນ ເຢ​ຊູ ເຍີຍ ຕສວັ໋ງ ມ່ຽນ ເຖສົາ ວົ້ວ ເຕີ໋ຍ ເອົ໊າ-ກວ໊າ ຕ້າຍ , ຈິວ ນ້າຍ ເຕົ້າ ນັ່ງ ຕ້າຍ ເຍີຍ ມເຊັຍ ຕອນ ປຸນ ນິ່ນ ບົວ .
44009042	ນ້າຍ ເຕີ໋ຍ ສີ່ ເຍີຍ ຝຽນ ຊີງ ປວັ໊ງ ຢັ໊ບ​ຟາ ມູ້ງ . ມ່ຽນ ທສ້ຳ ເຍີຍ ຢ່າ ສຽນ ຕສ໊ຽວ .
44009043	ອກະຮ້າ ປີ​ເຕ ຢຽມ ຖສາມ ຢັ໊ບ​ຟາ ມູ້ງ , ວົ້ວ ເຕົ້າ ດົ໊ບ-ຕສັ່ງ , ຊີ​ມົນ , ເຍີຍ ເປຢົ໊າ .
44010001	ຊີ​ຊາ​ລີ​ຢາ ຕສີ້ງ ມ່າຍ ເຕົ້າ ໂລ​ມາ ຈັ໋ນ , ບົ໋ວ ເຫ່ວ ໂຄ​ເນ​ລິ​ອັດ . ນິ່ນ ໂຕສ໋ວ ເຕົ້າ , ຕົ້ງ ມ່ຽນ ເຫ່ວ “ ອິ​ຕາ​ລີ ວົ້ວ ກວັ້ນ , ” ເຍີຍ ແປງ-ເປຢີ໊ຍ , ກຸ໊ນ ຢຽດ ແປ໊ະ ເຕົ້າ ແປງ .
44010002	ນິ່ນ ເຖສົາ ນິ່ນ ເຍີຍ ຢຽດ ເປຢົ໊າ ມ່ຽນ ກັນ ຫລົງ ທິນ-ຮູ່ງ , ທ່າຍ ທິນ-ຮູ່ງ . ນິ່ນ ຢ່າ ທສວດ ຟິມ ເຖງ ຢິວ​ໄທ ຝີງ ເຍີຍ ມ່ຽນ ຈົ່ມ ມ່ຽນ ທສ້ຳ ເຍີຍ , ຢ່າ ຕສັ່ນໆ ເຕົ໋າ ເກົ໋າ .
44010003	ມ່າຍ ຮນອຍ , ເອຈ່ຍ ອ໋ານ ເລີ່ຍ ໄມ້ ໂກ ປົວ ນອມ ຕສຢັ້ງ ໂຫ່ , ໂຄ​ເນ​ລິ​ອັດ ປວັດ ທິນ-ຮູ່ງ ເຍີຍ ຟິນ-ມ່ຽນ ຫິ່ນ ຢ້າງ , ປວັດ ຕຸ໊ ເມ່ງ ! ເຍີຍ . ຟິນ-ມ່ຽນ ເປັຍ ຕ້າຍ ກ໊ອງ ບົ໋ວ ນິ່ນ , “ ໂຄ​ເນ​ລິ​ອັດ ອ້າ ! ”
44010004	ແຮະ ໂຄ​ເນ​ລິ​ອັດ ກ້ຳ ເດສ໋ຍ ໄຫ່ , ນຸໆ ເຍີຍ ໝັ່ງ ຟິນ-ມ່ຽນ . ນິ່ນ ໜ່າຍ ກ໋າ , “ ຕສ໊ຽວ ອ້າ ! ຫາຍ ຫຍູ່ງ ? ” ຟິນ-ມ່ຽນ ກ໊ອງ , “ ທິນ-ຮູ່ງ ໝວັງ ໄຮ໌ ເມີ່ຍ ເຕົ໋າ ເກົ໋າ ເຍີຍ ຫວ່າ , ຢ່າ ປວັດ ເມີ່ຍ ທສວດ ຟິມ ເຖງ ມ່ຽນ ຈົ່ມ ມ່ຽນ ເຍີຍ ສີ່ , ນິ່ນ ຕສ່ຽວ ຈັ໋ງ ເຖົາ ເມີ່ຍ .
44010005	ອີ້ ຕສັ່ນ ເມີ່ຍ ອ໋ອຍ ຕສຸ ປຸນ ມ່ຽນ ມີ່ງ ຢັ໊ບ​ຟາ ມູ້ງ ລໍ໌ ຕົ້ງ ມ່າຍ ບົ໋ວ ເຫ່ວ ຊີ​ມົນ ປີ​ເຕ ວົ້ວ ເຕົ້າ ຕ້າຍ ນ້າຍ .
44010006	ນິ່ນ ຢຽມ ຄ້ອຍ-ເຮລນ , ວົ້ວ ເຕົ້າ ດົ໊ບ-ຕສັ່ງ , ຊີ​ມົນ , ເຍີຍ ເປຢົ໊າ . ”
44010007	ເຖສົາ ນິ່ນ ກ໊ອງ ຫວ່າ ເຍີຍ ຟິນ-ມ່ຽນ ເລີ່ຍ ອກອຍ ໝີ່ ອ໊ະ . ໂຄ​ເນ​ລິ​ອັດ ຕສ່ຽວ ເຫ່ວ ອີ ເຕົ້າ ນິ່ນ ເຍີຍ ໂປວ ເຖສົາ ເຕົ້າ ນິ່ນ ເຍີຍ ຊິນ-ເຮລນ ແປງ ຕ້າຍ . ວົ້ວ ເຕົ້າ ແປງ ຢ່າ ກັນ ຫລົງ ທິນ-ຮູ່ງ .
44010008	ໂຄ​ເນ​ລິ​ອັດ ເຕສ໊າະ ຟິນ-ມ່ຽນ ບົ໋ວ ເຍີຍ ຫວ່າ ກ໊ອງ ປຸນ ນິ່ນ ບົວ ໝວັງ , ຕສ່ຽວ ພ້າຍ ນິ່ນ ບົວ ມີ່ງ ຢັ໊ບ​ຟາ ມູ້ງ .
44010009	ຕະເຫຍີ່ຍ ຮນອຍ ນິ່ນ ບົວ ກັນ ເຈົ໊າ ມີ່ງ ເຖົາ ຟັດ ເຕີ໋ຍ ຢັ໊ບ​ຟາ ມູ້ງ ອ໊ະ . ລູ່ງ ອ໊າ ລ່ຳ ອ໋ານ , ປີ​ເຕ ຝາວ ເປຢົ໊າ-ງໍ່ , ປີ໋ງ ລ່າງ ເຍີຍ ຕ໋ອງ , ເຕົ໋າ ເກົ໋າ .
44010010	ນິ່ນ ໄຮ໌ ໂຮຍ້ວ ເຊຍ ເຍີຍ , ອ໋ອຍ ຫຍັ່ນ ຫຮນາງ . ວົ້ວ ຕສັ່ນ ຢຽມ ເປຢົ໊າ ເຍີຍ ມ່ຽນ ຫລິ່ວ ເລີ໌ຍ ຈ໊ຽນ ໄລ-ຫຮນາງ , ປີ​ເຕ ປວັດ ຫິ່ນ ຢ້າງ ເຍີຍ ສີ່ ຮນັ້ງ ເບີ໋ຍໆ ນໍ .
44010011	ປວັດ ລູ່ງ ແກ້ງ ອກອຍ . ແອ໋ງ ມ່າຍ ຫຍູ່ງ ກະນ້າຍ ຮນັ້ງ ຢຽດ ຄວ້າຍ ເດຍ ຈັ໊ງ ເຍີຍ , ຢ່າ ຮນັ້ງ ນັ້ນ ຈ໊ຽນ ເປຢີຍ ນອມ ເກ໊າະ ປູ໋ງ ເອຈ່ຍ ເຖົາ ເດົາ ນໍ .
44010012	ວົ້ວ ຄວ້າຍ ເດຍ ກະຍົ໌ວ ມ່າຍ ຫຍູ່ງໆ ແຊງ-ຄູ້ , ຫຍູ່ງໆ ເຮ່ຍ ຕສ້ອຍ , ຍອງ ເດົາ ເຍີຍ ກະນ້າຍ , ເຖສົາ ໄດ໋ ດ໊າມ-ລູ່ງ ເຍີຍ ເໜາະ .
44010013	ນິ່ນ ແອ໋ງ ໄຮ໌ ເຖຈຍ ກ໊ອງ , “ ປີ​ເຕ ອ້າ ! ເຈ໌ຍ ຊິນ ຕ້າຍ ໄຕ໋ ນ້າຍ ເຕີ໋ຍ ກະນ້າຍ ຫຍັ່ນ ອ໊ະ . ”
44010014	ມປ່າ ປີ​ເຕ ກ໊ອງ , “ ຕສ໊ຽວ ອ້າ ! ໄມ້ ຫອບ ຫຍັ່ນ ຊ່າະ ? ອ໋ອຍ ຕສຸ ເກ່ ເຍີຍ ເຖສົາ ມ່າຍ ຫວຸຍ ເຍີຍ ກະນ້າຍ ເຢຍ ໄມ້ ຫຍັ່ນ ເຈ໋ຍ . ”
44010015	ແອ໋ງ ມ່າຍ ເຖຈຍ ກ໊ອງ ຕະເຫຍີ່ຍ ດສຸ່ນ ບົ໋ວ ນິ່ນ , “ ທິນ-ຮູ່ງ ປຸນ ຫາຍ ຫຍູ່ງ ທສີງ-ເດສ່ງ , ໄມ້ ຕູ໋ງ ຝຸນ ມ່າຍ ຫວຸຍ . ”
44010016	ຮນັ້ງ ນ້າຍ ປົວ ດສຸ່ນ ລິ໌ວ , ວົ້ວ ຄວ້າຍ ກະນ້າຍ ຕສ່ຽວ ຊຽວ ຝາວ ລູ່ງ ໝີ່ ອ໊ະ .
44010017	ປີ​ເຕ ປວັດ ລິ໌ວ ນ້າຍ ເຕີ໋ຍ ຫິ່ນ ຢ້າງ ເຍີຍ ສີ່ , ນິ່ນ ຖສໍ່ ຮນ້ຳ ໄມ້ ທົງ ນ້າຍ ເຕີ໋ຍ ສີ່ ມ່າຍ ຫາຍ ຫຍູ່ງ ເອີ໋ຍ ເລີ໌ຍ ມເປີຍ . ຕ໋ອຍ ວົ້ວ ນອມ ຕສຢັ້ງ ໂຫ່ , ໂຄ​ເນ​ລິ​ອັດ ພ້າຍ ຕ້າຍ ເຍີຍ ມ່ຽນ ໜ່າຍ ຈ໊ຽນ ຕ້າຍ ລໍ໌ ປວັດ ຊີ​ມົນ ເຍີຍ ເປຢົ໊າ , ຕສູ໊ງ ໂຊ້ວ ຈ໊ຽນ ວົ້ວ ຫລາດ ແກ້ງ ດ່າງ .
44010018	ນິ່ນ ບົວ ຕສ່ຽວ ເຫ່ວ ໜ່າຍ ກ໋າ , “ ມ່າຍ ລ່ານ ມ່ຽນ , ບົ໋ວ ເຫ່ວ ຊີ​ມົນ ປີ​ເຕ , ຮິດ ນ້າຍ ໄຟ ? ”
44010019	ວົ້ວ ຕສັ່ນ ປີ​ເຕ ຖສໍ່ ຮນ້ຳ ໄມ້ ທົງ ນິ່ນ ປວັດ ລິ໌ວ ວົ້ວ ເຕີ໋ຍ ຫິ່ນ ຢ້າງ ເຍີຍ ສີ່ . ສີງ ລີ່ງ ກ໊ອງ ບົ໋ວ ນິ່ນ , “ ໝວັງ ກ໋າ ! ມ່າຍ ປົວ ລ່ານ ມ່ຽນ ຕ້າຍ ລໍ໌ ເມີ່ຍ .
44010020	ເມີ່ຍ ເຈ໌ຍ ຊິນ ຕ້າຍ ເອຈ່ຍ ອ໊ະ . ໄມ້ ຕູ໋ງ ຊ່ຳ ໂຊະ . ກຸ໊ນ ກັນ ນິ່ນ ບົວ ມີ່ງ ອ໊ະ , ເຫວີ່ຍ ຕສຸ ເຢຍ ພ້າຍ ນິ່ນ ບົວ ຕ້າຍ . ”
44010021	ປີ​ເຕ ຕສ່ຽວ ເອຈ່ຍ ມີ່ງ ບົ໋ວ ວົ້ວ ເຕີ໋ຍ ມ່ຽນ , “ ເຢຍ ເຊ ຕົ້ງ ເມີ່ຍ ບົວ ລໍ໌ ວົ້ວ ລ່ານ ມ່ຽນ . ເມີ່ຍ ບົວ ຕ້າຍ ລໍ໌ ເຢຍ ມ່າຍ ເຕີ໋ຍ ຫາຍ ຫຍູ່ງ ເຈົ໊າ ໄຟ ? ”
44010022	ນິ່ນ ບົວ ເຕົາ , “ ໂຄ​ເນ​ລິ​ອັດ ແປງ-ເປຢີ໊ຍ ເຫ່ວ ເຢຍ ບົວ ຕ້າຍ . ນິ່ນ ໂຕສ໋ວ ເຕົ້າ ຄູ້ ມ່ຽນ ຢ່າ ກັນ ຫລົງ ທິນ-ຮູ່ງ . ຢຽດ ຝີງ ຢິວ​ໄທ ມ່ຽນ ທ່າຍ ນິ່ນ . ມ່າຍ ເຕົ້າ ທສີງ-ເດສ່ງ ຟິນ-ມ່ຽນ ຕ້າຍ ບົ໋ວ ນິ່ນ ອ໋ອຍ ຕສຸ ໂທ້ ເມີ່ຍ ມີ່ງ ນິ່ນ ເຍີຍ ເປຢົ໊າ ເຫວີ່ຍ ປຸນ ນິ່ນ ໝວັງ ເມີ່ຍ ກ໊ອງ ເຍີຍ ຫວ່າ . ”
44010023	ປີ​ເຕ ຕສ່ຽວ ເຫ່ວ ວົ້ວ ເຕີ໋ຍ ມ່ຽນ ເປັຍ ເປຢົ໊າ ເຖສົາ ນິ່ນ ຮິດ ວົ້ວ . ຕະເຫຍີ່ຍ ຮນອຍ ປີ​ເຕ ເບ່ນ ຕ້າຍ ເຖສົາ ຈ໊ຽນ ນິ່ນ ບົວ ມີ່ງ ອ໊ະ . ແອ໋ງ ມ່າຍ ເຕີ໋ຍ ຢັ໊ບ​ຟາ ມູ້ງ ເຍີຍ ກໍ໋-ໂຢ໌ວ ຢ່າ ເຖສົາ ນິ່ນ ມີ່ງ .
44010024	ແອ໋ງ ເຈ໋ຍ ຕ້າຍ ຢຽດ ຮນອຍ , ປີ​ເຕ ບົວ ມີ່ງ ເຖົາ ຊີ​ຊາ​ລີ​ຢາ ຕສີ້ງ ໝີ່ ອ໊ະ . ເຖົາ ວົ້ວ ປວັດ ໂຄ​ເນ​ລິ​ອັດ ເຖສົາ ຈ໊ຽນ ຮມວັ້ງ ຕ່ອຍ ທສຽນ-ເທສະ ແອ໋ງ ເຖສົາ ນິ່ນ ເຫ່ວ ຕ້າຍ ວົ້ວ ເຕີ໋ຍ ໂລ໌-ແກງ ຕ່ອຍ ຢຽມ ວົ້ວ ຕສົ໊ວ ຈ໊ຽນ ນິ່ນ .
44010025	ປີ​ເຕ ເປັຍ ເປຢົ໊າ ວົ້ວ ຕສັ່ນ , ໂຄ​ເນ​ລິ​ອັດ ມີ່ງ ຕສິ໊ບ , ຕສ່ຽວ ພົວະ ເອຈ່ຍ ນິ່ນ ເຍີຍ ເຕສົ໋າ-ເຮລນ ປ໋າຍ .
44010026	ມປ່າ ປີ​ເຕ ເຄນ ນິ່ນ ເຈ໌ຍ ຊິນ ຢ່າ ກ໊ອງ , “ ເຈ໌ຍ ຊິນ ຕ້າຍ ມ່າະ ! ເຢຍ ມປ່າ ປ້າມ ມ່ຽນ ຮນັ້ງ ເຫລາະ . ”
44010027	ປີ​ເຕ ເຖສົາ ໂຄ​ເນ​ລິ​ອັດ ກ໊ອງ ຈ໊ຽນ ຫວ່າ ເປັຍ ເປຢົ໊າ ມີ່ງ ຕສ່ຽວ ປວັດ ມ່ຽນ ທສ້ຳ ເຍີຍ ກັ໊ບ ຕສຸ໊ນ ຢຽມ ວົ້ວ .
44010028	ນິ່ນ ກ໊ອງ , “ ເມີ່ຍ ບົວ ຮິ້ວ ຕຸ໊ , ເອີຍ ເຢຍ ບົວ ເຍີຍ ເລີ໌ຍ , ຢິວ​ໄທ ມ່ຽນ ໄມ້ ໄຮ່ ເປັຍ ຈັ໋ນ ເຍີຍ ຕ໋ອງ , ໄມ້ ໄຮ່ ເຖສົາ ຈັ໋ນ ຈິວ ທົງ . ມປ່າ ທິນ-ຮູ່ງ ປຸນ ເຢຍ ຮິ້ວ ຕຸ໊ ໄມ້ ຫອບ ຕສຸ ຝຸນ ຫາຍ ເຕົ້າ ໄມ້ ທສີງ-ເດສ່ງ , ໄຟ ມ່າຍ ຫວຸຍ .
44010029	ຮນັ້ງ ໜ່າຍ , ເມີ່ຍ ບົວ ພ້າຍ ມ່ຽນ ມີ່ງ ເຫ່ວ ເຢຍ ຕ້າຍ , ເຢຍ ໄມ້ ໜ່າຍ ຫາຍ ຫຍູ່ງ ຕສ່ຽວ ຕ້າຍ ອ໊ະ . ອີ້ ຕສັ່ນ ເຢຍ ໜ່າຍ ກ໋າ ເມີ່ຍ ບົວ , ເມີ່ຍ ບົວ ເຫວີ່ຍ ຫາຍ ຕິ່ວ ເຫ່ວ ເຢຍ ຕ້າຍ ? ”
44010030	ໂຄ​ເນ​ລິ​ອັດ ກ໊ອງ , “ ຕສິ້ນ ດ່າງ ເປຢີຍ ຮນອຍ , ເລີ່ຍ ໄມ້ ໂກ ນ້າຍ ນອມ ຕສຢັ້ງ ໂຫ່ , ເຊ ຕ໋ອຍ ເອຈ່ຍ ອ໋ານ ປົວ ນອມ ຕສຢັ້ງ ໂຫ່ ເຍີຍ ຕ໋ອງ , ເຢຍ ຢຽມ ເຢຍ ເຍີຍ ເປຢົ໊າ ເຕົ໋າ ເກົ໋າ . ລ່ຽມ ເຕສີ້ຍ ມ່າຍ ເຕົ້າ ມ່ຽນ ຕສຸ໊ ຈ໊ຽນ ລຸຍ-ໂຫວ ອຈັງ ເຍີຍ , ໂຢ່ວ ! ໂຢ່ວ ວົ້ວ , ຕ້າຍ ໂຊ້ວ ຈ໊ຽນ ເຢຍ ເຍີຍ ດສະຮມຽນ .
44010031	ນິ່ນ ກ໊ອງ , ‘ ໂຄ​ເນ​ລິ​ອັດ ອ້າ ! ຕົ້ງ ເມີ່ຍ ໂທ້ ທິນ-ຮູ່ງ ວົ້ວ ເຕີ໋ຍ ຫວ່າ , ທິນ-ຮູ່ງ ໄຮ໌ ໝີ່ ອ໊ະ , ຢ່າ ປວັດ ເມີ່ຍ ທສວດ ຟິມ ເຖງ ມ່ຽນ ຈົ່ມ ມ່ຽນ .
44010032	ເມີ່ຍ ອ໋ອຍ ຕສຸ ພ້າຍ ມ່ຽນ ມີ່ງ ຢັ໊ບ​ຟາ ມູ້ງ ລໍ໌ ລ່ານ ມ່ຽນ , ບົ໋ວ ເຫ່ວ ຊີ​ມົນ ປີ​ເຕ , ຕ້າຍ . ອີ້ ຕສັ່ນ ນິ່ນ ຢຽມ ວົ້ວ ຄ້ອຍ-ເຮລນ , ຊີ​ມົນ ດົ໊ບ-ຕສັ່ງ ເຍີຍ ເປຢົ໊າ . ’
44010033	ເຢຍ ຕສ່ຽວ ລ່ຽມ ເຕສີ້ຍ ພ້າຍ ມ່ຽນ ມີ່ງ ລໍ໌ ເມີ່ຍ , ເມີ່ຍ ຕສ່ຽວ ຕ້າຍ ອ໊ະ . ຕສະເກ້ງ ! ຫລົງ ໄຫ່ . ອີ້ ຕສັ່ນ ເຢຍ ບົວ ຢຽດ ຕສູ໊ງ ຢຽມ ນ້າຍ ທິນ-ຮູ່ງ ເຍີຍ ດສະຮມຽນ , ອ໋ອຍ ໝວັງ ຕສ໊ຽວ ພ້າຍ ເມີ່ຍ ກ໊ອງ ເຍີຍ ຢຽດ ຕສູ໊ງ ຫວ່າ . ”
44010034	ປີ​ເຕ ຕສ່ຽວ ກ໊ອງ , “ ອີ້ ຕສັ່ນ ເຢຍ ຮິ້ວ ຕຸ໊ ທິນ-ຮູ່ງ ໄມ້ ໝັ່ງ ຫາຍ ເຕົ້າ ເຍີຍ ຮມຽນ .
44010035	ໄມ້ ກຸ໊ນ ຫາຍ ຝີງ ມ່ຽນ , ຫາຍ ເຕົ້າ ກ້ຳ ເດສ໋ຍ ນິ່ນ , ຢ່າ ໂຕສ໋ວ ຫອບ ເຍີຍ ເຈົ໊າ , ທິນ-ຮູ່ງ ຕສ່ຽວ ຕສິ໊ບ ວົ້ວ ເຕົ້າ ອ໊ະ .
44010036	“ ເມີ່ຍ ບົວ ຮິ້ວ ຕຸ໊ ນິ່ນ ຈິວ ປຸນ ອິ​ສະ​ລາ​ເອນ ມ່ຽນ ເຍີຍ ໂຕ໌ , ຕົ້ງ ມ່ຽນ ເຂົາ ເຢ​ຊູ ກີ​ຕູ່ ໄຮ່ ຕຸ໊ ແປ້ງ ອອນ ວົ້ວ ຫຍູ່ງ ຄູ້ ຝຽນ . ເຢ​ຊູ ກີ​ຕູ່ ໂຕສ໋ວ ໝ່ານ ໝວດ ເຍີຍ ຕສ໊ຽວ .
44010037	“ ເມີ່ຍ ບົວ ຢ່າ ຮິ້ວ ຕຸ໊ ຢຽມ ໂຢ​ຮັນ ຕສຸ້ນ ບົ໋ວ ມ່ຽນ ເຈ໋ຍ ວວມ ເຍີຍ ເລີ໌ຍ , ອກະຮ້າ ຢຽມ ກາ​ລິ​ລີ ເຈ໌ຍ ກອນ ທສວດ ຕ້າຍ ກ໋ອມ ຢູ​ເດຍ ແຊ້ງ ເຍີຍ ສີ່ .
44010038	“ ເມີ່ຍ ບົວ ຢ່າ ຮິ້ວ ຕຸ໊ ນາ​ຊາ​ເລດ ມູ້ງ ເຍີຍ ເຢ​ຊູ ເຍີຍ ເຈົ໊າ-ໂຫລ່ວ , ຢ່າ ຮິ້ວ ຕຸ໊ ທິນ-ຮູ່ງ ເຖສີຍ ສີງ ລີ່ງ ເຖສົາ ຕົ້ມ ທຈະ ປຸນ ນິ່ນ . ທິນ-ຮູ່ງ ເຖສົາ ນິ່ນ ຢຽມ , ນິ່ນ ຕສ່ຽວ ມີ່ງ ນອມໆ ຕ໋ອງ ໂຕສ໋ວ ຄູ້ ສີ່ ຢ່າ ຕສໍ່ ຫລົງ ຢຽດ ຕສູ໊ງ ຕສຸ ມ້ຽນ ເຍີຍ ຮູ່ງ ຫ່ອຍ ເຍີຍ ມ່ຽນ .
44010039	“ ນິ່ນ ຢຽມ ເຢ​ລູ​ຊາ​ເລມ ຕສີ້ງ ຢ່າ ຢຽມ ຢິວ​ໄທ ມ່ຽນ ເຍີຍ ເຕີ່ຍ-ປູງ ໂຕສ໋ວ ເຍີຍ ຢຽດ ຕສູ໊ງ ສີ່ , ເຢຍ ບົວ ປວັດ ຢ່າ ເຖງ ນິ່ນ ໂຕສ໋ວ ຕສອງ-ເຕສ໋ງ . “ ມ່ຽນ ຢ່າ ເຕສ໊າະ ເຢ​ຊູ ຕີງ ຢຽມ ຕສຽບ ດສັ່ງ ຈ໋າ ໄຕ່ .
44010040	ມປ່າ ອກະຮ້າ ປົວ ຮນອຍ ທິນ-ຮູ່ງ ປຸນ ນິ່ນ ນັ່ງ ຕ້າຍ ຕສ່ຽວ ຫິ່ນ ປຸນ ມ່ຽນ ປວັດ .
44010041	ໄມ້ ເຕສີ໌ຍ ຫິ່ນ ປຸນ ເຕົ້າໆ ມ່ຽນ ຕຸ໊ ປວັດ . ຂູງ ຕົ້ງ ຕສິ້ນ ດ່າງ ທິນ-ຮູ່ງ ກິ໊ນ ເຢຍ ບົວ ຕ້າຍ ເຖງ ໂຕສ໋ວ ຕສອງ-ເຕສ໋ງ ເຍີຍ ມ່ຽນ ຕຸ໊ ປວັດ ຮນັ້ງ , ເຊ ນິ່ນ ໄຕ່ ມີ່ງ ແອ໋ງ ນັ່ງ ຕ້າຍ , ເຢຍ ບົວ ຕຸ໊ ເຖສົາ ນິ່ນ ຈວັ່ງ ຫຍັ່ນ ຈວັ່ງ ຮົບ ເຍີຍ ມ່ຽນ .
44010042	ນິ່ນ ບົ໋ວ ເຢຍ ບົວ ອ໋ອຍ ຕສຸ ຕສຸ້ນ ນິ່ນ ເຍີຍ ຄູ້ ຝຽນ ປຸນ ມ່ຽນ ຮິ້ວ ຕຸ໊ ນິ່ນ ເຊ ທິນ-ຮູ່ງ ພ້າຍ ຕ້າຍ ໂຕສ໋ວ ຊ້ຽມ ຕສຸ໌ຍ ຈຽນ , ຊ້ຽມ ຕສຢັ້ງ ຈ໊ຽນ ເຍີຍ ມ່ຽນ ເຖສົາ ໄຕ່ ມີ່ງ ເຍີຍ ມ່ຽນ ເຍີຍ ຕສຸ໌ຍ .
44010043	“ ຢຽດ ຕສູ໊ງ ໂຕ່ວ ຫວ່າ ມ່ຽນ ຢ່າ ເຖງ ນິ່ນ ໂຕສ໋ວ ຕສອງ-ເຕສ໋ງ . ນິ່ນ ບົວ ກ໊ອງ , ຫາຍ ເຕົ້າ ສຽນ ເຢ​ຊູ , ຢ່າ ເຂົາ ນິ່ນ ເຍີຍ ບົ໋ວ ຕສ່ຽວ ຕຸ໊ ທິນ-ຮູ່ງ ກວັ່ງ ຕສຸ໌ຍ . ”
44010044	ປີ​ເຕ ຖສໍ່ ກ໊ອງ ຈ໊ຽນ ຫວ່າ ວົ້ວ ຕສັ່ນ , ສີງ ລີ່ງ ລ່ຽມ ເຕສີ້ຍ ເອຈ່ຍ ຕ້າຍ ຢຽມ ນິ່ນ ບົວ ເຕົ້າໆ ໝວັງ ເລີ໌ຍ ເຍີຍ ມ່ຽນ ເຍີຍ ຊິນ .
44010045	ຢຽມ ຢັ໊ບ​ຟາ ມູ້ງ ກັນ ປີ​ເຕ ຕ້າຍ ວົ້ວ ເຕີ໋ຍ ຢິວ​ໄທ ມ່ຽນ , ຕົ້ງ ສຽນ ເຢ​ຊູ ວົ້ວ ເຕີ໋ຍ ມ່ຽນ , ຕສະເກ້ງ ບົວະ ຮ່ອງ ໄຫ່ ທິນ-ຮູ່ງ ປຸນ ສີງ ລີ່ງ ຈັ໋ນ .
44010046	ນິ່ນ ບົວ ໄຮ໌ ຈັ໋ນ ກ໊ອງ ກັ້ນ ຫຍູ່ງ ຫວ່າ , ຢ່າ ເທສງ ທິນ-ຮູ່ງ ເວີ່ຍ ໂຮລ .
44010047	ປີ​ເຕ ກ໊ອງ , “ ນ້າຍ ເຕີ໋ຍ ມ່ຽນ ຕສິ໊ບ ສີງ ລີ່ງ ຮນັ້ງ ເຢຍ ບົວ ນໍ . ວົ້ວ ຫຍູ່ງ ມ່າຍ ຫາຍ ເຕົ້າ ໄຮ່ ລ່ານ ຈ໊ຽນ ໄມ້ ປຸນ ນິ່ນ ບົວ ເຈ໋ຍ ວວມ ເຍີຍ ເລີ໌ຍ ໄຟ ? ”
44010048	ນິ່ນ ຕສ່ຽວ ຫັດ ນິ່ນ ບົວ ອ໋ອຍ ຕສຸ ເຕ໊ງ ເຢ​ຊູ ກີ​ຕູ່ ເຍີຍ ບົ໋ວ ເຈ໋ຍ ເລີ໌ຍ . ວົ້ວ ເຕີ໋ຍ ມ່ຽນ ແອ໋ງ ໂທ້ ປີ​ເຕ ເຖສົາ ນິ່ນ ບົວ ຢຽມ ອີ ເຕສ໋ຍ ຮນອຍ .
44011001	ກົງ-ໂຕສ້ ບົວ ເຖສົາ ຢຽມ ຢູ​ເດຍ ແຊ້ງ ເຍີຍ ກໍ໋-ໂຢ໌ວ ໄຮ໌ ກ໊ອງ ຈັ໋ນ ຢ່າ ຕສິ໊ບ ທິນ-ຮູ່ງ ເຍີຍ ໂຕ໌ .
44011002	ປີ​ເຕ ມີ່ງ ເຖົາ ເຢ​ລູ​ຊາ​ເລມ ຕສີ້ງ ວົ້ວ ຕສັ່ນ , ມ່າຍ ເຕີ໋ຍ ສຽນ ເຢ​ຊູ ເຍີຍ ຢິວ​ໄທ ມ່ຽນ , ຕົ້ງ ອ໋ອຍ ປຸນ ສຽນ ເຢ​ຊູ ເຍີຍ ຈັ໋ນ ເຈ໋ຍ ກ໊າດ ເຍີຍ ເລີ໌ຍ ວົ້ວ ເຕີ໋ຍ , ກ໊ອງ ປີ​ເຕ .
44011003	ນິ່ນ ບົວ ກ໊ອງ , “ ເມີ່ຍ ເປັຍ ຈັ໋ນ ເຍີຍ ເປຢົ໊າ , ນິ່ນ ບົວ ຢ່າ ໄມ້ ແກ້ງ ເຈ໋ຍ ກ໊າດ ເຍີຍ ເລີ໌ຍ . ເມີ່ຍ ຕສູ໊ງ ເຖສົາ ນິ່ນ ບົວ ຫຍັ່ນ ຫຮນາງ . ”
44011004	ປີ​ເຕ ຕສ່ຽວ ຢຽມ ກອນ ເຕສວີ້ຍ ຢ໊ຽດ ເຕສວີ້ຍ ເຫຍີ່ຍ ກ໊ອງ ເດສ່ງ ນ້າຍ ເຕີ໋ຍ ເຈົ໊າ-ໂຫລ່ວ ປຸນ ນິ່ນ ບົວ ໝວັງ .
44011005	ນິ່ນ ກ໊ອງ , “ ເຢຍ ຢຽມ ຢັ໊ບ​ຟາ ມູ້ງ ເຕົ໋າ ເກົ໋າ ວົ້ວ ຕສັ່ນ , ປວັດ ຫິ່ນ ຢ້າງ ເຍີຍ ສີ່ ທສວດ . ເຢຍ ປວັດ ມ່າຍ ຫຍູ່ງ ກະນ້າຍ ຮນັ້ງ ຢຽດ ຄວ້າຍ ເດຍ ຈັ໊ງ ເຍີຍ , ຢ່າ ຮນັ້ງ ນັ້ນ ຈ໊ຽນ ເປຢີຍ ນອມ ເກ໊າະ ຢຽມ ກູ້ ຫງວ່າຍ ລູ່ງ ປູ໋ງ ເອຈ່ຍ ຕ້າຍ ຕີ້ງ ຈ໊ຽນ ເຢຍ ເຍີຍ ດສະຮມຽນ .
44011006	ເຢຍ ໝັ່ງ ຫລົງ ວົ້ວ ຄວ້າຍ ເດຍ ກະຍົ໌ວ ປວັດ ມ່າຍ ແຊງ-ຄູ້ , ມ່າຍ ເຮ່ຍ ຕສ້ອຍ , ມ່າຍ ຍອງ ເດົາ ເຍີຍ ກະນ້າຍ , ຢ່າ ມ່າຍ ໄດ໋ ດ໊າມ-ລູ່ງ ເຍີຍ ເໜາະ .
44011007	ເຢຍ ຢ່າ ໄຮ໌ ມ່າຍ ເຖຈຍ ກ໊ອງ , ‘ ປີ​ເຕ ອ້າ ! ເຈ໌ຍ ຊິນ ໄຕ໋ ນ້າຍ ເຕີ໋ຍ ກະນ້າຍ ຫຍັ່ນ ອ໊ະ . ’
44011008	“ ມປ່າ ເຢຍ ເຕົາ ກ໊ອງ , ‘ ຕສ໊ຽວ ອ້າ ! ໄມ້ ຫອບ ຫຍັ່ນ ຊ່າະ ? ອ໋ອຍ ຕສຸ ເກ່ ເຍີຍ ເຖສົາ ມ່າຍ ຫວຸຍ ເຍີຍ ກະນ້າຍ ຕສູ໊ງ ໄມ້ ເປັຍ ເຈ໋ຍ ເຢຍ ເຍີຍ ດສຸ້ຍ . ’
44011009	“ ມປ່າ ມ່າຍ ເຖຈຍ ຢຽມ ລູ່ງ ກ໊ອງ ຕະເຫຍີ່ຍ ດສຸ່ນ , ‘ ທິນ-ຮູ່ງ ປຸນ ຫາຍ ຫຍູ່ງ ທສີງ-ເດສ່ງ , ໄມ້ ຕູ໋ງ ຝຸນ ມ່າຍ ຫວຸຍ . ’
44011010	ຮນັ້ງ ນ້າຍ ນໍ ກ໊ອງ ປົວ ດສຸ່ນ ລິ໌ວ , ວົ້ວ ຄວ້າຍ ກະນ້າຍ ຕສ່ຽວ ຊຽວ ຝາວ ລູ່ງ ໝີ່ ອ໊ະ .
44011011	“ ຕ໋ອຍ ວົ້ວ ນອມ ຕສຢັ້ງ ໂຫ່ , ຢຽມ ຊີ​ຊາ​ລີ​ຢາ ຕສີ້ງ ມ່ຽນ ພ້າຍ ຕ້າຍ ລໍ໌ ເຢຍ ວົ້ວ ເຕີ໋ຍ ປົວ ລ່ານ ມ່ຽນ ຕ້າຍ ເຖົາ ເຢຍ ຮິດ ວົ້ວ ນອມ ເປຢົ໊າ ຕ້າຍ ອ໊ະ .
44011012	ສີງ ລີ່ງ ບົ໋ວ ເຢຍ ກັນ ນິ່ນ ບົວ ມີ່ງ ຢ່າ ໄມ້ ຕູ໋ງ ຊ່ຳ ໂຊະ . ນ້າຍ ເຕີ໋ຍ ຈຸ໊ ເຕົ້າ ກໍ໋-ໂຢ໌ວ ຢ່າ ເຖສົາ ເຢຍ ມີ່ງ ເປັຍ ໂຄ​ເນ​ລິ​ອັດ ເຍີຍ ເປຢົ໊າ .
44011013	ໂຄ​ເນ​ລິ​ອັດ ຕສ່ຽວ ບົ໋ວ ເຢຍ ບົວ ນິ່ນ ຮນັ້ງ ຫາຍ ນໍ ປວັດ ເຕົ້າ ຟິນ-ມ່ຽນ ໂຊ້ວ ຈ໊ຽນ ນິ່ນ ເຍີຍ ເປຢົ໊າ ກະຍົ໌ວ ບົ໋ວ ນິ່ນ , ‘ ເມີ່ຍ ອ໋ອຍ ຕສຸ ພ້າຍ ມ່ຽນ ມີ່ງ ຢັ໊ບ​ຟາ ມູ້ງ ລໍ໌ ລ່ານ ມ່ຽນ , ບົ໋ວ ເຫ່ວ ຊີ​ມົນ ປີ​ເຕ , ເຫ່ວ ນິ່ນ ຕ້າຍ ເມີ່ຍ ນ້າຍ .
44011014	ນິ່ນ ອ໋ອຍ ກ໊ອງ ເຕີ໋ຍ ຫວ່າ ບົ໋ວ ເມີ່ຍ . ເມີ່ຍ ເຖສົາ ເມີ່ຍ ເຍີຍ ຢຽດ ເປຢົ໊າ ມ່ຽນ ຕສ່ຽວ ເຫວີ່ຍ ນ້າຍ ເຕີ໋ຍ ຫວ່າ ຕຸ໊ ໂອຈ໋ວ . ’
44011015	“ ເຢຍ ເຈ໌ຍ ກອນ ກ໊ອງ ຫວ່າ ວົ້ວ ຕສັ່ນ , ສີງ ລີ່ງ ຕສ່ຽວ ເອຈ່ຍ ຕ້າຍ ຢຽມ ນິ່ນ ບົວ ເຍີຍ ຊິນ , ຮນັ້ງ ຕສິ້ນ ດ່າງ ເອຈ່ຍ ຕ້າຍ ຢຽມ ບົວ ວົ້ວ ນໍ .
44011016	ເຢຍ ຕສ່ຽວ ຈັ໋ງ ຕສຸ ຕສິ້ນ ດ່າງ ຕສ໊ຽວ ກ໊ອງ ເຍີຍ ຫວ່າ , ‘ ໂຢ​ຮັນ ຫລົ່ງ ວວມ ເຖງ ມ່ຽນ ເຈ໋ຍ ເລີ໌ຍ , ມປ່າ ທິນ-ຮູ່ງ ອ໋ອຍ ຫລົ່ງ ສີງ ລີ່ງ ເຖງ ເມີ່ຍ ບົວ ເຈ໋ຍ ເລີ໌ຍ . ’
44011017	ຮນັ້ງ ໜ່າຍ , ເຊ ກ໊ອງ ທິນ-ຮູ່ງ ເຖສີຍ ຕສີ້ງ ເຫຍີ່ຍ ປຸນ ວົ້ວ ເຕີ໋ຍ ຈັ໋ນ ຮນັ້ງ ບົວ ສຽນ ຕສ໊ຽວ ເຢ​ຊູ ກີ​ຕູ່ ວົ້ວ ຕສັ່ນ ນິ່ນ ປຸນ ບົວ ນໍ , ເຢຍ ຝູ່ງ ໄຮ່ ລ່ານ ທິນ-ຮູ່ງ ? ”
44011018	ຕສວັ໋ງ ມ່ຽນ ໄຮ໌ ນິ່ນ ກ໊ອງ ນ້າຍ ເຕີ໋ຍ ຫວ່າ , ນິ່ນ ບົວ ຕສ່ຽວ ໄມ້ ມ່າຍ ຫວ່າ ກ໊ອງ ອ໊ະ . ຂູງ ເທສງ ທິນ-ຮູ່ງ ຮນັ້ງ . ນິ່ນ ບົວ ກ໊ອງ , “ ຮນັ້ງ ນ້າຍ , ທິນ-ຮູ່ງ ຢ່າ ປຸນ ຈັ໋ນ ໄຮ່ ກ໊ອຍ ໂຮຍ້ວ ກວັ່ງ ຕສຸ໌ຍ ຕຸ໊ ຕສຢັ້ງ ຈ໊ຽນ . ”
44011019	ມ່ຽນ ໄຕ໋ ລິ໌ວ ສະ​ເທ​ເຟນ , ອກະຮ້າ ຫລາຍ ມ່ຽນ ໂຕສ໋ວ ໂຕະ ຫ່ອຍ , ສຽນ ເຢ​ຊູ ເຍີຍ ມ່ຽນ ຕສ່ຽວ ເປຢົ໋າ ດສ໋ານ ເດສ່ງ . ມ່າຍ ເຕີ໋ຍ ເປຢົ໋າ ເຖົາ ຟີ​ນີ​ເຊຍ ເຕີ່ຍ-ປູງ , ໄຊ​ປັດ ຄ້ອຍ-ໂດສວ , ເຖສົາ ອັນ​ທີ​ອົກ ຕສີ້ງ . ນິ່ນ ບົວ ຕສຸ້ນ ທິນ-ຮູ່ງ ເຍີຍ ຄູ້ ຝຽນ ມປ່າ ຂູງ ກ໊ອງ ປຸນ ຢິວ​ໄທ ມ່ຽນ ໝວັງ ຮນັ້ງ .
44011020	ມປ່າ ມ່າຍ ເຕີ໋ຍ ຢຽມ ໄຊ​ປັດ ຄ້ອຍ-ໂດສວ ເຖສົາ ໄຊ​ລີນ ມູ້ງ ເຍີຍ ຢິວ​ໄທ ມ່ຽນ ມີ່ງ ອັນ​ທີ​ອົກ ຕສີ້ງ ກ໊ອງ ຕສ໊ຽວ ເຢ​ຊູ ເຍີຍ ຄູ້ ຝຽນ ປຸນ ຈັ໋ນ-ກີກ ໝວັງ .
44011021	ທິນ-ຮູ່ງ ເຍີຍ ທຈະ ເຖງ ນິ່ນ ບົວ ກ໊ອງ ຕສ່ຽວ ມ່າຍ ມ່ຽນ ທສ້ຳ ເຍີຍ ສຽນ ຕສ່ຽວ ຮວິນ ຕ້າຍ ລໍ໌ ຕສ໊ຽວ ເຢ​ຊູ .
44011022	ເຢ​ລູ​ຊາ​ເລມ ຕສີ້ງ ເຍີຍ ຈິວ-ປາງ ໄຮ໌ ນ້າຍ ເຕີ໋ຍ ຝຽນ ເຖົາ ນິ່ນ ບົວ ວົ້ວ , ນິ່ນ ບົວ ຕສ່ຽວ ພ້າຍ ບາ​ນາ​ບັດ ມີ່ງ ອັນ​ທີ​ອົກ ຕສີ້ງ .
44011023	ມີ່ງ ເຖົາ , ປວັດ ທິນ-ຮູ່ງ ຮນັ້ງ ນ້າຍ ນໍ ເຖສີຍ ເອນ ປຸນ ນ້າຍ ເຕີ໋ຍ ມ່ຽນ , ນິ່ນ ຕສ່ຽວ ອະເຮນີ້ຍ ໄຫ່ ຢ່າ ຂວິນ ນິ່ນ ບົວ ຫລຽບ ຕີ່ງ ໂຮຍ້ວ ຕສັ່ນໆ ກັນ ຫລົງ ຕສ໊ຽວ .
44011024	ບາ​ນາ​ບັດ ໂຕສ໋ວ ເຕົ້າ ຄູ້ ມ່ຽນ , ສຽນ ຕຸ໊ ຫລົງ , ຢ່າ ມ່າຍ ສີງ ລີ່ງ ປວັ໊ງ ໂຮຍ້ວ , ຕສ່ຽວ ຈາ ມ່າຍ ມ່ຽນ ທສ້ຳ ເຍີຍ ສຽນ ຕສ໊ຽວ .
44011025	ບາ​ນາ​ບັດ ຕສ່ຽວ ມີ່ງ ທາ​ຊັດ ຕສີ້ງ ລໍ໌ ເຊົາ​ໂລ .
44011026	ລໍ໌ ປວັດ , ເຊົາ​ໂລ ເຖສົາ ຈ໊ຽນ ດສ໋ວນ ອັນ​ທີ​ອົກ ຕສີ້ງ . ນິ່ນ ບົວ ອີ ເຕົ້າ ຢຽມ ວົ້ວ ຢຽດ ຫຮຍັງ , ຕສັ່ນໆ ເຖສົາ ຈິວ-ປາງ ກັ໊ບ ຕສຸ໊ນ ອຈ໋າວ ມ່ຽນ ທສ້ຳ . ມ່ຽນ ເຫ່ວ ສຽນ ເຢ​ຊູ ເຍີຍ ມ່ຽນ ໂຕສ໋ວ “ ກີ​ຕູ່ ມ່ຽນ ” ເຊ ຢຽມ ອັນ​ທີ​ອົກ ຕສີ້ງ ເຈ໌ຍ ກອນ ເຫ່ວ ຕ້າຍ .
44011027	ວົ້ວ ເຕີ໋ຍ ຖສາມ ມ່າຍ ເຕີ໋ຍ ໂຕ່ວ ຫວ່າ ມ່ຽນ ຢຽມ ເຢ​ລູ​ຊາ​ເລມ ຕສີ້ງ ມີ່ງ ເຖົາ ອັນ​ທີ​ອົກ .
44011028	ມ່າຍ ເຕົ້າ ນ້າຍ ເຕີ໋ຍ ມ່ຽນ , ບົ໋ວ ເຫ່ວ ອາ​ກາ​ບັດ , ໂຊ້ວ ເຈ໌ຍ ຕ້າຍ . ສີງ ລີ່ງ ຫລົ່ງ ນິ່ນ ໂຕ່ວ ຫວ່າ ກ໊ອງ ລູ່ງ ເດ໊ຍ ມ່ຽນ ອ໋ອຍ ຕສຸ ປວັ້ງ ຕົ້ມ ຮວາງ ຕົ້ມ ຫງໍ່ . ( ຄາ​ລາວ​ດີ​ອັດ ໂຕສ໋ວ ຕົ້ມ ຕສິ້ວ ຮູ່ງ ວົ້ວ ຕສັ່ນ ຕສະເກ້ງ ປວັ້ງ ນ້າຍ ດສຸ່ນ ຕົ້ມ ຫງໍ່ . )
44011029	ຮນັ້ງ ໜ່າຍ , ໄຊ-ກໍ໋ ບົວ ທສ່າງ ລ່າງ ຕີ່ງ ຕສິ໋ວ ເກ໊າະ-ມ່ຽນ ເຍີຍ ປັ້ນ ເຕສີ່ຍ ທສວດ ຟິມ ເຖງ ຢູ​ເດຍ ແຊ້ງ ເຍີຍ ກໍ໋-ໂຢ໌ວ .
44011030	ນິ່ນ ບົວ ຕສ່ຽວ ກັ໊ບ ຍ່ານ ຕ້າຍ ຈິວ ປຸນ ບາ​ນາ​ບັດ ເຖສົາ ເຊົາ​ໂລ ຕໍ້ ມີ່ງ ປຸນ ຈິວ-ປາງ ເຍີຍ ມ່ຽນ ໂກ໋ .
44012001	ວົ້ວ ຕສັ່ນ ເຮ​ລົດ ຮູ່ງ ເຈ໌ຍ ກອນ ໂຕສ໋ວ ໂຕະ ຫ່ອຍ ເຕສ໋ຍ ລ່ານ ຈິວ-ປາງ ມ່ຽນ .
44012002	ນິ່ນ ຫລົ່ງ ດສຸ ດ໊າວ ໄຕ໋ ໂຢ​ຮັນ ເຍີຍ ກໍ໋ , ຢາ​ກອບ .
44012003	ປວັດ ຢິວ​ໄທ ມ່ຽນ ອະເຮນີ້ຍ ນິ່ນ ຮນັ້ງ ນ້າຍ ໂຕສ໋ວ , ນິ່ນ ແອ໋ງ ມີ່ງ ເຕສ໊າະ ປີ​ເຕ . ວົ້ວ ຕສັ່ນ ຕ໋ອຍ ເຈ໋ຍ ໄມ້ ອັນ ປີ໊ງ ເຍີຍ ອຈົ໊ວ ເຍີຍ ຕສິ໊ບ .
44012004	ເຮ​ລົດ ເຕສ໊າະ ປີ​ເຕ ຕ້າຍ ຫວວນ ຈ໊ຽນ ໂລ່ , ຈິວ ປຸນ ເປຢີຍ ກວັ້ນ ແປງ ຕສົ໊ວ ຈ໊ຽນ . ຢຽດ ກວັ້ນ ມ່າຍ ເປຢີຍ ລ່ານ . ນິ່ນ ຕ໊າ ຕສຢັ໋ງ ຕສະເອີ໋ຍ ຕສົ໊ວ ເຈ໋ຍ ລິ໌ວ ເສຍ ແໝ່ງ ຕສິ໊ບ , ອ໋ອຍ ຕອງ ຈ໊ຽນ ຕສວັ໋ງ ມ່ຽນ ຊ້ຽມ ປີ​ເຕ ເຍີຍ ຕສຸ໌ຍ .
44012005	ປີ​ເຕ ຕສຸ ຫວວນ ຈ໊ຽນ ໂລ່ ມປ່າ ຈິວ-ປາງ ມ່ຽນ ຫລົ່ງ ໂຮຍ້ວ ເອຈ່ຍ ທຈະ ເຫວີ່ຍ ນິ່ນ ເຕົ໋າ ເກົ໋າ .
44012006	ເຖົາ ເຮ​ລົດ ຮູ່ງ ອ໋ອຍ ຕໍ້ ປີ​ເຕ ທສວດ ຕສິ້ນ ດ່າງ ວົ້ວ ມ໌ວນ , ປີ​ເຕ ເປວີ໋ຍ ອີ ເຕົ້າ ແປງ ເຍີຍ ບຸດົ໋ງ ມອຈ້ອມ , ຢ່າ ມ່າຍ ອີ ຕິ້ວ ເຮລັຍ-ຫລິ່ມ ໂດ້ ຈ໊ຽນ . ແອ໋ງ ມ່າຍ ອີ ເຕົ້າ ແປງ ຕສົ໊ວ ຈ໊ຽນ ໂລ່ ແກ້ງ .
44012007	ລ່ຽມ ເຕສີ້ຍ ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ຫິ່ນ ທສວດ ຕ້າຍ ຢ່າ ມ່າຍ ອຈັງ ຕສິ໋ວ ຈ໊ຽນ ວົ້ວ ຖຈົງ ໂລ່ . ຟິນ-ມ່ຽນ ໄບ໋ ປີ​ເຕ ເຍີຍ ຫລະຍາບ ບົ໋ວ ນິ່ນ , “ ປີ​ເຕ ອ້າ ! ປີ​ເຕ ! ອກົ້ງ ເຈ໌ຍ ຊິນ ຕ້າຍ ມ່າະ ! ” ໂດ້ ປີ​ເຕ ເຍີຍ ປົ໌ວ ວົ້ວ ເຕີ໋ຍ ອີ ຕິ້ວ ຫລິ່ມ ລ່ຽມ ເຕສີ້ຍ ຕັ໋ງ ດຸ໊ດ ເດສ່ງ ໝີ່ ອ໊ະ .
44012008	ຟິນ-ມ່ຽນ ກ໊ອງ ບົ໋ວ ນິ່ນ , “ ໄຊ ຈ໊ຽນ ໂຫວ-ຮລາງ ແອ໋ງ ຕາບ ຈ໊ຽນ ເມີ່ຍ ເຍີຍ ເຮ່ . ” ປີ​ເຕ ຕສ່ຽວ ເອີຍ ຈ໊ຽນ ໂຕສ໋ວ . ຟິນ-ມ່ຽນ ແອ໋ງ ກ໊ອງ , “ ເຕສ໊າະ ເມີ່ຍ ເຍີຍ ຕົ້ມ ລຸຍ ປຸ໋ຍ ຈ໊ຽນ ກັນ ຈ໊ຽນ ເຢຍ ມີ່ງ ອ໊ະ . ”
44012009	ປີ​ເຕ ກັນ ຈ໊ຽນ ຟິນ-ມ່ຽນ ທສວດ ໂລ່ . ນິ່ນ ໄມ້ ຮິ້ວ ຕຸ໊ ຟິນ-ມ່ຽນ ໂຕສ໋ວ ເຍີຍ ເຊ ຕສຽນ ສີ່ . ຫລ່າຍ ຕຸ໊ ປວັດ ຫິ່ນ ຢ້າງ ເຍີຍ ສີ່ ຮນັ້ງ .
44012010	ນິ່ນ ບົວ ເຈ໋ຍ ຕສົ໊ວ ໂລ່ ເຍີຍ ແປງ ຕະຢ໊ຽດ ຄັງ , ແອ໋ງ ເຈ໋ຍ ຕະເຫຍີ່ຍ ຄັງ , ແອ໋ງ ເຈ໋ຍ ເຖົາ ຕົ້ມ ເຮລັຍ-ແກ້ງ , ຕົ້ງ ທສວດ ມີ່ງ ເປັຍ ຕສີ້ງ ວົ້ວ ຄັງ ແກ້ງ . ເຖົາ ວົ້ວ , ແກ້ງ ກັ້ນ ອກອຍ , ນິ່ນ ບົວ ຕສ່ຽວ ທສວດ ໝີ່ ອ໊ະ . ກັນ ເຈົ໊າ ມີ່ງ ຕັ້ງ , ຟິນ-ມ່ຽນ ຕສຢັງ ໜ່າຍ ເລີ່ຍ ອກອຍ ປີ​ເຕ ໝີ່ ອ໊ະ .
44012011	ວົ້ວ ຕສັ່ນ ປີ​ເຕ ຕສ່ຽວ ເມ່ງ ແປະ ນ້າຍ ເຕີ໋ຍ ສີ່ ເຊ ຕສຽນ ເຍີຍ . ນິ່ນ ກ໊ອງ , “ ອີ້ ຕສັ່ນ ເຢຍ ຕສະເກ້ງ ຮິ້ວ ຕີ່ງ ຕສ໊ຽວ ພ້າຍ ນິ່ນ ເຍີຍ ຟິນ-ມ່ຽນ ຕ້າຍ ຕໍ້ ເຢຍ ເປຢົ໋າ ດຸ໊ດ ເຮ​ລົດ ເຍີຍ ປົ໌ວ-ເດ໊ຍ ເຖສົາ ຢິວ​ໄທ ມ່ຽນ ອ໋ອຍ ໂຕສ໋ວ ຫ່ອຍ ເຢຍ ວົ້ວ ເຕີ໋ຍ ຢຽດ ຕສູ໊ງ ສີ່ . ”
44012012	ປີ​ເຕ ຮິ້ວ ຕຸ໊ ນ້າຍ ເຕີ໋ຍ ສີ່ ທສີງ ເຍີຍ , ນິ່ນ ຕສ່ຽວ ມີ່ງ ໂຢ​ຮັນ ມາ​ໂຄ ເຍີຍ ມາ , ມາ​ລີ​ຢາ , ເຍີຍ ເປຢົ໊າ . ມ່າຍ ມ່ຽນ ທສ້ຳ ເຍີຍ ກັ໊ບ ຕສຸ໊ນ ຢຽມ ວົ້ວ ເຕົ໋າ ເກົ໋າ .
44012013	ປີ​ເຕ ມີ່ງ ແງ້ງ ກະເຫຍ່ຍ ວົ້ວ ເຕົ້າ ແກ້ງ . ມ່າຍ ເຕົ້າ ມເຊັຍ ໂປວ , ບົ໋ວ ເຫ່ວ ໂລ​ດາ , ມີ່ງ ໝັ່ງ ກ໋າ ຫາຍ ເຕົ້າ ຕ້າຍ .
44012014	ນິ່ນ ເຕສັ໊ຍ ຕຸ໊ ປີ​ເຕ ເຍີຍ ເຖຈຍ ຕສ່ຽວ ອະເຮນີ້ຍ ໄຫ່ ແອ໋ງ ຖິວ ເປັຍ ເປຢົ໊າ , ໄມ້ ຈັ໋ງ ຄອຍ ແກ້ງ . ນິ່ນ ກ໊ອງ ບົ໋ວ ຢຽມ ເປຢົ໊າ ເຍີຍ ມ່ຽນ , “ ປີ​ເຕ ຕສູ໊ງ ເຖົາ ວົ້ວ ເດົາ ແກ້ງ ດ່າງ ຕ້າຍ ອ໊ະ ໂລ່ະ ! ”
44012015	ນິ່ນ ບົວ ກ໊ອງ , “ ເມີ່ຍ ໄມ້ ດສັງ ບໍ ລໍ່ . ” ມປ່າ ວົ້ວ ເຕົ້າ ເຊັຍ ທຈະ ກ໊ອງ ປີ​ເຕ ຕສະເກ້ງ ເຖົາ ອ໊ະ . ນິ່ນ ບົວ ກ໊ອງ , “ ວົ້ວ ຫຍູ່ງ ມເດສ໋ຍ ປີ​ເຕ ເຍີຍ ຟິນ-ມ່ຽນ ມເປີຍ . ”
44012016	ປີ​ເຕ ຖສໍ່ ຢຽມ ວົ້ວ ແງ້ງ ແກ້ງ . ນິ່ນ ບົວ ຕສ່ຽວ ມີ່ງ ຄອຍ ແກ້ງ ປວັດ ປີ​ເຕ ໂຊ້ວ ຈ໊ຽນ ວົ້ວ . ນິ່ນ ບົວ ຕສະເກ້ງ ! ບົວະ ຮ່ອງ ໄຫ່ .
44012017	ປີ​ເຕ ຫຮວັງ ປົ໌ວ ບົ໋ວ ນິ່ນ ບົວ ໄມ້ ຕູ໋ງ ໂຄ ໂລ . ນິ່ນ ຕສ່ຽວ ກ໊ອງ ຕສ໊ຽວ ຮນັ້ງ ຫາຍ ນໍ ເຖງ ນິ່ນ ທສວດ ໂລ່ ຕ້າຍ . ນິ່ນ ແອ໋ງ ກ໊ອງ , “ ນ້າຍ ເຕີ໋ຍ ເຈົ໊າ ເມີ່ຍ ບົວ ອ໋ອຍ ຕສຸ ບົ໋ວ ຢາ​ກອບ ແອ໋ງ ເຖສົາ ຢຽດ ຕສູ໊ງ ສຽນ ເຢ​ຊູ ເຍີຍ ກໍ໋-ໂຢ໌ວ . ” ກ໊ອງ ລິ໌ວ ນ້າຍ ເຕີ໋ຍ ຫວ່າ , ນິ່ນ ຕສ່ຽວ ມີ່ງ ກັ້ນ ນອມ ຕ໋ອງ ໝີ່ ອ໊ະ .
44012018	ຕະເຫຍີ່ຍ ດອມ ຕສົ໊ວ ໂລ່ ເຍີຍ ແປງ ຫລຸ່ນ ເດສ່ງ . ໄມ້ ຮິ້ວ ຕຸ໊ ປີ​ເຕ ເຈ໋ຍ ຫາຍ ໝີ່ ອ໊ະ .
44012019	ເຮ​ລົດ ເຫ່ວ ແປງ ກ໊ານ ລໍ໌ , ນິ່ນ ບົວ ຕສ່ຽວ ຫາຍ ເດົາ ລໍ໌ ເດສ່ງ ຢ່າ ລໍ໌ ໄມ້ ປວັດ . ເຮ​ລົດ ຕສ່ຽວ ຕສ້າ ໜ່າຍ ວົ້ວ ເຕີ໋ຍ ແປງ . ຕສ້າ ລິ໌ວ , ຕໍ້ ມີ່ງ ໄຕ໋ ກວັ່ງ ໝີ່ ອ໊ະ . ອກະຮ້າ ເຮ​ລົດ ທສວດ ຢູ​ເດຍ ແຊ້ງ ມີ່ງ ຢຽມ ໂຕ່ວ ຊີ​ຊາ​ລີ​ຢາ ຕສີ້ງ .
44012020	ເຮ​ລົດ ເຖຈຍ ເຈ໌ຍ ໄຫ່ ໄທ​ລະ ເຖສົາ ໄຊ​ດອນ ຕສີ້ງ ເຍີຍ ມ່ຽນ . ນ້າຍ ເຕີ໋ຍ ອີ ນອມ ຕສີ້ງ ເຍີຍ ມ່ຽນ ຕສ່ຽວ ຕົ້ງ ໂຮຍ້ວ ມີ່ງ ລໍ໌ ເຮ​ລົດ . ໄມ້ ແກ້ງ ລໍ໌ ວົ້ວ ຕສັ່ນ , ນິ່ນ ບົວ ເປີ່ຍ ເດ໊ຍ ມີ່ງ ໂທ້ ໂກ໋ວ ຮູ່ງ ຕິ່ນ ວົ້ວ ເຕົ້າ ຕົ້ມ ຈຽນ , ບາ​ລະ​ສະ​ທັດ , ເຖງ ນິ່ນ ບົວ ເຖສົາ ຮູ່ງ ເຕ໋ຍ ໂທ້ ກ໊ອງ ຫອບ , ເຫວີ່ຍ ຕສຸ ນິ່ນ ບົວ ເຍີຍ ເຕີ່ຍ-ປູງ ປັ່ງ ເຮ​ລົດ ກຸ໊ນ ວົ້ວ ນອມ ເຕີ່ຍ-ປູງ ເຍີຍ ລ່າງ ຕສິ ຢູ໌ງ ແປະ ຝີງ .
44012021	ຕຸ໋ນ ເຍີຍ ຮນອຍ-ເຫຍັຍ ເຖົາ , ເຮ​ລົດ ຕສອງ ຈ໊ຽນ ນິ່ນ ເຍີຍ ຮູ່ງ ລຸຍ-ໂຫວ ຝາວ ຕິ່ນ ເຕສວີ໌ຍ ຈ໊ຽນ ກ໊ອງ ປຸນ ຕສວັ໋ງ ມ່ຽນ ໝວັງ .
44012022	ຕສວັ໋ງ ມ່ຽນ ເໜົ່າໆ ເຍີຍ ເຫ່ວ ຈ໊ຽນ ກ໊ອງ , “ ນ້າຍ ເຊ ຢຽດ ເຕົ້າ ຕສ້ຽນ ເຍີຍ ເຖຈຍ , ໄມ້ ເຕສີ໌ຍ ປ້າມ ມ່ຽນ ກ໊ອງ ເຍີຍ ຫວ່າ . ”
44012023	ມ່າຍ ເຕົ້າ ຕສ໊ຽວ ເຍີຍ ຟິນ-ມ່ຽນ ລ່ຽມ ເຕສີ້ຍ ປຸນ ເຮ​ລົດ ປຸ໊ດ ແກງ . ແກງ ຕສ່ຽວ ຫຍັ່ນ ນິ່ນ ໄຕ່ ໝີ່ ອ໊ະ , ຫລາຍ ນິ່ນ ໄມ້ ທ່າຍ ທິນ-ຮູ່ງ .
44012024	ມປ່າ ທິນ-ຮູ່ງ ເຍີຍ ໂຕ໌ ຢຽດ ເຕສີຍ ຕສຸ້ນ ຈັ໊ງ ຈ໊ຽນ ມີ່ງ .
44012025	ບາ​ນາ​ບັດ ເຖສົາ ເຊົາ​ໂລ ຢຽມ ເຢ​ລູ​ຊາ​ເລມ ຕສີ້ງ ເບ່ນ ຊູງ ນິ່ນ ບົວ ເຍີຍ ກົງ , ນິ່ນ ບົວ ຕສ່ຽວ ດສ໋ວນ ຢ່າ ຕໍ້ ໂຢ​ຮັນ ມາ​ໂຄ ເຖສົາ ຈ໊ຽນ ດສ໋ວນ .
44013001	ຢຽມ ອັນ​ທີ​ອົກ ຈິວ-ປາງ ມ່າຍ ເຕີ໋ຍ ໂຕ່ວ ຫວ່າ ມ່ຽນ ເຖສົາ ເຕີ໋ຍ ອຈ໋າວ ເລີ໌ຍ ເຍີຍ ຟິນ-ແຊງ . ມ່າຍ ບາ​ນາ​ບັດ , ມ່າຍ ສິ​ເມ​ໂອນ , ສິ​ເມ​ໂອນ ແອ໋ງ ມ່າຍ ນອມ ບົ໋ວ ເຫ່ວ ນີ​ເກ , ມ່າຍ ໄຊ​ລີນ ມ່ຽນ , ລູ​ສິ​ອັດ , ມ່າຍ ມາ​ນາ​ເອນ , ( ມາ​ນາ​ເອນ ເຖສົາ ເຮ​ລົດ ຮູ່ງ ຈວັ່ງ ເປຢົ໊າ ໂຮລ ຕ້າຍ ) , ແອ໋ງ ມ່າຍ ເຊົາ​ໂລ .
44013002	ນິ່ນ ບົວ ປ໋າຍ ຕສ໊ຽວ ຢ່າ ເຕສີຍ ໄມ້ ຫຍັ່ນ ຫາຍ ຫຍູ່ງ ວົ້ວ ຕສັ່ນ , ສີງ ລີ່ງ ບົ໋ວ ນິ່ນ ບົວ , “ ພ້າຍ ບາ​ນາ​ບັດ ເຖສົາ ເຊົາ​ໂລ ທສວດ ມີ່ງ ເຫວີ່ຍ ໂຕສ໋ວ ເຢຍ ອ໋ອຍ ເຫ່ວ ນິ່ນ ບົວ ໂຕສ໋ວ ເຍີຍ ກົງ . ”
44013003	ນິ່ນ ບົວ ເຕສີຍ ໄມ້ ຫຍັ່ນ ຫາຍ ຫຍູ່ງ ຢ່າ ເຕົ໋າ ເກົ໋າ , ແອ໋ງ ຫລົ່ງ ປົ໌ວ ມານ ລິ໌ວ ບາ​ນາ​ບັດ ເຖສົາ ເຊົາ​ໂລ , ຕສ່ຽວ ພ້າຍ ນິ່ນ ບົວ ມີ່ງ ໝີ່ ອ໊ະ .
44013004	ບາ​ນາ​ບັດ ເຖສົາ ເຊົາ​ໂລ ຕສ່ຽວ ເອີຍ ສີງ ລີ່ງ ພ້າຍ ມີ່ງ ເຖົາ ເຊ​ລູ​ເຄຍ , ຢຽມ ວົ້ວ ເປັຍ ດສັ໊ງ ມີ່ງ ໄຊ​ປັດ ຄ້ອຍ-ໂດສວ .
44013005	ນິ່ນ ບົວ ມີ່ງ ເຖົາ ຊາ​ລາ​ມິດ ມູ້ງ ຕສ່ຽວ ຢຽມ ຢິວ​ໄທ ມ່ຽນ ເຍີຍ ນອມໆ ຫວຸ່ຍ ຕ້ອງ ຕສຸ້ນ ທິນ-ຮູ່ງ ເຍີຍ ໂຕ໌ . ໂຢ​ຮັນ ມາ​ໂຄ ຢ່າ ເຖສົາ ນິ່ນ ບົວ ຢຽມ , ເຖງ ນິ່ນ ບົວ .
44013006	ເຈ໋ຍ ຈົ່ມ ຄ້ອຍ-ໂດສວ , ເຖົາ ປາ​ຟົດ ຕົ້ມ ຕສີ້ງ ປວັ້ງ ຕສຸ ເຕົ້າ ຢິວ​ໄທ ມ່ຽນ , ບົ໋ວ ເຫ່ວ ບາ​ເຢ​ຊູ . ນິ່ນ ໂຕສ໋ວ ຟາດ ຢ່າ ໂຕສ໋ວ ຈ໊າ ໂຕ່ວ ຫວ່າ ມ່ຽນ .
44013007	ບາ​ເຢ​ຊູ ເຖສົາ ກຸ໊ນ ຄ້ອຍ-ໂດສວ ວົ້ວ ເຕົ້າ ຕົ້ມ ຈຽນ , ເສ​ຈີ​ອັດ ເປົາ​ໂລ , ຢຽມ . ນ້າຍ ເຕົ້າ ເສ​ຈີ​ອັດ ເປົາ​ໂລ ເຊ ໄກວ ໄຫ່ . ນິ່ນ ອ໋ອຍ ໝວັງ ທິນ-ຮູ່ງ ເຍີຍ ໂຕ໌ ຕສ່ຽວ ເຫ່ວ ບາ​ນາ​ບັດ ເຖສົາ ເຊົາ​ໂລ ຕ້າຍ ຕສຸ້ນ ປຸນ ນິ່ນ ໝວັງ .
44013008	ມປ່າ ໂຕສ໋ວ ຟາດ ວົ້ວ ເຕົ້າ ເອ​ລີ​ມາດ , ລ່ານ ຈ໊ຽນ , ໄມ້ ອ໋ອຍ ປຸນ ແຊ້ງ-ຕສ໊ຽວ ສຽນ . ເອ​ລີ​ມາດ ວົ້ວ ນອມ ບົ໋ວ ກ໊ອງ ເປ໋ນ ກີກ ຫວ່າ ເຊ ໂຕສ໋ວ ຟາດ ເຍີຍ ມ່ຽນ .
44013009	ເຊົາ​ໂລ , ຕົ້ງ ມ່ຽນ ຢ່າ ເຫ່ວ ເປົາ​ໂລ ວົ້ວ ເຕົ້າ , ຕຸ໊ ສີງ ລີ່ງ ປວັ໊ງ ໂຮຍ້ວ ຕສ່ຽວ ນຸໆ ເຍີຍ ໝັ່ງ ເອ​ລີ​ມາດ .
44013010	ນິ່ນ ກ໊ອງ , “ ມ້ຽນ ເຍີຍ ຕອນ-ເຈວີ໊ຍ ອ້າ ! ຫາຍ ຫຍູ່ງ ຫລົງ ເຍີຍ , ເມີ່ຍ ຕ໋ອຍ ວົ້ວ ຫຍູ່ງ ໂຕສ໋ວ ວິນ-ວັ້ງ . ຂູງ ກ໊ອງ-ແປະ ດົ໊ວ ມ່ຽນ ຮນັ້ງ . ເມີ່ຍ ໄມ້ ຕີ້ງ ເອຈ່ຍ ຕສັ່ນໆ ໂຕສ໋ວ ປຸນ ຕສ໊ຽວ ເຍີຍ ເຈົ໊າ-ຕສະ ເປ໋ນ ເຈົ໊າ-ອຈ໊ວດ ໄຟ ?
44013011	ອີ້ ຕສັ່ນ ຕສ໊ຽວ ເຍີຍ ປົ໌ວ ເອຈ່ຍ ເຖົາ ເມີ່ຍ , ອ໋ອຍ ປຸນ ເມີ່ຍ ເຍີຍ ມຕສີງ ບົ໊ວ ຢຽດ ຖສາມ , ໝັ່ງ ໄມ້ ປວັດ ລູ່ງ ຮນອຍ ເຍີຍ ອຈັງ . ” ເອ​ລີ​ມາດ ລ່ຽມ ເຕສີ້ຍ ໄຮ໌ ຮນັ້ງ ມ່າຍ ໂໝ່ວ ອ໋ອມ ຈ໊ຽນ ນິ່ນ ເຍີຍ ມຕສີງ ມັບ ແມ່ງ ມັບ ຫຮມວັງ ເຍີຍ . ນິ່ນ ຮລົວ ນ້າຍ ຮລົວ ວົ້ວ ລໍ໌ ມ່ຽນ ເຄນ .
44013012	ຕົ້ມ ຈຽນ ປວັດ ນ້າຍ ເຕີ໋ຍ ສີ່ ທສວດ , ນິ່ນ ຕສ່ຽວ ສຽນ ອ໊ະ . ນິ່ນ ບົວະ ຮ່ອງ ໄຫ່ ຕສ໊ຽວ ເຍີຍ ໂຕ໌ .
44013013	ເປົາ​ໂລ ເຖສົາ ນິ່ນ ເຍີຍ ຕ່ອຍ ຢຽມ ປາ​ຟົດ ເປັຍ ດສັ໊ງ ມີ່ງ ປຳ​ຟີ​ເລຍ ເຕີ່ຍ-ປູງ , ເປ​ກາ ຕສີ້ງ . ຢຽມ ວົ້ວ ນິ່ນ ບົວ ປຸນ ອກອຍ ຕ່ອຍ , ໂຢ​ຮັນ ມາ​ໂຄ ດສ໋ວນ ເຢ​ລູ​ຊາ​ເລມ ຕສີ້ງ .
44013014	ເປົາ​ໂລ ບົວ ແອ໋ງ ຢັ້ງ ເຈົ໊າ ມີ່ງ ເຖົາ ປິ​ສິ​ເດຍ ເຕີ່ຍ-ປູງ ເຍີຍ ອັນ​ທີ​ອົກ ຕສີ້ງ . ເຖົາ ຕີ້ງ ກົງ ຮນອຍ ນິ່ນ ບົວ ເປັຍ ຫວຸ່ຍ ຕ້ອງ ເຕສວີ໌ຍ ຈ໊ຽນ .
44013015	ຕໍ້ ເລີ໌ຍ-ປ໋າຍ ເຍີຍ ມ່ຽນ ໂຕະ ເລີ໌ຍ-ຫລັດ ໂຊວ ເຖສົາ ທິນ-ຮູ່ງ ເຍີຍ ໂຕ່ວ ຫວ່າ ມ່ຽນ ເຍີຍ ໂຊວ . ໂຕະ ລິ໌ວ , ຫວຸ່ຍ ຕ້ອງ ເຍີຍ ກຸ໊ນ ສີ່ ມ່ຽນ ພ້າຍ ມ່ຽນ ມີ່ງ ບົ໋ວ ເປົາ​ໂລ ບົວ , “ ກໍ໋-ໂຢ໌ວ ອ່າ , ເຊ ກ໊ອງ ເມີ່ຍ ບົວ ມ່າຍ ຫາຍ ຫຍູ່ງ ຫວ່າ ອ໋ອຍ ຂວິນ ເຢຍ ບົວ , ກຸ໊ນ ກ໊ອງ ໂອ່ . ”
44013016	ເປົາ​ໂລ ຕສ່ຽວ ໂຊ້ວ ເຈ໌ຍ ຕ້າຍ ຫຮວັງ ປົ໌ວ ກ໊ອງ , “ ອິ​ສະ​ລາ​ເອນ ມ່ຽນ ເຖສົາ ຢຽດ ຕສູ໊ງ ຕສັ່ງ ທິນ-ຮູ່ງ ເຍີຍ ມ່ຽນ ອ້າ ! ໝວັງ ມ່າະ !
44013017	ອິ​ສະ​ລາ​ເອນ ມ່ຽນ ເຍີຍ ທິນ-ຮູ່ງ ກິ໊ນ ບົວ ເຍີຍ ອົງ-ຖາຍ . ນິ່ນ ບົວ ຢຽມ ຈ໊ຽນ ອີ​ຢິ໊ບ ເຕີ່ຍ-ປູງ ວົ້ວ ຕສັ່ນ , ທິນ-ຮູ່ງ ປຸນ ນິ່ນ ບົວ ຫຮຢາງ , ຢ່າ ຫລົ່ງ ຕົ້ມ ທຈະ ຕໍ້ ນິ່ນ ບົວ ທສວດ ອີ​ຢິ໊ບ ເຕີ່ຍ-ປູງ ,
44013018	ຕສ່ຽວ ຢຽມ ເຕີ່ຍ-ປູງ ຮວາງ ຍ໌ຽນ ຈ໊ຽນ ນິ່ນ ບົວ ໂຕສ໋ວ ເຍີຍ ສີ່ ເລີ່ຍ ໄມ້ ໂກ ເຝີຍ ຕສຽບ ຫຮຍັງ .
44013019	ທິນ-ຮູ່ງ ໝຽດ ເດສ່ງ ຢຽມ ຄາ​ນາ​ອັນ ເຕີ່ຍ-ປູງ ເຍີຍ ເສ່ຍ ຝີງ ຈັ໋ນ , ຢ່າ ເຕສ໊າະ ວົ້ວ ນອມ ເຕີ່ຍ-ປູງ ປຸນ ນິ່ນ ເຍີຍ ແປະ ຝີງ , ອິ​ສະ​ລາ​ເອນ ມ່ຽນ ດສິບ .
44013020	ນ້າຍ ເຕີ໋ຍ ເຈົ໊າ-ໂຫລ່ວ ຫລົ່ງ ຕສຢັ້ງ ໂຫ່ ເລີ່ຍ ໄມ້ ໂກ ເຝີຍ ແປ໊ະ ຮມ໌ ຕສຽບ ຫຮຍັງ . “ ອກະຮ້າ ທິນ-ຮູ່ງ ປຸນ ນິ່ນ ບົວ ມ່າຍ ເບ່ນ ສີ່ ມ່ຽນ ກຸ໊ນ ນິ່ນ ບົວ ເຖົາ ໂຕ່ວ ຫວ່າ ມ່ຽນ , ຊາ​ມູ​ເອນ , ເຍີຍ ເສີຍ ເຕສີ໊ຍ .
44013021	ນ້າຍ ເຕີ໋ຍ ມ່ຽນ ໂທ້ ຊາ​ມູ​ເອນ ປຸນ ນິ່ນ ບົວ ມ່າຍ ຮູ່ງ ກຸ໊ນ ນິ່ນ ບົວ . ທິນ-ຮູ່ງ ຕສ່ຽວ ປຸນ ເບນ​ຢາ​ມິນ ຝີງ , ຄີດ ເຍີຍ ຕອນ , ເຊົາ​ໂລ , ໂຕສ໋ວ ຮູ່ງ ກຸ໊ນ ເຝີຍ ຕສຽບ ຫຮຍັງ .
44013022	ທິນ-ຮູ່ງ ຖຸຍ ເຊົາ​ໂລ ທສວດ ມີ່ງ , ອກະຮ້າ ອອນ ດາ​ວິດ ໂຕສ໋ວ ນິ່ນ ບົວ ເຍີຍ ຮູ່ງ . ທິນ-ຮູ່ງ ກ໊ອງ ເຖົາ ດາ​ວິດ . ນິ່ນ ກ໊ອງ , ‘ ເຢຍ ປວັດ ຈຽດ​ຊີ ເຍີຍ ຕອນ , ດາ​ວິດ , ຫອບ ເຢຍ ເຍີຍ ໂຮຍ້ວ ໄຫ່ . ນິ່ນ ຢ່າ ອ໋ອຍ ຢຽມ ໝ່ານ ສີ່ ເອີຍ ຈ໊ຽນ ເຢຍ ເຍີຍ ຕສະເອີ໋ຍ ໂຕສ໋ວ . ’
44013023	“ ທິນ-ຮູ່ງ ເອີຍ ແລ໌ງ ເຍີຍ ຫວ່າ ປຸນ ເຕົ້າ ດາ​ວິດ ເຍີຍ ເຕສີ໊ຍ-ຟຸນ , ບົ໋ວ ເຫ່ວ ເຢ​ຊູ , ທສວດ ຕ້າຍ ໂຕສ໋ວ ອິ​ສະ​ລາ​ເອນ ມ່ຽນ ເຍີຍ ໂອຈ໋ວ ຕສ໊ຽວ .
44013024	ເຢ​ຊູ ໄມ້ ແກ້ງ ທສວດ ຕ້າຍ ຕສຸ້ນ ໂຕ໌ ວົ້ວ ຕສັ່ນ , ໂຢ​ຮັນ ຕສຸ້ນ ບົ໋ວ ອິ​ສະ​ລາ​ເອນ ເຍີຍ ຕສວັ໋ງ ມ່ຽນ ນິ່ນ ບົວ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ , ເຈ໋ຍ ວວມ ເຍີຍ ເລີ໌ຍ .
44013025	ໂຢ​ຮັນ ໂຕສ໋ວ ນິ່ນ ເຍີຍ ກົງ ອ໊າ ລ່ຳ ຕສຢັ໋ງ , ນິ່ນ ບົ໋ວ ຕສວັ໋ງ ມ່ຽນ , ‘ ເມີ່ຍ ບົວ ຫລ່າຍ ເຢຍ ຕົ້ງ ຫາຍ ເຕົ້າ ? ເຢຍ ໄມ້ ເຕສີ໌ຍ ເມີ່ຍ ບົວ ຕສົ໊ວ ວົ້ວ ເຕົ້າ ໂອ່ . ເຢຍ ຕ້າຍ ດ່າງ , ນິ່ນ ອກະຮ້າ ຕ້າຍ , ເຢຍ ລ່ຽມ ໄມ້ ຜຸຍ ເຖງ ນິ່ນ ໄຈ໊ ເຮ່ ຮລາງ . ’
44013026	“ ຕສວັ໋ງ ກໍ໋-ໂຢ໌ວ , ອັບ​ລາ​ຮຳ ເຍີຍ ເຕສີ໊ຍ-ຟຸນ ເຖສົາ ຢຽມ ເມີ່ຍ ບົວ ບຸດົ໋ງ ປ໋າຍ ທິນ-ຮູ່ງ ເຍີຍ ມ່ຽນ ອ້າ ! ນ້າຍ ໂອຈ໋ວ ເອນ ເຍີຍ ໂຕ໌ ເຊ ຕສຸ້ນ ຕ້າຍ ປຸນ ບົວ ອ໊ະ .
44013027	ຢຽມ ເຢ​ລູ​ຊາ​ເລມ ຕສີ້ງ ເຍີຍ ຕສວັ໋ງ ມ່ຽນ ເຖສົາ ໂຕສ໋ວ ໂຮລ ເຍີຍ ວົ້ວ ເຕີ໋ຍ ໄມ້ ຮິ້ວ ຕຸ໊ ເຢ​ຊູ ໂຕສ໋ວ ໂອຈ໋ວ ຕສ໊ຽວ . ນອມໆ ຕີ້ງ ກົງ ຮນອຍ ນິ່ນ ບົວ ໝວັງ ມ່ຽນ ໂຕະ ຕສວັ໋ງ ໂຕ່ວ ຫວ່າ ມ່ຽນ ເຍີຍ ໂຊວ ຢ່າ ໄມ້ ເປັຍ ໂຮຍ້ວ . ມປ່າ ນິ່ນ ບົວ ຕີ່ງ ເຢ​ຊູ ເຍີຍ ຕສຸ໌ຍ ວົ້ວ ຕສັ່ນ , ນິ່ນ ບົວ ໂຕສ໋ວ ຕສຢັ໋ງ ຕ໋ອຍ ເດສ່ງ ວົ້ວ ເຕີ໋ຍ ໂຕ່ວ ຫວ່າ ມ່ຽນ ກ໊ອງ ເຍີຍ ຫວ່າ .
44013028	ນິ່ນ ບົວ ຕສ້າ ໄມ້ ທສວດ ຫາຍ ຫຍູ່ງ ກອນ ຕສີ່ ຕຸ໊ ໄຕ໋ ນິ່ນ , ມປ່າ ນິ່ນ ບົວ ໂທ້ ປີ​ລາດ ປຸນ ນິ່ນ ຕສຸ ໄຕ່ .
44013029	ນິ່ນ ບົວ ເອີຍ ກີງ-ໂຊວ ເຟ້ຍ ຈ໊ຽນ ກ໊ອງ ເຢ​ຊູ ເຍີຍ ຢຽດ ຕສູ໊ງ ເຈົ໊າ-ໂຫລ່ວ ໂຕສ໋ວ ຕສຢັ໋ງ , ຕສ່ຽວ ເຕສ໊າະ ເຢ​ຊູ ເຍີຍ ເຊີຍ ເອຈ່ຍ ຕສຽບ ດສັ່ງ ຈ໋າ ຕ້າຍ , ຕສັ໋ງ ຈ໊ຽນ ໂຕສ໊ວ .
44013030	ມປ່າ ທິນ-ຮູ່ງ ປຸນ ນິ່ນ ນັ່ງ ຕ້າຍ .
44013031	ນິ່ນ ຫິ່ນ ທສວດ ປຸນ ຢຽມ ກາ​ລິ​ລີ ກັນ ນິ່ນ ມີ່ງ ເຢ​ລູ​ຊາ​ເລມ ຕສີ້ງ ວົ້ວ ເຕີ໋ຍ ມ່ຽນ ປວັດ ທສ້ຳ-ຮນອຍ ເຍີຍ . ນ້າຍ ເຕີ໋ຍ ມ່ຽນ ອີ້ ຕສັ່ນ ໂຕສ໋ວ ຕສອງ-ເຕສ໋ງ ປຸນ ອິ​ສະ​ລາ​ເອນ ມ່ຽນ ໝວັງ .
44013032	“ ເຢຍ ບົວ ຕໍ້ ນ້າຍ ຄູ້ ຝຽນ ຕ້າຍ ບົ໋ວ ເມີ່ຍ ບົວ . ຕສິ້ນ ດ່າງ ທິນ-ຮູ່ງ ແລ໌ງ ປຸນ ບົວ ເຍີຍ ອົງ-ຖາຍ ວົ້ວ ເຕີ໋ຍ ຫວ່າ ,
44013033	ອີ້ ຕສັ່ນ ນິ່ນ ເຫວີ່ຍ ບົວ , ອົງ-ຖາຍ ເຍີຍ ເຕສີ໊ຍ-ຟຸນ ໂຕສ໋ວ ຕສຢັ໋ງ , ເຊ ຕົ້ງ ນິ່ນ ປຸນ ເຢ​ຊູ ແອ໋ງ ນັ່ງ ຕ້າຍ . ຮນັ້ງ ເຟ້ຍ ຈ໊ຽນ ຕະເຫຍີ່ຍ ຕິ້ວ ສີງ ດສູງ ກ໊ອງ ນໍ , ‘ ເມີ່ຍ ໂຕສ໋ວ ເຢຍ ເຍີຍ ຕອນ , ອີ້ ຮນອຍ ເຢຍ ເປ໋ນ ເມີ່ຍ ເຍີຍ ເຕຍ . ’ ‘ ເຢຍ ແລ໌ງ ປຸນ ດາ​ວິດ ວົ້ວ ເຕີ໋ຍ ທສີງ-ເດສ່ງ , ເຂົາ ຕຸ໊ ວ້ວນ ເຍີຍ ເອນ , ‘ ເມີ່ຍ ໄມ້ ປຸນ ເມີ່ຍ ເຍີຍ ທສີງ-ເດສ່ງ ໂປວ ເຍີຍ ເຊີຍ ຮູ້ . ’
44013034	ແອ໋ງ ມ່າຍ ຫວ່າ ກ໊ອງ ເຖົາ ເຢ​ຊູ ໄຕ່ ມປ່າ ທິນ-ຮູ່ງ ປຸນ ນິ່ນ ນັ່ງ ຕ້າຍ , ຢຽດ ລິ໌ວ ໄມ້ ປຸນ ນິ່ນ ເຍີຍ ເຊີຍ ຮູ້ . ທິນ-ຮູ່ງ ກ໊ອງ , ‘ ເຢຍ ແລ໌ງ ປຸນ ດາ​ວິດ ວົ້ວ ເຕີ໋ຍ ທສີງ-ເດສ່ງ , ເຂົາ ຕຸ໊ ວ້ວນ ເຍີຍ ເອນ , ເຢຍ ອ໋ອຍ ເຖສີຍ ປຸນ ເມີ່ຍ ບົວ . ’
44013035	ແອ໋ງ ມ່າຍ ກັ້ນ ນອມ ຕ໋ອງ ກ໊ອງ , ‘ ເມີ່ຍ ໄມ້ ປຸນ ເມີ່ຍ ເຍີຍ ທສີງ-ເດສ່ງ ໂປວ ເຍີຍ ເຊີຍ ຮູ້ . ’
44013036	“ ດາ​ວິດ ຮູ່ງ ເຍີຍ ເສີຍ ເຕສີ໊ຍ ເອີຍ ທິນ-ຮູ່ງ ເຍີຍ ຕສະເອີ໋ຍ ໂຕສ໋ວ ຕສຢັ໋ງ , ຕສ່ຽວ ເກວີຍ ເສີຍ ໝີ່ ອ໊ະ , ຢ່າ ເຖສົາ ນິ່ນ ເຍີຍ ອົງ-ຖາຍ ຕສັ໋ງ ຈ໊ຽນ . ນິ່ນ ເຍີຍ ເຊີຍ ຢ່າ ຮູ້ ໝີ່ ອ໊ະ .
44013037	ມປ່າ ທິນ-ຮູ່ງ ປຸນ ນັ່ງ ຕ້າຍ ວົ້ວ ເຕົ້າ ເຍີຍ ເຊີຍ ໄມ້ ຮູ້ .
44013038	“ ເຢຍ ເຍີຍ ກໍ໋-ໂຢ໌ວ ອ້າ ! ເມີ່ຍ ບົວ ອ໋ອຍ ຕສຸ ຮິ້ວ ຕຸ໊ , ເຫວີ່ຍ ນ້າຍ ເຕົ້າ ເຢ​ຊູ ເຢຍ ບົວ ຖສີງ ຕຸ໊ ຕສຸ້ນ ບົ໋ວ ເມີ່ຍ ບົວ , ທິນ-ຮູ່ງ ຮນັ້ງ ຫາຍ ນໍ ກວັ່ງ ມ່ຽນ ເຍີຍ ຕສຸ໌ຍ .
44013039	ເມີ່ຍ ບົວ ຢ່າ ອ໋ອຍ ຕສຸ ຮິ້ວ ຕຸ໊ ກັນ ໂມ​ເຊ ເຍີຍ ເລີ໌ຍ-ຫລັດ ໄມ້ ໄຮ່ ປຸນ ມ່ຽນ ເລີ່ຍ ດຸ໊ດ ຕສຸ໌ຍ . ມປ່າ ຫາຍ ເຕົ້າ ສຽນ ເຂົາ ເຢ​ຊູ , ວົ້ວ ເຕົ້າ ເລີ່ຍ ດຸ໊ດ ຢຽດ ຕສູ໊ງ ຕສຸ໌ຍ .
44013040	ໄຝ ຟິມ ໂອ່ . ເດສົ້າ ເຫີຍ ເມີ່ຍ ບົວ ໄຮ່ ຕສຸ ໂຕ່ວ ຫວ່າ ມ່ຽນ ກ໊ອງ ເຍີຍ ຫວ່າ . ນິ່ນ ບົວ ກ໊ອງ ,
44013041	‘ ໝັ່ງ ມ່າະ ! ເມີ່ຍ ບົວ ໝັ່ງ ເຜຍ ມ່ຽນ ເຍີຍ ມ່ຽນ ອ້າ ! ອ໋ອຍ ຕສຸ ບົວະ ຮ່ອງ ຢ່າ ຕສຸ ໝຽດ , ເຫວີ່ຍ ຕສຸ ຢຽມ ເມີ່ຍ ບົວ ເຍີຍ ຮນອຍ-ເຫຍັຍ ເຢຍ ໂຕສ໋ວ ທສວດ ຢຽດ ຫຍູ່ງ ສີ່ . ໄມ້ ກຸ໊ນ ມ່ຽນ ກ໊ອງ ບົ໋ວ ເມີ່ຍ ບົວ , ເມີ່ຍ ບົວ ຕສູ໊ງ ໄມ້ ສຽນ . ’ ”
44013042	ເປົາ​ໂລ ເຖສົາ ບາ​ນາ​ບັດ ທສວດ ຫວຸ່ຍ ຕ້ອງ ວົ້ວ ຕສັ່ນ , ຕສວັ໋ງ ມ່ຽນ ໂທ້ ນິ່ນ ບົວ ເຖົາ ຕະເຫຍີ່ຍ ນອມ ຕີ້ງ ກົງ ຮນອຍ ແອ໋ງ ຕ້າຍ ກ໊ອງ ນ້າຍ ເຕີ໋ຍ ຫວ່າ ປຸນ ນິ່ນ ບົວ ໝວັງ .
44013043	ຕສວັ໋ງ ມ່ຽນ ປຸນ ດສ໋ານ ວົ້ວ ຕສັ່ນ , ມ່າຍ ຢິວ​ໄທ ມ່ຽນ ເຖສົາ ກັນ ຢິວ​ໄທ ມ່ຽນ ສຽນ ເຍີຍ ຈັ໋ນ ທສ້ຳ ເຍີຍ ກັນ ເປົາ​ໂລ ເຖສົາ ບາ​ນາ​ບັດ ມີ່ງ . ກົງ-ໂຕສ້ ບົວ ເຖສົາ ນິ່ນ ບົວ ກ໊ອງ ຢ່າ ຂວິນ ນິ່ນ ບົວ ອ໋ອຍ ຕສຸ ຕສັ່ນໆ ເຂົາ ວ້ວນ ທິນ-ຮູ່ງ ເຍີຍ ເອນ .
44013044	ເຖົາ ຕະເຫຍີ່ຍ ນອມ ຕີ້ງ ກົງ ຮນອຍ ຕສຢັ້ງ ມູ້ງ ເຍີຍ ມ່ຽນ ອ໊າ ລ່ຳ ເຕົ້າໆ ມີ່ງ ກັ໊ບ ຕສຸ໊ນ ໝວັງ ທິນ-ຮູ່ງ ເຍີຍ ໂຕ໌ .
44013045	ມປ່າ ຢິວ​ໄທ ມ່ຽນ ປວັດ ມ່ຽນ ຕ້າຍ ຕຸ໊ ດົ່ງ ໜ່າຍ ທສ້ຳ , ນິ່ນ ບົວ ຕສ່ຽວ ຫັ່ນ ໄຫ່ , ມີ່ງ ແດສງ ເປົາ​ໂລ ກ໊ອງ ເຍີຍ ຫວ່າ , ຢ່າ ກ໊ອງ ໂຕະ ນິ່ນ .
44013046	ເປົາ​ໂລ ເຖສົາ ບາ​ນາ​ບັດ ຕສ່ຽວ ປູ໋ງ ຫລ່າງ ເຍີຍ ກ໊ອງ , “ ເຢຍ ບົວ ດົ່ງ ຫາຍ ອ໋ອຍ ຕສຸ ຕ້າຍ ຕສຸ້ນ ທິນ-ຮູ່ງ ເຍີຍ ຫວ່າ ປຸນ ເມີ່ຍ ບົວ ໝວັງ ດ່າງ . ມປ່າ ເມີ່ຍ ບົວ ເອກ້ມ , ໄມ້ ຝຸນ ເມີ່ຍ ບົວ ກັ້ນ ຜຸຍ ຕຸ໊ ຕສິ໊ບ ຢຽດ ລິ໌ວ ເຍີຍ ແໝ່ງ , ເຢຍ ບົວ ຕສ່ຽວ ກວັ່ງ ເມີ່ຍ ບົວ ມີ່ງ ຕສຸ້ນ ປຸນ ຈັ໋ນ ໝວັງ .
44013047	ເຫວີ່ຍ ຕສຸ ຕສ໊ຽວ ຮນັ້ງ ນ້າຍ ນໍ ພ້າຍ ເຢຍ ບົວ , ‘ ເຢຍ ປຸນ ເມີ່ຍ ໂຕສ໋ວ ນອມ ອຈັງ ຕສິ໋ວ ປຸນ ຈັ໋ນ , ເຫວີ່ຍ ປຸນ ເມີ່ຍ ຕໍ້ ໂອຈ໋ວ ເອນ ມີ່ງ ເຖົາ ຈົ່ມ ລູ່ງ ເດ໊ຍ . ’ ”
44013048	ຈັ໋ນ ໄຮ໌ ນ້າຍ ເຕີ໋ຍ ຫວ່າ ຕສ່ຽວ ອະເຮນີ້ຍ ໄຫ່ , ເທສງ ຕສ໊ຽວ ເຍີຍ ໂຕ໌ . ທິນ-ຮູ່ງ ກິ໊ນ ຕ້າຍ ເຫວີ່ຍ ຕຸ໊ ຢຽດ ລິ໌ວ ເຍີຍ ແໝ່ງ ວົ້ວ ເຕີ໋ຍ ຕສ່ຽວ ສຽນ ເຢ​ຊູ ອ໊ະ .
44013049	ຕສ໊ຽວ ເຍີຍ ໂຕ໌ ຕສ່ຽວ ຊີງ ປວັ໊ງ ວົ້ວ ນອມ ເຕີ່ຍ-ປູງ .
44013050	ມປ່າ ຢິວ​ໄທ ມ່ຽນ ໂທສະ-ຮູ້ ວົ້ວ ນອມ ມູ້ງ ໂຕສ໋ວ ໂຮລ ເຍີຍ ມຈັ່ງ ຕອນ ເຖສົາ ກັນ ຫລົງ ທິນ-ຮູ່ງ ຕສັ່ງ ຕັ໊ງ ເຍີຍ ມເຊັຍ ຕອນ ໂຕສ໋ວ ໂຕະ ເປົາ​ໂລ ເຖສົາ ບາ​ນາ​ບັດ , ຢ່າ ຕສຸ່ນ ນິ່ນ ບົວ ທສວດ ນິ່ນ ບົວ ເຍີຍ ເຕີ່ຍ-ຈ໋າຍ .
44013051	ກົງ-ໂຕສ້ ບົວ ຕສ່ຽວ ເຝງ ກົ໊ວະ ເຕສົ໋າ ເຍີຍ ເນຍ-ບູງ ເຫວີ່ຍ ໂຕສ໋ວ ຈັ໋ງ-ໂຫ່ ໄກວ໋ ນິ່ນ ບົວ , ອກະຮ້າ ແອ໋ງ ມີ່ງ ອີ​ໂຄ​ນີ​ຢູມ ຕສີ້ງ .
44013052	ຢຽມ ອັນ​ທີ​ອົກ ຕສີ້ງ ເຍີຍ ສຽນ ເຢ​ຊູ ເຍີຍ ມ່ຽນ ອຈຽນ-ໂຢ້ວ ໄຫ່ ຢ່າ ມ່າຍ ສີງ ລີ່ງ ປວັ໊ງ ເດສ່ງ ນິ່ນ ບົວ ເຍີຍ ໂຮຍ້ວ .
44014001	ເຖົາ ອີ​ໂຄ​ນີ​ຢູມ ຕສີ້ງ , ເປົາ​ໂລ ເຖສົາ ບາ​ນາ​ບັດ ຮນັ້ງ ຢຽດ ເກົາ ນໍ , ມີ່ງ ຢິວ​ໄທ ມ່ຽນ ເຍີຍ ຫວຸ່ຍ ຕ້ອງ . ນິ່ນ ບົວ ຕສຸ້ນ ໂຕ໌ ມ່າຍ ເອີ໋ຍ ເລີ໌ຍ ໄຫ່ ຕສ່ຽວ ມ່າຍ ຢິວ​ໄທ ມ່ຽນ ເຖສົາ ຈັ໋ນ ສຽນ ທສ້ຳ ເຍີຍ .
44014002	ມປ່າ ໄມ້ ສຽນ ວົ້ວ ເຕີ໋ຍ ຢິວ​ໄທ ມ່ຽນ ໂທສະ ຈັ໋ນ ປຸນ ນິ່ນ ບົວ ມ່າຍ ໂຮຍ້ວ ອ໋ອຍ ໂຕສ໋ວ ໂຕະ ວົ້ວ ເຕີ໋ຍ ກໍ໋-ໂຢ໌ວ .
44014003	ເປົາ​ໂລ ເຖສົາ ບາ​ນາ​ບັດ ຢຽມ ວົ້ວ ເລົ່າ ເຍີຍ , ປູ໋ງ ຫລ່າງ ເຍີຍ ກ໊ອງ ຕສ໊ຽວ ເຍີຍ ໂຕ໌ . ຕສ໊ຽວ ຢ່າ ປຸນ ນິ່ນ ບົວ ໂຕສ໋ວ ຈັ໋ງ-ໂຫ່ ເຖສົາ ບົວະ ຮ່ອງ ໄຫ່ ເຍີຍ ສີ່ ທສ້ຳ ເຍີຍ , ປຸນ ທສີງ ນິ່ນ ບົວ ຕສຸ້ນ ຕສ໊ຽວ ເຖສີຍ ເອນ ເຍີຍ ໂຕ໌ ເຊ ຕສຽນ ເຍີຍ .
44014004	ຕສີ້ງ ເຍີຍ ຕສວັ໋ງ ມ່ຽນ ຕສ່ຽວ ປຸນ ອກອຍ ເດສ່ງ . ມ່າຍ ເຕີ໋ຍ ກັນ ຢິວ​ໄທ ມ່ຽນ , ມ່າຍ ເຕີ໋ຍ ກັນ ກົງ-ໂຕສ້ ບົວ .
44014005	ວົ້ວ ຕສັ່ນ , ມ່າຍ ເຕີ໋ຍ ຈັ໋ນ ເຖສົາ ຢິວ​ໄທ ມ່ຽນ ເຖສົາ ນິ່ນ ບົວ ໂຕສ໋ວ ໂຮລ ເຍີຍ ມ່ຽນ ທສ່າງ ລ່າງ ໂຕສ໋ວ ໂຕະ ເປົາ​ໂລ ເຖສົາ ບາ​ນາ​ບັດ , ອ໋ອຍ ເຕສ໊າະ ຫລະເປຢີ໊ຍ ຕສົງ ນິ່ນ ບົວ .
44014006	ມປ່າ ກົງ-ໂຕສ້ ບົວ ຮິ້ວ ຕຸ໊ ຕສ່ຽວ ເປຢົ໋າ ມີ່ງ ລີ​ຄາ​ໂອ​ເນຍ ເຕີ່ຍ ເຍີຍ ລິ​ສະ​ຕາ ມູ້ງ ເຖສົາ ເດ​ບີ ຕສີ້ງ ເຖສົາ ຮວີງ ດສ໋ວນ ວົ້ວ ເຕີ໋ຍ ຕ໋ອງ ,
44014007	ຢຽມ ວົ້ວ ຕສຸ້ນ ຄູ້ ຝຽນ .
44014008	ຢຽມ ລິ​ສະ​ຕາ ມູ້ງ ມ່າຍ ລ່ານ ຢຽມ-ທອຍ ເຕສົ໋າ ຫວ່າຍ ເຍີຍ ມ່ຽນ ເຕສວີ໌ຍ ຈ໊ຽນ ວົ້ວ , ໄມ້ ຢັ້ງ ເຈ໋ຍ ເຈົ໊າ .
44014009	ນິ່ນ ເຕສວີ໌ຍ ຈ໊ຽນ ວົ້ວ ໝວັງ ເປົາ​ໂລ ກ໊ອງ . ເປົາ​ໂລ ນຸໆ ເຍີຍ ໝັ່ງ , ປວັດ ນິ່ນ ມ່າຍ ສຽນ ຟິມ ໄຮ່ ຕສໍ່ ຕຸ໊ ເຕສົ໋າ ຫລົງ ,
44014010	ຕສ່ຽວ ຫລົ່ງ ເຖຈຍ ໂຮລ ເຍີຍ ກ໊ອງ , “ ເຈ໌ຍ ຊິນ ຕ້າຍ ໂຊ້ວ ຈ໊ຽນ ຕສະ ເຍີຍ ມ່າະ ! ” ວົ້ວ ລ່ານ ມ່ຽນ ຕສ່ຽວ ລ່ຽມ ເຕສີ້ຍ ອກວ໊ະ ເຈ໌ຍ ຊິນ ຕ້າຍ ຢັ້ງ ເຈົ໊າ .
44014011	ຕສວັ໋ງ ມ່ຽນ ປວັດ , ນິ່ນ ບົວ ຫລົ່ງ ລີ​ຄາ​ໂອ​ເນຍ ຫວ່າ ເໜົ່າໆ ເຍີຍ ເຫ່ວ , “ ມ່າຍ ຕສ້ຽນ ຫຮວາ ເປ໋ນ ມ່ຽນ ເຍີຍ ຊິນ ເອຈ່ຍ ບົວ ນ້າຍ ຕ້າຍ ອ໊ະ ໂລ່ະ ! ”
44014012	ບາ​ນາ​ບັດ ນິ່ນ ບົວ ທສວດ ບົ໋ວ ເຫ່ວ ຊຸດ . ເປົາ​ໂລ ນິ່ນ ບົວ ເຫ່ວ ເຮ​ເມດ , ເຫວີ່ຍ ຕສຸ ນິ່ນ ຕສຸ້ນ ໂຕ໌ ເກົ້າ ທສ້ຳ .
44014013	ຊຸດ ຕສ້ຽນ ເຍີຍ ໝິ່ວ-ເປຢົ໊າ ຢຽມ ຕສີ້ງ ກະເຫຍ່ຍ . ຊຸດ ເຍີຍ ໄຊ ມ່ຽນ ຕໍ້ ງົ່ງ ໂກ໊ວ , ຕໍ້ ປຢັ້ງ ຕ້າຍ ເຖົາ ຕສີ້ງ ແກ້ງ ອ໋ອຍ ເຖສົາ ຕສວັ໋ງ ມ່ຽນ ເຕສ່ຍ ປຸນ ເປົາ​ໂລ ບົວ .
44014014	ບາ​ນາ​ບັດ ເຖສົາ ເປົາ​ໂລ ໄຮ໌ ມ່ຽນ ກ໊ອງ ນິ່ນ ບົວ ອ໋ອຍ ຮນັ້ງ ນ້າຍ ນໍ ໂຕສ໋ວ , ນິ່ນ ບົວ ຕສ່ຽວ ເປ໊ດ ກັ້ນ ເຍີຍ ລຸຍ , ຖິວ ເປັຍ ຕສວັ໋ງ ມ່ຽນ ກະຍົ໌ວ ມີ່ງ , ເໜົ່າໆ ເຍີຍ ເຫ່ວ ຈ໊ຽນ ກ໊ອງ ,
44014015	“ ເມີ່ຍ ບົວ ເຫວີ່ຍ ຫາຍ ຕິ່ວ ຮນັ້ງ ນ້າຍ ໂຕສ໋ວ ແລ່ ? ເຢຍ ບົວ ຢ່າ ປ້າມ ມ່ຽນ ຮນັ້ງ ເມີ່ຍ ບົວ ນໍ . ເຢຍ ບົວ ຕ້າຍ ຕສຸ້ນ ຄູ້ ຝຽນ ບົ໋ວ ເມີ່ຍ ບົວ ກວັ່ງ ອກອຍ ນ້າຍ ເຕີ໋ຍ ເຮ່ນ ສີ່ ແອ໋ງ ລໍ໌ ຕສຢັ້ງ ຈ໊ຽນ ເຍີຍ ທິນ-ຮູ່ງ , ຕົ້ງ ເຕສີ໋ຍ ລູ່ງ ເຕສີ໋ຍ ເດົາ ເຕສີ໋ຍ ຄ້ອຍ ຢ່າ ເຕສີ໋ຍ ຢຽມ ນ້າຍ ເຕີ໋ຍ ກະຍົ໌ວ ເຍີຍ ໝ່ານ ໝວດ ກະນ້າຍ ວົ້ວ ເຕົ້າ .
44014016	ໂລ໌-ຮນອຍ ທິນ-ຮູ່ງ ປຸນ ໝ່ານ ຝີງ ເຊວີ່ຍ ນິ່ນ ບົວ ກັ້ນ ເຍີຍ ໂຮຍ້ວ ໂຕສ໋ວ .
44014017	ມປ່າ ນິ່ນ ຫາຍ ຕສັ່ນ ໂຕສ໋ວ ຫລົງ ປຸນ ບົວ , ໂຕສ໋ວ ຕສອງ-ເຕສ໋ງ ປິ໋ວ ເມ່ງ ນິ່ນ ຕສຢັ້ງ ຈ໊ຽນ ເຍີຍ . ນິ່ນ ປຸນ ລູ່ງ ຕຸ້ຍ ບຢູ່ງ , ປຸນ ແກງ-ຕສວັ໋ງ ເອີຍ ທສຸນ-ທສຽວ ທສວດ ຕຸ໊ ຫອບ . ນິ່ນ ຢ່າ ປຸນ ເມີ່ຍ ບົວ ຫຍັ່ນ ເປ໊ວ , ອຈຽນ-ໂຢ້ວ ໄຫ່ . ”
44014018	ກົງ-ໂຕສ້ ບົວ ກ໊ອງ ນ້າຍ ເຕີ໋ຍ ຫວ່າ ຕົ໊ນ ນິ່ນ ບົວ ມປ່າ ຄ້າ ເຕີ໋ຍ ກ໊ອງ ໄມ້ ຮີ່ງ . ຕສວັ໋ງ ມ່ຽນ ຖສໍ່ ອ໋ອຍ ຕໍ້ ກະນ້າຍ ຕ້າຍ ເຕສ່ຍ ປຸນ ນິ່ນ ບົວ .
44014019	ມ່າຍ ເຕີ໋ຍ ຢິວ​ໄທ ມ່ຽນ ຢຽມ ອັນ​ທີ​ອົກ ເຖສົາ ອີ​ໂຄ​ນີ​ຢູມ ຕ້າຍ ດົ໊ວ ຕສວັ໋ງ ມ່ຽນ ເຖສົາ ນິ່ນ ບົວ ຕົ້ງ ໂຮຍ້ວ ຫລົ່ງ ຫລະເປຢີ໊ຍ ຕສົງ ເປົາ​ໂລ . ຕສົງ ລິ໌ວ , ທໍ ທສວດ ກະເຫຍ່ຍ ຕສິ ຕສີ້ງ , ຫລ່າຍ ນິ່ນ ໄຕ່ ໝີ່ ອ໊ະ .
44014020	ມປ່າ ສຽນ ເຢ​ຊູ ເຍີຍ ກໍ໋-ໂຢ໌ວ ຕ້າຍ ເວີ່ຍ ຈ໊ຽນ ນິ່ນ , ນິ່ນ ຕສ່ຽວ ເຈ໌ຍ ຊິນ ຕ້າຍ ແອ໋ງ ເປັຍ ມູ້ງ . ຕະເຫຍີ່ຍ ຮນອຍ ນິ່ນ ເຖສົາ ບາ​ນາ​ບັດ ແອ໋ງ ມີ່ງ ເດ​ບີ ຕສີ້ງ .
44014021	ເປົາ​ໂລ ເຖສົາ ບາ​ນາ​ບັດ ຢຽມ ເດ​ບີ ຕສີ້ງ ຕສຸ້ນ ຄູ້ ຝຽນ ຕສ່ຽວ ຕຸ໊ ມ່ຽນ ທສ້ຳ ເຍີຍ ຕ້າຍ ໂຕສ໋ວ ໄຊ-ກໍ໋ . ອກະຮ້າ ເປົາ​ໂລ ບົວ ດສ໋ວນ ລິ​ສະ​ຕາ ມູ້ງ , ອີ​ໂຄ​ນີ​ຢູມ ຕສີ້ງ ເຖສົາ ປິ​ສິ​ເດຍ ເຕີ່ຍ ເຍີຍ ອັນ​ທີ​ອົກ ຕສີ້ງ ,
44014022	ຢຽມ ວົ້ວ ເຕີ໋ຍ ຕ໋ອງ ເຖງ ໄຊ-ກໍ໋ ບົວ ສຽນ ວ້ວນ ຢ່າ ຂວິນ ນິ່ນ ບົວ ຫາຍ ຕສັ່ນ ອ໋ອຍ ຕສຸ ກັນ ຫລົງ ສຽນ ເຢ​ຊູ ເຍີຍ ເຈົ໊າ , ຢ່າ ບົ໋ວ ນິ່ນ ບົວ , “ ບົວ ອ໋ອຍ ຕສຸ ເຕ໊ຍ ທສ້ຳ-ຫຍູ່ງ ໂຄ້ວ ໜ່ານ ຖສີງ ຕ້າຍ ໄຮ່ ຕຸ໊ ເປັຍ ທິນ-ຮູ່ງ ເຍີຍ ກົ໊ວະ . ”
44014023	ຢຽມ ນອມໆ ຈິວ-ປາງ ນິ່ນ ບົວ ອອນ ມ່ຽນ ໂຕສ໋ວ ມ່ຽນ ໂກ໋ . ນິ່ນ ບົວ ເຕົ໋າ ເກົ໋າ , ເຕສີຍ ໄມ້ ຫຍັ່ນ ຫາຍ ຫຍູ່ງ ຕສ່ຽວ ເຕສ໊າະ ນ້າຍ ເຕີ໋ຍ ມ່ຽນ ໂກ໋ ຝູງ ປຸນ ນິ່ນ ບົວ ສຽນ ເຂົາ ວົ້ວ ເຕົ້າ ຕສ໊ຽວ .
44014024	ເປົາ​ໂລ ເຖສົາ ບາ​ນາ​ບັດ ແອ໋ງ ເຈ໋ຍ ປິ​ສິ​ເດຍ ເຕີ່ຍ-ປູງ ມີ່ງ ເຖົາ ປຳ​ຟີ​ເລຍ .
44014025	ຢຽມ ວົ້ວ ເປ​ກາ ຕສີ້ງ ຕສຸ້ນ ລິ໌ວ ໂຕ໌ , ນິ່ນ ບົວ ຕສ່ຽວ ເອຈ່ຍ ເຖົາ ອັດ​ທາ​ລິ​ຢາ ມູ້ງ .
44014026	ຢຽມ ໜ່າຍ ເປັຍ ດສັ໊ງ ດສ໋ວນ ຊີ​ເລຍ ເຕີ່ຍ-ປູງ , ອັນ​ທີ​ອົກ ຕສີ້ງ ໝີ່ ອ໊ະ . ນ້າຍ ນອມ ຕສີ້ງ ເຊ ຕົ້ງ ຕສິ້ນ ດ່າງ ໄຊ-ກໍ໋ ບົວ ເຕສ໊າະ ເປົາ​ໂລ ບົວ ຝູງ ປຸນ ທິນ-ຮູ່ງ ເອີຍ ນິ່ນ ເຍີຍ ເອນ ໂກ໋ວ , ເຖງ ນິ່ນ ບົວ ໄຮ່ ໂຕສ໋ວ ທສວດ ອີ້ ຕສັ່ນ ໂຕສ໋ວ ຕສຢັ໋ງ ນ້າຍ ເຕີ໋ຍ ກົງ .
44014027	ດສ໋ວນ ເຖົາ ອັນ​ທີ​ອົກ , ເປົາ​ໂລ ບົວ ເຫ່ວ ຕສວັ໋ງ ຈິວ-ປາງ ກັ໊ບ ຕສຸ໊ນ . ນິ່ນ ບົວ ຕສ່ຽວ ກ໊ອງ ທິນ-ຮູ່ງ ເຖງ ນິ່ນ ບົວ ໂຕສ໋ວ ເຍີຍ ເຈົ໊າ-ໂຫລ່ວ , ຢ່າ ກ໊ອງ ທິນ-ຮູ່ງ ຮນັ້ງ ຫາຍ ນໍ ຄອຍ ເຈົ໊າ ປຸນ ຈັ໋ນ ສຽນ ເຢ​ຊູ .
44014028	ນິ່ນ ບົວ ຢ່າ ເຖສົາ ໄຊ-ກໍ໋ ບົວ ຢຽມ ເລົ່າ ເຍີຍ .
44015001	ມ່າຍ ເຕີ໋ຍ ມ່ຽນ ຢຽມ ຢູ​ເດຍ ແຊ້ງ ມີ່ງ ເຖົາ ອັນ​ທີ​ອົກ ຕສີ້ງ ອຈ໋າວ ສຽນ ເຢ​ຊູ ເຍີຍ ກໍ໋-ໂຢ໌ວ . ນິ່ນ ບົວ ກ໊ອງ , “ ເຊ ກ໊ອງ ເມີ່ຍ ບົວ ໄມ້ ເອີຍ ຈ໊ຽນ ໂມ​ເຊ ເຍີຍ ເລີ໌ຍ ເຈ໋ຍ ກ໊າດ ເຍີຍ ເລີ໌ຍ ນໍ , ເມີ່ຍ ບົວ ໄມ້ ໄຮ່ ຕຸ໊ ໂອຈ໋ວ . ”
44015002	ເປົາ​ໂລ ເຖສົາ ບາ​ນາ​ບັດ ເຖສົາ ນິ່ນ ບົວ ເອຈ່ຍ ທຈະ ແດສງ-ແຫງ່ງ ຫລວນ ເລີ໌ຍ . ຈິວ-ປາງ ຕສ່ຽວ ຕີ່ງ ພ້າຍ ເປົາ​ໂລ ເຖສົາ ບາ​ນາ​ບັດ ເຖສົາ ເຕີ໋ຍ ກໍ໋-ໂຢ໌ວ ມີ່ງ ເຢ​ລູ​ຊາ​ເລມ ຕສີ້ງ ລໍ໌ ກົງ-ໂຕສ້ ເຖສົາ ມ່ຽນ ໂກ໋ ບົວ ທສ່າງ ລ່າງ ນ້າຍ ເຕີ໋ຍ ສີ່ .
44015003	ຈິວ-ປາງ ຕສ່ຽວ ຝູງ ນິ່ນ ບົວ ທສວດ ເຈົ໊າ ມີ່ງ . ນິ່ນ ບົວ ເຈ໋ຍ ຟີ​ນີ​ເຊຍ ເຖສົາ ສະ​ມາ​ເລຍ ແຊ້ງ , ເຖົາ ຫາຍ ກ໊ອງ ບົ໋ວ ມ່ຽນ ຈັ໋ນ ຮນັ້ງ ຫາຍ ນໍ ກ໊ອຍ ໂຮຍ້ວ ສຽນ ເຢ​ຊູ . ຕສວັ໋ງ ກໍ໋-ໂຢ໌ວ ໄຮ໌ ນ້າຍ ເຕີ໋ຍ ຝຽນ ນິ່ນ ບົວ ຕສະເກ້ງ ອະເຮນີ້ຍ ໄຫ່ .
44015004	ມີ່ງ ເຖົາ ເຢ​ລູ​ຊາ​ເລມ ຕສີ້ງ ວົ້ວ ຕສັ່ນ , ຈິວ-ປາງ ມ່ຽນ , ກົງ-ໂຕສ້ ບົວ , ເຖສົາ ມ່ຽນ ໂກ໋ ບົວ ອະເຮນີ້ຍ ຕສິ໊ບ . ເປົາ​ໂລ ເຖສົາ ບາ​ນາ​ບັດ ຢ່າ ກ໊ອງ ເດສ່ງ ທິນ-ຮູ່ງ ຮນັ້ງ ຫາຍ ນໍ ຫລົ່ງ ນິ່ນ ບົວ ໂຕສ໋ວ ນິ່ນ ເຍີຍ ກົງ .
44015005	ມປ່າ ມ່າຍ ເຕີ໋ຍ ຟາ​ລິ​ສີ ວົ້ວ ເຈົ໊າ ສຽນ ເຢ​ຊູ ເຍີຍ ມ່ຽນ ໂຊ້ວ ເຈ໌ຍ ຕ້າຍ ກ໊ອງ , “ ດົ່ງ ຫາຍ ອ໋ອຍ ຕສຸ ເຫ່ວ ຈັ໋ນ ເຈ໋ຍ ກ໊າດ ເຍີຍ ເລີ໌ຍ ຢ່າ ຫັດ ນິ່ນ ບົວ ເອີຍ ເດສ່ງ ໂມ​ເຊ ເຍີຍ ເລີ໌ຍ-ຫລັດ . ”
44015006	ກົງ-ໂຕສ້ ເຖສົາ ມ່ຽນ ໂກ໋ ຢຽດ ຕສູ໊ງ ກັ໊ບ ຕສຸ໊ນ ທສ່າງ ລ່າງ ນ້າຍ ເຕີ໋ຍ ສີ່ .
44015007	ນິ່ນ ບົວ ຫລວນ ເລີ໌ຍ ເລົ່າ ເຍີຍ , ປີ​ເຕ ຕສ່ຽວ ໂຊ້ວ ເຈ໌ຍ ຕ້າຍ ກ໊ອງ , “ ກໍ໋-ໂຢ໌ວ ອ້າ ! ເມີ່ຍ ບົວ ຮິ້ວ ຕຸ໊ ຕສິ້ນ ດ່າງ ທິນ-ຮູ່ງ ຢຽມ ເມີ່ຍ ບົວ ກະຍົ໌ວ ກິ໊ນ ເຢຍ ທສວດ ມີ່ງ ຕສຸ້ນ ຄູ້ ຝຽນ ປຸນ ຈັ໋ນ ໝວັງ ຢ່າ ສຽນ .
44015008	ທິນ-ຮູ່ງ ຮິ້ວ ຕຸ໊ ໝ່ານ ມ່ຽນ ເຍີຍ ໂຮຍ້ວ ຢ່າ ປຸນ ທສີງ ນິ່ນ ອະເຮນີ້ຍ ຈັ໋ນ , ເຫວີ່ຍ ຕສຸ ນິ່ນ ເຖສີຍ ສີງ ລີ່ງ ປຸນ ນິ່ນ ບົວ ຮນັ້ງ ເຖສີຍ ປຸນ ບົວ ນໍ .
44015009	ຢິວ​ໄທ ມ່ຽນ ໄຟ ຈັ໋ນ ທິນ-ຮູ່ງ ໄມ້ ຝຸນ ກັ້ນ ຫຍູ່ງ . ເຫວີ່ຍ ນິ່ນ ບົວ ສຽນ , ທິນ-ຮູ່ງ ດສ໋າວ ນິ່ນ ບົວ ເຍີຍ ໂຮຍ້ວ ທສີງ-ເດສ່ງ .
44015010	ວົ້ວ ຫຍູ່ງ , ເມີ່ຍ ບົວ ເຫວີ່ຍ ຫາຍ ຕິ່ວ ອ໋ອຍ ເສີຍ ທິນ-ຮູ່ງ ? ອ໋ອຍ ເຕສ໊າະ ເຮນ້ຍ ເຍີຍ ກະນ້າຍ ປຸນ ນ້າຍ ເຕີ໋ຍ ໄຊ-ກໍ໋ ເຫຍຍ , ຕົ້ງ ບົວ ກັ້ນ ເຖສົາ ບົວ ເຍີຍ ອົງ-ຖາຍ ຕສູ໊ງ ເຫຍຍ ໄມ້ ຕົ໌ງ ເຍີຍ ກະນ້າຍ .
44015011	ໄມ້ ເຕສີ໌ຍ ຮນັ້ງ ໜ່າຍ ເຫລາະ . ບົວ ສຽນ ບົວ ຕຸ໊ ໂອຈ໋ວ ເຊ ເຫວີ່ຍ ຕສ໊ຽວ ເຢ​ຊູ ເຍີຍ ເອນ ຮນັ້ງ ນິ່ນ ບົວ ນໍ . ”
44015012	ຕສວັ໋ງ ມ່ຽນ ເຊກໆ ເຍີຍ ໝວັງ ບາ​ນາ​ບັດ ເຖສົາ ເປົາ​ໂລ ກ໊ອງ ທິນ-ຮູ່ງ ຫລົ່ງ ນິ່ນ ບົວ ຢຽມ ຈັ໋ນ ກະຍົ໌ວ ໂຕສ໋ວ ເຍີຍ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ .
44015013	ກ໊ອງ ເຊດ , ຢາ​ກອບ ແອ໋ງ ກ໊ອງ , “ ກໍ໋-ໂຢ໌ວ ອ່າ , ໝວັງ ເຢຍ ກ໊ອງ ໂອ່ .
44015014	ຊີ​ມົນ ໂທສະ ໂຫະ ກ໊ອງ ລິ໌ວ ທິນ-ຮູ່ງ ລໍ໌ ຈັ໋ນ ຕ້າວ ດສຸ່ນ , ກິ໊ນ ທສວດ ເຕີ໋ຍ ຕ້າຍ ໂຕສ໋ວ ນິ່ນ ເຍີຍ ມ່ຽນ .
44015015	ນ້າຍ ຕສະເກ້ງ ຕ໋ອຍ ຕສຸ ໂຕ່ວ ຫວ່າ ມ່ຽນ ເຍີຍ ຫວ່າ ຮນັ້ງ ເຟ້ຍ ຈ໊ຽນ ກ໊ອງ ນໍ ,
44015016	‘ ອກະຮ້າ ເຢຍ ອ໋ອຍ ດສ໋ວນ ຕ້າຍ , ອ໋ອຍ ຫລຽບ ເຈ໌ຍ ດາ​ວິດ ເຍີຍ ເປຢົ໊າ-ບາງ , ແອ໋ງ ຫລົ່ງ ໂລ໌-ເປຢົ໊າ ເຍີຍ ກະນ້າຍ ກັ້ນ ຊຢັງ-ເຖສີຍ ເຈ໌ຍ .
44015017	ຮນັ້ງ ໜ່າຍ ເຊ ເຫວີ່ຍ ປຸນ ເຫຍ່ຍ ເຍີຍ ມ່ຽນ ອ໋ອຍ ຕ້າຍ ລໍ໌ ຕສ໊ຽວ , ຕົ້ງ ເຢຍ ເຫ່ວ ຕ້າຍ ໂຕສ໋ວ ເຢຍ ເຍີຍ ມ່ຽນ ວົ້ວ ເຕີ໋ຍ ໝ່ານ ຝີງ ຈັ໋ນ .
44015018	ໂລ໌-ຮນອຍ ປຸນ ມ່ຽນ ຮິ້ວ ຕຸ໊ ນ້າຍ ເຕີ໋ຍ ສີ່ ອ໋ອຍ ທສວດ ຕ້າຍ ວົ້ວ ເຕົ້າ ຕສ໊ຽວ ກ໊ອງ ນ້າຍ ເຕີ໋ຍ ຫວ່າ . ’ ”
44015019	ຢາ​ກອບ ແອ໋ງ ກ໊ອງ , “ ຕສິ໋ວ ເຢຍ ໝັ່ງ , ບົວ ໄມ້ ຫອບ ຕສຸ ໂຕສ໋ວ ຫາຍ ຫຍູ່ງ ປຸນ ຮວິນ ຕ້າຍ ລໍ໌ ທິນ-ຮູ່ງ ວົ້ວ ເຕີ໋ຍ ຈັ໋ນ ໄຮ໌ ອະ ໄຫ່ .
44015020	ມປ່າ ບົວ ອ໋ອຍ ຕສຸ ເຟ້ຍ ຝຽນ ບົ໋ວ ນິ່ນ ບົວ ເກ່ , ໄມ້ ຕູ໋ງ ຫຍັ່ນ ເຕສ່ຍ ເຈ໋ຍ ໝິ່ວ-ຝັງ ຕສ່ຽວ ມ່າຍ ຫວຸຍ ເຍີຍ ກະນ້າຍ , ໄມ້ ຕູ໋ງ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ , ໄມ້ ຕູ໋ງ ຫຍັ່ນ ແໜະ ຈາງ ໄຕ່ ເຍີຍ ແຊງ-ຄູ້ ອໍ໊ , ຢ່າ ໄມ້ ຕູ໋ງ ຫຍັ່ນ ດສຢ໊າມ .
44015021	ເຫວີ່ຍ ຕສຸ ໂລ໌-ຮນອຍ ເຖົາ ອີ້ ຕສັ່ນ ຢຽມ ນອມໆ ຕສີ້ງ ມ່າຍ ມ່ຽນ ຕສຸ້ນ ໂມ​ເຊ ເຍີຍ ເລີ໌ຍ . ນອມໆ ຕີ້ງ ກົງ ຮນອຍ ມ່າຍ ມ່ຽນ ຢຽມ ຫວຸ່ຍ ຕ້ອງ ໂຕະ ນິ່ນ ເຍີຍ ເລີ໌ຍ-ຫລັດ ໂຊວ . ”
44015022	ວົ້ວ ຕສັ່ນ ກົງ-ໂຕສ້ ເຖສົາ ມ່ຽນ ໂກ໋ ເຖສົາ ຕສວັ໋ງ ຈິວ-ປາງ ມ່ຽນ ທສ່າງ ລ່າງ ຫອບ ກິ໊ນ ເຕີ໋ຍ ມ່ຽນ ພ້າຍ ກັນ ເປົາ​ໂລ ເຖສົາ ບາ​ນາ​ບັດ ມີ່ງ ອັນ​ທີ​ອົກ ຕສີ້ງ . ນິ່ນ ບົວ ກິ໊ນ ເຍີຍ ມ່ຽນ ມ່າຍ ລ່ານ ເຫ່ວ ຢູ​ດາດ , ແອ໋ງ ມ່າຍ ນອມ ບົ໋ວ ເຫ່ວ ບາ​ຊັບ​ບາດ . ມ່າຍ ລ່ານ ເຫ່ວ ຊີ​ລາ . ນ້າຍ ເຕີ໋ຍ ອີ ລ່ານ ຢຽມ ກໍ໋-ໂຢ໌ວ ບຸດົ໋ງ ໂຕສ໋ວ ເປຢີ໊ຍ ເຕສີ໊ຍ ເຍີຍ ມ່ຽນ .
44015023	ກົງ-ໂຕສ້ ເຖສົາ ມ່ຽນ ໂກ໋ ຕສ່ຽວ ເຟ້ຍ ຝຽນ ປຸນ ນິ່ນ ບົວ ຕໍ້ ຈ໊ຽນ ມີ່ງ . ຝຽນ ກ໊ອງ ,
44015024	ເຢຍ ບົວ ໄຮ໌ ມ່ຽນ ກ໊ອງ ມ່າຍ ເຕີ໋ຍ ຢຽມ ເຢຍ ບົວ ນ້າຍ ເຍີຍ ມ່ຽນ ມີ່ງ ເມີ່ຍ ບົວ ໜ່າຍ ຕສຸ້ນ ໂຕ໌ ໂທສະ ເມີ່ຍ ບົວ ເຍີຍ ໂຮຍ້ວ ຫລຸ່ນ ເດສ່ງ . ມປ່າ ໄມ້ ເຕສີ໌ຍ ເຢຍ ບົວ ພ້າຍ ນິ່ນ ບົວ ມີ່ງ ໂອ່ .
44015025	ເຢຍ ບົວ ຕສ່ຽວ ຕົ້ງ ໂຮຍ້ວ ກິ໊ນ ເຕີ໋ຍ ມ່ຽນ ຕ້າຍ ພ້າຍ ນິ່ນ ບົວ ມີ່ງ ເມີ່ຍ ບົວ ໜ່າຍ ເຖສົາ ຈ໊ຽນ ເຢຍ ບົວ ຮນ້ຳ ເຍີຍ ຕ່ອຍ , ບາ​ນາ​ບັດ ເຖສົາ ເປົາ​ໂລ .
44015026	ນ້າຍ ເຕີ໋ຍ ອີ ລ່ານ ເຫວີ່ຍ ຕສ໊ຽວ ເຢ​ຊູ ກີ​ຕູ່ ເຍີຍ ບົ໋ວ ໄມ້ ຝຸນ ແໝ່ງ ເຍີຍ ໂຕສ໋ວ .
44015027	ຮນັ້ງ ໜ່າຍ , ເຢຍ ບົວ ພ້າຍ ຢູ​ດາດ ເຖສົາ ຊີ​ລາ ມີ່ງ ເຖສົາ ເມີ່ຍ ບົວ ຕ໋ອຍ ຮມຽນ ກ໊ອງ ເມ່ງ ນ້າຍ ເຕສີ໊ຍ ຝຽນ ເຍີຍ ສີ່ .
44015028	ສີງ ລີ່ງ ເຖສົາ ເຢຍ ບົວ ຟີ່ ຮນັ້ງ ເຍີຍ ໄມ້ ອ໋ອຍ ທິບ ຫາຍ ຫຍູ່ງ ຈາ ປຸນ ເມີ່ຍ ບົວ ເຮນ້ຍ , ທສວດ ລິ໌ວ ອີ້ ຕສັ່ນ ເຟ້ຍ ຈ໊ຽນ ນ້າຍ ເຕີ໋ຍ ຮນັ້ງ .
44015029	ເມີ່ຍ ບົວ ອ໋ອຍ ຕສຸ ເກ່ ໄມ້ ຕູ໋ງ ຫຍັ່ນ ເຕສ່ຍ ເຈ໋ຍ ໝິ່ວ-ຝັງ ເຍີຍ ກະນ້າຍ . ໄມ້ ຕູ໋ງ ຫຍັ່ນ ດສຢ໊າມ , ໄມ້ ຕູ໋ງ ຫຍັ່ນ ແໜະ ຈາງ ໄຕ່ ເຍີຍ ແຊງ-ຄູ້ ອໍ໊ , ຢ່າ ໄມ້ ຕູ໋ງ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ . ເຊ ກ໊ອງ ເມີ່ຍ ບົວ ເກ່ ຈ໊ຽນ ນ້າຍ ປົ໊ວະ ກະນ້າຍ ຕສ່ຽວ ຫລົງ ອ໊ະ . ແປ້ງ ອອນ ເຍີຍ ຢຽມ ໂອ່ . ”
44015030	ສຽນ ເຢ​ຊູ ເຍີຍ ກໍ໋-ໂຢ໌ວ ຕສ່ຽວ ຝູງ ນ້າຍ ເຕີ໋ຍ ມ່ຽນ ທສວດ ເຈົ໊າ ມີ່ງ ອັນ​ທີ​ອົກ ຕສີ້ງ . ເຖົາ ວົ້ວ ນິ່ນ ບົວ ເຫ່ວ ຈິວ-ປາງ ມ່ຽນ ກັ໊ບ ຕສຸ໊ນ ຕສ່ຽວ ເຕສ໊າະ ວົ້ວ ເຕສີ໊ຍ ຝຽນ ປຸນ ນິ່ນ ບົວ .
44015031	ໂຕະ ຕອງ ນ້າຍ ເຕສີ໊ຍ ຝຽນ , ໄຮ໌ ຝຽນ ອອນ ນິ່ນ ບົວ ເຍີຍ ໂຮຍ້ວ , ເຕົ້າໆ ຕສ່ຽວ ອະເຮນີ້ຍ ໄຫ່ ອ໊ະ .
44015032	ຢູ​ດາດ ເຖສົາ ຊີ​ລາ ໂຕສ໋ວ ໂຕ່ວ ຫວ່າ ມ່ຽນ ຢ່າ ກ໊ອງ ທສ້ຳ ເຍີຍ ຂວິນ ກໍ໋-ໂຢ໌ວ ບົວ , ອອນ ນິ່ນ ບົວ ເຍີຍ ໂຮຍ້ວ , ເຖງ ນິ່ນ ບົວ ເກົ້າ ສຽນ ຕຸ໊ ເຮ້ນ .
44015033	ຢຽມ ຢຽດ ຖສາມ ວົ້ວ , ກໍ໋-ໂຢ໌ວ ບົວ ຕສ່ຽວ ຝູງ ນິ່ນ ບົວ ແປ້ງ ອອນ ເຍີຍ ທສວດ ເຈົ໊າ ດສ໋ວນ ເຖົາ ພ້າຍ ນິ່ນ ບົວ ຕ້າຍ ວົ້ວ ເຕີ໋ຍ .
44015034	ມປ່າ ຊີ​ລາ ຕີ່ງ ໂຮຍ້ວ ຢຽມ ວົ້ວ .
44015035	ເປົາ​ໂລ ເຖສົາ ບາ​ນາ​ບັດ ຖສໍ່ ຢຽມ ອັນ​ທີ​ອົກ ຕສີ້ງ . ນິ່ນ ບົວ ເຖສົາ ມ່ຽນ ທສ້ຳ ເຍີຍ ອຈ໋າວ ຢ່າ ຕສຸ້ນ ຕສ໊ຽວ ເຍີຍ ໂຕ໌ .
44015036	ອກະຮ້າ ທສ້ຳ-ຮນອຍ ເຕີ໋ຍ ເຍີຍ , ເປົາ​ໂລ ກ໊ອງ ບົ໋ວ ບາ​ນາ​ບັດ , “ ບົວ ອ໋ອຍ ຕສຸ ດສ໋ວນ ມີ່ງ ໝັ່ງ ກ໋າ , ຕົ້ງ ບົວ ມີ່ງ ຕສຸ້ນ ເຈ໋ຍ ຕສ໊ຽວ ເຍີຍ ໂຕ໌ ເຍີຍ ນອມໆ ມູ້ງ ວົ້ວ ເຕີ໋ຍ ກໍ໋-ໂຢ໌ວ ຮນັ້ງ ຫາຍ ນໍ ເອາະ ? ”
44015037	ບາ​ນາ​ບັດ ຢ່າ ອ໋ອຍ ຕໍ້ ໂຢ​ຮັນ ມາ​ໂຄ ເຖສົາ ຈ໊ຽນ ມີ່ງ .
44015038	ມປ່າ ເປົາ​ໂລ ໄຮ໌ ໄມ້ ຫອບ ຕສຸ ຕໍ້ , ເຫວີ່ຍ ຕສຸ ຕສິ້ນ ດ່າງ ວົ້ວ ດສຸ່ນ , ເຖົາ ປຳ​ຟີ​ເລຍ , ໂຢ​ຮັນ ມາ​ໂຄ ກວັ່ງ ນິ່ນ ບົວ , ໄມ້ ເຖສົາ ນິ່ນ ບົວ ໂຕສ໋ວ ກົງ .
44015039	ນິ່ນ ບົວ ອີ ເຕົ້າ ຟິ້ວ-ຖສົງ ລິ໌ວ , ຕສ່ຽວ ປຸນ ອກອຍ ຕ່ອຍ ໝີ່ ອ໊ະ . ບາ​ນາ​ບັດ ຕໍ້ ຈ໊ຽນ ມາ​ໂຄ ເປັຍ ດສັ໊ງ ມີ່ງ ໄຊ​ປັດ ຄ້ອຍ-ໂດສວ .
44015040	ມປ່າ ເປົາ​ໂລ ກິ໊ນ ຊີ​ລາ ເຖສົາ ນິ່ນ ມີ່ງ . ສຽນ ເຢ​ຊູ ເຍີຍ ຕສວັ໋ງ ມ່ຽນ ຕສ່ຽວ ເຕສ໊າະ ນິ່ນ ບົວ ອີ ລ່ານ ຝູງ ປຸນ ຕສ໊ຽວ ເອີຍ ນິ່ນ ເຍີຍ ເອນ ໂກ໋ວ .
44015041	ທສວດ ເຈົ໊າ ມີ່ງ , ນິ່ນ ເຈ໋ຍ ຊີ​ເລຍ ເຖສົາ ຊີ​ລີ​ເຊຍ ແຊ້ງ ເຖງ ຕສວັ໋ງ ຈິວ-ປາງ ເກົ້າ ສຽນ ຕຸ໊ ວ້ວນ .
44016001	ເປົາ​ໂລ ແອ໋ງ ມີ່ງ ເດ​ບີ ຕສີ້ງ ເຖສົາ ລິ​ສະ​ຕາ ມູ້ງ . ລິ​ສະ​ຕາ ມູ້ງ ມ່າຍ ເຕົ້າ ໄຊ-ກໍ໋ , ບົ໋ວ ເຫ່ວ ທິ​ໂມ​ໄທ . ນິ່ນ ເຍີຍ ມາ ເຊ ຢິວ​ໄທ ມ່ຽນ ຢ່າ ສຽນ ເຢ​ຊູ ເຍີຍ . ມປ່າ ນິ່ນ ເຍີຍ ເຕຍ ເປ໋ນ ຈັ໋ນ-ກີກ .
44016002	ລິ​ສະ​ຕາ ເຖສົາ ອີ​ໂຄ​ນີ​ຢູມ ເຍີຍ ກໍ໋-ໂຢ໌ວ ຢ່າ ເທສງ ທິ​ໂມ​ໄທ .
44016003	ເປົາ​ໂລ ອ໋ອຍ ຕໍ້ ທິ​ໂມ​ໄທ ກັນ ນິ່ນ ມີ່ງ ຕສ່ຽວ ເຖງ ນິ່ນ ເຈ໋ຍ ກ໊າດ ເຍີຍ ເລີ໌ຍ , ເຫວີ່ຍ ຕສຸ ວົ້ວ ນອມ ເຕີ່ຍ-ປູງ ເຍີຍ ຕສວັ໋ງ ຢິວ​ໄທ ມ່ຽນ ຮິ້ວ ຕຸ໊ ທິ​ໂມ​ໄທ ເຍີຍ ເຕຍ ໂຕສ໋ວ ຈັ໋ນ-ກີກ .
44016004	ເປົາ​ໂລ ບົວ ເຕສວີ້ຍ ມູ້ງ ໂຢ້ວ ຈ໊ຽນ ມີ່ງ . ມີ່ງ ເຖົາ ຫາຍ ຢ່າ ເຕສ໊າະ ກົງ-ໂຕສ້ ເຖສົາ ມ່ຽນ ໂກ໋ ຢຽມ ເຢ​ລູ​ຊາ​ເລມ ຕສີ້ງ ຕີ່ງ ຕ້າຍ ເຍີຍ ເລີ໌ຍ ຈິວ ປຸນ ມ່ຽນ ເອີຍ ຈ໊ຽນ ໂຕສ໋ວ .
44016005	ເຫວີ່ຍ ນ້າຍ ຕສວັ໋ງ ຈິວ-ປາງ ຕສ່ຽວ ເກົ້າ ສຽນ ຕຸ໊ ເຮ້ນ . ຮນອຍໆ ມ່າຍ ມ່ຽນ ທິມ ເປັຍ ທສ້ຳ ຈ໊ຽນ ຝາວ .
44016006	ສີງ ລີ່ງ ໄມ້ ປຸນ ເປົາ​ໂລ ຢຽມ ເອ​ເຊຍ ແຊ້ງ ຕສຸ້ນ ໂຕ໌ . ນິ່ນ ບົວ ຕສ່ຽວ ເຈ໋ຍ ຟາ​ລີ​ເຈຍ ເຖສົາ ກາ​ລາ​ເທຍ ເຕີ່ຍ-ປູງ .
44016007	ເຖົາ ມິ​ເຊຍ ເຕີ່ຍ-ປູງ ເຍີຍ ກັ໊ບ-ຈ໋າຍ ກະເຮລນ ນິ່ນ ບົວ ອ໋ອຍ ເປັຍ ບິ​ທີ​ເນຍ , ມປ່າ ເຢ​ຊູ ເຍີຍ ສີງ ລີ່ງ ໄມ້ ປຸນ ນິ່ນ ບົວ ເປັຍ .
44016008	ນິ່ນ ບົວ ຕສ່ຽວ ເຈ໋ຍ ມິ​ເຊຍ ເຕີ່ຍ-ປູງ ມີ່ງ ເຖົາ ໂຕ​ອັດ .
44016009	ມີ່ງ ເຖົາ ວົ້ວ ມ໌ວນ , ເປົາ​ໂລ ປວັດ ຫິ່ນ ຢ້າງ ເຍີຍ ສີ່ . ນິ່ນ ປວັດ ເຕົ້າ ມາ​ຊີ​ໂດ​ເນຍ ມ່ຽນ ໂຊ້ວ ຈ໊ຽນ ທຈະ ໂທ້ , “ ໂທ້ ເຈ໋ຍ ເຖົາ ນ້າຍ ມາ​ຊີ​ໂດ​ເນຍ ເຕີ່ຍ-ປູງ ເຖງ ເຢຍ ບົວ ມ່າະ ! ”
44016010	ເປົາ​ໂລ ປວັດ ລິ໌ວ ຫິ່ນ ຢ້າງ ເຍີຍ ສີ່ , ເຢຍ ບົວ ຕສ່ຽວ ລ່ຽມ ເຕສີ້ຍ ຫລິ່ວ ເລີ໌ຍ ມີ່ງ ມາ​ຊີ​ໂດ​ເນຍ , ເຫວີ່ຍ ຕສຸ ເຢຍ ບົວ ຝຸນ ຕີ່ງ ທິນ-ຮູ່ງ ຕສະເກ້ງ ເຫ່ວ ເຢຍ ບົວ ມີ່ງ ຕສຸ້ນ ຄູ້ ຝຽນ ປຸນ ວົ້ວ ເຕີ໋ຍ ມ່ຽນ ໝວັງ .
44016011	ເຢຍ ບົວ ຕສ່ຽວ ຢຽມ ໂຕ​ອັດ ເປັຍ ດສັ໊ງ , ແປງ ຕສະ ມີ່ງ ເຖົາ ສາ​ໂມ​ທັດ ຄ້ອຍ-ໂດສວ . ຕະເຫຍີ່ຍ ຮນອຍ ມີ່ງ ເຖົາ ເນ​ອາ​ບຸ​ລີ ມູ້ງ .
44016012	ຢຽມ ໜ່າຍ ເຢຍ ບົວ ທສວດ ດສັ໊ງ ຢັ້ງ ເຈົ໊າ ມີ່ງ ຟີ​ລິບ​ພອຍ ຕສີ້ງ . ຟີ​ລິບ​ພອຍ ເຊ ມາ​ຊີ​ໂດ​ເນຍ ເຕີ່ຍ-ປູງ ເຍີຍ ຢຽດ ນອມ ຕົ້ມ ຕສີ້ງ , ເຊ ໂລ​ມາ ກົ໊ວະ ຫລຽບ ຕ້າຍ ເຍີຍ ຕສີ້ງ . ເຢຍ ບົວ ຕສ່ຽວ ຢຽມ ເຕສ໋ຍ ຮນອຍ ວົ້ວ .
44016013	ເຖົາ ຕີ້ງ ກົງ ຮນອຍ ເຢຍ ບົວ ທສວດ ກະເຫຍ່ຍ ຕສິ ຕສີ້ງ ມີ່ງ ວົ້ວ ດ້າຍ ເຮລນ , ຮນ້ຳ ຕ້າຍ ມ່າຍ ນອມ ຕ໋ອງ ກັ໊ບ ຕສຸ໊ນ ເຕົ໋າ ເກົ໋າ . ເຢຍ ບົວ ລໍ໌ ປວັດ ຕສ່ຽວ ເຕສວີ໌ຍ ເອຈ່ຍ ເຖສົາ ກັ໊ບ ຕສຸ໊ນ ຕ້າຍ ວົ້ວ ເຕີ໋ຍ ມເຊັຍ ຕອນ ກ໊ອງ ຫວ່າ .
44016014	ມ່າຍ ເຕົ້າ ທິ​ຢາ​ທິ​ລາ ຕສີ້ງ ເຍີຍ ມເຊັຍ ຕອນ , ບົ໋ວ ເຫ່ວ ລິ​ເດຍ . ນິ່ນ ເຍີຍ ກົງ ເຊ ໝ່າຍ ເຊດ ຫລົວະ ເຍີຍ ເດຍ-ຕສຸ໊ . ລິ​ເດຍ ເຊ ຕສັ່ງ ທິນ-ຮູ່ງ ເຍີຍ ມ່ຽນ . ຕສ໊ຽວ ຢ່າ ປຸນ ນິ່ນ ເຍີຍ ໂຮຍ້ວ ອກອຍ , ຮນ້ຳ ຕຸ໊ ທົງ ເປົາ​ໂລ ກ໊ອງ ເຍີຍ ຫວ່າ .
44016015	ນິ່ນ ເຖສົາ ນິ່ນ ເຍີຍ ເປຢົ໊າ ຕສົງ ຮມວັ້ງ ຕ່ອຍ ຢຽດ ຕສູ໊ງ ຕສ່ຽວ ເຈ໋ຍ ວວມ ເຍີຍ ເລີ໌ຍ . ອກະຮ້າ ນິ່ນ ເຫ່ວ ເຢຍ ບົວ ມີ່ງ ຮິດ ນິ່ນ ເຍີຍ ເປຢົ໊າ . ນິ່ນ ກ໊ອງ , “ ເຊ ກ໊ອງ ເມີ່ຍ ບົວ ຝຸນ ເຢຍ ຕສະເກ້ງ ສຽນ ຕສ໊ຽວ ນໍ , ໂທ້ ເມີ່ຍ ບົວ ຕ້າຍ ຮິດ ເຢຍ ເຍີຍ ເປຢົ໊າ ໂອ່ . ” ນິ່ນ ທຈະ ລ່ຽວ ເຢຍ ບົວ , ເຢຍ ບົວ ຮນ້ຳ ໄມ້ ເຈ໋ຍ ເອີ໋ຍ , ຕສ່ຽວ ມີ່ງ ຮິດ ນິ່ນ ເຍີຍ ເປຢົ໊າ .
44016016	ມ່າຍ ຮນອຍ ເຢຍ ບົວ ມີ່ງ ມ່ຽນ ກັ໊ບ ຕສຸ໊ນ ເຕົ໋າ ເກົ໋າ ເຍີຍ ຕ໋ອງ . ມີ່ງ ເກົາ , ມ່າຍ ເຕົ້າ ໂນ່ວ ເປີ໌ຍ ຕ້າຍ ປວັ້ງ ຕສຸ ເຢຍ ບົວ . ນ້າຍ ເຕົ້າ ໂນ່ວ ເປີ໌ຍ ມ່າຍ ມ້ຽນ ຢຽມ ນິ່ນ ເຍີຍ ຊິນ , ປຸນ ນິ່ນ ໄຮ່ ກ໊ອງ ຕສິ້ນ ໂຮ໌ ເຍີຍ ສີ່ ຕສ່ຽວ ເຖງ ມ່ຽນ ໝັ່ງ ແໝ່ງ , ປຸນ ນິ່ນ ເຍີຍ ຕສ໊ຽວ ຕຸ໊ ຍ່ານ ທສ້ຳ .
44016017	ນ້າຍ ເຕົ້າ ໂນ່ວ ເປີ໌ຍ ກັນ ຈ໊ຽນ ເປົາ​ໂລ ເຖສົາ ເຢຍ ບົວ ມີ່ງ ເຫ່ວ ຈ໊ຽນ ກ໊ອງ , “ ນ້າຍ ເຕີ໋ຍ ມ່ຽນ ເຊ ຢຽມ ຮລັງ ເຈ໋ຍ ເຍີຍ ທິນ-ຮູ່ງ ເຍີຍ ໂປວ . ນິ່ນ ບົວ ຕສຸ້ນ ຕຸ໊ ໂອຈ໋ວ ເຍີຍ ເຈົ໊າ ປຸນ ເມີ່ຍ ບົວ ໝວັງ . ”
44016018	ນິ່ນ ຮນັ້ງ ນ້າຍ ນໍ ໂຕສ໋ວ ທສ້ຳ-ຮນອຍ ອ໊ະ . ໂຕສ໋ວ ເກົາ , ເປົາ​ໂລ ໄຮ໌ ໂຮຍ້ວ ໄມ້ ຫລົງ ຢຽດ ເຕີ໋ຍ ຕສ່ຽວ ຮວິນ ດສ໋ວນ ກ໊ອງ ບົ໋ວ ວົ້ວ ເຕົ້າ ມ້ຽນ , “ ເຢຍ ເຕ໊ງ ເຢ​ຊູ ກີ​ຕູ່ ເຍີຍ ບົ໋ວ ຫັດ ເມີ່ຍ ຢຽມ ນ້າຍ ເຕົ້າ ມ່ຽນ ເຍີຍ ຊິນ ທສວດ ມີ່ງ ມ່າະ ! ” ມ້ຽນ ຕສ່ຽວ ລ່ຽມ ເຕສີ້ຍ ທສວດ ໝີ່ ອ໊ະ .
44016019	ນ້າຍ ເຕົ້າ ໂນ່ວ ເປີ໌ຍ ເຍີຍ ຕສ໊ຽວ ເຕສັ໊ຍ ຕຸ໊ ນິ່ນ ບົວ ຕຸ໊ ຍ່ານ ເຍີຍ ເຈົ໊າ ໄມ້ ລ່ຳ ຮນ້ຳ ອ໊ະ , ນິ່ນ ບົວ ຕສ່ຽວ ເຍົາ ຈ໊ຽນ ເປົາ​ໂລ ເຖສົາ ຊີ​ລາ , ທໍ ມີ່ງ ຕົ້ມ ຕສວັ໋ງ ຕສ່າມ , ໂຕສ໋ວ ໂຮລ ວົ້ວ ເຕີ໋ຍ ເຍີຍ ດສະຮມຽນ .
44016020	ຢຽມ ໂລ​ມາ ຈຽນ ເຍີຍ ດສະຮມຽນ ນິ່ນ ບົວ ໂກ໋ ກ໊ອງ , “ ນ້າຍ ເຕີ໋ຍ ມ່ຽນ ເຊ ຢິວ​ໄທ ມ່ຽນ . ນິ່ນ ບົວ ໂຕສ໋ວ ປຸນ ເຢຍ ບົວ ເຍີຍ ຕສີ້ງ ຫລຸ່ນ ເດສ່ງ .
44016021	ນິ່ນ ບົວ ອຈ໋າວ ເຍີຍ ເລີ໌ຍ ເຊ ຕ່ອງ ເຢຍ ບົວ ໂລ​ມາ ມ່ຽນ ເຍີຍ ເລີ໌ຍ . ເຢຍ ບົວ ໄມ້ ໄຮ່ ຫລົ່ງ , ໄມ້ ໄຮ່ ກັນ ນິ່ນ ບົວ ເຍີຍ ເລີ໌ຍ . ”
44016022	ຕສວັ໋ງ ມ່ຽນ ເຖງ ຈ໊ຽນ ໂຕສ໋ວ ໂຕະ ປຸນ ເປົາ​ໂລ ເຖສົາ ຊີ​ລາ . ວົ້ວ ເຕີ໋ຍ ຈຽນ ຕສ່ຽວ ເຫ່ວ ແປງ ເທສ້ຍ ເປົາ​ໂລ ບົວ ເຍີຍ ລຸຍ-ໂຫວ ກວັ່ງ , ຫລົ່ງ ປຢ໊າ ເບ໊າະ ນິ່ນ ບົວ .
44016023	ແປງ ຕສ່ຽວ ເບ໊າະ ຕຸ໊ ນິ່ນ ບົວ ຊຢັງ ໄຫ່ , ອກະຮ້າ ແອ໋ງ ຕໍ້ ນິ່ນ ບົວ ມີ່ງ ຫວວນ ຈ໊ຽນ ໂລ່ , ຢ່າ ບົ໋ວ ກຸ໊ນ ໂລ່ ເຍີຍ ຈຽນ ຫລົງໆ ຕສົ໊ວ ຈ໊ຽນ ນິ່ນ ບົວ .
44016024	ກຸ໊ນ ໂລ່ ຈຽນ ຕຸ໊ ຕົ້ມ ຈຽນ ເຍີຍ ຫວ່າ ຕສ່ຽວ ເຕສ໊າະ ເປົາ​ໂລ ບົວ ຫວວນ ຈ໊ຽນ ກະຍົ໌ວ ວົ້ວ ຖຈົງ ໂລ່ , ແອ໋ງ ເຕສ໊າະ ດຢັ໋ງ ກັບ ຈ໊ຽນ ນິ່ນ ບົວ ເຍີຍ ເຕສົ໋າ .
44016025	ດ໊າມ ມ໌ວນ ເຍີຍ ຕສຢັ້ງ ໂຫ່ , ເປົາ​ໂລ ເຖສົາ ຊີ​ລາ ເຕົ໋າ ເກົ໋າ ຢ່າ ປ໋າວ ດສູງ ເທສງ ທິນ-ຮູ່ງ . ຢຽມ ໂລ່ ເຍີຍ ຕສຸ໌ຍ-ມ່ຽນ ຢຽດ ຕສູ໊ງ ຢ່າ ໝວັງ ນິ່ນ ບົວ .
44016026	ລ່ຽມ ເຕສີ້ຍ ເດົາ ຕົ໌ງ ຕຸ໊ ເສີຍ ໄຫ່ , ດັ່ນ ເຖົາ ໂລ່ ເຍີຍ ກອນ-ໂດ໊ະ . ເຕົ້າໆ ໂລ່ ແກ້ງ ອກອຍ ເດສ່ງ . ຕສວັ໋ງ ຕສຸ໌ຍ-ມ່ຽນ ເຍີຍ ຫລິ່ມ ຢ່າ ດຸ໊ດ ເດສ່ງ ໝີ່ ອ໊ະ .
44016027	ກຸ໊ນ ໂລ່ ຈຽນ ເຍຍ ຕ້າຍ ປວັດ ໂລ່ ແກ້ງ ອກອຍ ເດສ່ງ , ຫລ່າຍ ຕຸ໊ ຕສຸ໌ຍ-ມ່ຽນ ເປຢົ໋າ ເດສ່ງ ອ໊ະ ມເປີຍ . ນິ່ນ ຕສ່ຽວ ແປງ ທສວດ ນິ່ນ ເຍີຍ ດສຸ ດ໊າວ ອ໋ອຍ ໄຕ໋ ນິ່ນ ກັ້ນ ອ໊ະ .
44016028	ມປ່າ ເປົາ​ໂລ ຮວວນ ນອມ ຄາດ , “ ເຮວີ້ຍ ! ໄມ້ ຕູ໋ງ ຫ່ອຍ ເມີ່ຍ ກັ້ນ . ເຢຍ ບົວ ຢຽດ ຕສູ໊ງ ຢຽມ ນ້າຍ ເຍີຍ . ”
44016029	ກຸ໊ນ ໂລ່ ຈຽນ ເຫ່ວ ມ່ຽນ ລໍ໌ ຕັງ ຕ້າຍ ຕສິ໋ວ ຈ໊ຽນ ຖິວ ເປັຍ ເປົາ​ໂລ ບົວ ວົ້ວ , ບ໊າບ ເອຈ່ຍ ເປົາ​ໂລ ເຖສົາ ຊີ​ລາ ເຍີຍ ດສະຮມຽນ , ຊິນ ຕສິ໋ນ ຍັ່ນໆ ເຍີຍ .
44016030	ນິ່ນ ຕໍ້ ເປົາ​ໂລ ບົວ ທສວດ ຕ້າຍ ໜ່າຍ ກ໋າ ນິ່ນ ບົວ , “ ຕົ້ມ ກໍ໋ ອ້າ ! ເຢຍ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ຖສີງ ໄຮ່ ຕຸ໊ ໂອຈ໋ວ ? ”
44016031	ເປົາ​ໂລ ບົວ ເຕົາ , “ ອ໋ອຍ ຕສຸ ສຽນ ເຂົາ ຕສ໊ຽວ ເຢ​ຊູ , ເມີ່ຍ ເຖສົາ ເມີ່ຍ ເຍີຍ ຢຽດ ເປຢົ໊າ ມ່ຽນ ຕສ່ຽວ ຕຸ໊ ໂອຈ໋ວ . ”
44016032	ເປົາ​ໂລ ບົວ ຕສ່ຽວ ກ໊ອງ ຕສ໊ຽວ ເຍີຍ ໂຕ໌ ປຸນ ນິ່ນ ເຖສົາ ນິ່ນ ເຍີຍ ຢຽດ ເປຢົ໊າ ມ່ຽນ ໝວັງ .
44016033	ຕົ້ງ ໜ່າຍ ມ໌ວນ , ວົ້ວ ນອມ ຕສຢັ້ງ ໂຫ່ , ກຸ໊ນ ໂລ່ ຈຽນ ຕໍ້ ເປົາ​ໂລ ບົວ ມີ່ງ ດສ໋າວ ເດສ່ງ ຕສຸ ເບ໊າະ ມຸນ ເຍີຍ ຕ໋ອງ . ດສ໋າວ ລິ໌ວ , ກຸ໊ນ ໂລ່ ຈຽນ ເຖສົາ ຢຽດ ເປຢົ໊າ ມ່ຽນ ລ່ຽມ ເຕສີ້ຍ ເຈ໋ຍ ວວມ ເຍີຍ ເລີ໌ຍ ອ໊ະ .
44016034	ເຈ໋ຍ ລິ໌ວ ເລີ໌ຍ , ກຸ໊ນ ໂລ່ ຈຽນ ແອ໋ງ ຕໍ້ ເປົາ​ໂລ ເຖສົາ ຊີ​ລາ ເປັຍ ນິ່ນ ເຍີຍ ເປຢົ໊າ ເບ່ນ ຫຮນາງ ປຸນ ນິ່ນ ບົວ ຫຍັ່ນ . ກຸ໊ນ ໂລ່ ຈຽນ ເຖສົາ ນິ່ນ ເຍີຍ ຮມວັ້ງ ຕ່ອຍ ຕສະເກ້ງ ອຈຽນ-ໂຢ້ວ ໄຫ່ , ເຫວີ່ຍ ຕສຸ ນິ່ນ ບົວ ອີ້ ຕສັ່ນ ສຽນ ທິນ-ຮູ່ງ ໝີ່ ອ໊ະ .
44016035	ລູ່ງ ອຈັງ , ໂລ​ມາ ຕົ້ມ ຈຽນ ພ້າຍ ຊິນ-ເຮລນ ແປງ ມີ່ງ ກຸ໊ນ ໂລ່ ຈຽນ ວົ້ວ ບົ໋ວ ນິ່ນ , “ ປູ໋ງ ວົ້ວ ເຕີ໋ຍ ອີ ລ່ານ ມ່ຽນ ອ໊ະ . ”
44016036	ກຸ໊ນ ໂລ່ ຈຽນ ຕສ່ຽວ ບົ໋ວ ເປົາ​ໂລ , “ ຕົ້ມ ຈຽນ ເຫ່ວ ເຢຍ ປູ໋ງ ເມີ່ຍ ເຖສົາ ຊີ​ລາ ທສວດ ໂລ່ . ເມີ່ຍ ບົວ ອີ້ ຕສັ່ນ ກຸ໊ນ ແປ້ງ ອອນ ເຍີຍ ມີ່ງ ອ໊ະ . ”
44016037	ມປ່າ ເປົາ​ໂລ ກ໊ອງ ບົ໋ວ ວົ້ວ ເຕີ໋ຍ ຊິນ-ເຮລນ ແປງ , “ ເຢຍ ບົວ ຢ່າ ໂລ​ມາ ເຍີຍ ແປະ ຝີງ . ນິ່ນ ບົວ ຕສູ໊ງ ໄມ້ ຕີ່ງ ເຢຍ ບົວ ເຍີຍ ຕສຸ໌ຍ ດ່າງ , ຫລະໄກວ້ ຕອງ ຕສວັ໋ງ ເບ໊າະ ເຢຍ ບົວ . ຖສໍ່ ແອ໋ງ ຕໍ້ ເຢຍ ບົວ ມີ່ງ ຫວວນ ຈ໊ຽນ ໂລ່ . ອີ້ ຕສັ່ນ ນິ່ນ ບົວ ອ໋ອຍ ປີ໋ງ ຈ໊ຽນ ປູ໋ງ ເຢຍ ບົວ . ຮນັ້ງ ໜ່າຍ ເຊ ໄມ້ ຫອບ . ວົ້ວ ເຕີ໋ຍ ຕົ້ມ ຈຽນ ກັ້ນ ອ໋ອຍ ຕສຸ ຕ້າຍ ປູ໋ງ ເຢຍ ບົວ ທສວດ . ”
44016038	ແປງ ຕສ່ຽວ ຕສຢັງ ນ້າຍ ເຕີ໋ຍ ຫວ່າ ມີ່ງ ກ໊ອງ ປຸນ ຕົ້ມ ຈຽນ ໝວັງ . ຕົ້ມ ຈຽນ ຮິ້ວ ຕຸ໊ ເປົາ​ໂລ ເຖສົາ ຊີ​ລາ ເຊ ໂລ​ມາ ມ່ຽນ , ນິ່ນ ບົວ ຕສ່ຽວ ກ້ຳ ເດສ໋ຍ ໄຫ່ .
44016039	ຕົ້ມ ຈຽນ ຕສ່ຽວ ມີ່ງ ໂທ້ ຕສຸ໌ຍ ເປົາ​ໂລ ບົວ , ແອ໋ງ ຝູງ ນິ່ນ ບົວ ທສວດ ໂລ່ ຢ່າ ໂທ້ ນິ່ນ ບົວ ທສວດ ຕສີ້ງ ອ໊ະ .
44016040	ເປົາ​ໂລ ເຖສົາ ຊີ​ລາ ທສວດ ໂລ່ ຕ້າຍ ມີ່ງ ລິ​ເດຍ ເຍີຍ ເປຢົ໊າ . ຢຽມ ວົ້ວ ນິ່ນ ບົວ ປວັ້ງ ກໍ໋-ໂຢ໌ວ , ກ໊ອງ ຫວ່າ ນຸ໌ນ ລິ໌ວ ນິ່ນ ບົວ ເຍີຍ ໂຮຍ້ວ , ຕສ່ຽວ ມີ່ງ ໝີ່ ອ໊ະ .
44017001	ເປົາ​ໂລ ເຖສົາ ຊີ​ລາ ເຈ໋ຍ ອຳ​ຟີ​ບຸ​ລີ ມູ້ງ ເຖສົາ ອາ​ປໍ​ໂລ​ເນຍ ມູ້ງ ຕ້າຍ ເຖົາ ເທ​ສະ​ໂລ​ນິ​ກາ ຕສີ້ງ . ຢຽມ ວົ້ວ ມ່າຍ ນອມ ຢິວ​ໄທ ມ່ຽນ ເຍີຍ ຫວຸ່ຍ ຕ້ອງ .
44017002	ເປົາ​ໂລ ຮນັ້ງ ຢຽດ ເກົາ ນໍ , ມີ່ງ ວົ້ວ ນອມ ຫວຸ່ຍ ຕ້ອງ . ນິ່ນ ລິ່ນ ຈ໊ຽນ ປົວ ນອມ ຕີ້ງ ກົງ ຮນອຍ ຫລົ່ງ ກີງ-ໂຊວ ເຖສົາ ມ່ຽນ ຫລວນ ເລີ໌ຍ .
44017003	ເປົາ​ໂລ ກ໊ອງ ເມ່ງ ກີງ-ໂຊວ ປຸນ ນິ່ນ ບົວ ຮິ້ວ ຕີ່ງ ກີ​ຕູ່ ອ໋ອຍ ຕສຸ ສ່ຽວ ໂຄ້ວ ເຖົາ ໄຕ່ ແອ໋ງ ນັ່ງ ຕ້າຍ . ເປົາ​ໂລ ຢ່າ ກ໊ອງ , “ ຕົ້ງ ເຢຍ ຕສຸ້ນ ບົ໋ວ ເມີ່ຍ ບົວ ນ້າຍ ເຕົ້າ ເຢ​ຊູ ເຊ ຕົ້ງ ກີ​ຕູ່ . ”
44017004	ມ່າຍ ເຕີ໋ຍ ວົ້ວ ເຕີ໋ຍ ມ່ຽນ ໝວັງ ລິ໌ວ ຢ່າ ສຽນ ຕສ່ຽວ ເຖສົາ ເປົາ​ໂລ ເຖສົາ ຊີ​ລາ ຈວັ່ງ ເຈົ໊າ . ແອ໋ງ ມ່າຍ ຕສັ່ງ ທິນ-ຮູ່ງ ເຍີຍ ຈັ໋ນ-ກີກ ທສ້ຳ ເຖສົາ ມ່າຍ ເມ່ງ ໂຫ່ ເຍີຍ ມເຊັຍ ຕອນ ທສ້ຳ ເຍີຍ ຢ່າ ກັນ ນິ່ນ ບົວ .
44017005	ມປ່າ ຢິວ​ໄທ ມ່ຽນ ຫັ່ນ ເປົາ​ໂລ ບົວ . ນິ່ນ ບົວ ຕສ່ຽວ ມີ່ງ ວົ້ວ ເຮີຍ-ຫ່ອງ ລໍ໌ ເມ່ງ ເຕົ້າ ຫວ່າຍ , ໂຮຍ້ວ ໄມ້ ເປ໋ນ ເຍີຍ ມ່ຽນ , ກັ໊ບ ຕສຸ໊ນ ຕ່ອຍ ໂຕສ໋ວ ຢຽດ ກວັ້ນ ເຖສວ ຢຽດ ຕສີ້ງ ມ່ຽນ ຫລຸ່ນ ເດສ່ງ . ນິ່ນ ບົວ ຢ່າ ປ໌ອງ ເປັຍ ຢາ​ສົນ ເຍີຍ ເປຢົ໊າ , ອ໋ອຍ ເຕສ໊າະ ເປົາ​ໂລ ເຖສົາ ຊີ​ລາ ຕໍ້ ທສວດ ປຸນ ຕສວັ໋ງ ມ່ຽນ .
44017006	ລໍ໌ ເກົາ ເປົາ​ໂລ ບົວ ໄມ້ ປວັດ , ນິ່ນ ບົວ ຕສ່ຽວ ເຕສ໊າະ ຢາ​ສົນ ແອ໋ງ ເຖສົາ ອີ ເຕສ໋ຍ ລ່ານ ສຽນ ເຢ​ຊູ ເຍີຍ ມ່ຽນ ທໍ ມີ່ງ ວົ້ວ ນອມ ຕສີ້ງ ເຍີຍ ກຸ໊ນ ສີ່ ຈຽນ , ຢ່າ ເຫ່ວ ຈ໊ຽນ ກ໊ອງ , “ ຟ້ານ ລູ່ງ ເດ໊ຍ ນ້າຍ ເຕີ໋ຍ ມ່ຽນ ອີ້ ຕສັ່ນ ຟ້ານ ເຖົາ ນ້າຍ ຕ້າຍ ອ໊ະ .
44017007	ຢາ​ສົນ ຢ່າ ຕສິ໊ບ ນິ່ນ ບົວ ຢຽມ ນິ່ນ ເຍີຍ ເປຢົ໊າ . ນິ່ນ ບົວ ຢຽດ ຕສູ໊ງ ຢ່າ ແຫງ່ງ ຈ໊ຽນ ຊີ​ຊາ ຮູ່ງ ເຍີຍ ຫລີ່ງ . ນິ່ນ ບົວ ກ໊ອງ ແອ໋ງ ມ່າຍ ກັ້ນ ເຕົ້າ ຮູ່ງ , ບົ໋ວ ເຫ່ວ ເຢ​ຊູ . ”
44017008	ຕສວັ໋ງ ແປະ ຝີງ ເຖສົາ ກຸ໊ນ ຕສີ້ງ ເຍີຍ ຈຽນ ໄຮ໌ ນ້າຍ ເຕີ໋ຍ ຫວ່າ , ຢຽດ ຕສູ໊ງ ຕສ່ຽວ ຫລຸ່ນ ເດສ່ງ .
44017009	ວົ້ວ ເຕີ໋ຍ ຈຽນ ອ໊າບ ຢາ​ສົນ ບົວ ອັນ ຈ໊ຽນ ດັ໊ບ-ອ໋ອນ ຍ່ານ ຕສ່ຽວ ປູ໋ງ ນິ່ນ ບົວ ດສ໋ວນ .
44017010	ຕົ້ງ ໜ່າຍ ຮນອຍ ຫຮມວັງ , ກໍ໋-ໂຢ໌ວ ບົວ ຝູງ ເປົາ​ໂລ ເຖສົາ ຊີ​ລາ ທສວດ ເຈົ໊າ ມີ່ງ ເບ​ໂລ​ອາ ຕສີ້ງ . ເຖົາ ວົ້ວ ນອມ ຕສີ້ງ , ເປົາ​ໂລ ບົວ ມີ່ງ ຢິວ​ໄທ ມ່ຽນ ເຍີຍ ຫວຸ່ຍ ຕ້ອງ .
44017011	ນ້າຍ ເຕີ໋ຍ ຢິວ​ໄທ ມ່ຽນ ເກົ້າ ຮນ້ຳ ຕຸ໊ ອກອຍ ວົ້ວ ເຕີ໋ຍ ເທ​ສະ​ໂລ​ນິ​ກາ ມ່ຽນ , ເຫວີ່ຍ ຕສຸ ນິ່ນ ບົວ ຈອມ ໂຮຍ້ວ ເຍີຍ ໝວັງ ໂຕ໌ , ຮນອຍໆ ຕສ້າ ກີງ-ໂຊວ ໝັ່ງ ກ໋າ ເປົາ​ໂລ ເຍີຍ ຫວ່າ ຕ໋ອຍ ໄຟ ໄມ້ ຕ໋ອຍ .
44017012	ມ່າຍ ມ່ຽນ ທສ້ຳ ເຍີຍ ສຽນ ເຢ​ຊູ . ມ່າຍ ເມ່ງ ໂຫ່ ເຍີຍ ຈັ໋ນ-ກີກ ມເຊັຍ ຕອນ ສຽນ ທສ້ຳ . ແອ໋ງ ມ່າຍ ຈັ໋ນ-ກີກ ມຈັ່ງ ຕອນ ຢ່າ ສຽນ ທສ້ຳ .
44017013	ມປ່າ ຢຽມ ເທ​ສະ​ໂລ​ນິ​ກາ ເຍີຍ ຢິວ​ໄທ ມ່ຽນ ຮິ້ວ ຕຸ໊ ເປົາ​ໂລ ຢຽມ ເບ​ໂລ​ອາ ຕສີ້ງ ຕສຸ້ນ ໂຕ໌ , ນິ່ນ ບົວ ແອ໋ງ ກັນ ອກາງ ມີ່ງ ໂທສະ ວົ້ວ ນອມ ຕສີ້ງ ເຍີຍ ມ່ຽນ ຫລຸ່ນ ເດສ່ງ .
44017014	ສຽນ ເຢ​ຊູ ເຍີຍ ມ່ຽນ ລ່ຽມ ເຕສີ້ຍ ຝູງ ເປົາ​ໂລ ມີ່ງ ວົ້ວ ຄ້ອຍ-ເຮລນ , ມປ່າ ຊີ​ລາ ເຖສົາ ທິ​ໂມ​ໄທ ຖສໍ່ ຢຽມ ວົ້ວ ເບ​ໂລ​ອາ ຕສີ້ງ .
44017015	ຝູງ ເປົາ​ໂລ ວົ້ວ ເຕີ໋ຍ ມ່ຽນ ຝູງ ນິ່ນ ມີ່ງ ເຖົາ ອາ​ເທນ ຕສີ້ງ ຕສ່ຽວ ຕ໋າວ ອກາງ ດສ໋ວນ . ເປົາ​ໂລ ຈາ ຫວ່າ ບົ໋ວ ຊີ​ລາ ເຖສົາ ທິ​ໂມ​ໄທ ກ໊ານ ຕ້າຍ ເຖສົາ ນິ່ນ ກັ໊ບ ຕ່ອຍ .
44017016	ເປົາ​ໂລ ຢຽມ ອາ​ເທນ ຕສີ້ງ ຕສົ໊ວ ຊີ​ລາ ເຖສົາ ທິ​ໂມ​ໄທ ວົ້ວ ຕສັ່ນ , ປວັດ ວົ້ວ ນອມ ຕສີ້ງ ມ່າຍ ໝິ່ວ-ຝັງ ປວັ໊ງ ເດສ່ງ , ໄຮ໌ ໂຮຍ້ວ ມຸນ ໄຫ່ , ເດສົ້າ ໄຫ່ .
44017017	ນິ່ນ ຕສ່ຽວ ຢຽມ ວົ້ວ ຫວຸ່ຍ ຕ້ອງ ເຖສົາ ຢິວ​ໄທ ມ່ຽນ ເຖສົາ ຕສັ່ງ ທິນ-ຮູ່ງ ເຍີຍ ຈັ໋ນ-ກີກ ຫລວນ ເລີ໌ຍ . ນິ່ນ ບົວ ຢ່າ ຮນອຍໆ ຢຽມ ຕົ້ມ ຕສວັ໋ງ ຕສ່າມ ເຖສົາ ມີ່ງ ວົ້ວ ດສຢ່າວ ເຍີຍ ມ່ຽນ ຫລວນ ເລີ໌ຍ .
44017018	ມ່າຍ ກວັ້ນ ເອ​ປິ​ຄູ​ລຽນ ຟິນ-ແຊງ ເຖສົາ ກວັ້ນ ສະ​ໂຕ​ອິກ ຟິນ-ແຊງ ຕ້າຍ ເຖສົາ ເປົາ​ໂລ ປູ໋ງ ເລີ໌ຍ . ມ່າຍ ເຕີ໋ຍ ກ໊ອງ , “ ເອ໊ ! ນ້າຍ ລ່ານ ມ່ຽນ ຫລະໄກວ້ ກ໊ອງ ນ້າຍ ເຕີ໋ຍ ເຮ່ນ ຫວ່າ ໂຕສ໋ວ ຫາຍ ຫຍູ່ງ ແລ່ ? ” ແອ໋ງ ມ່າຍ ເຕີ໋ຍ ກ໊ອງ , “ ໄຮ໌ ຮນັ້ງ ນິ່ນ ຕໍ້ ກັ້ນ ຝີງ ມ່ຽນ ເຍີຍ ຕສ້ຽນ ຕ້າຍ ກ໊ອງ ຮນັ້ງ . ” ນິ່ນ ບົວ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ເປົາ​ໂລ ຕສຸ້ນ ກ໊ອງ ເຖົາ ເຢ​ຊູ ຢ່າ ກ໊ອງ ນິ່ນ ນັ່ງ ຕ້າຍ ເຍີຍ ຄູ້ ຝຽນ .
44017019	ນິ່ນ ບົວ ຕສ່ຽວ ຕໍ້ ເປົາ​ໂລ ມີ່ງ ອາ​ເລ​ໂອ​ປາ​ກັດ , ຕົ້ງ ວົ້ວ ນອມ ຕສີ້ງ ເຍີຍ ກຸ໊ນ ສີ່ ຫວຸ່ຍ , ກ໊ອງ ບົ໋ວ ນິ່ນ , “ ເຢຍ ບົວ ອ໋ອຍ ຮິ້ວ ຕຸ໊ ເມີ່ຍ ກ໊ອງ ນ້າຍ ເຕີ໋ຍ ຊຢັງ-ອຈ໋າວ ເຍີຍ ຫວ່າ .
44017020	ເມີ່ຍ ກ໊ອງ ເຍີຍ ສີ່ ມ່າຍ ເຕີ໋ຍ ເຢຍ ບົວ ໄຮ໌ ກັ້ນ ຫຍູ່ງ ໄຫ່ , ອ໋ອຍ ຮິ້ວ ຕຸ໊ ເອີ໋ຍ ເລີ໌ຍ ຮນັ້ງ ຫາຍ ນໍ . ”
44017021	ນິ່ນ ບົວ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ອາ​ເທນ ປ໊ວນ-ຕສີ້ງ ເຍີຍ ມ່ຽນ ເຖສົາ ຕ້າຍ ຢຽມ ຈ໊ຽນ ວົ້ວ ເຕີ໋ຍ ກັ້ນ ຝີງ ມ່ຽນ ໄມ້ ຫລົ່ງ ນິ່ນ ບົວ ເຍີຍ ຕສຢັ້ງ ໂຫ່ ໂຕສ໋ວ ຫາຍ ຫຍູ່ງ . ຂູງ ອ໋ອຍ ກ໊ອງ , ອ໋ອຍ ໝວັງ ຊຢັງ-ເລີ໌ຍ ຮນັ້ງ .
44017022	ເປົາ​ໂລ ຕສ່ຽວ ຢຽມ ອາ​ເລ​ໂອ​ປາ​ກັດ ເຍີຍ ຫວຸ່ຍ ບຸດົ໋ງ ໂຊ້ວ ເຈ໌ຍ ຕ້າຍ ກ໊ອງ , “ ອາ​ເທນ ເຍີຍ ຕສວັ໋ງ ມ່ຽນ ອ້າ ! ເອີຍ ເຢຍ ປວັດ , ເມີ່ຍ ບົວ ຢຽມ ໝ່ານ ສີ່ ເຊ ຟຽວ ຕສ້ຽນ ເກ໋ງ ສີງ ເຍີຍ ມ່ຽນ .
44017023	ເຢຍ ມີ່ງ ຊາວ , ສຳ ໝັ່ງ ເມີ່ຍ ບົວ ຕສັ່ງ ເຍີຍ ກະນ້າຍ , ຕສ່ຽວ ປວັດ ນອມ ເຕສ່ຍ-ຕ້ອງ ດີ້ງ ຈ໊ຽນ ດສັ່ງ ກ໊ອງ , ‘ ເຫວີ່ຍ ໄມ້ ຮິ້ວ ຕຸ໊ ວົ້ວ ເຕົ້າ ຕສ້ຽນ ເຍີຍ ເຕສ່ຍ-ຕ້ອງ . ’ ຕົ້ງ ເມີ່ຍ ບົວ ຕສັ່ງ ຈ໊ຽນ ມປ່າ ໄມ້ ຮິ້ວ ວົ້ວ ເຕົ້າ ຕສ້ຽນ , ເຢຍ ອີ້ ຕສັ່ນ ຕສຸ້ນ ບົ໋ວ ເມີ່ຍ ບົວ .
44017024	“ ທິນ-ຮູ່ງ , ຕົ້ງ ເຕສີ໋ຍ ປ້າມ ເກນ ເຖສົາ ຢຽມ ປ້າມ ເກນ ເຍີຍ ໝ່ານ ໝວດ ວົ້ວ ເຕົ້າ , ໂຕສ໋ວ ລູ່ງ ເຖສົາ ເດົາ ເຍີຍ ຕສ໊ຽວ . ນິ່ນ ໄມ້ ຢຽມ ປ້າມ ມ່ຽນ ໂຕສ໋ວ ຕ້າຍ ເຍີຍ ຕິ່ນ .
44017025	ນິ່ນ ຢ່າ ໄມ້ ຫລົ່ງ ປ້າມ ມ່ຽນ ເຍີຍ ປົ໌ວ ຟູ-ສູ ນິ່ນ ຮນັ້ງ ນິ່ນ ຖຈຽມ ຕສຸ ຫາຍ ຫຍູ່ງ ນໍ . ຕ໋າວ ດສ໋ວນ ນິ່ນ ກັ້ນ ປຸນ ບົວ ມ່າຍ ແໝ່ງ , ມ່າຍ ເຖຈຍ ເທົ້າ , ຢ່າ ເຖສີຍ ໝ່ານ ໝວດ ປຸນ ໝ່ານ ມ່ຽນ .
44017026	ທິນ-ຮູ່ງ ຫລົ່ງ ຢຽດ ລ່ານ ມ່ຽນ ໂຕສ໋ວ ປ໊ວນ ເຕສີ໋ຍ ທສວດ ໝ່ານ ຝີງ ປຸນ ຢຽມ ປວັ໊ງ ລູ່ງ ເດ໊ຍ . ນິ່ນ ຈາ-ດ່າງ ຕີ່ງ ຕສຢັ໋ງ ຕສຢັ້ງ ໂຫ່ ເຖສົາ ນິ່ນ ບົວ ຢຽມ ເຍີຍ ກັ໊ບ-ຈ໋າຍ .
44017027	ທິນ-ຮູ່ງ ຮນັ້ງ ນ້າຍ ນໍ ໂຕສ໋ວ ເຫວີ່ຍ ປຸນ ປ້າມ ມ່ຽນ ລໍ໌ ນິ່ນ , ເດສ໋ຍ ໄຮ່ ຮລົວ ຕຸ໊ ຕສຸ ນິ່ນ ມເປີຍ . ມປ່າ ທິນ-ຮູ່ງ ຕສະເກ້ງ ເລີ່ຍ ບົວ ເຕົ້າໆ ໄມ້ ໂກ .
44017028	ມ່າຍ ເຕົ້າ ມ່ຽນ ກ໊ອງ , ‘ ບົວ ຢຽມ ນິ່ນ ຕສຢັ້ງ ຈ໊ຽນ , ໄຮ່ ນັ່ງ , ໄຮ່ ມີ່ງໆ ຕ້າຍໆ . ’ ຢ່າ ຮນັ້ງ ມ່າຍ ເຕີ໋ຍ ເມີ່ຍ ບົວ ເຍີຍ ມ່ຽນ ທີ່ ເຟີຍ ກ໊ອງ , ‘ ບົວ ຢ່າ ໂຕສ໋ວ ນິ່ນ ເຍີຍ ນ່າມ ໂຍ໌ວ . ’
44017029	“ ຮນັ້ງ ໜ່າຍ ບົວ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ , ບົວ ໄມ້ ຫອບ ຕສຸ ຮນ້ຳ ທິນ-ຮູ່ງ ເຍີຍ ຟຽມ-ຝີງ ເຊ ຮນັ້ງ ຕສະເອີ໋ຍ ຫລົງ , ມ່າຍ ປົ໌ວ-ເຕົ້າ ເຍີຍ ມ່ຽນ ຫລົ່ງ ຈຽມ , ຫລົ່ງ ຍ່ານ ໄຟ ຫລົ່ງ ຫລະເປຢີ໊ຍ ໂຕສ໋ວ ຕ້າຍ ເຍີຍ ໝິ່ວ-ຝັງ .
44017030	ຕສິ້ນ ດ່າງ ມ່ຽນ ໄມ້ ຮິ້ວ ເຍີຍ ຕສຢັ້ງ ໂຫ່ , ທິນ-ຮູ່ງ ໄມ້ ເຕສ໊າະ ນິ່ນ ບົວ ເຍີຍ ຕສຸ໌ຍ . ມປ່າ ອີ້ ຕສັ່ນ ທິນ-ຮູ່ງ ຫັດ ຢຽດ ຕສູ໊ງ ລູ່ງ ເດ໊ຍ ນອມໆ ຕ໋ອງ ເຍີຍ ມ່ຽນ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ .
44017031	ເຫວີ່ຍ ຕສຸ ທິນ-ຮູ່ງ ຕີ່ງ ຕສຢັ໋ງ ຮນອຍ ຊ້ຽມ ລູ່ງ ເດ໊ຍ ມ່ຽນ ເຍີຍ ຕສຸ໌ຍ . ນິ່ນ ຢ່າ ຫລົ່ງ ນິ່ນ ກິ໊ນ ຕ້າຍ ເຍີຍ ມ່ຽນ ແປ້ງ ຟິມ ເຍີຍ ຊ້ຽມ . ນ້າຍ ເຕົ້າ ມ່ຽນ ໄຕ່ ມີ່ງ ມປ່າ ທິນ-ຮູ່ງ ປຸນ ນິ່ນ ນັ່ງ ຕ້າຍ ປຸນ ຕສວັ໋ງ ມ່ຽນ ຮິ້ວ ຕີ່ງ ນ້າຍ ເຕີ໋ຍ ສີ່ . ”
44017032	ຢ໊ຽດ ໄຮ໌ ເປົາ​ໂລ ກ໊ອງ ເຖົາ ມ່ຽນ ໄຕ່ ແອ໋ງ ນັ່ງ ຕ້າຍ ເຍີຍ ສີ່ , ມ່າຍ ເຕີ໋ຍ ມ່ຽນ ຈັ໊ດ ນິ່ນ ມປ່າ ມ່າຍ ເຕີ໋ຍ ກ໊ອງ , “ ເຢຍ ບົວ ແອ໋ງ ອ໋ອຍ ໝວັງ ເມີ່ຍ ກ໊ອງ ດສຸ່ນ ນ້າຍ ເຕີ໋ຍ ສີ່ . ”
44017033	ເປົາ​ໂລ ຕສ່ຽວ ທສວດ ຫວຸ່ຍ ໝີ່ ອ໊ະ .
44017034	ມ່າຍ ເຕີ໋ຍ ມ່ຽນ ກັນ ເປົາ​ໂລ ມີ່ງ ຢ່າ ສຽນ ເຢ​ຊູ . ມ່າຍ ເຕົ້າ ເຊ ອາ​ເລ​ໂອ​ປາ​ກັດ ກຸ໊ນ ສີ່ ຫວຸ່ຍ ເຍີຍ ມ່ຽນ , ບົ໋ວ ເຫ່ວ ດີ​ໂອ​ນິ​ສິ​ອັດ . ແອ໋ງ ມ່າຍ ເຕົ້າ ມເຊັຍ ຕອນ , ບົ໋ວ ເຫ່ວ ດາ​ມາ​ລິດ , ເຖສົາ ຈ໊ຽນ ທສ້ຳ-ລ່ານ ມ່ຽນ ສຽນ .
44018001	ອກະຮ້າ ເປົາ​ໂລ ທສວດ ອາ​ເທນ ຕສີ້ງ ແອ໋ງ ມີ່ງ ໂຄ​ລິນ​ໂທ ຕສີ້ງ .
44018002	ຢຽມ ວົ້ວ ນິ່ນ ປວັ້ງ ຕສຸ ເຕົ້າ ຢິວ​ໄທ ມ່ຽນ , ບົ໋ວ ເຫ່ວ ອາ​ຄວິນ​ລາ , ຢຽມ ປອນ​ທັດ ເຕີ່ຍ-ປູງ ທສວດ ເສີຍ ເຍີຍ ມ່ຽນ . ນິ່ນ ເຖສົາ ນິ່ນ ເຍີຍ ເອົ໊າ , ປິດ​ສິນ​ລາ , ຢຽມ ອິ​ຕາ​ລີ ກົ໊ວະ ໂຄະ ໂຫະ ເປຢົ໋າ ຕ້າຍ ຢຽມ ໂຄ​ລິນ​ໂທ ຕສີ້ງ , ເຫວີ່ຍ ຕສຸ ຄາ​ລາວ​ດີ​ອັດ ຮູ່ງ ຫັດ ຢຽດ ຕສູ໊ງ ຢິວ​ໄທ ມ່ຽນ ທສວດ ໂລ​ມາ ຕສີ້ງ . ເປົາ​ໂລ ມີ່ງ ລໍ໌ ນິ່ນ ບົວ
44018003	ແອ໋ງ ເຖສົາ ນິ່ນ ບົວ ຢຽມ ຈວັ່ງ ກົງ ໂຕສ໋ວ ເຫວີ່ຍ ຕສຸ ເປົາ​ໂລ ຮນັ້ງ ວົ້ວ ເຕີ໋ຍ ອີ ຮມວັ້ງ ນໍ , ໂຕສ໋ວ ດົ໊ບ-ລິ່ວ ເຍີຍ ຕສັ່ງ .
44018004	ນອມໆ ຕີ້ງ ກົງ ຮນອຍ , ເປົາ​ໂລ ມີ່ງ ວົ້ວ ຫວຸ່ຍ ຕ້ອງ ເຖສົາ ຢິວ​ໄທ ມ່ຽນ ເຖສົາ ຈັ໋ນ-ກີກ ຫລວນ ເລີ໌ຍ ຂວິນ ນິ່ນ ບົວ ສຽນ .
44018005	ຊີ​ລາ ເຖສົາ ທິ​ໂມ​ໄທ ຢຽມ ມາ​ຊີ​ໂດ​ເນຍ ເຕີ່ຍ-ປູງ ຕ້າຍ ເຖົາ , ເປົາ​ໂລ ກູ໊ ຈ໊ຽນ ຫລົ່ງ ນິ່ນ ເຍີຍ ຕສຢັ້ງ ໂຫ່ ຕສຸ້ນ ໂຕ໌ ຮນັ້ງ , ກ໊ອງ ເມ່ງ ບົ໋ວ ຢິວ​ໄທ ມ່ຽນ ເຢ​ຊູ ເຊ ຕົ້ງ ກີ​ຕູ່ .
44018006	ຢິວ​ໄທ ມ່ຽນ ເຖສົາ ນິ່ນ ຕ໋ອຍ-ເຕກ , ກ໊ອງ ໂຕະ ນິ່ນ ວົ້ວ ຕສັ່ນ , ເປົາ​ໂລ ຕສ່ຽວ ໂຊວ ນິ່ນ ເຍີຍ ລຸຍ-ໂຫວ ເຍີຍ ເນຍ-ບູງ ຢ່າ ກ໊ອງ , “ ເມີ່ຍ ບົວ ຕສຸ ໄຕ່ ເຍີຍ ຕສຸ໌ຍ ເມີ່ຍ ບົວ ກັ້ນ ອ໋ອຍ ຕສຸ ດາມ-ຕອງ . ຕສຸ໌ຍ ໄມ້ ດ໊ອດ ຕສຸ ເຢຍ ອ໊ະ . ຢັ້ງ ນ້າຍ ເຈ໋ຍ ເຢຍ ມີ່ງ ລໍ໌ ຈັ໋ນ . ”
44018007	ເປົາ​ໂລ ທສວດ ວົ້ວ ນອມ ຫວຸ່ຍ ຕ້ອງ ມີ່ງ , ຢຽມ ເຕົ້າ ຕສັ່ງ ທິນ-ຮູ່ງ ເຍີຍ ຈັ໋ນ ເຍີຍ ເປຢົ໊າ . ນ້າຍ ເຕົ້າ ຈັ໋ນ ເຍີຍ ບົ໋ວ ເຫ່ວ ທີ​ທີ​ອັດ​ຢູ​ຊາ​ທັດ . ນິ່ນ ຢຽມ ຫວຸ່ຍ ຕ້ອງ ເຍີຍ ກະເຮລນ .
44018008	ໂກ໋ວ ຫວຸ່ຍ ຕ້ອງ ເຍີຍ ມ່ຽນ ໂກ໋ ວົ້ວ ເຕົ້າ ຄະ​ລິດ​ປັດ ເຖສົາ ນິ່ນ ເຍີຍ ເປຢົ໊າ ຕສົງ ມ່ຽນ ສຽນ ຕສ໊ຽວ ເດສ່ງ . ແອ໋ງ ມ່າຍ ໂຄ​ລິນ​ໂທ ຕສີ້ງ ເຍີຍ ມ່ຽນ ທສ້ຳ ເຍີຍ ໄຮ໌ ລິ໌ວ ໂຕ໌ ຕສ່ຽວ ສຽນ ແອ໋ງ ເຈ໋ຍ ວວມ ເຍີຍ ເລີ໌ຍ .
44018009	ມ່າຍ ມ໌ວນ ນໍ , ເປົາ​ໂລ ປວັດ ຫິ່ນ ຢ້າງ ເຍີຍ ສີ່ . ຕສ໊ຽວ ກ໊ອງ ບົ໋ວ ນິ່ນ , “ ເມີ່ຍ ໄມ້ ຕູ໋ງ ກ້ຳ ເດສ໋ຍ ໂອ່ . ກຸ໊ນ ກ໊ອງ ຈ໊ຽນ ມີ່ງ , ໄມ້ ຕູ໋ງ ຕີ້ງ ,
44018010	ເຫວີ່ຍ ຕສຸ ເຢຍ ເຖສົາ ເມີ່ຍ ຢຽມ . ຕສູ໊ງ ໄມ້ ມ່າຍ ຫາຍ ເຕົ້າ ໂຕສ໋ວ ຫາຍ ຫຍູ່ງ ຫ່ອຍ ເມີ່ຍ , ເຫວີ່ຍ ຕສຸ ຢຽມ ນ້າຍ ນອມ ຕສີ້ງ ມ່າຍ ເຢຍ ເຍີຍ ມ່ຽນ ທສ້ຳ ເຍີຍ . ”
44018011	ເປົາ​ໂລ ຕສ່ຽວ ຢຽມ ຫຮຍັງ-ປ໋ຽນ ວົ້ວ , ເຕສ໊າະ ທິນ-ຮູ່ງ ເຍີຍ ໂຕ໌ ອຈ໋າວ ນິ່ນ ບົວ .
44018012	ກັນ​ລິ​ໂອ ໂຕສ໋ວ ອາ​ຄາ​ຢາ ແຊ້ງ ເຍີຍ ຕສູ໋ງ ວົ້ວ ຕສັ່ນ , ຢິວ​ໄທ ມ່ຽນ ຕົ້ງ ໂຮຍ້ວ ມີ່ງ ເຕສ໊າະ ເປົາ​ໂລ ຕໍ້ ມີ່ງ ວົ້ວ ສີ່ ຕ້ອງ .
44018013	ນິ່ນ ບົວ ໂກ໋ ນິ່ນ ກ໊ອງ , “ ນ້າຍ ລ່ານ ມ່ຽນ ອຈ໋າວ ມ່ຽນ ຕສັ່ງ ທິນ-ຮູ່ງ ມປ່າ ອຈ໋າວ ນິ່ນ ບົວ ຕສັ່ງ ຕ່ອງ ເລີ໌ຍ . ”
44018014	ເປົາ​ໂລ ອ໋ອຍ ກ໊ອງ ຫວ່າ ວົ້ວ ຕສັ່ນ , ກັນ​ລິ​ໂອ ຕສ່ຽວ ກ໊ອງ ດ່າງ ບົ໋ວ ຢິວ​ໄທ ມ່ຽນ , “ ເຊ ກ໊ອງ ນິ່ນ ໂຕສ໋ວ ຫວ່າຍ ໄຟ ໂຕສ໋ວ ຫາຍ ຫຍູ່ງ ເອ໊າະ ເຍີຍ ສີ່ , ເຢຍ ຫອບ ຕສຸ ຫລົ່ງ ໜ່ອຍ ໝວັງ .
44018015	ມປ່າ ເມີ່ຍ ບົວ ແດສງ ຍິ່ນ ເຕົ໋າ ໂຍ໌ວ , ແດສງ ບົ໋ວ , ແດສງ ເມີ່ຍ ບົວ ກັ້ນ ເຍີຍ ເລີ໌ຍ . ເຊວີ່ຍ ເມີ່ຍ ບົວ ກັ້ນ ເບ່ນ ອ໊ະ . ເຢຍ ໄມ້ ອ໋ອຍ ເຖງ ເມີ່ຍ ບົວ ພ້າຍ ນ້າຍ ເຕີ໋ຍ ສີ່ . ”
44018016	ກ໊ອງ ລິ໌ວ , ກັນ​ລິ​ໂອ ຕສ່ຽວ ຕສຸ່ນ ນິ່ນ ບົວ ທສວດ ສີ່ ຕ້ອງ ໝີ່ ອ໊ະ .
44018017	ທສວດ ມີ່ງ ນິ່ນ ບົວ ຕສ່ຽວ ເຍົາ ຈ໊ຽນ ໂກ໋ວ ຫວຸ່ຍ ຕ້ອງ ເຍີຍ ມ່ຽນ ໂກ໋ , ໂສ​ສະ​ເທ​ເນດ , ຢຽມ ວົ້ວ ສີ່ ຕ້ອງ ເຍີຍ ແກ້ງ ດ່າງ ເບ໊າະ . ມປ່າ ກັນ​ລິ​ໂອ ໄມ້ ກຸ໊ນ ນິ່ນ ບົວ ອ໊ະ .
44018018	ເປົາ​ໂລ ແອ໋ງ ຢຽມ ໂຄ​ລິນ​ໂທ ຕສີ້ງ ທສ້ຳ-ຮນອຍ ເຕີ໋ຍ ເຍີຍ . ອກະຮ້າ ນິ່ນ ເຖສົາ ສຽນ ເຢ​ຊູ ເຍີຍ ກໍ໋-ໝົ່ວ ກ໊ອງ ລິ໌ວ ເລີ່ຍ ຮຢາງ ຫວ່າ , ເປົາ​ໂລ ເຖສົາ ຈ໊ຽນ ປິດ​ສິນ​ລາ ເຖສົາ ອາ​ຄວິນ​ລາ ເປັຍ ດສັ໊ງ ມີ່ງ ຊີ​ເລຍ ເຕີ່ຍ-ປູງ . ຢຽມ ເຄນ​ເຄ​ເລຍ ວົ້ວ ຕສັ່ນ , ເປົາ​ໂລ ເຖີຍ ເດສ່ງ ບະເປຢີຍ ເຫວີ່ຍ ຕສຸ ນິ່ນ ເຖສົາ ທິນ-ຮູ່ງ ແລ໌ງ ແຫງ່ງ ຫວ່າ .
44018019	ເຖົາ ເອ​ເຟ​ໂຊ ຕສີ້ງ , ເປົາ​ໂລ ເຖສົາ ປິດ​ສິນ​ລາ , ອາ​ຄວິນ​ລາ ບົວ ອີ ຮມວັ້ງ ປຸນ ອກອຍ ຕ່ອຍ . ເປົາ​ໂລ ເປັຍ ຫວຸ່ຍ ຕ້ອງ ມີ່ງ ເຖສົາ ຢິວ​ໄທ ມ່ຽນ ຫລວນ ເລີ໌ຍ .
44018020	ຕສວັ໋ງ ມ່ຽນ ລ່ຽວ ນິ່ນ ຢຽມ ວົ້ວ ເກົ້າ ເລົ່າ ເຕີ໋ຍ ມປ່າ ນິ່ນ ໄມ້ ແລ໌ງ .
44018021	ນິ່ນ ມີ່ງ ວົ້ວ ຕສັ່ນ , ນິ່ນ ກ໊ອງ , “ ເຊ ກ໊ອງ ເອີຍ ທິນ-ຮູ່ງ ເຍີຍ ຕສະເອີ໋ຍ ເຢຍ ແອ໋ງ ຕ້າຍ ດສຸ່ນ ເມີ່ຍ ບົວ ນ້າຍ . ” ນິ່ນ ຕສ່ຽວ ເປັຍ ດສັ໊ງ ທສວດ ເອ​ເຟ​ໂຊ ຕສີ້ງ ອ໊ະ .
44018022	ເຖົາ ຊີ​ຊາ​ລີ​ຢາ ຕສີ້ງ , ນິ່ນ ທສວດ ດສັ໊ງ ມີ່ງ ເຢ​ລູ​ຊາ​ເລມ . ປວັ້ງ ລິ໌ວ ຈິວ-ປາງ ຕ່ອຍ ນິ່ນ ແອ໋ງ ມີ່ງ ອັນ​ທີ​ອົກ ຕສີ້ງ .
44018023	ຢຽມ ຖສາມ ວົ້ວ , ນິ່ນ ແອ໋ງ ມີ່ງ ໂຢ້ວ ກາ​ລາ​ເທຍ ເຖສົາ ຟາ​ລີ​ເຈຍ ເຕີ່ຍ-ປູງ ເຖງ ສຽນ ເຢ​ຊູ ເຍີຍ ມ່ຽນ ສຽນ ເຮ້ນ ຈ໊ຽນ ຝາວ .
44018024	ມ່າຍ ເຕົ້າ ຢິວ​ໄທ ມ່ຽນ , ບົ໋ວ ເຫ່ວ ອາ​ປໍ​ໂລ , ຕ້າຍ ເຖົາ ເອ​ເຟ​ໂຊ ຕສີ້ງ . ນິ່ນ ເຊ ຢຽມ ອາ​ເລກ​ຊານ​ເດ​ເລຍ ຕສີ້ງ ທສວດ ເສີຍ ເຍີຍ ມ່ຽນ . ນິ່ນ ຕສຸ້ນ ໂຕ໌ ກ໊ອງ ຫວ່າ ບຢ່າງ ຢ່າ ຮິ້ວ ຕຸ໊ ກີງ-ໂຊວ ໂຖວ .
44018025	ນິ່ນ ຕຸ໊ ໂຫະ ເຈ໋ຍ ຕສ໊ຽວ ເຍີຍ ເຈົ໊າ ຕສ່ຽວ ຈອມ ໂຮຍ້ວ ອຈ໋າວ ປຸນ ມ່ຽນ ຮິ້ວ ຕຸ໊ ເຢ​ຊູ , ຢ່າ ອຈ໋າວ ຕຸ໊ ຕສຽນ ເຍີຍ . ມປ່າ ນິ່ນ ຂູງ ຮິ້ວ ຕຸ໊ ມ່າຍ ໂຢ​ຮັນ ເຖງ ມ່ຽນ ເຈ໋ຍ ວົ້ວ ຫຍູ່ງ ເລີ໌ຍ ຮນັ້ງ .
44018026	ອາ​ປໍ​ໂລ ຢຽມ ຫວຸ່ຍ ຕ້ອງ ປູ໋ງ ຫລ່າງ ເຍີຍ ຕສຸ້ນ ໂຕ໌ ອຈ໋າວ ມ່ຽນ . ປິດ​ສິນ​ລາ ເຖສົາ ອາ​ຄວິນ​ລາ ໄຮ໌ ນິ່ນ ກ໊ອງ ຕສ່ຽວ ຕສິ໊ບ ນິ່ນ ມີ່ງ ນິ່ນ ບົວ ເຍີຍ ເປຢົ໊າ ແອ໋ງ ກ໊ອງ ທິນ-ຮູ່ງ ເຍີຍ ເຈົ໊າ ປຸນ ນິ່ນ ເກົ້າ ຮິ້ວ ຕຸ໊ ດສ້ອຍ .
44018027	ອາ​ປໍ​ໂລ ອ໋ອຍ ເຈ໋ຍ ເຖົາ ອາ​ຄາ​ຢາ ແຊ້ງ , ເອ​ເຟ​ໂຊ ເຍີຍ ຈິວ-ປາງ ມ່ຽນ ເຖງ ຈ໊ຽນ ຢ່າ ເຟ້ຍ ຝຽນ ບົ໋ວ ອາ​ຄາ​ຢາ ແຊ້ງ ເຍີຍ ສຽນ ເຢ​ຊູ ເຍີຍ ມ່ຽນ ຕສິ໊ບ ນິ່ນ . ອາ​ປໍ​ໂລ ມີ່ງ ເຖົາ ວົ້ວ , ນິ່ນ ເຖງ ເຂົາ ທິນ-ຮູ່ງ ເຍີຍ ເອນ ສຽນ ລິ໌ວ ວົ້ວ ເຕີ໋ຍ ມ່ຽນ ທສ້ຳ ,
44018028	ເຫວີ່ຍ ຕສຸ ນິ່ນ ຕອງ ຕສວັ໋ງ ແດສງ ຮີ່ງ ຢິວ​ໄທ ມ່ຽນ . ນິ່ນ ຫລົ່ງ ກີງ-ໂຊວ ປຸນ ທສີງ ເຢ​ຊູ ເຊ ຕົ້ງ ກີ​ຕູ່ .
44019001	ອາ​ປໍ​ໂລ ຢຽມ ໂຄ​ລິນ​ໂທ ຕສີ້ງ ວົ້ວ ຕສັ່ນ , ເປົາ​ໂລ ຢັ້ງ ວົ້ວ ເຈ໋ຍ ວົ້ວ ຕິ້ວ ເຈົ໊າ ມີ່ງ ເຖົາ ເອ​ເຟ​ໂຊ ຕສີ້ງ . ຢຽມ ໜ່າຍ ນິ່ນ ປວັດ ເຕີ໋ຍ ສຽນ ເຢ​ຊູ ເຍີຍ ມ່ຽນ .
44019002	ເປົາ​ໂລ ໜ່າຍ ນິ່ນ ບົວ , “ ເມີ່ຍ ບົວ ສຽນ ເຢ​ຊູ ວົ້ວ ຕສັ່ນ , ເມີ່ຍ ບົວ ຕຸ໊ ຕສິ໊ບ ສີງ ລີ່ງ ເຍີຍ ໄຟ ? ” ນິ່ນ ບົວ ເຕົາ , “ ເຢຍ ບົວ ລ່ຽມ ໄມ້ ໄຮ໌ ເຈ໋ຍ ມ່າຍ ເຕົ້າ ສີງ ລີ່ງ . ”
44019003	ເປົາ​ໂລ ແອ໋ງ ໜ່າຍ , “ ວົ້ວ ຫຍູ່ງ ເມີ່ຍ ບົວ ເຈ໋ຍ ຫາຍ ຫຍູ່ງ ເລີ໌ຍ ? ” ນິ່ນ ບົວ ເຕົາ , “ ເຢຍ ບົວ ເຈ໋ຍ ໂຢ​ຮັນ ເຍີຍ ເລີ໌ຍ . ”
44019004	ເປົາ​ໂລ ກ໊ອງ , “ ໂຢ​ຮັນ ເຖງ ມ່ຽນ ເຈ໋ຍ ວົ້ວ ຫຍູ່ງ ວວມ ເຍີຍ ເລີ໌ຍ ເຊ ປຸນ ທສີງ ມ່ຽນ ກ໊ອຍ ໂຮຍ້ວ ກວັ່ງ ຕສຸ໌ຍ . ມປ່າ ໂຢ​ຮັນ ຕສຸ້ນ ບົ໋ວ ອິ​ສະ​ລາ​ເອນ ມ່ຽນ ນິ່ນ ຕ້າຍ ດ່າງ , ແອ໋ງ ມ່າຍ ເຕົ້າ ອກະຮ້າ ຕ້າຍ . ມ່ຽນ ອ໋ອຍ ຕສຸ ສຽນ ວົ້ວ ເຕົ້າ , ເຊ ຕົ້ງ ເຢ​ຊູ ອ໊ະ . ”
44019005	ໄຮ໌ ເປົາ​ໂລ ຮນັ້ງ ນ້າຍ ນໍ ກ໊ອງ ລິ໌ວ , ນິ່ນ ບົວ ເຕ໊ງ ຕສ໊ຽວ ເຢ​ຊູ ເຍີຍ ບົ໋ວ ເຈ໋ຍ ວວມ ເຍີຍ ເລີ໌ຍ .
44019006	ເປົາ​ໂລ ມານ ຈ໊ຽນ ນິ່ນ ບົວ , ສີງ ລີ່ງ ຕສ່ຽວ ເອຈ່ຍ ເຖົາ ນິ່ນ ບົວ . ນິ່ນ ບົວ ກ໊ອງ ທສວດ ກັ້ນ ຫຍູ່ງ ຫວ່າ ຢ່າ ໂຕ່ວ ທິນ-ຮູ່ງ ເຍີຍ ຫວ່າ .
44019007	ນ້າຍ ເຕີ໋ຍ ມ່ຽນ ເດສ໋ຍ ມ່າຍ ຕສຽບ ເຫຍີ່ຍ ເຕົ້າ .
44019008	ເປົາ​ໂລ ຫລົ່ງ ປົວ ຫຮລາ ເຫຍັຍ ມີ່ງ ວົ້ວ ຫວຸ່ຍ ຕ້ອງ ກ໊ອງ ໂຕ໌-ເລີ໌ຍ . ນິ່ນ ຫລວນ ເລີ໌ຍ ກ໊ອງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ສີ່ ຂວິນ ມ່ຽນ ສຽນ .
44019009	ມປ່າ ຢຽມ ວົ້ວ ມ່າຍ ເຕີ໋ຍ ມ່ຽນ ໂຮຍ້ວ ແຫງ່ງ , ໄມ້ ຄັ້ງ ສຽນ , ແອ໋ງ ຕອງ ຕສວັ໋ງ ຕ້ານ ເຢ​ຊູ ເຍີຍ ເຈົ໊າ . ເປົາ​ໂລ ຕສ່ຽວ ໄມ້ ເຖສົາ ນິ່ນ ບົວ ຢຽມ ວົ້ວ ອ໊ະ . ນິ່ນ ຕໍ້ ຈ໊ຽນ ໄຊ-ກໍ໋ ເຖສົາ ນິ່ນ ມີ່ງ ທີ​ລັນ​ນັດ ເຍີຍ ເຫາະ ຕ້ອງ , ຮນອຍໆ ຢຽມ ວົ້ວ ຫລວນ ເລີ໌ຍ .
44019010	ນິ່ນ ຮນັ້ງ ນ້າຍ ນໍ ໂຕສ໋ວ ຕຸ໊ ອີ ຫຮຍັງ , ເຖົາ ເອ​ເຊຍ ແຊ້ງ ເຍີຍ ມ່ຽນ , ໄມ້ ກຸ໊ນ ຢິວ​ໄທ ມ່ຽນ ໄຟ ຝີງໆ ຈັ໋ນ , ຢຽດ ຕສູ໊ງ ຕຸ໊ ໄຮ໌ ຕສ໊ຽວ ເຍີຍ ໂຕ໌ .
44019011	ທິນ-ຮູ່ງ ຫລົ່ງ ເປົາ​ໂລ ເຍີຍ ປົ໌ວ ໂຕສ໋ວ ທສວດ ເຫລ່ງ ເຈີ໊ຍ ບົວະ ຮ່ອງ ເຍີຍ ສີ່ .
44019012	ເປົາ​ໂລ ຫລົ່ງ ເຈ໋ຍ ເຍີຍ ສິ ຈ໊າວ ເຖສົາ ນິ່ນ ທ້ອງ ລຸຍ-ໂຫວ ວົ້ວ ຄວ້າຍ ເດຍ , ມ່ຽນ ຕໍ້ ມີ່ງ ອັນ ແປ່ງ ມ່ຽນ ເຍີຍ ຊິນ , ແປ່ງ ຕສ່ຽວ ຫລົງ . ລ່ຽມ ມ້ຽນ ຢ່າ ຕສຸ ຕສຸ່ນ ທສວດ ໝີ່ ອ໊ະ .
44019013	ມ່າຍ ເຕີ໋ຍ ຢິວ​ໄທ ມ່ຽນ ໂຢ້ວ ຈ໊ຽນ ເຕສວີ້ຍ ລ໌າງ ເຕສວີ້ຍ ມູ້ງ ມີ່ງ ເຖງ ຕສຸ່ນ ເຮ່ຍ ໄກວ໊ ມ້ຽນ ທສວດ ມ່ຽນ ເຍີຍ ຊິນ . ນິ່ນ ບົວ ເສີຍ ໝັ່ງ ກ໋າ ນິ່ນ ບົວ ຫລົ່ງ ຕສ໊ຽວ ເຢ​ຊູ ເຍີຍ ບົ໋ວ ໄຮ່ ຕສຸ່ນ ຕຸ໊ ມ້ຽນ ທສວດ ໄຟ ໄມ້ ທສວດ . ນິ່ນ ບົວ ບົ໋ວ ມ້ຽນ , “ ເຢຍ ເຕ໊ງ ເປົາ​ໂລ ຕສຸ້ນ ວົ້ວ ເຕົ້າ ເຢ​ຊູ ຕສຸ່ນ ເມີ່ຍ ບົວ ທສວດ ມີ່ງ . ”
44019014	ມ່າຍ ຢິວ​ໄທ ມ່ຽນ ເຍີຍ ຢຽດ ເຕົ້າ ໄຊ ມ່ຽນ ເປຢີ໊ຍ , ບົ໋ວ ເຫ່ວ ເສ​ວາ , ມ່າຍ ເສ່ຍ ເຕົ້າ ຕອນ ຮນັ້ງ ນ້າຍ ນໍ ໂຕສ໋ວ .
44019015	ວົ້ວ ເຕົ້າ ມ້ຽນ ເຕົາ ນິ່ນ ບົວ , “ ເຢ​ຊູ ເຢຍ ຮິ້ວ ເຍີຍ , ເປົາ​ໂລ ເຢຍ ເຕສັ໊ຍ ຕຸ໊ ເຍີຍ . ມປ່າ ເມີ່ຍ ບົວ ນີ ? ຕົ້ງ ຫາຍ ເຕົ້າ ? ”
44019016	ມ່າຍ ເຮ່ຍ ໄກວ໊ ມ້ຽນ ຢຽມ ຊິນ ວົ້ວ ລ່ານ ມ່ຽນ ຕສ່ຽວ ປິວ ມີ່ງ ເຍົາ ຈ໊ຽນ ປ໌ອງ ຮີ່ງ ນິ່ນ ບົວ ຢຽດ ຕສູ໊ງ . ນິ່ນ ບົວ ແລ່ງ ແກ໊ງ ເຍີຍ ເປຢົ໋າ ທສວດ ວົ້ວ ນອມ ເປຢົ໊າ , ຢຽດ ຕສູ໊ງ ມຸນ ເດສ່ງ .
44019017	ຢຽມ ເອ​ເຟ​ໂຊ ຕສີ້ງ , ໄມ້ ກຸ໊ນ ຢິວ​ໄທ ມ່ຽນ ໄຟ ຝີງໆ ຈັ໋ນ ໄຮ໌ ນ້າຍ ເຕີ໋ຍ ສີ່ , ນິ່ນ ບົວ ກ້ຳ ເດສ໋ຍ ໄຫ່ . ມ່ຽນ ຕສ່ຽວ ແອ໋ງ ຈາ ທ່າຍ ຕສ໊ຽວ ເຢ​ຊູ ເຍີຍ ບົ໋ວ ທສ້ຳ .
44019018	ເອ​ເຟ​ໂຊ ຕສີ້ງ ສຽນ ເຢ​ຊູ ເຍີຍ ມ່ຽນ ທສ້ຳ ເຍີຍ ຕ້າຍ ຕອງ ຕສວັ໋ງ ຫຍ່ຽມ ຕສຸ໌ຍ ກ໊ອງ ນິ່ນ ບົວ ໂຕສ໋ວ ເຈ໋ຍ ເຍີຍ ສີ່ .
44019019	ໂຕສ໋ວ ຟາດ ເຍີຍ ມ່ຽນ ທສ້ຳ ເຍີຍ ຕໍ້ ນິ່ນ ບົວ ເຍີຍ ຟາດ-ໂຊວ ຕ້າຍ ດຸຍ ຈ໊ຽນ ຕອງ ຕສວັ໋ງ ມ່ຽນ ປົ໊ວ ກວັ່ງ ເດສ່ງ ໝີ່ ອ໊ະ . ນ້າຍ ເຕີ໋ຍ ໂຊວ ເຍີຍ ຈ໋າ-ຕສິ້ນ ຝຸນ ຕ້າຍ ຕສີ່ ຕຸ໊ ປຢາ ຫວ່ານ ໂລ໌-ຮນອຍ ເຍີຍ ຕສິ້ນ .
44019020	ນ້າຍ ຄັງ ສີ່ ທສວດ ລິ໌ວ , ຕສ໊ຽວ ເຍີຍ ໂຕ໌ ຕສຸ້ນ ຈັ໊ງ ຈ໊ຽນ ມີ່ງ ຢ່າ ກຸ໊ນ ໂຕສ໋ວ ກຸ໊ນ ເຮ້ນ .
44019021	ນ້າຍ ເຕີ໋ຍ ສີ່ ທສວດ ລິ໌ວ , ເປົາ​ໂລ ຕີ່ງ ໂຮຍ້ວ ເຈ໋ຍ ມາ​ຊີ​ໂດ​ເນຍ ເຕີ່ຍ-ປູງ ເຖສົາ ອາ​ຄາ​ຢາ ແຊ້ງ ແອ໋ງ ມີ່ງ ເຖົາ ເຢ​ລູ​ຊາ​ເລມ ຕສີ້ງ . ນິ່ນ ກ໊ອງ , “ ມີ່ງ ລິ໌ວ ເຢ​ລູ​ຊາ​ເລມ , ເຢຍ ຢ່າ ອ໋ອຍ ຕສຸ ມີ່ງ ໝັ່ງ ໂລ​ມາ ຕສີ້ງ . ”
44019022	ນິ່ນ ພ້າຍ ອີ ເຕົ້າ ນິ່ນ ເຍີຍ ປອງ-ປົ໌ວ ມ່ຽນ , ທິ​ໂມ​ໄທ ເຖສົາ ເອ​ລັດ​ທັດ , ມີ່ງ ມາ​ຊີ​ໂດ​ເນຍ ເຕີ່ຍ-ປູງ ດ່າງ . ນິ່ນ ກັ້ນ ແອ໋ງ ຢຽມ ຮນອຍ ປ໊າ ເອ​ເຊຍ ແຊ້ງ ວົ້ວ .
44019023	ວົ້ວ ຕສັ່ນ ຫລາຍ ເຢ​ຊູ ເຍີຍ ເຈົ໊າ , ເອ​ເຟ​ໂຊ ຕສີ້ງ ທສວດ ຕົ້ມ ສີ່ .
44019024	ມ່າຍ ເຕົ້າ ຍ່ານ ຕສັ່ງ , ບົ໋ວ ເຫ່ວ ເດ​ເມດ​ລິ​ອັດ . ນິ່ນ ຫລົ່ງ ຍ່ານ ຕ໊າ ອານ​ເທ​ມິດ ໝິ່ວ-ເປຢົ໊າ ຕອນ . ຮນັ້ງ ນ້າຍ ໂຕສ໋ວ ປຸນ ຢຽດ ຕສູ໊ງ ຍ່ານ ຕສັ່ງ ຕສ່ອນ ຕຸ໊ ດ໊າວ-ຕ້າວ ທສ້ຳ .
44019025	ເດ​ເມດ​ລິ​ອັດ ເຫ່ວ ຢຽດ ຕສູ໊ງ ຍ່ານ ຕສັ່ງ ເຖສົາ ປັ່ງ ນ້າຍ ຫຍູ່ງ ແຊງ-ເອີ໋ຍ ຕຸ໊ ຍ່ານ ເຍີຍ ມ່ຽນ ຕ້າຍ ຕສຸ໊ນ ກ໊ອງ ບົ໋ວ ນິ່ນ ບົວ , “ ກໍ໋-ໂຢ໌ວ ອ້າ ! ເມີ່ຍ ບົວ ຮິ້ວ ຕຸ໊ ບົວ ຄູ່ ຢຽມ ຄູ່ ຫຍັ່ນ ເຊ ເຫວີ່ຍ ນ້າຍ ຫຍູ່ງ ກົງ .
44019026	ເມີ່ຍ ບົວ ຕຸ໊ ປວັດ ຢ່າ ຕຸ໊ ໄຮ໌ ວົ້ວ ເຕົ້າ ໂລ້ , ເປົາ​ໂລ , ຮນັ້ງ ຫາຍ ນໍ ໂຕສ໋ວ . ນິ່ນ ໄມ້ ຕານ ຢຽມ ເອ​ເຟ​ໂຊ ຕສີ້ງ ໂຕສ໋ວ ຮນັ້ງ . ນິ່ນ ມີ່ງ ອ໊າ ລ່ຳ ກ໋ອມ ເອ​ເຊຍ ແຊ້ງ ດົ໊ວ ມ່ຽນ ທສ້ຳ ໄຫ່ ກວັ່ງ ໂລ໌-ເຈົ໊າ ໝີ່ ອ໊ະ . ນິ່ນ ກ໊ອງ ມ່ຽນ ເຍີຍ ປົ໌ວ ໂຕສ໋ວ ຕ້າຍ ເຍີຍ ກະນ້າຍ ເຊ ໄມ້ ເຕສີ໌ຍ ຕສ້ຽນ .
44019027	ຮນັ້ງ ນ້າຍ , ໄມ້ ຕານ ຂູງ ບົວ ເຍີຍ ແຊງ-ເອີ໋ຍ ດ໊ອດ ຮນັ້ງ . ກ້ຳ ເດສ໋ຍ ມ່ຽນ ໝັ່ງ ເຜຍ ອານ​ເທ​ມິດ ຕສ້ຽນ ເຍີ໌ຍ ເຍີຍ ເປຢົ໊າ . ເອ​ເຊຍ ແຊ້ງ ເຖສົາ ລູ່ງ ເດ໊ຍ ມ່ຽນ ຕສັ່ງ ນ້າຍ ເຕົ້າ ອານ​ເທ​ມິດ ຕສ້ຽນ ເຍີ໌ຍ ເຍີຍ ອຈັງ-ຫລ່າງ ຢ່າ ຕສຸ ດ໊ອດ ເດສ່ງ ອ໊ະ . ”
44019028	ຕສວັ໋ງ ມ່ຽນ ໄຮ໌ ນ້າຍ ເຕີ໋ຍ ຫວ່າ ນິ່ນ ບົວ ເກ້ງ ! ເຖຈຍ ເຈ໌ຍ ໄຫ່ , ເໜົ່າ ຈ໊ຽນ ກ໊ອງ , “ ເອ​ເຟ​ໂຊ ມ່ຽນ ເຍີຍ ອານ​ເທ​ມິດ ຕສ້ຽນ ໂຕສ໋ວ ໂຮລ . ”
44019029	ໄມ້ ເລົ່າ ຢຽດ ນອມ ຕສີ້ງ ຫລຸ່ນ ເດສ່ງ . ນິ່ນ ບົວ ຕສ່ຽວ ເຍົາ ຈ໊ຽນ ບ໌ຽນ ເປົາ​ໂລ ຕ້າຍ ວົ້ວ ເຕີ໋ຍ ມາ​ຊີ​ໂດ​ເນຍ ມ່ຽນ , ກາຍ​ອັດ ເຖສົາ ອາ​ລິດ​ທາ​ຄັດ , ຕສຢັ້ງ ກວັ້ນ ເຍີຍ ລົ໌ມໆ ເຍີຍ ຖິວ ເປັຍ ນິ່ນ ບົວ ເຍີຍ ອະດສຢ່າວ ທສຢັ້ງ .
44019030	ເປົາ​ໂລ ກັ້ນ ຢ່າ ອ໋ອຍ ມີ່ງ ຕສວັ໋ງ ມ່ຽນ ເຍີຍ ດສະຮມຽນ ວົ້ວ ມປ່າ ສຽນ ເຢ​ຊູ ເຍີຍ ມ່ຽນ ໄມ້ ປຸນ ນິ່ນ ມີ່ງ .
44019031	ມ່າຍ ເຕີ໋ຍ ເອ​ເຊຍ ແຊ້ງ ເຍີຍ ຕົ້ມ ຈຽນ ໂຕສ໋ວ ເປົາ​ໂລ ເຍີຍ ຕ່ອຍ , ປຸນ ຫວ່າ ມີ່ງ ໂທ້ ນິ່ນ ໄມ້ ຕູ໋ງ ເປັຍ ອະດສຢ່າວ ທສຢັ້ງ .
44019032	ກັ໊ບ ຕສຸ໊ນ ເຍີຍ ມ່ຽນ ເທສ້ວໆ ເໜົ່າໆ ເຍີຍ . ມ່າຍ ເຕີ໋ຍ ເຫ່ວ ນ້າຍ , ມ່າຍ ເຕີ໋ຍ ເຫ່ວ ວົ້ວ . ມ່ຽນ ເກົ້າ ທສ້ຳ ເຈ໋ຍ ຕສູ໊ງ ໄມ້ ຮິ້ວ ຕຸ໊ ນິ່ນ ບົວ ເຫວີ່ຍ ຫາຍ ຕິ່ວ ກັ໊ບ ຕສຸ໊ນ ຢຽມ ໜ່າຍ .
44019033	ຢິວ​ໄທ ມ່ຽນ ຟົ້ງ ອາ​ເລກ​ຊານ​ເດ ທສວດ ວົ້ວ ດ່າງ ແໝງ . ແອ໋ງ ມ່າຍ ເຕີ໋ຍ ບົ໋ວ ນິ່ນ ຮນັ້ງ ຫາຍ ນໍ ກ໊ອງ . ອາ​ເລກ​ຊານ​ເດ ຕສ່ຽວ ຫຮວັງ ປົ໌ວ ອ໋ອຍ ໄຈ໊ ຊິນ ບົ໋ວ ຕສວັ໋ງ ມ່ຽນ .
44019034	ມປ່າ ມ່ຽນ ເຕສັ໊ຍ ຕຸ໊ ນິ່ນ ເຊ ຢິວ​ໄທ ມ່ຽນ ຕສ່ຽວ ຕົ້ງ ຕັ້ງ ເໜົ່າໆ ເຍີຍ ເຫ່ວ ເລີ່ຍ ໄມ້ ໂກ ອີ ນອມ ຕສຢັ້ງ ໂຫ່ . ນິ່ນ ບົວ ເຫ່ວ ຈ໊ຽນ ກ໊ອງ , “ ເອ​ເຟ​ໂຊ ມ່ຽນ ເຍີຍ ອານ​ເທ​ມິດ ຕສ້ຽນ ໂຕສ໋ວ ໂຮລ . ”
44019035	ໂຕສ໋ວ ເກົາ , ມ່າຍ ເຕົ້າ ເອ​ເຟ​ໂຊ ຕສີ້ງ ເຍີຍ ຈຽນ ທສວດ ຕ້າຍ ປ໊າ ນິ່ນ ບົວ ເຊກ ມີ່ງ ແອ໋ງ ກ໊ອງ ບົ໋ວ ນິ່ນ ບົວ , “ ເອ​ເຟ​ໂຊ ຕສີ້ງ ເຍີຍ ມ່ຽນ ອ້າ ! ຫາຍ ເຕົ້າ ຢ່າ ຮິ້ວ ຕຸ໊ ບົວ ເອ​ເຟ​ໂຊ ມ່ຽນ ໂກ໋ວ ອານ​ເທ​ມິດ ຕສ້ຽນ ເຍີ໌ຍ ເຖສົາ ຢຽມ ລູ່ງ ດ໊ອດ ຕ້າຍ ເຍີຍ ຫລະເປຢີ໊ຍ-ຝັງ ໄມ້ ເຕສີ໌ຍ ?
44019036	ໄມ້ ມ່າຍ ຫາຍ ເຕົ້າ ໄຮ່ ກ໊ອງ ໄມ້ ເຕສີ໌ຍ . ຮນັ້ງ ນ້າຍ , ເມີ່ຍ ບົວ ກຸ໊ນ ປູ໋ງ ໂຮຍ້ວ , ໄມ້ ຕູ໋ງ ເຖສວ ອ໊ະ .
44019037	ເມີ່ຍ ບົວ ຕໍ້ ນ້າຍ ເຕີ໋ຍ ມ່ຽນ ຕ້າຍ ນ້າຍ . ນິ່ນ ບົວ ໄມ້ ໜິ່ມ ໝິ່ວ-ເປຢົ໊າ ເຍີຍ ຫາຍ ຫຍູ່ງ ກະນ້າຍ , ຢ່າ ໄມ້ ກ໊ອງ ໂຕະ ບົວ ເຍີຍ ຕສ້ຽນ ເຍີ໌ຍ .
44019038	ເຊ ກ໊ອງ ເດ​ເມດ​ລິ​ອັດ ເຖສົາ ນິ່ນ ຈວັ່ງ ກົງ ເຍີຍ ຕສັ່ງ ມ່ຽນ ມ່າຍ ສີ່ ອ໋ອຍ ໂກ໋ ຫາຍ ເຕົ້າ , ບົວ ມ່າຍ ເບ່ນ ສີ່ ເຍີຍ ຮນອຍ ຢ່າ ມ່າຍ ຕຸ໋ນ ສີ່ ຈຽນ ເຖງ ຕຸ໋ນ . ນິ່ນ ບົວ ໄຮ່ ມີ່ງ ວົ້ວ ໂກ໋ ຕຸ໊ ເຍີຍ .
44019039	ເຊ ກ໊ອງ ເມີ່ຍ ບົວ ແອ໋ງ ມ່າຍ ຫາຍ ຫຍູ່ງ ສີ່ , ອ໋ອຍ ຕສຸ ຕສົ໊ວ ເຖົາ ຄອຍ ຕົ້ມ ຕສວັ໋ງ ເຍີຍ ເບ່ນ ສີ່ ຫວຸ່ຍ ຕສ່ຽວ ໄຮ່ ມີ່ງ ວົ້ວ ກ໊ອງ .
44019040	ກ້ຳ ເດສ໋ຍ ອີ້ ຮນອຍ ທສວດ ເຍີຍ ສີ່ ຮູ່ງ ຈາ ຕສູ໊ງ ອ໋ອຍ ໂກ໋ ມເປີຍ , ເຫວີ່ຍ ຕສຸ ບົວ ລ່ຽມ ໄມ້ ມ່າຍ ຕ໋ອງ ໄຈ໊ ອີ້ ຮນອຍ ເຖສວ ຫລຸ່ນ ຕສີ້ງ ນ້າຍ ເຕີ໋ຍ ສີ່ . ”
44019041	ກ໊ອງ ປ່າ ນິ່ນ ຕສ່ຽວ ເຫ່ວ ຕສວັ໋ງ ມ່ຽນ ດສ໋ວນ ເດສ່ງ .
44020001	ຕສີ້ງ ເຍີຍ ມ່ຽນ ຫລຸ່ນ ປ່າ , ອກະຮ້າ ເປົາ​ໂລ ເຫ່ວ ສຽນ ເຢ​ຊູ ເຍີຍ ຕສວັ໋ງ ມ່ຽນ ຕ້າຍ ຕສຸ໊ນ . ນິ່ນ ຂວິນ ລິ໌ວ ຢ່າ ກ໊ອງ ລິ໌ວ ເລີ່ຍ ຮຢາງ ຫວ່າ ຕສ່ຽວ ທສວດ ເຈົ໊າ ມີ່ງ ມາ​ຊີ​ໂດ​ເນຍ ເຕີ່ຍ-ປູງ .
44020002	ເຈ໋ຍ ນ້າຍ ນອມ ເຕີ່ຍ-ປູງ ມີ່ງ ເຖົາ ຫາຍ , ນິ່ນ ຂວິນ ສຽນ ເຢ​ຊູ ເຍີຍ ມ່ຽນ ຢ່າ ຕສຸ້ນ ໂຕ໌ ທສ້ຳ ເຍີຍ . ຮນັ້ງ ນ້າຍ ນໍ ໂຕສ໋ວ ຈ໊ຽນ ມີ່ງ ເຖົາ ກີກ ເຕີ່ຍ-ປູງ ,
44020003	ຢຽມ ວົ້ວ ປົວ ຫຮລາ ເຫຍັຍ . ອ໋ອຍ ເປັຍ ດສັ໊ງ ມີ່ງ ຊີ​ເລຍ ເຕີ່ຍ-ປູງ ວົ້ວ ຕສັ່ນ , ນິ່ນ ຮິ້ວ ຕຸ໊ ຢິວ​ໄທ ມ່ຽນ ຕ໊າ ຕສະເອີ໋ຍ ຫ່ອຍ ນິ່ນ . ນິ່ນ ຕສ່ຽວ ຕີ່ງ ໂຮຍ້ວ ຕ໋າວ ຊິນ ດສ໋ວນ ມາ​ຊີ​ໂດ​ເນຍ .
44020004	ເຖສົາ ນິ່ນ ມີ່ງ ເຍີຍ ມ່ຽນ ມ່າຍ ຢຽມ ເບ​ໂລ​ອາ ຕສີ້ງ ຕ້າຍ ວົ້ວ ເຕົ້າ ປີ​ລັດ ເຍີຍ ຕອນ , ໂສ​ປາ​ເທ , ເຖສົາ ຢຽມ ເທ​ສະ​ໂລ​ນິ​ກາ ຕສີ້ງ ວົ້ວ ເຕີ໋ຍ ອີ ເຕົ້າ ອາ​ລິດ​ທາ​ຄັດ ເຖສົາ ເສ​ຄຸນ​ດັດ , ເຖສົາ ຢຽມ ເດ​ບີ ຕສີ້ງ ວົ້ວ ເຕົ້າ ກາຍ​ອັດ , ແອ໋ງ ມ່າຍ ທິ​ໂມ​ໄທ ຢ່າ ມ່າຍ ເອ​ເຊຍ ແຊ້ງ ວົ້ວ ເຕີ໋ຍ ອີ ເຕົ້າ ທີ​ຄິ​ກັດ ເຖສົາ ໂຕ​ຟີ​ມັດ .
44020005	ນ້າຍ ເຕີ໋ຍ ມີ່ງ ດ່າງ ຢຽມ ວົ້ວ ໂຕ​ອັດ ຕສົ໊ວ ເຢຍ ບົວ .
44020006	ເຈ໋ຍ ລິ໌ວ ໄມ້ ອັນ ປີ໊ງ ເຍີຍ ອຈົ໊ວ ເຍີຍ ຕສິ໊ບ , ເຢຍ ບົວ ຢຽມ ຟີ​ລິບ​ພອຍ ເປັຍ ດສັ໊ງ ມີ່ງ ປຢາ ຮນອຍ ເຖົາ ໂຕ​ອັດ , ກັ໊ບ ຈ໊ຽນ ຕ່ອຍ ຢຽມ ຢຽດ ນອມ ເລີ໌ຍ-ປ໋າຍ ວົ້ວ .
44020007	ວົ້ວ ນອມ ເລີ໌ຍ-ປ໋າຍ ເຍີຍ ຕ້າວ ຮນອຍ ວົ້ວ ມ໌ວນ , ຕົ້ງ ເຢຍ ບົວ ກັ໊ບ ຕສຸ໊ນ ແມະ ອຈົ໊ວ ວົ້ວ ຕສັ່ນ , ເປົາ​ໂລ ກ໊ອງ ຫວ່າ ອຈ໋າວ ຕສວັ໋ງ ມ່ຽນ . ນິ່ນ ຮິ້ວ ຕຸ໊ ຕະເຫຍີ່ຍ ຮນອຍ ນິ່ນ ອ໋ອຍ ຕສຸ ທສວດ ເຈົ໊າ ຕສ່ຽວ ກ໊ອງ ຫວ່າ ດ໊າວ ເຍີຍ , ເຖົາ ດ໊າມ ມ໌ວນ .
44020008	ເຢຍ ບົວ ກັ໊ບ ຕສຸ໊ນ ວົ້ວ ດສັ້ງ ເປຢົ໊າ ປົ໊ວ ຈ໊ຽນ ຕັງ ທສ້ຳ ເຍີຍ .
44020009	ມ່າຍ ລ່ານ ມ່ຽນ ຫລຸນ ມ່ຽນ , ບົ໋ວ ເຫ່ວ ຢຸ​ທິ​ກັດ , ເຕສວີ໌ຍ ຈ໊ຽນ ຟົງ ມ່ວນ ໝວັງ ເປົາ​ໂລ ກ໊ອງ ຫວ່າ ເລົ່າ ໄຫ່ , ຕສ່ຽວ ມອຈ້ອມ ຕະຮງັດ . ເປົາ​ໂລ ກ໊ອງ ຈ໊ຽນ ຫວ່າ ມີ່ງ , ຢຸ​ທິ​ກັດ ຕສຢັງ ໜ່າຍ ມອຈ້ອມ ໂດ ເຍີຍ , ຢຽມ ປົວ ດສັ້ງ ເປຢົ໊າ ດ໊ອດ ເອຈ່ຍ ເຖົາ ເດົາ . ມ່ຽນ ມີ່ງ ຮລອບ ເຈ໌ຍ ຕ້າຍ ປວັດ ໄຕ່ ໝີ່ ອ໊ະ .
44020010	ເປົາ​ໂລ ເອຈ່ຍ ມີ່ງ ບ໊າບ ເອຈ່ຍ ທຈຳ ຈ໊ຽນ ວົ້ວ ເຕົ້າ ຕອນ ຢ່າ ກ໊ອງ , “ ໄມ້ ຕູ໋ງ ກ້ຳ ເດສ໋ຍ , ນິ່ນ ຖສໍ່ ມ່າຍ ແໝ່ງ ເຍີຍ . ”
44020011	ເປົາ​ໂລ ແອ໋ງ ຝາວ ກູ້ ຫງວ່າຍ ມີ່ງ ເຕສ໊າະ ອຈົ໊ວ ຕ້າຍ ແມະ ປຸນ ອກອຍ ຫຍັ່ນ ແອ໋ງ ກ໊ອງ ຫວ່າ ເລົ່າ ເຍີຍ , ເຖົາ ລູ່ງ ອຈັງ , ຕສ່ຽວ ມີ່ງ ໝີ່ ອ໊ະ .
44020012	ຕສວັ໋ງ ມ່ຽນ ຕໍ້ ວົ້ວ ເຕົ້າ ມ່າຍ ແໝ່ງ ຕສຢັ້ງ ຈ໊ຽນ ເຍີຍ ຕອນ ດສ໋ວນ ເປຢົ໊າ , ໄຮ໌ ໂຮຍ້ວ ຟົງ ເດສ່ງ ອ໊ະ .
44020013	ເຢຍ ບົວ ເປັຍ ດສັ໊ງ ມີ່ງ ອັດ​ສົດ ຕສີ້ງ ດ່າງ , ອ໋ອຍ ຢຽມ ໜ່າຍ ຕສິ໊ບ ເປົາ​ໂລ ເຖສົາ ເຢຍ ບົວ ເປັຍ ດສັ໊ງ . ນ້າຍ ເຊ ເປົາ​ໂລ ກັ້ນ ຕີ່ງ ຕສຢັ໋ງ , ເຫວີ່ຍ ຕສຸ ນິ່ນ ອ໋ອຍ ຢັ້ງ ເຈົ໊າ ກັນ ບ໋ຽນ ມີ່ງ .
44020014	ຢຽມ ອັດ​ສົດ ຕສີ້ງ , ເປົາ​ໂລ ຕ້າຍ ປວັ້ງ ເຢຍ ບົວ , ເຢຍ ບົວ ຕສ່ຽວ ຕສິ໊ບ ນິ່ນ ເປັຍ ດສັ໊ງ ມີ່ງ ມິ​ທິ​ເລ​ນີ .
44020015	ຢັ້ງ ດສັ໊ງ ມີ່ງ , ຕະເຫຍີ່ຍ ຮນອຍ ເຢຍ ບົວ ເຖົາ ຄີ​ອົດ ຄ້ອຍ-ໂດສວ . ແອ໋ງ ຕະຟາມ ຮນອຍ ເຈ໋ຍ ມີ່ງ ເຖົາ ສາ​ມອດ ຄ້ອຍ-ໂດສວ , ແອ໋ງ ຕະເຝີຍ ຮນອຍ ເຢຍ ບົວ ມີ່ງ ເຖົາ ມິ​ເລ​ທັດ ຕສີ້ງ .
44020016	ເປົາ​ໂລ ຕີ່ງ ໂຮຍ້ວ ໄມ້ ຮິດ ເອ​ເຟ​ໂຊ ຕສີ້ງ , ໄມ້ ອ໋ອຍ ຢຽມ ເອ​ເຊຍ ແຊ້ງ ເລົ່າ . ໄຮ່ ກ໊ານ ຕຸ໊ ຮີ່ງ ນໍ , ນິ່ນ ອ໋ອຍ ມີ່ງ ເຖົາ ເຢ​ລູ​ຊາ​ເລມ ຕສີ້ງ ດ່າງ ຊຽວ ຊຢັງ-ເບຢົ້າ ເຍີຍ ຕສິ໊ບ .
44020017	ຢຽມ ມິ​ເລ​ທັດ ຕສີ້ງ , ເປົາ​ໂລ ພ້າຍ ມ່ຽນ ມີ່ງ ເອ​ເຟ​ໂຊ ຕສີ້ງ ບົ໋ວ ຈິວ-ປາງ ເຍີຍ ມ່ຽນ ໂກ໋ ຕ້າຍ ປວັ້ງ ນິ່ນ .
44020018	ນິ່ນ ບົວ ຕ້າຍ ເຖົາ ດສ້ອຍ , ເປົາ​ໂລ ບົ໋ວ ນິ່ນ ບົວ , “ ຢຽມ ເຢຍ ເປັຍ ເອ​ເຊຍ ຕ້າວ ຮນອຍ ເຖສົາ ເມີ່ຍ ບົວ ຢຽມ ເຍີຍ ຕສຢັ້ງ ໂຫ່ , ເຢຍ ຮນັ້ງ ຫາຍ ນໍ ຢຽມ , ຮນັ້ງ ຫາຍ ນໍ ໂຕສ໋ວ , ເມີ່ຍ ບົວ ຮິ້ວ ເຍີຍ .
44020019	ເຢຍ ຫຍ່ຽມ ກັ້ນ ໂຕສ໋ວ ໄຝ , ຢ່າ ມ່າຍ ວວມ-ເໝວີ່ຍ ຫລ່ຽວ ຈ໊ຽນ ຟູ-ສູ ຕສ໊ຽວ ຢ່າ ຕສຸ ເຕສ໋ຍ ຫຍູ່ງ ໂຄ້ວ ເຫວີ່ຍ ຕສຸ ຢິວ​ໄທ ມ່ຽນ ຕ໊າ ຕສະເອີ໋ຍ ຫ່ອຍ ເຢຍ .
44020020	ເມີ່ຍ ບົວ ຢ່າ ຮິ້ວ ຕຸ໊ ມ່າຍ ຫາຍ ຫຍູ່ງ ໄຮ່ ເຖງ ເມີ່ຍ ບົວ ເຢຍ ຕສຸ້ນ ບົ໋ວ ເມີ່ຍ ບົວ , ໄມ້ ລ່ຽວ . ຢຽມ ຕົ້ມ ຕສວັ໋ງ ເຍີຍ ຕ໋ອງ ຢ່າ ຢຽມ ເກ໊າະ-ມ່ຽນ ເຍີຍ ເປຢົ໊າ ເຢຍ ອຈ໋າວ ເດສ່ງ ເມີ່ຍ ບົວ .
44020021	ໄມ້ ກຸ໊ນ ຢິວ​ໄທ ມ່ຽນ ໄຟ ຈັ໋ນ , ເຢຍ ຫລົງໆ ເຍີຍ ຂວິນ ນິ່ນ ບົວ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ ດສ໋ວນ ຕ້າຍ ລໍ໌ ທິນ-ຮູ່ງ ຢ່າ ສຽນ ບົວ ເຍີຍ ຕສ໊ຽວ ເຢ​ຊູ ກີ​ຕູ່ .
44020022	“ ອີ້ ຕສັ່ນ ເຫວີ່ຍ ສີງ ລີ່ງ ອ໊າບ ເຢຍ , ເຢຍ ຕສ່ຽວ ມີ່ງ ເຢ​ລູ​ຊາ​ເລມ ຕສີ້ງ , ມປ່າ ເຖົາ ວົ້ວ ອ໋ອຍ ປວັ້ງ ຕສຸ ຫາຍ ຫຍູ່ງ ສີ່ ຢ່າ ໄມ້ ຮິ້ວ .
44020023	ຂູງ ຮິ້ວ ຕຸ໊ ຢຽມ ນອມໆ ຕສີ້ງ ສີງ ລີ່ງ ໂປ໋ ປຸນ ເຢຍ ຮິ້ວ ຕຸ໊ ອ໋ອຍ ຕສຸ ຫວວນ ໂລ່ ຢ່າ ອ໋ອຍ ຕສຸ ສ່ຽວ ເຕສ໋ຍ ຫຍູ່ງ ໂຄ້ວ .
44020024	ເຢຍ ຢ່າ ໄມ້ ຝຸນ ເຢຍ ເຍີຍ ແໝ່ງ ເຫວີ່ຍ ເຢຍ ມ່າຍ ຫາຍ ຫຍູ່ງ ຈ໋າ-ຕສິ້ນ . ເຢຍ ຂູງ ອ໋ອຍ ໂຕສ໋ວ ຕສຢັ໋ງ ຕສ໊ຽວ ເຢ​ຊູ ພ້າຍ ເຢຍ ໂຕສ໋ວ ເຍີຍ ກົງ . ນ້າຍ ເຊ ໂຕສ໋ວ ຕສອງ-ເຕສ໋ງ ກ໊ອງ ທິນ-ຮູ່ງ ເຍີຍ ເອນ ເຍີຍ ຄູ້ ຝຽນ .
44020025	“ ເຢຍ ມີ່ງໆ ຕ້າຍໆ ຢຽມ ເມີ່ຍ ບົວ ນ້າຍ ຕສຸ້ນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ຄູ້ ຝຽນ ປຸນ ເມີ່ຍ ບົວ ໝວັງ . ອີ້ ຕສັ່ນ ເຢຍ ຮິ້ວ ຕຸ໊ ອກະຮ້າ ຮີ້ງ ເມີ່ຍ ບົວ ໄມ້ ຕຸ໊ ປວັດ ເຢຍ ເຍີຍ ຮມຽນ ອ໊ະ .
44020026	ເຫວີ່ຍ ນ້າຍ ເຢຍ ຫລົງໆ ເຍີຍ ກ໊ອງ , ເຊ ກ໊ອງ ເມີ່ຍ ບົວ ຫາຍ ເຕົ້າ ຕສຸ ໝຽດ , ຕສຸ໌ຍ ໄມ້ ດ໊ອດ ຕສຸ ເຢຍ .
44020027	ເຫວີ່ຍ ຕສຸ ເຢຍ ເຕສ໊າະ ທິນ-ຮູ່ງ ເຍີຍ ຕສະເອີ໋ຍ ຢຽດ ຕສູ໊ງ ຕສຸ້ນ ບົ໋ວ ເມີ່ຍ ບົວ ເດສ່ງ ໝີ່ ອ໊ະ , ໄມ້ ລ່ຽວ ຢຽດ ຫຍູ່ງ .
44020028	ເມີ່ຍ ບົວ ອ໋ອຍ ຕສຸ ບູ້ງ ຈ໊ຽນ ໂອ່ . ອ໋ອຍ ຕສຸ ໂກ໋ວ ຫລົງ ເມີ່ຍ ບົວ ກັ້ນ ຢ່າ ໂກ໋ວ ຫລົງ ສີງ ລີ່ງ ປຸນ ເມີ່ຍ ບົວ ໂກ໋ວ ວົ້ວ ເຕີ໋ຍ ມ່ຽນ . ອ໋ອຍ ຕສຸ ໂກ໋ວ ທິນ-ຮູ່ງ ເຍີຍ ຈິວ-ປາງ , ຕົ້ງ ນິ່ນ ຫລົ່ງ ນິ່ນ ເຍີຍ ຕອນ ເຍີຍ ດສຢ໊າມ ມ໌າຍ ເຍີຍ ຈິວ-ປາງ , ຮນັ້ງ ຢູ໌ງ ຢູ້ງ ເຍີຍ ມ່ຽນ ໂກ໋ວ ນິ່ນ ບົວ ເຍີຍ ຢູ້ງ ນໍ .
44020029	ເຢຍ ຮິ້ວ ຕຸ໊ ເຢຍ ເລີ່ຍ ອກອຍ ເມີ່ຍ ບົວ ລິ໌ວ , ອກະຮ້າ ມ່າຍ ທສ້ຽວ ໄຫ່ ເຍີຍ ເຮ່ຍ ຈູ໊ ອ໋ອຍ ເປັຍ ເມີ່ຍ ບົວ ກະຍົ໌ວ . ນິ່ນ ບົວ ຢ່າ ໄມ້ ຫຍ່າງ ນ້າຍ ເຕີ໋ຍ ຢູ້ງ .
44020030	ຢຽມ ເມີ່ຍ ບົວ ກະຍົ໌ວ ຕສູ໊ງ ອ໋ອຍ ມ່າຍ ມ່ຽນ ເຕສ໊າະ ຕສຽນ ເລີ໌ຍ ທິ້ວ ເປ໋ນ ຈ໊າ ເລີ໌ຍ ດົ໊ວ ສຽນ ເຢ​ຊູ ເຍີຍ ມ່ຽນ ມີ່ງ ກັນ .
44020031	ອ໋ອຍ ຕສຸ ກີງ ໂຮຍ້ວ ຈັ໋ງ ຈ໊ຽນ . ປົວ ຫຮຍັງ ກະຍົ໌ວ ເຢຍ ຕສຢັ້ງ ຮນອຍ ຕສຢັ້ງ ມ໌ວນ ມ່າຍ ວວມ-ເໝວີ່ຍ ຫລ່ຽວ ຈ໊ຽນ ຂວິນ ເມີ່ຍ ບົວ ເຕົ້າໆ .
44020032	“ ອີ້ ຕສັ່ນ ເຢຍ ເຕສ໊າະ ເມີ່ຍ ບົວ ຈິວ ປຸນ ທິນ-ຮູ່ງ ເຖສົາ ນິ່ນ ເຖສີຍ ເອນ ເຍີຍ ໂຕ໌ . ນ້າຍ ໂຕ໌ ໄຮ່ ເຖສີຍ ເມີ່ຍ ບົວ ເຈ໌ຍ ຕ້າຍ ຢ່າ ປຸນ ເມີ່ຍ ບົວ ເຖສົາ ນິ່ນ ເຍີຍ ທສີງ-ເດສ່ງ ມ່ຽນ ຕຸ໊ ດສິບ ເມີ່ຍ ບົວ ເຍີຍ ປ່ວນ .
44020033	ເຢຍ ຢ່າ ໄມ້ ເມົ້າ ເຈ໋ຍ ຫາຍ ເຕົ້າ ເຍີຍ ຈຽມ ຍ່ານ ໄຟ ລຸຍ-ໂຫວ .
44020034	ເມີ່ຍ ບົວ ກັ້ນ ຮິ້ວ ຕຸ໊ ເຢຍ ຫລົ່ງ ເຢຍ ກັ້ນ ເຍີຍ ປົ໌ວ ລໍ໌ ຕຸ໊ ເຢຍ ແອ໋ງ ເຖສົາ ເຢຍ ຢຽມ ເຍີຍ ມ່ຽນ ຖຈຽມ ຫລົ່ງ ເຍີຍ ກະນ້າຍ .
44020035	ເຢຍ ໂຕສ໋ວ ເຍີຍ ຫຍູ່ງໆ ເຊ ໂຕສ໋ວ ຫຍູ່ງ ເຕສີ໊ຍ ປຸນ ເມີ່ຍ ບົວ ຮິ້ວ ຕຸ໊ ອ໋ອຍ ຕສຸ ຮນັ້ງ ນ້າຍ ນໍ ໂຕສ໋ວ ກົງ ໂຄ້ວ ເຫວີ່ຍ ເຖງ ເມົາ ເຍີຍ ມ່ຽນ . ຈັ໋ງ ຈ໊ຽນ ຕສ໊ຽວ ເຢ​ຊູ ກ໊ອງ ເຍີຍ ຫວ່າ . ນິ່ນ ກ໊ອງ , ‘ ປຸນ ເຍີຍ ເກົ້າ ມ່າຍ ອອນ-ເຫລາະ ຕຸ໊ ຕສິ໊ບ ເຍີຍ . ’ ”
44020036	ເປົາ​ໂລ ກ໊ອງ ເຊດ ນ້າຍ ເຕີ໋ຍ ຫວ່າ ນິ່ນ ເຖສົາ ວົ້ວ ເຕີ໋ຍ ຕສວັ໋ງ ມ່ຽນ ເກວີ່ຍ ເອຈ່ຍ ເດົາ ເຕົ໋າ ເກົ໋າ .
44020037	ຕສວັ໋ງ ມ່ຽນ ຍ້ຽມ ເດສ່ງ , ທຈຳ ຈ໊ຽນ ເປົາ​ໂລ ເຍີຍ ຈາງ ຕສົມ .
44020038	ນິ່ນ ບົວ ເກົ້າ ເດສົ້າ ເຈ໋ຍ ເຊ ເຫວີ່ຍ ນິ່ນ ກ໊ອງ ອກະຮ້າ ຮີ້ງ ໄມ້ ຕຸ໊ ແອ໋ງ ປວັດ ນິ່ນ ເຍີຍ ຮມຽນ ວົ້ວ ໂຈ໋ວ ຫວ່າ . ນິ່ນ ບົວ ຕສ່ຽວ ລົ່ມ ດສ້ອຍ ຝູງ ເປົາ​ໂລ ມີ່ງ ເປັຍ ດສັ໊ງ ອ໊ະ .
44021001	ເຖສົາ ຕສວັ໋ງ ມ່ຽນ ກ໊ອງ ລິ໌ວ ເລີ່ຍ ຮຢາງ ຫວ່າ , ດສັ໊ງ ແປງ ຕສະ ເຍີຍ ມີ່ງ ເຖົາ ໂຂດ ຄ້ອຍ-ໂດສວ . ຕະເຫຍີ່ຍ ຮນອຍ ເຢຍ ບົວ ມີ່ງ ເຖົາ ໂລ​ເດ ຄ້ອຍ-ໂດສວ ແອ໋ງ ມີ່ງ ປາ​ທາ​ລາ ມູ້ງ .
44021002	ຢຽມ ວົ້ວ ປວັດ ມ່າຍ ໂຜວ ດສັ໊ງ ອ໋ອຍ ມີ່ງ ຟີ​ນີ​ເຊຍ ເຕີ່ຍ-ປູງ , ເຢຍ ບົວ ຕສ່ຽວ ເປັຍ ດສັ໊ງ ມີ່ງ ອ໊ະ .
44021003	ມີ່ງ ເກົາ , ໝັ່ງ ປວັດ ໄຊ​ປັດ ຄ້ອຍ-ໂດສວ ຕສ່ຽວ ເຈ໋ຍ ນິ່ນ ເຍີຍ ນ່າມ ປູງ ມີ່ງ ຊີ​ເລຍ ເຕີ່ຍ-ປູງ . ເຖົາ ໄທ​ລະ ຕສີ້ງ , ດສັ໊ງ ອ໋ອຍ ປູ໋ງ ຫົວ ເອຈ່ຍ , ເຢຍ ບົວ ຕສ່ຽວ ທສວດ ວົ້ວ ອ໊ະ .
44021004	ຢຽມ ວົ້ວ ເຢຍ ບົວ ລໍ໌ ປວັດ ສຽນ ເຢ​ຊູ ເຍີຍ ມ່ຽນ ຕສ່ຽວ ເຖສົາ ນິ່ນ ບົວ ຢຽມ ຢຽດ ນອມ ເລີ໌ຍ-ປ໋າຍ . ສີງ ລີ່ງ ຫລົ່ງ ນິ່ນ ບົວ ບົ໋ວ ເປົາ​ໂລ ໄມ້ ຕູ໋ງ ມີ່ງ ເຢ​ລູ​ຊາ​ເລມ ຕສີ້ງ .
44021005	ມປ່າ ຢຽມ ຢຽດ ນອມ ເລີ໌ຍ-ປ໋າຍ ລິ໌ວ , ເຢຍ ບົວ ທສວດ ເຈົ໊າ ມີ່ງ ອ໊ະ . ຢຽດ ຕສູ໊ງ ສຽນ ເຢ​ຊູ ເຍີຍ ມ່ຽນ , ລ່ຽມ ນິ່ນ ບົວ ເຍີຍ ເອົ໊າ-ເຈວີ໊ຍ , ເຖສົາ ຈ໊ຽນ ຝູງ ເຢຍ ບົວ ທສວດ ຕສິ ຕສີ້ງ ມີ່ງ ຄ້ອຍ-ເຮລນ , ຢຽມ ວົ້ວ ບ໋ຽນ ເກວີ່ຍ ເອຈ່ຍ ເຕົ໋າ ເກົ໋າ . ເຕົ໋າ ເກົ໋າ ລິ໌ວ , ກ໊ອງ ລິ໌ວ ເລີ່ຍ ຮຢາງ ຫວ່າ ,
44021006	ເຢຍ ບົວ ເປັຍ ດສັ໊ງ . ວົ້ວ ເຕີ໋ຍ ຢ່າ ດສ໋ວນ ເປຢົ໊າ ໝີ່ ອ໊ະ .
44021007	ເຢຍ ບົວ ຢຽມ ໄທ​ລະ ຢັ້ງ ດສັ໊ງ ມີ່ງ ເຖົາ ທໍ​ເລ​ມີ ເຖສົາ ຢຽມ ວົ້ວ ເຍີຍ ກໍ໋-ໂຢ໌ວ ກ໊ອງ ຫວຸ່ຍ ປວັ້ງ ຫວ່າ ແອ໋ງ ເຖສົາ ນິ່ນ ບົວ ຢຽມ ຮນອຍ ວົ້ວ .
44021008	ຕະເຫຍີ່ຍ ຮນອຍ ເຢຍ ບົວ ແອ໋ງ ມີ່ງ ຊີ​ຊາ​ລີ​ຢາ ມູ້ງ . ເຖົາ ວົ້ວ ເຢຍ ບົວ ຮິດ ຕສຸ້ນ ຄູ້ ຝຽນ ວົ້ວ ເຕົ້າ ຟີ​ລິບ ເຍີຍ ເປຢົ໊າ . ນ້າຍ ເຕົ້າ ຟີ​ລິບ ຕົ້ງ ຕສິ້ນ ດ່າງ ຢຽມ ເຢ​ລູ​ຊາ​ເລມ ຈິວ-ປາງ ກິ໊ນ ຕ້າຍ ເຍີຍ ວົ້ວ ເຕີ໋ຍ ເສ່ຍ ເຕົ້າ ເຍີຍ ຢຽດ ເຕົ້າ .
44021009	ນິ່ນ ມ່າຍ ເປຢີຍ ເຕົ້າ ເຊັຍ ໄມ້ ແກ້ງ ຫລົ່ງ ໂອກ໋ . ນິ່ນ ບົວ ຢ່າ ຕຸ໊ ຕສີ້ງ ເຫຍີ່ຍ ໂຕ່ວ ທິນ-ຮູ່ງ ເຍີຍ ຫວ່າ .
44021010	ຢຽມ ເຕສ໋ຍ ຮນອຍ ວົ້ວ , ມ່າຍ ເຕົ້າ ໂຕ່ວ ຫວ່າ ມ່ຽນ , ບົ໋ວ ເຫ່ວ ອາ​ກາ​ບັດ , ຢຽມ ຢູ​ເດຍ ແຊ້ງ ຕ້າຍ .
44021011	ນິ່ນ ຕ້າຍ ລໍ໌ ເຢຍ ບົວ , ເຕສ໊າະ ເປົາ​ໂລ ເຍີຍ ໂຫວ-ຮລາງ ໂດ້ ຈ໊ຽນ ນິ່ນ ກັ້ນ ເຍີຍ ປົ໌ວ-ເຕສົ໋າ ຢ່າ ກ໊ອງ , “ ສີງ ລີ່ງ ຮນັ້ງ ນ້າຍ ນໍ ກ໊ອງ , ‘ ຢຽມ ເຢ​ລູ​ຊາ​ເລມ ຕສີ້ງ ເຍີຍ ຢິວ​ໄທ ມ່ຽນ ອ໋ອຍ ຮນັ້ງ ນ້າຍ ນໍ ໂດ້ ຈ໊ຽນ ນ້າຍ ຕິ້ວ ໂຫວ-ຮລາງ ເຍີຍ ຕສ໊ຽວ ຢ່າ ຈິວ ປຸນ ຢຽມ ຈັ໋ນ ເຍີຍ ປົ໌ວ-ເດ໊ຍ . ’ ”
44021012	ໄຮ໌ ລິ໌ວ ນ້າຍ ເຕີ໋ຍ ຫວ່າ ເຢຍ ບົວ ເຖສົາ ຢຽມ ວົ້ວ ເຍີຍ ມ່ຽນ ທຈະ ໂທ້ ເປົາ​ໂລ ໄມ້ ຕູ໋ງ ມີ່ງ ເຢ​ລູ​ຊາ​ເລມ ຕສີ້ງ .
44021013	ເປົາ​ໂລ ເຕົາ , “ ເມີ່ຍ ບົວ ເຫວີ່ຍ ຫາຍ ຕິ່ວ ຮນັ້ງ ນ້າຍ ນໍ ຍ້ຽມ ປຸນ ເຢຍ ເຍີຍ ບະດສິວ ຢຸ ເດສ່ງ ? ເຢຍ ຕສຸ໊ນ ຕີ່ງ ໂຮຍ້ວ ໄມ້ ຕານ ຫຍຸ່ນ ປຸນ ມ່ຽນ ໂດ້ ຮນັ້ງ , ມປ່າ ເຫວີ່ຍ ຕສ໊ຽວ ເຢ​ຊູ ເຍີຍ ບົ໋ວ ຫຍຸ່ນ ຢຽມ ເຢ​ລູ​ຊາ​ເລມ ຕສີ້ງ ປຸນ ມ່ຽນ ໄຕ໋ . ”
44021014	ດົ່ງ ຫາຍ ກ໊ອງ ເປົາ​ໂລ ຢ່າ ໄມ້ ໝວັງ . ເຢຍ ບົວ ຕສ່ຽວ ໄມ້ ກ໊ອງ ອ໊ະ . ຂູງ ກ໊ອງ , “ ໂທ້ ຕສ໊ຽວ ເອີຍ ຈ໊ຽນ ນິ່ນ ເຍີຍ ຕສະເອີ໋ຍ ໂຕສ໋ວ . ”
44021015	ອກະຮ້າ ເຢຍ ບົວ ເບ່ນ ຕສຢັ໋ງ ກະນ້າຍ ມີ່ງ ເຢ​ລູ​ຊາ​ເລມ .
44021016	ມ່າຍ ເຕີ໋ຍ ຢຽມ ຊີ​ຊາ​ລີ​ຢາ ເຍີຍ ໄຊ-ກໍ໋ ກັນ ຈ໊ຽນ ເຢຍ ບົວ ມີ່ງ ຢ່າ ຕໍ້ ເຢຍ ບົວ ມີ່ງ ເຢຍ ບົວ ອ໋ອຍ ຕສຸ ຮິດ ວົ້ວ ເຕົ້າ ມະ​ນາ​ສັນ ເຍີຍ ເປຢົ໊າ . ມະ​ນາ​ສັນ ເຊ ຢຽມ ໄຊ​ປັດ ຄ້ອຍ-ໂດສວ ຕ້າຍ ເຍີຍ ມ່ຽນ ຢ່າ ໂຕສ໋ວ ເຕົ້າ ສຽນ ດ່າງ ເຈ໋ຍ ວົ້ວ ປານ ໄຊ-ກໍ໋ .
44021017	ມີ່ງ ເຖົາ ເຢ​ລູ​ຊາ​ເລມ , ສຽນ ເຢ​ຊູ ເຍີຍ ມ່ຽນ ອະເຮນີ້ຍ ຕສິ໊ບ ເຢຍ ບົວ .
44021018	ຕະເຫຍີ່ຍ ຮນອຍ ເປົາ​ໂລ ເຖສົາ ເຢຍ ບົວ ມີ່ງ ຢາ​ກອບ ວົ້ວ . ຈິວ-ປາງ ເຍີຍ ມ່ຽນ ໂກ໋ ຢຽດ ຕສູ໊ງ ຢ່າ ຢຽມ ວົ້ວ ເຍີຍ .
44021019	ເປົາ​ໂລ ກ໊ອງ ລິ໌ວ ຫວຸ່ຍ ປວັ້ງ ຫວ່າ , ນິ່ນ ເຕສວີ້ຍ ຢ໊ຽດ ເຕສວີ້ຍ ເຫຍີ່ຍ ເຍີຍ ກ໊ອງ ເດສ່ງ ທິນ-ຮູ່ງ ຮນັ້ງ ຫາຍ ນໍ ຫລົ່ງ ນິ່ນ ຢຽມ ຈັ໋ນ ເຍີຍ ຕ໋ອງ ໂຕສ໋ວ ເຍີຍ ຢຽດ ຕສູ໊ງ ສີ່ .
44021020	ຢຽມ ວົ້ວ ເຍີຍ ມ່ຽນ ໄຮ໌ ນິ່ນ ກ໊ອງ ລິ໌ວ ນ້າຍ ເຕີ໋ຍ ສີ່ ຕສ່ຽວ ເທສງ ທິນ-ຮູ່ງ , ແອ໋ງ ບົ໋ວ ເປົາ​ໂລ , “ ຕົ້ມ ກໍ໋ ອ່າ , ເມີ່ຍ ຮິ້ວ ເຍີຍ . ມ່າຍ ເຕສ໋ຍ ຫວ່ານ ຢິວ​ໄທ ມ່ຽນ ສຽນ ເຢ​ຊູ . ຢຽດ ຕສູ໊ງ ຢ່າ ຈອມ ໂຮຍ້ວ ກັນ ເລີ໌ຍ-ຫລັດ .
44021021	ນິ່ນ ບົວ ໄຮ໌ ກ໊ອງ ເມີ່ຍ ຢຽມ ຈັ໋ນ ເຍີຍ ເຕີ່ຍ-ປູງ ອຈ໋າວ ຕສວັ໋ງ ຢິວ​ໄທ ມ່ຽນ ກວັ່ງ ໂມ​ເຊ ເຍີຍ ເລີ໌ຍ-ຫລັດ . ເມີ່ຍ ຢ່າ ບົ໋ວ ນິ່ນ ບົວ ໄມ້ ຕສຸ ເຖງ ຝຸຈ໊ວຍ ເຈ໋ຍ ກ໊າດ ເຍີຍ ເລີ໌ຍ ຢ່າ ໄມ້ ຕສຸ ເອີຍ ບົວ ຢິວ​ໄທ ມ່ຽນ ເຍີຍ ເລີ໌ຍ-ຝີງ .
44021022	ວົ້ວ ຫຍູ່ງ , ບົວ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ນິ່ນ ບົວ ຕສູ໊ງ ໄຮ໌ ກ໊ອງ ເມີ່ຍ ຕ້າຍ ເຖົາ ນ້າຍ ຕ້າຍ ອ໊ະ .
44021023	ເມີ່ຍ ອ໋ອຍ ຕສຸ ເອີຍ ເຢຍ ບົວ ເຍີຍ ຫວ່າ ໂຕສ໋ວ . ຢຽມ ເຢຍ ບົວ ນ້າຍ ມ່າຍ ເປຢີຍ ລ່ານ ມ່ຽນ ເຖສົາ ທິນ-ຮູ່ງ ແລ໌ງ ເຈ໋ຍ ແຫງ່ງ ຫວ່າ .
44021024	ເມີ່ຍ ອ໋ອຍ ຕສຸ ກັນ ຈ໊ຽນ ນິ່ນ ບົວ ມີ່ງ ຢ່າ ເຖສົາ ຈ໊ຽນ ນິ່ນ ບົວ ສາ ຫວຸຍ , ເຖງ ນິ່ນ ບົວ ທສວດ ສາ ຫວຸຍ ຍ່ານ , ນິ່ນ ບົວ ຕສ່ຽວ ໄຮ່ ເຖີຍ ບະເປຢີຍ ອ໊ະ . ຮນັ້ງ ນ້າຍ ໂຕສ໋ວ , ຕສວັ໋ງ ມ່ຽນ ຕສ່ຽວ ຮິ້ວ ຕຸ໊ ນິ່ນ ບົວ ໄຮ໌ ວົ້ວ ເຕີ໋ຍ ຫວ່າ ເຊ ໄມ້ ຕສຽນ . ເມີ່ຍ ກັ້ນ ຢ່າ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ .
44021025	ມປ່າ ສຽນ ເຢ​ຊູ ເຍີຍ ຈັ໋ນ ແອ໊ະ , ຕສິ້ນ ດ່າງ ບົວ ເຟ້ຍ ຝຽນ ເອີຍ ບົວ ຕີ່ງ ຕ້າຍ ເຍີຍ ຫວ່າ ບົ໋ວ ນິ່ນ ບົວ , ‘ ອ໋ອຍ ຕສຸ ເກ່ ໄມ້ ຕູ໋ງ ຫຍັ່ນ ເຕສ່ຍ ເຈ໋ຍ ໝິ່ວ-ຝັງ ເຍີຍ ຫາຍ ຫຍູ່ງ ກະນ້າຍ , ໄມ້ ຕູ໋ງ ຫຍັ່ນ ດສຢ໊າມ , ໄມ້ ຕູ໋ງ ຫຍັ່ນ ແໜະ ຈາງ ໄຕ່ ເຍີຍ ແຊງ-ຄູ້ ອໍ໊ , ຢ່າ ໄມ້ ຕູ໋ງ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ . ’ ”
44021026	ຕະເຫຍີ່ຍ ຮນອຍ ເປົາ​ໂລ ຕສ່ຽວ ຕໍ້ ວົ້ວ ເຕີ໋ຍ ມ່ຽນ ຢ່າ ເຖສົາ ຈ໊ຽນ ນິ່ນ ບົວ ສາ ຫວຸຍ . ນິ່ນ ແອ໋ງ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ ບົ໋ວ ໄຊ ມ່ຽນ ແອ໋ງ ມ່າຍ ບຸເຕສ໋ຍ ຮນອຍ ຖສີງ ປວັ໊ງ ສາ ຫວຸຍ ເຍີຍ ຮນອຍ . ເຖົາ ວົ້ວ ຮນອຍ ໄຊ ມ່ຽນ ອ໋ອຍ ຕສຸ ເຫວີ່ຍ ນິ່ນ ບົວ ເຕົ້າໆ ຫລົ່ງ ກະນ້າຍ ເຕສ່ຍ ປຸນ ທິນ-ຮູ່ງ .
44021027	ວົ້ວ ເຕີ໋ຍ ເສ່ຍ ຮນອຍ ອ໊າ ລ່ຳ ປວັ໊ງ , ມ່າຍ ເຕີ໋ຍ ເອ​ເຊຍ ແຊ້ງ ຕ້າຍ ເຍີຍ ຢິວ​ໄທ ມ່ຽນ ປວັດ ເປົາ​ໂລ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ . ນິ່ນ ບົວ ໂທສະ ຕສວັ໋ງ ມ່ຽນ ຢ່າ ເຕສ໊າະ ເປົາ​ໂລ ,
44021028	ເໜົ່າໆ ເຍີຍ ເຫ່ວ ຈ໊ຽນ ກ໊ອງ , “ ອິ​ສະ​ລາ​ເອນ ມ່ຽນ ອ້າ ! ເຖງ ເຢຍ ບົວ ມ່າະ ! ຕົ້ງ ນ້າຍ ລ່ານ ມ່ຽນ ມີ່ງ ນອມໆ ຕ໋ອງ ອຈ໋າວ ມ່ຽນ ໝັ່ງ ເຜຍ ບົວ ຢິວ​ໄທ ມ່ຽນ ເຖສົາ ບົວ ເຍີຍ ເລີ໌ຍ-ຫລັດ ເຖສົາ ນ້າຍ ຕສັ່ງ ທິນ-ຮູ່ງ ເຍີຍ ເປຢົ໊າ . ໄມ້ ຕານ ວົ້ວ ຫຍູ່ງ ຮນັ້ງ , ນິ່ນ ຢ່າ ຕໍ້ ຈັ໋ນ-ກີກ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ , ປຸນ ນ້າຍ ນອມ ທສີງ-ເດສ່ງ ຕ໋ອງ ມ່າຍ ຫວຸຍ . ”
44021029	( ນິ່ນ ບົວ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ນິ່ນ ບົວ ປວັດ ຢຽມ ເອ​ເຟ​ໂຊ ຕສີ້ງ ຕ້າຍ ວົ້ວ ເຕົ້າ ໂຕ​ຟີ​ມັດ ເຖສົາ ເປົາ​ໂລ ຢຽມ ຕສີ້ງ ກະຍົ໌ວ ຕສ່ຽວ ຫລ່າຍ ເປົາ​ໂລ ຕໍ້ ນິ່ນ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ . )
44021030	ຕສຢັ້ງ ນອມ ຕສີ້ງ ເຍີຍ ມ່ຽນ ຕສ່ຽວ ຫລຸ່ນ ເດສ່ງ , ດຸດໆ ເຍີຍ ຖິວ ຕ້າຍ ເຕສ໊າະ ເປົາ​ໂລ ທໍ ທສວດ ຕສິ ຕສັ່ງ ທິນ-ຮູ່ງ ເຍີຍ ເປຢົ໊າ . ຕສັ່ງ ທິນ-ຮູ່ງ ເຍີຍ ເປຢົ໊າ ເຍີຍ ແກ້ງ ຕສ່ຽວ ລ່ຽມ ເຕສີ້ຍ ກວນ ຈ໊ຽນ ອ໊ະ .
44021031	ຕສຢັ້ງ ກວັ້ນ ມ່ຽນ ອ໋ອຍ ໄຕ໋ ເປົາ​ໂລ ວົ້ວ ຕສັ່ນ , ໂລ​ມາ ຕົ້ມ ແປງ-ເປຢີ໊ຍ ໄຮ໌ ຝຽນ ກ໊ອງ ເຢ​ລູ​ຊາ​ເລມ ມ່ຽນ ຫລຸ່ນ ເດສ່ງ .
44021032	ນິ່ນ ຕສ່ຽວ ຕໍ້ ເຕີ໋ຍ ແປງ-ເປຢີ໊ຍ ເຖສົາ ແປງ , ຖິວ ຈ໊ຽນ ມີ່ງ ນິ່ນ ບົວ ວົ້ວ . ຕສວັ໋ງ ມ່ຽນ ປວັດ ຕົ້ມ ແປງ-ເປຢີ໊ຍ ເຖສົາ ແປງ , ນິ່ນ ບົວ ຕສ່ຽວ ຕີ້ງ , ໄມ້ ເບ໊າະ ເປົາ​ໂລ ອ໊ະ .
44021033	ຕົ້ມ ແປງ-ເປຢີ໊ຍ ມີ່ງ ເຖົາ ຕສ່ຽວ ເຕສ໊າະ ເປົາ​ໂລ ແອ໋ງ ເຫ່ວ ແປງ ຫລົ່ງ ອີ ຕິ້ວ ເຮລັຍ-ຫລິ່ມ ໂດ້ ຈ໊ຽນ . ນິ່ນ ໜ່າຍ ກ໋າ , “ ນ້າຍ ຫາຍ ເຕົ້າ ? ນິ່ນ ໂຕສ໋ວ ຫາຍ ຫຍູ່ງ ? ”
44021034	ຕສວັ໋ງ ມ່ຽນ ມ່າຍ ເຕີ໋ຍ ຮນັ້ງ ນ້າຍ ກ໊ອງ , ມ່າຍ ເຕີ໋ຍ ຮນັ້ງ ວົ້ວ ກ໊ອງ . ຕົ້ມ ແປງ-ເປຢີ໊ຍ ເຕສ໊າະ ໄມ້ ຕສຸ ຕສຽນ ກອນ-ແປ໋ງ ເຫວີ່ຍ ຕສຸ ມ່ຽນ ຫລຸ່ນ ໄຫ່ . ນິ່ນ ຕສ່ຽວ ເຫ່ວ ແປງ ຕໍ້ ເປົາ​ໂລ ມີ່ງ ແປງ ຢຽມ ເຍີຍ ຕ໋ອງ ວົ້ວ .
44021035	ເຖົາ ວົ້ວ ເທີຍ-ກອນ ຕສວັ໋ງ ມ່ຽນ ທສ້ຽວ ໄຫ່ , ແປງ ຕສ່ຽວ ຮລອບ ເປົາ​ໂລ ຝາວ ກູ້ ຫງວ່າຍ .
44021036	ຕສວັ໋ງ ມ່ຽນ ກັນ ຈ໊ຽນ ອກະຮ້າ ມີ່ງ ຄີ່ ຂູງ ຄາດ ເຍີຍ ກ໊ອງ , “ ໄຕ໋ ນິ່ນ ກວັ່ງ ອ໊ະ . ”
44021037	ແປງ ອ໋ອຍ ຕໍ້ ເປົາ​ໂລ ເປັຍ ນິ່ນ ບົວ ຢຽມ ເຍີຍ ຕ໋ອງ ກະຍົ໌ວ ວົ້ວ ຕສັ່ນ ນິ່ນ ກ໊ອງ ບົ໋ວ ເຕົ້າ ແປງ-ເປຢີ໊ຍ , “ ໂທ້ ປຸນ ເຢຍ ເຖສົາ ເມີ່ຍ ກ໊ອງ ໂຈ໋ວ ຫວ່າ , ຕຸ໊ ເຍີຍ ໄຟ ? ” ຕົ້ມ ແປງ-ເປຢີ໊ຍ ກ໊ອງ , “ ເມີ່ຍ ໄຮ່ ກ໊ອງ ກີກ ຫວ່າ ເຍີຍ ?
44021038	ວົ້ວ ຫຍູ່ງ ເມີ່ຍ ໄມ້ ເຕສີ໌ຍ ຕສິ້ນ ດ່າງ ເຖສວ ຫລຸ່ນ ຕໍ້ ເປຢີຍ ທສິນ ຕສະ ແປງ ມີ່ງ ເຕີ່ຍ-ປູງ-ຮວາງ ວົ້ວ ເຕົ້າ ອີ​ຢິ໊ບ ມ່ຽນ ໄຟ ? ”
44021039	ເປົາ​ໂລ ເຕົາ , “ ເຢຍ ເຊ ຢິວ​ໄທ ມ່ຽນ , ທສວດ ເສີຍ ຢຽມ ຊີ​ລີ​ເຊຍ ແຊ້ງ , ທາ​ຊັດ ຕສີ້ງ , ຕົ້ງ ມ່າຍ ເມ່ງ ໂຫ່ ວົ້ວ ນອມ ຕົ້ມ ຕສີ້ງ ເຍີຍ ແປະ ຝີງ . ໂທ້ ປຸນ ເຢຍ ເຖສົາ ນ້າຍ ເຕີ໋ຍ ຕສວັ໋ງ ມ່ຽນ ກ໊ອງ ຫວ່າ ໂອ່ . ”
44021040	ຕົ້ມ ແປງ-ເປຢີ໊ຍ ອກອຍ ດສຸ້ຍ ປຸນ ນິ່ນ ກ໊ອງ . ເປົາ​ໂລ ໂຊ້ວ ຈ໊ຽນ ເທີຍ-ຕ້າວ ຫຮວັງ ປົ໌ວ ບົ໋ວ ມ່ຽນ ເຊກ . ຕສວັ໋ງ ມ່ຽນ ເຊກ ມີ່ງ , ເປົາ​ໂລ ຕສ່ຽວ ຫລົ່ງ ຮິບ​ລູ ຫວ່າ ເຖສົາ ນິ່ນ ບົວ ກ໊ອງ .
44022001	ນິ່ນ ກ໊ອງ , “ ຢຽດ ຕສວັ໋ງ ກໍ໋-ໂຢ໌ວ ເຖສົາ ມ່ຽນ ໂກ໋ ມ່ຽນ ອ້າ ! ໂທ້ ເມີ່ຍ ບົວ ໝວັງ ເຢຍ ກ໊ອງ ເຕີ໋ຍ ເຢຍ ເຍີຍ ເຈົ໊າ-ໂຫລ່ວ . ”
44022002	ມ່ຽນ ໄຮ໌ ນິ່ນ ກ໊ອງ ຮິບ​ລູ ຫວ່າ ນິ່ນ ບົວ ຕສ່ຽວ ແອ໋ງ ເກົ້າ ເຊກ . ເປົາ​ໂລ ກ໊ອງ ຈ໊ຽນ ມີ່ງ .
44022003	“ ເຢຍ ເຊ ຢິວ​ໄທ ມ່ຽນ , ຢຽມ ຊີ​ລີ​ເຊຍ ແຊ້ງ , ທາ​ຊັດ ຕສີ້ງ ທສວດ ເສີຍ . ມປ່າ ເຢຍ ຢຽມ ນ້າຍ ເຢ​ລູ​ຊາ​ເລມ ຕສີ້ງ ໂຮລ ຕ້າຍ . ກາ​ມາ​ລິ​ເອນ ໂຕສ໋ວ ເຢຍ ເຍີຍ ໄຊ-ເຕ໋ຍ ຢ່າ ອຈ໋າວ ເຢຍ ໂຫະ ຕຸ໊ ເດສ່ງ ບົວ ເຍີຍ ອົງ-ຖາຍ ເຍີຍ ເລີ໌ຍ . ເຢຍ ຢ່າ ຈອມ ໂຮຍ້ວ ກັນ ທິນ-ຮູ່ງ ຮນັ້ງ ເມີ່ຍ ບົວ ອີ້ ຮນອຍ ຢຽມ ນ້າຍ ເຍີຍ ເຕົ້າໆ ມ່ຽນ ນໍ .
44022004	ເຢຍ ໂຕສ໋ວ ໂຕະ ກັນ ນ້າຍ ຕິ້ວ ເຈົ໊າ ເຍີຍ ມ່ຽນ , ຫ່ອຍ ນິ່ນ ບົວ ເຖົາ ໄຕ່ . ໄມ້ ກຸ໊ນ ມຈັ່ງ ມເຊັຍ ເຢຍ ເຕສ໊າະ ຕ້າຍ ໂດ້ ຈ໊ຽນ ຫວວນ ໂລ່ .
44022005	ຕົ້ມ ໄຊ ມ່ຽນ ເຖສົາ ກຸ໊ນ ສີ່ ຫວຸ່ຍ ເຍີຍ ຕສວັ໋ງ ມ່ຽນ ໂກ໋ ໄຮ່ ໂຕສ໋ວ ຕສອງ-ເຕສ໋ງ ເຫວີ່ຍ ຕສຸ ເຢຍ ມີ່ງ ນິ່ນ ບົວ ວົ້ວ ເຕສ໊າະ ໂຊວ ຕໍ້ ມີ່ງ ປຸນ ດາ​ມັດ​ກັດ ຕສີ້ງ ເຍີຍ ກໍ໋-ໂຢ໌ວ . ເຢຍ ຕສ່ຽວ ມີ່ງ ດາ​ມັດ​ກັດ ອ໋ອຍ ເຕສ໊າະ ກັນ ນ້າຍ ຕິ້ວ ເຈົ໊າ ເຍີຍ ມ່ຽນ ໂດ້ ຈ໊ຽນ ຫລິ່ມ ຕໍ້ ນິ່ນ ບົວ ດສ໋ວນ ນ້າຍ ເຢ​ລູ​ຊາ​ເລມ ຕີ່ງ ຕສຸ໌ຍ .
44022006	“ ເຢຍ ມີ່ງ ເກົາ , ເລີ່ຍ ດາ​ມັດ​ກັດ ຕສີ້ງ ໄມ້ ໜັ່ງ ໂກ . ວົ້ວ ນອມ ຕສຢັ້ງ ໂຫ່ ອ໊າ ລ່ຳ ເຕີ໋ຍ ລູ່ງ ອ໋ານ ອ໊ະ . ລ່ຽມ ເຕສີ້ຍ ຢຽມ ວົ້ວ ລູ່ງ ທສວດ ນອມ ຕົ້ມ ອຈັງ ຕສິ໋ວ ເອຈ່ຍ ກ໋ອມ ເຢຍ ເຍີຍ ຊິນ .
44022007	ເຢຍ ຄີງ ເອຈ່ຍ ເດົາ ມີ່ງ , ໄຮ໌ ມ່າຍ ເຖຈຍ ກ໊ອງ , ‘ ເຊົາ​ໂລ ອ້າ ! ເຊົາ​ໂລ ! ເມີ່ຍ ເຫວີ່ຍ ຫາຍ ຕິ່ວ ໂຕສ໋ວ ໂຕະ ເຢຍ ? ’
44022008	“ ເຢຍ ຕສ່ຽວ ໜ່າຍ , ‘ ຕສ໊ຽວ ອ້າ ! ເມີ່ຍ ຕົ້ງ ຫາຍ ເຕົ້າ ? ’ “ ນິ່ນ ເຕົາ , ‘ ເຢຍ ເຊ ນາ​ຊາ​ເລດ ມູ້ງ ວົ້ວ ເຕົ້າ ເຢ​ຊູ , ຕົ້ງ ເມີ່ຍ ໂຕສ໋ວ ໂຕະ ວົ້ວ ເຕົ້າ . ’
44022009	ເຖສົາ ເຢຍ ມີ່ງ ວົ້ວ ເຕີ໋ຍ ມ່ຽນ ຂູງ ປວັດ ອຈັງ ຮນັ້ງ , ໄມ້ ໄຮ໌ ເຖສົາ ເຢຍ ກ໊ອງ ຫວ່າ ວົ້ວ ເຕົ້າ ເຍີຍ ເຖຈຍ .
44022010	“ ເຢຍ ແອ໋ງ ໜ່າຍ , ‘ ຕສ໊ຽວ ອ້າ ! ເຢຍ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ’ “ ຕສ໊ຽວ ກ໊ອງ , ‘ ເມີ່ຍ ອ໋ອຍ ຕສຸ ເຈ໌ຍ ຊິນ ມີ່ງ ດາ​ມັດ​ກັດ ຕສີ້ງ . ເຖົາ ວົ້ວ ມ່າຍ ມ່ຽນ ບົ໋ວ ເມີ່ຍ ທິນ-ຮູ່ງ ຕີ່ງ ຕສຢັ໋ງ ປຸນ ເມີ່ຍ ໂຕສ໋ວ ເຍີຍ ຫຍູ່ງໆ ສີ່ . ’
44022011	ຫລາຍ ນ້າຍ ເຮ້ນ ໄຫ່ ເຍີຍ ອຈັງ ແອ໊ງ ເຢຍ ເຍີຍ ມຕສີງ ເຢຍ ໝັ່ງ ໄມ້ ປວັດ . ກັນ ເຢຍ ມີ່ງ ເຍີຍ ມ່ຽນ ຕສ່ຽວ ເຄນ ເຢຍ ເປັຍ ດາ​ມັດ​ກັດ ຕສີ້ງ .
44022012	“ ຢຽມ ດາ​ມັດ​ກັດ ຕສີ້ງ ມ່າຍ ລ່ານ ມ່ຽນ , ບົ໋ວ ເຫ່ວ ອາ​ນາ​ເນຍ . ນິ່ນ ຈອມ ໂຮຍ້ວ ຕສັ່ງ ທິນ-ຮູ່ງ , ກັນ ຫລົງ ເລີ໌ຍ-ຫລັດ . ຢຽມ ວົ້ວ ເຍີຍ ຢິວ​ໄທ ມ່ຽນ ຫາຍ ເຕົ້າ ຢ່າ ທ່າຍ ນິ່ນ .
44022013	ອາ​ນາ​ເນຍ ຕ້າຍ ລໍ໌ ເຢຍ . ນິ່ນ ໂຊ້ວ ຈ໊ຽນ ເຢຍ ເຍີຍ ກະເຮລນ ກ໊ອງ , ‘ ເຊົາ​ໂລ ໂຢ໌ວ ອ້າ ! ແອ໋ງ ໝັ່ງ ຕຸ໊ ປວັດ ອ໊ະ . ’ ວົ້ວ ຕສັ່ນ ເຢຍ ຕສ່ຽວ ໝັ່ງ ຕຸ໊ ປວັດ ນິ່ນ ອ໊ະ .
44022014	“ ນິ່ນ ຢ່າ ກ໊ອງ , ‘ ບົວ ເຍີຍ ອົງ-ຖາຍ ເຍີຍ ທິນ-ຮູ່ງ ກິ໊ນ ເມີ່ຍ ຕ້າຍ ປຸນ ເມີ່ຍ ຮິ້ວ ຕຸ໊ ນິ່ນ ເຍີຍ ຕສະເອີ໋ຍ , ປຸນ ເມີ່ຍ ປວັດ ແປ້ງ ຟິມ ວົ້ວ ເຕົ້າ ຢ່າ ໄຮ໌ ນິ່ນ ກັ້ນ ເຍີຍ ດສຸ້ຍ ກ໊ອງ ເຍີຍ ຫວ່າ .
44022015	ເຫວີ່ຍ ຕສຸ ນິ່ນ ອ໋ອຍ ເມີ່ຍ ກັນ ນິ່ນ ໂຕສ໋ວ ຕສອງ-ເຕສ໋ງ ບົ໋ວ ຕສວັ໋ງ ມ່ຽນ ເມີ່ຍ ປວັດ ເຈ໋ຍ ເຖສົາ ໄຮ໌ ເຈ໋ຍ ເຍີຍ ສີ່ .
44022016	ອີ້ ຕສັ່ນ ເມີ່ຍ ໂຕສ໋ວ ຫາຍ ຫຍູ່ງ ໄງ່ ? ເຈ໌ຍ ຊິນ ຕ້າຍ ເຕ໊ງ ເຢ​ຊູ ເຍີຍ ບົ໋ວ ເຈ໋ຍ ວວມ ເຍີຍ ເລີ໌ຍ , ດສ໋າວ ກວັ່ງ ເມີ່ຍ ເຍີຍ ຕສຸ໌ຍ . ’
44022017	“ ອກະຮ້າ ເຢຍ ດສ໋ວນ ເຢ​ລູ​ຊາ​ເລມ , ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ເຕົ໋າ ເກົ໋າ , ປວັດ ຫິ່ນ ຢ້າງ ເຍີຍ ສີ່ .
44022018	ວົ້ວ ຕສັ່ນ ຕສ໊ຽວ ກ໊ອງ ບົ໋ວ ເຢຍ , ‘ ເມີ່ຍ ອ໋ອຍ ຕສຸ ກ໊ານ ເປຢົ໋າ ທສວດ ເຢ​ລູ​ຊາ​ເລມ ຕສີ້ງ . ເມີ່ຍ ເຖງ ເຢຍ ໂຕສ໋ວ ຕສອງ-ເຕສ໋ງ ມປ່າ ຢຽມ ນ້າຍ ເຍີຍ ມ່ຽນ ໄມ້ ອ໋ອຍ ໝວັງ . ’
44022019	“ ເຢຍ ເຕົາ , ‘ ຕສ໊ຽວ ອ່າ , ນ້າຍ ເຕີ໋ຍ ມ່ຽນ ຮິ້ວ ຕຸ໊ ເຢຍ ມີ່ງ ນອມໆ ຫວຸ່ຍ ຕ້ອງ ເຕສ໊າະ ສຽນ ເຢ​ຊູ ເຍີຍ ມ່ຽນ . ມ່າຍ ເຕີ໋ຍ ຫວວນ ໂລ່ , ມ່າຍ ເຕີ໋ຍ ຢ່າ ເບ໊າະ .
44022020	ເຖງ ເມີ່ຍ ໂຕສ໋ວ ຕສອງ-ເຕສ໋ງ ວົ້ວ ເຕົ້າ ສະ​ເທ​ເຟນ ຕສຸ ມ່ຽນ ໄຕ໋ ວົ້ວ ຕສັ່ນ , ເຢຍ ໂຊ້ວ ຈ໊ຽນ ວົ້ວ ຢ່າ ອະເຮນີ້ຍ ເຍີຍ . ຕສູ໊ງ ເຖງ ໝັ່ງ ໄຕ໋ ນິ່ນ ວົ້ວ ເຕີ໋ຍ ມ່ຽນ ເຍີຍ ລຸຍ . ’
44022021	“ ຕສ໊ຽວ ແອ໋ງ ບົ໋ວ ເຢຍ , ‘ ມີ່ງ ອ໊ະ . ເຢຍ ອ໋ອຍ ພ້າຍ ເມີ່ຍ ມີ່ງ ໂກ ເຍີຍ ຕ໋ອງ ລໍ໌ ໝ່ານ ຝີງ ຈັ໋ນ . ’ ”
44022022	ຕສວັ໋ງ ມ່ຽນ ໝວັງ ເຖົາ ເປົາ​ໂລ ກ໊ອງ ນ້າຍ ໂຈ໋ວ ຫວ່າ ຕສ່ຽວ ນີ່ ໜູງ ເໜົ່າ ເຍີຍ ເຫ່ວ ຈ໊ຽນ ກ໊ອງ , “ ນ້າຍ ເຕົ້າ ກະນ້າຍ ຢຽມ ຫວ່າຍ ຮູ່ງ ເຕ໋ຍ ເຍີຍ ເດົາ-ເປີ້ຍ ຮນັ້ງ . ໄມ້ ຕູ໋ງ ປຸນ ນິ່ນ ຕສຢັ້ງ ລູ່ງ ເດ໊ຍ ອ໊ະ . ”
44022023	ມ່ຽນ ເໜົ່າ ຈ໊ຽນ ມີ່ງ , ໄຈ໊ ລຸຍ ເຝງ ທິນ ເຕີ່ຍ ເຍີຍ , ເຍົາ ເນຍ-ບູງ ຟາດ ຝາວ ລູ່ງ .
44022024	ຕົ້ມ ແປງ-ເປຢີ໊ຍ ຕສ່ຽວ ບົ໋ວ ແປງ ຕໍ້ ເປົາ​ໂລ ເປັຍ ແປງ ຢຽມ ເຍີຍ ຕ໋ອງ ກະຍົ໌ວ , ຢ່າ ເຫ່ວ ນິ່ນ ບົວ ຫລົ່ງ ປຢ໊າ-ປິນ ເບ໊າະ ຕສ້າ ໜ່າຍ , ໝັ່ງ ກ໋າ ນິ່ນ ໂຕສ໋ວ ຫາຍ ຫຍູ່ງ ຕສວັ໋ງ ມ່ຽນ ຖສີງ ຕ້າຍ ຮນັ້ງ ນ້າຍ ນໍ ເຫ່ວ .
44022025	ແປງ ຫລົ່ງ ດົ໊ບ-ຮລາງ ໂດ້ ຈ໊ຽນ ອ໋ອຍ ເບ໊າະ ວົ້ວ ຕສັ່ນ , ເປົາ​ໂລ ໜ່າຍ ໂຊ້ວ ກະເຮລນ ວົ້ວ ເຕົ້າ ແປງ-ເປຢີ໊ຍ , “ ໄມ້ ແກ້ງ ຊ້ຽມ ຕສຸ໌ຍ ມປ່າ ຫລົ່ງ ປຢ໊າ-ປິນ ເບ໊າະ ໂລ​ມາ ມ່ຽນ ເຊ ຫອບ ເລີ໌ຍ ເຍີຍ ໄຟ ? ”
44022026	ແປງ-ເປຢີ໊ຍ ໄຮ໌ ເປົາ​ໂລ ຮນັ້ງ ນ້າຍ ກ໊ອງ , ນິ່ນ ມີ່ງ ໜ່າຍ ວົ້ວ ເຕົ້າ ຕົ້ມ ແປງ-ເປຢີ໊ຍ , “ ເມີ່ຍ ອ໋ອຍ ຮນັ້ງ ຫາຍ ນໍ ໂຕສ໋ວ ? ວົ້ວ ລ່ານ ມ່ຽນ ມປ່າ ໂລ​ມາ ມ່ຽນ . ”
44022027	ຕົ້ມ ແປງ-ເປຢີ໊ຍ ຕສ່ຽວ ມີ່ງ ໜ່າຍ ກ໋າ ເປົາ​ໂລ , “ ເມີ່ຍ ຕສະເກ້ງ ໂລ​ມາ ມ່ຽນ ໄຟ ? ບົ໋ວ ເຢຍ ມ່າະ ! ” ເປົາ​ໂລ ເຕົາ , “ ເຕສີ໌ຍ ເຍີຍ . ”
44022028	ຕົ້ມ ແປງ-ເປຢີ໊ຍ ແອ໋ງ ກ໊ອງ , “ ເຢຍ ຫລົ່ງ ຍ່ານ ທສ້ຳ ເຍີຍ ມ໌າຍ ໂຕສ໋ວ ໂລ​ມາ ມ່ຽນ . ” ເປົາ​ໂລ ກ໊ອງ , “ ເຢຍ ທສວດ ເສີຍ ຕ້າຍ ເປ໋ນ ໂລ​ມາ ມ່ຽນ . ”
44022029	ອ໋ອຍ ຕສ້າ ໜ່າຍ ເປົາ​ໂລ ວົ້ວ ເຕີ໋ຍ ມ່ຽນ ລ່ຽມ ເຕສີ້ຍ ຊິ້ມ ອກອຍ . ຕົ້ມ ແປງ-ເປຢີ໊ຍ ຮິ້ວ ຕຸ໊ ເປົາ​ໂລ ເຊ ໂລ​ມາ ມ່ຽນ ນິ່ນ ຕສ່ຽວ ກ້ຳ ເດສ໋ຍ ໄຫ່ ເຫວີ່ຍ ຕສຸ ຫລົ່ງ ເຮລັຍ-ຫລິ່ມ ໂດ້ ຈ໊ຽນ .
44022030	ຕະເຫຍີ່ຍ ຮນອຍ , ຕົ້ມ ແປງ-ເປຢີ໊ຍ ອ໋ອຍ ຮິ້ວ ຕຸ໊ ຢິວ​ໄທ ມ່ຽນ ເຫວີ່ຍ ຫາຍ ຕິ່ວ ໂກ໋ ເປົາ​ໂລ . ນິ່ນ ຕສ່ຽວ ເຫ່ວ ແປງ ໄຈ໊ ອກອຍ ຫລິ່ມ ຢ່າ ເຫ່ວ ໄຊ ມ່ຽນ ເປຢີ໊ຍ ເຖສົາ ຢິວ​ໄທ ມ່ຽນ ເຍີຍ ກຸ໊ນ ສີ່ ຫວຸ່ຍ ເຍີຍ ມ່ຽນ ກັ໊ບ ຕສຸ໊ນ . ນິ່ນ ຕສ່ຽວ ຕໍ້ ເປົາ​ໂລ ມີ່ງ ໂຊ້ວ ຈ໊ຽນ ນິ່ນ ບົວ ເຍີຍ ດສະຮມຽນ .
44023001	ເປົາ​ໂລ ນຸໆ ເຍີຍ ໝັ່ງ ກຸ໊ນ ສີ່ ຫວຸ່ຍ ເຍີຍ ມ່ຽນ ຢ່າ ກ໊ອງ , “ ເຢຍ ເຍີຍ ກໍ໋-ໂຢ໌ວ ອ່າ , ເຢຍ ຢຽມ ນ້າຍ ເສີຍ ຕສັ່ງ ເຖົາ ອີ້ ຮນອຍ , ທິນ-ຮູ່ງ ປວັດ ເຢຍ ຮນັ້ງ ຫາຍ ນໍ ຢຽມ , ເອີຍ ເຢຍ ເຍີຍ ຄູ້ ລ່າງ ຟິມ ເຢຍ ໂຕສ໋ວ ຕຸ໊ ຫອບ . ”
44023002	ອາ​ນາ​ເນຍ ຕົ້ມ ໄຊ ມ່ຽນ ເຫ່ວ ໂຊ້ວ ຈ໊ຽນ ເປົາ​ໂລ ເຍີຍ ກະເຮລນ ວົ້ວ ເຕີ໋ຍ ມ່ຽນ ໄບ໋ ເປົາ​ໂລ ເຍີຍ ດສຸ້ຍ .
44023003	ເປົາ​ໂລ ກ໊ອງ , “ ຮມຽນ ເດສວີ່ຍ ໂຮຍ້ວ ທສ້ຽວ ເຍີຍ ມ່ຽນ ອ້າ ! ທິນ-ຮູ່ງ ຢ່າ ອ໋ອຍ ໄບ໋ ເມີ່ຍ ອ໊ະ . ເມີ່ຍ ເຕສວີ໌ຍ ໜ່າຍ ຫລົ່ງ ເລີ໌ຍ-ຫລັດ ຕຸ໋ນ ເຢຍ ເຍີຍ ສີ່ , ມປ່າ ເມີ່ຍ ກັ້ນ ຢ່າ ໂຕສ໋ວ ຕ່ອງ ເລີ໌ຍ-ຫລັດ ບົ໋ວ ມ່ຽນ ໄບ໋ ເຢຍ . ”
44023004	ໂຊ້ວ ເປົາ​ໂລ ເຍີຍ ກະເຮລນ ວົ້ວ ເຕີ໋ຍ ມ່ຽນ ກ໊ອງ , “ ເມີ່ຍ ຮນັ້ງ ນ້າຍ ນໍ ກ໊ອງ ໂຕະ ທິນ-ຮູ່ງ ເຍີຍ ຕົ້ມ ໄຊ ມ່ຽນ ? ”
44023005	ເປົາ​ໂລ ແອ໋ງ ກ໊ອງ , “ ກໍ໋-ໂຢ໌ວ ອ້າ ! ເຢຍ ໄມ້ ຮິ້ວ ຕຸ໊ ນິ່ນ ໂຕສ໋ວ ຕົ້ມ ໄຊ ມ່ຽນ . ກີງ-ໂຊວ ເຟ້ຍ ຈ໊ຽນ ກ໊ອງ , ‘ ໄມ້ ຕູ໋ງ ກ໊ອງ ໂຕະ ກຸ໊ນ ແປະ ຝີງ ເຍີຍ ຈຽນ . ’ ”
44023006	ເປົາ​ໂລ ປວັດ ຢຽມ ວົ້ວ ເຍີຍ ຕສວັ໋ງ ມ່ຽນ ມ່າຍ ເຕີ໋ຍ ເຊ ສະ​ດູ​ສີ ມ່ຽນ , ມ່າຍ ເຕີ໋ຍ ຟາ​ລິ​ສີ ມ່ຽນ . ນິ່ນ ຕສ່ຽວ ເຫ່ວ ບຸຍ ເຍີຍ ບົ໋ວ ກຸ໊ນ ສີ່ ຫວຸ່ຍ ເຍີຍ ມ່ຽນ , “ ກໍ໋-ໂຢ໌ວ ອ້າ ! ເຢຍ ຢ່າ ຟາ​ລິ​ສີ ມ່ຽນ , ຢ່າ ໂຕສ໋ວ ຟາ​ລິ​ສີ ມ່ຽນ ເຍີຍ ຕອນ . ເຢຍ ຢຽມ ນ້າຍ ຕສຸ ຊ້ຽມ ເຊ ເຫວີ່ຍ ຕສຸ ເຢຍ ມ່າຍ ລ່ຳ ຮນ້ຳ . ເຢຍ ສຽນ ມ່ຽນ ໄຕ່ ມີ່ງ ແອ໋ງ ໄຮ່ ນັ່ງ ຕ້າຍ . ”
44023007	ເປົາ​ໂລ ຮນັ້ງ ນ້າຍ ນໍ ກ໊ອງ , ຟາ​ລິ​ສີ ມ່ຽນ ເຖສົາ ສະ​ດູ​ສີ ມ່ຽນ ແດສງ ເຈ໌ຍ ຈ໋າ ຕ້າຍ . ຫວຸ່ຍ ເຍີຍ ຕສວັ໋ງ ມ່ຽນ ຕສ່ຽວ ປຸນ ອກອຍ ໂຕສ໋ວ ອີ ກວັ້ນ ໝີ່ ອ໊ະ .
44023008	ເຫວີ່ຍ ຕສຸ ສະ​ດູ​ສີ ມ່ຽນ ໄມ້ ສຽນ ມ່ຽນ ໄຕ່ ມີ່ງ ແອ໋ງ ໄຮ່ ນັ່ງ ຕ້າຍ , ໄມ້ ສຽນ ມ່າຍ ຟິນ-ມ່ຽນ , ຢ່າ ໄມ້ ສຽນ ມ່າຍ ມ້ຽນ , ມປ່າ ຟາ​ລິ​ສີ ມ່ຽນ ສຽນ ນ້າຍ ເຕີ໋ຍ ປົວ ຫຍູ່ງ ຕສູ໊ງ ມ່າຍ ເຍີຍ .
44023009	ຕສວັ໋ງ ມ່ຽນ ຕສ່ຽວ ແດສງ ເຈ໌ຍ ຕົ້ມ ຈ໋າ . ມ່າຍ ເຕີ໋ຍ ຟາ​ລິ​ສີ ມ່ຽນ ຢ່າ ໂຕສ໋ວ ອຈ໋າວ ເລີ໌ຍ ເຍີຍ ຟິນ-ແຊງ ໂຊ້ວ ເຈ໌ຍ ຕ້າຍ ທສົ່ງ ເຖຈຍ ກ໊ອງ , “ ເຢຍ ບົວ ໄມ້ ປວັດ ນ້າຍ ລ່ານ ມ່ຽນ ໂຕສ໋ວ ຕ່ອງ ຫາຍ ຫຍູ່ງ . ເຊ ກ໊ອງ ມ້ຽນ ໄຟ ຟິນ-ມ່ຽນ ຕ້າຍ ເຖສົາ ນິ່ນ ກ໊ອງ ຫວ່າ ຮນັ້ງ ຫາຍ ນໍ ? ”
44023010	ກຸ໊ນ ແດສງ ເກົາ ເຖຈຍ ເຈ໌ຍ , ຕົ້ມ ແປງ-ເປຢີ໊ຍ ກ້ຳ ເດສ໋ຍ ນິ່ນ ບົວ ໄຮ່ ເປ໊ດ ເດສ່ງ ເປົາ​ໂລ . ນິ່ນ ຕສ່ຽວ ພ້າຍ ແປງ ເອຈ່ຍ ຕສວັ໋ງ ມ່ຽນ ບຸດົ໋ງ ມີ່ງ ເຕສ໊າະ ເປົາ​ໂລ ທສວດ ຕ້າຍ ແອ໋ງ ຕໍ້ ມີ່ງ ແປງ ຢຽມ ເຍີຍ ຕ໋ອງ .
44023011	ວົ້ວ ມ໌ວນ ຕສ໊ຽວ ຕ້າຍ ໂຊ້ວ ຈ໊ຽນ ເປົາ​ໂລ ເຍີຍ ກະເຮລນ ກ໊ອງ , “ ກຸ໊ນ ປູ໋ງ ໂຮຍ້ວ ໂອ່ . ເມີ່ຍ ຢຽມ ນ້າຍ ເຢ​ລູ​ຊາ​ເລມ ຕສີ້ງ ເຖງ ເຢຍ ໂຕສ໋ວ ຕສອງ-ເຕສ໋ງ , ເມີ່ຍ ຢ່າ ອ໋ອຍ ຕສຸ ຟີ່ ຮນັ້ງ ເຍີຍ ມີ່ງ ໂລ​ມາ ຕສີ້ງ ໂຕສ໋ວ ຕສອງ-ເຕສ໋ງ . ”
44023012	ຕະເຫຍີ່ຍ ດອມ ດສ໊ຽວ ເຍີຍ , ມ່າຍ ເຕີ໋ຍ ຢິວ​ໄທ ມ່ຽນ ເປີ່ຍ ເດ໊ຍ ທສ່າງ ລ່າງ . ນິ່ນ ບົວ ລົ່ມ ດສ້ອຍ ໂດ໊ວ ເຈ໌ຍ ຕສ໋ຽວ ກ໊ອງ ນິ່ນ ບົວ ໄມ້ ຫຍັ່ນ ຫາຍ ຫຍູ່ງ ໄມ້ ຮົບ ຫາຍ ຫຍູ່ງ ເຖົາ ຕຸ໊ ໄຕ໋ ລິ໌ວ ເປົາ​ໂລ .
44023013	ຕົ້ງ ໂຮຍ້ວ ໂຕສ໋ວ ເຍີຍ ມ່ຽນ ມ່າຍ ເຝີຍ ຕສຽບ ເລ່ງ ລ່ານ .
44023014	ນິ່ນ ບົວ ມີ່ງ ໄຊ ມ່ຽນ ເປຢີ໊ຍ ເຖສົາ ມ່ຽນ ໂກ໋ ບົວ ວົ້ວ ກ໊ອງ ບົ໋ວ ນິ່ນ ບົວ , “ ເຢຍ ບົວ ລົ່ມ ດສ້ອຍ ໂດ໊ວ ເຈ໌ຍ ຕສ໋ຽວ ໂຮລ ເຍີຍ . ເຢຍ ບົວ ໄມ້ ຫຍັ່ນ ຫາຍ ຫຍູ່ງ ເຖົາ ຕຸ໊ ໄຕ໋ ກວັ່ງ ເປົາ​ໂລ .
44023015	ຮນັ້ງ ໜ່າຍ , ເມີ່ຍ ບົວ ເຖສົາ ກຸ໊ນ ສີ່ ຫວຸ່ຍ ເຍີຍ ມ່ຽນ ອ໋ອຍ ຕສຸ ໂທ້ ຕົ້ມ ແປງ-ເປຢີ໊ຍ ຕໍ້ ເປົາ​ໂລ ຕ້າຍ ເມີ່ຍ ບົວ ນ້າຍ ໂຕສ໋ວ ຮນັ້ງ ເມີ່ຍ ບົວ ຕສະເກ້ງ ອ໋ອຍ ຮິ້ວ ໝ່ວນ ນິ່ນ ເຍີຍ ເຈົ໊າ-ໂຫລ່ວ . ມປ່າ ນິ່ນ ໄມ້ ແກ້ງ ເຖົາ ເມີ່ຍ ບົວ ນ້າຍ , ເຢຍ ບົວ ອ໋ອຍ ຕັ໊ງ ຈ໊ຽນ ດ໊າມ-ເຈົ໊າ ໄຕ໋ ນິ່ນ . ”
44023016	ມປ່າ ເປົາ​ໂລ ເຍີຍ ໝົ່ວ ເຍີຍ ຕອນ ໄຮ໌ ກ໊ອງ ນ້າຍ ເຕີ໋ຍ ມ່ຽນ ຮນັ້ງ ນ້າຍ ນໍ ໂຕສ໋ວ , ນິ່ນ ຕສ່ຽວ ມີ່ງ ແປງ ຢຽມ ເຍີຍ ຕ໋ອງ ວົ້ວ ບົ໋ວ ເປົາ​ໂລ .
44023017	ເປົາ​ໂລ ຕສ່ຽວ ເຫ່ວ ເຕົ້າ ແປງ-ເປຢີ໊ຍ ຕ້າຍ ບົ໋ວ ນິ່ນ , “ ໂທ້ ເມີ່ຍ ຕໍ້ ນ້າຍ ເຕົ້າ ໂຮ່ວ ແຊງ ມີ່ງ ຕົ້ມ ແປງ-ເປຢີ໊ຍ ວົ້ວ . ນ້າຍ ເຕົ້າ ຕອນ ມ່າຍ ໂຈ໋ວ ຫວ່າ ອ໋ອຍ ກ໊ອງ ບົ໋ວ ນິ່ນ . ”
44023018	ແປງ-ເປຢີ໊ຍ ຕສ່ຽວ ຕໍ້ ນິ່ນ ມີ່ງ ປວັ້ງ ຕົ້ມ ແປງ-ເປຢີ໊ຍ ຕສ່ຽວ ກ໊ອງ , “ ຫວວນ ໂລ່ ວົ້ວ ເຕົ້າ ເປົາ​ໂລ ໂທ້ ເຢຍ ຕໍ້ ນ້າຍ ເຕົ້າ ໂຮ່ວ ແຊງ ຕ້າຍ . ນິ່ນ ມ່າຍ ໂຈ໋ວ ຫວ່າ ອ໋ອຍ ຕ້າຍ ບົ໋ວ ເມີ່ຍ . ”
44023019	ຕົ້ມ ແປງ-ເປຢີ໊ຍ ຕສ່ຽວ ເຄນ ວົ້ວ ເຕົ້າ ໂຮ່ວ ແຊງ ມີ່ງ ເລ່ງ ເຕີ໋ຍ ໜ່າຍ ນິ່ນ , “ ເມີ່ຍ ມ່າຍ ຫາຍ ຫຍູ່ງ ອ໋ອຍ ບົ໋ວ ເຢຍ ? ”
44023020	ວົ້ວ ເຕົ້າ ໂຮ່ວ ແຊງ ກ໊ອງ , “ ໂຕສ໋ວ ໂຮລ ວົ້ວ ເຕີ໋ຍ ຢິວ​ໄທ ມ່ຽນ ຕົ້ງ ໂຮຍ້ວ ໂທ້ ເມີ່ຍ ອຈັງ ຮນອຍ ຕໍ້ ເຢຍ ເຍີຍ ຕົ້ມ ເນົ໌າ ເປົາ​ໂລ ມີ່ງ ນິ່ນ ບົວ ເຍີຍ ກຸ໊ນ ສີ່ ຫວຸ່ຍ ວົ້ວ . ນິ່ນ ບົວ ອ໋ອຍ ໂຕສ໋ວ ຮນັ້ງ ອ໋ອຍ ຮິ້ວ ນິ່ນ ເຍີຍ ເຈົ໊າ ເກົ້າ ໝ່ວນ ເຕີ໋ຍ .
44023021	ມປ່າ ໂທ້ ເມີ່ຍ ໄມ້ ຕູ໋ງ ໝວັງ ນິ່ນ ບົວ ເຍີຍ ຫວ່າ ເຫວີ່ຍ ຕສຸ ມ່າຍ ເຝີຍ ຕສຽບ ເລ່ງ ເຕົ້າ ຕສົ໊ວ ຈ໊ຽນ ດ໊າມ-ເຈົ໊າ . ນິ່ນ ບົວ ໂດ໊ວ ເຈ໌ຍ ຕສ໋ຽວ ກ໊ອງ ນິ່ນ ບົວ ໄມ້ ຫຍັ່ນ ຢ່າ ໄມ້ ຮົບ ຫາຍ ຫຍູ່ງ ເຖົາ ຕຸ໊ ໄຕ໋ ເປົາ​ໂລ ກວັ່ງ . ນິ່ນ ບົວ ເບ່ນ ຕສຢັ໋ງ ອ໊ະ , ຂູງ ຕສົ໊ວ ຈ໊ຽນ ເມີ່ຍ ອກອຍ ດສຸ້ຍ ປຸນ ເປົາ​ໂລ ມີ່ງ ເຍີຍ ຫວ່າ ຮນັ້ງ . ”
44023022	ຕົ້ມ ແປງ-ເປຢີ໊ຍ ບົ໋ວ ວົ້ວ ເຕົ້າ ຕອນ ດສ໋ວນ ອ໊ະ . ແອ໋ງ ຈາ ຫວ່າ ກ໊ອງ , “ ທສິນ-ໝ່ານ ໄມ້ ຕູ໋ງ ປຸນ ຫາຍ ເຕົ້າ ຮິ້ວ ເມີ່ຍ ຕ້າຍ ບົ໋ວ ນ້າຍ ໂຈ໋ວ ຫວ່າ ເຢຍ . ”
44023023	ຕົ້ມ ແປງ-ເປຢີ໊ຍ ຕສ່ຽວ ເຫ່ວ ອີ ເຕົ້າ ແປງ-ເປຢີ໊ຍ ຕ້າຍ ບົ໋ວ ນິ່ນ ບົວ , “ ເມີ່ຍ ບົວ ອ໋ອຍ ຕສຸ ຫລິ່ວ ເລີ໌ຍ ຕສຢັ໋ງ ຫຍີ່ ແປ໊ະ ເຕົ້າ ຢັ້ງ ເຈົ໊າ ເຍີຍ ແປງ , ທສຽດ ຕສຽບ ເຕົ້າ ເກ້ ມ໌າ ເຍີຍ ແປງ , ເຖສົາ ຫຍີ່ ແປ໊ະ ເຕົ້າ ດາມ ທສັງ ເຍີຍ ແປງ . ອີ້ ມ໌ວນ ດົ້ວ ນອມ ຕສຢັ້ງ ໂຫ່ ອ໋ອຍ ຕສຸ ທສວດ ເຈົ໊າ ມີ່ງ ຊີ​ຊາ​ລີ​ຢາ ຕສີ້ງ .
44023024	ຢ່າ ອ໋ອຍ ຕສຸ ຫລິ່ວ ເລີ໌ຍ ມ໌າ ປຸນ ເປົາ​ໂລ ເກ້ , ໂກ໋ວ ຈ໊ຽນ ນິ່ນ ເຈົ໊າ ຕສັ່ງ ແປ້ງ ອອນ ເຍີຍ ມີ່ງ ເຟ​ລິກ ຕສູ໋ງ ວົ້ວ . ”
44023025	ຕົ້ມ ແປງ-ເປຢີ໊ຍ ຢ່າ ເຟ້ຍ ເຕສີ໊ຍ ຝຽນ . ຝຽນ ຮນັ້ງ ນ້າຍ ກ໊ອງ .
44023026	“ ຕສຽນ ອ໋ອຍ ເຍີຍ ເຟ​ລິກ ຕສູ໋ງ ອ້າ ! ເຢຍ ຄາ​ລາວ​ດີ​ອັດ ລີ​ຊຽດ ເຟ້ຍ ຝຽນ ປຸນ ເມີ່ຍ . ເຢຍ ຈັ໋ງ ເຖົາ ເມີ່ຍ .
44023027	ຢິວ​ໄທ ມ່ຽນ ເຕສ໊າະ ນ້າຍ ລ່ານ ມ່ຽນ ຢ່າ ຄ້າ ເຕີ໋ຍ ໄຕ໋ ນິ່ນ ໝີ່ ອ໊ະ . ມປ່າ ເຢຍ ໄຮ໌ ກ໊ອງ ນິ່ນ ໂຕສ໋ວ ໂລ​ມາ ມ່ຽນ , ເຢຍ ເຖສົາ ແປງ ຕສ່ຽວ ມີ່ງ ທສ້າງ ນິ່ນ ທສວດ ຕ້າຍ .
44023028	ເຢຍ ອ໋ອຍ ຮິ້ວ ຕຸ໊ ນິ່ນ ບົວ ເຫວີ່ຍ ຫາຍ ຕິ່ວ ໂກ໋ ນິ່ນ ຕສ່ຽວ ຕໍ້ ນິ່ນ ມີ່ງ ເຖົາ ນິ່ນ ບົວ ເຍີຍ ກຸ໊ນ ສີ່ ຫວຸ່ຍ ວົ້ວ .
44023029	ເຢຍ ຕສ່ຽວ ຮິ້ວ ຕຸ໊ ນິ່ນ ໄມ້ ຕ່ອງ ຫາຍ ຫຍູ່ງ ຕສີ່ ຕຸ໊ ໄຕ໋ ໄຟ ຕສີ່ ຕຸ໊ ຫວວນ ໂລ່ . ນິ່ນ ບົວ ໂກ໋ ເຍີຍ ເຊ ແດສງ ຢິວ​ໄທ ມ່ຽນ ເຍີຍ ເລີ໌ຍ ຮນັ້ງ .
44023030	ເຢຍ ຮິ້ວ ຕຸ໊ ມ່າຍ ເຕີ໋ຍ ມ່ຽນ ຕ໊າ ຕສະເອີ໋ຍ ອ໋ອຍ ເຕສ໊າະ ນິ່ນ ເຍີຍ ແໝ່ງ , ເຢຍ ຕສ່ຽວ ລ່ຽມ ເຕສີ້ຍ ຝູງ ນິ່ນ ມີ່ງ ເມີ່ຍ ໜ່າຍ . ເຢຍ ຢ່າ ເຫ່ວ ໂກ໋ ນິ່ນ ວົ້ວ ເຕີ໋ຍ ມ່ຽນ ມີ່ງ ເມີ່ຍ ວົ້ວ ໂກ໋ . ”
44023031	ແປງ ຕສ່ຽວ ເອີຍ ຈ໊ຽນ ຕົ້ມ ແປງ-ເປຢີ໊ຍ ເຍີຍ ຫວ່າ ໂຕສ໋ວ . ວົ້ວ ມ໌ວນ ນິ່ນ ບົວ ຝູງ ມີ່ງ ອັນ​ທິ​ປາ​ຕີ ມູ້ງ ວົ້ວ .
44023032	ຕະເຫຍີ່ຍ ຮນອຍ ຢັ້ງ ເຈົ໊າ ເຍີຍ ແປງ ຕ໋າວ ຊິນ ດສ໋ວນ . ຂູງ ເກ້ ມ໌າ ເຍີຍ ແປງ ກັ້ນ ຝູງ ນິ່ນ ມີ່ງ ຮນັ້ງ .
44023033	ມີ່ງ ເຖົາ ຊີ​ຊາ​ລີ​ຢາ ຕສີ້ງ , ນິ່ນ ບົວ ເຕສ໊າະ ຝຽນ ປຸນ ຕສູ໋ງ ຢ່າ ຈິວ ເປົາ​ໂລ ປຸນ ນິ່ນ ໝີ່ ອ໊ະ .
44023034	ຕສູ໋ງ ໂຕະ ລິ໌ວ ຝຽນ , ນິ່ນ ໜ່າຍ ກ໋າ ເປົາ​ໂລ ນິ່ນ ຢຽມ ຫາຍ ນອມ ແຊ້ງ ຕ້າຍ ເຍີຍ ມ່ຽນ . ຮິ້ວ ຕຸ໊ ເປົາ​ໂລ ຢຽມ ຊີ​ລີ​ເຊຍ ຕ້າຍ ນິ່ນ ຕສ່ຽວ ບົ໋ວ ເປົາ​ໂລ ,
44023035	“ ຕສົ໊ວ ໂກ໋ ເມີ່ຍ ວົ້ວ ເຕີ໋ຍ ມ່ຽນ ຕ້າຍ ເຖົາ , ເຢຍ ຕສ່ຽວ ໝວັງ ເມີ່ຍ ເຍີຍ ກອນ-ແປ໋ງ . ” ກ໊ອງ ລິ໌ວ , ຕສູ໋ງ ຕສ່ຽວ ພ້າຍ ແປງ ຕໍ້ ມີ່ງ ຢຽມ ເຮ​ລົດ ເຍີຍ ຮູ່ງ ຕິ່ນ ໂກ໋ວ ຈ໊ຽນ .
44024001	ອກະຮ້າ ປຢາ ຮນອຍ , ອາ​ນາ​ເນຍ ຕົ້ມ ໄຊ ມ່ຽນ ເຖສົາ ເຕີ໋ຍ ມ່ຽນ ໂກ໋ ເຖສົາ ເຕົ້າ ແຖສງ ສີ່ ມ່ຽນ , ບົ໋ວ ເຫ່ວ ເທ​ທູ​ລັດ , ມີ່ງ ຊີ​ຊາ​ລີ​ຢາ ຕສີ້ງ ຢຽມ ຕສູ໋ງ ເຍີຍ ດສະຮມຽນ ໂກ໋ ເປົາ​ໂລ .
44024002	ຕໍ້ ເປົາ​ໂລ ເປັຍ ຕ້າຍ , ເທ​ທູ​ລັດ ຕສ່ຽວ ເຈ໌ຍ ກອນ ໂກ໋ ເປົາ​ໂລ ອ໊ະ . ນິ່ນ ກ໊ອງ , “ ເຟ​ລິກ ຕົ້ມ ຕສູ໋ງ ອ້າ ! ເຫວີ່ຍ ເມີ່ຍ ໂຕສ໋ວ ຕສູ໋ງ ເຢຍ ບົວ ເຍີຍ ເຕີ່ຍ-ປູງ ຕຸ໊ ຖາຍ-ແປ້ງ ເລົ່າ ເຍີຍ . ກົ໊ວະ ຕສັ່ງ ມ່າຍ ຫາຍ ຫຍູ່ງ ໄມ້ ເປ໋ນ , ເມີ່ຍ ຢ່າ ຕສໍ່ ຫລົງ ຈ໊ຽນ ຝາວ .
44024003	ເຢຍ ບົວ ຫາຍ ເຕົ້າ ຢຽມ ຫາຍ ນອມ ຕ໋ອງ ອະເຮນີ້ຍ ໄຫ່ ຢ່າ ຕສະເກ້ງ ມ່າຍ ໂຮຍ້ວ ແລ໌ງ ຕສີ້ງ ເມີ່ຍ .
44024004	ມປ່າ ອີ້ ຕສັ່ນ ເຢຍ ບົວ ໄມ້ ອ໋ອຍ ຕສໍ໊ ເມີ່ຍ ເຍີຍ ຕສຢັ້ງ ໂຫ່ ເລົ່າ . ໂທ້ ເມີ່ຍ ຫລົ່ງ ໜ່ອຍ ໝວັງ ເຢຍ ບົວ ກ໊ອງ ອີ ເຕສ໋ຍ ໂຈ໋ວ ຫວ່າ ໂອ່ .
44024005	“ ເຢຍ ບົວ ປວັດ ນ້າຍ ລ່ານ ມ່ຽນ ຂູງ ທສົວະ ສີ່ ຮນັ້ງ , ດົ໊ວ ລູ່ງ ເດ໊ຍ ຢິວ​ໄທ ມ່ຽນ ຫລຸ່ນ ເດສ່ງ . ນິ່ນ ຢ່າ ໂຕສ໋ວ ເຕົ້າ ນາ​ຊາ​ເລດ ວົ້ວ ເຈົ໊າ ມ່ຽນ ເຍີຍ ເປຢີ໊ຍ ເຕສີ໊ຍ .
44024006	ໄມ້ ຕານ ທສົວະ ສີ່ ຮນັ້ງ , ນິ່ນ ລ່ຽມ ຕສັ່ງ ທິນ-ຮູ່ງ ເຍີຍ ເປຢົ໊າ ອ໋ອຍ ປຸນ ມ່າຍ ຫວຸຍ , ເຢຍ ບົວ ຖສີງ ຕ້າຍ ເຕສ໊າະ ນິ່ນ , ອ໋ອຍ ເອີຍ ເຢຍ ບົວ ເຍີຍ ເລີ໌ຍ ຊ້ຽມ ຕສຸ໌ຍ .
44024007	ມປ່າ ວົ້ວ ເຕົ້າ ຕົ້ມ ແປງ-ເປຢີ໊ຍ , ລີ​ຊຽດ , ຕ້າຍ ທຈັ້ງ ມ່ານ ທສ້າງ ນິ່ນ ຢຽມ ເຢຍ ບົວ ເຍີຍ ປົ໌ວ-ເດ໊ຍ ທສວດ ຕ້າຍ ,
44024008	ຢ່າ ກ໊ອງ ໂກ໋ ເປົາ​ໂລ ວົ້ວ ເຕີ໋ຍ ມ່ຽນ ອ໋ອຍ ຕສຸ ຕ້າຍ ເມີ່ຍ ນ້າຍ ໂກ໋ . ເຊ ກ໊ອງ ເມີ່ຍ ກັ້ນ ຕສ້າ ໜ່າຍ ນິ່ນ , ເມີ່ຍ ຕສ່ຽວ ຮິ້ວ ຕຸ໊ ເຢຍ ບົວ ໂກ໋ ນິ່ນ ນ້າຍ ເຕີ໋ຍ ສີ່ ເຊ ຕສະເກ້ງ ຕສຽນ ເຍີຍ . ”
44024009	ຢິວ​ໄທ ມ່ຽນ ຢ່າ ຟີ່ ຮນັ້ງ ເຍີຍ ກ໊ອງ ໂກ໋ ເປົາ​ໂລ ວົ້ວ ເຕີ໋ຍ ສີ່ ຢຽດ ຕສູ໊ງ ຕສຽນ ເຍີຍ .
44024010	ເຟ​ລິກ ຕສູ໋ງ ອູ໊ ບົ໋ວ ເປົາ​ໂລ ກ໊ອງ , ເປົາ​ໂລ ຕສ່ຽວ ກ໊ອງ ອ໊ະ . ນິ່ນ ກ໊ອງ , “ ເຢຍ ຮິ້ວ ຕຸ໊ ເມີ່ຍ ຢຽມ ນ້າຍ ນອມ ກົ໊ວະ ຕຸ໋ນ ສີ່ ຕຸ໊ ທສ້ຳ-ຫຮຍັງ ອ໊ະ . ເຢຍ ຕສ່ຽວ ອະເຮນີ້ຍ ຕ້າຍ ເມີ່ຍ ນ້າຍ ກ໊ອງ ເຢຍ ເຍີຍ ສີ່ ປຸນ ເມີ່ຍ ໝວັງ .
44024011	ເຢຍ ມີ່ງ ເຢ​ລູ​ຊາ​ເລມ ປ໋າຍ ທິນ-ຮູ່ງ ເຊ ໄມ້ ແກ້ງ ເຈ໋ຍ ຕສຽບ ເຫຍີ່ຍ ຮນອຍ . ນ້າຍ ເມີ່ຍ ກັ້ນ ໜ່າຍ ຕຸ໊ ທສວດ ເຍີຍ .
44024012	ໂກ໋ ເຢຍ ນ້າຍ ເຕີ໋ຍ ມ່ຽນ ໄມ້ ປວັດ ເຢຍ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ແດສງ ຫາຍ ຫຍູ່ງ ຈ໋າ , ຢ່າ ໄມ້ ປວັດ ເຢຍ ຢຽມ ຫາຍ ນອມ ຫວຸ່ຍ ຕ້ອງ ໄຟ ຕສີ້ງ ກະຍົ໌ວ ຫາຍ ເດົາ ເຖສວ ຫລຸ່ນ ຕສວັ໋ງ ມ່ຽນ .
44024013	ນິ່ນ ບົວ ໂກ໋ ເຢຍ ນ້າຍ ເຕີ໋ຍ ສີ່ ນິ່ນ ບົວ ລໍ໌ ໄມ້ ຕຸ໊ ຫາຍ ຫຍູ່ງ ໂຕສ໋ວ ຕສອງ-ເຕສ໋ງ ປຸນ ທສີງ ຕສະເກ້ງ ຮນັ້ງ ໜ່າຍ .
44024014	“ ມປ່າ ເຢຍ ຫຍ່ຽມ ປຸນ ເມີ່ຍ , ເຢຍ ກັນ ຕົ້ງ ນິ່ນ ບົວ ເຫ່ວ ຈ໊າ ວົ້ວ ຕິ້ວ ເຈົ໊າ , ຕສັ່ງ ເຢຍ ບົວ ເຍີຍ ອົງ-ຖາຍ ເຍີຍ ທິນ-ຮູ່ງ . ມປ່າ ເຢຍ ຢ່າ ສຽນ ເດສ່ງ ໂມ​ເຊ ເຍີຍ ເລີ໌ຍ-ຫລັດ ເຖສົາ ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ເຍີຍ ໂຊວ .
44024015	ເຢຍ ຢ່າ ຮນັ້ງ ນິ່ນ ບົວ ນໍ , ເຂົາ ທິນ-ຮູ່ງ ມ່າຍ ລ່ຳ ຮນ້ຳ , ເຫວີ່ຍ ຕສຸ ເຢຍ ຢ່າ ສຽນ ໄມ້ ກຸ໊ນ ຄູ້ ມ່ຽນ ໄຟ ເອ໊າະ ມ່ຽນ , ໄຕ່ ມີ່ງ ມປ່າ ແອ໋ງ ອ໋ອຍ ນັ່ງ ຕ້າຍ .
44024016	ເຫວີ່ຍ ນ້າຍ ເຢຍ ຫລົ່ງ ເດສ່ງ ທຈະ ຢຽມ ທິນ-ຮູ່ງ ເຍີຍ ດສະຮມຽນ ເຖສົາ ຕສວັ໋ງ ມ່ຽນ ເຍີຍ ດສະຮມຽນ ຕສັ່ນໆ ຫລົ່ງ ຕສຽບ ຕສົ໊ວະ ເຍີຍ ລ່າງ ຟິມ .
44024017	“ ເຢຍ ເລີ່ຍ ເຢ​ລູ​ຊາ​ເລມ ຕສີ້ງ ເຕສ໋ຍ ຫຮຍັງ ອ໊ະ . ອກະຮ້າ ແອ໋ງ ດສ໋ວນ ມີ່ງ ເຫວີ່ຍ ຕໍ້ ເຕີ໋ຍ ຍ່ານ ເຖງ ເຖສົາ ເຢຍ ຈວັ່ງ ຝີງ ເຍີຍ ມ່ຽນ , ຢ່າ ຕໍ້ ກະນ້າຍ ມີ່ງ ຝົ່ງ ຫໍ່ ປຸນ ທິນ-ຮູ່ງ .
44024018	ນິ່ນ ບົວ ປວັດ ເຢຍ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ເອີຍ ເລີ໌ຍ ສາ ລິ໌ວ ຫວຸຍ ອ໊ະ . ວົ້ວ ຕສັ່ນ ໄມ້ ມ່າຍ ມ່ຽນ ທສ້ຳ ເຖສົາ ເຢຍ ກັ໊ບ ຕສຸ໊ນ ຢຽມ , ເຢຍ ຢ່າ ໄມ້ ເຖສວ ຫລຸ່ນ .
44024019	ມປ່າ ມ່າຍ ເຕີ໋ຍ ຢຽມ ເອ​ເຊຍ ແຊ້ງ ຕ້າຍ ເຍີຍ ຢິວ​ໄທ ມ່ຽນ . ເຊ ກ໊ອງ ນ້າຍ ເຕີ໋ຍ ມ່ຽນ ມ່າຍ ຫາຍ ຫຍູ່ງ ສີ່ ອ໋ອຍ ໂກ໋ ເຢຍ , ນິ່ນ ບົວ ຕສູ໊ງ ຫອບ ຕສຸ ຕ້າຍ ເມີ່ຍ ນ້າຍ ໂກ໋ ອ໊ະ .
44024020	ໄມ້ ເຕສີຍ ນໍ , ອີ້ ຕສັ່ນ ຢຽມ ນ້າຍ ເຍີຍ ມ່ຽນ ປວັດ ເຢຍ ຢຽມ ກຸ໊ນ ສີ່ ຫວຸ່ຍ ວົ້ວ ຕສັ່ນ ຕ່ອງ ຫາຍ ຫຍູ່ງ , ນິ່ນ ບົວ ອ໋ອຍ ຕສຸ ກ໊ອງ ອ໊ະ .
44024021	ເຊ ກ໊ອງ ຕ່ອງ ຕົ້ງ ນ້າຍ ດຸ ຫຍູ່ງ ຮນັ້ງ , ເຢຍ ຢຽມ ນິ່ນ ບົວ ເຍີຍ ດສະຮມຽນ ວົ້ວ ຕສັ່ນ ເຢຍ ເຫ່ວ ຈ໊ຽນ ກ໊ອງ , ‘ ເຢຍ ອີ້ ຮນອຍ ຢຽມ ນ້າຍ ຕສຸ ຊ້ຽມ ຕສຸ໌ຍ ເຊ ເຫວີ່ຍ ຕສຸ ເຢຍ ສຽນ ມ່ຽນ ໄຕ່ ມີ່ງ ມປ່າ ແອ໋ງ ໄຮ່ ນັ່ງ ຕ້າຍ . ’ ”
44024022	ເຟ​ລິກ ຕສູ໋ງ ຮິ້ວ ຕຸ໊ ວົ້ວ ຕິ້ວ ເຈົ໊າ ໝ່ວນ ເຕີ໋ຍ ເຍີຍ , ຕສ່ຽວ ຮິດ ເອຈ່ຍ ນ້າຍ ເຕີ໋ຍ ສີ່ ແອ໋ງ ກ໊ອງ , “ ຕສົ໊ວ ຕົ້ມ ແປງ-ເປຢີ໊ຍ , ລີ​ຊຽດ , ຕ້າຍ ເຖົາ , ເຢຍ ຕສ່ຽວ ຕຸ໋ນ ເມີ່ຍ ເຍີຍ ສີ່ . ”
44024023	ນິ່ນ ຢ່າ ບົ໋ວ ແປງ-ເປຢີ໊ຍ ໂກ໋ວ ຫລົງ ເປົາ​ໂລ , ປຸນ ນິ່ນ ມີ່ງໆ ຕ້າຍໆ ເຕີ໋ຍ , ຢ່າ ໄມ້ ຕູ໋ງ ລ່ານ ນິ່ນ ເຍີຍ ຫາຍ ເຕົ້າ ມ່ຽນ . ເຊວີ່ຍ ນິ່ນ ບົວ ຕ້າຍ ຫລິ່ວ ເລີ໌ຍ ເຕີ໋ຍ ນິ່ນ .
44024024	ເຈ໋ຍ ຕ້າຍ ທສ້ຳ-ຮນອຍ ເຕີ໋ຍ , ເຟ​ລິກ ເຖສົາ ນິ່ນ ເຍີຍ ເອົ໊າ , ດູ​ສິນ​ລາ , ຕ້າຍ . ນິ່ນ ເຍີຍ ເອົ໊າ ເຊ ຢິວ​ໄທ ມ່ຽນ . ເຟ​ລິກ ເຫ່ວ ເປົາ​ໂລ ຕ້າຍ ຕສ່ຽວ ໝວັງ ນິ່ນ ກ໊ອງ ສຽນ ກີ​ຕູ່ ເຢ​ຊູ ເຍີຍ ເຈົ໊າ-ໂຫລ່ວ .
44024025	ເປົາ​ໂລ ກ໊ອງ ເຖົາ ໂຕສ໋ວ ຫອບ ເຍີຍ ເຈົ໊າ , ກຸ໊ນ ຕຸ໊ ກັ້ນ , ຢ່າ ກ໊ອງ ເຖົາ ອ໋ອຍ ຕ້າຍ ເຍີຍ ຊ້ຽມ ຕສຸ໌ຍ ຮນອຍ . ເຟ​ລິກ ກ້ຳ ເດສ໋ຍ ໄຫ່ , ບົ໋ວ ເປົາ​ໂລ , “ ບົວະ ນ້າຍ ເກົ໋າ ອ໊ະ . ອີ້ ຕສັ່ນ ເມີ່ຍ ກຸ໊ນ ມີ່ງ ອ໊ະ . ຫາຍ ຕສັ່ນ ມ່າຍ ຕສຢັ້ງ ໂຫ່ ເຢຍ ແອ໋ງ ເຫ່ວ ເມີ່ຍ ຕ້າຍ . ”
44024026	ແອ໋ງ ມ່າຍ ຕິ່ວ , ເຟ​ລິກ ຢຽມ ໂຮຍ້ວ ຮນ້ຳ ມເດສ໋ຍ ເປົາ​ໂລ ອ໋ອຍ ດສຸ໌ຍ ເຕີ໋ຍ ຍ່ານ ມເປີຍ , ຖສີງ ຕ້າຍ ຕສັ່ນໆ ເຫ່ວ ເປົາ​ໂລ ຕ້າຍ ເຖສົາ ນິ່ນ ກ໊ອງ ຫວ່າ .
44024027	ອີ ຫຮຍັງ ເຈ໋ຍ ລິ໌ວ , ປໍ​ສິ​ອັດ ເຟ​ສະ​ທັດ ຕ້າຍ ໂຕສ໋ວ ຕສູ໋ງ ຕີ໊ ເຟ​ລິກ . ເຟ​ລິກ ອ໋ອຍ ຢິວ​ໄທ ມ່ຽນ ອະເຮນີ້ຍ ນິ່ນ ຕສ່ຽວ ໄມ້ ປູ໋ງ ເປົາ​ໂລ , ຖສໍ່ ຂວນ ຈ໊ຽນ ວົ້ວ ໂລ່ .
44025001	ເຟ​ສະ​ທັດ ຕ້າຍ ເຖົາ ນິ່ນ ເຍີຍ ແຊ້ງ , ໂຕສ໋ວ ຈ໊ຽນ ຕສູ໋ງ ຕຸ໊ ປົວ ຮນອຍ , ນິ່ນ ທສວດ ຊີ​ຊາ​ລີ​ຢາ ມີ່ງ ເຢ​ລູ​ຊາ​ເລມ ຕສີ້ງ .
44025002	ໄຊ ມ່ຽນ ເປຢີ໊ຍ ເຖສົາ ຢິວ​ໄທ ມ່ຽນ ເຍີຍ ເປຢີ໊ຍ ຕສ່ຽວ ມີ່ງ ເຟ​ສະ​ທັດ ວົ້ວ ໂກ໋ ເປົາ​ໂລ ,
44025003	ໂທ້ ນິ່ນ ເຖງ ເຕີ໋ຍ ນິ່ນ ບົວ , ຝູງ ເປົາ​ໂລ ມີ່ງ ເຢ​ລູ​ຊາ​ເລມ ຕສີ້ງ . ນິ່ນ ບົວ ຮນັ້ງ ນ້າຍ ນໍ ໂທ້ ເຫວີ່ຍ ຕສຸ ນິ່ນ ບົວ ຕ໊າ ຕສະເອີ໋ຍ ຕັ໊ງ ຈ໊ຽນ ດ໊າມ-ເຈົ໊າ ໄຕ໋ ເປົາ​ໂລ .
44025004	ເຟ​ສະ​ທັດ ເຕົາ , “ ເປົາ​ໂລ ຂວນ ຈ໊ຽນ ຢຽມ ຊີ​ຊາ​ລີ​ຢາ ຕສີ້ງ . ໄມ້ ໜັ່ງ ເລົ່າ ເຢຍ ຢ່າ ອ໋ອຍ ດສ໋ວນ ອ໊ະ .
44025005	ເຊ ກ໊ອງ ເປົາ​ໂລ ໂຕສ໋ວ ຕ່ອງ ຫາຍ ຕິ່ວ , ອ໋ອຍ ຕສຸ ປຸນ ເຕີ໋ຍ ເມີ່ຍ ບົວ ໂຕສ໋ວ ໂຮລ ເຍີຍ ມ່ຽນ ກັນ ຈ໊ຽນ ເຢຍ ມີ່ງ ໂກ໋ ນິ່ນ . ”
44025006	ເຟ​ສະ​ທັດ ຢຽມ ເຢ​ລູ​ຊາ​ເລມ ຕສີ້ງ ໄມ້ ເກົ້າ ເລົ່າ ຫຮຢຽດ ຮນອຍ ໄຟ ຕສຽບ ຮນອຍ ຖສີງ ຕ້າຍ ດສ໋ວນ ຊີ​ຊາ​ລີ​ຢາ ຕສີ້ງ . ຕະເຫຍີ່ຍ ຮນອຍ ນິ່ນ ເຕສວີ໌ຍ ຈ໊ຽນ ສີ່ ຕ້ອງ ເຫ່ວ ມ່ຽນ ຕໍ້ ເປົາ​ໂລ ຕ້າຍ .
44025007	ເປົາ​ໂລ ເປັຍ ຕ້າຍ , ຢຽມ ເຢ​ລູ​ຊາ​ເລມ ຕສີ້ງ ຕ້າຍ ໂກ໋ ນິ່ນ ວົ້ວ ເຕີ໋ຍ ມ່ຽນ ໂຊ້ວ ຮວີງ ກ໋ອມ ລໍ໌ ຕສຸ໌ຍ ເຮນ້ຍ ເຍີຍ ໂກ໋ ເປົາ​ໂລ ມປ່າ ໄມ້ ມ່າຍ ຢຽດ ຢ່ຽມ ມ່າຍ ຕສອງ-ເຕສ໋ງ ຕສຽນ .
44025008	ເປົາ​ໂລ ຕສ່ຽວ ກ໊ອງ ໄຈ໊ ຊິນ ເຍີຍ ຫວ່າ . ນິ່ນ ກ໊ອງ , “ ເຢຍ ໄມ້ ໂຕສ໋ວ ຕ່ອງ ຢິວ​ໄທ ມ່ຽນ ເຍີຍ ຫາຍ ຫຍູ່ງ ເລີ໌ຍ ໄຟ ຕສັ່ງ ທິນ-ຮູ່ງ ເຍີຍ ເປຢົ໊າ ໄຟ ໂລ​ມາ ຕົ້ມ ຕສິ້ວ ຮູ່ງ . ”
44025009	ເຟ​ສະ​ທັດ ອ໋ອຍ ຢິວ​ໄທ ມ່ຽນ ອະເຮນີ້ຍ ນິ່ນ ຕສ່ຽວ ໜ່າຍ ເປົາ​ໂລ , “ ເມີ່ຍ ຫຍຸ່ນ ມີ່ງ ເຢ​ລູ​ຊາ​ເລມ ຕສີ້ງ ປຸນ ເຢຍ ຕຸ໋ນ ເມີ່ຍ ເຍີຍ ສີ່ ໄຟ ? ”
44025010	ເປົາ​ໂລ ກ໊ອງ , “ ອີ້ ຕສັ່ນ ເຢຍ ໂຊ້ວ ຈ໊ຽນ ໂລ​ມາ ຮູ່ງ ເຍີຍ ສີ່ ຕ້ອງ , ຫອບ ຕສຸ ຢຽມ ນ້າຍ ຕຸ໋ນ ເຢຍ ເຍີຍ ສີ່ . ເຢຍ ໄມ້ ໂຕສ໋ວ ຫາຍ ຫຍູ່ງ ຕ່ອງ ຢິວ​ໄທ ມ່ຽນ , ເມີ່ຍ ກັ້ນ ຢ່າ ຕສະເກ້ງ ຮິ້ວ ເຍີຍ .
44025011	ເຊ ກ໊ອງ ເຢຍ ໂຕສ໋ວ ຕ່ອງ ຫາຍ ຫຍູ່ງ ຕສີ່ ຕຸ໊ ໄຕ່ , ເຢຍ ຢ່າ ໄມ້ ແຫງ່ງ . ມປ່າ ເຊ ກ໊ອງ ນ້າຍ ເຕີ໋ຍ ຢິວ​ໄທ ມ່ຽນ ຕ້າຍ ໂກ໋ ເຢຍ ນ້າຍ ເຕີ໋ຍ ສີ່ ໄມ້ ຕສຽນ ນໍ , ໄມ້ ມ່າຍ ຫາຍ ເຕົ້າ ມ່າຍ ເລີ໌ຍ ເຕສ໊າະ ເຢຍ ຈິວ ປຸນ ນິ່ນ ບົວ . ເຢຍ ໂທ້ ປຸນ ໂລ​ມາ ຕົ້ມ ຕສິ້ວ ຮູ່ງ ຊ້ຽມ ຕສຸ໌ຍ . ”
44025012	ເຟ​ສະ​ທັດ ເຖສົາ ນິ່ນ ເຍີຍ ກຸ໊ນ ສີ່ ມ່ຽນ ທສ່າງ ລ່າງ ລິ໌ວ ນິ່ນ ຕສ່ຽວ ກ໊ອງ , “ ເມີ່ຍ ໂທ້ ໂລ​ມາ ຮູ່ງ ຊ້ຽມ ຕສຸ໌ຍ , ວົ້ວ ຫຍູ່ງ ເມີ່ຍ ຕສູ໊ງ ອ໋ອຍ ຕສຸ ມີ່ງ ໂລ​ມາ ຮູ່ງ ວົ້ວ ອ໊ະ . ”
44025013	ອກະຮ້າ ເລົ່າ ເຕີ໋ຍ , ອາ​ອກີ​ພາ ຮູ່ງ ເຖສົາ ເບ​ນິດ ມີ່ງ ຊີ​ຊາ​ລີ​ຢາ ຕສີ້ງ ຫວຸ່ຍ ປວັ້ງ ເຟ​ສະ​ທັດ , ເຖສົາ ນິ່ນ ດສຢ່າວ .
44025014	ຢຽມ ວົ້ວ ທສ້ຳ-ຮນອຍ ເຕີ໋ຍ ເຍີຍ , ເຟ​ສະ​ທັດ ເຕສ໊າະ ເປົາ​ໂລ ເຍີຍ ເຈົ໊າ ກ໊ອງ ບົ໋ວ ຮູ່ງ ເຕ໋ຍ . ນິ່ນ ກ໊ອງ , “ ມ່າຍ ລ່ານ ມ່ຽນ , ເຟ​ລິກ ທສວດ ວົ້ວ ຕສັ່ນ ເຕສ໊າະ ນິ່ນ ຂວນ ຈ໊ຽນ ນ້າຍ .
44025015	ເຢຍ ມີ່ງ ເຢ​ລູ​ຊາ​ເລມ ວົ້ວ ຕສັ່ນ , ໄຊ ມ່ຽນ ເປຢີ໊ຍ ເຖສົາ ຢິວ​ໄທ ມ່ຽນ ເຍີຍ ມ່ຽນ ໂກ໋ ຕ້າຍ ໂກ໋ ນິ່ນ ຢ່າ ໂທ້ ເຢຍ ຕີ່ງ ນິ່ນ ເຍີຍ ຕສຸ໌ຍ .
44025016	ມປ່າ ເຢຍ ເຕົາ ນິ່ນ ບົວ , ຮນັ້ງ ໜ່າຍ ໂຕສ໋ວ ເຊ ໄມ້ ຫອບ ໂລ​ມາ ມ່ຽນ ເຍີຍ ເລີ໌ຍ . ໄມ້ ກຸ໊ນ ຫາຍ ເຕົ້າ ມ່າຍ ສີ່ , ອ໋ອຍ ຕສຸ ປຸນ ນິ່ນ ເຖສົາ ໂກ໋ ນິ່ນ ວົ້ວ ເຕີ໋ຍ ຕ໋ອຍ ເຕສ໋ງ ຖສີງ ຕ້າຍ ເຕສ໊າະ ນິ່ນ ຈິວ ປຸນ ຫາຍ ເຕົ້າ .
44025017	ໂກ໋ ນິ່ນ ວົ້ວ ເຕີ໋ຍ ມ່ຽນ ຕ້າຍ ເຖົາ ນ້າຍ ເຢຍ ໄມ້ ໄງ່ . ຕະເຫຍີ່ຍ ຮນອຍ ຮນັ້ງ ເຢຍ ມີ່ງ ເຕສວີ໌ຍ ສີ່ ຕ້ອງ ເຫ່ວ ມ່ຽນ ຕໍ້ ເປົາ​ໂລ ເປັຍ ຕ້າຍ .
44025018	ໂກ໋ ນິ່ນ ວົ້ວ ເຕີ໋ຍ ໂຊ້ວ ເຈ໌ຍ ຊິນ ຕ້າຍ ກ໊ອງ ມປ່າ ໄມ້ ໂກ໋ ຮນັ້ງ ເຢຍ ຫລ່າຍ ນິ່ນ ບົວ ອ໋ອຍ ໂກ໋ ເຍີຍ ເອ໊າະ ສີ່ ນໍ .
44025019	ນິ່ນ ບົວ ຂູງ ແດສງ ເຖົາ ນິ່ນ ບົວ ຢິວ​ໄທ ມ່ຽນ ເຍີຍ ເລີ໌ຍ ຮນັ້ງ , ຢ່າ ແດສງ ເຖົາ ລ່ານ ມ່ຽນ , ບົ໋ວ ເຫ່ວ ເຢ​ຊູ . ນິ່ນ ໄຕ່ ມີ່ງ ມປ່າ ເປົາ​ໂລ ກ໊ອງ ນິ່ນ ຖສໍ່ ຕສຢັ້ງ ຈ໊ຽນ ເຍີຍ .
44025020	ເຢຍ ໄມ້ ຮິ້ວ ຕຸ໊ ອ໋ອຍ ຕສຸ ຮນັ້ງ ຫາຍ ນໍ ເບ່ນ ນ້າຍ ເຕີ໋ຍ ສີ່ ຕສ່ຽວ ໜ່າຍ ເປົາ​ໂລ ນິ່ນ ຫຍຸ່ນ ມີ່ງ ເຢ​ລູ​ຊາ​ເລມ ຕຸ໋ນ ນ້າຍ ເຕີ໋ຍ ສີ່ ໄຟ ?
44025021	ມປ່າ ເປົາ​ໂລ ໂທ້ ມີ່ງ ຕົ້ມ ຕສິ້ວ ຮູ່ງ ວົ້ວ ຊ້ຽມ , ເຢຍ ຕສ່ຽວ ເຫ່ວ ແປງ ຕໍ້ ມີ່ງ ຂວນ ຈ໊ຽນ ຕສົ໊ວ ເຖົາ ເຢຍ ມ່າຍ ຕສຢັ້ງ ໂຫ່ ຖສີງ ປຸນ ນິ່ນ ມີ່ງ ໂລ​ມາ ຮູ່ງ ວົ້ວ . ”
44025022	ອາ​ອກີ​ພາ ກ໊ອງ ບົ໋ວ ເຟ​ສະ​ທັດ , “ ເຢຍ ກັ້ນ ຢ່າ ອ໋ອຍ ໝວັງ ນິ່ນ ກ໊ອງ . ” ເຟ​ສະ​ທັດ ກ໊ອງ , “ ວົ້ວ ຫຍູ່ງ , ອຈັງ ຮນອຍ ເມີ່ຍ ຕຸ໊ ໝວັງ ນິ່ນ ກ໊ອງ ອ໊ະ . ”
44025023	ຕະເຫຍີ່ຍ ຮນອຍ ອາ​ອກີ​ພາ ເຖສົາ ເບ​ນິດ ຕສອງ ດສ້ອຍ , ເຖສົາ ຕົ້ມ ແປງ-ເປຢີ໊ຍ ບົວ ເຖສົາ ວົ້ວ ນອມ ຕສີ້ງ ໂຕສ໋ວ ໂຮລ ເຍີຍ , ມ່າຍ ເມ່ງ ເຕົ້າ ເຍີຍ ມ່ຽນ , ໂຫ່ວ ຈ໊ຽນ ເປັຍ ຮູ່ງ ຈາ ເຍີຍ ຕົ້ມ ຫວຸ່ຍ ຕ້ອງ . ຕ້າຍ ດສ້ອຍ , ເຟ​ສະ​ທັດ ເຫ່ວ ມ່ຽນ ຕໍ້ ເປົາ​ໂລ ເປັຍ ຕ້າຍ .
44025024	ເຟ​ສະ​ທັດ ກ໊ອງ , “ ອາ​ອກີ​ພາ ຮູ່ງ ເຖສົາ ຢຽມ ນ້າຍ ເຍີຍ ຕສວັ໋ງ ມ່ຽນ ອ້າ ! ເມີ່ຍ ບົວ ປວັດ ນ້າຍ ລ່ານ ມ່ຽນ . ຢຽມ ເຢ​ລູ​ຊາ​ເລມ ເຖສົາ ຢຽມ ນ້າຍ ເຍີຍ ຢຽດ ຕສວັ໋ງ ຢິວ​ໄທ ມ່ຽນ ເໜົ່າ ຈ໊ຽນ ກ໊ອງ ນິ່ນ ໄມ້ ຫອບ ຕສຸ ມ່າຍ ແໝ່ງ ຕສຢັ້ງ ອ໊ະ .
44025025	ມປ່າ ເຢຍ ຕສ້າ ໜ່າຍ ນິ່ນ , ໄມ້ ປວັດ ນິ່ນ ຕ່ອງ ຫາຍ ຫຍູ່ງ ຕສີ່ ຕຸ໊ ໄຕ໋ ນິ່ນ . ນິ່ນ ກັ້ນ ໂທ້ ປຸນ ໂລ​ມາ ຕົ້ມ ຕສິ້ວ ຮູ່ງ ຕຸ໋ນ ສີ່ ເຢຍ ຕສ່ຽວ ຕີ່ງ ໂຮຍ້ວ ຝູງ ນິ່ນ ມີ່ງ .
44025026	ມປ່າ ເຢຍ ລໍ໌ ໄມ້ ຕຸ໊ ຫາຍ ຫຍູ່ງ ສີ່ ເຟ້ຍ ປຸນ ໂລ​ມາ ຮູ່ງ . ເຢຍ ຕສ່ຽວ ຕໍ້ ນິ່ນ ຕ້າຍ ນ້າຍ , ເມີ່ຍ ບົວ ເຍີຍ ດສະຮມຽນ , ຢ່າ ເຫລ່ງ ເຈີ໊ຍ ເຍີຍ ຢຽມ ເມີ່ຍ , ອາ​ອກີ​ພາ ຮູ່ງ , ເຍີຍ ດສະຮມຽນ , ເຫວີ່ຍ ຕສ້າ ໜ່າຍ ນິ່ນ , ເຢຍ ຖສີງ ຕ້າຍ ມ່າຍ ຫວ່າ ເຟ້ຍ .
44025027	ເຫວີ່ຍ ຕສຸ ເອີຍ ເຢຍ ຮນ້ຳ , ຝູງ ຕສຸ໌ຍ-ມ່ຽນ ມີ່ງ ຢ່າ ໄມ້ ມ່າຍ ໂກ໋ ນິ່ນ ເຍີຍ ຫວ່າ ເຊ ໄມ້ ຫອບ . ”
44026001	ອາ​ອກີ​ພາ ຮູ່ງ ກ໊ອງ ບົ໋ວ ເປົາ​ໂລ , “ ອີ້ ຕສັ່ນ ເຢຍ ອີ໊ ທສົ່ງ ເມີ່ຍ ກ໊ອງ ເມີ່ຍ ກັ້ນ ເຍີຍ ເຈົ໊າ ອ໊ະ . ” ເປົາ​ໂລ ຕສ່ຽວ ຊູງ ປົ໌ວ ທສວດ ກ໊ອງ ໄຈ໊ ຊິນ ເຍີຍ ຫວ່າ .
44026002	ນິ່ນ ກ໊ອງ , “ ອາ​ອກີ​ພາ ຮູ່ງ ອ້າ ! ເຢຍ ອີ້ ຮນອຍ ມ່າຍ ຕົ້ມ ຫວ່ວນ ເຖຈຍ ຕຸ໊ ຢຽມ ເມີ່ຍ ເຍີຍ ດສະຮມຽນ ກ໊ອງ ຢິວ​ໄທ ມ່ຽນ ໂກ໋ ເຢຍ ເຍີຍ ຢຽດ ຕສູ໊ງ ສີ່ ,
44026003	ເຫວີ່ຍ ຕສຸ ເມີ່ຍ ຮິ້ວ ຢິວ​ໄທ ມ່ຽນ ເຍີຍ ເລີ໌ຍ-ຝີງ ຢ່າ ຮິ້ວ ຕຸ໊ ນິ່ນ ບົວ ແດສງ ເຍີຍ ເຈົ໊າ ທສ້ຳ ເຍີຍ . ຮນັ້ງ ໜ່າຍ , ເຢຍ ໂທ້ ເມີ່ຍ ຫລົ່ງ ໜ່ອຍ ໝວັງ ເຢຍ ກ໊ອງ ໂອ່ .
44026004	“ ຕສວັ໋ງ ຢິວ​ໄທ ມ່ຽນ ຮິ້ວ ຕຸ໊ ເຢຍ ເຍີຍ ເສີຍ ຮນັ້ງ ຫາຍ ນໍ . ຢຽມ ເຢຍ ຫລຸນ ເຍີຍ ຕສຢັ້ງ ໂຫ່ ເຢຍ ຢຽມ ເຢຍ ກັ້ນ ເຍີຍ ປ໊ວນ-ກົ໊ວະ ເຍີຍ ແປະ ຝີງ ບຸດົ໋ງ ຢ່າ ຢຽມ ເຢ​ລູ​ຊາ​ເລມ ຕສີ້ງ .
44026005	ນິ່ນ ບົວ ຮິ້ວ ຕຸ໊ ເຢຍ ເລົ່າ ໄຫ່ ອ໊ະ . ເຊ ກ໊ອງ ນິ່ນ ບົວ ຫຍຸ່ນ ເຖງ ເຢຍ ໂຕສ໋ວ ຕສອງ-ເຕສ໋ງ ນໍ , ນິ່ນ ບົວ ຮິ້ວ ຕຸ໊ ເຢຍ ໂຕສ໋ວ ຟາ​ລິ​ສີ ມ່ຽນ , ຕົ້ງ ກັນ ເລີ໌ຍ ເກົ້າ ໝ່ວນ ເຈ໋ຍ ວົ້ວ ເຈົ໊າ .
44026006	ອີ້ ຕສັ່ນ ເຢຍ ໂຊ້ວ ຈ໊ຽນ ນ້າຍ ຕສຸ ຊ້ຽມ ເຊ ເຫວີ່ຍ ເຢຍ ມ່າຍ ລ່ຳ ຮນ້ຳ ທິນ-ຮູ່ງ ອ໋ອຍ ໂຕສ໋ວ ເອີຍ ນິ່ນ ເຖສົາ ເຢຍ ບົວ ເຍີຍ ອົງ-ຖາຍ ແລ໌ງ ເຈ໌ຍ ເຍີຍ ແຫງ່ງ ຫວ່າ .
44026007	ເຢຍ ບົວ ຕສຽບ ເຫຍີ່ຍ ຝີງ ຢິວ​ໄທ ມ່ຽນ ຢ່າ ຟີ່ ຮນັ້ງ ເຍີຍ ມ່າຍ ນ້າຍ ຫຍູ່ງ ມ່າຍ ລ່ຳ ຮນ້ຳ ຖສີງ ຕ້າຍ ດອມ ຕສິ້ນ ດສ໊ຽວ ຫຮມວັງ ຕສັ່ງ ທິນ-ຮູ່ງ ຕສົ໊ວ ຈ໊ຽນ . ຮູ່ງ ເຕ໋ຍ ອ້າ ! ເຊ ເຫວີ່ຍ ນ້າຍ ຫຍູ່ງ ມ່າຍ ລ່ຳ ຮນ້ຳ ຢິວ​ໄທ ມ່ຽນ ຖສີງ ຕ້າຍ ໂກ໋ ເຢຍ .
44026008	ເມີ່ຍ ບົວ ຢິວ​ໄທ ມ່ຽນ ເຫວີ່ຍ ຫາຍ ຕິ່ວ ໄມ້ ໄຮ່ ສຽນ ມ່ຽນ ໄຕ່ ມີ່ງ ມປ່າ ທິນ-ຮູ່ງ ໄຮ່ ປຸນ ນັ່ງ ຕ້າຍ ?
44026009	“ ຕສິ້ນ ດ່າງ ເຢຍ ຢ່າ ຮນ້ຳ ເຢຍ ອ໋ອຍ ຕສຸ ຫລົ່ງ ເດສ່ງ ຕສະເອີ໋ຍ ໂຕສ໋ວ ໂຕະ ນາ​ຊາ​ເລດ ມູ້ງ ວົ້ວ ເຕົ້າ ເຢ​ຊູ ເຍີຍ ບົ໋ວ .
44026010	ເຢຍ ຢ່າ ຢຽມ ເຢ​ລູ​ຊາ​ເລມ ຕສີ້ງ ຮນັ້ງ ໜ່າຍ ໂຕສ໋ວ . ໄຊ ມ່ຽນ ເປຢີ໊ຍ ປຸນ ເຢຍ ມ່າຍ ຫລີ່ງ ເຕສ໊າະ ສຽນ ເຢ​ຊູ ເຍີຍ ມ່ຽນ ທສ້ຳ ເຍີຍ ຕ້າຍ ຫວວນ ຈ໊ຽນ ໂລ່ . ນິ່ນ ບົວ ຕສຸ ຕີ່ງ ໄຕ໋ ວົ້ວ ຕສັ່ນ ເຢຍ ຢ່າ ອະເຮນີ້ຍ ເຍີຍ .
44026011	ເຢຍ ມີ່ງ ນອມໆ ຫວຸ່ຍ ຕ້ອງ ຫ່ອຍ ນິ່ນ ບົວ ທສ້ຳ-ດສຸ່ນ ອ໊ະ . ອ໋ອຍ ອ໊າບ ນິ່ນ ບົວ ກ໊ອງ ຄີ ເຢ​ຊູ . ເຢຍ ເຖຈຍ ເຈ໌ຍ ໄຫ່ ນິ່ນ ບົວ , ຕສູ໊ງ ມີ່ງ ເຖົາ ເຫຍ່ຍ ກົ໊ວະ ເຍີຍ ຕສີ້ງ ໂຕສ໋ວ ໂຕະ ນິ່ນ ບົວ .
44026012	“ ມ່າຍ ດສຸ່ນ ເຢຍ ຕຸ໊ ໄຊ ມ່ຽນ ເປຢີ໊ຍ ເຍີຍ ຫັດ ມ໌າ ເຖສົາ ຫລີ່ງ ມີ່ງ ດາ​ມັດ​ກັດ ຕສີ້ງ .
44026013	ຮູ່ງ ເຕ໋ຍ ອ້າ ! ເຢຍ ກັນ ເຈົ໊າ ມີ່ງ ເກົາ , ລູ່ງ ອ໋ານ ອ໊ະ . ເຢຍ ປວັດ ຢຽມ ກູ້ ຫງວ່າຍ ລູ່ງ ມ່າຍ ອຈັງ , ເກົ້າ ອຈັງ ເຈ໋ຍ ບະຮນອຍ , ຕສິ໋ວ ກ໋ອມ ເຢຍ ເຖສົາ ກັນ ຈ໊ຽນ ເຢຍ ວົ້ວ ເຕີ໋ຍ ມ່ຽນ .
44026014	ເຢຍ ບົວ ຢຽດ ຕສູ໊ງ ຄີງ ເອຈ່ຍ ເດົາ ໝີ່ ອ໊ະ . ເຢຍ ຢ່າ ໄຮ໌ ມ່າຍ ເຖຈຍ ກ໊ອງ ເປ໋ນ ຮິບ​ລູ ຫວ່າ ບົ໋ວ ເຢຍ , ‘ ເຊົາ​ໂລ ອ້າ ! ເຊົາ​ໂລ ! ເມີ່ຍ ເຫວີ່ຍ ຫາຍ ຕິ່ວ ໂຕສ໋ວ ໂຕະ ເຢຍ ? ເມີ່ຍ ຮນັ້ງ ງົ່ງ ດິ໊ ຕສຸ່ນ ງົ່ງ ປຢ໊າ ຫ່ອຍ ກັ້ນ ຕສຸ ມຸນ . ’
44026015	“ ເຢຍ ຕສ່ຽວ ໜ່າຍ ກ໋າ , ‘ ຕສ໊ຽວ ອ້າ ! ເມີ່ຍ ຕົ້ງ ຫາຍ ເຕົ້າ ? ’ “ ຕສ໊ຽວ ເຕົາ , ‘ ເຢຍ ເຊ ເຢ​ຊູ , ຕົ້ງ ເມີ່ຍ ໂຕສ໋ວ ໂຕະ ວົ້ວ ເຕົ້າ .
44026016	ອີ້ ຕສັ່ນ ເຈ໌ຍ ຊິນ ໂຊ້ວ ຈ໊ຽນ ມ່າະ ! ເຢຍ ຫິ່ນ ປຸນ ເມີ່ຍ ປວັດ ເຫວີ່ຍ ພ້າຍ ເມີ່ຍ ໂຕສ໋ວ ເຢຍ ເຍີຍ ໂປວ . ເຢຍ ອ໋ອຍ ເມີ່ຍ ກັນ ເຢຍ ໂຕສ໋ວ ຕສອງ-ເຕສ໋ງ ກ໊ອງ ອີ້ ຮນອຍ ເມີ່ຍ ປວັດ ເຢຍ ນ້າຍ ເຕີ໋ຍ ສີ່ ແອ໋ງ ເຖສົາ ອກະຮ້າ ເຢຍ ອ໋ອຍ ປຸນ ເມີ່ຍ ປວັດ ເຍີຍ ສີ່ .
44026017	ເຢຍ ອ໋ອຍ ໂອຈ໋ວ ເມີ່ຍ ທສວດ ຢິວ​ໄທ ມ່ຽນ ເຍີຍ ປົ໌ວ-ເດ໊ຍ ແອ໋ງ ເຖສົາ ເຢຍ ພ້າຍ ເມີ່ຍ ມີ່ງ ວົ້ວ ເຕີ໋ຍ ຈັ໋ນ ເຍີຍ ປົ໌ວ-ເດ໊ຍ .
44026018	ເຢຍ ພ້າຍ ເມີ່ຍ ມີ່ງ ປຸນ ນິ່ນ ບົວ ໄຮ່ ໝັ່ງ ຕຸ໊ ປວັດ , ປຸນ ຢຽມ ຫຮມວັງ ເຍີຍ ມ່ຽນ ໄຮ່ ທສວດ ຕ້າຍ ຢຽມ ອຈັງ , ຢ່າ ຢຽມ ຊາ​ຕານ ເຍີຍ ປົ໌ວ-ເດ໊ຍ ທສວດ ຕ້າຍ ລໍ໌ ທິນ-ຮູ່ງ . ນິ່ນ ບົວ ຕສ່ຽວ ຕຸ໊ ຕສຸ໌ຍ ກວັ່ງ ລິ໌ວ , ຢ່າ ຕຸ໊ ເຖສົາ ເຫວີ່ຍ ສຽນ ເຢຍ ເປ໋ນ ທສີງ-ເດສ່ງ ມ່ຽນ ວົ້ວ ເຕີ໋ຍ , ມ່າຍ ນິ່ນ ບົວ ເຍີຍ ປ່ວນ . ’
44026019	“ ອາ​ອກີ​ພາ ຮູ່ງ ອ້າ ! ເຢຍ ໄມ້ ແຫງ່ງ ຢຽດ ເຕີ໋ຍ ຢຽມ ລູ່ງ ຫິ່ນ ຢ້າງ ເຍີຍ ສີ່ .
44026020	ເຢຍ ຕສ່ຽວ ຢຽມ ດາ​ມັດ​ກັດ ຕສີ້ງ ຕສຸ້ນ ໂຕ໌ ດ່າງ , ອກະຮ້າ ມີ່ງ ເຢ​ລູ​ຊາ​ເລມ ຕສີ້ງ , ແອ໋ງ ມີ່ງ ກ໋ອມ ອິ​ສະ​ລາ​ເອນ ເຕີ່ຍ-ປູງ , ແອ໋ງ ທສວດ ມີ່ງ ຈັ໋ນ ເຍີຍ ຕ໋ອງ ຕສຸ້ນ ໂຕ໌ ປຸນ ຕສວັ໋ງ ມ່ຽນ ຮິ້ວ ຕຸ໊ ນິ່ນ ບົວ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ ດສ໋ວນ ຕ້າຍ ລໍ໌ ທິນ-ຮູ່ງ ຢ່າ ໂຕສ໋ວ ສີ່ ປຸນ ທສີງ ນິ່ນ ບົວ ຕສະເກ້ງ ກ໊ອຍ ໂຮຍ້ວ ກວັ່ງ ຕສຸ໌ຍ ໝີ່ ອ໊ະ .
44026021	ເຫວີ່ຍ ນ້າຍ , ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ , ຢິວ​ໄທ ມ່ຽນ ເຕສ໊າະ ເຢຍ , ອ໋ອຍ ໄຕ໋ ເຢຍ .
44026022	ມປ່າ ມ່າຍ ທິນ-ຮູ່ງ ເຖງ ເຢຍ ເຖົາ ອີ້ ຮນອຍ , ເຢຍ ຕສ່ຽວ ໂຊ້ວ ຈ໊ຽນ ນ້າຍ ຕສວັ໋ງ ມ່ຽນ ເຍີຍ ດສະຮມຽນ ໂຕສ໋ວ ຕສອງ-ເຕສ໋ງ ປຸນ ໂຕສ໋ວ ໂຮລ ໂຕສ໋ວ ໄຝ ເຍີຍ ໝວັງ . ເຢຍ ກ໊ອງ ເຍີຍ ເຊ ຟີ່ ຮນັ້ງ ໂຕ່ວ ຫວ່າ ມ່ຽນ ເຖສົາ ໂມ​ເຊ ກ໊ອງ ອ໋ອຍ ທສວດ ຕ້າຍ ເຍີຍ ສີ່ ຮນັ້ງ .
44026023	ນິ່ນ ບົວ ກ໊ອງ ກີ​ຕູ່ ອ໋ອຍ ຕສຸ ສ່ຽວ ໂຄ້ວ , ຢ່າ ກ໊ອງ ນິ່ນ ໂຕສ໋ວ ໄຕ່ ມີ່ງ ແອ໋ງ ນັ່ງ ຕ້າຍ ເຍີຍ ຕ້າວ ເຕົ້າ , ນິ່ນ ຕສ່ຽວ ຕສິ໋ວ ອຈັງ ປຸນ ຢິວ​ໄທ ມ່ຽນ ເຖສົາ ໝ່ານ ຝີງ ຈັ໋ນ . ”
44026024	ເປົາ​ໂລ ຮນັ້ງ ນ້າຍ ນໍ ກ໊ອງ ໄຈ໊ ຊິນ ເຍີຍ ຫວ່າ , ເຟ​ສະ​ທັດ ຕສ່ຽວ ເຫ່ວ ເຖຈຍ ໂຮລ ເຍີຍ ກ໊ອງ , “ ເປົາ​ໂລ ອ້າ ! ເມີ່ຍ ໄມ້ ດສັງ ບໍ ລໍ່ . ໂຕະ ຕຸ໊ ໂຊວ ຮລັງ ໄຫ່ , ປຸນ ເມີ່ຍ ໄມ້ ດສັງ ອ໊ະ . ”
44026025	ເປົາ​ໂລ ເຕົາ , “ ເຟ​ສະ​ທັດ ຕົ້ມ ຕສ໊ຽວ ອ້າ ! ເຢຍ ໄມ້ ເຕສີ໌ຍ ໄມ້ ດສັງ ເຫລາະ . ເຢຍ ກ໊ອງ ເຍີຍ ເຊ ໄມ້ ເຕສີ໌ຍ ໄມ້ ດສັງ ເຍີຍ ຫວ່າ . ເຊ ຕສະເກ້ງ ຕສຽນ ເຍີຍ , ທສີງ-ໂທສ້ ເຍີຍ .
44026026	ຮູ່ງ ເຕ໋ຍ ຮິ້ວ ເດສ່ງ ນ້າຍ ເຕີ໋ຍ ຫຍູ່ງໆ ສີ່ , ເຢຍ ຕສ່ຽວ ປູ໋ງ ຫລ່າງ ເຍີຍ ກ໊ອງ ເດສ່ງ ປຸນ ເມີ່ຍ ໝວັງ . ເຢຍ ສຽນ ໄມ້ ມ່າຍ ຢຽດ ຫຍູ່ງ ເມີ່ຍ ໄມ້ ຮິ້ວ , ເຫວີ່ຍ ຕສຸ ໄມ້ ເຕສີ໌ຍ ປີ໋ງ ຈ໊ຽນ ໂຕສ໋ວ ເຍີຍ ສີ່ .
44026027	ອາ​ອກີ​ພາ ຮູ່ງ ອ້າ ! ເມີ່ຍ ສຽນ ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ເຍີຍ ຫວ່າ ໄຟ ? ເຢຍ ຮິ້ວ ຕຸ໊ ເມີ່ຍ ສຽນ ເຍີຍ . ”
44026028	ອາ​ອກີ​ພາ ຮູ່ງ ບົ໋ວ ເປົາ​ໂລ , “ ຕສຢັ້ງ ໂຫ່ ດົ່ງ ນ້າຍ ນັ້ງ ເມີ່ຍ ຮນ້ຳ ຕ້າຍ ເມີ່ຍ ໄຮ່ ປຸນ ເຢຍ ອ໋ອຍ ເປ໋ນ ກີ​ຕູ່ ມ່ຽນ ໄຟ ? ”
44026029	ເປົາ​ໂລ ເຕົາ , “ ໄມ້ ກຸ໊ນ ຕສຢັ້ງ ໂຫ່ ດ໊າວ ໄຟ ນັ້ງ , ເຢຍ ໂທ້ ທິນ-ຮູ່ງ ປຸນ ເມີ່ຍ ເຖສົາ ຢຽມ ນ້າຍ ເຍີຍ ຕສວັ໋ງ ມ່ຽນ ຢຽດ ຕສູ໊ງ ເປ໋ນ ເດສ່ງ ຮນັ້ງ ເຢຍ ນໍ , ທສວດ ລິ໌ວ ໄມ້ ມ່າຍ ເຮລັຍ-ຫລິ່ມ ໂດ້ ຮນັ້ງ . ”
44026030	ກ໊ອງ ລິ໌ວ , ອາ​ອກີ​ພາ ຮູ່ງ ເຖສົາ ຕສູ໋ງ ເຖສົາ ເບ​ນິດ ເຖສົາ ຢຽມ ວົ້ວ ເຍີຍ ຕສວັ໋ງ ມ່ຽນ ເຈ໌ຍ ຊິນ
44026031	ທສວດ ມີ່ງ . ລ່ານ ເຖສົາ ລ່ານ ກ໊ອງ , “ ໄມ້ ປວັດ ນ້າຍ ລ່ານ ມ່ຽນ ຕ່ອງ ຫາຍ ຫຍູ່ງ ຕສີ່ ຕຸ໊ ໄຕ໋ ໄຟ ຫວວນ ໂລ່ . ”
44026032	ອາ​ອກີ​ພາ ຢ່າ ກ໊ອງ ບົ໋ວ ເຟ​ສະ​ທັດ , “ ເຊ ກ໊ອງ ນ້າຍ ລ່ານ ມ່ຽນ ໄມ້ ແກ້ງ ໂທ້ ປຸນ ໂລ​ມາ ຮູ່ງ ຕຸ໋ນ ສີ່ , ປູ໋ງ ຕຸ໊ ເຍີຍ . ”
44027001	ໂລ​ມາ ຈຽນ ຕີ່ງ ໂຮຍ້ວ ປຸນ ເຢຍ ບົວ ເປັຍ ດສັ໊ງ ມີ່ງ ອິ​ຕາ​ລີ ເຕີ່ຍ-ປູງ . ນິ່ນ ບົວ ຕສ່ຽວ ເຕສ໊າະ ເປົາ​ໂລ ເຖສົາ ເຕີ໋ຍ ຕສຸ໌ຍ-ມ່ຽນ ຈິວ ປຸນ ເຕົ້າ ອໍ​ກັດ​ຕັດ ຮູ່ງ ວົ້ວ ກວັ້ນ ແປງ ເຍີຍ ແປງ-ເປຢີ໊ຍ , ຕົ້ງ ກຸ໊ນ ຢຽດ ແປ໊ະ ເຕົ້າ ແປງ ເຍີຍ ແປງ-ເປຢີ໊ຍ , ບົ໋ວ ເຫ່ວ ຢູ​ລຽດ .
44027002	ເຢຍ ບົວ ຕສ່ຽວ ເປັຍ ໂຜວ ອັດ​ລາ​ມິດ​ທິ​ຢຸມ ມູ້ງ ເຍີຍ ດສັ໊ງ . ນ້າຍ ໂຜວ ດສັ໊ງ ອ໋ອຍ ກັນ ຄ້ອຍ-ເຮລນ , ເອ​ເຊຍ ແຊ້ງ ເຍີຍ ດສັ໊ງ-ໂປ່ວ ເຈ໋ຍ . ດສັ໊ງ ຕສ່ຽວ ມີ່ງ ອ໊ະ . ມ່າຍ ເຕົ້າ ມາ​ຊີ​ໂດ​ເນຍ ເຕີ່ຍ-ປູງ , ເທ​ສະ​ໂລ​ນິ​ກາ ຕສີ້ງ ເຍີຍ ມ່ຽນ , ບົ໋ວ ເຫ່ວ ອາ​ລິດ​ທາ​ຄັດ , ຢ່າ ເຖສົາ ຈ໊ຽນ ເຢຍ ບົວ ມີ່ງ .
44027003	ຕະເຫຍີ່ຍ ຮນອຍ ເຢຍ ບົວ ເຖົາ ໄຊ​ດອນ ມູ້ງ , ຢູ​ລຽດ ແປງ-ເປຢີ໊ຍ ຄໍ້-ລ່ຽນ ເປົາ​ໂລ , ປຸນ ນິ່ນ ມີ່ງ ລໍ໌ ນິ່ນ ເຍີຍ ກໍ໋-ໂຢ໌ວ ເຫວີ່ຍ ປຸນ ນິ່ນ ເຍີຍ ກໍ໋-ໂຢ໌ວ ຫລິ່ວ ເລີ໌ຍ ເຕີ໋ຍ ນິ່ນ .
44027004	ແອ໋ງ ຢຽມ ໜ່າຍ ແດສງ ດສັ໊ງ ມີ່ງ , ດສຢ໋າວ ຢຽດ ອ໋າ ໄມ້ ສຸນ , ເຢຍ ບົວ ຕສ່ຽວ ເຈ໋ຍ ດສຢ໋າວ ໄມ້ ປ່ວນ ໂຮລ ວົ້ວ ປູງ ໄຊ​ປັດ ຄ້ອຍ-ໂດສວ ,
44027005	ແອ໋ງ ເຈ໋ຍ ຄ້ອຍ , ເຈ໋ຍ ຕສຸ ຊີ​ລີ​ເຊຍ ເຖສົາ ປຳ​ຟີ​ເລຍ ມີ່ງ ເຖົາ ລີ​ເຊຍ ເຕີ່ຍ-ປູງ , ມິ​ລາ ມູ້ງ .
44027006	ຢຽມ ວົ້ວ ແປງ-ເປຢີ໊ຍ ແອ໋ງ ລໍ໌ ຕຸ໊ ໂຜວ ດສັ໊ງ ຢຽມ ອາ​ເລກ​ຊານ​ເດ​ເລຍ ຕສີ້ງ ຕ້າຍ , ອ໋ອຍ ມີ່ງ ອິ​ຕາ​ລີ ເຕີ່ຍ-ປູງ . ນິ່ນ ຕສ່ຽວ ຕໍ້ ເຢຍ ບົວ ເປັຍ ວົ້ວ ໂຜວ ດສັ໊ງ .
44027007	ນ້າຍ ເຕີ໋ຍ ເຕສ໋ຍ ຮນອຍ , ດສັ໊ງ ມີ່ງ ຕຸ໊ ຕົ່ນ ໄຫ່ . ອະ ຕຸ໊ ມີ່ງ ໄຫ່ , ເລົ່າ ເຍີຍ ຖສີງ ຕ້າຍ ເຖົາ ຄາ​ນີ​ດັດ ມູ້ງ . ຫລາຍ ດສຢ໋າວ ໄມ້ ສຸນ , ໄມ້ ໄຮ່ ແປງ ຕສະ ມີ່ງ . ເຢຍ ບົວ ຕສ່ຽວ ແປ້ງ ປ໌າຍ ສັນ​ໂມ​ເນ ແອ໋ງ ເຈ໋ຍ ດສຢ໋າວ ໄມ້ ປ່ວນ ໂຮລ ວົ້ວ ປູງ ເຄ​ລີດ ຄ້ອຍ-ໂດສວ .
44027008	ດສັ໊ງ ເກ້ງ ! ອະ ຕຸ໊ ມີ່ງ ໄຫ່ , ມປ່າ ເຢຍ ບົວ ນິດ ຈ໊ຽນ ຄ້ອຍ-ໂດສວ ໝັ່ນໆ ມີ່ງ ຕສ່ຽວ ເຖົາ ນອມ ຕ໋ອງ ບົ໋ວ ເຫ່ວ , “ ດສັ໊ງ-ໂປ່ວ ເດສວີ່ຍ , ” ເລີ່ຍ ລາ​ເຊຍ ມູ້ງ ໄມ້ ໜັ່ງ ໂກ .
44027009	ມີ່ງ ເກົາ , ກວັ່ງ ຕສຢັ້ງ ໂຫ່ ທສ້ຳ ໄຫ່ ອ໊ະ . ຕສູ໊ງ ເຈ໋ຍ ລິ໌ວ ເຕສີຍ ໄມ້ ຫຍັ່ນ ຫາຍ ຫຍູ່ງ ເຍີຍ ຕສິ໊ບ ອ໊ະ . ເຊ ກ໊ອງ ກັນ ດສັ໊ງ ມີ່ງ ນໍ , ໄຮ່ ປວັ້ງ ຕສຸ ສີ່ ມເປີຍ . ເປົາ​ໂລ ຕສ່ຽວ ຂວິນ ຕສວັ໋ງ ມ່ຽນ . ນິ່ນ ກ໊ອງ ,
44027010	“ ຕສວັ໋ງ ກໍ໋-ໂຢ໌ວ ອ້າ ! ເຢຍ ປວັດ ບົວ ທສວດ ນ້າຍ ດສຸ່ນ ເຈົ໊າ ຕສະເກ້ງ ອ໋ອຍ ປວັ້ງ ສີ່ ອ໊ະ . ໄມ້ ຕານ ດສັ໊ງ ເຖສົາ ຫົວ ໄຮ່ ລ່າຍ ຕສິດ ຮນັ້ງ . ລ່ຽມ ບົວ ເຍີຍ ແໝ່ງ ຕສູ໊ງ ອ໋ອຍ ຕສຸ ກວັ່ງ ມເປີຍ . ”
44027011	ມປ່າ ແປງ-ເປຢີ໊ຍ ສຽນ ດສັ໊ງ-ຈຽນ ເຖສົາ ດສັ໊ງ-ຕສ໊ຽວ ເຍີຍ ຫວ່າ , ໄມ້ ສຽນ ເປົາ​ໂລ ເຍີຍ ຫວ່າ .
44027012	ເຫວີ່ຍ ຕສຸ ວົ້ວ ນອມ ດສັ໊ງ-ໂປ່ວ ໄມ້ ໜັ່ງ ເປ໋ນ ເຈ໋ຍ ຕົງ-ເກນ ຮນອຍ , ຢຽມ ດສັ໊ງ ອ໋ອຍ ມີ່ງ ເຍີຍ ມ່ຽນ ຢ່າ ເກົ້າ ທສ້ຳ , ນິ່ນ ບົວ ຕສ່ຽວ ຕີ່ງ ໂຮຍ້ວ ໄຮ່ ກ໊ານ ຕຸ໊ ຮີ່ງ ນໍ , ອ໋ອຍ ມີ່ງ ຟີ​ນິກ ວົ້ວ ນອມ ດສັ໊ງ-ໂປ່ວ ຕສົ໊ວ ຕົງ-ເກນ ຮນອຍ ເຈ໋ຍ . ຟີ​ນິກ ເຊ ຢຽມ ວົ້ວ ເຄ​ລີດ ຄ້ອຍ-ໂດສວ ເຍີຍ ຢຽດ ນອມ ດສັ໊ງ-ໂປ່ວ , ຮວິນ ມີ່ງ ໄຟ ປູງ ເຖສົາ ປ໊ະ ປູງ ບຸດົ໋ງ ຢ່າ ຮວິນ ມີ່ງ ໄຟ ປູງ ເຖສົາ ນ່າມ ປູງ ບຸດົ໋ງ .
44027013	ຢຽມ ເກົາ ວົ້ວ ນອມ ຕ໋ອງ , ດສຢ໋າວ ຢຽມ ນ່າມ ປູງ ປ່ວນ ຕ້າຍ ສ່ຽນ ເຍີຍ , ຕສວັ໋ງ ມ່ຽນ ຕສ່ຽວ ຫລ່າຍ ມີ່ງ ຕຸ໊ ເຍີຍ . ດສັ໊ງ-ໂນ່ວ ຕສ່ຽວ ຊຽວ ຕສຸ່ຍ ດສັ໊ງ ເຍີຍ ກະນ້າຍ ຝາວ ຕ້າຍ ຕສ່ຽວ ແດສງ ນິດ ຈ໊ຽນ ເຄ​ລີດ ຄ້ອຍ-ໂດສວ ມີ່ງ .
44027014	ມີ່ງ ໄມ້ ເລົ່າ ປວັ້ງ ກອງ ຕົ້ມ ດສຢ໋າວ-ເຈັ໊ຍ , ( ຕົ້ງ ມ່ຽນ ເຫ່ວ ປ໊ະ ປູງ ເຖສົາ ຕົງ ປູງ ບຸດົ໋ງ ເຍີຍ ດສຢ໋າວ ) , ປ່ວນ ຢັ້ງ ຄ້ອຍ-ໂດສວ ວົ້ວ ປູງ ຕ້າຍ .
44027015	ດສຢ໋າວ ຕສ່ຽວ ຕ້າຍ ນ້ຽວ ດສັ໊ງ , ດສັ໊ງ ປ໌ອງ ໄມ້ ຮີ່ງ ດສຢ໋າວ . ເຢຍ ບົວ ຕສ່ຽວ ປູ໋ງ ດສັ໊ງ ເຊວີ່ຍ ດສຢ໋າວ ປ່ວນ ມີ່ງ .
44027016	ດສຢ໋າວ ປ່ວນ ຈ໊ຽນ ມີ່ງ ເກົາ , ນິດ ຕສຸ ນອມ ຄ້ອຍ-ໂດສວ ຕອນ , ບົ໋ວ ເຫ່ວ ຄາວ​ດາ , ຄ້ອຍ-ໂດສວ ຕສ່ຽວ ທ້ອງ ຈ໊ຽນ ເຕີ໋ຍ ດສຢ໋າວ . ເຢຍ ບົວ ຕສ່ຽວ ເຕສ໊າະ ດສັ໊ງ-ຕອນ ໂປ້ວ ຝາວ ປັ່ງ ຕົ້ມ ດສັ໊ງ ໂດ້ ຈ໊ຽນ , ໂຕສ໋ວ ຕຸ໊ ໂຄ້ວ ໄຫ່ .
44027017	ໂດ້ ລິ໌ວ ດສັ໊ງ-ຕອນ , ນິ່ນ ບົວ ແອ໋ງ ໂດ້ ຕົ້ມ ດສັ໊ງ , ເຕສ໊າະ ຮລາງ ຖສຸນ ເອຈ່ຍ ກະເດ໊ຍ ແປງ ຝາວ ຕ້າຍ ໂດ້ ຈ໊ຽນ . ກ້ຳ ເດສ໋ຍ ດສັ໊ງ ໄຮ່ ດສຢັ່ງ ຕສຸ ເຊ​ທິດ ວົ້ວ ນອມ ຕ໋ອງ ເຍີຍ ຊາ-ຕສຽວ ດຸຍ , ນິ່ນ ບົວ ຕສ່ຽວ ປູ໋ງ ເດຍ-ບວັ້ງ ເອຈ່ຍ ເຊວີ່ຍ ດສຢ໋າວ ປ່ວນ ມີ່ງ .
44027018	ດສຢ໋າວ-ເຈັ໊ຍ ຖສໍ່ ນ້ຽວ ຈ໊ຽນ ດສັ໊ງ . ຕະເຫຍີ່ຍ ຮນອຍ ນິ່ນ ບົວ ຕສ່ຽວ ເຕສ໊າະ ຫົວ ກວັ່ງ ວົ້ວ ຄ້ອຍ ,
44027019	ແອ໋ງ ຕະຟາມ ຮນອຍ ນິ່ນ ບົວ ແອ໋ງ ເຕສ໊າະ ເຕີ໋ຍ ດສັ໊ງ ເຍີຍ ຫວົວະ ກິ່ນ ແກວ໋ງ ກວັ່ງ ຄ້ອຍ ອ໊ະ .
44027020	ຕຸ໊ ເຕສ໋ຍ ຮນອຍ ເຢຍ ບົວ ໄມ້ ປວັດ ບະຮນອຍ , ໄມ້ ປວັດ ເຫຮລີຍ ທສວດ . ຕົ້ມ ດສຢ໋າວ ຖສໍ່ ປ່ວນ ຈ໊ຽນ ເສີຍ ເຍີຍ . ເຢຍ ບົວ ມ່າຍ ລ່ຳ ຮນ້ຳ ໂອຈ໋ວ ຕຸ໊ ແໝ່ງ ທສວດ ເຍີຍ ເຈົ໊າ ປ່າ ໝີ່ ອ໊ະ .
44027021	ຕຸ໊ ເຕສ໋ຍ ຮນອຍ ຕສວັ໋ງ ມ່ຽນ ໄມ້ ຫຍັ່ນ ຫາຍ ຫຍູ່ງ . ເປົາ​ໂລ ຕສ່ຽວ ໂຊ້ວ ຈ໊ຽນ ນິ່ນ ບົວ ບຸດົ໋ງ ກ໊ອງ , “ ຕສວັ໋ງ ກໍ໋-ໂຢ໌ວ ອ່າ , ເຊ ກ໊ອງ ເມີ່ຍ ບົວ ໝວັງ ເຢຍ ເຍີຍ ຫວ່າ , ໄມ້ ທສວດ ເຄ​ລີດ ວົ້ວ ນອມ ຄ້ອຍ-ໂດສວ ນໍ , ບົວ ໄມ້ ຕສຸ ປວັ້ງ ນ້າຍ ເຕີ໋ຍ ສີ່ ຫ່ອຍ ບົວ ກວັ່ງ ກະນ້າຍ ທສ້ຳ .
44027022	ຮນັ້ງ ຫາຍ ຢ່າ ປ່າ , ກຸ໊ນ ປູ໋ງ ຕີ່ງ ໂຮຍ້ວ , ເມີ່ຍ ບົວ ໄມ້ ມ່າຍ ຢຽດ ເຕົ້າ ໄຮ່ ຕສຸ ກວັ່ງ ແໝ່ງ . ຂູງ ກວັ່ງ ນ້າຍ ໂຜວ ດສັ໊ງ ຮນັ້ງ ,
44027023	ເຫວີ່ຍ ຕສຸ ຕົ້ງ ເຢຍ ເປ໋ນ ນິ່ນ ເຍີຍ ຢ່າ ປົວະ ຕສັ່ງ ເຍີຍ ທິນ-ຮູ່ງ , ມ່າຍ ເຕົ້າ ນິ່ນ ເຍີຍ ຟິນ-ມ່ຽນ ອະຫຮມວັງ ຕ້າຍ ໂຊ້ວ ຈ໊ຽນ ເຢຍ ເຍີຍ ກະເຮລນ .
44027024	ນິ່ນ ກ໊ອງ , ‘ ເປົາ​ໂລ ອ້າ ! ເມີ່ຍ ໄມ້ ຕູ໋ງ ກ້ຳ ເດສ໋ຍ . ເມີ່ຍ ຮນັ້ງ ຫາຍ ອ໋ອຍ ຕສຸ ມີ່ງ ໂຊ້ວ ຈ໊ຽນ ໂລ​ມາ ຕົ້ມ ຕສິ້ວ ຮູ່ງ ເຍີຍ ດສະຮມຽນ . ທິນ-ຮູ່ງ ອ໋ອຍ ເຫວີ່ຍ ເມີ່ຍ ປຸນ ຢຽດ ຕສູ໊ງ ຈວັ່ງ ດສັ໊ງ ເຍີຍ ມ່ຽນ ຕຸ໊ ແໝ່ງ ທສວດ . ’
44027025	ຕສວັ໋ງ ກໍ໋-ໂຢ໌ວ ອ້າ ! ກຸ໊ນ ປູ໋ງ ໂຮຍ້ວ ມ່າະ ! ເຢຍ ສຽນ ທິນ-ຮູ່ງ . ນິ່ນ ຮນັ້ງ ຫາຍ ນໍ ກ໊ອງ ຕສະເກ້ງ ອ໋ອຍ ຮນັ້ງ ວົ້ວ ນໍ ໂຕສ໋ວ .
44027026	ມປ່າ ບົວ ເຍີຍ ດສັ໊ງ ຕສູ໊ງ ອ໋ອຍ ຕສຸ ພິວ ມີ່ງ ໂຕ໋ ບົວ ກວັ່ງ ຢຽດ ນອມ ຄ້ອຍ-ໂດສວ . ”
44027027	ເຖົາ ຕສຽບ ເຝີຍ ຮນອຍ ວົ້ວ ມ໌ວນ ເຢຍ ບົວ ເຍີຍ ດສັ໊ງ ຕສຸ ດສຢ໋າວ ປ່ວນ ບ້ຽວ ມີ່ງ ບ້ຽວ ຕ້າຍ ເຍີຍ ຢຽມ ວົ້ວ ເມ​ດີ​ເຕ​ເລ​ນຽນ ຄ້ອຍ . ດ໊າມ ມ໌ວນ ເຍີຍ ຕ໋ອງ , ດສັ໊ງ-ໂນ່ວ ໄຮ໌ ຮນັ້ງ ນິດ ບ໋ຽນ ຟັດ ເຕີ໋ຍ ອ໊ະ ນໍ .
44027028	ນິ່ນ ບົວ ຕສ່ຽວ ຫລົ່ງ ຕິ້ວ ຮລາງ ໂດ້ ຈ໊ຽນ ກະນ້າຍ ເຮນ້ຍ ເຍີຍ ປູ໋ງ ເອຈ່ຍ ເດາະ ໝັ່ງ ກ໋າ ດົ່ງ ຫາຍ ໂດ , ປວັດ ມ່າຍ ຫຍີ່ ຕສຽບ ຕສ້ຳ ໂດ . ຢຽດ ຕສັ່ນ ເຈ໋ຍ ນິ່ນ ບົວ ແອ໋ງ ເດາະ ດສຸ່ນ ປວັດ ຕສຽບ ຮມ໌ ຕສ້ຳ ໂດ .
44027029	ນິ່ນ ບົວ ກ້ຳ ເດສ໋ຍ ດສັ໊ງ ໄຮ່ ດສຢັ່ງ ຕສຸ ຫລະເປຢີ໊ຍ , ດສັ໊ງ-ໂນ່ວ ຕສ່ຽວ ປູ໋ງ ເປຢີຍ ນອມ ຕສຸ່ຍ ດສັ໊ງ ເຍີຍ ກະນ້າຍ ຢຽມ ວົ້ວ ດສັ໊ງ-ເຕວີ໊ຍ . ຕສຸ່ຍ ຈ໊ຽນ , ໝັ່ງ ໄມ້ ຕຸ໊ ລູ່ງ ກ໊ານ ອຈັງ ອ໊ະ .
44027030	ດສັ໊ງ-ໂນ່ວ ຮນ້ຳ ອ໋ອຍ ເປຢົ໋າ , ຕສ່ຽວ ເຕສ໊າະ ດສັ໊ງ-ຕອນ ປູ໋ງ ເອຈ່ຍ ຄ້ອຍ ໂຕສ໋ວ ຮນັ້ງ ອ໋ອຍ ປູ໋ງ ດສັ໊ງ-ມອກ໊ອງ ເຍີຍ ກະນ້າຍ-ຕສຸ່ຍ ເອຈ່ຍ ນໍ .
44027031	ມປ່າ ເປົາ​ໂລ ກ໊ອງ ບົ໋ວ ແປງ-ເປຢີ໊ຍ ເຖສົາ ແປງ , “ ເຊ ກ໊ອງ ດສັ໊ງ-ໂນ່ວ ໄມ້ ຢຽມ ນ້າຍ ດສັ໊ງ ນໍ , ເມີ່ຍ ບົວ ໄມ້ ໄຮ່ ຕຸ໊ ໂອຈ໋ວ . ”
44027032	ແປງ ຕສ່ຽວ ຮງະ ຕັ໋ງ ໂດ້ ດສັ໊ງ-ຕອນ ເຍີຍ ຮລາງ ປູ໋ງ ກວັ່ງ ໝີ່ ອ໊ະ .
44027033	ລູ່ງ ອ໊າ ລ່ຳ ເຕີ໋ຍ ອຈັງ ອ໊ະ , ເປົາ​ໂລ ຂວິນ ຕສວັ໋ງ ມ່ຽນ ຫຍັ່ນ ເຕີ໋ຍ ກະນ້າຍ . ນິ່ນ ກ໊ອງ , “ ຕຸ໊ ຕສຽບ ເຝີຍ ຮນອຍ ອ໊ະ , ເມີ່ຍ ບົວ ເດສົ້າ ໄມ້ ຫຍັ່ນ ຫາຍ ຫຍູ່ງ .
44027034	ຮນັ້ງ ນ້າຍ ເຢຍ ຂວິນ ເມີ່ຍ ບົວ ອ໋ອຍ ຕສຸ ຫຍັ່ນ ເຕີ໋ຍ ກະນ້າຍ ຖສີງ ຕ້າຍ ໄຮ່ ຕຸ໊ ແໝ່ງ ທສວດ . ເມີ່ຍ ບົວ ເກ໊າະ-ມ່ຽນ ເຍີຍ ບະເປຢີຍ ລ່ຽມ ຢຽດ ຕິ້ວ ໄມ້ ຕສຸ ໝຽດ . ”
44027035	ກ໊ອງ ເຊດ , ເປົາ​ໂລ ຕສ່ຽວ ເຕສ໊າະ ອຈົ໊ວ ຕ້າຍ ຕອງ ຈ໊ຽນ ຕສວັ໋ງ ມ່ຽນ ແລ໌ງ ຕສີ້ງ ທິນ-ຮູ່ງ ຕສ່ຽວ ແມະ ຕ້າຍ ຫຍັ່ນ .
44027036	ຕສວັ໋ງ ມ່ຽນ ຕສ່ຽວ ໄຮ໌ ໂຮຍ້ວ ຫລົງ ເຕີ໋ຍ , ຢຽດ ຕສູ໊ງ ຕສ່ຽວ ຫຍັ່ນ ອ໊ະ .
44027037	ເຢຍ ບົວ ຢຽມ ດສັ໊ງ ເຍີຍ ມ່ຽນ ຢຽດ ຕສູ໊ງ ມ່າຍ ຫຍີ່ ແປ໊ະ ທສຽດ ຕສຽບ ຫລົວະ ລ່ານ .
44027038	ເຕົ້າໆ ຫຍັ່ນ ເປ໊ວ ຕສ່ຽວ ປ້ຽນ ເບຢົ້າ ກວັ່ງ ວົ້ວ ຄ້ອຍ , ອ໋ອຍ ປຸນ ດສັ໊ງ ເຮງ ເຕີ໋ຍ .
44027039	ລູ່ງ ອຈັງ ຕ້າຍ , ໄມ້ ມ່າຍ ຫາຍ ເຕົ້າ ເຕສັ໊ຍ ຕຸ໊ ວົ້ວ ນອມ ຕ໋ອງ , ມປ່າ ນິ່ນ ບົວ ປວັດ ມ່າຍ ນອມ ວວມ-ເກ໊າະ ມ່າຍ ຊາ-ຕສຽວ ຢ້ວນ ເຍີຍ , ຄູ່ ທສວດ ເຍີຍ , ຕສ່ຽວ ຕີ່ງ ອ໋ອຍ ຕໍ້ ດສັ໊ງ ທສວດ ວົ້ວ ນອມ ຕ໋ອງ .
44027040	ນິ່ນ ບົວ ຕສ່ຽວ ຮງະ ຕັ໋ງ ຕສຸ່ຍ ດສັ໊ງ ເຍີຍ ກະນ້າຍ ກວັ່ງ , ແອ໋ງ ໄຈ໊ ອກອຍ ດສັ໊ງ-ບຽດ ເຍີຍ ຮລາງ . ນິ່ນ ບົວ ແອ໋ງ ທສອງ ຈ໊ຽນ ດສັ໊ງ-ມອກ໊ອງ ເຍີຍ ເດຍ-ບວັ້ງ ປຸນ ດສຢ໋າວ ປ່ວນ ຫູງ ຈ໊ຽນ ມີ່ງ ທສວດ ວົ້ວ ບ໋ຽນ .
44027041	ມປ່າ ມີ່ງ ເກົາ , ດສັ໊ງ ປວັ້ງ ຕສຸ ວວມ-ກັ໊ບ , ດສັ໊ງ-ມອກ໊ອງ ດສຢັ່ງ ຕສຸ ຊາ-ຕສຽວ ດຸຍ ເກ໊າະ ຈ໊ຽນ , ໄມ້ ໄຮ່ ມີ່ງ . ດສັ໊ງ-ເຕວີ໊ຍ ຕສ່ຽວ ຕສຸ ວວມ ນ້ຽວ ຮູ້ ໝີ່ ອ໊ະ .
44027042	ແປງ ຮນ້ຳ ອ໋ອຍ ໄຕ໋ ກວັ່ງ ຕສຸ໌ຍ-ມ່ຽນ , ເດສ໋ຍ ນິ່ນ ບົວ ໄຮ່ ຕສ້ຽວ ວວມ ເປຢົ໋າ ມເປີຍ .
44027043	ມປ່າ ແປງ-ເປຢີ໊ຍ ອ໋ອຍ ລ່ຽວ ເປົາ​ໂລ ຕສ່ຽວ ໄມ້ ປຸນ ນິ່ນ ບົວ ໄຕ໋ ຢຽດ ເຕົ້າ . ນິ່ນ ເຫ່ວ ຫາຍ ເຕົ້າ ໄຮ່ ຕສ້ຽວ ວວມ ກຸ໊ນ ຖິວ ເອຈ່ຍ ວວມ ຕສ້ຽວ ທສວດ ວົ້ວ ບ໋ຽນ ອ໊ະ .
44027044	ຫາຍ ເຕົ້າ ໄມ້ ໄຮ່ ຕສ້ຽວ ວວມ ອ໋ອຍ ຕສຸ ທຈຳ ດຢັ໋ງ-ເປ໊ນ ໄຟ ຢຽມ ດສັ໊ງ ໄຮ່ ບ້ຽວ ເຍີຍ ກະນ້າຍ ຕສ້ຽວ ທສວດ ບ໋ຽນ . ຮນັ້ງ ນ້າຍ ຢຽດ ຕສູ໊ງ ຕສ່ຽວ ທສວດ ບ໋ຽນ , ໄມ້ ຕສຸ ກວັ່ງ ແໝ່ງ .
44028001	ຕສວັ໋ງ ມ່ຽນ ຢຽດ ຕສູ໊ງ ຕຸ໊ ແໝ່ງ ທສວດ ເດສ່ງ , ຝາວ ບ໋ຽນ ມີ່ງ , ເຢຍ ບົວ ຖສີງ ຕ້າຍ ຮິ້ວ ຕຸ໊ ນ້າຍ ນອມ ຄ້ອຍ-ໂດສວ ເຍີຍ ບົ໋ວ ເຫ່ວ ມອນ​ຕາ .
44028002	ຢຽມ ວົ້ວ ເຍີຍ ປ໊ວນ-ເຕີ່ຍ ມ່ຽນ ຕສິ໊ບ ເຢຍ ບົວ ຫລົງ ໄຫ່ . ຕຸ້ຍ ບຢູ່ງ , ຈວັ໊ງ ໄຫ່ , ນິ່ນ ບົວ ຕສ່ຽວ ປົ໊ວ ໂຕ໌ວ ປຸນ ເຢຍ ບົວ ດສ໋າວ .
44028003	ເປົາ​ໂລ ມີ່ງ ລໍ໌ ຕຸ໊ ຢຽດ ປ໊າ ຕສ້າງ ຕ້າຍ ປົ໊ວ ໂຕ໌ວ . ອັນ ວົ້ວ ໂຕ໌ວ-ເດສົ່າ ໂຕ໌ວ ຈ້າມ ຕສຸ ຈອມ , ມ່າຍ ຕິ້ວ ນາງ-ໂຕະ ຢຽມ ວົ້ວ ຕສ້າງ ທສວດ ຕ້າຍ ເຍາະ ຈ໊ຽນ ປົ໌ວ , ໄມ້ ປູ໋ງ ກວັ່ງ .
44028004	ປ໊ວນ-ເຕີ່ຍ ມ່ຽນ ປວັດ ນາງ ຫງາດ ຈ໊ຽນ ເປົາ​ໂລ ເຍີຍ ປົ໌ວ ຊ່າຍໆ ວົ້ວ , ນິ່ນ ບົວ ຕສ່ຽວ ກ໊ອງ , “ ນ້າຍ ລ່ານ ມ່ຽນ ເກ້ງ ! ໄຕ໋ ເຈ໋ຍ ມ່ຽນ ອ໊ະ . ຢຽມ ຄ້ອຍ ໂອຈ໋ວ ທສວດ ແໝ່ງ ຕ້າຍ ມປ່າ ລູ່ງ ເດົາ ໄມ້ ໂປ່ວ ເຊ່ງ ນິ່ນ . ”
44028005	ມປ່າ ເປົາ​ໂລ ເຝງ ດຸ໊ດ ນາງ ເປັຍ ໂຕ໌ວ-ເດສົ່າ . ນິ່ນ ຢ່າ ໄມ້ ເປ໋ນ ຫາຍ ຫຍູ່ງ .
44028006	ຢຽມ ວົ້ວ ເຍີຍ ມ່ຽນ ຫລ່າຍ ນິ່ນ ໄຮ່ ອົ໋ມ ໄຟ ຄີງ ວົ້ວ ເດົາ ໄຕ່ ມປ່າ ໝັ່ງ ເລົ່າ ຕັ້ງ ເຍີຍ ໄມ້ ປວັດ ຝູ່ງ . ນິ່ນ ບົວ ຕສ່ຽວ ກ໊ອຍ ຫວ່າ ກ໊ອງ , “ ນ້າຍ ລ່ານ ມ່ຽນ ເກ້ງ ! ໂຕສ໋ວ ເຕົ້າ ຕສ້ຽນ ອ໊ະ . ”
44028007	ເລີ່ຍ ວົ້ວ ນອມ ຕ໋ອງ ໄມ້ ໜັ່ງ ໂກ ມ່າຍ ວົ້ວ ນອມ ຄ້ອຍ-ໂດສວ ເຍີຍ ຕ້າວ ມ່ຽນ , ບົ໋ວ ເຫ່ວ ປຸບ​ລິ​ອັດ , ເຍີຍ ເດີ່ຍ . ນິ່ນ ຕສິ໊ບ ເຢຍ ບົວ ມີ່ງ ຢຽມ ເປຢົ໊າ ປົວ ຮນອຍ ຢ່າ ຈວັງ ຕຸ໊ ຫລົງ ໄຫ່ .
44028008	ປຸບ​ລິ​ອັດ ເຍີຍ ເຕຍ ປຸ໊ດ ແປ່ງ ຊິນ ຈອມ , ກະເຊຍ ຢ່າ ເຝຍ ໂຄ້ວ ເຍີຍ , ເປວີ໋ຍ ຈ໊ຽນ ໂຖສວ . ເປົາ​ໂລ ເປັຍ ມີ່ງ ໝັ່ງ , ເຖງ ນິ່ນ ເຕົ໋າ ເກົ໋າ ລິ໌ວ , ຕໍ້ ປົ໌ວ ມານ ນິ່ນ ເຍີຍ ຊິນ , ແປ່ງ ຕສ່ຽວ ຫລົງ ໝີ່ ອ໊ະ .
44028009	ຮນັ້ງ ນ້າຍ ນໍ ໂຕສ໋ວ ລິ໌ວ , ຢຽມ ຄ້ອຍ-ໂດສວ ເຍີຍ ປຸ໊ດ-ແປ່ງ ມ່ຽນ ຢຽດ ຕສູ໊ງ ຕ້າຍ ລໍ໌ ເປົາ​ໂລ , ເຕົ້າໆ ຕສ່ຽວ ຕສໍ່ ຫລົງ ເດສ່ງ .
44028010	ນິ່ນ ບົວ ຢ່າ ທ່າຍ ເຢຍ ບົວ , ປຸນ ທສ້ຳ-ຫຍູ່ງ ກະນ້າຍ ໂຕສ໋ວ ຕສີ້ງ ເຫຍີ່ຍ . ເຢຍ ບົວ ອ໋ອຍ ເປັຍ ດສັ໊ງ ທສວດ ວົ້ວ ຕສັ່ນ , ເຢຍ ບົວ ຖຈຽມ ຕສຸ ເຍີຍ ກະນ້າຍ ນິ່ນ ບົວ ຢ່າ ຝູງ ຕ້າຍ ອັນ ຈ໊ຽນ ດສັ໊ງ .
44028011	ເຢຍ ບົວ ຢຽມ ມອນ​ຕາ ຄ້ອຍ-ໂດສວ ປົວ ຫຮລາ ເຫຍັຍ ແອ໋ງ ເປັຍ ດສັ໊ງ ມີ່ງ ອ໊ະ . ວົ້ວ ໂຜວ ດສັ໊ງ ເຊ ຢຽມ ອາ​ເລກ​ຊານ​ເດ​ເລຍ ຕສີ້ງ ຕ້າຍ ຢ່າ ຢຽມ ນ້າຍ ນອມ ຄ້ອຍ-ໂດສວ ເຈ໋ຍ ຕົງ-ເກນ ຮນອຍ . ດສັ໊ງ-ມອກ໊ອງ ຕິວ ຈ໊ຽນ ອີ ເຕົ້າ ຕສ້ຽນ ເຍີຍ ຝັງ ເປ໋ນ ຊູງ-ກູ້ ງວ໌າ-ຕອນ , ໂຕສ໋ວ ຈັ໋ງ-ໂຫ່ .
44028012	ເປັຍ ດສັ໊ງ ມີ່ງ ເຖົາ ໄຊ​ລາ​ຄິວ ຮິດ ປົວ ຮນອຍ ວົ້ວ .
44028013	ຢຽມ ໜ່າຍ ແອ໋ງ ມີ່ງ ເຖົາ ເລ​ຢີ​ອູມ ມູ້ງ . ຕະເຫຍີ່ຍ ຮນອຍ ມ່າຍ ດສຢ໋າວ ຢຽມ ນ່າມ ປູງ ແໝງ ຕ້າຍ , ອກະຮ້າ ຢຽດ ຮນອຍ ຕສ່ຽວ ເຖົາ ປູ​ທີ​ໂອ​ລີ ມູ້ງ .
44028014	ເຖົາ ວົ້ວ ເຢຍ ບົວ ປວັ້ງ ຕສຸ ເຕີ໋ຍ ສຽນ ເຢ​ຊູ ເຍີຍ ມ່ຽນ . ນິ່ນ ບົວ ໂທ້ ເຢຍ ບົວ ຢຽມ ຢຽດ ນອມ ເລີ໌ຍ-ປ໋າຍ ວົ້ວ . ຮນັ້ງ ໜ່າຍ ເຢຍ ບົວ ຕສ່ຽວ ມີ່ງ ເຖົາ ໂລ​ມາ ຕສີ້ງ .
44028015	ຢຽມ ວົ້ວ ເຍີຍ ກໍ໋-ໂຢ໌ວ ໄຮ໌ ຝຽນ ກ໊ອງ ເຢຍ ບົວ ຕ້າຍ , ນິ່ນ ບົວ ຕສ່ຽວ ທສວດ ມີ່ງ ເຖົາ ອັບ​ປີ​ອັດ ເຮີຍ ເຖສົາ ປົວ ນອມ ແຄະ-ເປຢົ໊າ ວົ້ວ ເຕີ໋ຍ ອີ ນອມ ລ໌າງ ຕສິ໊ບ ເຢຍ ບົວ . ເປົາ​ໂລ ຢ໊ຽດ ປວັດ ນ້າຍ ເຕີ໋ຍ ມ່ຽນ ຕສ່ຽວ ແລ໌ງ ຕສີ້ງ ທິນ-ຮູ່ງ ຢ່າ ໄຮ໌ ໂຮຍ້ວ ຫລົງ ໄຫ່ ອ໊ະ .
44028016	ເຢຍ ບົວ ເຖົາ ໂລ​ມາ ຕສີ້ງ , ຮູ່ງ ຈາ ເຊວີ່ຍ ເປົາ​ໂລ ຢຽມ ນິ່ນ ກັ້ນ ເຍີຍ ຕ໋ອງ , ມປ່າ ມ່າຍ ເຕົ້າ ແປງ ໂກ໋ວ ຈ໊ຽນ .
44028017	ອກະຮ້າ ປົວ ຮນອຍ , ເປົາ​ໂລ ໂທ້ ຢິວ​ໄທ ມ່ຽນ ເຍີຍ ມ່ຽນ ໂກ໋ ຕ້າຍ . ຕ້າຍ ດສ້ອຍ , ເປົາ​ໂລ ກ໊ອງ ບົ໋ວ ນິ່ນ ບົວ , “ ຕສວັ໋ງ ກໍ໋-ໂຢ໌ວ ອ່າ , ເຢຍ ໄມ້ ໂຕສ໋ວ ຫາຍ ຫຍູ່ງ ຕ່ອງ ບົວ ເຍີຍ ມ່ຽນ ຢ່າ ໄມ້ ໂຕສ໋ວ ຕ່ອງ ບົວ ເຍີຍ ອົງ-ຖາຍ ເຍີຍ ເລີ໌ຍ , ມປ່າ ເຢຍ ຢຽມ ເຢ​ລູ​ຊາ​ເລມ ຕສີ້ງ ຕສຸ ເຕສ໊າະ ໂຕສ໋ວ ຕສຸ໌ຍ-ມ່ຽນ ຢ່າ ຕສຸ ຈິວ ປຸນ ໂລ​ມາ ຈຽນ .
44028018	ນິ່ນ ບົວ ຊ້ຽມ ລິ໌ວ ຢ່າ ໄມ້ ປວັດ ເຢຍ ຕ່ອງ ຫາຍ ຫຍູ່ງ ຕສີ່ ຕຸ໊ ໄຕ໋ ຕສ່ຽວ ອ໋ອຍ ປູ໋ງ ເຢຍ .
44028019	ມປ່າ ຢິວ​ໄທ ມ່ຽນ ແດສງ ຈ໊ຽນ , ເຢຍ ຕສ່ຽວ ໄມ້ ໄຮ່ ຝູ່ງ ໂຕສ໋ວ . ເຢຍ ອ໋ອຍ ຕສຸ ໂທ້ ປຸນ ໂລ​ມາ ຮູ່ງ ຕຸ໋ນ ເຢຍ ເຍີຍ ສີ່ . ມປ່າ ໄມ້ ເຕສີ໌ຍ ເຢຍ ມ່າຍ ຫາຍ ຫຍູ່ງ ສີ່ ໂກ໋ ເຖສົາ ເຢຍ ຈວັ່ງ ຝີງ ເຍີຍ ມ່ຽນ .
44028020	ເຫວີ່ຍ ນ້າຍ ເຢຍ ເຫ່ວ ເມີ່ຍ ບົວ ຕ້າຍ ຕ໋ອຍ ຮມຽນ ກ໊ອງ . ອິ​ສະ​ລາ​ເອນ ມ່ຽນ ມ່າຍ ລ່ຳ ຮນ້ຳ ເຫວີ່ຍ ຕສຸ ນິ່ນ ບົວ ຕສົ໊ວ ຈ໊ຽນ ມ່າຍ ເຕົ້າ ຕ້າຍ . ເຊ ເຫວີ່ຍ ນິ່ນ ບົວ ຕສົ໊ວ ວົ້ວ ເຕົ້າ ເຢຍ ຖສີງ ຕສຸ ນ້າຍ ເຮລັຍ-ຫລິ່ມ ໂດ້ . ”
44028021	ໝວັງ ເຍີຍ ມ່ຽນ ເຕົາ , “ ເຢຍ ບົວ ໄມ້ ຕຸ໊ ຕສິ໊ບ ຢູ​ເດຍ ແຊ້ງ ເຍີຍ ຝຽນ ກ໊ອງ ເຖົາ ເມີ່ຍ ເຍີຍ ສີ່ , ຢ່າ ໄມ້ ມ່າຍ ຫາຍ ເຕົ້າ ກໍ໋-ໂຢ໌ວ ຢຽມ ວົ້ວ ຕ້າຍ ກ໊ອງ ເມີ່ຍ ໂຕສ໋ວ ຕ່ອງ ຫາຍ ຫຍູ່ງ .
44028022	ມປ່າ ເຢຍ ບົວ ອ໋ອຍ ໝວັງ ເມີ່ຍ ກັ້ນ ຮນ້ຳ ທສວດ ເຍີຍ ເຈົ໊າ , ເຫວີ່ຍ ຕສຸ ເມີ່ຍ ສຽນ ວົ້ວ ຫຍູ່ງ ເລີ໌ຍ ໄມ້ ກຸ໊ນ ມີ່ງ ເຖົາ ຫາຍ ເຢຍ ບົວ ຢ່າ ໄຮ໌ ມ່ຽນ ຕ້ານ . ”
44028023	ຮນັ້ງ ໜ່າຍ ກ໊ອງ ລິ໌ວ , ນິ່ນ ບົວ ຕສ່ຽວ ຕຸ໋ນ ຮນອຍ . ເຖົາ ນິ່ນ ບົວ ຕຸ໋ນ ຕສຢັ໋ງ ວົ້ວ ຮນອຍ ມ່າຍ ມ່ຽນ ເກົ້າ ທສ້ຳ ກັ໊ບ ຕສຸ໊ນ ຕ້າຍ ຢຽມ ເປົາ​ໂລ ຮິດ ເຍີຍ ຕ໋ອງ . ເປົາ​ໂລ ຕສຢັ້ງ ຮນອຍ ຕສຸ້ນ ໂຕ໌ ເຖົາ ຫຮມວັງ , ຫລົ່ງ ໂມ​ເຊ ເຍີຍ ເລີ໌ຍ-ຫລັດ ເຖສົາ ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ເຍີຍ ໂຊວ ກ໊ອງ ເມ່ງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ໂຕ໌ ຢ່າ ຂວິນ ນິ່ນ ບົວ ສຽນ ເຢ​ຊູ .
44028024	ເປົາ​ໂລ ກ໊ອງ ນ້າຍ ເຕີ໋ຍ ຫວ່າ ມ່າຍ ເຕີ໋ຍ ຕສ່ຽວ ສຽນ , ມ່າຍ ເຕີ໋ຍ ໄມ້ ສຽນ .
44028025	ນິ່ນ ບົວ ຕສ່ຽວ ຟິ້ວ-ຖສົງ ຈ໊ຽນ ທສວດ . ໄມ້ ແກ້ງ ທສວດ ວົ້ວ ຕສັ່ນ ເປົາ​ໂລ ແອ໋ງ ທິບ ຫວ່າ . ນິ່ນ ກ໊ອງ , “ ສີງ ລີ່ງ ຫລົ່ງ ໂຕ່ວ ຫວ່າ ມ່ຽນ , ອິ​ສະ​ຢາ , ເຖສົາ ບົວ ເຍີຍ ອົງ-ຖາຍ ກ໊ອງ ຕຸ໊ ຫອບ ໄຫ່ .
44028026	ອິ​ສະ​ຢາ ກ໊ອງ , ‘ ເມີ່ຍ ອ໋ອຍ ຕສຸ ມີ່ງ ບົ໋ວ ນ້າຍ ເຕີ໋ຍ ແປະ ຝີງ , ໄມ້ ກຸ໊ນ ດົ່ງ ຫາຍ ໝວັງ , ເມີ່ຍ ບົວ ຢ່າ ໄມ້ ເປັຍ ໂຮຍ້ວ , ດົ່ງ ຫາຍ ໝັ່ງ , ຢ່າ ໄມ້ ປວັດ .
44028027	ເຫວີ່ຍ ຕສຸ ນ້າຍ ເຕີ໋ຍ ມ່ຽນ ເຍີຍ ໂຮຍ້ວ ດສົ໊ດ . ນິ່ນ ບົວ ຕສົ໊ດ ຈ໊ຽນ ມນ່ອມ ຄວດ , ຢ່າ ອຈິ໊ບ ຈ໊ຽນ ມຕສີງ . ໄມ້ ເຕສີຍ ແອ໊ະ , ນິ່ນ ບົວ ເຍີຍ ມຕສີງ ໄຮ່ ໝັ່ງ ຕຸ໊ ປວັດ , ມນ່ອມ ໄຮ່ ໝວັງ ຕຸ໊ ໄຮ໌ . ໂຮຍ້ວ ຢ່າ ໄຮ່ ເມ່ງ ແປະ . ຮນັ້ງ ໜ່າຍ ນິ່ນ ບົວ ຕສ່ຽວ ຮວິນ ດສ໋ວນ ຕ້າຍ ລໍ໌ ເຢຍ , ເຢຍ ຢ່າ ອ໋ອຍ ຕສໍ່ ຫລົງ ນິ່ນ ບົວ . ’ ”
44028028	ເປົາ​ໂລ ແອ໋ງ ກ໊ອງ , “ ຮນັ້ງ ນ້າຍ ເມີ່ຍ ບົວ ອ໋ອຍ ຕສຸ ຮິ້ວ ອ໊ະ . ທິນ-ຮູ່ງ ເຍີຍ ໂອຈ໋ວ ເອນ ອີ້ ຕສັ່ນ ຕສຸ້ນ ເຖົາ ຝີງໆ ຈັ໋ນ , ຈັ໋ນ ຢ່າ ອ໋ອຍ ໝວັງ . ”
44028029	ເປົາ​ໂລ ກ໊ອງ ລິ໌ວ ນ້າຍ ເຕີ໋ຍ ຫວ່າ , ຢິວ​ໄທ ມ່ຽນ ຕສ່ຽວ ແດສງ ຈ໊ຽນ ຈ໋າ ທສວດ .
44028030	ເປົາ​ໂລ ຢຽມ ນິ່ນ ກັ້ນ ໂກ໊ວ ຕ້າຍ ເຍີຍ ເປຢົ໊າ ປວັ໊ງ ອີ ຫຮຍັງ . ຫາຍ ເຕົ້າ ຕ້າຍ ລໍ໌ ນິ່ນ , ນິ່ນ ອະເຮນີ້ຍ ຕສິ໊ບ .
44028031	ນິ່ນ ປູ໋ງ ຫລ່າງ ເຍີຍ ຕສຸ້ນ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ເຍີຍ ໂຕ໌ , ຢ່າ ເຕສ໊າະ ຕສ໊ຽວ ເຢ​ຊູ ກີ​ຕູ່ ເຍີຍ ເຈົ໊າ-ໂຫລ່ວ ອຈ໋າວ ນິ່ນ ບົວ , ຢ່າ ໄມ້ ມ່າຍ ຫາຍ ເຕົ້າ ລ່ານ ຈ໊ຽນ ອ໊ະ .
45001001	ເຢຍ , ເປົາ​ໂລ , ໂຕສ໋ວ ເຢ​ຊູ ກີ​ຕູ່ ເຍີຍ ໂປວ . ທິນ-ຮູ່ງ ກິ໊ນ ເຢຍ ຕ້າຍ ໂຕສ໋ວ ກົງ-ໂຕສ້ ຢ່າ ພ້າຍ ເຢຍ ຕສຸ້ນ ນິ່ນ ເຍີຍ ຄູ້ ຝຽນ .
45001002	ນ້າຍ ຄູ້ ຝຽນ ຕສິ້ນ ດ່າງ ທິນ-ຮູ່ງ ແລ໌ງ ລິ໌ວ ອ໊ະ , ຢ່າ ຫລົ່ງ ນິ່ນ ເຍີຍ ຕສວັ໋ງ ໂຕ່ວ ຫວ່າ ມ່ຽນ ເຟ້ຍ ຈ໊ຽນ ວົ້ວ ກີງ-ໂຊວ .
45001003	ຄູ້ ຝຽນ ກ໊ອງ ນິ່ນ ເຍີຍ ຕອນ , ບົວ ເຍີຍ ຕສ໊ຽວ ເຢ​ຊູ ກີ​ຕູ່ , ທສວດ ເສີຍ ຕ້າຍ ເປ໋ນ ເຕົ້າ ປ້າມ ມ່ຽນ , ໂຕສ໋ວ ດາ​ວິດ ເຍີຍ ເຕສີ໊ຍ-ຟຸນ .
45001004	ທສີງ-ເດສ່ງ ເຍີຍ ສີງ ລີ່ງ ຢ່າ ປຸນ ທສີງ ນິ່ນ ໂຕສ໋ວ ທິນ-ຮູ່ງ ເຍີຍ ຕອນ , ເຫວີ່ຍ ຕສຸ ນິ່ນ ໄຕ່ ມີ່ງ , ທິນ-ຮູ່ງ ຫລົ່ງ ຕົ້ມ ທຈະ ປຸນ ນິ່ນ ແອ໋ງ ນັ່ງ ຕ້າຍ .
45001005	ທິນ-ຮູ່ງ ຫລົ່ງ ນິ່ນ ເຖສີຍ ເອນ ປຸນ ເຢຍ ບົວ ໂຕສ໋ວ ກົງ-ໂຕສ້ , ເຫວີ່ຍ ນິ່ນ ເຍີຍ ເມ່ງ ຕໍ້ ໝ່ານ ຝີງ ມ່ຽນ ສຽນ ຢ່າ ໝວັງ ນິ່ນ ເຍີຍ ຫວ່າ .
45001006	ລ່ຽມ ເມີ່ຍ ບົວ ໂລ​ມາ ຕສີ້ງ ເຍີຍ ມ່ຽນ , ທິນ-ຮູ່ງ ຢ່າ ເຫ່ວ ຕ້າຍ ເປ໋ນ ເຢ​ຊູ ກີ​ຕູ່ ເຍີຍ ມ່ຽນ ໝີ່ ອ໊ະ .
45001007	ເຢຍ ຕສ່ຽວ ເຟ້ຍ ຝຽນ ປຸນ ເມີ່ຍ ບົວ ຢຽມ ໂລ​ມາ ຕສີ້ງ ເຍີຍ ຕສວັ໋ງ ມ່ຽນ , ຕົ້ງ ທິນ-ຮູ່ງ ຮນ້ຳ ຢ່າ ເຫ່ວ ຕ້າຍ ເປ໋ນ ນິ່ນ ກັ້ນ ເຍີຍ ມ່ຽນ ວົ້ວ ເຕີ໋ຍ . ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
45001008	ຕະຢ໊ຽດ , ເຢ​ຊູ ກີ​ຕູ່ ປຸນ ເຢຍ ເຫວີ່ຍ ເມີ່ຍ ບົວ ຕສວັ໋ງ ມ່ຽນ ແລ໌ງ ຕສີ້ງ ເຢຍ ເຍີຍ ທິນ-ຮູ່ງ , ເຫວີ່ຍ ຕສຸ ລູ່ງ ເດ໊ຍ ມ່ຽນ ໄຮ໌ ກ໊ອງ ເມີ່ຍ ບົວ ສຽນ ຕຸ໊ ຫລົງ .
45001009	ທິນ-ຮູ່ງ , ຕົ້ງ ເຢຍ ປວັ໊ງ ໂຮຍ້ວ ເຖງ ໂຕສ໋ວ ກົງ ຕສຸ້ນ ນິ່ນ ເຍີຍ ຕອນ ເຍີຍ ຄູ້ ຝຽນ ວົ້ວ ເຕົ້າ , ໄຮ່ ເຖງ ເຢຍ ໂຕສ໋ວ ຕສອງ-ເຕສ໋ງ . ນິ່ນ ຮິ້ວ ຕຸ໊ ເຢຍ ຫາຍ ຕສັ່ນ ເຕົ໋າ ເກົ໋າ ເຢຍ ທີ່ ເຖົາ ເມີ່ຍ ບົວ .
45001010	ເຢຍ ອ໋ອຍ ມີ່ງ ເມີ່ຍ ບົວ ໜ່າຍ ເລົ່າ ໄຫ່ ອ໊ະ , ມປ່າ ມີ່ງ ໄມ້ ຕສຢັ້ງ . ເຢຍ ໂທ້ ທິນ-ຮູ່ງ , ເຊ ກ໊ອງ ເອີຍ ນິ່ນ ເຍີຍ ຕສະເອີ໋ຍ , ຄອຍ ເຈົ໊າ ປຸນ ເຢຍ ອີ້ ຕສັ່ນ ມ່າຍ ຖຈັງ ຕຸ໊ ມີ່ງ ເມີ່ຍ ບົວ ໜ່າຍ .
45001011	ເຢຍ ຕສະເກ້ງ ! ອ໋ອຍ ປວັດ ໄຫ່ ເມີ່ຍ ບົວ , ເຫວີ່ຍ ປຸນ ເມີ່ຍ ບົວ ຕຸ໊ ສີງ ລີ່ງ ເຍີຍ ຕສີ້ງ ເຫຍີ່ຍ ຕສ່ຽວ ເຖງ ເມີ່ຍ ບົວ ສຽນ ເກົ້າ ເຮ້ນ .
45001012	ເຢຍ ກ໊ອງ ເຍີຍ ເຊ , ເມີ່ຍ ບົວ ຕຸ໊ ປວັດ ເຢຍ ເຍີຍ ສຽນ ຟິມ , ເຢຍ ຢ່າ ຕຸ໊ ປວັດ ເມີ່ຍ ບົວ ເຍີຍ ສຽນ ຟິມ , ລ່ານ ຕສ່ຽວ ໄຮ່ ເຖງ ລ່ານ ສຽນ ເກົ້າ ເຮ້ນ .
45001013	ຕສວັ໋ງ ກໍ໋-ໂຢ໌ວ ອ່າ , ເຢຍ ອ໋ອຍ ເມີ່ຍ ບົວ ຮິ້ວ ຕຸ໊ ເຢຍ ເຈ໌ຍ ເຕສ໋ຍ ດສຸ່ນ ໂຮຍ້ວ ອ໋ອຍ ມີ່ງ ເມີ່ຍ ບົວ ໜ່າຍ ມປ່າ ມ່າຍ ສີ່ ຕສໍ໊ ຈ໊ຽນ , ມີ່ງ ໄມ້ ຕສຢັ້ງ . ເຢຍ ອ໋ອຍ ມີ່ງ ເມີ່ຍ ບົວ ໜ່າຍ , ຢຽມ ເມີ່ຍ ບົວ ບຸດົ໋ງ ຕໍ້ ມ່ຽນ ສຽນ ຕສ໊ຽວ ຮນັ້ງ ເຢຍ ຢຽມ ທສ້ຳ-ຝີງ ຈັ໋ນ ບຸດົ໋ງ ຕໍ້ ນໍ .
45001014	ໄມ້ ກຸ໊ນ ຫາຍ ຫຍູ່ງ ມ່ຽນ , ຢຽມ ມູ້ງ ໄຟ ຢຽມ ຫລົ່ມ ເຍີຍ , ໂຕະ ເຈ໋ຍ ໂຊວ ໄຟ ໄມ້ ໂຕະ ເຈ໋ຍ ໂຊວ ເຍີຍ , ເຢຍ ດົ່ງ ຫາຍ ຕສູ໊ງ ຖຈຽມ ຕສຸ ເຖງ .
45001015	ເຫວີ່ຍ ນ້າຍ ເຢຍ ຕສະເກ້ງ ອ໋ອຍ ຕສຸ້ນ ຄູ້ ຝຽນ ປຸນ ເມີ່ຍ ບົວ ໂລ​ມາ ຕສີ້ງ ເຍີຍ ມ່ຽນ .
45001016	ເຢຍ ຕສູ໊ງ ໄມ້ ໄຍ້ ຄູ້ ຝຽນ ເຫວີ່ຍ ຕສຸ ນ້າຍ ຄູ້ ຝຽນ ເຊ ທິນ-ຮູ່ງ ເຍີຍ ຕົ້ມ ທຈະ ໄຮ່ ໂອຈ໋ວ ຢຽດ ຕສູ໊ງ ສຽນ ເຍີຍ ມ່ຽນ , ໂອຈ໋ວ ຢິວ​ໄທ ມ່ຽນ ດ່າງ , ອກະຮ້າ ຖສີງ ເຖົາ ຝີງໆ ຈັ໋ນ .
45001017	ນ້າຍ ຄູ້ ຝຽນ ປິ໋ວ ເມ່ງ ທິນ-ຮູ່ງ ຮນັ້ງ ຫາຍ ນໍ ປຸນ ມ່ຽນ ເຖສົາ ນິ່ນ ຫອບ ໂຮຍ້ວ , ເຊ ຢຽມ ກອນ ອ໋ອຍ ຕສຸ ສຽນ ຢ່າ ສຽນ ເຖົາ ເຊດ ເມວີ໌ຍ . ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ , “ ຫາຍ ເຕົ້າ ສຽນ ເຂົາ ທິນ-ຮູ່ງ ຕສ່ຽວ ເຖສົາ ທິນ-ຮູ່ງ ຫອບ ໂຮຍ້ວ ,
45001018	ທິນ-ຮູ່ງ ຢຽມ ວົ້ວ ທິນ-ຕ້ອງ ປິ໋ວ ເມ່ງ ນິ່ນ ໂນ໌ວ ໄຫ່ ມ່ຽນ ໝັ່ງ ເຜຍ ນິ່ນ , ຢ່າ ໂນ໌ວ ໄຫ່ ມ່ຽນ ໂຕສ໋ວ ເຍີຍ ຢຽດ ຕສູ໊ງ ຫວ່າຍ ສີ່ . ນິ່ນ ບົວ ໂຕສ໋ວ ເຍີຍ ຫວ່າຍ ສີ່ ມວັ່ງ ຈ໊ຽນ ຕສຽນ ເລີ໌ຍ , ໄມ້ ປຸນ ມ່ຽນ ຮິ້ວ .
45001019	ທິນ-ຮູ່ງ ຕສ່ຽວ ຕີ່ງ ນິ່ນ ບົວ ເຍີຍ ຕສຸ໌ຍ , ເຫວີ່ຍ ຕສຸ ນິ່ນ ບົວ ໄຮ່ ຮິ້ວ ຕຸ໊ ທິນ-ຮູ່ງ . ເຊ ທິນ-ຮູ່ງ ກັ້ນ ປິ໋ວ ເມ່ງ ປຸນ ນິ່ນ ບົວ ຮິ້ວ .
45001020	ຢຽມ ເຕສີ໋ຍ ລູ່ງ ເຕສີ໋ຍ ເດົາ ຕ້າຍ ວົ້ວ ຕສັ່ນ , ທິນ-ຮູ່ງ ຢຽດ ລິ໌ວ ຢຽມ ເຍີຍ ຕົ້ມ ທຈະ ເຖສົາ ນິ່ນ ເຍີຍ ຟຽມ-ຝີງ , ໄມ້ ກຸ໊ນ ມຕສີງ ໝັ່ງ ໄມ້ ປວັດ ມປ່າ ທິນ-ຮູ່ງ ປຸນ ມ່ຽນ ເມ່ງໆ ຮິ້ວ ຕຸ໊ ເຍີຍ . ປວັດ ທິນ-ຮູ່ງ ເຕສີ໋ຍ ຕ້າຍ ເຍີຍ ກະນ້າຍ ຕສ່ຽວ ປຸນ ນິ່ນ ບົວ ຮິ້ວ ຕຸ໊ ທິນ-ຮູ່ງ ອ໊ະ . ນິ່ນ ບົວ ຕສ່ຽວ ໄມ້ ມ່າຍ ຕ໋ອງ ໄຈ໊ ຊິນ .
45001021	ນິ່ນ ບົວ ຮິ້ວ ຕຸ໊ ທິນ-ຮູ່ງ ມປ່າ ໄມ້ ທ່າຍ ນິ່ນ ໂຕສ໋ວ ທິນ-ຮູ່ງ ຢ່າ ໄມ້ ແລ໌ງ ຕສີ້ງ ນິ່ນ . ນິ່ນ ບົວ ຮນ້ຳ ເຍີຍ ເຈົ໊າ ຕສ່ຽວ ໄມ້ ລ່ຳ ຫລົ່ງ ອ໊ະ . ໂຮຍ້ວ ຫຮງົງ ຢ່າ ຫຮມວັງ ໝີ່ ອ໊ະ .
45001022	ນິ່ນ ບົວ ເທສງ ກັ້ນ ທສົງ-ເມ່ງ ມປ່າ ນິ່ນ ບົວ ຫຮງົງ ໄຫ່ .
45001023	ນິ່ນ ບົວ ຫອບ ຕສຸ ຕສັ່ງ ຢຽດ ລິ໌ວ ຕສຢັ້ງ , ອຈັງ-ຫລ່າງ ເຍີຍ ທິນ-ຮູ່ງ . ຕ໋າວ ດສ໋ວນ ນິ່ນ ບົວ ຕສັ່ງ ໝິ່ວ-ຝັງ , ຕົ້ງ ໄຮ່ ໄຕ່ ເຍີຍ ມ່ຽນ ເຍີຍ ຝັງ ເຕສີ໊ຍ ເຖສົາ ເໜາະ ເຖສົາ ແຊງ-ຄູ້ ເຖສົາ ຍອງ ເດົາ ເຍີຍ ກະນ້າຍ ເຍີຍ ຝັງ .
45001024	ເຫວີ່ຍ ນ້າຍ , ທິນ-ຮູ່ງ ເຊວີ່ຍ ນິ່ນ ບົວ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ໄລ່ ຮລົບ ເຍີຍ ສີ່ , ຫລົ່ງ ນິ່ນ ບົວ ເຍີຍ ຊິນ , ລ່ານ ເຖສົາ ລ່ານ ໂຕສ໋ວ ໄຍ້ ໄຫ່ ເຍີຍ ສີ່ .
45001025	ນິ່ນ ບົວ ຕໍ້ ທິນ-ຮູ່ງ ເຍີຍ ຕສຽນ ເລີ໌ຍ ກ໊ອຍ ເປ໋ນ ຈ໊າ ເລີ໌ຍ ຕ້າຍ ຫລົ່ງ . ນິ່ນ ບົວ ປົວະ ຕສັ່ງ ເຕສີ໋ຍ ຕ້າຍ ເຍີຍ ກະນ້າຍ ຕີ໊ ເຕສີ໋ຍ ໝ່ານ ໝວດ ວົ້ວ ເຕົ້າ , ຕົ້ງ ມ່ຽນ ຢຽດ ລິ໌ວ ອ໋ອຍ ຕສຸ ເທສງ ວົ້ວ ເຕົ້າ . ອາ​ເມນ .
45001026	ຫລາຍ ມ່ຽນ ຮນັ້ງ ນ້າຍ ນໍ ໂຕສ໋ວ , ທິນ-ຮູ່ງ ເຊວີ່ຍ ນິ່ນ ບົວ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ໄຍ້ ໄຫ່ ເຍີຍ ສີ່ . ມເຊັຍ ຕອນ ຫອບ ຕສຸ ຫລົ່ງ ມຈັ່ງ ຕອນ , ຕ໋າວ ດສ໋ວນ ມເຊັຍ ຫລົ່ງ ມເຊັຍ .
45001027	ມຈັ່ງ ຕອນ ຢ່າ ຟີ່ ຮນັ້ງ ເຍີຍ ກວັ່ງ ມເຊັຍ ຕອນ ໄມ້ ຫລົ່ງ . ມຈັ່ງ ຕອນ ຫັ່ນ ອ໋ອຍ ຫລົ່ງ ມຈັ່ງ ຮນັ້ງ ໂຕ໌ວ ເຕສັຍ ຈ໊ຽນ ໂຮຍ້ວ ນໍ ຈອມ , ລ່ານ ເຖສົາ ລ່ານ ໂຕສ໋ວ ໄຍ້ ໄຫ່ ເຍີຍ ສີ່ . ນິ່ນ ບົວ ໂຕສ໋ວ ເຍີຍ ຫວ່າຍ ສີ່ ຕສ່ຽວ ວິ່ນ ປຸນ ນິ່ນ ບົວ ກັ້ນ ອ໊ະ .
45001028	ຫລາຍ ມ່ຽນ ໂຮຍ້ວ ແຫງ່ງ , ໄມ້ ອ໋ອຍ ຮິ້ວ ທິນ-ຮູ່ງ , ທິນ-ຮູ່ງ ຖສີງ ຕ້າຍ ໄມ້ ກຸ໊ນ ນິ່ນ ບົວ . ເຊວີ່ຍ ນິ່ນ ບົວ ກັນ ນິ່ນ ບົວ ກັ້ນ ຫວ່າຍ ໄຫ່ ເຍີຍ ໂຮຍ້ວ ໂຕສ໋ວ ໄມ້ ຫອບ ຕສຸ ໂຕສ໋ວ ເຍີຍ ສີ່ .
45001029	ນິ່ນ ບົວ ຂູງ ໂຕສ໋ວ ຫຍູ່ງໆ ຫວ່າຍ ໄຫ່ , ເອ໊າະ ໄຫ່ ເຍີຍ ສີ່ , ເມົ້າ ກະນ້າຍ , ລ່ານ ເຖສົາ ລ່ານ ໂຕສ໋ວ ໄມ້ ເປ໋ນ ເຍີຍ ເຈົ໊າ . ນິ່ນ ບົວ ເໝວີ່ຍ ເຈັ໊ຍ , ໄຕ໋ ມ່ຽນ , ແດສງ ຈ໋າ , ດົ໊ວ ມ່ຽນ , ຮນ້ຳ ອ໋ອຍ ຫ່ອຍ ມ່ຽນ , ກ໊ອງ ຫວ່າ-ຮູ້ ,
45001030	ພຽນ ປຸ໋ຍ ຕ້ານ ມ່ຽນ , ດສອງ ທິນ-ຮູ່ງ , ກ໊ອງ ໂຕະ ມ່ຽນ , ໂຕສ໋ວ ເໝົາ , ເທສງ-ໂຮລ , ຕ໊າ ຕສະເອີ໋ຍ ໂຕສ໋ວ ຫວ່າຍ ສີ່ , ໄມ້ ໝວັງ ເຕ໋ຍ ໝ່າ .
45001031	ນິ່ນ ບົວ ຫຮງົງ , ໄມ້ ເອີຍ ແລ໌ງ ເຍີຍ ຫວ່າ ໂຕສ໋ວ , ໄມ້ ຮນ້ຳ ມ່ຽນ ຢ່າ ໄມ້ ຄໍ້-ລ່ຽນ ມ່ຽນ .
45001032	ນິ່ນ ບົວ ຮິ້ວ ຕຸ໊ ທິນ-ຮູ່ງ ເຍີຍ ເລີ໌ຍ ກ໊ອງ ໂຕສ໋ວ ນ້າຍ ຫຍູ່ງ ສີ່ ເຍີຍ ມ່ຽນ ອ໋ອຍ ຕສຸ ໄຕ່ . ໄມ້ ຕານ ນິ່ນ ບົວ ກັ້ນ ໂຕສ໋ວ ຮນັ້ງ , ມ່ຽນ ໂຕສ໋ວ , ນິ່ນ ບົວ ຢ່າ ອະເຮນີ້ຍ ເຍີຍ .
45002001	ມ່ຽນ ມົ໌ວ ອ່າ , ຮນັ້ງ ໜ່າຍ , ໄມ້ ກຸ໊ນ ເມີ່ຍ ຕົ້ງ ຫາຍ ເຕົ້າ , ເມີ່ຍ ຕີ່ງ ໂຕສ໋ວ ນ້າຍ ຫຍູ່ງ ສີ່ ເຍີຍ ມ່ຽນ ເຍີຍ ຕສຸ໌ຍ , ເມີ່ຍ ໄມ້ ລ່ຳ ໄຈ໊ ຊິນ ອ໊ະ . ເມີ່ຍ ຮນັ້ງ ຫາຍ ນໍ ຕີ່ງ ມ່ຽນ ເຍີຍ ຕສຸ໌ຍ , ເມີ່ຍ ຕສ່ຽວ ຕີ່ງ ກັ້ນ ເຍີຍ ຕສຸ໌ຍ , ເຫວີ່ຍ ຕສຸ ເມີ່ຍ ໂຕສ໋ວ ເຍີຍ ເຖສົາ ນິ່ນ ບົວ ໂຕສ໋ວ ເຍີຍ ເຊ ຟີ່ ຮນັ້ງ ເຍີຍ .
45002002	ບົວ ຮິ້ວ ຕຸ໊ ທິນ-ຮູ່ງ ຕີ່ງ ໂຕສ໋ວ ວົ້ວ ຫຍູ່ງ ສີ່ ເຍີຍ ມ່ຽນ ມ່າຍ ຕສຸ໌ຍ ເຊ ຫອບ ເຍີຍ .
45002003	ມ່ຽນ ມົ໌ວ ອ່າ , ເມີ່ຍ ຕີ່ງ ມ່ຽນ ເຍີຍ ຕສຸ໌ຍ ມປ່າ ເມີ່ຍ ຢ່າ ຮນັ້ງ ນິ່ນ ບົວ ນໍ ໂຕສ໋ວ ຕ່ອງ . ເມີ່ຍ ຮນ້ຳ ເມີ່ຍ ໄຮ່ ເປຢົ໋າ ຕຸ໊ ດຸ໊ດ , ໄມ້ ຕສຸ ທິນ-ຮູ່ງ ຕີ່ງ ເມີ່ຍ ເຍີຍ ຕສຸ໌ຍ ໄຟ ?
45002004	ທິນ-ຮູ່ງ ເຍີຍ ເອນ ຈ໋າຍ ໄຫ່ , ນິ່ນ ຢ່າ ໂຮຍ້ວ ດ໊າວ , ມ່າຍ ໜ່ອຍ , ມປ່າ ເມີ່ຍ ໝັ່ງ ເຜຍ ໄຟ ? ເມີ່ຍ ໄມ້ ຮິ້ວ ຕຸ໊ ເຊ ທິນ-ຮູ່ງ ເຍີຍ ເອນ ອ໋ອຍ ຕໍ້ ເມີ່ຍ ກ໊ອຍ ໂຮຍ້ວ ໄຟ ?
45002005	ມປ່າ ເມີ່ຍ ເຍີຍ ໂຮຍ້ວ ແຫງ່ງ , ໄມ້ ຄັ້ງ ກ໊ອຍ . ຕສົ໊ວ ເຖົາ ທິນ-ຮູ່ງ ປິ໋ວ ເມ່ງ ນິ່ນ ໂນ໌ວ ມ່ຽນ ເຍີຍ ຕສຸ໌ຍ , ຕົ້ງ ນິ່ນ ແປ້ງ ຟິມ ເຍີຍ ຊ້ຽມ ຕສຸ໌ຍ ວົ້ວ ຮນອຍ , ເມີ່ຍ ຕສ່ຽວ ຕສຸ ຕີ່ງ ເກົ້າ ເຮນ້ຍ .
45002006	ເຫວີ່ຍ ຕສຸ ທິນ-ຮູ່ງ ອ໋ອຍ ຕສິ໋ວ ໂມ໌ວ ລ່ານ ມ່ຽນ ໂຕສ໋ວ ເຍີຍ ສີ່ ວິ່ນ ປຸນ ນິ່ນ ບົວ .
45002007	ມ່າຍ ເຕີ໋ຍ ມ່ຽນ ຕສັ່ນໆ ຫລົ່ງ ໂຮຍ້ວ ໂຕສ໋ວ ຄູ້ ສີ່ , ລໍ໌ ຢຽມ ທິນ-ຮູ່ງ ຕ້າຍ ເຍີຍ ອຈັງ-ຫລ່າງ , ອ໋ອຍ ນິ່ນ ທ່າຍ ຢ່າ ປຸນ ໄມ້ ໄຮ່ ຕສິດ ເຍີຍ ແໝ່ງ . ຕົ້ງ ນ້າຍ ຫຍູ່ງ ມ່ຽນ ທິນ-ຮູ່ງ ອ໋ອຍ ເຖສີຍ ຢຽດ ລິ໌ວ ເຍີຍ ແໝ່ງ ປຸນ ນິ່ນ ບົວ .
45002008	ມປ່າ ຂູງ ໂຕ້ວ ກັ້ນ ຕຸ໊ ຫລົງ , ແຫງ່ງ ຕສຽນ ເລີ໌ຍ , ໂຕສ໋ວ ຫວ່າຍ ສີ່ ວົ້ວ ເຕີ໋ຍ , ທິນ-ຮູ່ງ ຕສ່ຽວ ເຖຈຍ ເຈ໌ຍ , ໂນ໌ວ ໄຫ່ ນິ່ນ ບົວ .
45002009	ເຕົ້າໆ ໂຕສ໋ວ ເອ໊າະ ເຍີຍ ປ້າມ ມ່ຽນ ຕສູ໊ງ ອ໋ອຍ ຕສຸ ປວັ້ງ ໂຄ້ວ ເຍີຍ ໜ່ານ ຕສີ້ງ . ຢິວ​ໄທ ມ່ຽນ ຕສຸ ດ່າງ , ຈັ໋ນ ຕສຸ ອກະຮ້າ .
45002010	ມປ່າ ຕົ້ງ ໂຕສ໋ວ ຫລົງ ເຍີຍ ມ່ຽນ , ທິນ-ຮູ່ງ ອ໋ອຍ ປຸນ ອຈັງ-ຫລ່າງ , ອ໋ອຍ ທ່າຍ , ຢ່າ ອ໋ອຍ ປຸນ ແປ້ງ ອອນ ນິ່ນ ບົວ . ປຸນ ຢິວ​ໄທ ມ່ຽນ ດ່າງ , ອກະຮ້າ ປຸນ ຈັ໋ນ ,
45002011	ເຫວີ່ຍ ຕສຸ ທິນ-ຮູ່ງ ໄມ້ ໝັ່ງ ຫາຍ ເຕົ້າ ເຍີຍ ຮມຽນ .
45002012	ຈັ໋ນ ໄມ້ ມ່າຍ ໂມ​ເຊ ເຍີຍ ເລີ໌ຍ-ຫລັດ . ນິ່ນ ບົວ ປ໌າມ ຕສຸ໌ຍ ນິ່ນ ບົວ ຕສຸ ໝຽດ ມປ່າ ໄມ້ ເຕສີ໌ຍ ເລີ໌ຍ-ຫລັດ ຕີ່ງ . ຢິວ​ໄທ ມ່ຽນ ມ່າຍ ໂມ​ເຊ ເຍີຍ ເລີ໌ຍ-ຫລັດ . ນິ່ນ ບົວ ປ໌າມ ຕສຸ໌ຍ , ຕສ່ຽວ ຕສິ໋ວ ເລີ໌ຍ-ຫລັດ ຕສຸ ຕີ່ງ ຕສຸ໌ຍ .
45002013	ໄມ້ ເຕສີ໌ຍ ມ່ຽນ ໄຮ໌ ລິ໌ວ ເລີ໌ຍ-ຫລັດ ຕສ່ຽວ ໄຮ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ . ຂູງ ຕົ້ງ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ ວົ້ວ ເຕີ໋ຍ ຮນັ້ງ ຕຸ໊ ເຖສົາ ນິ່ນ ຫອບ ໂຮຍ້ວ .
45002014	ຈັ໋ນ ໄມ້ ມ່າຍ ໂມ​ເຊ ເຍີຍ ເລີ໌ຍ-ຫລັດ . ມປ່າ ເຊ ກ໊ອງ ນິ່ນ ບົວ ເອີຍ ກັ້ນ ເຍີຍ ໂຮຍ້ວ ຮນ້ຳ ທສວດ ຕ້າຍ ໂຕສ໋ວ ຫອບ ເລີ໌ຍ-ຫລັດ , ໄມ້ ກຸ໊ນ ນິ່ນ ບົວ ໄມ້ ມ່າຍ ເລີ໌ຍ-ຫລັດ , ນິ່ນ ບົວ ກັ້ນ ເຊ ໂຕສ໋ວ ນິ່ນ ບົວ ກັ້ນ ເຍີຍ ເລີ໌ຍ-ຫລັດ .
45002015	ນິ່ນ ບົວ ໂຕສ໋ວ ເຍີຍ ສີ່ ປຸນ ທສີງ ເລີ໌ຍ-ຫລັດ ເຟ້ຍ ຈ໊ຽນ ນິ່ນ ບົວ ເຍີຍ ໂຮຍ້ວ ອ໊ະ . ນິ່ນ ບົວ ເຍີຍ ໂຮຍ້ວ ປຸນ ນິ່ນ ບົວ ຮິ້ວ ຕຸ໊ ນິ່ນ ບົວ ໂຕສ໋ວ ຫອບ ໄຟ ໄມ້ ຫອບ . ມ່າຍ ຕສຢັ້ງ ໂຫ່ ໂຮຍ້ວ ໂກ໋ ນິ່ນ ບົວ , ມ່າຍ ຕສຢັ້ງ ໂຫ່ ປຸນ ນິ່ນ ບົວ ຮິ້ວ ຕຸ໊ ໂຕສ໋ວ ຕຸ໊ ຫອບ .
45002016	ຕສິ໋ວ ເຢຍ ຕສຸ້ນ ເຍີຍ ຄູ້ ຝຽນ , ເຖົາ ຊ້ຽມ ເຍີຍ ຮນອຍ , ທິນ-ຮູ່ງ ອ໋ອຍ ຫລົ່ງ ກີ​ຕູ່ ເຢ​ຊູ ຮນັ້ງ ນ້າຍ ນໍ ຊ້ຽມ ມ່ຽນ ເກມ ຈ໊ຽນ ເຍີຍ ສີ່ .
45002017	ເມີ່ຍ ກັ້ນ ນີ ? ເມີ່ຍ ກ໊ອງ ເມີ່ຍ ໂຕສ໋ວ ຢິວ​ໄທ ມ່ຽນ ຢ່າ ເຂົາ ເລີ໌ຍ-ຫລັດ . ເມີ່ຍ ປູ໋ງ ຫວ່າ-ເໝົາ ກ໊ອງ ກັ້ນ ເກົ້າ ຮິ້ວ ຕຸ໊ ທິນ-ຮູ່ງ ,
45002018	ຢ່າ ຮິ້ວ ຕຸ໊ ທິນ-ຮູ່ງ ອ໋ອຍ ເມີ່ຍ ຮນັ້ງ ຫາຍ ນໍ ໂຕສ໋ວ . ເມີ່ຍ ຢ່າ ກ໊ອງ ເມີ່ຍ ໂຫະ ເຈ໋ຍ ເລີ໌ຍ-ຫລັດ ຖສີງ ຕ້າຍ ຮິ້ວ ຕຸ໊ ໂຕສ໋ວ ຫາຍ ຫຍູ່ງ ເກົ້າ ຫອບ ເຈ໋ຍ .
45002019	ເມີ່ຍ ຢ່າ ສຽນ ເມີ່ຍ ໄຮ່ ເຄນ ມຕສີງ ແມ່ງ ເຍີຍ ມ່ຽນ , ຢ່າ ໂຕສ໋ວ ອຈັງ ປຸນ ຢຽມ ຫຮມວັງ ເຍີຍ ມ່ຽນ ປວັດ ,
45002020	ເມີ່ຍ ໄຮ່ ອຈ໋າວ ຫຮງົງ ເຍີຍ ມ່ຽນ , ຢ່າ ໂຕສ໋ວ ຟິນ-ແຊງ ອຈ໋າວ ຝຸຈ໊ວຍ , ເຫວີ່ຍ ຕສຸ ເມີ່ຍ ມ່າຍ ໂມ​ເຊ ເຍີຍ ເລີ໌ຍ-ຫລັດ . ຢຽມ ເລີ໌ຍ-ຫລັດ ມ່າຍ ວ່ວນ ຕສາງ ເຖສົາ ຕສຽນ ເລີ໌ຍ .
45002021	ຮນັ້ງ ໜ່າຍ , ເມີ່ຍ ອຈ໋າວ ມ່ຽນ , ໂຕສ໋ວ ຫາຍ ຫຍູ່ງ ໄມ້ ອຈ໋າວ ເມີ່ຍ ກັ້ນ ? ເມີ່ຍ ຕສຸ້ນ ບົ໋ວ ມ່ຽນ , “ ໄມ້ ຕູ໋ງ ໂຕສ໋ວ ຕສະ . ” ຕ໋າວ ດສ໋ວນ ເມີ່ຍ ກັ້ນ ໂຕສ໋ວ ຕສະ ໄຟ ?
45002022	ເມີ່ຍ ກ໊ອງ , “ ໄມ້ ຕູ໋ງ ຫຮຢຽນ ເອົ໊າ ຫຮຢຽນ ໂອກ໋ . ” ເມີ່ຍ ກັ້ນ ຫຮຢຽນ ເຍີຍ ໄຟ ? ເມີ່ຍ ດສອງ ໝິ່ວ-ຝັງ ມປ່າ ເມີ່ຍ ໜິ່ມ ໝິ່ວ-ເປຢົ໊າ ເຍີຍ ກະນ້າຍ ໄຟ ?
45002023	ເມີ່ຍ ປູ໋ງ ຫວ່າ-ເໝົາ ກ໊ອງ ເມີ່ຍ ມ່າຍ ທິນ-ຮູ່ງ ເຍີຍ ເລີ໌ຍ-ຫລັດ , ມປ່າ ເມີ່ຍ ປ໌າມ ເລີ໌ຍ-ຫລັດ ຄີ ທິນ-ຮູ່ງ ໄຟ ?
45002024	ກີງ-ໂຊວ ເຟ້ຍ ຈ໊ຽນ ກ໊ອງ , “ ຫລາຍ ເມີ່ຍ ບົວ ຢິວ​ໄທ ມ່ຽນ , ຈັ໋ນ ຖສີງ ຕ້າຍ ຄີ ທິນ-ຮູ່ງ . ”
45002025	ເຊ ກ໊ອງ ເມີ່ຍ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ , ເມີ່ຍ ເຈ໋ຍ ກ໊າດ ເຍີຍ ເລີ໌ຍ ຕສ່ຽວ ມ່າຍ ລ່ຳ ຫລົ່ງ ເຍີຍ . ມປ່າ ເມີ່ຍ ປ໌າມ ເລີ໌ຍ-ຫລັດ ນໍ , ເມີ່ຍ ເຈ໋ຍ ລິ໌ວ ກ໊າດ ເຍີຍ ເລີ໌ຍ ຢ່າ ໄມ້ ລ່ຳ ຫລົ່ງ .
45002026	ເຊ ກ໊ອງ ຈັ໋ນ ໄມ້ ແກ້ງ ເຈ໋ຍ ກ໊າດ ເຍີຍ ເລີ໌ຍ ມປ່າ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ ນໍ , ທິນ-ຮູ່ງ ອ໋ອຍ ຝຸນ ນິ່ນ ເຊ ຮນັ້ງ ເຈ໋ຍ ກ໊າດ ເຍີຍ ເລີ໌ຍ ໄມ້ ເຕສີ໌ຍ ?
45002027	ໄມ້ ເຈ໋ຍ ກ໊າດ ເຍີຍ ເລີ໌ຍ ມປ່າ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ ເຍີຍ ມ່ຽນ ຕສ່ຽວ ຕີ່ງ ເມີ່ຍ ບົວ ເຍີຍ ຕສຸ໌ຍ , ຕົ້ງ ມ່າຍ ເລີ໌ຍ-ຫລັດ ເຟ້ຍ ຈ໊ຽນ , ຢ່າ ເຈ໋ຍ ກ໊າດ ເຍີຍ ເລີ໌ຍ , ມປ່າ ຖສໍ່ ປ໌າມ ເລີ໌ຍ-ຫລັດ ເຍີຍ ມ່ຽນ .
45002028	ຕສຽນໆ ຢິວ​ໄທ ມ່ຽນ ເຊ ໄມ້ ເຕສີ໌ຍ ຂູງ ເອີຍ ເປີ້ຍ ຕສັ່ງ ຝຸນ . ຕສຽນ ເຈ໋ຍ ກ໊າດ ເຍີຍ ເລີ໌ຍ ຢ່າ ໄມ້ ເຕສີ໌ຍ ຂູງ ເອີຍ ຊິນ ກ໊າດ ຮນັ້ງ .
45002029	ຕສຽນໆ ຢິວ​ໄທ ມ່ຽນ ເຊ ຕົ້ງ ຢຽມ ໂຮຍ້ວ ກະຍົ໌ວ ໂຕສ໋ວ ເຍີຍ . ນິ່ນ ເຍີຍ ໂຮຍ້ວ ເຈ໋ຍ ກ໊າດ ເຍີຍ ເລີ໌ຍ . ນ້າຍ ເຊ ສີງ ລີ່ງ ໂຕສ໋ວ ເຍີຍ ກົງ , ໄມ້ ເຕສີ໌ຍ ເລີ໌ຍ-ຫລັດ ໂຕສ໋ວ . ນ້າຍ ຫຍູ່ງ ມ່ຽນ , ປ້າມ ມ່ຽນ ໄມ້ ເທສງ , ມປ່າ ທິນ-ຮູ່ງ ເທສງ .
45003001	ວົ້ວ ຫຍູ່ງ , ຢິວ​ໄທ ມ່ຽນ ມ່າຍ ຫາຍ ຫຍູ່ງ ເກົ້າ ຫລົງ ? ເຈ໋ຍ ກ໊າດ ເຍີຍ ເລີ໌ຍ ມ່າຍ ຫາຍ ຫຍູ່ງ ມ່າຍ ລ່ຳ ຫລົ່ງ ເຍີຍ ໄຟ ?
45003002	ມ່າຍ ເຍີຍ ເຫລາະ . ເຫວີ່ຍ ຫຍູ່ງໆ ມ່າຍ ລ່ຳ ຫລົ່ງ ເຍີຍ . ຕະຢ໊ຽດ , ທິນ-ຮູ່ງ ເຕສ໊າະ ນິ່ນ ກັ້ນ ເຍີຍ ຫວ່າ ຈິວ ປຸນ ຢິວ​ໄທ ມ່ຽນ ໂກ໋ວ .
45003003	ເຊ ກ໊ອງ ມ່າຍ ເຕີ໋ຍ ໄມ້ ຕສຽບ ຕສົ໊ວະ ຮນັ້ງ ຫາຍ ນໍ ? ວົ້ວ ຫຍູ່ງ ນິ່ນ ບົວ ໂຕສ໋ວ ປຸນ ທິນ-ຮູ່ງ ຕສຽບ ຕສົ໊ວະ ເຍີຍ ເຈົ໊າ ໄມ້ ລ່ຳ ຫລົ່ງ ໄຟ ?
45003004	ໄມ້ ເຕສີ໌ຍ ! ໄມ້ ກຸ໊ນ ລູ່ງ ເດ໊ຍ ມ່ຽນ ເຕົ້າໆ ກ໊ອງ-ແປະ , ທິນ-ຮູ່ງ ຂູງ ໄຮ່ ກ໊ອງ ຕສຽນ ຮນັ້ງ . ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ , “ ເມີ່ຍ ກ໊ອງ ເຍີຍ ຫວ່າ ປຸນ ທສີງ ເມີ່ຍ ຫອບ . ເມີ່ຍ ຕສຸ ຊ້ຽມ ເຍີຍ ຕສຢັ້ງ ໂຫ່ ເມີ່ຍ ຢ່າ ຕຸ໊ ຮີ່ງ . ”
45003005	ອີ້ ຕສັ່ນ ເຢຍ ອ໋ອຍ ກ໊ອງ ນ້າຍ ເຕີ໋ຍ ຫວ່າ ເຊ ຮນັ້ງ ປ້າມ ມ່ຽນ ຮນ້ຳ ທສວດ ຕ້າຍ ກ໊ອງ ນໍ . ເດສ໋ຍ ມ່າຍ ມ່ຽນ ກ໊ອງ , “ ເຊ ກ໊ອງ ບົວ ໂຕສ໋ວ ເຍີຍ ຫວ່າຍ ສີ່ ປຸນ ທສີງ ທິນ-ຮູ່ງ ໂຕສ໋ວ ຕຸ໊ ຫອບ , ວົ້ວ ຫຍູ່ງ ບົວ ອ໋ອຍ ຕສຸ ຮນັ້ງ ຫາຍ ນໍ ກ໊ອງ ? ທິນ-ຮູ່ງ ໂນ໌ວ ບົວ ເຊ ນິ່ນ ໄມ້ ແປ້ງ ຟິມ ໄຟ ? ”
45003006	ຕສູ໊ງ ໄມ້ ເຕສີ໌ຍ ! ເຊ ກ໊ອງ ທິນ-ຮູ່ງ ໄມ້ ແປ້ງ ຟິມ , ນິ່ນ ຮນັ້ງ ຫາຍ ນໍ ໄຮ່ ຊ້ຽມ ລູ່ງ ເດ໊ຍ ມ່ຽນ ?
45003007	ເດສ໋ຍ ມ່າຍ ມ່ຽນ ໄຮ່ ກ໊ອງ , “ ເຊ ກ໊ອງ ເຢຍ ໂຕສ໋ວ ໄມ້ ຕສີ໋ງ ເກົ້າ ໄຮ່ ປຸນ ທສີງ ທິນ-ຮູ່ງ ໂຕສ໋ວ ຕຸ໊ ຕສີ໋ງ , ຕສ່ຽວ ປຸນ ມ່ຽນ ເກົ້າ ຕຸ໊ ປວັດ ທິນ-ຮູ່ງ ເຍີຍ ອຈັງ-ຫລ່າງ . ຮນັ້ງ ໜ່າຍ , ທິນ-ຮູ່ງ ເຫວີ່ຍ ຫາຍ ຕິ່ວ ຖສໍ່ ຕີ່ງ ເຢຍ ໂຕສ໋ວ ຕສຸ໌ຍ-ມ່ຽນ ? ”
45003008	ເຫວີ່ຍ ຫາຍ ຕິ່ວ ໄມ້ ກ໊ອງ , “ ອ໋ອຍ ຕສຸ ໂຕສ໋ວ ຫວ່າຍ ສີ່ ຖສີງ ຕ້າຍ ໄຮ່ ທສວດ ຄູ້ ສີ່ ? ” ມ່າຍ ເຕີ໋ຍ ກ໊ອງ ຫວ່າ-ຮູ້ ບົ໋ວ ມ່ຽນ ເຢຍ ບົວ ຮນັ້ງ ນ້າຍ ນໍ ກ໊ອງ . ນິ່ນ ບົວ ຕສຸ ຕີ່ງ ຕສຸ໌ຍ ເຊ ຫອບ ໄຫ່ ອ໊ະ .
45003009	ວົ້ວ ຫຍູ່ງ , ບົວ ຢິວ​ໄທ ມ່ຽນ ເກົ້າ ຫລົງ ຈັ໋ນ ໄຟ ? ໄມ້ ເຕສີ໌ຍ . ຕສູ໊ງ ກ໊ອງ ເຈ໋ຍ ເຍີຍ , ຢິວ​ໄທ ມ່ຽນ ເຖສົາ ຈັ໋ນ , ຢຽດ ຕສູ໊ງ ຕສຸ ຕສຸ໌ຍ ເຍີຍ ທຈະ ກຸ໊ນ ຈ໊ຽນ .
45003010	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ , “ ໄມ້ ມ່າຍ ຫາຍ ເຕົ້າ ເຖສົາ ທິນ-ຮູ່ງ ຫອບ ໂຮຍ້ວ , ຢຽດ ເຕົ້າ ຢ່າ ໄມ້ ມ່າຍ .
45003011	ໄມ້ ມ່າຍ ຫາຍ ເຕົ້າ ເມ່ງ ແປະ , ຢ່າ ໄມ້ ມ່າຍ ຫາຍ ເຕົ້າ ອ໋ອຍ ລໍ໌ ທິນ-ຮູ່ງ .
45003012	ເຕົ້າໆ ຮວິນ ອກາງ ເລີ່ຍ ທິນ-ຮູ່ງ . ຢຽດ ຕສູ໊ງ ຕສ່ຽວ ຫວ່າຍ ເດສ່ງ ໝີ່ ອ໊ະ . ໄມ້ ມ່າຍ ຫາຍ ເຕົ້າ ໂຕສ໋ວ ຫລົງ , ຢຽດ ເຕົ້າ ຢ່າ ໄມ້ ມ່າຍ . ”
45003013	“ ນິ່ນ ບົວ ເຍີຍ ຈາງ-ໂຮ່ ຮນັ້ງ ເວດ ທົງ ເຍີຍ ຈັ໋ນ-ໄຕ່ ໂຕສ໊ວ ນໍ . ນິ່ນ ບົວ ຫລົ່ງ ບຽດ ກ໊ອງ ຫວ່າ ດົ໊ວ ມ່ຽນ . ” “ ດສຸ້ຍ ເໝີຍ ຢ່າ ກ໊ອງ ຫວ່າ-ໂຕະ ຮນັ້ງ ນາງ-ໂຕະ ເຍີຍ ເດຍ ນໍ . ”
45003014	“ ມ່າຍ ອິມ ໄຫ່ , ຕສ໋ຽວ ມ່ຽນ ເຍີຍ ຫວ່າ ປວັ໊ງ ເດສ່ງ ດສຸ້ຍ . ”
45003015	“ ນິ່ນ ບົວ ຮູ່ງ ເຫ່ ໂຕສ໋ວ ໂຕະ ໄຕ໋ ມ່ຽນ ຊຽບ ,
45003016	ມີ່ງ ເຖົາ ຫາຍ ຢ່າ ຂູງ ໂຕສ໋ວ ຫວ່າຍ ປຸນ ມ່ຽນ ໂຄ້ວ ຮນັ້ງ .
45003017	ແປ້ງ ອອນ ເຍີຍ ເຈົ໊າ ນິ່ນ ບົວ ໄມ້ ຮິ້ວ . ”
45003018	“ ນິ່ນ ບົວ ຢ່າ ໄມ້ ຮິ້ວ ຕຸ໊ ກ້ຳ ເດສ໋ຍ ທິນ-ຮູ່ງ . ”
45003019	ບົວ ຮິ້ວ ຕຸ໊ ເລີ໌ຍ-ຫລັດ ເຟ້ຍ ຕ້າຍ ກ໊ອງ ເຍີຍ ຢຽດ ຕສູ໊ງ ເຊ ກ໊ອງ ປຸນ ຢຽມ ເລີ໌ຍ-ຫລັດ ກະເດ໊ຍ ເຍີຍ ມ່ຽນ . ຮນັ້ງ ນ້າຍ ປຸນ ໂມ໌ວ ລ່ານ ມ່ຽນ ໄມ້ ມ່າຍ ຫວ່າ ກ໊ອງ , ຢ່າ ປຸນ ລູ່ງ ເດ໊ຍ ມ່ຽນ ຕສຸ ທິນ-ຮູ່ງ ຊ້ຽມ ຕສຸ໌ຍ .
45003020	ເຫວີ່ຍ ຕສຸ ເອີຍ ທິນ-ຮູ່ງ ໝັ່ງ , ໄມ້ ມ່າຍ ຢຽດ ເຕົ້າ ມ່ຽນ ເຫວີ່ຍ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ ໄຮ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ . ເລີ໌ຍ-ຫລັດ ຂູງ ປຸນ ມ່ຽນ ຮິ້ວ ຕຸ໊ ກັ້ນ ມ່າຍ ຕສຸ໌ຍ ຮນັ້ງ .
45003021	ອີ້ ຕສັ່ນ ທິນ-ຮູ່ງ ປຸນ ມ່ຽນ ຮິ້ວ ຕຸ໊ ຮນັ້ງ ຫາຍ ນໍ ໄຮ່ ຕຸ໊ ເຖສົາ ນິ່ນ ຫອບ ໂຮຍ້ວ ຕ້າຍ . ເຊ ໄມ້ ເຕສີ໌ຍ ເຂົາ ເລີ໌ຍ-ຫລັດ . ມປ່າ ເລີ໌ຍ-ຫລັດ ເຖສົາ ໂຕ່ວ ຫວ່າ ມ່ຽນ ເຍີຍ ໂຊວ ໂຕສ໋ວ ຕສອງ-ເຕສ໋ງ ກ໊ອງ ນ້າຍ ໄມ້ ເຂົາ ເລີ໌ຍ-ຫລັດ ເຍີຍ ຕສະເອີ໋ຍ .
45003022	ເຫວີ່ຍ ຕສຸ ມ່ຽນ ສຽນ ເຂົາ ເຢ​ຊູ ກີ​ຕູ່ , ທິນ-ຮູ່ງ ຖສີງ ປຸນ ເຕົ້າໆ ສຽນ ນິ່ນ ວົ້ວ ເຕີ໋ຍ ຕຸ໊ ເຖສົາ ນິ່ນ ຫອບ ໂຮຍ້ວ . ຢ່າ ໄມ້ ມ່າຍ ຫາຍ ເຕົ້າ ກັ້ນ ຫຍູ່ງ ,
45003023	ເຫວີ່ຍ ຕສຸ ໂມ໌ວ ລ່ານ ມ່ຽນ ຕສູ໊ງ ປ໌າມ ຕສຸ໌ຍ , ເລີ່ຍ ຕຸ໊ ທິນ-ຮູ່ງ ເຍີຍ ອຈັງ-ຫລ່າງ ໂກ .
45003024	ມປ່າ ທິນ-ຮູ່ງ ແປະໆ ເຖສີຍ ເອນ , ຫລົ່ງ ກີ​ຕູ່ ເຢ​ຊູ ຕສົວະ ມ່ຽນ ດສ໋ວນ ຕສ່ຽວ ປຸນ ມ່ຽນ ເຖສົາ ນິ່ນ ຫອບ ໂຮຍ້ວ ຕ້າຍ .
45003025	ທິນ-ຮູ່ງ ຈິວ ເຢ​ຊູ ໂຕສ໋ວ ເຕສ່ຍ ເຍີຍ ກະນ້າຍ ເຫວີ່ຍ ປຸນ ມ່ຽນ ສຽນ ເຂົາ ເຢ​ຊູ ເຍີຍ ດສຢ໊າມ ຕສ່ຽວ ຕຸ໊ ທິນ-ຮູ່ງ ກວັ່ງ ຕສຸ໌ຍ . ທິນ-ຮູ່ງ ຮນັ້ງ ນ້າຍ ນໍ ໂຕສ໋ວ , ປິ໋ວ ເມ່ງ ນິ່ນ ເຊ ແປ້ງ ຟິມ ເຍີຍ . ຕສິ້ນ ດ່າງ ທິນ-ຮູ່ງ ໂຕສ໋ວ ໂຮຍ້ວ ດ໊າວ , ໄມ້ ແກ້ງ ເຕສ໊າະ ມ່ຽນ ເຍີຍ ຕສຸ໌ຍ .
45003026	ມປ່າ ອີ້ ຕສັ່ນ ທິນ-ຮູ່ງ ປຸນ ທສີງ ນິ່ນ ແປ້ງ ຟິມ ເຍີຍ , ເຫວີ່ຍ ຕສຸ ມ່ຽນ ປ໌າມ ຕສຸ໌ຍ ມປ່າ ຫາຍ ເຕົ້າ ສຽນ ເຂົາ ເຢ​ຊູ ກີ​ຕູ່ , ທິນ-ຮູ່ງ ປຸນ ວົ້ວ ເຕົ້າ ເຖສົາ ນິ່ນ ຫອບ ໂຮຍ້ວ .
45003027	ຮນັ້ງ ໜ່າຍ , ບົວ ຕໍ້ ຫາຍ ຫຍູ່ງ ຕ້າຍ ປູ໋ງ ຫວ່າ-ເໝົາ ? ໄມ້ ມ່າຍ ຫາຍ ຫຍູ່ງ . ເຫວີ່ຍ ຫາຍ ຕິ່ວ ໄມ້ ມ່າຍ ? ເຫວີ່ຍ ຕສຸ ບົວ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ ໄຟ ? ໄມ້ ເຕສີ໌ຍ . ເຊ ເຫວີ່ຍ ຕສຸ ບົວ ສຽນ ຮນັ້ງ .
45003028	ບົວ ຮິ້ວ ຕຸ໊ ທິນ-ຮູ່ງ ປຸນ ມ່ຽນ ເຖສົາ ນິ່ນ ຫອບ ໂຮຍ້ວ ເຊ ເຫວີ່ຍ ບົວ ສຽນ ເຂົາ ເຢ​ຊູ , ໄມ້ ເຕສີ໌ຍ ເຫວີ່ຍ ເອີຍ ເລີ໌ຍ-ຫລັດ ໂຕສ໋ວ .
45003029	ທິນ-ຮູ່ງ ຂູງ ໂຕສ໋ວ ຢິວ​ໄທ ມ່ຽນ ເຍີຍ ທິນ-ຮູ່ງ ຮນັ້ງ ໄຟ ? ນິ່ນ ໄມ້ ໂຕສ໋ວ ຈັ໋ນ ເຍີຍ ທິນ-ຮູ່ງ ? ໂຕສ໋ວ ເຍີຍ ເຫລາະ . ນິ່ນ ຢ່າ ໂຕສ໋ວ ຈັ໋ນ ເຍີຍ ທິນ-ຮູ່ງ .
45003030	ຂູງ ມ່າຍ ດຸ ເຕົ້າ ທິນ-ຮູ່ງ ຮນັ້ງ . ນິ່ນ ອ໋ອຍ ປຸນ ລ່ຽມ ຢິວ​ໄທ ມ່ຽນ , ລ່ຽມ ຈັ໋ນ ເຖສົາ ນິ່ນ ຫອບ ໂຮຍ້ວ . ຢຽດ ຕສູ໊ງ ຕຸ໊ ເຖສົາ ນິ່ນ ຫອບ ເຊ ເຫວີ່ຍ ນິ່ນ ບົວ ສຽນ ເຂົາ ເຢ​ຊູ .
45003031	ວົ້ວ ຫຍູ່ງ , ບົວ ສຽນ ເຢ​ຊູ ຕສ່ຽວ ປຸນ ເລີ໌ຍ-ຫລັດ ດ໊ອດ ໄຟ ? ໄມ້ ເຕສີ໌ຍ . ຕ໋າວ ດສ໋ວນ ບົວ ໂຕສ໋ວ ປຸນ ເລີ໌ຍ-ຫລັດ ເກົ້າ ວ້ວນ .
45004001	ວົ້ວ ຫຍູ່ງ , ບົວ ອ໋ອຍ ຕສຸ ຮນັ້ງ ຫາຍ ນໍ ກ໊ອງ ? ເອີຍ ບົວ ຢິວ​ໄທ ມ່ຽນ ເຍີຍ ໂຕ້ວ ຕສົງ , ໂຕສ໋ວ ອົງ-ຖາຍ-ແງະ ວົ້ວ ເຕົ້າ ອັບ​ລາ​ຮຳ , ຮນັ້ງ ຫາຍ ນໍ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ?
45004002	ເຊ ກ໊ອງ ອັບ​ລາ​ຮຳ ເຫວີ່ຍ ນິ່ນ ໂຕສ໋ວ ເຍີຍ ສີ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ , ນິ່ນ ຕສ່ຽວ ໄຮ່ ປູ໋ງ ຫວ່າ-ເໝົາ . ມປ່າ ຢຽມ ທິນ-ຮູ່ງ ເຍີຍ ດສະຮມຽນ ອັບ​ລາ​ຮຳ ໄມ້ ໄຮ່ ປູ໋ງ ຫວ່າ-ເໝົາ .
45004003	ກີງ-ໂຊວ ກ໊ອງ , “ ອັບ​ລາ​ຮຳ ສຽນ ທິນ-ຮູ່ງ . ເຫວີ່ຍ ນິ່ນ ສຽນ , ທິນ-ຮູ່ງ ຕສ່ຽວ ຝຸນ ອັບ​ລາ​ຮຳ ເຖສົາ ນິ່ນ ຫອບ ໂຮຍ້ວ . ”
45004004	ມ່ຽນ ໂຕສ໋ວ ກົງ ຕຸ໊ ກົງ-ຕສິ້ນ . ນິ່ນ ເຍີຍ ກົງ-ຕສິ້ນ ໄມ້ ຝຸນ ໂຕສ໋ວ ຕສີ້ງ ເຫຍີ່ຍ , ເຊ ນິ່ນ ກັ້ນ ປ໊ຽດ ຕ້າຍ ເຍີຍ ຮນັ້ງ .
45004005	ຫາຍ ເຕົ້າ ໄມ້ ເຂົາ ກັ້ນ ໂຕສ໋ວ ເຍີຍ ສີ່ ມປ່າ ສຽນ ເຂົາ ທິນ-ຮູ່ງ , ຕົ້ງ ປຸນ ຕສຸ໌ຍ-ມ່ຽນ ເຖສົາ ນິ່ນ ຫອບ ໂຮຍ້ວ ວົ້ວ ເຕົ້າ , ເຫວີ່ຍ ນິ່ນ ສຽນ , ທິນ-ຮູ່ງ ຕສ່ຽວ ຝຸນ ວົ້ວ ເຕົ້າ ເຖສົາ ນິ່ນ ຫອບ ໂຮຍ້ວ ໝີ່ ອ໊ະ .
45004006	ດາ​ວິດ ຢ່າ ຟີ່ ຮນັ້ງ ເຍີຍ ກ໊ອງ , ໄມ້ ເຂົາ ກັ້ນ ໂຕສ໋ວ ເຍີຍ ສີ່ ມປ່າ ສຽນ ເຂົາ ທິນ-ຮູ່ງ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ , ວົ້ວ ຫຍູ່ງ ມ່ຽນ ມ່າຍ ອຈຽນ-ໂຢ້ວ ອ໊ະ .
45004007	ດາ​ວິດ ກ໊ອງ , “ ຫາຍ ເຕົ້າ ໂຕສ໋ວ ຕ່ອງ ຕສຸ໌ຍ ມປ່າ ຕຸ໊ ທິນ-ຮູ່ງ ກວັ່ງ ອກອຍ , ນິ່ນ ປ໌າມ ຕສຸ໌ຍ ມປ່າ ທິນ-ຮູ່ງ ກວັ່ງ ນິ່ນ ເຍີຍ ຕສຸ໌ຍ ,
45004008	ຫາຍ ເຕົ້າ ໄມ້ ຕສຸ ຕສ໊ຽວ ຝຸນ ນິ່ນ ມ່າຍ ຕສຸ໌ຍ , ວົ້ວ ເຕົ້າ ຕສ່ຽວ ມ່າຍ ອອນ-ເຫລາະ ອ໊ະ . ”
45004009	ນ້າຍ ຫຍູ່ງ ອຈຽນ-ໂຢ້ວ , ຂູງ ເຈ໋ຍ ກ໊າດ ເຍີຍ ເລີ໌ຍ ວົ້ວ ເຕີ໋ຍ ມ່ຽນ ໄຮ່ ມ່າຍ ຮນັ້ງ ໄຟ ? ໄມ້ ເຕສີ໌ຍ . ໄມ້ ເຈ໋ຍ ກ໊າດ ເຍີຍ ມ່ຽນ ມປ່າ ໄຮ່ ມ່າຍ ເຍີຍ . ເຢຍ ບົວ ຕສູ໊ງ ກ໊ອງ ເຈ໋ຍ ເຍີຍ . ອັບ​ລາ​ຮຳ ສຽນ ທິນ-ຮູ່ງ , ທິນ-ຮູ່ງ ຕສ່ຽວ ຝຸນ ອັບ​ລາ​ຮຳ ເຖສົາ ນິ່ນ ຫອບ ໂຮຍ້ວ ໝີ່ ອ໊ະ .
45004010	ທິນ-ຮູ່ງ ຕສຢັ້ງ ຫາຍ ຝຸນ ອັບ​ລາ​ຮຳ ເຖສົາ ນິ່ນ ຫອບ ໂຮຍ້ວ ? ວົ້ວ ຕສັ່ນ ອັບ​ລາ​ຮຳ ເຈ໋ຍ ກ໊າດ ເຍີຍ ເລີ໌ຍ ໄຟ ໄມ້ ແກ້ງ ເຈ໋ຍ ? ວົ້ວ ຕສັ່ນ ນິ່ນ ຖສໍ່ ໄມ້ ແກ້ງ ເຈ໋ຍ .
45004011	ນິ່ນ ອກະຮ້າ ຖສີງ ຕ້າຍ ເຈ໋ຍ . ນ້າຍ ເຈ໋ຍ ກ໊າດ ເຍີຍ ເລີ໌ຍ ໂຕສ໋ວ ຈັ໋ງ-ໂຫ່ ຮນັ້ງ ອກ໊າບ ຈ໊ຽນ ຢ໋ຽນ , ປຸນ ທສີງ ອັບ​ລາ​ຮຳ ສຽນ ທິນ-ຮູ່ງ , ທິນ-ຮູ່ງ ຕສ່ຽວ ຝຸນ ເຖສົາ ນິ່ນ ຫອບ ໂຮຍ້ວ . ຮນັ້ງ ໜ່າຍ , ອັບ​ລາ​ຮຳ ຕສ່ຽວ ໂຕສ໋ວ ຢຽດ ຕສູ໊ງ ສຽນ ທິນ-ຮູ່ງ ເຍີຍ ມ່ຽນ ເຍີຍ ອົງ-ຖາຍ-ແງະ , ໄມ້ ກຸ໊ນ ນິ່ນ ບົວ ໄມ້ ແກ້ງ ເຈ໋ຍ ກ໊າດ ເຍີຍ ເລີ໌ຍ . ມປ່າ ມ່ຽນ ສຽນ ທິນ-ຮູ່ງ , ທິນ-ຮູ່ງ ຕສ່ຽວ ຝຸນ ນິ່ນ ບົວ ເຖສົາ ນິ່ນ ຫອບ ໂຮຍ້ວ ອ໊ະ .
45004012	ອັບ​ລາ​ຮຳ ຢ່າ ໂຕສ໋ວ ເຈ໋ຍ ກ໊າດ ເຍີຍ ເລີ໌ຍ ວົ້ວ ເຕີ໋ຍ ມ່ຽນ ເຍີຍ ອົງ-ຖາຍ-ແງະ . ໄມ້ ເຕສີ໌ຍ ຫລາຍ ນິ່ນ ບົວ ເຈ໋ຍ ກ໊າດ ເຍີຍ ເລີ໌ຍ , ເຊ ເຫວີ່ຍ ຕສຸ ນິ່ນ ບົວ ສຽນ ທິນ-ຮູ່ງ ຮນັ້ງ ອັບ​ລາ​ຮຳ ໄມ້ ແກ້ງ ເຈ໋ຍ ກ໊າດ ເຍີຍ ເລີ໌ຍ ສຽນ ທິນ-ຮູ່ງ ວົ້ວ ນໍ .
45004013	ທິນ-ຮູ່ງ ແລ໌ງ ຫວ່າ ປຸນ ອັບ​ລາ​ຮຳ ເຖສົາ ນິ່ນ ເຍີຍ ເຕສີ໊ຍ-ຟຸນ . ນິ່ນ ກ໊ອງ ປ້າມ ເກນ ອ໋ອຍ ເປ໋ນ ນິ່ນ ບົວ ເຍີຍ ປ່ວນ . ທິນ-ຮູ່ງ ຮນັ້ງ ນ້າຍ ນໍ ແລ໌ງ ໄມ້ ເຕສີ໌ຍ ເຫວີ່ຍ ອັບ​ລາ​ຮຳ ເອີຍ ເລີ໌ຍ-ຫລັດ ໂຕສ໋ວ . ເຊ ເຫວີ່ຍ ອັບ​ລາ​ຮຳ ສຽນ ທິນ-ຮູ່ງ , ທິນ-ຮູ່ງ ຕສ່ຽວ ຝຸນ ອັບ​ລາ​ຮຳ ເຖສົາ ນິ່ນ ຫອບ ໂຮຍ້ວ .
45004014	ເຊ ກ໊ອງ ທິນ-ຮູ່ງ ແລ໌ງ ນ້າຍ ເຕີ໋ຍ ຫວ່າ ປຸນ ເອີຍ ເລີ໌ຍ-ຫລັດ ໂຕສ໋ວ ເຍີຍ ມ່ຽນ , ມ່ຽນ ສຽນ ທິນ-ຮູ່ງ ຕສ່ຽວ ໄມ້ ມ່າຍ ເອີ໋ຍ ເລີ໌ຍ . ທິນ-ຮູ່ງ ແລ໌ງ ເຍີຍ ຫວ່າ ຢ່າ ໄມ້ ລ່ຳ ຫລົ່ງ .
45004015	ມ່ຽນ ໄມ້ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ , ທິນ-ຮູ່ງ ຕສ່ຽວ ໂນ໌ວ ໄຫ່ ມ່ຽນ . ມປ່າ ຫາຍ ນອມ ຕ໋ອງ ໄມ້ ມ່າຍ ເລີ໌ຍ-ຫລັດ , ຢຽມ ວົ້ວ ໄມ້ ໄຮ່ ປ໌າມ ເລີ໌ຍ-ຫລັດ .
45004016	ເຫວີ່ຍ ນ້າຍ , ອັບ​ລາ​ຮຳ ເຍີຍ ເຕສີ໊ຍ-ຟຸນ ອ໋ອຍ ຕສຸ ສຽນ ເຂົາ ທິນ-ຮູ່ງ ຖສີງ ຕຸ໊ ຕສິ໊ບ ເອີຍ ທິນ-ຮູ່ງ ແລ໌ງ ເຍີຍ ຫວ່າ . ນິ່ນ ບົວ ຕຸ໊ ຕສິ໊ບ ເຊ ເຫວີ່ຍ ທິນ-ຮູ່ງ ເຍີຍ ເອນ ຮນັ້ງ . ເອີຍ ທິນ-ຮູ່ງ ແລ໌ງ ເຍີຍ ຫວ່າ ນິ່ນ ເປວ ຈ໊ຽນ ອັບ​ລາ​ຮຳ ເຍີຍ ຢຽດ ຕສູ໊ງ ເຕສີ໊ຍ-ຟຸນ ຕຸ໊ ຕສິ໊ບ . ໄມ້ ເຕສີ໌ຍ ຂູງ ເອີຍ ເລີ໌ຍ-ຫລັດ ໂຕສ໋ວ ວົ້ວ ເຕີ໋ຍ ຕຸ໊ ຕສິ໊ບ ຮນັ້ງ . ນິ່ນ ຢ່າ ແລ໌ງ ປຸນ ຢຽດ ຕສູ໊ງ ສຽນ ຮນັ້ງ ອັບ​ລາ​ຮຳ ສຽນ ວົ້ວ ເຕີ໋ຍ ຕຸ໊ ຕສິ໊ບ , ເຫວີ່ຍ ຕສຸ ອັບ​ລາ​ຮຳ ໂຕສ໋ວ ບົວ ຢຽດ ຕສວັ໋ງ ເຍີຍ ອົງ-ຖາຍ-ແງະ .
45004017	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ , “ ເຢຍ ປຸນ ເມີ່ຍ ໂຕສ໋ວ ທສ້ຳ-ຝີງ ມ່ຽນ ເຍີຍ ອົງ-ຖາຍ-ແງະ . ”
45004018	ໄມ້ ກຸ໊ນ ອັບ​ລາ​ຮຳ ກັ້ນ ປວັດ ໄມ້ ລ່ຳ ຮນ້ຳ ອ໊ະ , ນິ່ນ ສຽນ ທິນ-ຮູ່ງ ຕສ່ຽວ ມ່າຍ ລ່ຳ ຮນ້ຳ ເຍີຍ , ຖສີງ ຕຸ໊ ໂຕສ໋ວ ເຕສ໋ຍ ຝີງ ມ່ຽນ ເຍີຍ ອົງ-ຖາຍ-ແງະ . ຮນັ້ງ ກີງ-ໂຊວ ກ໊ອງ , “ ເມີ່ຍ ຕສູ໊ງ ອ໋ອຍ ມ່າຍ ເຕສີ໊ຍ-ຟຸນ ດົ່ງ ນ້າຍ ທສ້ຳ . ”
45004019	ວົ້ວ ຕສັ່ນ ອັບ​ລາ​ຮຳ ອ໊າ ລ່ຳ ດັ໊ບ ເປັຍ ຢຽດ ແປ໊ະ ຫຮຍັງ . ນິ່ນ ຮິ້ວ ຕຸ໊ ນິ່ນ ກັ້ນ ເຍີຍ ຊິນ ຕ໋ອງ ຮນັ້ງ ໄຕ່ ໝີ່ ອ໊ະ ນໍ . ຊາ​ລາ ແຊງ-ຢູ໌ງ ເຍີຍ ຕສຢັ້ງ ໂຫ່ ຢ່າ ເຈ໋ຍ ໝີ່ ອ໊ະ . ມປ່າ ອັບ​ລາ​ຮຳ ຖສໍ່ ສຽນ ວ້ວນ ທິນ-ຮູ່ງ , ຢ່າ ໄມ້ ຖຸຍ ໂປ່ວ .
45004020	ນິ່ນ ສຽນ ທິນ-ຮູ່ງ ອ໋ອຍ ເອີຍ ຈ໊ຽນ ວົ້ວ ເຕີ໋ຍ ແລ໌ງ ເຍີຍ ຫວ່າ ໂຕສ໋ວ . ນິ່ນ ເຍີຍ ໂຮຍ້ວ ຢ່າ ໄມ້ ຮລູ່ງ ຮລວດ , ຖສໍ່ ຈາ ສຽນ ເກົ້າ ວ້ວນ ຢ່າ ເທສງ ທິນ-ຮູ່ງ .
45004021	ອັບ​ລາ​ຮຳ ສຽນ ຕີ່ງ ທິນ-ຮູ່ງ ອ໋ອຍ ເອີຍ ວົ້ວ ເຕີ໋ຍ ແລ໌ງ ເຍີຍ ຫວ່າ ໂຕສ໋ວ .
45004022	ເຫວີ່ຍ ຕສຸ ອັບ​ລາ​ຮຳ ຮນັ້ງ ນ້າຍ ນໍ ສຽນ ທິນ-ຮູ່ງ , ທິນ-ຮູ່ງ ຕສ່ຽວ ຝຸນ ອັບ​ລາ​ຮຳ ເຖສົາ ນິ່ນ ຫອບ ໂຮຍ້ວ ໝີ່ ອ໊ະ .
45004023	“ ຝຸນ ນິ່ນ ເຖສົາ ທິນ-ຮູ່ງ ຫອບ ໂຮຍ້ວ ໝີ່ ອ໊ະ , ” ນ້າຍ ໂຈ໋ວ ຫວ່າ ໄມ້ ຕານ ເຫວີ່ຍ ອັບ​ລາ​ຮຳ ເຟ້ຍ ຮນັ້ງ .
45004024	ຢ່າ ເຫວີ່ຍ ບົວ ເຟ້ຍ ເຫວີ່ຍ ຕສຸ ບົວ ສຽນ ທິນ-ຮູ່ງ , ຕົ້ງ ປຸນ ບົວ ເຍີຍ ຕສ໊ຽວ ເຢ​ຊູ ນັ່ງ ຕ້າຍ ວົ້ວ ເຕົ້າ . ຮນັ້ງ ໜ່າຍ , ທິນ-ຮູ່ງ ຕສ່ຽວ ຝຸນ ບົວ ເຖສົາ ນິ່ນ ຫອບ ໂຮຍ້ວ ໝີ່ ອ໊ະ .
45004025	ເຢ​ຊູ ຕສຸ ຈິວ ປຸນ ມ່ຽນ ໄຕ໋ ເຊ ຫລາຍ ບົວ ເຍີຍ ຕສຸ໌ຍ . ຕສຸ ໄຕ໋ ໄຕ່ ມປ່າ ທິນ-ຮູ່ງ ແອ໋ງ ປຸນ ນິ່ນ ນັ່ງ ຕ້າຍ ເຫວີ່ຍ ປຸນ ບົວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
45005001	ບົວ ສຽນ ເຂົາ ທິນ-ຮູ່ງ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ . ຮນັ້ງ ໜ່າຍ , ບົວ ເຍີຍ ຕສ໊ຽວ ເຢ​ຊູ ກີ​ຕູ່ ປຸນ ບົວ ຕຸ໊ ເຖສົາ ທິນ-ຮູ່ງ ມ່າຍ ແປ້ງ ອອນ .
45005002	ເຫວີ່ຍ ຕສຸ ບົວ ສຽນ ເຂົາ ກີ​ຕູ່ ນິ່ນ ຕສ່ຽວ ປຸນ ບົວ ຮິ້ວ ທິນ-ຮູ່ງ ເຍີຍ ເອນ , ຕົ້ງ ບົວ ອີ້ ຕສັ່ນ ຕຸ໊ ເຍີຍ ເອນ . ບົວ ອະເຮນີ້ຍ ໄຫ່ ເຫວີ່ຍ ຕສຸ ຮິ້ວ ຕີ່ງ ບົວ ອ໋ອຍ ຕຸ໊ ປ່ວນ ທິນ-ຮູ່ງ ເຍີຍ ອຈັງ-ຫລ່າງ .
45005003	ໄມ້ ຕານ ນ້າຍ ຮນັ້ງ , ໄມ້ ກຸ໊ນ ບົວ ມ່າຍ ໜ່ານ ຕສີ້ງ , ບົວ ອອນ-ເຫລາະ ໄຫ່ ເຫວີ່ຍ ຕສຸ ບົວ ຮິ້ວ ຕຸ໊ ໜ່ານ ຕສີ້ງ ປຸນ ບົວ ມ່າຍ ໜ່ອຍ ເຕ໊ຍ ຕຸ໊ .
45005004	ບົວ ມ່າຍ ໜ່ອຍ ເຕ໊ຍ , ທິນ-ຮູ່ງ ຕສ່ຽວ ປວັດ ຫອບ ໂຮຍ້ວ , ບົວ ຖສີງ ຕ້າຍ ມ່າຍ ລ່ຳ ຮນ້ຳ .
45005005	ຮນັ້ງ ໜ່າຍ ມ່າຍ ລ່ຳ ຮນ້ຳ ໄມ້ ໄຮ່ ປຸນ ບົວ ພຢັດ , ເຫວີ່ຍ ຕສຸ ທິນ-ຮູ່ງ ເຖສີຍ ສີງ ລີ່ງ ປຸນ ບົວ ຢ່າ ຫລົ່ງ ສີງ ລີ່ງ ປຸນ ບົວ ຮິ້ວ ຕຸ໊ ທິນ-ຮູ່ງ ດົ່ງ ຫາຍ ຮນ້ຳ ບົວ .
45005006	ຕົ້ງ ບົວ ໄມ້ ມ່າຍ ທຈະ ເຖງ ຕຸ໊ ບົວ ກັ້ນ ວົ້ວ ຕສັ່ນ , ກີ​ຕູ່ ເອີຍ ທິນ-ຮູ່ງ ຕີ່ງ ຕ້າຍ ເຍີຍ ຕສຢັ້ງ ໂຫ່ ເຫວີ່ຍ ຕສຸ໌ຍ-ມ່ຽນ ໄຕ່ .
45005007	ເຫວີ່ຍ ກັນ ເລີ໌ຍ-ຫລັດ ໝ່ວນ ເຍີຍ ມ່ຽນ ໄຕ່ ເຊ ອະ ເຍີຍ . ເຫວີ່ຍ ຄູ້ ມ່ຽນ ໄຕ່ ເດສ໋ຍ ໄຮ່ ມ່າຍ ເຕົ້າ ປ໊າ ກ໊າມ ໄຕ່ ມເປີຍ .
45005008	ມປ່າ ທິນ-ຮູ່ງ ປຸນ ທສີງ ນິ່ນ ດົ່ງ ຫາຍ ຮນ້ຳ ບົວ . ຕົ້ງ ບົວ ຖສໍ່ ໂຕສ໋ວ ຕສຸ໌ຍ-ມ່ຽນ ເຍີຍ ຕສຢັ້ງ ໂຫ່ ກີ​ຕູ່ ເຫວີ່ຍ ບົວ ໄຕ່ .
45005009	ອີ້ ຕສັ່ນ ບົວ ເຂົາ ກີ​ຕູ່ ເຍີຍ ດສຢ໊າມ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ . ຮນັ້ງ ໜ່າຍ , ກີ​ຕູ່ ຢຽດ ເຕສີຍ ອ໋ອຍ ໂອຈ໋ວ ບົວ , ໄມ້ ປຸນ ທິນ-ຮູ່ງ ໂນ໌ວ .
45005010	ບົວ ຖສໍ່ ໂຕສ໋ວ ທິນ-ຮູ່ງ ເຍີຍ ວິນ-ວັ້ງ ວົ້ວ ຕສັ່ນ , ທິນ-ຮູ່ງ ເຍີຍ ຕອນ ໄຕ່ ມີ່ງ ປຸນ ບົວ ເຖສົາ ທິນ-ຮູ່ງ ຫອບ ໂຮຍ້ວ . ອີ້ ຕສັ່ນ ບົວ ເຖສົາ ທິນ-ຮູ່ງ ຫອບ ໂຮຍ້ວ , ນິ່ນ ເຍີຍ ຕອນ ນັ່ງ ຕ້າຍ ຕສຢັ້ງ ຈ໊ຽນ ຕສ່ຽວ ຢຽດ ເຕສີຍ ອ໋ອຍ ໂອຈ໋ວ ບົວ .
45005011	ໄມ້ ຕານ ບົວະ ນ້າຍ . ບົວ ອະເຮນີ້ຍ ເຫວີ່ຍ ຕສຸ ທິນ-ຮູ່ງ ຫລົ່ງ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ປຸນ ບົວ ເຖສົາ ນິ່ນ ຫອບ ໂຮຍ້ວ .
45005012	ຫລາຍ ດຸ ລ່ານ ມ່ຽນ ປ໌າມ ຕສຸ໌ຍ , ຕສຸ໌ຍ ເປັຍ ປ້າມ ເກນ . ຕສຸ໌ຍ ຢ່າ ໂຕສ໋ວ ປຸນ ມ່ຽນ ຕສຸ ໄຕ່ . ເຫວີ່ຍ ນ້າຍ ຕສຸ ໄຕ່ ເຍີຍ ທຈະ ລິ່ນ ຈ໊ຽນ ມີ່ງ ປຸນ ໝ່ານ ມ່ຽນ ຕສຸ ໄຕ່ ເຫວີ່ຍ ຕສຸ ເຕົ້າໆ ມ່ຽນ ປ໌າມ ຕສຸ໌ຍ .
45005013	ທິນ-ຮູ່ງ ໄມ້ ແກ້ງ ປຸນ ເລີ໌ຍ-ຫລັດ ມ່ຽນ ວົ້ວ ຕສັ່ນ , ຕສຸ໌ຍ ຢຽມ ປ້າມ ເກນ ດ່າງ ອ໊ະ . ມປ່າ ຢຽມ ຫາຍ ໄມ້ ມ່າຍ ເລີ໌ຍ-ຫລັດ , ຢຽມ ວົ້ວ ໄມ້ ຝຸນ ມ່າຍ ຕສຸ໌ຍ .
45005014	ຮນັ້ງ ຫາຍ ຢ່າ ປ່າ , ຢຽມ ອາ​ດຳ ເຍີຍ ລູ່ງ ເດ໊ຍ ເຖົາ ໂມ​ເຊ ເຍີຍ ລູ່ງ ເດ໊ຍ , ຕສຸ ໄຕ່ ເຍີຍ ທຈະ ກຸ໊ນ ຈ໊ຽນ ໝ່ານ ມ່ຽນ . ລ່ຽມ ໄມ້ ປ໌າມ ຕສຸ໌ຍ ຮນັ້ງ ອາ​ດຳ ປ໌າມ ເຍີຍ ຕສຸ໌ຍ ວົ້ວ ເຕີ໋ຍ ຢ່າ ຕສຸ ໄຕ່ ເຍີຍ ທຈະ ກຸ໊ນ ຈ໊ຽນ . ອາ​ດຳ ໂຕສ໋ວ ອກະຮ້າ ອ໋ອຍ ຕ້າຍ ວົ້ວ ລ່ານ ເຍີຍ ຫຍູ່ງ ເຕສີ໊ຍ ມປ່າ ນິ່ນ ບົວ ອີ ລ່ານ ໄມ້ ຟີ່ ຮນັ້ງ ,
45005015	ເຫວີ່ຍ ຕສຸ ທິນ-ຮູ່ງ ແປະໆ ປຸນ ເຍີຍ ຕສີ້ງ ເຫຍີ່ຍ ເຖສົາ ອາ​ດຳ ປ໌າມ ເຍີຍ ຕສຸ໌ຍ ໄມ້ ຟີ່ ຮນັ້ງ . ຫລາຍ ຢຽດ ລ່ານ ມ່ຽນ ປ໌າມ ຕສຸ໌ຍ , ມ່ຽນ ທສ້ຳ ເຍີຍ ຕສຸ ໄຕ່ . ມປ່າ ທິນ-ຮູ່ງ ເຍີຍ ເອນ ເຖສົາ ນິ່ນ ແປະໆ ປຸນ ເຍີຍ ຕສີ້ງ ເຫຍີ່ຍ ເກົ້າ ໂຮລ ເຈ໋ຍ , ຕົ້ງ ນິ່ນ ຫລົ່ງ ຢຽດ ລ່ານ ມ່ຽນ , ເຢ​ຊູ ກີ​ຕູ່ , ເຍີຍ ເອນ , ປຸນ ມ່ຽນ ທສ້ຳ ຕຸ໊ ເຍີຍ ຕສີ້ງ ເຫຍີ່ຍ .
45005016	ທິນ-ຮູ່ງ ເຖສີຍ ປຸນ ເຍີຍ ຕສີ້ງ ເຫຍີ່ຍ ເຖສົາ ຢຽດ ລ່ານ ມ່ຽນ ປ໌າມ ເຍີຍ ຕສຸ໌ຍ ໄມ້ ຟີ່ ຮນັ້ງ . ຢຽດ ລ່ານ ມ່ຽນ ປ໌າມ ຢຽດ ດສຸ່ນ ຕສຸ໌ຍ ຕສ່ຽວ ຕສຸ ຕີ່ງ ຈ໊ຽນ ຕສຸ໌ຍ ອ໊ະ . ມ່ຽນ ທສ້ຳ ປ໌າມ ຕສຸ໌ຍ ມປ່າ ເຫວີ່ຍ ທິນ-ຮູ່ງ ເຖສີຍ ປຸນ ເຍີຍ ຕສີ້ງ ເຫຍີ່ຍ ນິ່ນ ບົວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
45005017	ຫລາຍ ຢຽດ ລ່ານ ມ່ຽນ ປ໌າມ ເຍີຍ ຕສຸ໌ຍ , ຕສຸ ໄຕ່ ເຍີຍ ທຈະ ຕສ່ຽວ ກຸ໊ນ ຈ໊ຽນ ໝ່ານ ມ່ຽນ . ມປ່າ ເຢ​ຊູ ກີ​ຕູ່ , ດຸ ລ່ານ ມ່ຽນ , ໂຕສ໋ວ ເຍີຍ ສີ່ ໂຮລ ຕຸ໊ ດົ່ງ ຫາຍ ທສ້ຳ ! ເຫວີ່ຍ ຕສຸ ເຕົ້າໆ ມ່ຽນ ຕຸ໊ ຕສິ໊ບ ທິນ-ຮູ່ງ ເຍີຍ ຮູ່ງ ເອນ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ຢ່າ ຕຸ໊ ເຂົາ ຢຽດ ເຕົ້າ ມ່ຽນ , ເຢ​ຊູ ກີ​ຕູ່ , ຢຽມ ເສີຍ ຕສັ່ງ ຕຸ໊ ກຸ໊ນ .
45005018	ຮນັ້ງ ໜ່າຍ , ຫລາຍ ດຸ ລ່ານ ມ່ຽນ ປ໌າມ ດສຸ່ນ ຕສຸ໌ຍ , ຕສວັ໋ງ ມ່ຽນ ຕສຸ ຕີ່ງ ຕສຸ໌ຍ . ຟີ່ ຮນັ້ງ ເຍີຍ , ດຸ ລ່ານ ມ່ຽນ ໂຕສ໋ວ ດສຸ່ນ ຄູ້ ສີ່ ຕສ່ຽວ ປຸນ ຢຽດ ຕສູ໊ງ ມ່ຽນ ເປ໋ນ ປູ໋ງ ອກອຍ ເຍີຍ ມ່ຽນ , ຕຸ໊ ຕສຢັ້ງ ຈ໊ຽນ .
45005019	ດຸ ລ່ານ ມ່ຽນ ໄມ້ ໝວັງ ທິນ-ຮູ່ງ ເຍີຍ ຫວ່າ , ຕສວັ໋ງ ມ່ຽນ ຕສ່ຽວ ເປ໋ນ ຕສຸ໌ຍ-ມ່ຽນ ເດສ່ງ . ຟີ່ ຮນັ້ງ ເຍີຍ , ດຸ ລ່ານ ມ່ຽນ ໝວັງ ທິນ-ຮູ່ງ ເຍີຍ ຫວ່າ , ຕສວັ໋ງ ມ່ຽນ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
45005020	ທິນ-ຮູ່ງ ປຸນ ເລີ໌ຍ-ຫລັດ ຢຽມ ນ້າຍ ລູ່ງ ເດ໊ຍ ໂຕສ໋ວ ປຸນ ຕສຸ໌ຍ ຈາ ທສ້ຳ ຈ໊ຽນ ຝາວ . ມປ່າ ຕສຸ໌ຍ ຢຽມ ຫາຍ ທສວດ ທສ້ຳ , ທິນ-ຮູ່ງ ເຍີຍ ເອນ ຢຽດ ເຕສີຍ ທສ້ຳ ຈ໊ຽນ ຝາວ .
45005021	ຮນັ້ງ ໜ່າຍ , ຕສຸ໌ຍ ກຸ໊ນ ຈ໊ຽນ ປຸນ ມ່ຽນ ຕສຸ ໄຕ່ . ທິນ-ຮູ່ງ ເຍີຍ ເອນ ຢ່າ ຟີ່ ຮນັ້ງ ເຍີຍ ກຸ໊ນ ຈ໊ຽນ ປຸນ ມ່ຽນ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ , ຢ່າ ປຸນ ບົວ ເຂົາ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ຕຸ໊ ຢຽດ ລິ໌ວ ເຍີຍ ແໝ່ງ .
45006001	ວົ້ວ ຫຍູ່ງ , ບົວ ອ໋ອຍ ຕສຸ ຮນັ້ງ ຫາຍ ນໍ ກ໊ອງ ? ບົວ ຖສໍ່ ອ໋ອຍ ຕສຸ ປ໌າມ ຈ໊ຽນ ຕສຸ໌ຍ ມີ່ງ ທິນ-ຮູ່ງ ຖສີງ ຕ້າຍ ໄຮ່ ເຖສີຍ ເອນ ທສ້ຳ ຈ໊ຽນ ຝາວ ໄຟ ?
45006002	ຕສູ໊ງ ໄມ້ ເຕສີ໌ຍ ! ເອີຍ ໂຕສ໋ວ ຕສຸ໌ຍ ເຍີຍ ເຈົ໊າ ບົວ ຕສູ໊ງ ໄຕ່ ໝີ່ ອ໊ະ . ວົ້ວ ຫຍູ່ງ ບົວ ຮນັ້ງ ຫາຍ ນໍ ໄຮ່ ໂຕສ໋ວ ຈ໊ຽນ ຕສຸ໌ຍ ມີ່ງ ?
45006003	ເມີ່ຍ ບົວ ຮິ້ວ ຕຸ໊ ບົວ ເຈ໋ຍ ວວມ ເຍີຍ ເລີ໌ຍ , ບົວ ຕຸ໊ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ . ເຈ໋ຍ ເລີ໌ຍ ວົ້ວ ຕສັ່ນ ຕຸ໊ ເຖສົາ ນິ່ນ ຈວັ່ງ ໄຕ່ .
45006004	ຮນັ້ງ ໜ່າຍ , ບົວ ເຈ໋ຍ ວວມ ເຍີຍ ເລີ໌ຍ , ບົວ ເຖສົາ ກີ​ຕູ່ ໄຕ່ ມີ່ງ ປຢົ໊ບ ຈ໊ຽນ ເຫວີ່ຍ ປຸນ ບົວ ຕຸ໊ ຊຢັງ-ຕສຢັ້ງ ແໝ່ງ , ຮນັ້ງ ກີ​ຕູ່ ໄຕ່ ມີ່ງ ຕສັ່ງ ເຕ໋ຍ ຢ່າ ຫລົ່ງ ອຈັງ-ຫລ່າງ ເຍີຍ ຕົ້ມ ທຈະ ປຸນ ນິ່ນ ແອ໋ງ ນັ່ງ ຕ້າຍ ຕສຢັ້ງ ຈ໊ຽນ ວົ້ວ ນໍ .
45006005	ເຊ ກ໊ອງ ບົວ ຕຸ໊ ເຖສົາ ກີ​ຕູ່ ຈວັ່ງ ແໝ່ງ ໄຕ່ , ທິນ-ຮູ່ງ ປຸນ ບົວ ນັ່ງ ຕ້າຍ ຮນັ້ງ ນິ່ນ ປຸນ ກີ​ຕູ່ ນັ່ງ ຕ້າຍ , ບົວ ຢ່າ ຕຸ໊ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ .
45006006	ບົວ ຢ່າ ຮິ້ວ ຕຸ໊ ບົວ ເຍີຍ ໂລ໌-ໂຮຍ້ວ ຕສຸ ເຖສົາ ກີ​ຕູ່ ຕີງ ວົ້ວ ຕສຽບ ດສັ່ງ ຈ໋າ ເຫວີ່ຍ ປຸນ ປ໌າມ ຕສຸ໌ຍ ເຍີຍ ໂຮຍ້ວ ຕສຸ ໝຽດ . ບົວ ຢ່າ ໄມ້ ຕສຸ ແອ໋ງ ໂຕສ໋ວ ຕສຸ໌ຍ ເຍີຍ ໂນ່ວ .
45006007	ເຫວີ່ຍ ຕສຸ ຫາຍ ເຕົ້າ ໄຕ່ ມີ່ງ ຕສ່ຽວ ເລີ່ຍ ດຸ໊ດ ຕສຸ໌ຍ ເຍີຍ ທຈະ ໝີ່ ອ໊ະ .
45006008	ເຊ ກ໊ອງ ບົວ ເຖສົາ ກີ​ຕູ່ ໄຕ່ ໝີ່ ອ໊ະ , ບົວ ຢ່າ ສຽນ ບົວ ອ໋ອຍ ຕຸ໊ ເຖສົາ ນິ່ນ ຈວັ່ງ ແໝ່ງ ຕສຢັ້ງ .
45006009	ບົວ ຮິ້ວ ຕຸ໊ ກີ​ຕູ່ ໄຕ່ ມີ່ງ ທິນ-ຮູ່ງ ແອ໋ງ ປຸນ ນິ່ນ ນັ່ງ ຕ້າຍ . ອກະຮ້າ ນິ່ນ ຢຽດ ລິ໌ວ ໄມ້ ໄຕ່ ອ໊ະ . ໄຮ່ ໄຕ່ ເຍີຍ ທຈະ ໄມ້ ໄຮ່ ກຸ໊ນ ນິ່ນ .
45006010	ກີ​ຕູ່ ໄຕ່ ເຫວີ່ຍ ປຸນ ຕສຸ໌ຍ ໄມ້ ໄຮ່ ກຸ໊ນ ນິ່ນ . ໄຕ່ ດສຸ່ນ , ຕ໋ອງ ຕຸ໊ ຢຽດ ລິ໌ວ . ອີ້ ຕສັ່ນ ນິ່ນ ຕສຢັ້ງ ຈ໊ຽນ ເຊ ເຫວີ່ຍ ທິນ-ຮູ່ງ ຕສຢັ້ງ .
45006011	ເມີ່ຍ ບົວ ຟີ່ ຮນັ້ງ ເຍີຍ , ອ໋ອຍ ຕສຸ ຝຸນ ກັ້ນ ຮນັ້ງ ໄຕ່ ໝີ່ ອ໊ະ ນໍ , ຕສຸ໌ຍ ກຸ໊ນ ໄມ້ ຈ໊ຽນ . ມປ່າ ເມີ່ຍ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ຕສ່ຽວ ເຫວີ່ຍ ທິນ-ຮູ່ງ ຕສຢັ້ງ ຈ໊ຽນ .
45006012	ເຫວີ່ຍ ນ້າຍ ໄມ້ ຕູ໋ງ ປຸນ ຕສຸ໌ຍ ກຸ໊ນ ເມີ່ຍ ບົວ ໄຮ່ ໄຕ່ ເຍີຍ ຊິນ , ດົ໊ວ ເມີ່ຍ ບົວ ເອີຍ ກັ້ນ ເຍີຍ ໂຮຍ້ວ ຫັ່ນ ອ໋ອຍ ໂຕສ໋ວ .
45006013	ໄມ້ ຕູ໋ງ ປຸນ ຊິນ ຕສັ່ງ ເຍີຍ ຫາຍ ຫຍູ່ງ ໂຕສ໋ວ ຕສຸ໌ຍ , ຫລົ່ງ ໂຕສ໋ວ ຫວ່າຍ ໄຫ່ ເຍີຍ ສີ່ . ຕ໋າວ ດສ໋ວນ ອ໋ອຍ ຕສຸ ຝູງ ກັ້ນ ປຸນ ທິນ-ຮູ່ງ , ຮນັ້ງ ໄຕ່ ມີ່ງ ມປ່າ ທິນ-ຮູ່ງ ປຸນ ແອ໋ງ ນັ່ງ ຕ້າຍ ເຍີຍ ມ່ຽນ ນໍ . ຢ່າ ເຕສ໊າະ ຊິນ ເຍີຍ ຫຍູ່ງໆ ປຸນ ທິນ-ຮູ່ງ ຫລົ່ງ ໂຕສ໋ວ ຫອບ ເຍີຍ ເຈົ໊າ .
45006014	ຕສຸ໌ຍ ໄມ້ ຕຸ໊ ແອ໋ງ ໂຕສ໋ວ ເມີ່ຍ ບົວ ເຍີຍ ຕສ໊ຽວ , ເຫວີ່ຍ ຕສຸ ເມີ່ຍ ບົວ ໄມ້ ຢຽມ ເລີ໌ຍ-ຫລັດ ກະເດ໊ຍ . ເມີ່ຍ ບົວ ຢຽມ ທິນ-ຮູ່ງ ເຍີຍ ເອນ ກະເດ໊ຍ .
45006015	ວົ້ວ ຫຍູ່ງ , ຮນັ້ງ ຫາຍ ນໍ ໂຕສ໋ວ ? ບົວ ໄມ້ ເຕສີ໌ຍ ຢຽມ ເລີ໌ຍ-ຫລັດ ກະເດ໊ຍ , ເຊ ຢຽມ ທິນ-ຮູ່ງ ເຍີຍ ເອນ ກະເດ໊ຍ . ຮນັ້ງ ໜ່າຍ , ເຊວີ່ຍ ບົວ ປ໌າມ ຕສຸ໌ຍ ໄຟ ? ຕສູ໊ງ ໄມ້ ເຕສີ໌ຍ !
45006016	ເມີ່ຍ ບົວ ໄມ້ ຮິ້ວ ຕຸ໊ ໄຟ ? ເຊ ກ໊ອງ ຝູງ ກັ້ນ ໂຕສ໋ວ ຫາຍ ເຕົ້າ ເຍີຍ ໂນ່ວ , ໝວັງ ວົ້ວ ເຕົ້າ ເຍີຍ ຫວ່າ , ເມີ່ຍ ບົວ ຕສ່ຽວ ໂຕສ໋ວ ຕົ້ງ ເມີ່ຍ ບົວ ໝວັງ ວົ້ວ ເຕົ້າ ເຍີຍ ໂນ່ວ . ຮນັ້ງ ໜ່າຍ , ເມີ່ຍ ບົວ ໂຕສ໋ວ ຕສຸ໌ຍ ເຍີຍ ໂນ່ວ ຕສ່ຽວ ອ໋ອຍ ຕສຸ ໄຕ່ . ມປ່າ ເມີ່ຍ ບົວ ໝວັງ ທິນ-ຮູ່ງ ຕສ່ຽວ ຕຸ໊ ເຖສົາ ນິ່ນ ຫອບ ໂຮຍ້ວ .
45006017	ແລ໌ງ ຕສີ້ງ ທິນ-ຮູ່ງ ! ໄມ້ ກຸ໊ນ ຕສິ້ນ ດ່າງ ເມີ່ຍ ບົວ ໂຕສ໋ວ ຕສຸ໌ຍ ເຍີຍ ໂນ່ວ , ອີ້ ຕສັ່ນ ເມີ່ຍ ບົວ ຫລົ່ງ ເດສ່ງ ໂຮຍ້ວ ໝວັງ ອຈ໋າວ ປຸນ ເມີ່ຍ ບົວ ເຍີຍ ເລີ໌ຍ .
45006018	ທິນ-ຮູ່ງ ປູ໋ງ ເມີ່ຍ ບົວ ເລີ່ຍ ດຸ໊ດ ຕສຸ໌ຍ ເຍີຍ ທຈະ , ໂຕສ໋ວ ຫອບ ເຍີຍ ເຈົ໊າ ຕສ່ຽວ ກຸ໊ນ ເມີ່ຍ ບົວ .
45006019	ເຫວີ່ຍ ຕສຸ ເມີ່ຍ ບົວ ໂຕສ໋ວ ປ້າມ ມ່ຽນ , ເມີ່ຍ ບົວ ອະ ຕຸ໊ ເມ່ງ ແປະ . ເຢຍ ຕສ່ຽວ ຫລົ່ງ ໂພວ-ທົງ ເຍີຍ ເຈົ໊າ ເຖສົາ ເມີ່ຍ ບົວ ກ໊ອງ . ຕສິ້ນ ດ່າງ ເມີ່ຍ ບົວ ຫລົ່ງ ຊິນ ເຍີຍ ຫຍູ່ງໆ ໂຕສ໋ວ ຕສຸ໌ຍ ເຍີຍ ໂນ່ວ , ໂຕສ໋ວ ໄລ່ ຮລົບ , ໄມ້ ທສີງ-ເດສ່ງ ເຍີຍ ສີ່ , ກຸ໊ນ ໂຕສ໋ວ ກຸ໊ນ ຫວ່າຍ . ອີ້ ຕສັ່ນ ເມີ່ຍ ບົວ ອ໋ອຍ ຕສຸ ຟີ່ ຮນັ້ງ ເຍີຍ ຝູງ ຊິນ ເຍີຍ ຫຍູ່ງໆ ປຸນ ໂຕສ໋ວ ຫອບ ເຍີຍ ເຈົ໊າ ກຸ໊ນ ເດສ່ງ ເມີ່ຍ ບົວ , ຢ່າ ເປ໋ນ ທສີງ-ເດສ່ງ ເຍີຍ ມ່ຽນ .
45006020	ເມີ່ຍ ບົວ ໂຕສ໋ວ ຕສຸ໌ຍ ເຍີຍ ໂນ່ວ ວົ້ວ ຕສັ່ນ , ໂຕສ໋ວ ຫອບ ເຍີຍ ເຈົ໊າ ໄມ້ ຕຸ໊ ກຸ໊ນ ເມີ່ຍ ບົວ .
45006021	ຕສິ້ນ ດ່າງ ເມີ່ຍ ບົວ ໂຕສ໋ວ ເຍີຍ ສີ່ , ອີ້ ຕສັ່ນ ເມີ່ຍ ບົວ ໄຍ້ ອ໊ະ . ໂຕສ໋ວ ວົ້ວ ເຕີ໋ຍ ສີ່ ປຸນ ເມີ່ຍ ບົວ ຕຸ໊ ຫາຍ ຫຍູ່ງ ? ໂຕສ໋ວ ວົ້ວ ຫຍູ່ງ ສີ່ ເຊ ປຸນ ມ່ຽນ ຕສຸ ໄຕ່ ຮນັ້ງ .
45006022	ມປ່າ ອີ້ ຕສັ່ນ ທິນ-ຮູ່ງ ປູ໋ງ ເມີ່ຍ ບົວ ເປຢົ໋າ ດຸ໊ດ ຕສຸ໌ຍ , ຕ້າຍ ໂຕສ໋ວ ທິນ-ຮູ່ງ ເຍີຍ ໂນ່ວ ຕສ່ຽວ ເປ໋ນ ທສີງ-ເດສ່ງ ເຍີຍ ມ່ຽນ . ຮນັ້ງ ໜ່າຍ ເມີ່ຍ ບົວ ຕຸ໊ ຢຽດ ລິ໌ວ ເຍີຍ ແໝ່ງ .
45006023	ເຫວີ່ຍ ຕສຸ ຕສຸ໌ຍ ເຍີຍ ກົງ-ຕສິ້ນ ເຊ ປຸນ ມ່ຽນ ຕສຸ ໄຕ່ , ມປ່າ ທິນ-ຮູ່ງ ແປະໆ ປຸນ ເຍີຍ ຕສີ້ງ ເຫຍີ່ຍ ເຊ ບົວ ເຖສົາ ບົວ ເຍີຍ ຕສ໊ຽວ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ຕສ່ຽວ ຕຸ໊ ຢຽດ ລິ໌ວ ເຍີຍ ແໝ່ງ .
45007001	ກໍ໋-ໂຢ໌ວ ອ່າ , ນ້າຍ ເຕີ໋ຍ ຫວ່າ ເຢຍ ເຖສົາ ຮິ້ວ ເລີ໌ຍ-ຫລັດ ເຍີຍ ມ່ຽນ ກ໊ອງ . ເມີ່ຍ ບົວ ໄມ້ ຮິ້ວ ໄຟ ? ເລີ໌ຍ-ຫລັດ ກຸ໊ນ ມ່ຽນ ເຊ ຕົ້ງ ມ່ຽນ ຕສຢັ້ງ ຈ໊ຽນ ເຍີຍ ຕສຢັ້ງ ໂຫ່ ຮນັ້ງ .
45007002	ຮນັ້ງ ມເຊັຍ ຕອນ ຫລົ່ງ ຈ໊ຽນ ໂອກ໋ ນໍ . ໂອກ໋ ຖສໍ່ ຕສຢັ້ງ ຈ໊ຽນ ເຍີຍ ຕສຢັ້ງ ໂຫ່ , ເອົ໊າ ຕສຸ ຕອງ ຈາ ເຍີຍ ເລີ໌ຍ ກຸ໊ນ ຈ໊ຽນ . ມປ່າ ເຊ ກ໊ອງ ໂອກ໋ ໄຕ່ , ເອົ໊າ ຕສ່ຽວ ເລີ່ຍ ດຸ໊ດ , ໄມ້ ຕສຸ ຕອງ ຈາ ເຍີຍ ເລີ໌ຍ ກຸ໊ນ ອ໊ະ .
45007003	ຮນັ້ງ ໜ່າຍ , ໂອກ໋ ຖສໍ່ ຕສຢັ້ງ ຈ໊ຽນ ເຍີຍ ຕສຢັ້ງ ໂຫ່ , ເອົ໊າ ມີ່ງ ຫລົ່ງ ກັ້ນ ເຕົ້າ ມຈັ່ງ ຕອນ , ນິ່ນ ຕສ່ຽວ ຕຸ໊ ຫຮຢຽນ ໂອກ໋ ເຍີຍ ເມ່ງ ເຕົ້າ . ມປ່າ ເຊ ກ໊ອງ ນິ່ນ ເຍີຍ ໂອກ໋ ໄຕ່ ໝີ່ ອ໊ະ ນໍ , ຕອງ ຈາ ເຍີຍ ເລີ໌ຍ ຕສ່ຽວ ໄມ້ ກຸ໊ນ ວົ້ວ ເຕົ້າ ເອົ໊າ ອ໊ະ . ນິ່ນ ແອ໋ງ ມີ່ງ ເຖສົາ ກັ້ນ ເຕົ້າ ຕອງ ຈາ ຢ່າ ໄມ້ ຝຸນ ຫຮຢຽນ ໂອກ໋ .
45007004	ເຢຍ ເຍີຍ ກໍ໋-ໂຢ໌ວ ອ່າ , ເມີ່ຍ ບົວ ຢ່າ ຮນັ້ງ ໜ່າຍ . ເມີ່ຍ ບົວ ເຊ ຮນັ້ງ ໄຕ່ ໝີ່ ອ໊ະ ນໍ . ເລີ໌ຍ-ຫລັດ ກຸ໊ນ ໄມ້ ຕຸ໊ ເມີ່ຍ ບົວ , ເຫວີ່ຍ ຕສຸ ເມີ່ຍ ບົວ ຈວັ່ງ ກີ​ຕູ່ ເຍີຍ ຊິນ . ອີ້ ຕສັ່ນ ເມີ່ຍ ບົວ ເປ໋ນ ກັ້ນ ເຕົ້າ ຕສ໊ຽວ ເຍີຍ ມ່ຽນ , ຕົ້ງ ໄຕ່ ມີ່ງ ແອ໋ງ ນັ່ງ ຕ້າຍ ວົ້ວ ເຕົ້າ ກີ​ຕູ່ ເຍີຍ ມ່ຽນ , ເຫວີ່ຍ ໂຕສ໋ວ ຫລົງ ຟູ-ສູ ທິນ-ຮູ່ງ .
45007005	ຕົ້ງ ບົວ ຖສໍ່ ມ່າຍ ປ໌າມ ຕສຸ໌ຍ ເຍີຍ ຟຽມ-ຝີງ ກຸ໊ນ ຈ໊ຽນ ບົວ ວົ້ວ ຕສັ່ນ , ເລີ໌ຍ-ຫລັດ ຢ່າ ເຕົ໋າ ຕສຸ ບົວ ເຍີຍ ໂຮຍ້ວ , ປຸນ ບົວ ອ໋ອຍ ປ໌າມ ຕສຸ໌ຍ . ບົວ ໂຕສ໋ວ ເຍີຍ ຢຽດ ຕສູ໊ງ ຕສ່ຽວ ປຸນ ບົວ ຕສຸ ໄຕ່ .
45007006	ມປ່າ ອີ້ ຕສັ່ນ ບົວ ເລີ່ຍ ດຸ໊ດ ເລີ໌ຍ-ຫລັດ ໝີ່ ອ໊ະ . ບົວ ເຊ ຮນັ້ງ ໄຕ່ ໝີ່ ອ໊ະ ນໍ . ໄມ້ ມ່າຍ ເລີ໌ຍ-ຫລັດ ກຸ໊ນ ຈ໊ຽນ ຮນັ້ງ ຕສິ້ນ ດ່າງ ກຸ໊ນ ບົວ ວົ້ວ ນໍ . ບົວ ອີ້ ຕສັ່ນ ໄມ້ ຫລົ່ງ ເຟ້ຍ ຈ໊ຽນ ວົ້ວ ເຕີ໋ຍ ໂລ໌-ເລີ໌ຍ-ຫລັດ ຟູ-ສູ ທິນ-ຮູ່ງ . ບົວ ຫລົ່ງ ສີງ ລີ່ງ ເຍີຍ ຊຢັງ-ເລີ໌ຍ ຟູ-ສູ ທິນ-ຮູ່ງ .
45007007	ວົ້ວ ຫຍູ່ງ ບົວ ອ໋ອຍ ຕສຸ ຮນັ້ງ ຫາຍ ນໍ ກ໊ອງ ? ເລີ໌ຍ-ຫລັດ ກັ້ນ ປ໌າມ ຕສຸ໌ຍ ໄຟ ? ຕສູ໊ງ ໄມ້ ເຕສີ໌ຍ ! ມປ່າ ເຊ ກ໊ອງ ໄມ້ ເຕສີ໌ຍ ເຫວີ່ຍ ເລີ໌ຍ-ຫລັດ , ເຢຍ ໄມ້ ຮິ້ວ ຕຸ໊ ຫາຍ ຫຍູ່ງ ເປ໋ນ ຕສຸ໌ຍ . ເຊ ກ໊ອງ ເລີ໌ຍ-ຫລັດ ໄມ້ ກ໊ອງ , “ ໄມ້ ຕູ໋ງ ເມົ້າ ກະນ້າຍ ” ,
45007008	ຕສຸ໌ຍ ປັ່ງ ເລີ໌ຍ-ຫລັດ ໂຕສ໋ວ ກອນ ລໍ໌ ຖຈັງ ປຸນ ເຢຍ ເມົ້າ ນ້າຍ ເມົ້າ ວົ້ວ . ເຊ ກ໊ອງ ໄມ້ ມ່າຍ ເລີ໌ຍ-ຫລັດ , ຕສຸ໌ຍ ຕສ່ຽວ ໄຕ່ ໝີ່ ອ໊ະ .
45007009	ເຢຍ ຕສິ້ນ ດ່າງ ຕສຢັ້ງ ຈ໊ຽນ ໄມ້ ແກ້ງ ມ່າຍ ເລີ໌ຍ-ຫລັດ ກຸ໊ນ ເຢຍ , ມປ່າ ອກະຮ້າ ເລີ໌ຍ-ຫລັດ ຕ້າຍ , ຕສຸ໌ຍ ຕສ່ຽວ ເຮ້ນ ຕ້າຍ , ເຢຍ ຢ່າ ໄຕ່ ໝີ່ ອ໊ະ .
45007010	ເລີ໌ຍ-ຫລັດ ຫອບ ຕສຸ ປຸນ ມ່ຽນ ຕສຢັ້ງ ຈ໊ຽນ . ຕ໋າວ ດສ໋ວນ ເລີ໌ຍ-ຫລັດ ປຸນ ເຢຍ ຕສຸ ໄຕ່ .
45007011	ເຫວີ່ຍ ຕສຸ ຕສຸ໌ຍ ລໍ໌ ຖຈັງ ປຸນ ເລີ໌ຍ-ຫລັດ ດົ໊ວ ເຢຍ , ຕສຸ໌ຍ ຕສ່ຽວ ຫລົ່ງ ເລີ໌ຍ-ຫລັດ ໄຕ໋ ເຢຍ .
45007012	ຮນັ້ງ ໜ່າຍ , ເລີ໌ຍ-ຫລັດ ເຊ ທສີງ-ເດສ່ງ ເຍີຍ . ເລີ໌ຍ-ຫລັດ ເຍີຍ ຕິ້ວໆ ເລີ໌ຍ ຢ່າ ທສີງ-ເດສ່ງ ເຍີຍ , ແປ້ງ ຟິມ ເຍີຍ , ຫລົງ ເຍີຍ .
45007013	ວົ້ວ ຫຍູ່ງ , ເຊ ກ໊ອງ ເລີ໌ຍ-ຫລັດ ຫລົງ ເຍີຍ , ເລີ໌ຍ-ຫລັດ ໄຮ່ ປຸນ ເຢຍ ໄຕ່ ໄຟ ? ຕສູ໊ງ ໄມ້ ເຕສີ໌ຍ ! ປຸນ ເຢຍ ໄຕ່ ເຊ ຕົ້ງ ຕສຸ໌ຍ . ຕສຸ໌ຍ ຫລົ່ງ ຫລົງ ເຍີຍ ກະນ້າຍ ປຸນ ເຢຍ ຕສຸ ໄຕ່ ເຫວີ່ຍ ປຸນ ເຢຍ ຮິ້ວ ຕຸ໊ ຕສຸ໌ຍ ຕສະເກ້ງ ຮນັ້ງ ຫາຍ ນໍ . ຮນັ້ງ ໜ່າຍ , ຫລາຍ ເລີ໌ຍ-ຫລັດ ບົວ ຮິ້ວ ຕຸ໊ ຕສຸ໌ຍ ເຊ ຫວ່າຍ ເຖົາ ຕ້າວ ອ໊ະ .
45007014	ບົວ ຮິ້ວ ຕຸ໊ ເລີ໌ຍ-ຫລັດ ເຊ ຢຽມ ທິນ-ຮູ່ງ ຕ້າຍ . ມປ່າ ເຢຍ ໂຕສ໋ວ ປ້າມ ມ່ຽນ , ຕສຸ ໝ່າຍ ເຖງ ຕສຸ໌ຍ ໂຕສ໋ວ ໂນ່ວ ເກົ໊າ .
45007015	ເຢຍ ກັ້ນ ໂຕສ໋ວ ເຍີຍ , ເຢຍ ໄມ້ ເມ່ງ ແປະ , ເຫວີ່ຍ ຕສຸ ເຢຍ ອ໋ອຍ ໂຕສ໋ວ ເຍີຍ , ເຢຍ ຢ່າ ໄມ້ ໂຕສ໋ວ . ຕ໋າວ ດສ໋ວນ ໂຕສ໋ວ ຕົ້ງ ເຢຍ ດສອງ ເຍີຍ .
45007016	ຕົ້ງ ເຢຍ ໂຕສ໋ວ ລິ໌ວ ເຢຍ ໄມ້ ອ໋ອຍ ໂຕສ໋ວ ເຍີຍ ສີ່ , ເຢຍ ຕສ່ຽວ ແລ໌ງ ເລີ໌ຍ-ຫລັດ ເຊ ຫລົງ ເຍີຍ .
45007017	ຮນັ້ງ ໜ່າຍ , ໄມ້ ເຕສີ໌ຍ ເຢຍ ກັ້ນ ໂຕສ໋ວ , ເຊ ຕົ້ງ ຢຽມ ເຢຍ ເຍີຍ ໂຮຍ້ວ ວົ້ວ ເຕີ໋ຍ ຕສຸ໌ຍ ໂຕສ໋ວ .
45007018	ເຢຍ ຮິ້ວ ຕຸ໊ ຢຽມ ເຢຍ ປ້າມ ມ່ຽນ ເຍີຍ ໂຮຍ້ວ ໄມ້ ມ່າຍ ຫາຍ ຫຍູ່ງ ຫລົງ . ເຢຍ ເກ້ງ ອ໋ອຍ ໂຕສ໋ວ ຫລົງ ເຍີຍ ຢ່າ ໄມ້ ໄຮ່ ໂຕສ໋ວ .
45007019	ເຢຍ ອ໋ອຍ ໂຕສ໋ວ ເຍີຍ ຄູ້ ສີ່ ເຢຍ ຢ່າ ໄມ້ ໂຕສ໋ວ . ມປ່າ ຕົ້ງ ເຢຍ ໄມ້ ອ໋ອຍ ໂຕສ໋ວ ເຍີຍ ຫວ່າຍ ສີ່ ເຢຍ ຖສໍ່ ໂຕສ໋ວ ຈ໊ຽນ ມີ່ງ .
45007020	ເຊ ກ໊ອງ ເຢຍ ໂຕສ໋ວ ຕົ້ງ ເຢຍ ໄມ້ ອ໋ອຍ ໂຕສ໋ວ ເຍີຍ ສີ່ , ເຊ ໄມ້ ເຕສີ໌ຍ ເຢຍ ກັ້ນ ໂຕສ໋ວ . ຕົ້ງ ຢຽມ ເຢຍ ກະຍົ໌ວ ເຍີຍ ຕສຸ໌ຍ ໂຕສ໋ວ .
45007021	ຮນັ້ງ ໜ່າຍ , ເຢຍ ປວັດ ມ່າຍ ຫຍູ່ງ ເລີ໌ຍ ທສວດ ຕ້າຍ . ເຢຍ ເຈ໌ຍ ໂຮຍ້ວ ອ໋ອຍ ໂຕສ໋ວ ຫລົງ , ຂູງ ໄຮ່ ໂຕສ໋ວ ທສວດ ເອ໊າະ ເຍີຍ ສີ່ ຮນັ້ງ .
45007022	ຢຽມ ເຢຍ ເຍີຍ ໂຮຍ້ວ ກະຍົ໌ວ ເຢຍ ອະເຮນີ້ຍ ໄຫ່ ທິນ-ຮູ່ງ ເຍີຍ ເລີ໌ຍ .
45007023	ມປ່າ ຢຽມ ເຢຍ ເຍີຍ ຊິນ ມ່າຍ ກັ້ນ ຫຍູ່ງ ເລີ໌ຍ . ນ້າຍ ຫຍູ່ງ ເລີ໌ຍ ແອ໋ງ ເຖສົາ ເຢຍ ເຍີຍ ໂຮຍ້ວ ອະເຮນີ້ຍ ວົ້ວ ຫຍູ່ງ ເລີ໌ຍ ເບ໊າະ ຈ໋າ . ຮນັ້ງ ໜ່າຍ , ຢຽມ ເຢຍ ເຍີຍ ຊິນ ປຸນ ເຢຍ ປ໌າມ ຕສຸ໌ຍ ວົ້ວ ຫຍູ່ງ ເລີ໌ຍ ຕສ່ຽວ ຮີ່ງ ເຢຍ , ກຸ໊ນ ຈ໊ຽນ ເຢຍ ອ໊ະ .
45007024	ອ໊າ ! ເຢຍ ຕສະເກ້ງ ໂຄ້ວ ໄຫ່ ອ໊ະ . ຫາຍ ເຕົ້າ ໄຮ່ ໂອຈ໋ວ ເຢຍ ເລີ່ຍ ດຸ໊ດ ນ້າຍ ໄຮ່ ຕສຸ ໄຕ່ ເຍີຍ ຊິນ ?
45007025	ຕສົ່ງ ຕສີ້ງ ທິນ-ຮູ່ງ ! ນິ່ນ ປຸນ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ໂອຈ໋ວ ທສວດ ເຢຍ . ວົ້ວ ຫຍູ່ງ , ຢຽມ ເຢຍ ເຍີຍ ໂຮຍ້ວ ເຢຍ ອ໋ອຍ ເອີຍ ຈ໊ຽນ ທິນ-ຮູ່ງ ເຍີຍ ເລີ໌ຍ ໂຕສ໋ວ . ມປ່າ ເຢຍ ຕສິ໋ວ ປ້າມ ມ່ຽນ ເຍີຍ ໂຮຍ້ວ ໂຕສ໋ວ , ຂູງ ກັນ ປຸນ ເຢຍ ປ໌າມ ຕສຸ໌ຍ ວົ້ວ ຫຍູ່ງ ເລີ໌ຍ ຮນັ້ງ .
45008001	ຮນັ້ງ ໜ່າຍ , ອີ້ ຕສັ່ນ ຫາຍ ເຕົ້າ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ , ວົ້ວ ເຕົ້າ ໄມ້ ຕສຸ ຕີ່ງ ຕສຸ໌ຍ ,
45008002	ເຫວີ່ຍ ຕສຸ ສີງ ລີ່ງ ເຍີຍ ເລີ໌ຍ , ຕົ້ງ ປຸນ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ວົ້ວ ຫຍູ່ງ ເລີ໌ຍ , ປຸນ ເຢຍ ເລີ່ຍ ດຸ໊ດ ຕສຸ໌ຍ ເຍີຍ ເລີ໌ຍ ເຖສົາ ຕສຸ ໄຕ່ ເຍີຍ ເລີ໌ຍ .
45008003	ເຫວີ່ຍ ຕສຸ ປ້າມ ມ່ຽນ ເມົາ ໄຫ່ , ຕົ້ງ ເລີ໌ຍ-ຫລັດ ໄມ້ ໄຮ່ ໂຕສ໋ວ ເຍີຍ , ທິນ-ຮູ່ງ ໂຕສ໋ວ ຕສຢັ໋ງ ອ໊ະ . ທິນ-ຮູ່ງ ຕີ່ງ ປ້າມ ມ່ຽນ ເຍີຍ ຕສຸ໌ຍ ຕສ່ຽວ ພ້າຍ ນິ່ນ ກັ້ນ ເຍີຍ ຕອນ ຕ້າຍ ເປ໋ນ ເຕົ້າ ປ້າມ ມ່ຽນ , ມ່າຍ ຊິນ ຮນັ້ງ ຕສຸ໌ຍ-ມ່ຽນ ເຍີຍ ຊິນ ນໍ , ເຫວີ່ຍ ໂຕສ໋ວ ເຕສ່ຍ ເຍີຍ ກະນ້າຍ ຟິ ຕສຸ໌ຍ .
45008004	ທິນ-ຮູ່ງ ຮນັ້ງ ນ້າຍ ນໍ ໂຕສ໋ວ ເຫວີ່ຍ ປຸນ ບົວ , ຕົ້ງ ມ່າຍ ສີງ ລີ່ງ ຕໍ້ ເຍີຍ , ໄມ້ ເຕສີ໌ຍ ເອີຍ ປ້າມ ມ່ຽນ ເຍີຍ ໂຮຍ້ວ ໂຕສ໋ວ ວົ້ວ ເຕີ໋ຍ , ໄຮ່ ເອີຍ ເດສ່ງ ເລີ໌ຍ-ຫລັດ ຕີ່ງ ຫອບ ຕສຸ ໂຕສ໋ວ ເຍີຍ .
45008005	ເອີຍ ປ້າມ ມ່ຽນ ເຍີຍ ໂຮຍ້ວ ຫັ່ນ ໂຕສ໋ວ ວົ້ວ ເຕີ໋ຍ , ຂູງ ຮນ້ຳ ເຖົາ ປ້າມ ມ່ຽນ ອ໋ອຍ ເຍີຍ ເຈົ໊າ ຮນັ້ງ . ມປ່າ ມ່າຍ ສີງ ລີ່ງ ຕໍ້ ວົ້ວ ເຕີ໋ຍ , ຮນ້ຳ ເຖົາ ສີງ ລີ່ງ ອ໋ອຍ ເຍີຍ ສີ່ .
45008006	ເຊ ກ໊ອງ ປຸນ ປ້າມ ມ່ຽນ ເຍີຍ ໂຮຍ້ວ ກຸ໊ນ ນໍ , ຕສູ໊ງ ອ໋ອຍ ຕສຸ ໄຕ່ . ມປ່າ ສີງ ລີ່ງ ກຸ໊ນ ນໍ , ຕສ່ຽວ ຕຸ໊ ຕສຢັ້ງ ແໝ່ງ ຢ່າ ຕຸ໊ ແປ້ງ ອອນ .
45008007	ຮນັ້ງ ໜ່າຍ , ຫາຍ ເຕົ້າ ຂູງ ຮນ້ຳ ເຖົາ ປ້າມ ມ່ຽນ ໂຕສ໋ວ ເຍີຍ ສີ່ , ວົ້ວ ເຕົ້າ ເປ໋ນ ທິນ-ຮູ່ງ ເຍີຍ ວິນ-ວັ້ງ , ເຫວີ່ຍ ຕສຸ ນິ່ນ ໄມ້ ເອີຍ ທິນ-ຮູ່ງ ເຍີຍ ເລີ໌ຍ-ຫລັດ , ຕສູ໊ງ ໄມ້ ໄຮ່ ເອີຍ ຈ໊ຽນ ໂຕສ໋ວ .
45008008	ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ວົ້ວ ເຕີ໋ຍ , ໄມ້ ໄຮ່ ໂຕສ໋ວ ຫອບ ທິນ-ຮູ່ງ .
45008009	ເຊ ກ໊ອງ ທິນ-ຮູ່ງ ເຍີຍ ສີງ ລີ່ງ ຕສຽນໆ ຢຽມ ເມີ່ຍ ບົວ ເຍີຍ ໂຮຍ້ວ , ເມີ່ຍ ບົວ ຢຽມ ເສີຍ ຕສັ່ງ ໄມ້ ເຕສີ໌ຍ ເອີຍ ປ້າມ ມ່ຽນ ເຍີຍ ໂຮຍ້ວ ໂຕສ໋ວ . ເມີ່ຍ ບົວ ມ່າຍ ສີງ ລີ່ງ ຕໍ້ ເມີ່ຍ ບົວ . ຫາຍ ເຕົ້າ ໄມ້ ມ່າຍ ກີ​ຕູ່ ເຍີຍ ສີງ ລີ່ງ , ວົ້ວ ເຕົ້າ ໄມ້ ເຕສີ໌ຍ ນິ່ນ ເຍີຍ .
45008010	ເຊ ກ໊ອງ ກີ​ຕູ່ ຢຽມ ເມີ່ຍ ບົວ ເຍີຍ ໂຮຍ້ວ , ໄມ້ ກຸ໊ນ ເມີ່ຍ ບົວ ເຍີຍ ຊິນ ອ໋ອຍ ຕສຸ ຫລາຍ ຕສຸ໌ຍ ຕສຸ ໄຕ່ , ເມີ່ຍ ບົວ ເຍີຍ ລີ່ງ ວ່ວນ ຕຸ໊ ຕສຢັ້ງ ຈ໊ຽນ ເຫວີ່ຍ ຕສຸ ເມີ່ຍ ບົວ ເຖສົາ ທິນ-ຮູ່ງ ຫອບ ໂຮຍ້ວ ໝີ່ ອ໊ະ .
45008011	ເຢ​ຊູ ໄຕ່ ມປ່າ ທິນ-ຮູ່ງ ປຸນ ນິ່ນ ແອ໋ງ ນັ່ງ ຕ້າຍ . ເຊ ກ໊ອງ ທິນ-ຮູ່ງ ເຍີຍ ສີງ ລີ່ງ ຢຽມ ເມີ່ຍ ບົວ ເຍີຍ ໂຮຍ້ວ , ຕົ້ງ ກີ​ຕູ່ ເຢ​ຊູ ໄຕ່ ມປ່າ ປຸນ ນິ່ນ ນັ່ງ ຕ້າຍ ວົ້ວ ເຕົ້າ ຕສ່ຽວ ຫລົ່ງ ຢຽມ ເມີ່ຍ ບົວ ເຍີຍ ໂຮຍ້ວ ກະຍົ໌ວ ນ້າຍ ເຕົ້າ ທິນ-ຮູ່ງ ເຍີຍ ສີງ ລີ່ງ ປຸນ ເມີ່ຍ ບົວ ໄຮ່ ໄຕ່ ເຍີຍ ຊິນ ແອ໋ງ ນັ່ງ ຕ້າຍ .
45008012	ເຢຍ ເຍີຍ ກໍ໋-ໂຢ໌ວ ອ່າ , ຮນັ້ງ ໜ່າຍ , ມ່າຍ ຕົ້ງ ບົວ ຕສູ໊ງ ອ໋ອຍ ຕສຸ ໂຕສ໋ວ ເຍີຍ ມປ່າ ເຊ ໄມ້ ເຕສີ໌ຍ ເອີຍ ປ້າມ ມ່ຽນ ເຍີຍ ໂຮຍ້ວ ຫຍຸ່ນ ໂຕສ໋ວ .
45008013	ເຊ ກ໊ອງ ເມີ່ຍ ບົວ ເອີຍ ປ້າມ ມ່ຽນ ເຍີຍ ໂຮຍ້ວ ຫັ່ນ ໂຕສ໋ວ , ອ໋ອຍ ຕສຸ ໄຕ່ ອ໊ະ . ມປ່າ ເຊ ກ໊ອງ ຫລົ່ງ ສີງ ລີ່ງ ໝຽດ ເດສ່ງ ຊິນ ຕສັ່ງ ໂຕສ໋ວ ເຍີຍ ຕສຸ໌ຍ , ເມີ່ຍ ບົວ ຕສ່ຽວ ຕຸ໊ ຕສຢັ້ງ ຈ໊ຽນ .
45008014	ທິນ-ຮູ່ງ ເຍີຍ ສີງ ລີ່ງ ຕໍ້ ວົ້ວ ເຕີ໋ຍ ເປ໋ນ ທິນ-ຮູ່ງ ເຍີຍ ຕອນ ໝີ່ ອ໊ະ .
45008015	ເມີ່ຍ ບົວ ຕສິ໊ບ ຕ້າຍ ເຍີຍ ສີງ ລີ່ງ ໄມ້ ເຕສີ໌ຍ ຫ່ອຍ ເມີ່ຍ ບົວ ໂຕສ໋ວ ໂນ່ວ , ປຸນ ເມີ່ຍ ບົວ ກ້ຳ ເດສ໋ຍ . ສີງ ລີ່ງ ປຸນ ເມີ່ຍ ບົວ ເປ໋ນ ທິນ-ຮູ່ງ ເຍີຍ ນ່າມ ໂຍ໌ວ . ບົວ ຕສ່ຽວ ເຂົາ ສີງ ລີ່ງ ເຫ່ວ ທິນ-ຮູ່ງ , “ ອາ ເຕຍ ອ້າ ! ອາ ເຕຍ ! ”
45008016	ສີງ ລີ່ງ ເຖສົາ ບົວ ເຍີຍ ລີ່ງ ວ່ວນ ຟີ່ ຮນັ້ງ ເຍີຍ ໂຕສ໋ວ ຕສອງ-ເຕສ໋ງ ກ໊ອງ ບົວ ເຊ ທິນ-ຮູ່ງ ເຍີຍ ນ່າມ ໂຍ໌ວ .
45008017	ບົວ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ ຕສ່ຽວ ອ໋ອຍ ຕຸ໊ ດສິບ ທິນ-ຮູ່ງ ລ່ຽວ ປຸນ ນິ່ນ ເຍີຍ ແປະ ຝີງ ເຍີຍ ຟຸ . ຕົ້ງ ທິນ-ຮູ່ງ ລ່ຽວ ປຸນ ກີ​ຕູ່ , ບົວ ຢ່າ ອ໋ອຍ ເຖສົາ ນິ່ນ ຈວັ່ງ ຈ໊ຽນ ດສິບ . ເຫວີ່ຍ ຕສຸ ບົວ ສ່ຽວ ໂຄ້ວ ຮນັ້ງ ກີ​ຕູ່ ສ່ຽວ ໂຄ້ວ ນໍ , ບົວ ຢ່າ ອ໋ອຍ ຕຸ໊ ປ່ວນ ນິ່ນ ເຍີຍ ອຈັງ-ຫລ່າງ .
45008018	ເຢຍ ຝຸນ ບົວ ອີ້ ຕສັ່ນ ປວັ້ງ ເຍີຍ ໂຄ້ວ ໜ່ານ ໄມ້ ຝູ່ງ ເປີ໊ຍ ທິນ-ຮູ່ງ ອ໋ອຍ ຫິ່ນ ປຸນ ບົວ ເຍີຍ ອຈັງ-ຫລ່າງ .
45008019	ເຕສີ໋ຍ ຕ້າຍ ເຍີຍ ໝ່ານ ໝວດ ຕສົ໊ວ ຈ໊ຽນ ເກ້ງ ! ອ໋ອຍ ປວັດ ທິນ-ຮູ່ງ ເຍີຍ ຕອນ ບົວ ຫິ່ນ ທສວດ ຕ້າຍ .
45008020	ເຕສີ໋ຍ ຕ້າຍ ເຍີຍ ໝ່ານ ໝວດ ຕສຸ ຕີ່ງ ເປ໋ນ ໄມ້ ມ່າຍ ເອີ໋ຍ ເລີ໌ຍ ເຍີຍ ກະນ້າຍ . ນ້າຍ ໄມ້ ເຕສີ໌ຍ ເອີຍ ໝ່ານ ໝວດ ກັ້ນ ເຍີຍ ຕສະເອີ໋ຍ , ເຊ ເອີຍ ທິນ-ຮູ່ງ ເຍີຍ ຕສະເອີ໋ຍ . ມປ່າ ທິນ-ຮູ່ງ ຖສໍ່ ມ່າຍ ລ່ຳ ຮນ້ຳ
45008021	ມ່າຍ ນອມ ຮນອຍ ເຕສີ໋ຍ ຕ້າຍ ເຍີຍ ໝ່ານ ໝວດ ອ໋ອຍ ເປຢົ໋າ ດຸ໊ດ , ໄມ້ ຕສຸ ຮູ້ ຈ໊ຽນ ເອຈ່ຍ , ຢ່າ ອ໋ອຍ ເຖສົາ ທິນ-ຮູ່ງ ເຍີຍ ນ່າມ ໂຍ໌ວ ຕຸ໊ ປູ໋ງ ອກອຍ ຢ່າ ຕຸ໊ ອຈັງ-ຫລ່າງ .
45008022	ບົວ ຮິ້ວ ຕຸ໊ , ເຖົາ ອີ້ ຕສັ່ນ ຢຽດ ຕສູ໊ງ ເຕສີ໋ຍ ຕ້າຍ ເຍີຍ ໝ່ານ ໝວດ ເຕ໊ຍ ມຸນ ໂຄ້ວ , ອຈຸ້ນ ຈ໊ຽນ ຢຽມ , ຮນັ້ງ ມເຊັຍ ຕອນ ມຸນ ກູ້ ງວ໌າ ນໍ .
45008023	ໄມ້ ຕານ ເຕສີ໋ຍ ຕ້າຍ ເຍີຍ ໝ່ານ ໝວດ ຮນັ້ງ . ລ່ຽມ ບົວ ຢ່າ ອຈຸ້ນ ຈ໊ຽນ ຢຽມ . ບົວ ຕຸ໊ ຕສິ໊ບ ທິນ-ຮູ່ງ ເຍີຍ ຕະຢ໊ຽດ ຫຍູ່ງ ຕສີ້ງ ເຫຍີ່ຍ , ເຊ ຕົ້ງ ສີງ ລີ່ງ . ບົວ ເຍີຍ ໂຮຍ້ວ ອຈຸ້ນ ຈ໊ຽນ ຢຽມ , ຕສົ໊ວ ທິນ-ຮູ່ງ ປຸນ ບົວ ຕຸ໊ ໂຕສ໋ວ ນິ່ນ ເຍີຍ ນ່າມ ໂຍ໌ວ , ຢ່າ ປຸນ ບົວ ເຍີຍ ຊິນ ເຍີຍ ຫຍູ່ງໆ ຕຸ໊ ປູ໋ງ ອກອຍ ໝີ່ ອ໊ະ .
45008024	ເຫວີ່ຍ ຕສຸ ບົວ ຮນັ້ງ ນ້າຍ ມ່າຍ ລ່ຳ ຮນ້ຳ , ບົວ ຖສີງ ຕ້າຍ ຕຸ໊ ໂອຈ໋ວ . ເຊ ກ໊ອງ ຫາຍ ຫຍູ່ງ ປວັດ ຈ໊ຽນ ເຍີຍ ນໍ , ບົວ ໄມ້ ຕສຸ ຮນ້ຳ ເຖົາ ວົ້ວ ຫຍູ່ງ ອ໊ະ . ຮນັ້ງ ໜ່າຍ , ຫາຍ ເຕົ້າ ປວັດ ຈ໊ຽນ ຕົ້ງ ນິ່ນ ຮນ້ຳ ເຖົາ ເຍີຍ , ຖສໍ່ ເຫວີ່ຍ ວົ້ວ ຫຍູ່ງ ມ່າຍ ລ່ຳ ຮນ້ຳ ເຍີຍ ໄຟ ?
45008025	ມປ່າ ເຊ ກ໊ອງ ບົວ ໄມ້ ແກ້ງ ປວັດ ເຍີຍ ບົວ ຖສໍ່ ຮນ້ຳ ອ໋ອຍ ຕຸ໊ ປວັດ , ບົວ ຕສ່ຽວ ຫລົ່ງ ໜ່ອຍ ຕສົ໊ວ ເຖົາ ຕຸ໊ ປວັດ .
45008026	ຟີ່ ຮນັ້ງ ເຍີຍ , ບົວ ເມົາ ໄຫ່ , ສີງ ລີ່ງ ຕສ່ຽວ ຕ້າຍ ເຖງ ບົວ . ບົວ ລ່ຽມ ໄມ້ ຮິ້ວ ຕຸ໊ ອ໋ອຍ ຕສຸ ຮນັ້ງ ຫາຍ ນໍ ເຕົ໋າ ເກົ໋າ ມປ່າ ສີງ ລີ່ງ ອຈຸ້ນ ຈ໊ຽນ ກ໊ອງ ໄມ້ ທສວດ ຫວ່າ ເຖງ ບົວ ໂທ້ ທິນ-ຮູ່ງ .
45008027	ທິນ-ຮູ່ງ ຕສ້າ ມ່ຽນ ເຍີຍ ໂຮຍ້ວ ຕສ່ຽວ ຮິ້ວ ສີງ ລີ່ງ ເຍີຍ ເອີ໋ຍ ເລີ໌ຍ , ເຫວີ່ຍ ຕສຸ ສີງ ລີ່ງ ເອີຍ ທິນ-ຮູ່ງ ເຍີຍ ຕສະເອີ໋ຍ ເຖງ ທິນ-ຮູ່ງ ເຍີຍ ແປະ ຝີງ ໂທ້ .
45008028	ບົວ ຮິ້ວ ຕຸ໊ ທິນ-ຮູ່ງ ປຸນ ຮນ້ຳ ນິ່ນ , ຕົ້ງ ເອີຍ ນິ່ນ ເຍີຍ ຕສະເອີ໋ຍ ເຫ່ວ ຕ້າຍ ວົ້ວ ເຕີ໋ຍ , ຢຽມ ໝ່ານ ສີ່ ຕຸ໊ ຫລົງ .
45008029	ເຫວີ່ຍ ຕສຸ ທິນ-ຮູ່ງ ຈາ-ດ່າງ ກິ໊ນ ວົ້ວ ເຕີ໋ຍ , ນິ່ນ ຢ່າ ຕີ່ງ ປຸນ ນິ່ນ ບົວ ຮນັ້ງ ນິ່ນ ເຍີຍ ຕອນ ນໍ . ນິ່ນ ເຍີຍ ຕອນ ຕສ່ຽວ ຕຸ໊ ໂຕສ໋ວ ຕສວັ໋ງ ມົ໌ວ-ຕ່ອຍ ເຍີຍ ຕົ້ມ ກໍ໋ .
45008030	ທິນ-ຮູ່ງ ຈາ-ດ່າງ ກິ໊ນ ວົ້ວ ເຕີ໋ຍ , ນິ່ນ ຢ່າ ເຫ່ວ ຕ້າຍ . ເຫ່ວ ຕ້າຍ ວົ້ວ ເຕີ໋ຍ , ນິ່ນ ຢ່າ ປຸນ ເຖສົາ ນິ່ນ ຫອບ ໂຮຍ້ວ . ຕົ້ງ ຕຸ໊ ເຖສົາ ນິ່ນ ຫອບ ໂຮຍ້ວ ວົ້ວ ເຕີ໋ຍ , ຢ່າ ປຸນ ນິ່ນ ບົວ ມ່າຍ ອຈັງ-ຫລ່າງ .
45008031	ຮນັ້ງ ໜ່າຍ , ບົວ ອ໋ອຍ ຕສຸ ຮນັ້ງ ຫາຍ ນໍ ກ໊ອງ ? ເຊ ກ໊ອງ ທິນ-ຮູ່ງ ເຖງ ບົວ , ຫາຍ ເຕົ້າ ໄຮ່ ເຖສົາ ບົວ ຕ໋ອຍ-ເຕກ ?
45008032	ທິນ-ຮູ່ງ ລ່ຽມ ໄມ້ ແດສງ ນິ່ນ ກັ້ນ ເຍີຍ ຕອນ , ຕສູ໊ງ ປຸນ ນິ່ນ ເຫວີ່ຍ ບົວ ຕສວັ໋ງ ມ່ຽນ ເຊ້ຍ ແໝ່ງ . ຮນັ້ງ ໜ່າຍ , ນິ່ນ ເຕສ໊າະ ນິ່ນ ເຍີຍ ຕອນ ເຖສີຍ ປຸນ ບົວ , ນິ່ນ ໄມ້ ເຕສີ໌ຍ ອ໋ອຍ ເຕສ໊າະ ໝ່ານ ໝວດ ແປະໆ ເຖສີຍ ປຸນ ບົວ ໄຟ ?
45008033	ຫາຍ ເຕົ້າ ໄຮ່ ໂກ໋ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ ? ທິນ-ຮູ່ງ ກັ້ນ ກ໊ອງ ນິ່ນ ບົວ ໄມ້ ມ່າຍ ຕສຸ໌ຍ .
45008034	ຮນັ້ງ ໜ່າຍ , ຫາຍ ເຕົ້າ ໄຮ່ ຕີ່ງ ນິ່ນ ບົວ ມ່າຍ ຕສຸ໌ຍ ? ກີ​ຕູ່ ເຢ​ຊູ ໄຟ ? ກີ​ຕູ່ ເຢ​ຊູ ໄຕ່ ໝີ່ ອ໊ະ . ທິນ-ຮູ່ງ ຢ່າ ປຸນ ນິ່ນ ແອ໋ງ ນັ່ງ ຕ້າຍ . ອີ້ ຕສັ່ນ ນິ່ນ ເຕສວີ໌ຍ ຈ໊ຽນ ທິນ-ຮູ່ງ ເຍີຍ ບຢ່າວ ແໝງ ເຖງ ບົວ ໂຈ້ວ ທິນ-ຮູ່ງ .
45008035	ກີ​ຕູ່ ຮນ້ຳ ບົວ . ມ່າຍ ຫາຍ ຫຍູ່ງ ໄຮ່ ໂຕສ໋ວ ປຸນ ບົວ ແອກ໊ະ ຕຸ໊ ດຸ໊ດ ? ໜ່ານ ຕສີ້ງ ໄຟ ? ຂວນ ໂຮຍ້ວ ເຍີຍ ສີ່ ໄຟ ? ຕສຸ ມ່ຽນ ໂຕສ໋ວ ໂຕະ ໄຟ ? ຫງໍ່ ຫຮນາງ ໄຟ ? ຫລາຍ ຈົ່ມ ໄມ້ ມ່າຍ ລຸຍ-ໂຫວ ຕສຸ໊ ໄຟ ? ໄຮ່ ຫ່ອຍ ແໝ່ງ ເຍີຍ ສີ່ ໄຟ ? ຕສຸ ໄຕ໋ ໄຕ່ ໄຟ ?
45008036	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ , “ ເຫວີ່ຍ ເມີ່ຍ ເຢຍ ບົວ ຕສຢັ້ງ ຮນອຍ ຕສຸ ມ່ຽນ ໄຕ໋ ຈ໊ຽນ ຢຽມ . ມ່ຽນ ຝຸນ ເຢຍ ບົວ ຮນັ້ງ ເປ໋ນ ອ໋ອຍ ຕສຸ ໄຕ໋ ເຍີຍ ປະກີ ຢູ້ງ ນໍ . ”
45008037	ຢຽມ ນ້າຍ ເຕີ໋ຍ ຢຽດ ຕສູ໊ງ ໄດສ່ ຕສີ້ງ , ກີ​ຕູ່ , ຕົ້ງ ຮນ້ຳ ບົວ ວົ້ວ ເຕົ້າ , ປຸນ ບົວ ຮີ່ງ ເຈ໋ຍ ເດສ່ງ .
45008038	ເຢຍ ສຽນ ຕີ່ງ ທິນ-ຮູ່ງ ຮນ້ຳ ບົວ ຢ່າ ໄມ້ ມ່າຍ ຫາຍ ຫຍູ່ງ ໄຮ່ ແອກ໊ະ ດຸ໊ດ ປຸນ ນິ່ນ ໄມ້ ຮນ້ຳ , ໄມ້ ກຸ໊ນ ຕສຢັ້ງ ໄຟ ໄຕ່ , ຟິນ-ມ່ຽນ ໄຟ ມ້ຽນ , ຫາຍ ຫຍູ່ງ ມ່າຍ ຫລີ່ງ ມ່າຍ ທຈະ ເຍີຍ , ອີ້ ຕສັ່ນ ທສວດ ຕ້າຍ ເຍີຍ ສີ່ ໄຟ ອກະຮ້າ ຮີ້ງ ເຍີຍ ສີ່ ,
45008039	ຢຽມ ກູ້ ຫງວ່າຍ ລູ່ງ ໄຟ ກະເດ໊ຍ ເດົາ ເຍີຍ , ໄຟ ຫາຍ ຫຍູ່ງ ເຕສີ໋ຍ ຕ້າຍ ເຍີຍ ໝ່ານ ໝວດ . ທິນ-ຮູ່ງ ຫລົ່ງ ບົວ ເຍີຍ ຕສ໊ຽວ , ກີ​ຕູ່ ເຢ​ຊູ , ປິ໋ວ ເມ່ງ ນິ່ນ ຮນ້ຳ ບົວ , ຢ່າ ໄມ້ ມ່າຍ ຫາຍ ຫຍູ່ງ ໄຮ່ ແອກ໊ະ ດຸ໊ດ ປຸນ ທິນ-ຮູ່ງ ໄມ້ ຮນ້ຳ .
45009001	ເຢຍ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ເຢຍ ກ໊ອງ ຕສຽນ ຫວ່າ , ໄມ້ ກ໊ອງ-ແປະ . ເຢຍ ກັ້ນ ເຍີຍ ໂຮຍ້ວ ມ່າຍ ສີງ ລີ່ງ ກຸ໊ນ ຈ໊ຽນ ຕສ່ຽວ ປຸນ ເຢຍ ຮິ້ວ ຕີ່ງ ເຢຍ ໄມ້ ກ໊ອງ-ແປະ .
45009002	ເຢຍ ເຫວີ່ຍ ເຢຍ ກັ້ນ ເຍີຍ ຝີງ , ຈວັ່ງ ອໍ໊ ຈວັ່ງ ບູ໊ງ ເຍີຍ ມ່ຽນ , ເດສົ້າ ຕຸ໊ ໂຄ້ວ ໄຫ່ . ໂຮຍ້ວ ຕສັ່ນໆ ມຸນ ຈ໊ຽນ ຢຽມ .
45009003	ເຊ ກ໊ອງ ໄຮ່ ເຖງ ຕຸ໊ ນິ່ນ ບົວ ນໍ , ເຢຍ ຫຍຸ່ນ ປຸນ ທິນ-ຮູ່ງ ຕສ໋ຽວ ເຢຍ ຕສຸ ເຖສົາ ກີ​ຕູ່ ເລີ່ຍ ອກອຍ .
45009004	ນິ່ນ ບົວ ເຊ ອິ​ສະ​ລາ​ເອນ ມ່ຽນ , ຕົ້ງ ທິນ-ຮູ່ງ ກິ໊ນ ຕ້າຍ ເປ໋ນ ນິ່ນ ເຍີຍ ນ່າມ ໂຍ໌ວ . ນິ່ນ ບົວ ຕຸ໊ ປວັດ ນິ່ນ ຫິ່ນ ທສວດ ເຍີຍ ອຈັງ-ຫລ່າງ . ທິນ-ຮູ່ງ ຕຸ໊ ເຖສົາ ນິ່ນ ບົວ ແລ໌ງ ເຈ໋ຍ ທສ້ຳ-ຫຍູ່ງ ແຫງ່ງ ຫວ່າ ຢ່າ ປຸນ ເລີ໌ຍ-ຫລັດ ນິ່ນ ບົວ . ນິ່ນ ບົວ ຮິ້ວ ຕຸ໊ ຮນັ້ງ ຫາຍ ນໍ ຕສັ່ງ ທິນ-ຮູ່ງ , ຢ່າ ຕສິ໊ບ ລິ໌ວ ນິ່ນ ແລ໌ງ ເຍີຍ ຫວ່າ .
45009005	ນິ່ນ ບົວ ເຊ ໂຕສ໋ວ ມ່າຍ ເມ່ງ ເຕົ້າ ວົ້ວ ເຕີ໋ຍ ອົງ-ຖາຍ ເຍີຍ ເຕສີ໊ຍ-ຟຸນ . ກີ​ຕູ່ ທສວດ ເສີຍ ເປ໋ນ ປ້າມ ມ່ຽນ ຢ່າ ຢຽມ ນິ່ນ ບົວ ເຍີຍ ປ໊ວນ ທສວດ ຕ້າຍ . ຕສວັ໋ງ ມ່ຽນ ອ໋ອຍ ຕສຸ ຢຽດ ລິ໌ວ ເທສງ ທິນ-ຮູ່ງ , ຕົ້ງ ກຸ໊ນ ໝ່ານ ໝວດ ວົ້ວ ເຕົ້າ . ອາ​ເມນ .
45009006	ເຢຍ ໄມ້ ເຕສີ໌ຍ ກ໊ອງ ທິນ-ຮູ່ງ ປູ໋ງ ດ໊ອດ ນິ່ນ ແລ໌ງ ເຍີຍ ຫວ່າ , ເຫວີ່ຍ ຕສຸ ອິ​ສະ​ລາ​ເອນ ມ່ຽນ ຢ່າ ໄມ້ ເຕສີ໌ຍ ເຕົ້າໆ ເປ໋ນ ເດສ່ງ ທິນ-ຮູ່ງ ເຍີຍ ມ່ຽນ .
45009007	ອັບ​ລາ​ຮຳ ເຍີຍ ເຕສີ໊ຍ-ຟຸນ ຢ່າ ໄມ້ ເຕສີ໌ຍ ຢຽດ ຕສູ໊ງ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ . ທິນ-ຮູ່ງ ບົ໋ວ ອັບ​ລາ​ຮຳ , “ ເມີ່ຍ ເຍີຍ ໂຮ໌ ຕ່ອຍ ເຕສີ໊ຍ-ຟຸນ ອ໋ອຍ ຢຽມ ອີ​ສັກ ຕ້າຍ . ”
45009008	ເອີ໋ຍ ເລີ໌ຍ ເຊ ໄມ້ ເຕສີ໌ຍ ອັບ​ລາ​ຮຳ ໂຕສ໋ວ ເຕຍ ຕຸ໊ ຕ້າຍ ເຍີຍ ຝຸຈ໊ວຍ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ . ເຊ ຂູງ ເອີຍ ທິນ-ຮູ່ງ ແລ໌ງ ເຍີຍ ຫວ່າ ທສວດ ເສີຍ ວົ້ວ ເຕີ໋ຍ ຖສີງ ຝຸນ ຕສຽນ ເຕສີ໊ຍ-ຟຸນ .
45009009	ເຫວີ່ຍ ຕສຸ ທິນ-ຮູ່ງ ແລ໌ງ ເຍີຍ ຫວ່າ ຮນັ້ງ ນ້າຍ ນໍ ກ໊ອງ . “ ເຖົາ ຕີ່ງ ຕສຢັ໋ງ ເຍີຍ ຕສຢັ້ງ ໂຫ່ ເຢຍ ແອ໋ງ ຕ້າຍ , ຊາ​ລາ ຕສ່ຽວ ຕຸ໊ ເຕົ້າ ຕອນ ຕ້າຍ ອ໊ະ . ”
45009010	ໄມ້ ຕານ ຮນັ້ງ ໜ່າຍ . ເລ​ເບ​ຄາ ເຍີຍ ອີ ເຕົ້າ ຕອນ ຈວັ່ງ ເຕົ້າ ເຕຍ . ຕົ້ງ ບົວ ເຍີຍ ອົງ-ຖາຍ , ອີ​ສັກ .
45009011	ມປ່າ ນ້າຍ ເຕີ໋ຍ ຊູງ-ກູ້ ງວ໌າ ໄມ້ ແກ້ງ ທສວດ ເສີຍ , ໄມ້ ແກ້ງ ໂຕສ໋ວ ຫາຍ ຫຍູ່ງ ຫລົງ ໄຟ ຫວ່າຍ , ທິນ-ຮູ່ງ ປຸນ ທສີງ ນິ່ນ ເອີຍ ນິ່ນ ກັ້ນ ເຍີຍ ເອີ໋ຍ ກິ໊ນ ມ່ຽນ ຕ້າຍ . ໄມ້ ເຕສີ໌ຍ ມ່ຽນ ໂຕສ໋ວ ຫາຍ ຫຍູ່ງ , ເຊ ທິນ-ຮູ່ງ ກັ້ນ ກິ໊ນ ຕ້າຍ .
45009012	ທິນ-ຮູ່ງ ຕສ່ຽວ ບົ໋ວ ເລ​ເບ​ຄາ , “ ກໍ໋ ອ໋ອຍ ຕສຸ ຟູ-ສູ ໂຢ໌ວ . ”
45009013	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ , “ ເຢຍ ຮນ້ຳ ຢາ​ໂຄບ ມປ່າ ເຢຍ ດສອງ ເອ​ຊາວ . ”
45009014	ວົ້ວ ຫຍູ່ງ ບົວ ອ໋ອຍ ຕສຸ ຮນັ້ງ ຫາຍ ນໍ ກ໊ອງ ? ທິນ-ຮູ່ງ ໄມ້ ແປ້ງ ຟິມ ໄຟ ? ຕສູ໊ງ ໄມ້ ເຕສີ໌ຍ !
45009015	ທິນ-ຮູ່ງ ກ໊ອງ ບົ໋ວ ໂມ​ເຊ , “ ເຢຍ ອ໋ອຍ ຄໍ້-ລ່ຽນ ຫາຍ ເຕົ້າ ເຢຍ ຕສ່ຽວ ຄໍ້-ລ່ຽນ , ອ໋ອຍ ໂຕສ໋ວ ຫລົງ ປຸນ ຫາຍ ເຕົ້າ , ເຢຍ ຕສ່ຽວ ໂຕສ໋ວ ຫລົງ ອ໊ະ . ”
45009016	ຮນັ້ງ ໜ່າຍ , ທິນ-ຮູ່ງ ຄໍ້-ລ່ຽນ ມ່ຽນ ເຊ ໄມ້ ເຕສີ໌ຍ ເຫວີ່ຍ ມ່ຽນ ອ໋ອຍ ເຍີຍ , ຢ່າ ໄມ້ ເຕສີ໌ຍ ເຫວີ່ຍ ມ່ຽນ ໂຕສ໋ວ ຫາຍ ຫຍູ່ງ . ເຊ ທິນ-ຮູ່ງ ກັ້ນ ຄໍ້-ລ່ຽນ ຮນັ້ງ .
45009017	ຢຽມ ວົ້ວ ກີງ-ໂຊວ , ທິນ-ຮູ່ງ ມ່າຍ ໂຈ໋ວ ຫວ່າ ບົ໋ວ ອີ​ຢິ໊ບ ເຕີ່ຍ-ປູງ ເຍີຍ ຮູ່ງ ເຕ໋ຍ . ກີງ-ໂຊວ ກ໊ອງ , “ ເຢຍ ເຫວີ່ຍ ນ້າຍ ປຸນ ເມີ່ຍ ຕຸ໊ ໂຕສ໋ວ ຮູ່ງ . ເຢຍ ອ໋ອຍ ຫລົ່ງ ເມີ່ຍ ປຸນ ມ່ຽນ ປວັດ ເຢຍ ເຍີຍ ຕົ້ມ ທຈະ ຢ່າ ປຸນ ເຢຍ ຕຸ໊ ເມ່ງ ເຕົ້າ ຊີງ ປວັ໊ງ ລູ່ງ ເດ໊ຍ . ”
45009018	ຮນັ້ງ ໜ່າຍ , ທິນ-ຮູ່ງ ອ໋ອຍ ຄໍ້-ລ່ຽນ ຫາຍ ເຕົ້າ ນິ່ນ ຕສ່ຽວ ຄໍ້-ລ່ຽນ ອ໊ະ . ອ໋ອຍ ປຸນ ຫາຍ ເຕົ້າ ໂຮຍ້ວ ແຫງ່ງ ນິ່ນ ຕສ່ຽວ ປຸນ ວົ້ວ ເຕົ້າ ໂຮຍ້ວ ແຫງ່ງ ອ໊ະ .
45009019	ວົ້ວ ຫຍູ່ງ , ເດສ໋ຍ ມ່າຍ ເຕົ້າ ເມີ່ຍ ບົວ ອ໋ອຍ ບົ໋ວ ເຢຍ , “ ຮນັ້ງ ໜ່າຍ , ທິນ-ຮູ່ງ ຮນັ້ງ ຫາຍ ນໍ ໄຮ່ ໄກວ໋ ມ່ຽນ ? ຫາຍ ເຕົ້າ ໄຮ່ ແຫງ່ງ ທິນ-ຮູ່ງ ເຍີຍ ເອີ໋ຍ ? ”
45009020	ເມີ່ຍ ໂຕສ໋ວ ຫາຍ ເຕົ້າ ຖສີງ ກ໊າມ ເຖສົາ ທິນ-ຮູ່ງ ແດສງ ? ເມີ່ຍ ຂູງ ໂຕສ໋ວ ປ້າມ ມ່ຽນ ຮນັ້ງ . ເນຍ-ອົ໋ງ ຕສູ໊ງ ໄມ້ ໜ່າຍ ນັ້ນ ເນຍ ຕສັ່ງ , “ ເມີ່ຍ ເຫວີ່ຍ ຫາຍ ຕິ່ວ ນັ້ນ ເຢຍ ຕ້າຍ ຮນັ້ງ ນ້າຍ ນໍ ? ”
45009021	ນັ້ນ ເນຍ ຕສັ່ງ ມ່າຍ ເລີ໌ຍ ເຕສ໊າະ ດຸ້ນ ເນຍ ເຊວີ່ຍ ເອີ໋ຍ ນັ້ນ ອີ ນອມ ອົ໋ງ ໄມ້ ເຕສີ໌ຍ ? ນັ້ນ ນອມ ໂຕສ໋ວ ໂພວ-ທົງ ເຍີຍ ອົ໋ງ , ນັ້ນ ນອມ ໂຕສ໋ວ ເຫລ່ງ ເຈີ໊ຍ ເຍີຍ ອົ໋ງ .
45009022	ທິນ-ຮູ່ງ ຢ່າ ຟີ່ ຮນັ້ງ ເຍີຍ ໂຕສ໋ວ . ນິ່ນ ອ໋ອຍ ປຸນ ທສີງ ນິ່ນ ໂນ໌ວ ໄຫ່ ມ່ຽນ ຢ່າ ປຸນ ນິ່ນ ບົວ ປວັດ ນິ່ນ ເຍີຍ ຕົ້ມ ທຈະ . ມປ່າ ນິ່ນ ໂຕສ໋ວ ໂຮຍ້ວ ດ໊າວ ຍ໌ຽນ ຈ໊ຽນ ຕົ້ງ ນິ່ນ ໂນ໌ວ ໄຫ່ , ຫລິ່ວ ເລີ໌ຍ ຕສຸ ໝຽດ ວົ້ວ ເຕີ໋ຍ .
45009023	ທິນ-ຮູ່ງ ຢ່າ ອ໋ອຍ ປຸນ ນິ່ນ ເຍີຍ ຕົ້ມ ອຈັງ-ຫລ່າງ ທສວດ ຕ້າຍ , ນິ່ນ ຕສ່ຽວ ຄໍ້-ລ່ຽນ ບົວ , ຕົ້ງ ນິ່ນ ຫລິ່ວ ເລີ໌ຍ ຕສຢັ໋ງ ຈວັ່ງ ຈ໊ຽນ ຕສິ໊ບ ນິ່ນ ເຍີຍ ອຈັງ-ຫລ່າງ ວົ້ວ ເຕີ໋ຍ .
45009024	ບົວ ເຊ ຕົ້ງ ວົ້ວ ຫຍູ່ງ ມ່ຽນ ອ໊ະ , ຕົ້ງ ນິ່ນ ເຫ່ວ ຕ້າຍ ວົ້ວ ເຕີ໋ຍ . ໄມ້ ຕານ ເຫ່ວ ຢິວ​ໄທ ມ່ຽນ ຕ້າຍ ຮນັ້ງ , ນິ່ນ ຢ່າ ເຫ່ວ ຈັ໋ນ .
45009025	ຢຽມ ໂຮ​ເຊ​ຢາ ເຟ້ຍ ຕ້າຍ ເຍີຍ ໂຊວ ທິນ-ຮູ່ງ ກ໊ອງ , “ ຕົ້ງ ໄມ້ ເຕສີ໌ຍ ໂຕສ໋ວ ເຢຍ ເຍີຍ ແປະ ຝີງ , ເຢຍ ອ໋ອຍ ເຫ່ວ ໂຕສ໋ວ ‘ ເຢຍ ເຍີຍ ແປະ ຝີງ . ’ ຕົ້ງ ເຢຍ ໄມ້ ຮນ້ຳ ວົ້ວ ເຕົ້າ , ເຢຍ ອ໋ອຍ ເຫ່ວ ‘ ເຢຍ ຮນ້ຳ ວົ້ວ ເຕົ້າ . ’ ” ‘ ເມີ່ຍ ບົວ ໄມ້ ເຕສີ໌ຍ ເຢຍ ເຍີຍ ແປະ ຝີງ . ’ ຢຽມ ວົ້ວ ນອມ ຕ໋ອງ ນິ່ນ ບົວ ອ໋ອຍ ຕຸ໊ ບົ໋ວ ເຫ່ວ , ‘ ຕສຢັ້ງ ຈ໊ຽນ ເຍີຍ ທິນ-ຮູ່ງ ເຍີຍ ນ່າມ ໂຍ໌ວ . ’ ”
45009026	“ ແອ໋ງ ຢຽມ ທິນ-ຮູ່ງ ກ໊ອງ ບົ໋ວ ເຈ໋ຍ ນິ່ນ ບົວ , ‘ ເມີ່ຍ ບົວ ໄມ້ ເຕສີ໌ຍ ເຢຍ ເຍີຍ ແປະ ຝີງ . ’ ຢຽມ ວົ້ວ ນອມ ຕ໋ອງ ນິ່ນ ບົວ ອ໋ອຍ ຕຸ໊ ບົ໋ວ ເຫ່ວ , ‘ ຕສຢັ້ງ ຈ໊ຽນ ເຍີຍ ທິນ-ຮູ່ງ ເຍີຍ ນ່າມ ໂຍ໌ວ . ’ ”
45009027	ອິ​ສະ​ຢາ ຢ່າ ເຫ່ວ ຈ໊ຽນ ກ໊ອງ ອິ​ສະ​ລາ​ເອນ ມ່ຽນ . ນິ່ນ ກ໊ອງ , “ ໄມ້ ກຸ໊ນ ອິ​ສະ​ລາ​ເອນ ມ່ຽນ ດົ່ງ ຄ້ອຍ-ເຮລນ ເຍີຍ ຊາ-ຕສຽວ ທສ້ຳ , ເຕສ່ງ ເອຈ່ຍ ຕຸ໊ ໂອຈ໋ວ ເຍີຍ ມ່ຽນ ໂຕສະ .
45009028	ເຫວີ່ຍ ຕສຸ ຕສ໊ຽວ ອ໋ອຍ ຢຽມ ນ້າຍ ລູ່ງ ເດ໊ຍ ຊຽບໆ ເຍີຍ ຊ້ຽມ ເດສ່ງ ມ່ຽນ ເຍີຍ ຕສຸ໌ຍ . ”
45009029	ແອ໋ງ ຮນັ້ງ ຕສິ້ນ ດ່າງ ອິ​ສະ​ຢາ ກ໊ອງ ເຈ໋ຍ , “ ເຊ ກ໊ອງ ເນິ່ນ ເຈ໋ຍ ເຍີຍ ຕສ໊ຽວ ໄມ້ ລ່ຽວ ເອຈ່ຍ ເຕີ໋ຍ ເຕສີ໊ຍ-ຟຸນ ປຸນ ເຢຍ ບົວ , ເຢຍ ບົວ ຕສ່ຽວ ຕສຸ ຮນັ້ງ ໂສ​ດົມ ເຖສົາ ໂກ​ໂມ​ລາ ຕສີ້ງ . ”
45009030	ວົ້ວ ຫຍູ່ງ , ບົວ ອ໋ອຍ ຕສຸ ຮນັ້ງ ຫາຍ ນໍ ກ໊ອງ ? ອ໋ອຍ ຕສຸ ກ໊ອງ ນ້າຍ . ຈັ໋ນ ໄມ້ ເຕສີ໌ຍ ລໍ໌ ເຈົ໊າ ເຖສົາ ທິນ-ຮູ່ງ ຫອບ ໂຮຍ້ວ , ມປ່າ ນິ່ນ ບົວ ສຽນ ເຂົາ ທິນ-ຮູ່ງ ຕສ່ຽວ ຕຸ໊ ເຖສົາ ນິ່ນ ຫອບ ໂຮຍ້ວ ໝີ່ ອ໊ະ .
45009031	ອິ​ສະ​ລາ​ເອນ ມ່ຽນ ຮນ້ຳ ອ໋ອຍ ເຂົາ ເລີ໌ຍ-ຫລັດ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ມປ່າ ນິ່ນ ບົວ ໄມ້ ຕຸ໊ ເຖສົາ ນິ່ນ ຫອບ .
45009032	ເຫວີ່ຍ ຫາຍ ຕິ່ວ ? ເຫວີ່ຍ ຕສຸ ນິ່ນ ບົວ ປັ່ງ ນິ່ນ ບົວ ກັ້ນ ໂຕສ໋ວ ເຍີຍ ສີ່ , ນິ່ນ ບົວ ໄມ້ ສຽນ ເຂົາ ທິນ-ຮູ່ງ . ນິ່ນ ບົວ ດິ໊ ຕສຸ ຕົ້ງ ກີງ-ໂຊວ ກ໊ອງ ວົ້ວ ນອມ ຫລະເປຢີ໊ຍ .
45009033	ກີງ-ໂຊວ ກ໊ອງ , “ ໝັ່ງ ກ໋າ , ເຢຍ ປຸນ ນອມ ຫລະເປຢີ໊ຍ ຢຽມ ວົ້ວ ສິ​ໂອນ ຕສີ້ງ . ມ່ຽນ ຕສ່ຽວ ດິ໊ ຕສຸ ວົ້ວ ນອມ ຫລະເປຢີ໊ຍ ດອບ . ຫາຍ ເຕົ້າ ສຽນ ເຂົາ ນິ່ນ , ວົ້ວ ເຕົ້າ ຢຽດ ລິ໌ວ ໄມ້ ໄຍ້ . ”
45010001	ກໍ໋-ໂຢ໌ວ ອ່າ , ເຢຍ ຕສະເກ້ງ ! ອ໋ອຍ ທິນ-ຮູ່ງ ໂອຈ໋ວ ເຖສົາ ເຢຍ ຈວັ່ງ ຝີງ ເຍີຍ ມ່ຽນ ໄຫ່ ອ໊ະ , ຕສ່ຽວ ເອຈ່ຍ ທຈະ ເຖງ ນິ່ນ ບົວ ໂທ້ ທິນ-ຮູ່ງ .
45010002	ເຢຍ ເຖງ ນິ່ນ ບົວ ໂຕສ໋ວ ຕສອງ-ເຕສ໋ງ ກ໊ອງ ນິ່ນ ບົວ ເຫວີ່ຍ ທິນ-ຮູ່ງ ຈອມ ໂຮຍ້ວ ໄຫ່ , ມປ່າ ນິ່ນ ບົວ ໄມ້ ເມ່ງ ແປະ ທິນ-ຮູ່ງ ເຍີຍ ເຈົ໊າ .
45010003	ນິ່ນ ບົວ ໄມ້ ຮິ້ວ ຕຸ໊ ທິນ-ຮູ່ງ ຮນັ້ງ ຫາຍ ນໍ ປຸນ ມ່ຽນ ເຖສົາ ນິ່ນ ຫອບ ໂຮຍ້ວ ຕສ່ຽວ ຕ໊າ ກັ້ນ ເຍີຍ ຕສະເອີ໋ຍ ອ໋ອຍ ເຖສົາ ທິນ-ຮູ່ງ ຫອບ . ນິ່ນ ບົວ ໄມ້ ຫລົ່ງ ທິນ-ຮູ່ງ ເຍີຍ ຕສະເອີ໋ຍ .
45010004	ກີ​ຕູ່ ໂຕສ໋ວ ປຸນ ເລີ໌ຍ-ຫລັດ ເດສ່ງ ໝີ່ ອ໊ະ . ຮນັ້ງ ໜ່າຍ , ຫາຍ ເຕົ້າ ສຽນ ເຂົາ ກີ​ຕູ່ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
45010005	ໂມ​ເຊ ເຟ້ຍ ຈ໊ຽນ ກ໊ອງ ມ່ຽນ ກັນ ເລີ໌ຍ-ຫລັດ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ເຍີຍ ຕສະເອີ໋ຍ . ນິ່ນ ກ໊ອງ , “ ຫາຍ ເຕົ້າ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ , ວົ້ວ ເຕົ້າ ຕສ່ຽວ ຕຸ໊ ເອີຍ ເລີ໌ຍ-ຫລັດ ຕສຢັ້ງ ຈ໊ຽນ . ” “ ໄມ້ ຕູ໋ງ ຢຽມ ໂຮຍ້ວ ຮນ້ຳ , ‘ ຫາຍ ເຕົ້າ ອ໋ອຍ ຝາວ ທິນ-ຕ້ອງ ? ’ ” ( ນ້າຍ ເຊ ເຫວີ່ຍ ຕໍ້ ກີ​ຕູ່ ເອຈ່ຍ . )
45010006	ມປ່າ ກີງ-ໂຊວ ຢ່າ ກ໊ອງ ເຫວີ່ຍ ສຽນ ກີ​ຕູ່ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ເຍີຍ ຕສະເອີ໋ຍ . ກີງ-ໂຊວ ກ໊ອງ , “ ໄມ້ ຕູ໋ງ ຢຽມ ໂຮຍ້ວ ຮນ້ຳ , ‘ ຫາຍ ເຕົ້າ ອ໋ອຍ ຝາວ ທິນ-ຕ້ອງ ? ’ ” ( ນ້າຍ ເຊ ເຫວີ່ຍ ຕໍ້ ກີ​ຕູ່ ເອຈ່ຍ . )
45010007	“ ຢ່າ ໄມ້ ຕູ໋ງ ຮນ້ຳ , ‘ ຫາຍ ເຕົ້າ ອ໋ອຍ ມີ່ງ ຢ້ຽມ ເກນ ? ’ ” ( ນ້າຍ ເຊ ເຫວີ່ຍ ປຸນ ກີ​ຕູ່ ຢຽມ ໄຕ່ ມີ່ງ ເຍີຍ ມ່ຽນ ເຍີຍ ຕ໋ອງ ທສວດ ຕ້າຍ . ) “ ທິນ-ຮູ່ງ ເຍີຍ ຫວ່າ ຢຽມ ນິດ ເມີ່ຍ ຟັດ ເຍີຍ , ຕສູ໊ງ ຢຽມ ຈ໊ຽນ ເມີ່ຍ ເຍີຍ ດສຸ້ຍ ຢ່າ ຢຽມ ຈ໊ຽນ ເມີ່ຍ ເຍີຍ ໂຮຍ້ວ . ” “ ຫາຍ ເຕົ້າ ສຽນ ເຂົາ ນິ່ນ , ວົ້ວ ເຕົ້າ ຕສູ໊ງ ໄມ້ ໄຍ້ . ” “ ຫາຍ ເຕົ້າ ເຫ່ວ ຕສ໊ຽວ ເຍີຍ ບົ໋ວ , ວົ້ວ ເຕົ້າ ຕຸ໊ ໂອຈ໋ວ ອ໊ະ . ”
45010008	ກີງ-ໂຊວ ຮນັ້ງ ນ້າຍ ນໍ ກ໊ອງ , “ ທິນ-ຮູ່ງ ເຍີຍ ຫວ່າ ຢຽມ ນິດ ເມີ່ຍ ຟັດ ເຍີຍ , ຕສູ໊ງ ຢຽມ ຈ໊ຽນ ເມີ່ຍ ເຍີຍ ດສຸ້ຍ ຢ່າ ຢຽມ ຈ໊ຽນ ເມີ່ຍ ເຍີຍ ໂຮຍ້ວ . ” ນ້າຍ ເຊ ເຢຍ ບົວ ຕສຸ້ນ ບົ໋ວ ມ່ຽນ ອ໋ອຍ ຕສຸ ສຽນ ຕສ໊ຽວ ວົ້ວ ເຕີ໋ຍ ຫວ່າ .
45010009	ເຊ ກ໊ອງ ເມີ່ຍ ເຍີຍ ດສຸ້ຍ ຫຍ່ຽມ , “ ເຢ​ຊູ ໂຕສ໋ວ ຕສ໊ຽວ , ” ເມີ່ຍ ຢ່າ ຫລົ່ງ ໂຮຍ້ວ ສຽນ ເຢ​ຊູ ໄຕ່ ມີ່ງ , ທິນ-ຮູ່ງ ແອ໋ງ ປຸນ ນິ່ນ ນັ່ງ ຕ້າຍ , ເມີ່ຍ ຕສ່ຽວ ຕຸ໊ ໂອຈ໋ວ ອ໊ະ .
45010010	ເຫວີ່ຍ ຕສຸ ບົວ ຫລົ່ງ ໂຮຍ້ວ ສຽນ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ . ບົວ ຫລົ່ງ ດສຸ້ຍ ຫຍ່ຽມ ເຢ​ຊູ ໂຕສ໋ວ ຕສ໊ຽວ , ບົວ ຕສ່ຽວ ຕຸ໊ ໂອຈ໋ວ ອ໊ະ .
45010011	ກີງ-ໂຊວ ມ່າຍ ໂຈ໋ວ ຫວ່າ ກ໊ອງ , “ ຫາຍ ເຕົ້າ ສຽນ ເຂົາ ນິ່ນ , ວົ້ວ ເຕົ້າ ຕສູ໊ງ ໄມ້ ໄຍ້ . ”
45010012	ເຫວີ່ຍ ຕສຸ ຢິວ​ໄທ ມ່ຽນ ເຖສົາ ຈັ໋ນ ຟີ່ ຮນັ້ງ ເຍີຍ , ໄມ້ ກັ້ນ ຫຍູ່ງ . ຢຽດ ຕສູ໊ງ ຈວັ່ງ ເຕົ້າ ຕສ໊ຽວ ຮນັ້ງ , ຕົ້ງ ໂຕສ໋ວ ໝ່ານ ມ່ຽນ ເຍີຍ ຕສ໊ຽວ ວົ້ວ ເຕົ້າ . ຫາຍ ເຕົ້າ ໂທ້ ຕສ໊ຽວ , ຕສ໊ຽວ ຕສ່ຽວ ທສ້ຳໆ ເຍີຍ ເຖສີຍ ຟຸ ປຸນ ວົ້ວ ເຕົ້າ .
45010013	ຮນັ້ງ ກີງ-ໂຊວ ກ໊ອງ ນໍ , “ ຫາຍ ເຕົ້າ ເຫ່ວ ຕສ໊ຽວ ເຍີຍ ບົ໋ວ , ວົ້ວ ເຕົ້າ ຕຸ໊ ໂອຈ໋ວ ອ໊ະ . ”
45010014	ເຊ ກ໊ອງ ມ່ຽນ ໄມ້ ແກ້ງ ສຽນ ເຢ​ຊູ ກີ​ຕູ່ , ນິ່ນ ບົວ ຮນັ້ງ ຫາຍ ນໍ ໄຮ່ ເຫ່ວ ນິ່ນ ? ເຊ ກ໊ອງ ໄມ້ ແກ້ງ ໄຮ໌ ຫາຍ ເຕົ້າ ກ໊ອງ ເຈ໋ຍ ເຢ​ຊູ ເຍີຍ ເຈົ໊າ-ໂຫລ່ວ , ນິ່ນ ບົວ ຮນັ້ງ ຫາຍ ນໍ ໄຮ່ ສຽນ ? ເຊ ກ໊ອງ ໄມ້ ມ່າຍ ຫາຍ ເຕົ້າ ຕສຸ້ນ ຄູ້ ຝຽນ ປຸນ ນິ່ນ ບົວ ໝວັງ , ນິ່ນ ບົວ ຮນັ້ງ ຫາຍ ນໍ ໄຮ່ ຕຸ໊ ໄຮ໌ ຄູ້ ຝຽນ ?
45010015	ເຊ ກ໊ອງ ໄມ້ ມ່າຍ ຫາຍ ເຕົ້າ ພ້າຍ ມ່ຽນ ມີ່ງ ຕສຸ້ນ ຄູ້ ຝຽນ , ມ່ຽນ ຮນັ້ງ ຫາຍ ນໍ ໄຮ່ ມີ່ງ ຕສຸ້ນ ? ຮນັ້ງ ກີງ-ໂຊວ ກ໊ອງ ນໍ , “ ປວັດ ມ່ຽນ ຕ້າຍ ຕສຸ້ນ ຄູ້ ຝຽນ ເກ້ງ ອະເຮນີ້ຍ ໄຫ່ ອ໊ະ . ”
45010016	ມປ່າ ໄມ້ ເຕສີ໌ຍ ອິ​ສະ​ລາ​ເອນ ມ່ຽນ ເຕົ້າໆ ຕສິ໊ບ ຄູ້ ຝຽນ ເຫວີ່ຍ ຕສຸ ອິ​ສະ​ຢາ ກ໊ອງ , “ ຕສ໊ຽວ ອ່າ , ຫາຍ ເຕົ້າ ສຽນ ເຢຍ ບົວ ຕສຸ້ນ ເຍີຍ ຫວ່າ ? ”
45010017	ຮນັ້ງ ໜ່າຍ , ມ່ຽນ ສຽນ ເຫວີ່ຍ ຕສຸ ນິ່ນ ບົວ ໄຮ໌ ກີ​ຕູ່ ເຍີຍ ໂຕ໌ . ນິ່ນ ບົວ ຕຸ໊ ໄຮ໌ ເຫວີ່ຍ ຕສຸ ມ່າຍ ມ່ຽນ ມີ່ງ ຕສຸ້ນ ປຸນ ນິ່ນ ບົວ ໝວັງ .
45010018	ມປ່າ ເຢຍ ອ໋ອຍ ໜ່າຍ ກ໋າ , ນິ່ນ ບົວ ຕສະເກ້ງ ໄມ້ ໄຮ໌ ເຈ໋ຍ ກີ​ຕູ່ ເຍີຍ ໂຕ໌ ໄຟ ? ໄຮ໌ ເຈ໋ຍ ເຍີຍ ເຫລາະ . ຮນັ້ງ ກີງ-ໂຊວ ກ໊ອງ ນໍ , “ ຕສຸ້ນ ໂຕ໌ ມ່ຽນ ເຍີຍ ເຖຈຍ ຊີງ ກ໋ອມ ປ້າມ ເກນ . ນິ່ນ ບົວ ເຍີຍ ຫວ່າ ຕສຸ້ນ ຈົ່ມ ລູ່ງ ເດ໊ຍ . ” “ ເຢຍ ອ໋ອຍ ປຸນ ເມີ່ຍ ບົວ ເໝວີ່ຍ ເຈັ໊ຍ ຢຽດ ຝີງ ຈັ໋ນ . ເຢຍ ອ໋ອຍ ຫລົ່ງ ຢຽດ ຝີງ ຫຮງົງ ເຍີຍ ມ່ຽນ ທສົວະ ເມີ່ຍ ບົວ ເຖຈຍ ເຈ໌ຍ . ” “ ໄມ້ ລໍ໌ ເຢຍ ວົ້ວ ເຕີ໋ຍ ຕຸ໊ ປວັດ ເຢຍ . ໄມ້ ໜ່າຍ ເຖົາ ເຢຍ ວົ້ວ ເຕີ໋ຍ , ເຢຍ ປຸນ ນິ່ນ ບົວ ຮິ້ວ ຕຸ໊ ເຢຍ . ”
45010019	ເຢຍ ອ໋ອຍ ແອ໋ງ ໜ່າຍ ກ໋າ , ອິ​ສະ​ລາ​ເອນ ມ່ຽນ ໄມ້ ເມ່ງ ແປະ ໄຟ ? ໂມ​ເຊ ກັ້ນ ຫລົ່ງ ທິນ-ຮູ່ງ ເຍີຍ ຫວ່າ ເຕົາ ດ່າງ . ນິ່ນ ກ໊ອງ , “ ເຢຍ ອ໋ອຍ ປຸນ ເມີ່ຍ ບົວ ເໝວີ່ຍ ເຈັ໊ຍ ຢຽດ ຝີງ ຈັ໋ນ . ເຢຍ ອ໋ອຍ ຫລົ່ງ ຢຽດ ຝີງ ຫຮງົງ ເຍີຍ ມ່ຽນ ທສົວະ ເມີ່ຍ ບົວ ເຖຈຍ ເຈ໌ຍ . ”
45010020	ອິ​ສະ​ຢາ ຢ່າ ຫລົ່ງ ທິນ-ຮູ່ງ ເຍີຍ ຫວ່າ ເກົ້າ ປູ໋ງ ຫລ່າງ ເຍີຍ ກ໊ອງ . ນິ່ນ ກ໊ອງ , “ ໄມ້ ລໍ໌ ເຢຍ ວົ້ວ ເຕີ໋ຍ ຕຸ໊ ປວັດ ເຢຍ . ໄມ້ ໜ່າຍ ເຖົາ ເຢຍ ວົ້ວ ເຕີ໋ຍ , ເຢຍ ປຸນ ນິ່ນ ບົວ ຮິ້ວ ຕຸ໊ ເຢຍ . ”
45010021	ອິ​ສະ​ຢາ ຢ່າ ເຟ້ຍ ຈ໊ຽນ ທິນ-ຮູ່ງ ເຍີຍ ຫວ່າ ກ໊ອງ ເຖົາ ອິ​ສະ​ລາ​ເອນ ມ່ຽນ . ນິ່ນ ກ໊ອງ , “ ເຢຍ ຕສຢັ້ງ ຮນອຍ ຊູງ ຈ໊ຽນ ປົ໌ວ ອ໋ອຍ ຕສິ໊ບ ໄມ້ ໝວັງ ຫວ່າ , ໂຮຍ້ວ ແຫງ່ງ ເຍີຍ ມ່ຽນ . ”
45011001	ວົ້ວ ຫຍູ່ງ , ເຢຍ ໜ່າຍ ກ໋າ , ທິນ-ຮູ່ງ ກວັ່ງ ນິ່ນ ເຍີຍ ແປະ ຝີງ ໄຟ ? ຕສູ໊ງ ໄມ້ ເຕສີ໌ຍ ! ເຢຍ ກັ້ນ ຢ່າ ເຕສີ໌ຍ ຢຽດ ເຕົ້າ ອິ​ສະ​ລາ​ເອນ ມ່ຽນ , ອັບ​ລາ​ຮຳ ເຍີຍ ເຕສີ໊ຍ-ຟຸນ , ເບນ​ຢາ​ມິນ ຝີງ .
45011002	ທິນ-ຮູ່ງ ໄມ້ ກວັ່ງ ນິ່ນ ຢຽມ ກອນ ກິ໊ນ ຕ້າຍ ເຍີຍ ມ່ຽນ . ເມີ່ຍ ບົວ ໄມ້ ຮິ້ວ ຕຸ໊ ເອ​ລີ​ຢາ ຕໍ້ ອິ​ສະ​ລາ​ເອນ ມ່ຽນ ເຍີຍ ສີ່ ມີ່ງ ໂກ໋ ທິນ-ຮູ່ງ ວົ້ວ ໂຕ່ວ ກີງ-ໂຊວ ໄຟ ?
45011003	ເອ​ລີ​ຢາ ກ໊ອງ , “ ຕສ໊ຽວ ອ້າ ! ນິ່ນ ບົວ ໄຕ໋ ເມີ່ຍ ເຍີຍ ຕສວັ໋ງ ໂຕ່ວ ຫວ່າ ມ່ຽນ , ຢ່າ ແທສະ ຫວ່າຍ ເມີ່ຍ ເຍີຍ ເຕສ່ຍ-ຕ້ອງ . ຂູງ ເຕສ່ງ ເຢຍ ກັ້ນ ດຸ ລ່ານ ມ່ຽນ ຮນັ້ງ . ນິ່ນ ບົວ ຢ່າ ອ໋ອຍ ໄຕ໋ ເຢຍ . ”
45011004	ທິນ-ຮູ່ງ ຮນັ້ງ ຫາຍ ນໍ ເຕົາ ນິ່ນ ? ທິນ-ຮູ່ງ ກ໊ອງ , “ ເຢຍ ເຫວີ່ຍ ເຢຍ ກັ້ນ ລ່ຽວ ເອຈ່ຍ ເສ່ຍ ທສິນ ລ່ານ ມ່ຽນ . ນິ່ນ ບົວ ຢ່າ ໄມ້ ເກວີ່ຍ ເອຈ່ຍ ປ໋າຍ ເຈ໋ຍ ບາ​ອັນ ຕສ້ຽນ . ”
45011005	ອີ້ ຈ໋າ ຮນອຍ ຢ່າ ຟີ່ ຮນັ້ງ ເຍີຍ . ທິນ-ຮູ່ງ ເອີຍ ຈ໊ຽນ ນິ່ນ ເຍີຍ ເອນ ກິ໊ນ ເຕີ໋ຍ ມ່ຽນ ໂຕສະ ເຍີຍ .
45011006	ທິນ-ຮູ່ງ ກິ໊ນ ນິ່ນ ບົວ ຕ້າຍ ເຊ ເອີຍ ນິ່ນ ເຍີຍ ເອນ ຮນັ້ງ . ໄມ້ ເຕສີ໌ຍ ນິ່ນ ບົວ ກັ້ນ ໂຕສ໋ວ ເຍີຍ ສີ່ . ເຊ ກ໊ອງ ທິນ-ຮູ່ງ ເອີຍ ມ່ຽນ ໂຕສ໋ວ ເຍີຍ ກິ໊ນ ນິ່ນ ບົວ ນໍ , ນິ່ນ ເຍີຍ ເອນ ເຊ ໄມ້ ເຕສີ໌ຍ ຕສຽນ ເອນ ອ໊ະ .
45011007	ວົ້ວ ຫຍູ່ງ ຮນັ້ງ ຫາຍ ນໍ ? ອິ​ສະ​ລາ​ເອນ ມ່ຽນ ລໍ໌ ເຍີຍ , ນິ່ນ ບົວ ລໍ໌ ໄມ້ ປວັດ . ມປ່າ ຕົ້ງ ທິນ-ຮູ່ງ ກິ໊ນ ຕ້າຍ ໂຕສະ ເຍີຍ ວົ້ວ ເຕີ໋ຍ ລໍ໌ ຕຸ໊ ປວັດ . ເຕສ່ງ ເອຈ່ຍ ວົ້ວ ເຕີ໋ຍ ໂຮຍ້ວ ແຫງ່ງ ໝີ່ ອ໊ະ .
45011008	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ , “ ທິນ-ຮູ່ງ ຢ່າ ປຸນ ນິ່ນ ບົວ ເຍີຍ ໂຮຍ້ວ ມ໌ອງ ໝີ່ ອ໊ະ . ເຖົາ ອີ້ ຈ໋າ ຮນອຍ ປຸນ ນິ່ນ ບົວ ເຍີຍ ມຕສີງ ໝັ່ງ ໄມ້ ປວັດ ,
45011009	ດາ​ວິດ ຢ່າ ກ໊ອງ , “ ອ໋ອຍ ໂທ້ ປຸນ ນິ່ນ ບົວ ເຍີຍ ຢິ້ນ ຫວຸ່ຍ ເປ໋ນ ມູ໌ງ ຕສ໋າວ ຈ໊ຽນ , ຢ່າ ເປ໋ນ ໂຂວ ຮລົບ ຈ໊ຽນ ນິ່ນ ບົວ , ເປ໋ນ ຫລະເປຢີ໊ຍ ປຸນ ນິ່ນ ບົວ ດິ໊ ຕສຸ ດອບ ຢ່າ ໄຮ່ ເປ໋ນ ວິນ ຈ໊າວ ນິ່ນ ບົວ .
45011010	ໂທ້ ປຸນ ນິ່ນ ບົວ ເຍີຍ ມຕສີງ ບົ໊ວ , ໝັ່ງ ໄມ້ ປວັດ , ຢ່າ ປຸນ ນິ່ນ ບົວ ຢຽດ ລິ໌ວ ເປຢົ໋າ ໄມ້ ດຸ໊ດ ນິ່ນ ບົວ ເຍີຍ ໂຄ້ວ ໜ່ານ . ”
45011011	ເຢຍ ຕສ່ຽວ ແອ໋ງ ໜ່າຍ ກ໋າ , ຢິວ​ໄທ ມ່ຽນ ດິ໊ ຕສຸ ດອບ ມີ່ງ , ນິ່ນ ບົວ ຕສຸ ປ່າຍ ເຍີຍ ໄຟ ? ຕສູ໊ງ ໄມ້ ເຕສີ໌ຍ ! ເຫວີ່ຍ ຕສຸ ນິ່ນ ບົວ ປ໌າມ ຕສຸ໌ຍ , ທິນ-ຮູ່ງ ຖສີງ ຕ້າຍ ໂອຈ໋ວ ຈັ໋ນ ເຫວີ່ຍ ປຸນ ຢິວ​ໄທ ມ່ຽນ ເໝວີ່ຍ ເຈັ໊ຍ ນິ່ນ ບົວ .
45011012	ຢິວ​ໄທ ມ່ຽນ ປ໌າມ ເຍີຍ ຕສຸ໌ຍ ປຸນ ລູ່ງ ເດ໊ຍ ມ່ຽນ ຕຸ໊ ຟຸ ທສ້ຳ . ຢິວ​ໄທ ມ່ຽນ ສຽນ ເຍີຍ ເຈົ໊າ ດ໊ອດ , ຕສ່ຽວ ປຸນ ຈັ໋ນ ຕຸ໊ ຟຸ ທສ້ຳ . ວົ້ວ ຫຍູ່ງ , ທິນ-ຮູ່ງ ໂອຈ໋ວ ຢຽດ ຕສູ໊ງ ຢິວ​ໄທ ມ່ຽນ ປວັ໊ງ ໂສວ ໂໝ່ວ ວົ້ວ ຕສັ່ນ , ລູ່ງ ເດ໊ຍ ມ່ຽນ ຕສ່ຽວ ຈາ ຕຸ໊ ຟຸ ດົ່ງ ຫາຍ ທສ້ຳ ອ໊ະ !
45011013	ອີ້ ຕສັ່ນ ເຢຍ ເຖສົາ ເມີ່ຍ ບົວ ຈັ໋ນ ກ໊ອງ ຫວ່າ . ເຫວີ່ຍ ຕສຸ ເຢຍ ໂຕສ໋ວ ກົງ-ໂຕສ້ ໂຕ່ວ ທິນ-ຮູ່ງ ເຍີຍ ຫວ່າ ປຸນ ຈັ໋ນ , ເຢຍ ຕສ່ຽວ ຝຸນ ເຢຍ ເຍີຍ ກົງ ຈ໊ຽນ ໄຫ່ .
45011014	ເດສ໋ຍ ເຢຍ ໄຮ່ ໂຕສ໋ວ ປຸນ ເຖສົາ ເຢຍ ຈວັ່ງ ຝີງ ເຍີຍ ມ່ຽນ ເໝວີ່ຍ ເຈັ໊ຍ ຕສ່ຽວ ມ່າຍ ເຕີ໋ຍ ເຫວີ່ຍ ເຢຍ ໂຕສ໋ວ ເຍີຍ , ຕຸ໊ ທິນ-ຮູ່ງ ໂອຈ໋ວ ນິ່ນ ບົວ .
45011015	ທິນ-ຮູ່ງ ກວັ່ງ ອິ​ສະ​ລາ​ເອນ ມ່ຽນ ວົ້ວ ຕສັ່ນ , ມ່ຽນ ມ່ານ ຕຸ໊ ເຖສົາ ທິນ-ຮູ່ງ ຫອບ . ວົ້ວ ຫຍູ່ງ , ເຊ ກ໊ອງ ທິນ-ຮູ່ງ ຕສິ໊ບ ຢິວ​ໄທ ມ່ຽນ ດສ໋ວນ ຮນັ້ງ ຫາຍ ນໍ ? ເຊ ຮນັ້ງ ນິ່ນ ບົວ ໄຕ່ ມີ່ງ ແອ໋ງ ນັ່ງ ຕ້າຍ ນໍ .
45011016	ເຊ ກ໊ອງ ຢຽດ ດຸ້ນ ອຈົ໊ວ-ຍ໌ຽມ , ເຕສ໊າະ ຕິ໊ ຕຽນ ຝົ່ງ ຫໍ່ ທິນ-ຮູ່ງ , ຕສຢັ້ງ ດຸ້ນ ອຈົ໊ວ ຕສ່ຽວ ເປ໋ນ ທິນ-ຮູ່ງ ເຍີຍ ເດສ່ງ ໝີ່ ອ໊ະ . ເຊ ກ໊ອງ ເຕສ໊າະ ດຢັ໋ງ-ດສູ້ງ ຝູງ ປຸນ ທິນ-ຮູ່ງ , ລ່ຽມ ດຢັ໋ງ-ອກວ້າ ຕສ່ຽວ ເປ໋ນ ທິນ-ຮູ່ງ ເຍີຍ ເດສ່ງ ໝີ່ ອ໊ະ .
45011017	ມ່າຍ ເຕີ໋ຍ ຕສຽນ ກະລັ້ນ ອກວ້າ ຕສຸ ພິດ ກວັ່ງ , ແອ໋ງ ຕໍ້ ເຮ່ຍ ກະລັ້ນ ອກວ້າ ຕ້າຍ ຕ໋າວ ຈ໊ຽນ . ເມີ່ຍ ບົວ ຈັ໋ນ ເຊ ຮນັ້ງ ເຮ່ຍ ກະລັ້ນ ອກວ້າ ຢ່າ ຕຸ໊ ຕສຽນ ດສູ້ງ ເຍີຍ ວວມ ຢູ໌ງ ເມີ່ຍ ບົວ .
45011018	ວົ້ວ ຫຍູ່ງ , ໄມ້ ຕູ໋ງ ໝັ່ງ ເຜຍ ຕສຸ ພິດ ກວັ່ງ ວົ້ວ ເຕີ໋ຍ ດຢັ໋ງ-ອກວ້າ . ເມີ່ຍ ບົວ ຝູ່ງ ໄຮ່ ເທສງ-ໂຮລ ? ຈັ໋ງ ຈ໊ຽນ ເມີ່ຍ ບົວ ຂູງ ໂຕສ໋ວ ອກວ້າ , ໄມ້ ເຕສີ໌ຍ ຢູ໌ງ ດສູ້ງ . ເຊ ດສູ້ງ ຢູ໌ງ ເມີ່ຍ ບົວ .
45011019	ເດສ໋ຍ ເມີ່ຍ ບົວ ຈັ໋ນ ອ໋ອຍ ກ໊ອງ , “ ເຕສີ໌ຍ ເຍີຍ , ມປ່າ ນ້າຍ ເຕີ໋ຍ ອກວ້າ ຕສຸ ພິດ ກວັ່ງ ເຫວີ່ຍ ເຕສ໊າະ ເຢຍ ບົວ ຕ້າຍ ຕ໋າວ ຈ໊ຽນ . ”
45011020	ຕສຽນ ເຍີຍ . ນິ່ນ ບົວ ຕສຸ ພິດ ກວັ່ງ ເຫວີ່ຍ ຕສຸ ນິ່ນ ບົວ ໄມ້ ສຽນ . ມປ່າ ເມີ່ຍ ບົວ ຕຸ໊ ຕສຢັ້ງ ຈ໊ຽນ ເຫວີ່ຍ ຕສຸ ເມີ່ຍ ບົວ ສຽນ . ຮນັ້ງ ໜ່າຍ , ໄມ້ ຕູ໋ງ ໂຕສ໋ວ ເໝົາ . ອ໋ອຍ ຕສຸ ກ້ຳ ເດສ໋ຍ .
45011021	ເຊ ກ໊ອງ ທິນ-ຮູ່ງ ໄມ້ ລ່ຽວ ຕສຽນ ກະລັ້ນ ອກວ້າ ນໍ , ເມີ່ຍ ບົວ ເຮ່ຍ ກະລັ້ນ ອກວ້າ ນິ່ນ ຢ່າ ໄມ້ ລ່ຽວ ອ໊ະ .
45011022	ຮນັ້ງ ໜ່າຍ , ບົວ ປວັດ ທິນ-ຮູ່ງ ໄຮ່ ໂຕສ໋ວ ຫລົງ ຢ່າ ໄຮ່ ຕີ່ງ ມ່ຽນ ເຍີຍ ຕສຸ໌ຍ . ຕົ້ງ ສຽນ ເຍີຍ ເຈົ໊າ ດ໊ອດ ວົ້ວ ເຕີ໋ຍ ຢິວ​ໄທ ມ່ຽນ , ທິນ-ຮູ່ງ ຕີ່ງ ນິ່ນ ບົວ ເຍີຍ ຕສຸ໌ຍ , ມປ່າ ໂຕສ໋ວ ຫລົງ ປຸນ ເມີ່ຍ ບົວ . ຕະຟ່ານ ເມີ່ຍ ບົວ ໂຕສ໋ວ ຫອບ , ຜຸຍ ຕຸ໊ ນິ່ນ ໂຕສ໋ວ ຫລົງ , ນິ່ນ ຕສ່ຽວ ໂຕສ໋ວ ຫລົງ ຈ໊ຽນ ມີ່ງ . ເມີ່ຍ ບົວ ໂຕສ໋ວ ໄມ້ ຫອບ ນໍ , ເມີ່ຍ ບົວ ຢ່າ ຕສຸ ພິດ ກວັ່ງ ອ໊ະ .
45011023	ເຊ ກ໊ອງ ຢິວ​ໄທ ມ່ຽນ ກ໊ອຍ ໂຮຍ້ວ ດສ໋ວນ ຕ້າຍ ສຽນ ທິນ-ຮູ່ງ , ນິ່ນ ບົວ ແອ໋ງ ຕຸ໊ ຕ໋າວ ຈ໊ຽນ ຕສຽນ ກະລັ້ນ ດຢັ໋ງ , ເຫວີ່ຍ ຕສຸ ທິນ-ຮູ່ງ ໄຮ່ ເຕສ໊າະ ນິ່ນ ບົວ ຕ໋າວ ຈ໊ຽນ .
45011024	ເຊ ກ໊ອງ ເມີ່ຍ ບົວ ເປ໋ນ ເຮ່ຍ ກະລັ້ນ ອກວ້າ ຕສຸ ພິດ ດຸ໊ດ ຕ້າຍ ຕ໋າວ ຈ໊ຽນ ຕສຽນ ກະລັ້ນ ດຢັ໋ງ , ຕົ້ງ ໄມ້ ເຕສີ໌ຍ ກັ້ນ ເຍີຍ ດຢັ໋ງ-ໝ່າ , ທິນ-ຮູ່ງ ແອ໋ງ ເຕສ໊າະ ຢິວ​ໄທ ມ່ຽນ , ຕົ້ງ ຕສຽນ ກະລັ້ນ ອກວ້າ , ແອ໋ງ ຕ໋າວ ຈ໊ຽນ ນິ່ນ ບົວ ກັ້ນ ເຍີຍ ຕສຽນ ດຢັ໋ງ , ເກົ້າ ຮູ່ງ ເຫ່ ເຈ໋ຍ ເຕສ໋ຍ ຕັ້ງ .
45011025	ກໍ໋-ໂຢ໌ວ ອ່າ , ມ່າຍ ຕິ່ວ ໄມ້ ແກ້ງ ບຢ໋າງ ຢ້າງ ເຍີຍ ຕສຽນ ເລີ໌ຍ ເຢຍ ອ໋ອຍ ປຸນ ເມີ່ຍ ບົວ ຮິ້ວ , ເຫວີ່ຍ ປຸນ ເມີ່ຍ ບົວ ໄມ້ ເທສງ ກັ້ນ ມ່າຍ ທສົງ-ເມ່ງ . ເຊ ຕົ້ງ ນ້າຍ ອ໊ະ . ອິ​ສະ​ລາ​ເອນ ມ່ຽນ ໄມ້ ເຕສີ໌ຍ ອ໋ອຍ ຢຽດ ລິ໌ວ ໂຮຍ້ວ ແຫງ່ງ . ຂູງ ແຫງ່ງ ເຖົາ ຈັ໋ນ ຕ້າຍ ເປັຍ ທິນ-ຮູ່ງ ປວັ໊ງ ໂສວ ໂໝ່ວ .
45011026	ຮນັ້ງ ໜ່າຍ , ທິນ-ຮູ່ງ ອ໋ອຍ ໂອຈ໋ວ ອິ​ສະ​ລາ​ເອນ ເຍີຍ ຢຽດ ຕສູ໊ງ ມ່ຽນ . ຮນັ້ງ ກີງ-ໂຊວ ກ໊ອງ ນໍ , “ ໂອຈ໋ວ ມ່ຽນ ວົ້ວ ເຕົ້າ ອ໋ອຍ ຢຽມ ສິ​ໂອນ ຕສີ້ງ ຕ້າຍ , ເຕສ໊າະ ທສວດ ຢາ​ໂຄບ ເຍີຍ ເຕສີ໊ຍ-ຟຸນ ໂຕສ໋ວ ເຍີຍ ຢຽດ ຕສູ໊ງ ຫວ່າຍ ສີ່ .
45011027	ເຢຍ ກວັ່ງ ນິ່ນ ບົວ ເຍີຍ ຕສຸ໌ຍ ວົ້ວ ຕສັ່ນ ເຢຍ ຕສ່ຽວ ເຖສົາ ນິ່ນ ບົວ ຫລຽບ ເຈ໌ຍ ນ້າຍ ເຕີ໋ຍ ແຫງ່ງ ຫວ່າ . ”
45011028	ຫລາຍ ຢິວ​ໄທ ມ່ຽນ ໄມ້ ຕສິ໊ບ ຄູ້ ຝຽນ ນິ່ນ ບົວ ເປ໋ນ ທິນ-ຮູ່ງ ເຍີຍ ວິນ-ວັ້ງ ໝີ່ ອ໊ະ . ນ້າຍ ເຊ ເຫວີ່ຍ ເຖງ ເມີ່ຍ ບົວ ຈັ໋ນ . ມປ່າ ທິນ-ຮູ່ງ ກິ໊ນ ນິ່ນ ບົວ ຕ້າຍ , ຢ່າ ເຫວີ່ຍ ນິ່ນ ບົວ ເຍີຍ ອົງ-ຖາຍ-ແງະ ນິ່ນ ຮນ້ຳ ນິ່ນ ບົວ .
45011029	ເຫວີ່ຍ ຕສຸ ທິນ-ຮູ່ງ ກິ໊ນ ຫາຍ ເຕົ້າ , ເຖສີຍ ຟຸ ຫາຍ ເຕົ້າ , ນິ່ນ ຢຽດ ລິ໌ວ ໄມ້ ກ໊ອຍ ຢ່ຽນ .
45011030	ຕສິ້ນ ດ່າງ ເມີ່ຍ ບົວ ຈັ໋ນ ໄມ້ ໝວັງ ທິນ-ຮູ່ງ ເຍີຍ ຫວ່າ . ມປ່າ ອີ້ ຕສັ່ນ ເຫວີ່ຍ ຢິວ​ໄທ ມ່ຽນ ໄມ້ ໝວັງ ຫວ່າ ເມີ່ຍ ບົວ ຖສີງ ຕຸ໊ ທິນ-ຮູ່ງ ຄໍ້-ລ່ຽນ .
45011031	ຮນັ້ງ ໜ່າຍ , ຢິວ​ໄທ ມ່ຽນ ໄມ້ ໝວັງ ທິນ-ຮູ່ງ ເຍີຍ ຫວ່າ . ມປ່າ ເຫວີ່ຍ ຕສຸ ເມີ່ຍ ບົວ ຈັ໋ນ ຕຸ໊ ທິນ-ຮູ່ງ ຄໍ້-ລ່ຽນ ເມີ່ຍ ບົວ , ຢິວ​ໄທ ມ່ຽນ ຟີ່ ຮນັ້ງ ເຍີຍ ອີ້ ຕສັ່ນ ຢ່າ ໄຮ່ ຕຸ໊ ທິນ-ຮູ່ງ ຄໍ້-ລ່ຽນ .
45011032	ທິນ-ຮູ່ງ ເຊວີ່ຍ ຕສວັ໋ງ ມ່ຽນ ໄມ້ ໝວັງ ນິ່ນ ເຍີຍ ຫວ່າ , ເຫວີ່ຍ ປຸນ ນິ່ນ ໄຮ່ ຄໍ້-ລ່ຽນ ນິ່ນ ບົວ ຢຽດ ຕສູ໊ງ .
45011033	ທິນ-ຮູ່ງ ເຍີຍ ເອນ ຕສະເກ້ງ ຫລົງ ໄຫ່ . ນິ່ນ ເຍີຍ ທສົງ-ເມ່ງ ເຖສົາ ວ່ວນ ຕສາງ ໂດ ໄຫ່ . ທິນ-ຮູ່ງ ຕຸ໋ນ ເຍີຍ ສີ່ ຫາຍ ເຕົ້າ ໄຮ່ ຮນ້ຳ ຕຸ໊ ຕສ່າຍ ? ນິ່ນ ໂຕສ໋ວ ເຍີຍ ເຈົ໊າ ໄມ້ ມ່າຍ ຫາຍ ເຕົ້າ ໄຮ່ ສຳ ຕຸ໊ ທສວດ . “ ຫາຍ ເຕົ້າ ຮິ້ວ ຕຸ໊ ຕສ໊ຽວ ເຍີຍ ໂຮຍ້ວ ? ຫາຍ ເຕົ້າ ໄຮ່ ເຖງ ນິ່ນ ຕ໊າ ທສວດ ຕສະເອີ໋ຍ ? ”
45011034	ຮນັ້ງ ກີງ-ໂຊວ ກ໊ອງ ນໍ , “ ຫາຍ ເຕົ້າ ຮິ້ວ ຕຸ໊ ຕສ໊ຽວ ເຍີຍ ໂຮຍ້ວ ? ຫາຍ ເຕົ້າ ໄຮ່ ເຖງ ນິ່ນ ຕ໊າ ທສວດ ຕສະເອີ໋ຍ ? ”
45011035	“ ຫາຍ ເຕົ້າ ປຸນ ເຈ໋ຍ ຫາຍ ຫຍູ່ງ ຕສີ້ງ ເຫຍີ່ຍ ທິນ-ຮູ່ງ ເຫວີ່ຍ ປຸນ ນິ່ນ ອ໋ອຍ ຕສຸ ວິ່ນ ? ”
45011036	ເຫວີ່ຍ ຕສຸ ທິນ-ຮູ່ງ ເຕສີ໋ຍ ໝ່ານ ໝວດ ຕ້າຍ , ໝ່ານ ໝວດ ເຂົາ ນິ່ນ ຖສີງ ຕ້າຍ ໄຮ່ ຢຽມ , ຢ່າ ເຫວີ່ຍ ນິ່ນ ຢຽມ . ບົວ ອ໋ອຍ ຕສຸ ຢຽດ ລິ໌ວ ເທສງ ທິນ-ຮູ່ງ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
45012001	ກໍ໋-ໂຢ໌ວ ອ່າ , ທິນ-ຮູ່ງ ດົ່ງ ໜ່າຍ ຄໍ້-ລ່ຽນ ບົວ , ເຢຍ ຕສ່ຽວ ໂທ້ ! ເມີ່ຍ ບົວ ເຕສ໊າະ ກັ້ນ ຝູງ ປຸນ ທິນ-ຮູ່ງ ຮນັ້ງ ເຕສ່ຍ ເຍີຍ ກະນ້າຍ ນໍ , ມປ່າ ມ່າຍ ແໝ່ງ ເຍີຍ , ທສີງ-ເດສ່ງ ເຍີຍ , ຕົ້ງ ນິ່ນ ອະເຮນີ້ຍ ເຍີຍ ກະນ້າຍ . ຮນັ້ງ ນ້າຍ ໂຕສ໋ວ ເຊ ຫອບ ເຍີຍ , ເຫວີ່ຍ ຕສຽນໆ ເຍີຍ ຕສັ່ງ ທິນ-ຮູ່ງ .
45012002	ປ້າມ ມ່ຽນ ໂຕສ໋ວ ສີ່ ໄມ້ ຫອບ ທິນ-ຮູ່ງ , ໄມ້ ຕູ໋ງ ຕສວດ ນິ່ນ ບົວ ເຍີຍ ຫຍູ່ງ ໂຕສ໋ວ . ມປ່າ ອ໋ອຍ ຕສຸ ປຸນ ທິນ-ຮູ່ງ ກ໊ອຍ ເດສ່ງ ເມີ່ຍ ບົວ ເຍີຍ ໂຮຍ້ວ ເຖສົາ ຮນ້ຳ ເຍີຍ ເຈົ໊າ , ຕຸ໊ ຊຢັງ-ຫຍູ່ງ ເຕສີ໊ຍ . ຮນັ້ງ ໜ່າຍ ເມີ່ຍ ບົວ ໄຮ່ ຮິ້ວ ຕຸ໊ ທິນ-ຮູ່ງ ເຍີຍ ຕສະເອີ໋ຍ , ຫາຍ ຫຍູ່ງ ເຊ ຫລົງ ເຍີຍ , ທິນ-ຮູ່ງ ອະເຮນີ້ຍ ເຍີຍ , ຕຸ້ນ ຢຸ້ນ ເຍີຍ ຕສະເອີ໋ຍ .
45012003	ທິນ-ຮູ່ງ ເຖສີຍ ເອນ ປຸນ ເຢຍ , ເຢຍ ຖສີງ ບົ໋ວ ເມີ່ຍ ບົວ , ໄມ້ ຕູ໋ງ ຮນ້ຳ ເຖົາ ທ່າຍ ກັ້ນ ເຈ໋ຍ ດ່າງ ຫອບ ຕສຸ ຮນ້ຳ ເຖົາ ເຍີຍ . ເກ໊າະ-ມ່ຽນ ອ໋ອຍ ຕສຸ ຕສິ໋ວ ທິນ-ຮູ່ງ ປຸນ ເຍີຍ ສຽນ ຟິມ ຫລົງໆ ຝຸນ ກັ້ນ ຮນັ້ງ ຫາຍ ນໍ .
45012004	ຢຽດ ນອມ ຊິນ ມ່າຍ ເຕສ໋ຍ ຫຍູ່ງ ກັ໊ບ ຈ໊ຽນ . ຫຍູ່ງໆ ມ່າຍ ກັ້ນ ເຍີຍ ກົງ ໂຕສ໋ວ .
45012005	ຟີ່ ຮນັ້ງ ເຍີຍ , ບົວ ມ່ຽນ ທສ້ຳ ມປ່າ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ເຕົ້າໆ ຕສ່ຽວ ກັ໊ບ ຕ້າຍ ເປ໋ນ ຢຽດ ນອມ ຊິນ . ຢຽດ ເຕົ້າ ໂຕສ໋ວ ຊິນ ເຍີຍ ຢຽດ ຫຍູ່ງ .
45012006	ບົວ ເຕົ້າໆ ເອີຍ ທິນ-ຮູ່ງ ເຍີຍ ເອນ ຕຸ໊ ຕສີ້ງ ເຫຍີ່ຍ ມປ່າ ເກ໊າະ-ມ່ຽນ ເຍີຍ ຕສີ້ງ ເຫຍີ່ຍ ໄມ້ ຟີ່ ຮນັ້ງ . ເກ໊າະ-ມ່ຽນ ຕຸ໊ ຫາຍ ຫຍູ່ງ ຕສີ້ງ ເຫຍີ່ຍ ຕສ່ຽວ ອ໋ອຍ ຕສຸ ຫລົ່ງ ວົ້ວ ຫຍູ່ງ ຕສີ້ງ ເຫຍີ່ຍ ອ໊ະ . ເຊ ກ໊ອງ ຕຸ໊ ຕສີ້ງ ເຫຍີ່ຍ ໂຕ່ວ ທິນ-ຮູ່ງ ເຍີຍ ຫວ່າ , ອ໋ອຍ ຕສຸ ເອີຍ ບົວ ເຍີຍ ສຽນ ຟິມ ໂຕ່ວ ນິ່ນ ເຍີຍ ຫວ່າ .
45012007	ບົວ ຕຸ໊ ຕສີ້ງ ເຫຍີ່ຍ ຟູ-ສູ , ອ໋ອຍ ຕສຸ ຟູ-ສູ ອ໊ະ . ຕຸ໊ ຕສີ້ງ ເຫຍີ່ຍ ອຈ໋າວ ມ່ຽນ , ອ໋ອຍ ຕສຸ ອຈ໋າວ .
45012008	ຕຸ໊ ຕສີ້ງ ເຫຍີ່ຍ ຂວິນ ມ່ຽນ , ອ໋ອຍ ຕສຸ ຂວິນ ອ໊ະ . ຫາຍ ເຕົ້າ ຕຸ໊ ຕສີ້ງ ເຫຍີ່ຍ ທສວດ ຟິມ ເຖງ ມ່ຽນ , ອ໋ອຍ ຕສຸ ໂຕສ໋ວ ໂຮຍ້ວ ຈັ໊ງ ເຖງ . ຫາຍ ເຕົ້າ ຕຸ໊ ຕສີ້ງ ເຫຍີ່ຍ ຕໍ້ ຈິວ-ປາງ , ອ໋ອຍ ຕສຸ ຫລົ່ງ ໂຮຍ້ວ ໂຕສ໋ວ . ຫາຍ ເຕົ້າ ຕຸ໊ ຕສີ້ງ ເຫຍີ່ຍ ໂຕສ໋ວ ຫລົງ ປຸນ ມ່ຽນ , ອ໋ອຍ ຕສຸ ອະເຮນີ້ຍ ໂຕສ໋ວ .
45012009	ຮນ້ຳ ມ່ຽນ ອ໋ອຍ ຕສຸ ຕສະເກ້ງ ຫລົ່ງ ໂຮຍ້ວ ຮນ້ຳ . ເອ໊າະ ເຍີຍ , ອ໋ອຍ ຕສຸ ດສອງ . ຫລົງ ເຍີຍ ອ໋ອຍ ຕສຸ ນັ້ນ ວ້ວນ .
45012010	ລ່ານ ອ໋ອຍ ຕສຸ ຈອມ ໂຮຍ້ວ ຮນ້ຳ ລ່ານ ຮນັ້ງ ຮນ້ຳ ກັ້ນ ເຍີຍ ທສຽນ ມົ໌ວ-ຕ່ອຍ ນໍ . ລ່ານ ຢ່າ ອ໋ອຍ ຕສຸ ທ່າຍ ລ່ານ , ຝຸນ ມ່ຽນ ເກົ້າ ຫລົງ ກັ້ນ .
45012011	ໄມ້ ຕູ໋ງ ເຫລວີ່ຍ . ອ໋ອຍ ຕສຸ ຈອມ ໂຮຍ້ວ ຈ້ຽນ ຟູ-ສູ ຕສ໊ຽວ .
45012012	ເມີ່ຍ ບົວ ມ່າຍ ລ່ຳ ຮນ້ຳ ຕ໋ອງ ຕສ່ຽວ ອ໋ອຍ ຕສຸ ອຈຽນ-ໂຢ້ວ . ມ່າຍ ຂວນ ນ່ານ ອ໋ອຍ ຕສຸ ຫລົ່ງ ໜ່ອຍ ເຕ໊ຍ . ຢ່າ ອ໋ອຍ ຕສຸ ຕສັ່ນໆ ເຕົ໋າ ເກົ໋າ .
45012013	ອ໋ອຍ ຕສຸ ເຖງ ຕັ໋ງ-ຕົ໋ນ ເຍີຍ ກໍ໋-ໂຢ໌ວ , ຢ່າ ອ໋ອຍ ຕສຸ ມ່າຍ ໂຮຍ້ວ ຕສິ໊ບ ແຄະ .
45012014	ອ໋ອຍ ຕສຸ ໂທ້ ທິນ-ຮູ່ງ ເຖສີຍ ຟຸ ປຸນ ໂຕສ໋ວ ໂຕະ ຫ່ອຍ ເມີ່ຍ ບົວ ວົ້ວ ເຕີ໋ຍ ມ່ຽນ . ຕສະເກ້ງ ອ໋ອຍ ຕສຸ ໂທ້ ທິນ-ຮູ່ງ ເຖສີຍ ຟຸ ນິ່ນ ບົວ , ໄມ້ ເຕສີ໌ຍ ຕສ໋ຽວ .
45012015	ມ່ຽນ ອຈຽນ-ໂຢ້ວ , ອ໋ອຍ ຕສຸ ເຖສົາ ຈ໊ຽນ ອຈຽນ-ໂຢ້ວ . ມ່ຽນ ຍ້ຽມ , ອ໋ອຍ ຕສຸ ເຖສົາ ຈ໊ຽນ ຍ້ຽມ .
45012016	ລ່ານ ອ໋ອຍ ຕສຸ ເຖສົາ ລ່ານ ຫອບ ຟິມ ຕົ້ງ ເອີ໋ຍ ເຍີຍ ຢຽມ . ໄມ້ ຕູ໋ງ ໂຕສ໋ວ ເໝົາ . ອ໋ອຍ ຕສຸ ອະເຮນີ້ຍ ເຖສົາ ມ່ຽນ ຈົ່ມ ມ່ຽນ ໂຕສ໋ວ ຕ່ອຍ . ໄມ້ ຕູ໋ງ ເທສງ ກັ້ນ ມ່າຍ ທສົງ-ເມ່ງ .
45012017	ໄມ້ ຕູ໋ງ ໂຕສ໋ວ ເອ໊າະ ວິ່ນ ເອ໊າະ ປຸນ ຫາຍ ເຕົ້າ . ຕສວັ໋ງ ມ່ຽນ ຝຸນ ຫາຍ ຫຍູ່ງ ຫລົງ ເຍີຍ , ອ໋ອຍ ຕສຸ ຫລົ່ງ ໂຮຍ້ວ ໂຕສ໋ວ ວົ້ວ ຫຍູ່ງ .
45012018	ຢຽມ ເມີ່ຍ ບົວ ໄຮ່ ໂຕສ໋ວ ຕຸ໊ ຫາຍ ຫຍູ່ງ ເຫວີ່ຍ ເຖສົາ ຕສວັ໋ງ ມ່ຽນ ແປ້ງ ອອນ ເຍີຍ ຢຽມ , ຕສ່ຽວ ອ໋ອຍ ຕສຸ ໂຕສ໋ວ ວົ້ວ ຫຍູ່ງ ອ໊ະ .
45012019	ຮນ້ຳ ເຍີຍ ກໍ໋-ໂຢ໌ວ ອ່າ , ໄມ້ ຕູ໋ງ ຈ໊າວ ວິນ . ອ໋ອຍ ຕສຸ ຈິວ ປຸນ ທິນ-ຮູ່ງ , ເຊວີ່ຍ ທິນ-ຮູ່ງ ເບ່ນ . ເຫວີ່ຍ ຕສຸ ມ່າຍ ຫວ່າ ເຟ້ຍ ຈ໊ຽນ ກີງ-ໂຊວ ກ໊ອງ , “ ຕສ໊ຽວ ກ໊ອງ , ‘ ຈ໊າວ ວິນ ເຊ ຢຽມ ເຢຍ . ເຢຍ ຕສະເກ້ງ ຈ໊າວ ອ໊ະ . ’ ” “ ເຊ ກ໊ອງ ເມີ່ຍ ເຍີຍ ວິນ-ວັ້ງ ໂຮຍ້ວ ເຊຍ , ອ໋ອຍ ຕສຸ ປຸນ ຫຮນາງ ນິ່ນ ຫຍັ່ນ . ຈາງ ອກ໊າດ ນໍ , ອ໋ອຍ ຕສຸ ປຸນ ວວມ ນິ່ນ ຮົບ . ເມີ່ຍ ຮນັ້ງ ນ້າຍ ໂຕສ໋ວ , ນິ່ນ ຕສ່ຽວ ໄຍ້ ອ໊ະ . ”
45012020	ກີງ-ໂຊວ ຢ່າ ເຟ້ຍ ຈ໊ຽນ ກ໊ອງ , “ ເຊ ກ໊ອງ ເມີ່ຍ ເຍີຍ ວິນ-ວັ້ງ ໂຮຍ້ວ ເຊຍ , ອ໋ອຍ ຕສຸ ປຸນ ຫຮນາງ ນິ່ນ ຫຍັ່ນ . ຈາງ ອກ໊າດ ນໍ , ອ໋ອຍ ຕສຸ ປຸນ ວວມ ນິ່ນ ຮົບ . ເມີ່ຍ ຮນັ້ງ ນ້າຍ ໂຕສ໋ວ , ນິ່ນ ຕສ່ຽວ ໄຍ້ ອ໊ະ . ”
45012021	ໄມ້ ຕູ໋ງ ປຸນ ເອ໊າະ ເຍີຍ ຮີ່ງ ເມີ່ຍ . ຕ໋າວ ດສ໋ວນ ອ໋ອຍ ຕສຸ ປຸນ ຫລົງ ເຍີຍ ຮີ່ງ ເອ໊າະ ເຍີຍ .
45013001	ເຕົ້າໆ ອ໋ອຍ ຕສຸ ໝວັງ ຮູ່ງ ຈາ , ເຫວີ່ຍ ຕສຸ ໄມ້ ມ່າຍ ຫາຍ ຫຍູ່ງ ຮູ່ງ ຫລີ່ງ ໄມ້ ເຕສີ໌ຍ ທິນ-ຮູ່ງ ຫລຽບ ຕ້າຍ . ອີ້ ຕສັ່ນ ໂຕສ໋ວ ຈຽນ , ມ່າຍ ຫລີ່ງ ເຍີຍ ມ່ຽນ ເຊ ທິນ-ຮູ່ງ ຫລຽບ ຕ້າຍ .
45013002	ຮນັ້ງ ໜ່າຍ , ຫາຍ ເຕົ້າ ແຫງ່ງ ຮູ່ງ ຈາ ເຍີຍ ຫວ່າ , ວົ້ວ ເຕົ້າ ຢ່າ ແຫງ່ງ ທິນ-ຮູ່ງ ຫລຽບ ຕ້າຍ ເຍີຍ ຮູ່ງ ຫລີ່ງ . ແຫງ່ງ ຮູ່ງ ຈາ ວົ້ວ ເຕີ໋ຍ ອ໋ອຍ ຕສຸ ຕີ່ງ ຕສຸ໌ຍ .
45013003	ໂຕສ໋ວ ຄູ້ ສີ່ ເຍີຍ ມ່ຽນ ໄມ້ ຕສຸ ກ້ຳ ເດສ໋ຍ ຮູ່ງ ຈາ . ເຊ ຕົ້ງ ໂຕສ໋ວ ເອ໊າະ ສີ່ ເຍີຍ ມ່ຽນ ອ໋ອຍ ຕສຸ ກ້ຳ ເດສ໋ຍ ຮນັ້ງ . ເມີ່ຍ ອ໋ອຍ ມ່າຍ ໂຮຍ້ວ ໄມ້ ກ້ຳ ເດສ໋ຍ ມ່າຍ ຫລີ່ງ ກຸ໊ນ ວົ້ວ ເຕີ໋ຍ ໄຟ ? ອ໋ອຍ ຕສຸ ໂຕສ໋ວ ຄູ້ ສີ່ ຖສີງ ໄມ້ ກ້ຳ ເດສ໋ຍ . ນິ່ນ ບົວ ຕສ່ຽວ ເທສງ ເມີ່ຍ .
45013004	ເຫວີ່ຍ ຕສຸ ໂຕສ໋ວ ຈຽນ-ໂຟ້ວ ເຍີຍ ມ່ຽນ ໂຕສ໋ວ ທິນ-ຮູ່ງ ເຍີຍ ໂປວ ເຊ ເຖງ ເມີ່ຍ ຕຸ໊ ຫລົງ . ເຊ ກ໊ອງ ເມີ່ຍ ໂຕສ໋ວ ເອ໊າະ ສີ່ , ອ໋ອຍ ຕສຸ ກ້ຳ ເດສ໋ຍ ຈຽນ-ໂຟ້ວ , ເຫວີ່ຍ ຕສຸ ນິ່ນ ບົວ ຕສະເກ້ງ ມ່າຍ ຫລີ່ງ ຕີ່ງ ເມີ່ຍ ເຍີຍ ຕສຸ໌ຍ . ນິ່ນ ໂຕສ໋ວ ທິນ-ຮູ່ງ ເຍີຍ ໂປວ ເຖງ ທິນ-ຮູ່ງ ຈ໊າວ ວິນ ປຸນ ໂຕສ໋ວ ເອ໊າະ ເຍີຍ ມ່ຽນ .
45013005	ເຫວີ່ຍ ນ້າຍ ອ໋ອຍ ຕສຸ ໝວັງ ຮູ່ງ ຈາ ເຍີຍ ຫວ່າ , ໄມ້ ຕານ ເຫວີ່ຍ ກ້ຳ ເດສ໋ຍ ທິນ-ຮູ່ງ ອ໋ອຍ ຕີ່ງ ເມີ່ຍ ບົວ ເຍີຍ ຕສຸ໌ຍ ຮນັ້ງ . ກັ້ນ ເຍີຍ ລ່າງ ຟິມ ຢ່າ ປຸນ ກັ້ນ ຮິ້ວ ຕຸ໊ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ .
45013006	ເຫວີ່ຍ ນ້າຍ ເມີ່ຍ ບົວ ຢ່າ ອ໋ອຍ ຕສຸ ທສວດ ໂດສວ-ຕສິ້ນ ປຸນ ຮູ່ງ ຈາ , ເຫວີ່ຍ ຕສຸ ນິ່ນ ບົວ ໂຕສ໋ວ ຮູ່ງ ຈາ ເຍີຍ ກົງ ຕສ່ຽວ ເຖງ ທິນ-ຮູ່ງ ໂຕສ໋ວ ໂປວ .
45013007	ຫອບ ຕສຸ ປຸນ ຫາຍ ຫຍູ່ງ ໂດສວ-ຕສິ້ນ ຫາຍ ເຕົ້າ ຕສ່ຽວ ປຸນ ວົ້ວ ເຕົ້າ ອ໊ະ . ຫອບ ຕສຸ ທ່າຍ ກິ໋ນ ຫາຍ ເຕົ້າ ຕສ່ຽວ ທ່າຍ ອ໊ະ .
45013008	ທສິນ-ໝ່ານ ໄມ້ ຕູ໋ງ ຖຈຽມ ຫາຍ ເຕົ້າ ເຍີຍ ຫາຍ ຫຍູ່ງ ແຕສ໊ະ . ຂູງ ອ໋ອຍ ຕສຸ ມ່າຍ ດຸ ຫຍູ່ງ ແຕສ໊ະ ຮນັ້ງ . ນ້າຍ ເຊ ລ່ານ ອ໋ອຍ ຕສຸ ຮນ້ຳ ລ່ານ . ຫາຍ ເຕົ້າ ຮນ້ຳ ມ່ຽນ ຕສ່ຽວ ເອີຍ ເດສ່ງ ເລີ໌ຍ-ຫລັດ ໝີ່ ອ໊ະ .
45013009	ເລີ໌ຍ-ຫລັດ ກ໊ອງ , “ ໄມ້ ຕູ໋ງ ຫຮຢຽນ ເອົ໊າ ຫຮຢຽນ ໂອກ໋ . ໄມ້ ຕູ໋ງ ໄຕ໋ ມ່ຽນ . ໄມ້ ຕູ໋ງ ໂຕສ໋ວ ຕສະ . ໄມ້ ຕູ໋ງ ເມົ້າ ມ່ຽນ ເຍີຍ ກະນ້າຍ . ” “ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ”
45013010	ຫາຍ ເຕົ້າ ຮນ້ຳ ມ່ຽນ , ນິ່ນ ໄມ້ ໂຕສ໋ວ ສີ່ ຫ່ອຍ ມ່ຽນ . ເຫວີ່ຍ ນ້າຍ , ຫາຍ ເຕົ້າ ຮນ້ຳ ມ່ຽນ ຕສ່ຽວ ເອີຍ ເດສ່ງ ເລີ໌ຍ-ຫລັດ .
45013011	ອ໋ອຍ ຕສຸ ຮນັ້ງ ນ້າຍ ນໍ ໂຕສ໋ວ ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ອີ້ ຈ໋າ ເຍີຍ ຕສຢັ້ງ ໂຫ່ ຈ໊ຽນ ໄຫ່ . ເມີ່ຍ ບົວ ເປວີ໋ຍ ມອຈ້ອມ ເຍີຍ ມ່ຽນ ອ໋ອຍ ຕສຸ ເຍຍ ຕ້າຍ , ເຫວີ່ຍ ຕສຸ ທິນ-ຮູ່ງ ໂອຈ໋ວ ບົວ ເຍີຍ ຕສຢັ້ງ ໂຫ່ ເກົ້າ ຟັດ ບົວ ສຽນ ເຢ​ຊູ ກີ​ຕູ່ ວົ້ວ ຕສັ່ນ ອ໊ະ .
45013012	ລູ່ງ ມ໌ວນ ຕສັ່ນ ຊຽບໆ ເຍີຍ ອ໋ອຍ ເຈ໋ຍ , ລູ່ງ ຮນອຍ ຕສັ່ນ ອ໋ອຍ ເຖົາ . ອ໋ອຍ ຕສຸ ກວັ່ງ ເດສ່ງ ຢຽມ ຫຮມວັງ ຕສົງ ໂຕສ໋ວ ເຍີຍ ຫວ່າຍ ສີ່ . ຢ່າ ອ໋ອຍ ຕສຸ ຕສອງ ຈ໊ຽນ ຢຽມ ອຈັງ ຕສົງ ເບ໊າະ ຈ໋າ ເຍີຍ ຫວົວະ ກິ່ນ .
45013013	ບົວ ອ໋ອຍ ຕສຸ ໂຕສ໋ວ ຫອບ , ຜຸຍ ຕສຸ ລູ່ງ ຮນອຍ ຕສັ່ນ ເຍີຍ ອຈັງ . ໄມ້ ຕູ໋ງ ເຖສວ , ໄມ້ ຕູ໋ງ ຮົບ ຕິ໊ວ ອກວິນ , ໄມ້ ຕູ໋ງ ຫຮຢຽນ ເອົ໊າ ຫຮຢຽນ ໂອກ໋ ໄຟ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ . ໄມ້ ຕູ໋ງ ແດສງ ຈ໋າ , ຫັ່ນ ມ່ຽນ .
45013014	ເມີ່ຍ ບົວ ອ໋ອຍ ຕສຸ ຫລົ່ງ ຕສ໊ຽວ ເຢ​ຊູ ກີ​ຕູ່ ໂຕສ໋ວ ເມີ່ຍ ບົວ ເບ໊າະ ຈ໋າ ເຍີຍ ຫວົວະ ກິ່ນ , ຢ່າ ໄມ້ ຕູ໋ງ ຕສິ໋ວ ກັ້ນ ເຍີຍ ໂຮຍ້ວ ໂຕສ໋ວ ຫາຍ ຫຍູ່ງ ຕສຸ໌ຍ .
45014001	ອ໋ອຍ ຕສຸ ຕສິ໊ບ ຕົ້ງ ສຽນ ໄມ້ ເຮ້ນ ເຍີຍ ມ່ຽນ , ຢ່າ ໄມ້ ຕູ໋ງ ແດສງ ນິ່ນ ສຽນ ເຍີຍ ເຈົ໊າ .
45014002	ມ່າຍ ເຕົ້າ ສຽນ ນິ່ນ ຫຍູ່ງໆ ຫຍັ່ນ ຕຸ໊ ເຍີຍ , ມປ່າ ສຽນ ໄມ້ ເຮ້ນ ວົ້ວ ເຕົ້າ ຂູງ ຫຍັ່ນ ໄລ ຮນັ້ງ , ໄມ້ ຫຍັ່ນ ອໍ໊ .
45014003	ຫຍັ່ນ ຫຍູ່ງໆ ວົ້ວ ເຕົ້າ ໄມ້ ຕູ໋ງ ໝັ່ງ ເຜຍ ໄມ້ ຫຍັ່ນ ວົ້ວ ເຕົ້າ . ຂູງ ຫຍັ່ນ ໄລ ໄມ້ ຫຍັ່ນ ອໍ໊ ວົ້ວ ເຕົ້າ ໄມ້ ຕູ໋ງ ຕີ່ງ ຫຍັ່ນ ຫຍູ່ງໆ ວົ້ວ ເຕົ້າ ໂຕສ໋ວ ຕ່ອງ , ເຫວີ່ຍ ຕສຸ ທິນ-ຮູ່ງ ຕສິ໊ບ ນິ່ນ ໝີ່ ອ໊ະ .
45014004	ເມີ່ຍ ຕົ້ງ ຫາຍ ເຕົ້າ ຖສີງ ຕ້າຍ ໄຮ່ ຕີ່ງ ກັ້ນ ເຕົ້າ ເຍີຍ ໂປວ ? ນິ່ນ ກັ້ນ ເຍີຍ ຕສ໊ຽວ ອ໋ອຍ ຕສຸ ຕີ່ງ ນິ່ນ ໂຕສ໋ວ ຫອບ ໄຟ ໄມ້ ຫອບ . ນິ່ນ ຢ່າ ໂຕສ໋ວ ຕຸ໊ ຫອບ ເຫວີ່ຍ ຕສຸ ຕສ໊ຽວ ອ໋ອຍ ເຖງ ນິ່ນ ໂຕສ໋ວ .
45014005	ມ່າຍ ເຕົ້າ ຝຸນ ມ່າຍ ນອມ ຮນອຍ ເກົ້າ ຫລົ່ງ ຈ໊ຽນ . ແອ໋ງ ມ່າຍ ເຕົ້າ ຝຸນ ຮນອຍໆ ຟີ່ ຮນັ້ງ ເຍີຍ . ເກ໊າະ-ມ່ຽນ ອ໋ອຍ ຕສຸ ເອີຍ ເກ໊າະ-ມ່ຽນ ເຍີຍ ໂຮຍ້ວ ຕີ່ງ ນ້າຍ ເຕີ໋ຍ ສີ່ .
45014006	ຫາຍ ເຕົ້າ ຝຸນ ຢຽດ ນອມ ຮນອຍ ເກົ້າ ຫລົງ ເຈ໋ຍ ເຍີຍ ຮນອຍ , ນິ່ນ ໂຕສ໋ວ ເຫວີ່ຍ ທ່າຍ ຕສ໊ຽວ . ຫາຍ ເຕົ້າ ສຽນ ຫຍູ່ງໆ ຫຍັ່ນ ຕຸ໊ ເຍີຍ ຢ່າ ຫຍັ່ນ ເຫວີ່ຍ ທ່າຍ ຕສ໊ຽວ , ເຫວີ່ຍ ຕສຸ ນິ່ນ ແລ໌ງ ຕສີ້ງ ທິນ-ຮູ່ງ . ຫາຍ ເຕົ້າ ເກ່ ໄມ້ ຫຍັ່ນ , ວົ້ວ ເຕົ້າ ເກ່ ເຫວີ່ຍ ທ່າຍ ຕສ໊ຽວ . ນິ່ນ ຢ່າ ແລ໌ງ ຕສີ້ງ ທິນ-ຮູ່ງ .
45014007	ບົວ ຫາຍ ເຕົ້າ ໄມ້ ເຫວີ່ຍ ກັ້ນ ຕສຢັ້ງ ຢ່າ ໄມ້ ເຫວີ່ຍ ກັ້ນ ໄຕ່ .
45014008	ບົວ ຕສຢັ້ງ ເຊ ເຫວີ່ຍ ຕສ໊ຽວ ຕສຢັ້ງ . ໄຕ່ ເຊ ເຫວີ່ຍ ຕສ໊ຽວ ໄຕ່ . ຮນັ້ງ ໜ່າຍ , ໄມ້ ກຸ໊ນ ບົວ ນັ່ງ ໄຟ ໄຕ່ ບົວ ເປ໋ນ ຕສ໊ຽວ ເຍີຍ ມ່ຽນ .
45014009	ເຫວີ່ຍ ນ້າຍ ກີ​ຕູ່ ໄຕ່ ມີ່ງ ແອ໋ງ ນັ່ງ ຕ້າຍ ເຫວີ່ຍ ອ໋ອຍ ໂຕສ໋ວ ຕສຢັ້ງ ຈ໊ຽນ ເຍີຍ ມ່ຽນ ເຖສົາ ໄຕ່ ມີ່ງ ເຍີຍ ມ່ຽນ ເຍີຍ ຕສ໊ຽວ .
45014010	ວົ້ວ ຫຍູ່ງ , ເມີ່ຍ ໂຕສ໋ວ ຫາຍ ຫຍູ່ງ ຕີ່ງ ເມີ່ຍ ເຍີຍ ກໍ໋-ໂຢ໌ວ ໂຕສ໋ວ ຕ່ອງ ? ເມີ່ຍ ເຫວີ່ຍ ຫາຍ ຕິ່ວ ໝັ່ງ ເຜຍ ເມີ່ຍ ເຍີຍ ກໍ໋-ໂຢ໌ວ ? ບົວ ຢຽດ ຕສູ໊ງ ອ໋ອຍ ຕສຸ ໂຊ້ວ ຈ໊ຽນ ທິນ-ຮູ່ງ ເຍີຍ ດສະຮມຽນ ຕສຸ ຊ້ຽມ ຕສຸ໌ຍ .
45014011	ເຫວີ່ຍ ຕສຸ ກີງ-ໂຊວ ກ໊ອງ , “ ຕສ໊ຽວ ກ໊ອງ , ‘ ເຢຍ ຕສຢັ໊ງ ຈ໊ຽນ ເຢຍ ກັ້ນ ເຍີຍ ແໝ່ງ ແລ໌ງ ຫວ່າ ກ໊ອງ , ນອມໆ ທສີ່ງ ເບາະ ອ໋ອຍ ເກວີ່ຍ ເອຈ່ຍ ປ໋າຍ ເຢຍ , ຊູງໆ ດສຸ້ຍ ອ໋ອຍ ຫຍ່ຽມ ເຢຍ ເຊ ທິນ-ຮູ່ງ . ’ ”
45014012	ຮນັ້ງ ໜ່າຍ , ບົວ ເຕົ້າໆ ມ່ຽນ ໂຕສ໋ວ ເຍີຍ ຢຽດ ຕສູ໊ງ ອ໋ອຍ ຕສຸ ປິ໊ນ ເມ່ງ ບົ໋ວ ທິນ-ຮູ່ງ .
45014013	ຮນັ້ງ ໜ່າຍ , ລ່ານ ໄມ້ ຕູ໋ງ ຕີ່ງ ລ່ານ ໂຕສ໋ວ ຕ່ອງ . ຕ໋າວ ດສ໋ວນ ອ໋ອຍ ຕສຸ ຕີ່ງ ໂຮຍ້ວ ໄມ້ ໂຕສ໋ວ ຫາຍ ຫຍູ່ງ ປຸນ ເມີ່ຍ ເຍີຍ ກໍ໋-ໂຢ໌ວ ໂຕສ໋ວ ຕ່ອງ ດົ໊ວ ນິ່ນ ປ໌າມ ຕສຸ໌ຍ .
45014014	ເຢຍ ເຖສົາ ເຢ​ຊູ ຈວັ່ງ ແໝ່ງ ຕສຢັ້ງ ຕສ່ຽວ ຮິ້ວ ຕີ່ງ ໄມ້ ມ່າຍ ຫາຍ ຫຍູ່ງ ຫຍັ່ນ ຮົບ ເຍີຍ ກະນ້າຍ ນິ່ນ ກັ້ນ ໄຮ່ ມ່າຍ ຫວຸຍ . ມປ່າ ຫາຍ ເຕົ້າ ຝຸນ ຫາຍ ຫຍູ່ງ ມ່າຍ ຫວຸຍ ນໍ , ວົ້ວ ຫຍູ່ງ ເຫວີ່ຍ ນິ່ນ ມ່າຍ ຫວຸຍ ອ໊ະ .
45014015	ເຊ ກ໊ອງ ເມີ່ຍ ຫຍັ່ນ ເຍີຍ ກະນ້າຍ ປຸນ ເມີ່ຍ ເຍີຍ ກໍ໋-ໂຢ໌ວ ໂຮຍ້ວ ມຸນ , ເມີ່ຍ ໂຕສ໋ວ ເຍີຍ ສີ່ ປຸນ ທສີງ ເມີ່ຍ ໄມ້ ຮນ້ຳ ກໍ໋-ໂຢ໌ວ . ເຢ​ຊູ ເຫວີ່ຍ ວົ້ວ ລ່ານ ມ່ຽນ ໄຕ່ ໝີ່ ອ໊ະ . ໄມ້ ຕູ໋ງ ປຸນ ນິ່ນ ຫລາຍ ເມີ່ຍ ຫຍັ່ນ ເຍີຍ ກະນ້າຍ ຕສຸ ໝຽດ .
45014016	ຮນັ້ງ ໜ່າຍ , ເມີ່ຍ ບົວ ຝຸນ ເຊ ຫລົງ ເຍີຍ ມປ່າ ໄມ້ ຕູ໋ງ ປຸນ ມ່ຽນ ຫລົ່ງ ໂຕສ໋ວ ກອນ ຕ້ານ ເມີ່ຍ ບົວ .
45014017	ເຫວີ່ຍ ຕສຸ ມ່ຽນ ຫຍັ່ນ ເຍີຍ ຮົບ ເຍີຍ ໄມ້ ເຕສີ໌ຍ ປຸນ ທສີງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ນິ່ນ ບົວ . ສີງ ລີ່ງ ປຸນ ມ່ຽນ ໂຕສ໋ວ ຕຸ໊ ຫອບ ທິນ-ຮູ່ງ ເຍີຍ ໂຮຍ້ວ , ຕຸ໊ ແປ້ງ ອອນ , ຢ່າ ຕຸ໊ ອຈຽນ-ໂຢ້ວ . ຕົ້ງ ນ້າຍ ປຸນ ທສີງ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ .
45014018	ຫາຍ ເຕົ້າ ຮນັ້ງ ນ້າຍ ນໍ ຟູ-ສູ ກີ​ຕູ່ , ວົ້ວ ເຕົ້າ ຫອບ ທິນ-ຮູ່ງ ເຍີຍ ໂຮຍ້ວ . ມ່ຽນ ຢ່າ ເທສງ ນິ່ນ .
45014019	ຮນັ້ງ ໜ່າຍ , ບົວ ໂຕສ໋ວ ຫາຍ ຫຍູ່ງ ອ໋ອຍ ຕສຸ ຕສັ່ນໆ ໂຕສ໋ວ ເຫວີ່ຍ ປຸນ ລ່ານ ເຖສົາ ລ່ານ ແປ້ງ ອອນ ເຍີຍ ຢຽມ , ລ່ານ ເຖງ ລ່ານ ເຖສີຍ ເຈ໌ຍ ຕ້າຍ .
45014020	ໄມ້ ຕູ໋ງ ຫລາຍ ຫຍັ່ນ ຮົບ ໂຕສ໋ວ ຫວ່າຍ ທິນ-ຮູ່ງ ເຍີຍ ກົງ . ຫຍູ່ງໆ ຫຍັ່ນ ເຍີຍ ກະນ້າຍ ໄມ້ ມ່າຍ ຫວຸຍ . ມປ່າ ຫາຍ ຫຍູ່ງ ໄຮ່ ດົ໊ວ ມ່ຽນ ປ໌າມ ຕສຸ໌ຍ ໄມ້ ຫອບ ຕສຸ ຫຍັ່ນ .
45014021	ເກົ້າ ຫລົງ ເຈ໋ຍ ເຊ ໄມ້ ຕູ໋ງ ຫຍັ່ນ ອໍ໊ ໄຟ ຮົບ ຕິ໊ວ ໄຟ ໂຕສ໋ວ ຫາຍ ຫຍູ່ງ ໄຮ່ ດົ໊ວ ເມີ່ຍ ບົວ ເຍີຍ ກໍ໋-ໂຢ໌ວ ປ໌າມ ຕສຸ໌ຍ .
45014022	ນ້າຍ ປົ໊ວະ ສີ່ ເມີ່ຍ ບົວ ຮນັ້ງ ຫາຍ ນໍ ສຽນ , ເມີ່ຍ ບົວ ກັ້ນ ເຖສົາ ທິນ-ຮູ່ງ ອ໋ອຍ ຕສຸ ຮິ້ວ ຮນັ້ງ . ຫາຍ ເຕົ້າ ຕີ່ງ ໂຮຍ້ວ ຮນັ້ງ ຫາຍ ນໍ ໂຕສ໋ວ , ນິ່ນ ໂຕສ໋ວ ເຍີຍ ຕສຢັ້ງ ໂຫ່ ໄມ້ ໄຮ໌ ຕ່ອງ ນໍ , ວົ້ວ ເຕົ້າ ອຈຽນ-ໂຢ້ວ ອ໊ະ .
45014023	ເຊ ກ໊ອງ ຫຍັ່ນ ເຍີຍ ຕສຢັ້ງ ໂຫ່ ໄຮ໌ ຕ້າ ຊີ່ ໄມ້ ໂຕ໊ ນໍ , ຫຍັ່ນ ວົ້ວ ຕສັ່ນ ທິນ-ຮູ່ງ ຕສ່ຽວ ຕີ່ງ ນິ່ນ ມ່າຍ ຕສຸ໌ຍ , ເຫວີ່ຍ ຕສຸ ນິ່ນ ໄມ້ ເອີຍ ນິ່ນ ສຽນ ເຍີຍ ຫຍັ່ນ . ເຊ ກ໊ອງ ບົວ ໂຕສ໋ວ ຫາຍ ຫຍູ່ງ ຢ່າ ໄມ້ ສຽນ ຕີ່ງ ບົວ ໂຕສ໋ວ ຕຸ໊ ຫອບ ນໍ , ເປ໋ນ ຕສຸ໌ຍ ອ໊ະ .
45015001	ບົວ ສຽນ ຕຸ໊ ເຮ້ນ ເຍີຍ ມ່ຽນ ອ໋ອຍ ຕສຸ ຕ໋າຍ ສຽນ ໄມ້ ເຮ້ນ ວົ້ວ ເຕີ໋ຍ . ໄມ້ ຕູ໋ງ ຂູງ ໂຕສ໋ວ ຫອບ ກັ້ນ ເຍີຍ ໂຮຍ້ວ ຮນັ້ງ .
45015002	ບົວ ເຕົ້າໆ ມ່ຽນ ອ໋ອຍ ຕສຸ ໂຕສ໋ວ ຫອບ ກໍ໋-ໂຢ໌ວ ເຫວີ່ຍ ປຸນ ນິ່ນ ຕຸ໊ ຫລົງ , ຢ່າ ເຖງ ນິ່ນ ສຽນ ເຮ້ນ ເຈ໌ຍ ຕ້າຍ .
45015003	ເຫວີ່ຍ ຕສຸ ກີ​ຕູ່ ໄມ້ ໂຕສ໋ວ ຫອບ ນິ່ນ ກັ້ນ ເຍີຍ ໂຮຍ້ວ . ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ , “ ມ່ຽນ ກ໊ອງ ໂຕະ ເມີ່ຍ ມປ່າ ນິ່ນ ບົວ ເຍີຍ ຫວ່າ ກ໊ອງ ຕສຸ ເຢຍ . ”
45015004	ໂລ໌-ຮນອຍ ເຟ້ຍ ຈ໊ຽນ ກີງ-ໂຊວ ເຍີຍ ຢຽດ ຕສູ໊ງ ຫວ່າ ເຊ ເຟ້ຍ ຕ້າຍ ອຈ໋າວ ບົວ , ເຫວີ່ຍ ປຸນ ບົວ ມ່າຍ ໜ່ອຍ ເຕ໊ຍ ຢ່າ ຂວິນ ບົວ , ບົວ ຖສີງ ຕ້າຍ ມ່າຍ ລ່ຳ ຮນ້ຳ ຕ໋ອງ .
45015005	ໂທ້ ເຖສີຍ ປຸນ ບົວ ມ່າຍ ໜ່ອຍ ເຕ໊ຍ ຢ່າ ອອນ ບົວ ເຍີຍ ໂຮຍ້ວ ເຍີຍ ທິນ-ຮູ່ງ ເຖງ ບົວ ຕສວດ ກີ​ຕູ່ ເຢ​ຊູ ເຍີຍ ຫຍູ່ງ ຕສ່ຽວ ປຸນ ເມີ່ຍ ບົວ ຕົ້ງ ຕິ່ວ ໂຮຍ້ວ .
45015006	ເມີ່ຍ ບົວ ຕສ່ຽວ ຕົ້ງ ໂຮຍ້ວ ຕົ້ງ ເຖຈຍ ເທສງ ບົວ ຕສ໊ຽວ ເຢ​ຊູ ກີ​ຕູ່ ເຍີຍ ເຕຍ , ທິນ-ຮູ່ງ .
45015007	ຮນັ້ງ ໜ່າຍ , ລ່ານ ອ໋ອຍ ຕສຸ ຕສິ໊ບ ລ່ານ ຮນັ້ງ ກີ​ຕູ່ ຕສິ໊ບ ເມີ່ຍ ບົວ ນໍ , ເຫວີ່ຍ ປຸນ ມ່ຽນ ເທສງ ທິນ-ຮູ່ງ .
45015008	ເຢຍ ບົ໋ວ ເມີ່ຍ ບົວ , ເຢ​ຊູ ເປ໋ນ ຢິວ​ໄທ ມ່ຽນ ເຍີຍ ໂປວ ເຫວີ່ຍ ປຸນ ທິນ-ຮູ່ງ ເຖສົາ ຢິວ​ໄທ ມ່ຽນ ເຍີຍ ອົງ-ຖາຍ-ແງະ ແລ໌ງ ລິ໌ວ ວົ້ວ ເຕີ໋ຍ ຫວ່າ ທສວດ ຕ້າຍ ຕສຽນ . ນິ່ນ ຮນັ້ງ ນ້າຍ ໂຕສ໋ວ ປິ໋ວ ເມ່ງ ທິນ-ຮູ່ງ ເຊ ຕສຽບ ຕສົ໊ວະ ເຍີຍ .
45015009	ເຢ​ຊູ ຢ່າ ປຸນ ຈັ໋ນ ເທສງ ທິນ-ຮູ່ງ ເຫວີ່ຍ ຕສຸ ທິນ-ຮູ່ງ ຄໍ້-ລ່ຽນ ນິ່ນ ບົວ . ຮນັ້ງ ກີງ-ໂຊວ ກ໊ອງ ນໍ , “ ຮນັ້ງ ໜ່າຍ , ເຢຍ ອ໋ອຍ ຢຽມ ຈັ໋ນ ເຍີຍ ບຸດົ໋ງ ເທສງ ເມີ່ຍ , ຢ່າ ປ໋າວ ດສູງ ເທສງ ເມີ່ຍ ເຍີຍ ເມ່ງ . ” “ ຈັ໋ນ ອ່າ , ເມີ່ຍ ບົວ ອ໋ອຍ ຕສຸ ເຖສົາ ທິນ-ຮູ່ງ ເຍີຍ ແປະ ຝີງ ລົ່ມ ດສ້ອຍ ອຈຽນ-ໂຢ້ວ . ” “ ໝ່ານ ຝີງ ຈັ໋ນ ອ້າ ! ອ໋ອຍ ຕສຸ ເທສງ ຕສ໊ຽວ . ໝ່ານ ກົ໊ວະ ມ່ຽນ ອ້າ ! ອ໋ອຍ ຕສຸ ເທສງ ນິ່ນ . ” “ ມ່າຍ ເຕົ້າ ຈຽດ​ຊີ ເຍີຍ ເຕສີ໊ຍ-ຟຸນ , ນິ່ນ ອ໋ອຍ ທສວດ ຕ້າຍ ກຸ໊ນ ໝ່ານ ຝີງ ຈັ໋ນ . ຈັ໋ນ ຕສ່ຽວ ເຫວີ່ຍ ນິ່ນ ມ່າຍ ລ່ຳ ຮນ້ຳ ຕ໋ອງ . ”
45015010	ກີງ-ໂຊວ ຢ່າ ກ໊ອງ , “ ຈັ໋ນ ອ່າ , ເມີ່ຍ ບົວ ອ໋ອຍ ຕສຸ ເຖສົາ ທິນ-ຮູ່ງ ເຍີຍ ແປະ ຝີງ ລົ່ມ ດສ້ອຍ ອຈຽນ-ໂຢ້ວ . ”
45015011	ກີງ-ໂຊວ ແອ໋ງ ມ່າຍ ໂຈ໋ວ ຫວ່າ , “ ໝ່ານ ຝີງ ຈັ໋ນ ອ້າ ! ອ໋ອຍ ຕສຸ ເທສງ ຕສ໊ຽວ . ໝ່ານ ກົ໊ວະ ມ່ຽນ ອ້າ ! ອ໋ອຍ ຕສຸ ເທສງ ນິ່ນ . ”
45015012	ອິ​ສະ​ຢາ ຢ່າ ກ໊ອງ , “ ມ່າຍ ເຕົ້າ ຈຽດ​ຊີ ເຍີຍ ເຕສີ໊ຍ-ຟຸນ , ນິ່ນ ອ໋ອຍ ທສວດ ຕ້າຍ ກຸ໊ນ ໝ່ານ ຝີງ ຈັ໋ນ . ຈັ໋ນ ຕສ່ຽວ ເຫວີ່ຍ ນິ່ນ ມ່າຍ ລ່ຳ ຮນ້ຳ ຕ໋ອງ . ”
45015013	ໂທ້ ທິນ-ຮູ່ງ , ຕົ້ງ ປຸນ ເມີ່ຍ ບົວ ມ່າຍ ລ່ຳ ຮນ້ຳ ວົ້ວ ເຕົ້າ , ປຸນ ເມີ່ຍ ບົວ ມ່າຍ ອຈຽນ-ໂຢ້ວ ຢ່າ ມ່າຍ ແປ້ງ ອອນ ເຖົາ ຕ້າວ , ເຫວີ່ຍ ຕສຸ ເມີ່ຍ ບົວ ສຽນ ນິ່ນ . ຮນັ້ງ ໜ່າຍ , ສີງ ລີ່ງ ເຍີຍ ທຈະ ຕສ່ຽວ ປຸນ ເມີ່ຍ ບົວ ຕສັ່ນໆ ມ່າຍ ລ່ຳ ຮນ້ຳ ອ໊ະ .
45015014	ຕສວັ໋ງ ກໍ໋-ໂຢ໌ວ ອ່າ , ເຢຍ ຮິ້ວ ຕີ່ງ ເມີ່ຍ ບົວ ຕສະເກ້ງ ຫລົງ ໄຫ່ ແອ໋ງ ມ່າຍ ຫຍູ່ງໆ ວ່ວນ ຕສາງ . ລ່ານ ຢ່າ ໄຮ່ ອຈ໋າວ ລ່ານ .
45015015	ມປ່າ ນ້າຍ ເຕສີ໊ຍ ຝຽນ ມ່າຍ ທສ້ຳ-ຕິ່ວ ເຈົ໊າ ເຢຍ ປູ໋ງ ຫລ່າງ ເຍີຍ ເຟ້ຍ ເຫວີ່ຍ ເຖງ ເມີ່ຍ ບົວ ຈັ໋ງ ຈ໊ຽນ . ເຢຍ ຮນັ້ງ ນ້າຍ ປູ໋ງ ຫລ່າງ ເຍີຍ ເຟ້ຍ
45015016	ເຫວີ່ຍ ຕສຸ ທິນ-ຮູ່ງ ເຖສີຍ ເອນ ປຸນ ເຢຍ ໂຕສ໋ວ ກີ​ຕູ່ ເຢ​ຊູ ເຍີຍ ໂປວ ເຖງ ຈັ໋ນ . ເຢຍ ໂຕສ໋ວ ຮນັ້ງ ໄຊ ມ່ຽນ ນໍ , ຕສຸ້ນ ທິນ-ຮູ່ງ ເຍີຍ ຄູ້ ຝຽນ ເຫວີ່ຍ ປຸນ ຈັ໋ນ ຮນັ້ງ ເຕສ່ຍ ເຍີຍ ກະນ້າຍ , ຕົ້ງ ສີງ ລີ່ງ ຝູງ ປຸນ ທິນ-ຮູ່ງ , ທິນ-ຮູ່ງ ຕສ່ຽວ ອະເຮນີ້ຍ ຕສິ໊ບ ເຍີຍ ກະນ້າຍ .
45015017	ເຫວີ່ຍ ນ້າຍ , ເຢຍ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ຕສ່ຽວ ອະເຮນີ້ຍ ເທສງ ເຢຍ ເຫວີ່ຍ ທິນ-ຮູ່ງ ໂຕສ໋ວ ເຍີຍ ກົງ .
45015018	ເຢຍ ອ໋ອຍ ປູ໋ງ ຫລ່າງ ເຍີຍ ກ໊ອງ ດຸ ຫຍູ່ງ ຮນັ້ງ . ເຊ ກີ​ຕູ່ ຫລົ່ງ ເຢຍ ຕໍ້ ຈັ໋ນ ຕ້າຍ ໝວັງ ທິນ-ຮູ່ງ ເຍີຍ ຫວ່າ . ນິ່ນ ຫລົ່ງ ເຢຍ ກ໊ອງ ເຍີຍ ຫວ່າ , ໂຕສ໋ວ ເຍີຍ ສີ່ ,
45015019	ຫລົ່ງ ມ່າຍ ທຈະ ເຍີຍ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ , ຢ່າ ຫລົ່ງ ສີງ ລີ່ງ ເຍີຍ ທຈະ . ຮນັ້ງ ໜ່າຍ , ຢຽມ ເຢ​ລູ​ຊາ​ເລມ ຕສີ້ງ ມີ່ງ ເຖົາ ອິນ​ລີ​ລີ​ຄຸມ ກົ໊ວະ ເຝີຍ ໂຖສວ ຕສຸ້ນ ກ໋ອມ , ເຢຍ ກ໊ອງ ເດສ່ງ ກີ​ຕູ່ ເຍີຍ ຄູ້ ຝຽນ .
45015020	ເຢຍ ຫລຽບ ຕີ່ງ ໂຮຍ້ວ ຂູງ ອ໋ອຍ ມີ່ງ ມ່ຽນ ໄມ້ ໄຮ໌ ເຈ໋ຍ ກີ​ຕູ່ ເຍີຍ ບົ໋ວ ວົ້ວ ເຕີ໋ຍ ຕ໋ອງ ຕສຸ້ນ ຄູ້ ຝຽນ ຮນັ້ງ . ເຢຍ ໄມ້ ອ໋ອຍ ໂຕ້ວ ມ່ຽນ ຕສວັ໋ງ ຈ໊ຽນ ທສາ ຕສ່ຽວ ມີ່ງ ປັ່ງ ວົ້ວ ກົ໊ມ ເປຢົ໊າ .
45015021	ຮນັ້ງ ກີງ-ໂຊວ ກ໊ອງ ນໍ , “ ຕົ້ງ ໄມ້ ຕຸ໊ ມ່ຽນ ບົ໋ວ ເຈ໋ຍ ນິ່ນ ເຍີຍ ເຈົ໊າ-ໂຫລ່ວ ວົ້ວ ເຕີ໋ຍ ອ໋ອຍ ຕຸ໊ ປວັດ . ໄມ້ ໄຮ໌ ເຈ໋ຍ ເຍີຍ ມ່ຽນ ຢ່າ ອ໋ອຍ ເມ່ງ ແປະ . ”
45015022	ເຫວີ່ຍ ນ້າຍ , ທສ້ຳ-ດສຸ່ນ ເຢຍ ອ໋ອຍ ມີ່ງ ເມີ່ຍ ບົວ ໜ່າຍ ມປ່າ ມ່າຍ ນ້າຍ ເຕີ໋ຍ ເຈົ໊າ ຕສໍ໊ ຈ໊ຽນ , ໄມ້ ຕຸ໊ ມີ່ງ .
45015023	ມປ່າ ອີ້ ຕສັ່ນ ຢຽມ ນ້າຍ ເຕີ໋ຍ ເຕີ່ຍ-ປູງ ເຢຍ ເຍີຍ ກົງ ໂຕສ໋ວ ຕສຢັ໋ງ ເດສ່ງ ອ໊ະ . ຕຸ໊ ເຕສ໋ຍ ຫຮຍັງ ເຢຍ ຕສະເກ້ງ ອ໋ອຍ ມີ່ງ ເມີ່ຍ ບົວ ໜ່າຍ ,
45015024	ອີ້ ຕສັ່ນ ຮນ້ຳ ຕ້າຍ ຕຸ໊ ມີ່ງ ອ໊ະ . ເຢຍ ມີ່ງ ສະ​ເປນ ກົ໊ວະ ວົ້ວ ຕສັ່ນ ເຢຍ ອ໋ອຍ ເຈ໋ຍ ເມີ່ຍ ບົວ ໜ່າຍ ຢຽມ ຖສາມ . ດສຢ່າວ ເກົ໋າ ເຕີ໋ຍ , ອ໋ອຍ ປັ່ງ ເມີ່ຍ ບົວ ແອ໋ງ ເຖງ ເຢຍ ທສວດ ເຈົ໊າ ມີ່ງ ສະ​ເປນ ກົ໊ວະ .
45015025	ມປ່າ ອີ້ ຕສັ່ນ ເຢຍ ອ໋ອຍ ມີ່ງ ເຢ​ລູ​ຊາ​ເລມ ຕສີ້ງ ເຫວີ່ຍ ເຖງ ວົ້ວ ເຕີ໋ຍ ກໍ໋-ໂຢ໌ວ .
45015026	ເຫວີ່ຍ ຕສຸ ຢຽມ ມາ​ຊີ​ໂດ​ເນຍ ແຊ້ງ ເຖສົາ ອາ​ຄາ​ຢາ ແຊ້ງ ເຍີຍ ຕສວັ໋ງ ຈິວ-ປາງ ທສວດ ຟິມ ກັ໊ບ ຍ່ານ ເຖງ ຢຽມ ເຢ​ລູ​ຊາ​ເລມ ຕສີ້ງ , ກະນ່ານ ເຍີຍ ກໍ໋-ໂຢ໌ວ .
45015027	ກັ໊ບ ຍ່ານ ວົ້ວ ເຕີ໋ຍ , ນິ່ນ ບົວ ກັ້ນ ທສວດ ຟິມ ໂຕສ໋ວ . ມປ່າ ນິ່ນ ບົວ ເກ້ງ ຖຈຽມ ວົ້ວ ເຕີ໋ຍ ກໍ໋-ໂຢ໌ວ ເຍີຍ ແຕສ໊ະ , ເຫວີ່ຍ ຕສຸ ຢິວ​ໄທ ມ່ຽນ ຕຸ໊ ສີງ ລີ່ງ ປຸນ ເຍີຍ ຟຸ ຕສ່ຽວ ປຸນ ຈັ໋ນ ຕຸ໊ ປ່ວນ ສີງ ລີ່ງ ເຍີຍ ຟຸ . ຮນັ້ງ ໜ່າຍ , ຈັ໋ນ ມ່າຍ ຢູ໌ງ ແໝ່ງ ເຍີຍ ກະນ້າຍ ຕສ່ຽວ ອ໋ອຍ ຕສຸ ປຸນ ຢິວ​ໄທ ມ່ຽນ ຕຸ໊ ປ່ວນ .
45015028	ຕສົ໊ວ ເຢຍ ໂຕສ໋ວ ຕສຢັ໋ງ ນ້າຍ ເຕີ໋ຍ ກົງ , ເຕສ໊າະ ກັ໊ບ ຕ້າຍ ເຍີຍ ຍ່ານ ຈິວ ຊູງ ນິ່ນ ບົວ ລິ໌ວ , ເຢຍ ຕສ່ຽວ ມີ່ງ ສະ​ເປນ ກົ໊ວະ ຢັ້ງ ເມີ່ຍ ບົວ ໜ່າຍ ເຈ໋ຍ .
45015029	ມີ່ງ ເຍີຍ ຕສຢັ້ງ ໂຫ່ , ເຢຍ ຮິ້ວ ຕຸ໊ ກີ​ຕູ່ ອ໋ອຍ ທສ້ຳໆ ເຍີຍ ເຖສີຍ ຟຸ ປຸນ ບົວ .
45015030	ກໍ໋-ໂຢ໌ວ ອ່າ , ບົວ ສຽນ ຕສ໊ຽວ ເຢ​ຊູ ກີ​ຕູ່ , ສີງ ລີ່ງ ຢ່າ ປຸນ ບົວ ຮນ້ຳ ມ່ຽນ , ເຢຍ ຕສ່ຽວ ໂທ້ ! ເມີ່ຍ ບົວ ຈອມ ໂຮຍ້ວ ຫລົ່ງ ທຈະ ເຖງ ເຢຍ ເຕົ໋າ ເກົ໋າ .
45015031	ໂທ້ ທິນ-ຮູ່ງ ໂກ໋ວ ເຢຍ , ປຸນ ເຢຍ ໄມ້ ຕສຸ ຢູ​ເດຍ ເຕີ່ຍ-ປູງ ໄມ້ ສຽນ ເຍີຍ ມ່ຽນ ໂຕສ໋ວ ຫາຍ ຫຍູ່ງ ຫ່ອຍ ເຢຍ . ຢ່າ ໂທ້ ທິນ-ຮູ່ງ ປຸນ ເຢຍ ຢຽມ ເຢ​ລູ​ຊາ​ເລມ ຕສີ້ງ ເບ່ນ ເຍີຍ ກົງ ໄຮ່ ປຸນ ວົ້ວ ເຕີ໋ຍ ສຽນ ເຢ​ຊູ ເຍີຍ ກໍ໋-ໂຢ໌ວ ປວັ໊ງ ໂຮຍ້ວ .
45015032	ຮນັ້ງ ໜ່າຍ , ເຊ ກ໊ອງ ເອີຍ ທິນ-ຮູ່ງ ເຍີຍ ຕສະເອີ໋ຍ , ເຢຍ ຕສ່ຽວ ອຈຽນ-ໂຢ້ວ ເຍີຍ ມີ່ງ ເມີ່ຍ ບົວ ໜ່າຍ ຕຸ໊ ເຖສົາ ເມີ່ຍ ບົວ ຮິດ ເຕີ໋ຍ ຂວນ .
45015033	ໂທ້ ເຖສີຍ ແປ້ງ ອອນ ເຍີຍ ທິນ-ຮູ່ງ ເຖສົາ ເມີ່ຍ ບົວ ຕສວັ໋ງ ມ່ຽນ ຢຽມ . ອາ​ເມນ .
45016001	ເຢຍ ອ໋ອຍ ເມີ່ຍ ບົວ ຮິ້ວ ຕຸ໊ ບົວ ເຍີຍ ໝົ່ວ , ເຟ​ບີ . ນິ່ນ ເຖງ ເຄນ​ເຄ​ເລຍ ຈິວ-ປາງ ໂຕສ໋ວ ກົງ ຟູ-ສູ .
45016002	ໂທ້ ເມີ່ຍ ບົວ ຕສິ໋ວ ເມີ່ຍ ບົວ ສຽນ ຕສ໊ຽວ , ຫລົງໆ ຕສິ໊ບ ນິ່ນ ຮນັ້ງ ຫອບ ຕສຸ ຕສິ໊ບ ທິນ-ຮູ່ງ ເຍີຍ ມ່ຽນ ນໍ . ນິ່ນ ຖຈຽມ ຕສຸ ຫາຍ ຫຍູ່ງ , ໂທ້ ເມີ່ຍ ບົວ ເຖງ , ເຫວີ່ຍ ຕສຸ ນິ່ນ ເຖງ ເຈ໋ຍ ມ່ຽນ ທສ້ຳ ຢ່າ ລ່ຽມ ເຢຍ ເຖງ .
45016003	ເຢຍ ຈັ໋ງ ເຖົາ ປິດ​ສິນ​ລາ ເຖສົາ ອາ​ຄວິນ​ລາ , ເຖສົາ ເຢຍ ຈວັ່ງ ກີ​ຕູ່ ເຢ​ຊູ ເຍີຍ ກົງ ໂຕສ໋ວ ເຍີຍ ມ່ຽນ .
45016004	ນິ່ນ ບົວ ໄມ້ ຫລົ່ງ ແໝ່ງ ເຍີຍ ໂອຈ໋ວ ເຢຍ . ເຢຍ ຕສະເກ້ງ ແລ໌ງ ຕສີ້ງ ນິ່ນ ບົວ . ຢ່າ ໄມ້ ຕານ ເຢຍ ຮນັ້ງ . ຈັ໋ນ ເຍີຍ ຕສວັ໋ງ ຈິວ-ປາງ ຢ່າ ແລ໌ງ ຕສີ້ງ ນິ່ນ ບົວ .
45016005	ເຢຍ ຢ່າ ຈັ໋ງ ເຖົາ ຢຽມ ນິ່ນ ບົວ ເຍີຍ ເປຢົ໊າ ກັ໊ບ ຕສຸ໊ນ ໂຕສ໋ວ ເລີ໌ຍ-ປ໋າຍ ວົ້ວ ນອມ ຈິວ-ປາງ . ຢ່າ ຈັ໋ງ ເຖົາ ເຢຍ ຮນ້ຳ ເຍີຍ ຕ່ອຍ ເອ​ເປ​ເນ​ທັດ . ຢຽມ ເອ​ເຊຍ ແຊ້ງ ນິ່ນ ສຽນ ກີ​ຕູ່ ດ່າງ ເຈ໋ຍ .
45016006	ເຢຍ ຢ່າ ຈັ໋ງ ເຖົາ ເຖງ ເມີ່ຍ ບົວ ໂຕສ໋ວ ກົງ ໂຄ້ວ ເຍີຍ ວົ້ວ ເຕົ້າ ມາ​ລີ​ຢາ .
45016007	ເຢຍ ຢ່າ ຈັ໋ງ ເຖົາ ເຖສົາ ເຢຍ ຈວັ່ງ ຢິວ​ໄທ ຝີງ ຢ່າ ເຖສົາ ເຢຍ ຕສຸ ຫວວນ ເຈ໋ຍ ໂລ່ ວົ້ວ ເຕີ໋ຍ ອັນ​ໂດ​ນິ​ຄັດ ເຖສົາ ຢູ​ນີ​ອັດ . ຕສວັ໋ງ ກົງ-ໂຕສ້ ຮິ້ວ ຕຸ໊ ນິ່ນ ບົວ ເມ່ງ ເຕົ້າ ຫລົງ ເຍີຍ . ນິ່ນ ບົວ ສຽນ ກີ​ຕູ່ ດ່າງ ເຢຍ .
45016008	ເຢຍ ຢ່າ ຈັ໋ງ ເຖົາ ເຢຍ ຮນ້ຳ ໄຫ່ ສຽນ ຕສ໊ຽວ ເຍີຍ ກໍ໋-ໂຢ໌ວ ຕ່ອຍ ອຳ​ຜະ​ລີ​ອາ​ທັດ .
45016009	ເຢຍ ຢ່າ ຈັ໋ງ ເຖົາ ອູ​ບາ​ນັດ , ເຖສົາ ບົວ ຈວັ່ງ ກີ​ຕູ່ ເຍີຍ ກົງ ໂຕສ໋ວ ວົ້ວ ເຕົ້າ . ຢ່າ ຈັ໋ງ ເຖົາ ເຢຍ ຮນ້ຳ ເຍີຍ ກໍ໋-ໂຢ໌ວ ຕ່ອຍ ສະ​ທາ​ຄິດ .
45016010	ເຢຍ ຢ່າ ຈັ໋ງ ເຖົາ ຕສຸ ເສີຍ ເຈ໋ຍ ຢ່າ ໂຕສ໋ວ ຕຸ໊ ຫອບ ກີ​ຕູ່ ເຍີຍ ໂຮຍ້ວ ວົ້ວ ເຕົ້າ ອາ​ເປນ​ເລດ . ຢ່າ ຈັ໋ງ ເຖົາ ອາ​ລິດ​ໂທ​ບູ​ລັດ ຢຽດ ເປຢົ໊າ ມ່ຽນ .
45016011	ເຢຍ ຢ່າ ຈັ໋ງ ເຖົາ ເຖສົາ ເຢຍ ຈວັ່ງ ຢິວ​ໄທ ຝີງ ວົ້ວ ເຕົ້າ ເຮ​ໂລ​ດິ​ໂອນ . ຢ່າ ຈັ໋ງ ເຖົາ ນາ​ຊິດ​ສັດ ເປຢົ໊າ ຕສົງ ສຽນ ເຢ​ຊູ ເຍີຍ ກໍ໋-ໂຢ໌ວ .
45016012	ເຢຍ ຈັ໋ງ ເຖົາ ທຈະ ເຖງ ຕສ໊ຽວ ໂຕສ໋ວ ກົງ ວົ້ວ ເຕີ໋ຍ ອີ ເຕົ້າ ມເຊັຍ ຕອນ , ຕີ​ເຟ​ນາ ເຖສົາ ຕີ​ໂຟ​ສາ . ຢ່າ ຈັ໋ງ ເຖົາ ເຢຍ ຮນ້ຳ ເຍີຍ ຕ່ອຍ ເປ​ສິດ , ຕົ້ງ ເຖງ ຕສ໊ຽວ ໂຕສ໋ວ ກົງ ໂຄ້ວ ວົ້ວ ເຕົ້າ ຕໍ່ .
45016013	ເຢຍ ຢ່າ ຈັ໋ງ ເຖົາ ຕສ໊ຽວ ເຢ​ຊູ ເຫລ່ງ ເຈີ໊ຍ ເຍີຍ ກິ໊ນ ຕ້າຍ ໂຕສ໋ວ ນິ່ນ ເຍີຍ ກົງ ວົ້ວ ເຕົ້າ ລູ​ຟັດ , ຢ່າ ຈັ໋ງ ເຖົາ ລູ​ຟັດ ເຍີຍ ມາ . ນິ່ນ ໂກ໋ວ ເຢຍ ຮນັ້ງ ໂກ໋ວ ນິ່ນ ກັ້ນ ເຍີຍ ຕອນ ນໍ .
45016014	ເຢຍ ຢ່າ ຈັ໋ງ ເຖົາ ອາ​ສິນ​ຄີ​ທັດ , ຟະ​ເລ​ໂກນ , ເຮ​ເມດ , ປັດ​ໂລ​ບັດ , ເຮ​ມາດ ແອ໋ງ ເຖສົາ ນິ່ນ ບົວ ຢຽມ ເຍີຍ ຢຽດ ຕສູ໊ງ ກໍ໋-ໂຢ໌ວ .
45016015	ເຢຍ ຢ່າ ຈັ໋ງ ເຖົາ ຟີ​ໂລ​ໂລ​ກັດ , ຢູ​ເລຍ , ເນ​ເລ​ອັດ ເຖສົາ ນິ່ນ ເຍີຍ ໝົ່ວ , ຢ່າ ຈັ໋ງ ເຖົາ ໂອ​ລິມ​ປັດ ແອ໋ງ ເຖສົາ ນິ່ນ ບົວ ຢຽມ ຢຽດ ຕສູ໊ງ ສຽນ ເຢ​ຊູ ເຍີຍ ມ່ຽນ .
45016016	ເມີ່ຍ ບົວ ອ໋ອຍ ຕສຸ ໂຕສ໋ວ ໂຮຍ້ວ ທສີງ-ເດສ່ງ , ລ່ານ ເຖສົາ ລ່ານ ຕສົມ ຮມຽນ ໜ່າຍ ແປ້ງ ອອນ . ກີ​ຕູ່ ເຍີຍ ຕສວັ໋ງ ຈິວ-ປາງ ຢ່າ ຈັ໋ງ ເຖົາ ເມີ່ຍ ບົວ .
45016017	ກໍ໋-ໂຢ໌ວ ອ່າ , ເຢຍ ໂທ້ ! ເມີ່ຍ ບົວ ບູ້ງ ຈ໊ຽນ ຕົ້ງ ດົ໊ວ ມ່ຽນ ປຸນ ອກອຍ ວົ້ວ ເຕີ໋ຍ ມ່ຽນ . ນິ່ນ ບົວ ອ໋ອຍ ດົ໊ວ ເມີ່ຍ ບົວ ສຽນ ຕ່ອງ , ໄມ້ ຕ໋ອຍ ເມີ່ຍ ບົວ ໂຫະ ເຈ໋ຍ ເຍີຍ ເລີ໌ຍ . ອ໋ອຍ ຕສຸ ຊິ້ມ ອກອຍ ນິ່ນ ບົວ ,
45016018	ເຫວີ່ຍ ຕສຸ ນ້າຍ ຫຍູ່ງ ມ່ຽນ ໄມ້ ຟູ-ສູ ບົວ ເຍີຍ ຕສ໊ຽວ ກີ​ຕູ່ . ນິ່ນ ບົວ ຂູງ ໂຕ້ວ ກັ້ນ ຕຸ໊ ຫລົງ ຮນັ້ງ . ນິ່ນ ບົວ ກ໊ອງ ຫວ່າ ບຢ່າງ , ຫວ່າ ກາມ , ດົ໊ວ ຕສຸ ໂຮຍ້ວ ລຢັ້ງ ເຍີຍ ມ່ຽນ .
45016019	ຕສວັ໋ງ ມ່ຽນ ໄຮ໌ ກ໊ອງ ເມີ່ຍ ບົວ ເອີຍ ຄູ້ ຝຽນ ໂຕສ໋ວ , ເຢຍ ຕສ່ຽວ ອະເຮນີ້ຍ ໄຫ່ ເມີ່ຍ ບົວ . ເຢຍ ອ໋ອຍ ເມີ່ຍ ບົວ ມ່າຍ ທສົງ-ເມ່ງ ຮິ້ວ ຕຸ໊ ຫາຍ ຫຍູ່ງ ຫລົງ . ມປ່າ ຫວ່າຍ ເຍີຍ ເຈົ໊າ , ເມີ່ຍ ບົວ ອ໋ອຍ ຕສຸ ໂຕສ໋ວ ຮນັ້ງ ມ່ຽນ ຫຮງົງ ມ່ຽນ ນໍ .
45016020	ເຖສີຍ ແປ້ງ ອອນ ເຍີຍ ທິນ-ຮູ່ງ ຊຽບໆ ເຍີຍ ອ໋ອຍ ດ່ຳ ຊາ​ຕານ ຢຽມ ເມີ່ຍ ບົວ ເຍີຍ ເຕສົ໋າ-ເດ໊ຍ ຮູ້ ເດສ່ງ . ໂທ້ ຕສ໊ຽວ ເຢ​ຊູ ກີ​ຕູ່ ຕສັ່ນໆ ເຖສີຍ ເອນ ປຸນ ເມີ່ຍ ບົວ .
45016021	ເຖສົາ ເຢຍ ຈວັ່ງ ກົງ ໂຕສ໋ວ ວົ້ວ ເຕົ້າ ທິ​ໂມ​ໄທ ຢ່າ ຈັ໋ງ ເຖົາ ເມີ່ຍ ບົວ . ເຖສົາ ເຢຍ ຈວັ່ງ ຢິວ​ໄທ ຝີງ ເຍີຍ ລູ​ສິ​ອັດ , ຢາ​ສົນ ເຖສົາ ໂສ​ສິ​ປາ​ເທ ຢ່າ ຈັ໋ງ ເຖົາ ເມີ່ຍ ບົວ .
45016022	ເຢຍ , ເທ​ທິ​ອັດ , ເຖງ ເປົາ​ໂລ ເຟ້ຍ ນ້າຍ ເຕສີ໊ຍ ຝຽນ . ບົວ ລົ່ມ ດສ້ອຍ ສຽນ ກີ​ຕູ່ , ເຢຍ ຕສ່ຽວ ຈັ໋ງ ເຖົາ ເມີ່ຍ ບົວ .
45016023	ຕສິ໊ບ ເຢຍ ຢ່າ ປຸນ ຕສວັ໋ງ ຈິວ-ປາງ ຢຽມ ນິ່ນ ເຍີຍ ເປຢົ໊າ ກັ໊ບ ຕສຸ໊ນ ວົ້ວ ເຕົ້າ ກາຍ​ອັດ ຈັ໋ງ ເຖົາ ເມີ່ຍ ບົວ . ໂກ໋ວ ນ້າຍ ນອມ ຕສີ້ງ ເຍີຍ ຍ່ານ ວົ້ວ ເຕົ້າ ເອ​ລັດ​ທັດ ເຖສົາ ບົວ ເຍີຍ ກໍ໋-ໂຢ໌ວ , ຄານ​ທັດ , ຢ່າ ຈັ໋ງ ເຖົາ ເມີ່ຍ ບົວ .
45016024	ໂທ້ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ຕສັ່ນໆ ເຖສີຍ ເອນ ປຸນ ເມີ່ຍ ບົວ ຕສວັ໋ງ ມ່ຽນ . ອາ​ເມນ .
45016025	ບົວ ອ໋ອຍ ຕສຸ ລົ່ມ ດສ້ອຍ ເທສງ ທິນ-ຮູ່ງ . ເຢຍ ຕສຸ້ນ ຄູ້ ຝຽນ ກ໊ອງ ເຢ​ຊູ ກີ​ຕູ່ ເຍີຍ ເຈົ໊າ-ໂຫລ່ວ . ເອີຍ ນ້າຍ ຄູ້ ຝຽນ , ທິນ-ຮູ່ງ ໄຮ່ ປຸນ ເມີ່ຍ ບົວ ສຽນ ຕຸ໊ ວ້ວນ . ນ້າຍ ຄູ້ ຝຽນ ເກມ ຈ໊ຽນ ເຕສ໋ຍ ກິ໊ດ ລູ່ງ ເດ໊ຍ ,
45016026	ມປ່າ ອີ້ ຕສັ່ນ ຢຽດ ລິ໌ວ ຕສຢັ້ງ ຈ໊ຽນ ເຍີຍ ທິນ-ຮູ່ງ ບົ໋ວ ນິ່ນ ເຍີຍ ໂຕ່ວ ຫວ່າ ມ່ຽນ ເຟ້ຍ ຕ້າຍ ກ໊ອງ ບຢ໋າງ ຢ້າງ ເດສ່ງ ປຸນ ໝ່ານ ກົ໊ວະ ມ່ຽນ ຮິ້ວ . ຮນັ້ງ ໜ່າຍ , ນິ່ນ ບົວ ໄຮ່ ສຽນ ຢ່າ ໄຮ່ ເອີຍ ຈ໊ຽນ ນິ່ນ ເຍີຍ ຫວ່າ ໂຕສ໋ວ .
45016027	ເຫວີ່ຍ ນ້າຍ ບົວ ອ໋ອຍ ຕສຸ ເທສງ ທສົງ-ເມ່ງ ເຈ໋ຍ ເຍີຍ ດຸ ເຕົ້າ ທິນ-ຮູ່ງ . ເຊ ເຢ​ຊູ ກີ​ຕູ່ ປຸນ ບົວ ຢຽດ ລິ໌ວ ເທສງ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
46001001	ເຢຍ , ເປົາ​ໂລ , ຕົ້ງ ທິນ-ຮູ່ງ ເອີຍ ນິ່ນ ເຍີຍ ເອີ໋ຍ ພ້າຍ ຕ້າຍ ໂຕສ໋ວ ນິ່ນ ເຍີຍ ກົງ-ໂຕສ້ , ເຖສົາ ຈ໊ຽນ ບົວ ເຍີຍ ກໍ໋-ໂຢ໌ວ , ໂສ​ສະ​ເທ​ເນດ ,
46001002	ເຟ້ຍ ນ້າຍ ເຕສີ໊ຍ ຝຽນ ປຸນ ຢຽມ ໂຄ​ລິນ​ໂທ ຕສີ້ງ , ທິນ-ຮູ່ງ ເຍີຍ ຈິວ-ປາງ , ຕົ້ງ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ຕສ່ຽວ ເປ໋ນ ນິ່ນ ເຍີຍ ມ່ຽນ ຢ່າ ຕຸ໊ ທິນ-ຮູ່ງ ເຫ່ວ ຕ້າຍ ໂຕສ໋ວ ທສີງ-ເດສ່ງ ມ່ຽນ ວົ້ວ ເຕີ໋ຍ . ນ້າຍ ເຕສີ໊ຍ ຝຽນ ຢ່າ ເຟ້ຍ ປຸນ ຢຽມ ນອມໆ ຕ໋ອງ ເຫ່ວ ຈ໊ຽນ ບົວ ຕສ໊ຽວ ເຢ​ຊູ ກີ​ຕູ່ ເຍີຍ ບົ໋ວ ວົ້ວ ເຕີ໋ຍ . ເຢ​ຊູ ໂຕສ໋ວ ນິ່ນ ບົວ ເຍີຍ ຕສ໊ຽວ ຢ່າ ໂຕສ໋ວ ບົວ ເຍີຍ ຕສ໊ຽວ .
46001003	ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
46001004	ເຢຍ ຕສັ່ນໆ ເຫວີ່ຍ ເມີ່ຍ ບົວ ແລ໌ງ ຕສີ້ງ ທິນ-ຮູ່ງ ເຫວີ່ຍ ຕສຸ ທິນ-ຮູ່ງ ຫລົ່ງ ກີ​ຕູ່ ເຢ​ຊູ ເຖສີຍ ເອນ ປຸນ ເມີ່ຍ ບົວ .
46001005	ເຫວີ່ຍ ຕສຸ ເມີ່ຍ ບົວ ເຖສົາ ເຢ​ຊູ ຈວັ່ງ ແໝ່ງ ຕສຢັ້ງ ເມີ່ຍ ບົວ ຫຍູ່ງໆ ມ່າຍ ດສ້ອຍ , ຢຽມ ເມີ່ຍ ບົວ ກ໊ອງ ເຍີຍ ຢຽດ ຕສູ໊ງ ຫວ່າ ເຖສົາ ເມີ່ຍ ບົວ ມ່າຍ ເຍີຍ ຢຽດ ຕສູ໊ງ ວ່ວນ ຕສາງ .
46001006	ເຢຍ ບົວ ເຖງ ກີ​ຕູ່ ໂຕສ໋ວ ຕສອງ-ເຕສ໋ງ ວົ້ວ ເຕີ໋ຍ ຫວ່າ ຫລຽບ ວ້ວນ ຢຽມ ເມີ່ຍ ບົວ ເຍີຍ ໂຮຍ້ວ .
46001007	ເຫວີ່ຍ ນ້າຍ , ເມີ່ຍ ບົວ ຕສົ໊ວ ຈ໊ຽນ ຕສ໊ຽວ ເຢ​ຊູ ກີ​ຕູ່ ຫິ່ນ ທສວດ ວົ້ວ ຕສັ່ນ , ເມີ່ຍ ບົວ ໄມ້ ທສາ ສີງ ລີ່ງ ເຖສີຍ ປຸນ ເຍີຍ ຢຽດ ຫຍູ່ງ ຕສີ້ງ ເຫຍີ່ຍ .
46001008	ທິນ-ຮູ່ງ ຢ່າ ອ໋ອຍ ປຸນ ເມີ່ຍ ບົວ ສຽນ ຕຸ໊ ວ້ວນ ເຖົາ ເຊດ ເມວີ໌ຍ . ຕສ໊ຽວ ເຢ​ຊູ ກີ​ຕູ່ ແອ໋ງ ຕ້າຍ ເຍີຍ ຮນອຍ ເມີ່ຍ ບົວ ຕສ່ຽວ ໄມ້ ມ່າຍ ຕ໋ອງ ຕສຸ ຕ້ານ .
46001009	ທິນ-ຮູ່ງ ເຊ ເຂົາ ຕຸ໊ ວ້ວນ ເຍີຍ . ນິ່ນ ເຫ່ວ ເມີ່ຍ ບົວ ຕ້າຍ ເຖສົາ ນິ່ນ ເຍີຍ ຕອນ , ບົວ ເຍີຍ ຕສ໊ຽວ ເຢ​ຊູ ກີ​ຕູ່ , ມ່າຍ ຈິວ ທົງ .
46001010	ຕສວັ໋ງ ກໍ໋-ໂຢ໌ວ ອ່າ , ເຢຍ ເຕ໊ງ ບົວ ຕສ໊ຽວ ເຢ​ຊູ ກີ​ຕູ່ ເຍີຍ ບົ໋ວ ໂທ້ ເມີ່ຍ ບົວ ອ໋ອຍ ຕສຸ ຕົ້ງ ໂຈ໋ວ ຫວ່າ ກ໊ອງ . ໄມ້ ຕູ໋ງ ປຸນ ອກອຍ ໂຕສ໋ວ ເຕສ໋ຍ ກວັ້ນ . ອ໋ອຍ ຕສຸ ຫອບ ຟິມ ຕົ້ງ ເອີ໋ຍ , ຕົ້ງ ຕິ່ວ ໂຮຍ້ວ .
46001011	ກໍ໋-ໂຢ໌ວ ອ່າ , ມ່າຍ ເຕີ໋ຍ ຄະ​ໂລ​ເອ ເຍີຍ ເປຢົ໊າ ຕສົງ ມ່ຽນ ບົ໋ວ ເຢຍ , ຢຽມ ເມີ່ຍ ບົວ ໜ່າຍ ມ່າຍ ຟິ້ວ-ແດສງ ເຍີຍ ສີ່ .
46001012	ເຢຍ ເຍີຍ ເອີ໋ຍ ເລີ໌ຍ ເຊ ເກ໊າະ-ມ່ຽນ ມ່າຍ ເກ໊າະ-ມ່ຽນ ເຍີຍ ເຈົ໊າ ກ໊ອງ . ມ່າຍ ເຕົ້າ ກ໊ອງ , “ ເຢຍ ກັນ ເປົາ​ໂລ , ” ມ່າຍ ເຕົ້າ ກ໊ອງ , “ ເຢຍ ກັນ ອາ​ປໍ​ໂລ , ” ມ່າຍ ເຕົ້າ ກ໊ອງ , “ ເຢຍ ກັນ ປີ​ເຕ , ” ແອ໋ງ ມ່າຍ ເຕົ້າ ກ໊ອງ , “ ເຢຍ ກັນ ກີ​ຕູ່ . ”
46001013	ກີ​ຕູ່ ປຸນ ອກອຍ ໂຕສ໋ວ ເຕສ໋ຍ ກວັ້ນ ໄຟ ? ເປົາ​ໂລ ເຫວີ່ຍ ເມີ່ຍ ບົວ ຕສຸ ຕີງ ຕສຽບ ດສັ່ງ ຈ໋າ ໄຟ ? ເມີ່ຍ ບົວ ເຕ໊ງ ເປົາ​ໂລ ເຍີຍ ບົ໋ວ ເຈ໋ຍ ວວມ ເຍີຍ ເລີ໌ຍ ໄຟ ?
46001014	ເຢຍ ແລ໌ງ ຕສີ້ງ ທິນ-ຮູ່ງ , ທສວດ ລິ໌ວ ຄະ​ລິດ​ປັດ ເຖສົາ ກາຍ​ອັດ , ເຢຍ ໄມ້ ເຖງ ເມີ່ຍ ບົວ ຫາຍ ເຕົ້າ ເຈ໋ຍ ວວມ ເຍີຍ ເລີ໌ຍ .
46001015	ຮນັ້ງ ໜ່າຍ , ໄມ້ ມ່າຍ ຫາຍ ເຕົ້າ ໄຮ່ ກ໊ອງ ເມີ່ຍ ບົວ ເຕ໊ງ ເຢຍ ເຍີຍ ບົ໋ວ ເຈ໋ຍ ວວມ ເຍີຍ ເລີ໌ຍ .
46001016	( ໂອ້ , ເຕສີ໌ຍ ເຍີຍ , ເຢຍ ຢ່າ ເຖງ ສະ​ເທ​ຟາ​ນັດ ເຖສົາ ນິ່ນ ເຍີຍ ເປຢົ໊າ ຕສົງ ມ່ຽນ ເຈ໋ຍ ວວມ ເຍີຍ ເລີ໌ຍ . ທສວດ ລິ໌ວ ນ້າຍ ເຕີ໋ຍ ເຢຍ ຈັ໋ງ ໄມ້ ຕຸ໊ ເຢຍ ເຖງ ຫາຍ ເຕົ້າ . )
46001017	ກີ​ຕູ່ ໄມ້ ເຕສີ໌ຍ ພ້າຍ ເຢຍ ມີ່ງ ເຖງ ມ່ຽນ ເຈ໋ຍ ວວມ ເຍີຍ ເລີ໌ຍ . ນິ່ນ ພ້າຍ ເຢຍ ມີ່ງ ຕສຸ້ນ ຄູ້ ຝຽນ , ຢ່າ ໄມ້ ເຕສີ໌ຍ ຫລົ່ງ ປ້າມ ມ່ຽນ ທສົງ-ເມ່ງ ເຍີຍ ຫວ່າ ຕສຸ້ນ . ເດສົ້າ ເຫີຍ ນ້າຍ ຫຍູ່ງ ຫວ່າ ໂຕສ໋ວ ປຸນ ເຢ​ຊູ ຢຽມ ຕສຽບ ດສັ່ງ ຈ໋າ ໄຕ່ ເຍີຍ ທຈະ ຕສິດ ໝີ່ ອ໊ະ .
46001018	ກີ​ຕູ່ ຢຽມ ຕສຽບ ດສັ່ງ ຈ໋າ ໄຕ່ ວົ້ວ ຫຍູ່ງ ໂຕ໌-ເລີ໌ຍ , ເຫວີ່ຍ ອ໋ອຍ ຕສຸ ໝຽດ ເຍີຍ ມ່ຽນ ເຊ ຫຮງົງ ໄຫ່ . ມປ່າ ເຫວີ່ຍ ບົວ ຕຸ໊ ໂອຈ໋ວ ເຍີຍ ມ່ຽນ ເຊ ທິນ-ຮູ່ງ ເຍີຍ ທຈະ .
46001019	ເຫວີ່ຍ ຕສຸ ກີງ-ໂຊວ ເຟ້ຍ ຈ໊ຽນ ກ໊ອງ , “ ເຢຍ ອ໋ອຍ ໝຽດ ທສົງ-ເມ່ງ ມ່ຽນ ເຍີຍ ທສົງ-ເມ່ງ . ມ່ຽນ ໄກວ ມ່ຽນ ເຍີຍ ຕສະເອີ໋ຍ ເຢຍ ຢ່າ ອ໋ອຍ ປຸນ ດ໊ອດ . ”
46001020	ວົ້ວ ຫຍູ່ງ , ອີ້ ຈ໋າ ເຍີຍ ທສົງ-ເມ່ງ ມ່ຽນ , ໂຫະ ຮລັງ ເຍີຍ ມ່ຽນ , ເຖສົາ ດສຸ້ຍ ບຢ່າງ ເຍີຍ ມ່ຽນ ຮນັ້ງ ຫາຍ ນໍ ? ທິນ-ຮູ່ງ ໂຕສ໋ວ ປຸນ ນ້າຍ ປ້າມ ເກນ ເຍີຍ ທສົງ-ເມ່ງ ຫຮງົງ ໝີ່ ອ໊ະ .
46001021	ທິນ-ຮູ່ງ ຫລົ່ງ ນິ່ນ ກັ້ນ ເຍີຍ ທສົງ-ເມ່ງ ປຸນ ມ່ຽນ ໄມ້ ໄຮ່ ເຂົາ ນິ່ນ ບົວ ກັ້ນ ເຍີຍ ທສົງ-ເມ່ງ ຮິ້ວ ຕຸ໊ ນິ່ນ . ຕ໋າວ ດສ໋ວນ , ທິນ-ຮູ່ງ ອະເຮນີ້ຍ ຫລົ່ງ ຕົ້ງ ມ່ຽນ ຝຸນ ຫຮງົງ ເຍີຍ ຕສຸ້ນ ໂຕ໌ ຫວ່າ , ໂອຈ໋ວ ສຽນ ນິ່ນ ເຍີຍ ມ່ຽນ .
46001022	ຢິວ​ໄທ ມ່ຽນ ໂທ້ ຈັ໋ງ-ໂຫ່ , ຈັ໋ນ-ກີກ ຢ່າ ລໍ໌ ທສົງ-ເມ່ງ .
46001023	ມປ່າ ເຢຍ ບົວ ຕສຸ້ນ ກີ​ຕູ່ ຕສຸ ຕີງ ຕສຽບ ດສັ່ງ ຈ໋າ ໄຕ່ ເຍີຍ ເຈົ໊າ . ຢິວ​ໄທ ມ່ຽນ ໂຢ່ວ ເອກ້ມ ຕສິ ຕສຸ໌ຍ ນິ່ນ ບົວ . ຈັ໋ນ ຢ່າ ຝຸນ ຫຮງົງ ,
46001024	ມປ່າ ເຫວີ່ຍ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ , ໄມ້ ກຸ໊ນ ຢິວ​ໄທ ມ່ຽນ ໄຟ ຈັ໋ນ , ບົວ ຮິ້ວ ຕຸ໊ ກີ​ຕູ່ ເຊ ທິນ-ຮູ່ງ ເຍີຍ ຕົ້ມ ທຈະ ຢ່າ ຕົ້ງ ທິນ-ຮູ່ງ ເຍີຍ ທສົງ-ເມ່ງ .
46001025	ເຫວີ່ຍ ຕສຸ ທິນ-ຮູ່ງ ຫຮງົງ ເຍີຍ ສີ່ , ຕສູ໊ງ ເກົ້າ ໄກວ ປ້າມ ມ່ຽນ ເຍີຍ ທສົງ-ເມ່ງ . ທິນ-ຮູ່ງ ເມົາ ເຍີຍ ຕ໋ອງ , ຖສໍ່ ເກົ້າ ເຮ້ນ ປ້າມ ມ່ຽນ ເຍີຍ ທຈະ .
46001026	ກໍ໋-ໂຢ໌ວ ອ່າ , ຮນ້ຳ ໝັ່ງ ກ໋າ ! ທິນ-ຮູ່ງ ເຫ່ວ ເມີ່ຍ ບົວ ຕ້າຍ ວົ້ວ ຕສັ່ນ , ເອີຍ ປ້າມ ມ່ຽນ ປວັດ , ທສົງ-ເມ່ງ ເຍີຍ ມ່ຽນ ໄມ້ ມ່າຍ ທສ້ຳ . ມ່າຍ ຫັດ ມ໌າ ເຍີຍ ມ່ຽນ ເຖສົາ ຕສັ່ງ ຕັ໊ງ ເຍີຍ ມ່ຽນ ຢ່າ ໄມ້ ມ່າຍ ທສ້ຳ .
46001027	ມປ່າ ປ້າມ ມ່ຽນ ຝຸນ ຫຮງົງ ເຍີຍ , ທິນ-ຮູ່ງ ກິ໊ນ ຕ້າຍ ເຫວີ່ຍ ປຸນ ທສົງ-ເມ່ງ ເຍີຍ ມ່ຽນ ໄຍ້ . ປ້າມ ມ່ຽນ ຝຸນ ເມົາ ເຍີຍ , ທິນ-ຮູ່ງ ຢ່າ ກິ໊ນ ຕ້າຍ ເຫວີ່ຍ ປຸນ ເຮ້ນ ວົ້ວ ເຕີ໋ຍ ໄຍ້ .
46001028	ປ້າມ ມ່ຽນ ຝຸນ ຫ່າ ຕັ໊ງ ເຍີຍ , ໝັ່ງ ເຜຍ ເຍີຍ , ໄມ້ ລ່ຳ ຫລົ່ງ ເຍີຍ , ທິນ-ຮູ່ງ ກິ໊ນ ຕ້າຍ ເຫວີ່ຍ ໝຽດ ຕົ້ງ ປ້າມ ມ່ຽນ ຝຸນ ຫລົ່ງ ຈ໊ຽນ ເຍີຍ .
46001029	ຮນັ້ງ ໜ່າຍ , ໄມ້ ມ່າຍ ຫາຍ ເຕົ້າ ຢຽມ ທິນ-ຮູ່ງ ເຍີຍ ດສະຮມຽນ ໄຮ່ ປູ໋ງ ຫວ່າ-ເໝົາ .
46001030	ທິນ-ຮູ່ງ ປຸນ ເມີ່ຍ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ , ຢ່າ ປຸນ ກີ​ຕູ່ ໂຕສ໋ວ ບົວ ເຍີຍ ທສົງ-ເມ່ງ . ທິນ-ຮູ່ງ ຫລົ່ງ ກີ​ຕູ່ ປຸນ ບົວ ເຖສົາ ນິ່ນ ຫອບ ໂຮຍ້ວ , ເປ໋ນ ນິ່ນ ເຍີຍ ທສີງ-ເດສ່ງ ມ່ຽນ , ຕສົວະ ບົວ ດສ໋ວນ , ເລີ່ຍ ດຸ໊ດ ຕສຸ໌ຍ .
46001031	ຮນັ້ງ ໜ່າຍ , ເຊ ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ , “ ຫາຍ ເຕົ້າ ອ໋ອຍ ປູ໋ງ ຫວ່າ-ເໝົາ , ອ໋ອຍ ຕສຸ ປູ໋ງ ຫວ່າ-ເໝົາ ກ໊ອງ ຕສ໊ຽວ ໂຕສ໋ວ ເຍີຍ ສີ່ . ”
46002001	ຕສວັ໋ງ ກໍ໋-ໂຢ໌ວ ອ່າ , ຕສິ້ນ ດ່າງ ເຢຍ ມີ່ງ ເມີ່ຍ ບົວ ໜ່າຍ ຕສຸ້ນ ທິນ-ຮູ່ງ ເກມ ຈ໊ຽນ ເຍີຍ ເຈົ໊າ . ວົ້ວ ຕສັ່ນ ເຢຍ ໄມ້ ເຕສີ໌ຍ ຫລົ່ງ ຄູ່ ໝວັງ ເຍີຍ ຫວ່າ ໄຟ ທສົງ-ເມ່ງ ເຍີຍ ຫວ່າ ກ໊ອງ .
46002002	ເຢຍ ເຖສົາ ເມີ່ຍ ບົວ ຢຽມ ວົ້ວ ຕສັ່ນ , ເຢຍ ຕີ່ງ ໂຮຍ້ວ ເຢຍ ຂູງ ອ໋ອຍ ກ໊ອງ ເຢ​ຊູ ກີ​ຕູ່ ຢ່າ ກ໊ອງ ນິ່ນ ຕສຸ ຕີງ ຕສຽບ ດສັ່ງ ຈ໋າ ໄຕ່ ເຍີຍ ສີ່ ຮນັ້ງ . ກັ້ນ ຫຍູ່ງ ເຢຍ ໄມ້ ກ໊ອງ ອ໊ະ .
46002003	ເຢຍ ເຖົາ ເມີ່ຍ ບົວ ໜ່າຍ ວົ້ວ ຕສັ່ນ ເຢຍ ເມົາ ໄຫ່ , ກ້ຳ ເດສ໋ຍ ໄຫ່ , ຊິນ ຕສິ໋ນ ຈ໊ຽນ ຢຽມ .
46002004	ເຢຍ ກ໊ອງ ເຍີຍ ຫວ່າ , ຕສຸ້ນ ເຍີຍ ໂຕ໌ ໄມ້ ເຕສີ໌ຍ ຫລົ່ງ ປ້າມ ມ່ຽນ ເຍີຍ ທສົງ-ເມ່ງ ກ໊ອງ ຫວ່າ ບຢ່າງ , ມປ່າ ປຸນ ທສີງ ສີງ ລີ່ງ ມ່າຍ ຕົ້ມ ທຈະ .
46002005	ຮນັ້ງ ໜ່າຍ , ເມີ່ຍ ບົວ ເຍີຍ ສຽນ ຟິມ ໄມ້ ເຕສີ໌ຍ ປັ່ງ ປ້າມ ມ່ຽນ ເຍີຍ ທສົງ-ເມ່ງ , ເຊ ປັ່ງ ທິນ-ຮູ່ງ ເຍີຍ ທຈະ .
46002006	ເຢຍ ຕສຸ້ນ ທສົງ-ເມ່ງ ເຍີຍ ໂຕ໌-ເລີ໌ຍ ປຸນ ເອີຍ ສຽນ ເຍີຍ ເຈົ໊າ ເປ໋ນ ຕົ້ມ ມ່ຽນ ວົ້ວ ເຕີ໋ຍ ໝວັງ . ເຊ ໄມ້ ເຕສີ໌ຍ ອີ້ ຈ໋າ ເຍີຍ ທສົງ-ເມ່ງ , ຢ່າ ໄມ້ ເຕສີ໌ຍ ກຸ໊ນ ອີ້ ຈ໋າ ເຍີຍ ປ້າມ ເກນ ມ່າຍ ຫລີ່ງ ມ່າຍ ທຈະ ວົ້ວ ເຕີ໋ຍ ເຍີຍ ທສົງ-ເມ່ງ . ນ້າຍ ຫຍູ່ງ ມ່າຍ ຫລີ່ງ ມ່າຍ ທຈະ ເຍີຍ ອ໋ອຍ ປ່າຍ ເດສ່ງ .
46002007	ເຢຍ ບົວ ກ໊ອງ ເຍີຍ ທສົງ-ເມ່ງ ເຊ ໄມ້ ແກ້ງ ບຢ໋າງ ຢ້າງ ເຍີຍ ທສົງ-ເມ່ງ , ຕົ້ງ ທິນ-ຮູ່ງ ປີ໋ງ ຈ໊ຽນ ເຍີຍ ທສົງ-ເມ່ງ . ໄມ້ ແກ້ງ ເຕສີ໋ຍ ປ້າມ ເກນ ວົ້ວ ຕສັ່ນ , ທິນ-ຮູ່ງ ຕສູ໊ງ ຕີ່ງ ລິ໌ວ ຫລົ່ງ ນ້າຍ ຫຍູ່ງ ທສົງ-ເມ່ງ ປຸນ ບົວ ຕຸ໊ ອຈັງ-ຫລ່າງ .
46002008	ກຸ໊ນ ອີ້ ຈ໋າ ເຍີຍ ປ້າມ ເກນ ວົ້ວ ເຕີ໋ຍ ມ່ຽນ ໄມ້ ມ່າຍ ຢຽດ ເຕົ້າ ເມ່ງ ແປະ ນ້າຍ ຫຍູ່ງ ທສົງ-ເມ່ງ . ເຊ ກ໊ອງ ນິ່ນ ບົວ ເມ່ງ ແປະ ນໍ , ນິ່ນ ບົວ ໄມ້ ເຕສ໊າະ ອຈັງ-ຫລ່າງ ເຍີຍ ຕສ໊ຽວ ຕີງ ຕສຽບ ດສັ່ງ ຈ໋າ .
46002009	ມປ່າ ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ . “ ມຕສີງ ໄມ້ ປວັດ ເຈ໋ຍ , ມນ່ອມ ໄມ້ ໄຮ໌ ເຈ໋ຍ , ໄມ້ ມ່າຍ ຫາຍ ເຕົ້າ ຮນ້ຳ ຕຸ໊ ເຖົາ ເຍີຍ ສີ່ , ທິນ-ຮູ່ງ ຫລິ່ວ ເລີ໌ຍ ຕສຢັ໋ງ ປຸນ ຮນ້ຳ ນິ່ນ ວົ້ວ ເຕີ໋ຍ ມ່ຽນ . ”
46002010	ມປ່າ ໄມ້ ແກ້ງ ບຢ໋າງ ຢ້າງ ເຍີຍ ສີ່ , ທິນ-ຮູ່ງ ຫລົ່ງ ສີງ ລີ່ງ ປຸນ ບົວ ຮິ້ວ , ເຫວີ່ຍ ຕສຸ ສີງ ລີ່ງ ຕສ້າ ໂຖວ ຫຍູ່ງໆ . ລ່ຽມ ທິນ-ຮູ່ງ ໂດ ເຈ໋ຍ ເຍີຍ ຕສະເອີ໋ຍ ຢ່າ ຕສ້າ ຕຸ໊ ໂຖວ .
46002011	ຂູງ ເກ໊າະ-ມ່ຽນ ກັ້ນ ເຍີຍ ໂຮຍ້ວ ໄຮ່ ຮິ້ວ ຕຸ໊ ເກ໊າະ-ມ່ຽນ ກັ້ນ ຮນ້ຳ ເຍີຍ ສີ່ . ຟີ່ ຮນັ້ງ ເຍີຍ , ຂູງ ທິນ-ຮູ່ງ ເຍີຍ ສີງ ລີ່ງ ກັ້ນ ໄຮ່ ຮິ້ວ ຕຸ໊ ທິນ-ຮູ່ງ ຮນ້ຳ ເຍີຍ ສີ່ .
46002012	ບົວ ໄມ້ ເຕສີ໌ຍ ຕສິ໊ບ ປ້າມ ມ່ຽນ ເຍີຍ ໂຮຍ້ວ . ບົວ ຕສິ໊ບ ເຍີຍ ເຊ ທິນ-ຮູ່ງ ພ້າຍ ຕ້າຍ ເຍີຍ ສີງ ລີ່ງ ເຫວີ່ຍ ປຸນ ບົວ ຮິ້ວ ຕຸ໊ ທິນ-ຮູ່ງ ເຖສີຍ ປຸນ ເຍີຍ ຫຍູ່ງໆ .
46002013	ຮນັ້ງ ໜ່າຍ , ນ້າຍ ເຕີ໋ຍ ສີ່ ເຢຍ ບົວ ໄມ້ ເຕສີ໌ຍ ຫລົ່ງ ປ້າມ ມ່ຽນ ເຍີຍ ທສົງ-ເມ່ງ ອຈ໋າວ ເຍີຍ ຫວ່າ ກ໊ອງ . ເຢຍ ບົວ ຫລົ່ງ ສີງ ລີ່ງ ອຈ໋າວ ເຍີຍ ຫວ່າ ກ໊ອງ ເມ່ງ ສີງ ລີ່ງ ເຍີຍ ຕສຽນ ເລີ໌ຍ ປຸນ ມ່າຍ ສີງ ລີ່ງ ເຍີຍ ມ່ຽນ ໝວັງ .
46002014	ຫາຍ ເຕົ້າ ໄມ້ ມ່າຍ ສີງ ລີ່ງ ໄມ້ ໄຮ່ ຕສິ໊ບ ທິນ-ຮູ່ງ ປຸນ ຕ້າຍ ເຍີຍ ຕສີ້ງ ເຫຍີ່ຍ . ນ້າຍ ຫຍູ່ງ ມ່ຽນ ໄມ້ ໄຮ່ ເມ່ງ ແປະ ນ້າຍ ເຕີ໋ຍ ຕສີ້ງ ເຫຍີ່ຍ , ຕສູ໊ງ ຝຸນ ເຊ ຫຮງົງ ໄຫ່ , ເຫວີ່ຍ ຕສຸ ຂູງ ມ່າຍ ສີງ ລີ່ງ ຕໍ້ ເຍີຍ ມ່ຽນ ຖສີງ ຕ້າຍ ໄຮ່ ສຳ ຕຸ໊ ທສວດ .
46002015	ມ່າຍ ສີງ ລີ່ງ ເຍີຍ ມ່ຽນ ໄຮ່ ສຳ ຕຸ໊ ທສວດ ໝ່ານ ສີ່ , ມປ່າ ໄມ້ ມ່າຍ ຫາຍ ເຕົ້າ ໄຮ່ ສຳ ຕຸ໊ ທສວດ ນິ່ນ .
46002016	ຮນັ້ງ ກີງ-ໂຊວ ກ໊ອງ ນໍ , “ ຫາຍ ເຕົ້າ ໄຮ່ ຮິ້ວ ຕຸ໊ ຕສ໊ຽວ ເຍີຍ ໂຮຍ້ວ ? ຫາຍ ເຕົ້າ ໄຮ່ ອຈ໋າວ ນິ່ນ ? ”
46003001	ຕສວັ໋ງ ກໍ໋-ໂຢ໌ວ ອ່າ , ຕສິ້ນ ດ່າງ ເຢຍ ເຖສົາ ເມີ່ຍ ບົວ ກ໊ອງ ຫວ່າ , ເຢຍ ໄມ້ ໄຮ່ ຮນັ້ງ ເຖສົາ ມ່າຍ ສີງ ລີ່ງ ເຍີຍ ມ່ຽນ ກ໊ອງ . ອ໋ອຍ ຕສຸ ເຖສົາ ເມີ່ຍ ບົວ ກ໊ອງ ຮນັ້ງ ເມີ່ຍ ບົວ ຖສໍ່ ເກວີຍ ປ້າມ ເກນ , ເອີຍ ສຽນ ກີ​ຕູ່ ເມີ່ຍ ບົວ ເຊ ຮນັ້ງ ກູ້ ງວ໌າ ນໍ .
46003002	ວົ້ວ ຕສັ່ນ , ເຢຍ ອ໋ອຍ ຕສຸ ຫລົ່ງ ຫຍໍ ຫວຸຍ ເມີ່ຍ ບົວ , ໄມ້ ໄຮ່ ຫລົ່ງ ຫຮນາງ , ເຫວີ່ຍ ຕສຸ ເມີ່ຍ ບົວ ໄມ້ ແກ້ງ ໄຮ່ ຫຍັ່ນ ຫຮນາງ . ເຖົາ ອີ້ ຕສັ່ນ ເມີ່ຍ ບົວ ຖສໍ່ ຫຍັ່ນ ໄມ້ ຕຸ໊ ,
46003003	ເຫວີ່ຍ ຕສຸ ເມີ່ຍ ບົວ ຖສໍ່ ຢຽມ ຮນັ້ງ ເກວີຍ ປ້າມ ເກນ ເຍີຍ ມ່ຽນ ຢຽມ ນໍ . ຢຽມ ໜ່າຍ ມ່າຍ ລ່ານ ຫັ່ນ ລ່ານ ເຖສົາ ຟິ້ວ-ແດສງ ເຍີຍ ສີ່ . ນ້າຍ ປຸນ ທສີງ ເມີ່ຍ ບົວ ຖສໍ່ ເກວີຍ ປ້າມ ເກນ ຢ່າ ໂຕສ໋ວ ຮນັ້ງ ເກວີຍ ປ້າມ ເກນ ເຍີຍ ມ່ຽນ ໂຕສ໋ວ ນໍ , ໄມ້ ເຕສີ໌ຍ ?
46003004	ເມີ່ຍ ບົວ ມ່າຍ ລ່ານ ກ໊ອງ , “ ເຢຍ ກັນ ເປົາ​ໂລ . ” ມ່າຍ ລ່ານ ກ໊ອງ , “ ເຢຍ ກັນ ອາ​ປໍ​ໂລ . ” ນ້າຍ ໄມ້ ເຕສີ໌ຍ ໂຕສ໋ວ ຮນັ້ງ ເກວີຍ ປ້າມ ເກນ ເຍີຍ ມ່ຽນ ໄຟ ?
46003005	ອາ​ປໍ​ໂລ ໂຕສ໋ວ ຫາຍ ຫຍູ່ງ ມ່ຽນ ? ເປົາ​ໂລ ໂຕສ໋ວ ຫາຍ ຫຍູ່ງ ມ່ຽນ ? ເຢຍ ບົວ ຂູງ ໂຕສ໋ວ ທິນ-ຮູ່ງ ເຍີຍ ໂປວ ຕໍ້ ເມີ່ຍ ບົວ ສຽນ . ຕສິ໋ວ ຕສ໊ຽວ ພ້າຍ ເຍີຍ ກົງ , ເກ໊າະ-ມ່ຽນ ມ່າຍ ເກ໊າະ-ມ່ຽນ ເຍີຍ ປ່ວນ ໂຕສ໋ວ .
46003006	ເຢຍ ຕສວັ໋ງ ຍິມ , ອາ​ປໍ​ໂລ ຟຸ ວວມ , ມປ່າ ທິນ-ຮູ່ງ ກັ້ນ ປຸນ ໂຮລ ຕ້າຍ .
46003007	ຕສວັ໋ງ ຍິມ ວົ້ວ ເຕົ້າ ເຖສົາ ຟຸ ວວມ ວົ້ວ ເຕົ້າ ເຊ ໄມ້ ຫລົ່ງ ຈ໊ຽນ . ຫລົ່ງ ຈ໊ຽນ ເຍີຍ ເຊ ທິນ-ຮູ່ງ , ເຫວີ່ຍ ຕສຸ ທິນ-ຮູ່ງ ປຸນ ໂຮລ ຕ້າຍ .
46003008	ຕສວັ໋ງ ວົ້ວ ເຕົ້າ ເຖສົາ ຟຸ ວວມ ວົ້ວ ເຕົ້າ , ອີ ເຕົ້າ ຕສູ໊ງ ຟີ່ ຮນັ້ງ ເຍີຍ . ທິນ-ຮູ່ງ ອ໋ອຍ ເອີຍ ເກ໊າະ-ມ່ຽນ ໂຕສ໋ວ ເຍີຍ ກົງ ປຸນ ຕສີ້ງ ເຫຍີ່ຍ .
46003009	ເຢຍ ບົວ ເຖສົາ ທິນ-ຮູ່ງ ຈວັ່ງ ກົງ ໂຕສ໋ວ . ເມີ່ຍ ບົວ ເຊ ທິນ-ຮູ່ງ ເຍີຍ ຫລຢັງ-ເດີ່ຍ . ເມີ່ຍ ບົວ ຢ່າ ເປ໋ນ ທິນ-ຮູ່ງ ເຍີຍ ເປຢົ໊າ .
46003010	ເອີຍ ທິນ-ຮູ່ງ ເຖສີຍ ປຸນ ເຢຍ ເຍີຍ ເອນ , ເຢຍ ໂຕສ໋ວ ມ່າຍ ປົ໌ວ-ເຕົ້າ ເຍີຍ ກົ໊ມ ເປຢົ໊າ ຕສັ່ງ ຫລຽບ ຕສຢັ໋ງ ກອນ-ໂດ໊ະ . ແອ໋ງ ມ່າຍ ກັ້ນ ເຕົ້າ ຕ້າຍ ປັ່ງ ນ້າຍ ນອມ ກອນ-ໂດ໊ະ ເຖສີຍ ເຈ໌ຍ . ມປ່າ ເຕົ້າໆ ອ໋ອຍ ຕສຸ ໄຝ ຟິມ ໝັ່ງ ກ໋າ , ຮນັ້ງ ຫາຍ ນໍ ເຖສີຍ .
46003011	ເຫວີ່ຍ ຕສຸ ໄມ້ ມ່າຍ ຫາຍ ເຕົ້າ ໄຮ່ ຫລຽບ ກັ້ນ ນອມ ກອນ-ໂດ໊ະ , ທສວດ ລິ໌ວ ຫລຽບ ຕສຢັ໋ງ ວົ້ວ ນອມ , ເຊ ເຢ​ຊູ ກີ​ຕູ່ .
46003012	ຢຽມ ນ້າຍ ນອມ ກອນ-ໂດ໊ະ ມ່າຍ ເຕີ໋ຍ ມ່ຽນ ຫລົ່ງ ຈຽມ ໄຟ ຍ່ານ ໄຟ ຈ໋າຍ ເຍີຍ ຫລະເປຢີ໊ຍ ເຖສີຍ . ມ່າຍ ເຕີ໋ຍ ຫລົ່ງ ດຢັ໋ງ ໄຟ ເມ້ຍ ໄຟ ເບຢົ້າ ອກ໊າວ ເຖສີຍ .
46003013	ເຖົາ ຊ້ຽມ ຕສຸ໌ຍ ຮນອຍ , ເກ໊າະ-ມ່ຽນ ໂຕສ໋ວ ເຍີຍ ກົງ ອ໋ອຍ ປິ໋ວ ເມ່ງ ທສວດ ຕ້າຍ , ເຫວີ່ຍ ຕສຸ ວົ້ວ ນອມ ຮນອຍ ໂຕ໌ວ ອ໋ອຍ ເສີຍ ເຕົ້າໆ ເຍີຍ ກົງ ຮນັ້ງ ຫາຍ ນໍ .
46003014	ເຊ ກ໊ອງ ຫາຍ ເຕົ້າ ຢຽມ ນ້າຍ ນອມ ຫລຽບ ຕສຢັ໋ງ ເຍີຍ ກອນ-ໂດ໊ະ ເຖສີຍ ເຈ໌ຍ ຕ້າຍ ເຍີຍ , ຕສຸ ໂຕ໌ວ ປົ໊ວ ຢ່າ ໄມ້ ເຕສັຍ ນໍ , ວົ້ວ ເຕົ້າ ອ໋ອຍ ຕຸ໊ ຕສີ້ງ ເຫຍີ່ຍ .
46003015	ມປ່າ ຫາຍ ເຕົ້າ ໂຕສ໋ວ ເຍີຍ ກົງ ຕສຸ ໂຕ໌ວ ເຕສັຍ ເດສ່ງ ນໍ , ວົ້ວ ເຕົ້າ ເຍີຍ ຕສີ້ງ ເຫຍີ່ຍ ດ໊ອດ ໝີ່ ອ໊ະ . ນິ່ນ ກັ້ນ ແອ໊ະ , ຕຸ໊ ໂອຈ໋ວ , ມປ່າ ຮນັ້ງ ຢຽມ ໂຕ໌ວ ເປຢົ໋າ ທສວດ ຕ້າຍ ນໍ .
46003016	ເມີ່ຍ ບົວ ໄມ້ ຮິ້ວ ໄຟ ? ເມີ່ຍ ບົວ ເຊ ທິນ-ຮູ່ງ ເຍີຍ ສີງ ຕິ່ນ . ທິນ-ຮູ່ງ ເຍີຍ ສີງ ລີ່ງ ຢ່າ ຢຽມ ເມີ່ຍ ບົວ ກະຍົ໌ວ .
46003017	ເຊ ກ໊ອງ ຫາຍ ເຕົ້າ ໂຕສ໋ວ ຫວ່າຍ ທິນ-ຮູ່ງ ເຍີຍ ສີງ ຕິ່ນ , ທິນ-ຮູ່ງ ອ໋ອຍ ໝຽດ ວົ້ວ ເຕົ້າ , ເຫວີ່ຍ ຕສຸ ທິນ-ຮູ່ງ ເຍີຍ ສີງ ຕິ່ນ ເຊ ທສີງ-ເດສ່ງ ເຍີຍ . ເມີ່ຍ ບົວ ຢ່າ ໂຕສ໋ວ ນິ່ນ ເຍີຍ ສີງ ຕິ່ນ .
46003018	ຫາຍ ເຕົ້າ ໄມ້ ຕູ໋ງ ດົ໊ວ ກັ້ນ . ຢຽມ ເມີ່ຍ ບົວ ໜ່າຍ ມ່າຍ ຫາຍ ເຕົ້າ ຕສິ໋ວ ອີ້ ຈ໋າ ເຍີຍ ຕສະເອີ໋ຍ ຝຸນ ກັ້ນ ມ່າຍ ທສົງ-ເມ່ງ ນໍ , ວົ້ວ ເຕົ້າ ອ໋ອຍ ຕສຸ ຫຍ່ຽມ ກັ້ນ ຫຮງົງ ຖສີງ ຕ້າຍ ຕສະເກ້ງ ໄຮ່ ມ່າຍ ທສົງ-ເມ່ງ .
46003019	ເຫວີ່ຍ ຕສຸ ປ້າມ ມ່ຽນ ຝຸນ ທສົງ-ເມ່ງ ເຍີຍ , ທິນ-ຮູ່ງ ປວັດ ເຊ ຫຮງົງ ເຍີຍ . ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ , “ ທິນ-ຮູ່ງ ຫລົ່ງ ທສົງ-ເມ່ງ ມ່ຽນ ເຍີຍ ທສົງ-ເມ່ງ ໂຕສ໋ວ ໂຂວ ຮລົບ ນິ່ນ ບົວ ກັ້ນ . ” “ ຕສ໊ຽວ ຮິ້ວ ຕຸ໊ ທສົງ-ເມ່ງ ມ່ຽນ ຮນ້ຳ ທສວດ ເຍີຍ ສີ່ ເຊ ໄມ້ ລ່ຳ ຫລົ່ງ . ”
46003020	ແອ໋ງ ມ່າຍ ໂຈ໋ວ ຫວ່າ ກ໊ອງ , “ ຕສ໊ຽວ ຮິ້ວ ຕຸ໊ ທສົງ-ເມ່ງ ມ່ຽນ ຮນ້ຳ ທສວດ ເຍີຍ ສີ່ ເຊ ໄມ້ ລ່ຳ ຫລົ່ງ . ”
46003021	ຮນັ້ງ ນ້າຍ , ໄມ້ ຕູ໋ງ ເຕສ໊າະ ຫາຍ ເຕົ້າ ຕ້າຍ ປູ໋ງ ຫວ່າ-ເໝົາ . ໝ່ານ ໝວດ ເປ໋ນ ເມີ່ຍ ບົວ ເຍີຍ .
46003022	ໄມ້ ກຸ໊ນ ເປົາ​ໂລ ໄຟ ອາ​ປໍ​ໂລ ໄຟ ປີ​ເຕ ໄຟ ນ້າຍ ນອມ ປ້າມ ເກນ , ໄມ້ ກຸ໊ນ ຕສຢັ້ງ ໄຟ ໄຕ່ , ອີ້ ຈ໋າ ຮນອຍ ໄຟ ອກະຮ້າ ຮີ້ງ , ຢຽດ ຕສູ໊ງ ເຊ ເມີ່ຍ ບົວ ເຍີຍ .
46003023	ເມີ່ຍ ບົວ ຢ່າ ໂຕສ໋ວ ກີ​ຕູ່ ເຍີຍ . ກີ​ຕູ່ ຢ່າ ໂຕສ໋ວ ທິນ-ຮູ່ງ ເຍີຍ .
46004001	ຮນັ້ງ ໜ່າຍ , ເມີ່ຍ ບົວ ຫອບ ຕສຸ ຝຸນ ເຢຍ ບົວ ໂຕສ໋ວ ກີ​ຕູ່ ເຍີຍ ໂປວ , ຢ່າ ຕຸ໊ ຕສິ໋ວ ໂກ໋ວ ທິນ-ຮູ່ງ ເກມ ຈ໊ຽນ ເຍີຍ ຕສຽນ ເລີ໌ຍ .
46004002	ໂຕສ໋ວ ນ້າຍ ຫຍູ່ງ ໂປວ ເກົ້າ ຫລົ່ງ ຈ໊ຽນ ເຈ໋ຍ ເຊ ອ໋ອຍ ຕສຸ ຕສຽບ ຕສົ໊ວະ ເຍີຍ ໂຕສ໋ວ .
46004003	ເຫວີ່ຍ ເຢຍ ນໍ , ເມີ່ຍ ບົວ ໄຟ ຫາຍ ເຕົ້າ ຫລົ່ງ ຫາຍ ຫຍູ່ງ ປ້າມ ມ່ຽນ ເຍີຍ ເລີ໌ຍ ຊ້ຽມ ເຢຍ , ເຢຍ ຝຸນ ເຊ ໄຝ-ຟິ້ວ ເຍີຍ ສີ່ . ລ່ຽມ ເຢຍ ກັ້ນ ຢ່າ ໄມ້ ຊ້ຽມ ເຢຍ ກັ້ນ ອ໊ະ .
46004004	ເອີຍ ເຢຍ ກັ້ນ ເຍີຍ ໂຮຍ້ວ ໄຮ໌ , ເຢຍ ໄມ້ ມ່າຍ ຕ່ອງ ເຍີຍ ຕ໋ອງ , ມປ່າ ນ້າຍ ໄມ້ ເຕສີ໌ຍ ປຸນ ທສີງ ເຢຍ ໄມ້ ຕ່ອງ . ຂູງ ຕສ໊ຽວ ກັ້ນ ໄຮ່ ຕີ່ງ ເຢຍ ຕ່ອງ ໄຟ ໄມ້ ຕ່ອງ .
46004005	ຮນັ້ງ ໜ່າຍ , ຊ້ຽມ ເຍີຍ ຕສຢັ້ງ ໂຫ່ ໄມ້ ແກ້ງ ເຖົາ , ໄມ້ ຕູ໋ງ ຕີ່ງ ຫາຍ ເຕົ້າ ເຍີຍ ຕສຸ໌ຍ . ອ໋ອຍ ຕສຸ ຕສົ໊ວ ຕສ໊ຽວ ແອ໋ງ ຕ້າຍ ວົ້ວ ຕສັ່ນ , ນິ່ນ ຖສີງ ຕ້າຍ ຊ້ຽມ ຕີ່ງ . ນິ່ນ ອ໋ອຍ ເຕສ໊າະ ປີ໋ງ ຈ໊ຽນ ຢຽມ ຫຮມວັງ ກະຍົ໌ວ ເຍີຍ ສີ່ ທສວດ ຕ້າຍ ຢຽມ ອຈັງ . ມ່ຽນ ຢຽມ ໂຮຍ້ວ ຮນ້ຳ ເຍີຍ ສີ່ ນິ່ນ ຢ່າ ອ໋ອຍ ປຸນ ທສວດ ເດສ່ງ ຕ້າຍ . ເຖົາ ວົ້ວ ຕສັ່ນ ເອີຍ ທິນ-ຮູ່ງ ປວັດ ເກ໊າະ-ມ່ຽນ ຜຸຍ ຕຸ໊ ເທສງ , ທິນ-ຮູ່ງ ຕສ່ຽວ ເທສງ ອ໊ະ .
46004006	ກໍ໋-ໂຢ໌ວ ອ່າ , ກ໊ອງ ລິ໌ວ ນ້າຍ ເຕີ໋ຍ ຢຽດ ຕສູ໊ງ ສີ່ , ເຢຍ ເຕສ໊າະ ຕ້າຍ ເປີ໊ຍ ເຢຍ ກັ້ນ ເຖສົາ ອາ​ປໍ​ໂລ ເຫວີ່ຍ ໂຕສ໋ວ ຫຍູ່ງ ເຕສີ໊ຍ ປຸນ ເມີ່ຍ ບົວ ຮິ້ວ ຕຸ໊ , ໄມ້ ຕູ໋ງ ເຈ໋ຍ ດ່າງ ກີງ-ໂຊວ ເຍີຍ ຫວ່າ . ຮນັ້ງ ໜ່າຍ , ເມີ່ຍ ບົວ ຕສ່ຽວ ໄມ້ ໂຕສ໋ວ ເໝົາ , ທ່າຍ ນ້າຍ ເຕົ້າ , ໝັ່ງ ເຜຍ ວົ້ວ ເຕົ້າ .
46004007	ຫາຍ ເຕົ້າ ປຸນ ເມີ່ຍ ໂຕສ໋ວ ເກົ້າ ໂຮລ ກັ້ນ ເຕົ້າ ? ເມີ່ຍ ມ່າຍ ຫາຍ ຫຍູ່ງ ໄມ້ ເຕສີ໌ຍ ເມີ່ຍ ຕສິ໊ບ ຕ້າຍ ? ວົ້ວ ຫຍູ່ງ , ເຊ ກ໊ອງ ເມີ່ຍ ຕສິ໊ບ ຕ້າຍ , ເມີ່ຍ ເຫວີ່ຍ ຫາຍ ຕິ່ວ ປູ໋ງ ຫວ່າ-ເໝົາ ຮນັ້ງ ໄມ້ ເຕສີ໌ຍ ຕສິ໊ບ ຕ້າຍ ນໍ ?
46004008	ເມີ່ຍ ບົວ ຫຍູ່ງໆ ມ່າຍ ດສ້ອຍ ເດສ່ງ ອ໊ະ ເອາະ ? ເມີ່ຍ ບົວ ປຸ໊ດ ຕສ້ອຍ ເດສ່ງ ອ໊ະ ເອາະ ? ເມີ່ຍ ບົວ ກັ້ນ ຕຸ໊ ໂຕສ໋ວ ຮູ່ງ ຮນັ້ງ ອ໊ະ ເອາະ ? ເຢຍ ບົວ ໄມ້ ຕຸ໊ ໂຕສ໋ວ . ເຝີຍ ຕຸ໊ ເມີ່ຍ ບົວ ຕສະເກ້ງ ໂຕສ໋ວ ຮູ່ງ , ເຢຍ ບົວ ຕສ່ຽວ ຕຸ໊ ເຖສົາ ຈ໊ຽນ ເມີ່ຍ ບົວ ໂຕສ໋ວ .
46004009	ເຢຍ ຮນ້ຳ ຕ້າຍ ທິນ-ຮູ່ງ ປຸນ ເຢຍ ບົວ ກົງ-ໂຕສ້ ຢຽມ ອກະຮ້າ ເຈ໋ຍ , ຮນັ້ງ ຕສຸ ຕີ່ງ ຕສຸ໌ຍ ຕອງ ຕສວັ໋ງ ໄຕ໋ ໄຕ່ ເຍີຍ ມ່ຽນ ນໍ , ເຫວີ່ຍ ປຸນ ຢຽດ ຕສູ໊ງ ຟິນ-ມ່ຽນ ເຖສົາ ປ້າມ ມ່ຽນ ໝັ່ງ ອະດສຢ່າວ .
46004010	ເຫວີ່ຍ ກີ​ຕູ່ ເຢຍ ບົວ ໂຕສ໋ວ ມ່ຽນ ຫຮງົງ ມ່ຽນ , ມປ່າ ເມີ່ຍ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ ຕສ່ຽວ ມ່າຍ ທສົງ-ເມ່ງ ອ໊ະ ເອາະ ? ເຢຍ ບົວ ເມົາ ມປ່າ ເມີ່ຍ ບົວ ເຮ້ນ ເອາະ ? ເຢຍ ບົວ ຕສຸ ມ່ຽນ ໝັ່ງ ເຜຍ ມປ່າ ມ່ຽນ ທ່າຍ ເມີ່ຍ ບົວ ເອາະ ?
46004011	ເຖົາ ອີ້ ຕສັ່ນ ເຢຍ ບົວ ໂຮຍ້ວ ເຊຍ , ຈາງ ອກ໊າດ . ເຢຍ ບົວ ຕສຸ໊ ລຸຍ-ໂຫວ-ຮູ້ . ເຢຍ ບົວ ຕສຸ ມ່ຽນ ເບ໊າະ ຢ່າ ໄມ້ ມ່າຍ ຕີ້ງ ເຕສ໊ບ ຕ໋ອງ .
46004012	ເຢຍ ບົວ ຫລົ່ງ ກັ້ນ ເຍີຍ ປົ໌ວ ໂຕສ໋ວ ກົງ ໂຄ້ວ ເຫວີ່ຍ ຢູ໌ງ ກັ້ນ ເຍີຍ ແໝ່ງ . ຕສຸ ມ່ຽນ ຕສ໋ຽວ , ເຢຍ ບົວ ປວັງ ຫວ່າ ນິ່ນ ບົວ . ຕສຸ ມ່ຽນ ໂຕສ໋ວ ໂຕະ , ເຢຍ ບົວ ເຕ໊ຍ ຈ໊ຽນ .
46004013	ຕສຸ ມ່ຽນ ກ໊ອງ ຫວ່າ-ຮູ້ , ເຢຍ ບົວ ກ໊ອງ ຫລົງ ປຸນ ນິ່ນ ບົວ . ເຖົາ ອີ້ ຕສັ່ນ ເຢຍ ບົວ ໂຕສ໋ວ ປ້າມ ມ່ຽນ ເຍີຍ ຫລະຟັບ-ຕສາ , ຢ່າ ໂຕສ໋ວ ປ້າມ ເກນ ເຍີຍ ກະນ້າຍ-ຕ້ຽນ .
46004014	ເຢຍ ເຟ້ຍ ນ້າຍ ເຕີ໋ຍ ຫວ່າ ໄມ້ ເຕສີ໌ຍ ເຫວີ່ຍ ປຸນ ເມີ່ຍ ບົວ ໄຍ້ . ເມີ່ຍ ບົວ ເຊ ຮນັ້ງ ໂຕສ໋ວ ເຢຍ ກັ້ນ ເຍີຍ ຝຸຈ໊ວຍ ນໍ . ເຢຍ ຕສ່ຽວ ເຟ້ຍ ຝຽນ ຂວິນ ເມີ່ຍ ບົວ .
46004015	ໄມ້ ກຸ໊ນ ມ່າຍ ຢຽດ ຫວ່ານ ເຕົ້າ ຟິນ-ແຊງ ຕໍ້ ເມີ່ຍ ບົວ ກັນ ກີ​ຕູ່ , ເມີ່ຍ ບົວ ຂູງ ມ່າຍ ດຸ ເຕົ້າ ເຕຍ ຮນັ້ງ . ເມີ່ຍ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ , ເຢຍ ຕສ່ຽວ ຕຸ໊ ເປ໋ນ ເມີ່ຍ ບົວ ເຍີຍ ເຕຍ , ເຫວີ່ຍ ຕສຸ ເຢຍ ຕໍ້ ຄູ້ ຝຽນ ຕ້າຍ ບົ໋ວ ເມີ່ຍ ບົວ .
46004016	ຮນັ້ງ ໜ່າຍ , ເຢຍ ໂທ້ ເມີ່ຍ ບົວ ຕສວດ ເຢຍ ເຍີຍ ຫຍູ່ງ ເຕສີ໊ຍ ໂຕສ໋ວ .
46004017	ເຫວີ່ຍ ນ້າຍ ເຢຍ ພ້າຍ ທິ​ໂມ​ໄທ ມີ່ງ ເມີ່ຍ ບົວ ໜ່າຍ . ນິ່ນ ເຊ ຮນັ້ງ ໂຕສ໋ວ ເຢຍ ເຍີຍ ຕອນ-ຮນ້ຳ ຢ່າ ເຂົາ ຕສ໊ຽວ ໂຕສ໋ວ ຕສຽບ ຕສົ໊ວະ ເຍີຍ ມ່ຽນ . ນິ່ນ ອ໋ອຍ ເຖງ ເມີ່ຍ ບົວ ຈັ໋ງ ເຢຍ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ໂຕສ໋ວ ເຍີຍ ເຈົ໊າ , ເຊ ຮນັ້ງ ເຢຍ ຢຽມ ນອມໆ ຕ໋ອງ ເຍີຍ ຈິວ-ປາງ ອຈ໋າວ ນໍ .
46004018	ຢຽມ ເມີ່ຍ ບົວ ໜ່າຍ ມ່າຍ ເຕີ໋ຍ ຫລ່າຍ ເຢຍ ໄມ້ ໄຮ່ ເຖົາ ເມີ່ຍ ບົວ ໜ່າຍ ຕສ່ຽວ ໂຕສ໋ວ ເໝົາ .
46004019	ມປ່າ ເຊ ກ໊ອງ ເອີຍ ຕສ໊ຽວ ເຍີຍ ເອີ໋ຍ , ໄມ້ ເລົ່າ ເຢຍ ເຖົາ ເມີ່ຍ ບົວ ໜ່າຍ ອ໊ະ . ເຖົາ ວົ້ວ ຕສັ່ນ ເຢຍ ຕສ່ຽວ ຕຸ໊ ປວັດ ວົ້ວ ເຕີ໋ຍ ໂຕສ໋ວ ເໝົາ ເຍີຍ ມ່ຽນ , ໝັ່ງ ກ໋າ ນິ່ນ ບົວ ເຍີຍ ທຈະ ຮນັ້ງ ຫາຍ ນໍ , ໄມ້ ເຕສີ໌ຍ ຂູງ ໝວັງ ນິ່ນ ບົວ ກ໊ອງ ເຍີຍ ຫວ່າ .
46004020	ເຫວີ່ຍ ຕສຸ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ມ່ຽນ ປຸນ ທສີງ ຢຽມ ມ່ຽນ ມ່າຍ ສີງ ລີ່ງ ເຍີຍ ທຈະ , ໄມ້ ເຕສີ໌ຍ ຢຽມ ມ່ຽນ ກ໊ອງ ເຍີຍ ຫວ່າ .
46004021	ເມີ່ຍ ບົວ ອ໋ອຍ ເຢຍ ຮນັ້ງ ຫາຍ ນໍ ໂຕສ໋ວ ? ອ໋ອຍ ເຢຍ ຕໍ້ ຈ໊ຽນ ປຢ໊າ-ປິນ ຕ້າຍ ໄຟ ອ໋ອຍ ເຢຍ ມ່າຍ ໂຮຍ້ວ ຮນ້ຳ ມ່ຽນ , ສ່ວນ ຕສີ້ງ ສ່ວນ ເອີ໋ຍ ເຍີຍ ຕ້າຍ ໄຟ ?
46005001	ເຢຍ ໄຮ໌ ມ່ຽນ ກ໊ອງ , ຢຽມ ເມີ່ຍ ບົວ ບຸດົ໋ງ ມ່າຍ ໄມ້ ຫລວນ ຫ່ອງ ເຍີຍ ສີ່ . ລ່ຽມ ກະເຫຍ່ຍ ໄມ້ ສຽນ ເຍີຍ ມ່ຽນ ຢ່າ ໄມ້ ມ່າຍ ນ້າຍ ຫຍູ່ງ ສີ່ , ເຫວີ່ຍ ຕສຸ ມ່າຍ ລ່ານ ມ່ຽນ ເຖສົາ ນິ່ນ ເຍີຍ ຕະເຫຍີ່ຍ ໝ່າ ມ່າຍ ເຈົ໊າ .
46005002	ຮນັ້ງ ໜ່າຍ , ເມີ່ຍ ບົວ ຝູ່ງ ໄຮ່ ໂຕສ໋ວ ເໝົາ ? ເມີ່ຍ ບົວ ຫອບ ຕສຸ ເດສົ້າ , ຫອບ ຕສຸ ຍ້ຽມ ໄມ້ ເຕສີ໌ຍ ? ໂຕສ໋ວ ນ້າຍ ຫຍູ່ງ ສີ່ ເຍີຍ ມ່ຽນ ອ໋ອຍ ຕສຸ ຕສຸ່ນ ທສວດ ຈິວ-ປາງ ມີ່ງ .
46005003	ໄມ້ ກຸ໊ນ ເຢຍ ເຍີຍ ຊິນ ເລີ່ຍ ເມີ່ຍ ບົວ ໂກ , ເຢຍ ເຍີຍ ໂຮຍ້ວ ຖສໍ່ ເຖສົາ ເມີ່ຍ ບົວ ຢຽມ . ຢ່າ ຮນັ້ງ ເຢຍ ເຖສົາ ເມີ່ຍ ບົວ ຢຽມ , ເຢຍ ຕສູ໊ງ ຊ້ຽມ ຕີ່ງ ໂຕສ໋ວ ນ້າຍ ເຕີ໋ຍ ໄມ້ ຫລວນ ຫ່ອງ ເຍີຍ ສີ່ ວົ້ວ ລ່ານ ມ່ຽນ ເຍີຍ ຕສຸ໌ຍ .
46005004	ເມີ່ຍ ບົວ ເຕ໊ງ ຕສ໊ຽວ ເຢ​ຊູ ເຍີຍ ບົ໋ວ ກັ໊ບ ຕສຸ໊ນ ເຍີຍ ຕສຢັ້ງ ໂຫ່ , ເຢຍ ເຍີຍ ໂຮຍ້ວ ຢ່າ ເຖສົາ ເມີ່ຍ ບົວ ຢຽມ , ແອ໋ງ ມ່າຍ ບົວ ເຍີຍ ຕສ໊ຽວ ເຍີຍ ທຈະ ເຖສົາ ເມີ່ຍ ບົວ ຢຽມ .
46005005	ເມີ່ຍ ບົວ ອ໋ອຍ ຕສຸ ເຕສ໊າະ ນ້າຍ ເຕົ້າ ມ່ຽນ ຈິວ ປຸນ ຊາ​ຕານ ໝຽດ ນິ່ນ ເຍີຍ ຊິນ . ຮນັ້ງ ໜ່າຍ , ເຖົາ ຕສ໊ຽວ ເຢ​ຊູ ແອ໋ງ ຕ້າຍ ເຍີຍ ຮນອຍ ໄຮ່ ໂອຈ໋ວ ຕຸ໊ ນິ່ນ ເຍີຍ ລີ່ງ ວ່ວນ .
46005006	ເມີ່ຍ ບົວ ປູ໋ງ ຫວ່າ-ເໝົາ ເຊ ໄມ້ ຫອບ . ເມີ່ຍ ບົວ ໄມ້ ຮິ້ວ ໄຟ ? ຕິ໊ ຕຽນ ປີ໊ງ ໂຕສ໋ວ ປຸນ ຕສຢັ້ງ ດຸ້ນ ອຈົ໊ວ ປຸ໊ດ ເດສ່ງ .
46005007	ເມີ່ຍ ບົວ ອ໋ອຍ ຕສຸ ເຕສ໊າະ ຕສຸ໌ຍ ເຍີຍ ໂລ໌-ປີ໊ງ ກວັ່ງ , ເຫວີ່ຍ ປຸນ ເມີ່ຍ ບົວ ເປ໋ນ ດຸ້ນ ໄມ້ ອັນ ປີ໊ງ ເຍີຍ ຊຢັງ-ອຈົ໊ວ . ເມີ່ຍ ບົວ ຕສູ໊ງ ເປ໋ນ ນ້າຍ ຫຍູ່ງ ອຈົ໊ວ ໝີ່ ອ໊ະ . ເຫວີ່ຍ ຕສຸ ບົວ ເຍີຍ ເສຍ ແໝ່ງ ຕສິ໊ບ ເຍີຍ ປະກີ ຢູ້ງ ຕອນ , ເຊ ກີ​ຕູ່ , ຕສູ໊ງ ຕສຸ ເຕສ່ຍ ລິ໌ວ ອ໊ະ .
46005008	ຮນັ້ງ ໜ່າຍ , ບົວ ລົ່ມ ດສ້ອຍ ເຈ໋ຍ ເສຍ ແໝ່ງ ຕສິ໊ບ ມ່າະ ! ໄມ້ ຕູ໋ງ ຫລົ່ງ ອັນ ໂລ໌-ປີ໊ງ ໂຕສ໋ວ ຕ້າຍ ເຍີຍ ອຈົ໊ວ ເຈ໋ຍ ຕສິ໊ບ , ເຫວີ່ຍ ຕສຸ ໂລ໌-ປີ໊ງ ເປີ໊ຍ ຕສຸ ຕສຸ໌ຍ , ເປີ໊ຍ ຮຢວັງ ເອ໊າະ . ອ໋ອຍ ຕສຸ ຫລົ່ງ ໄມ້ ອັນ ປີ໊ງ ເຍີຍ ອຈົ໊ວ ເຈ໋ຍ ຕສິ໊ບ , ຕົ້ງ ເປີ໊ຍ ໂຮຍ້ວ ຕສີ໋ງ ຢ່າ ເປີ໊ຍ ຕສຽນ ເລີ໌ຍ .
46005009	ເຢຍ ເຟ້ຍ ຝຽນ ບົ໋ວ ເຈ໋ຍ ເມີ່ຍ ບົວ , ໄມ້ ຕູ໋ງ ເຖສົາ ໄມ້ ຫລວນ ຫ່ອງ ເຍີຍ ມ່ຽນ ໂຕສ໋ວ ຕ່ອຍ .
46005010	ເຢຍ ເຍີຍ ເອີ໋ຍ ເລີ໌ຍ ເຊ ໄມ້ ເຕສີ໌ຍ ກ໊ອງ ນ້າຍ ນອມ ປ້າມ ເກນ ເຍີຍ ມ່ຽນ , ຕົ້ງ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ , ເມົ້າ ກະນ້າຍ , ໂຕສ໋ວ ຕສະ , ປ໋າຍ ໝິ່ວ-ຝັງ ວົ້ວ ເຕີ໋ຍ . ເຊ ກ໊ອງ ເຢຍ ກ໊ອງ ນ້າຍ ເຕີ໋ຍ ນໍ , ເມີ່ຍ ບົວ ຕສູ໊ງ ອ໋ອຍ ຕສຸ ທສວດ ປ້າມ ເກນ .
46005011	ເຢຍ ເຟ້ຍ ຝຽນ ບົ໋ວ ເມີ່ຍ ບົວ , ມ່າຍ ດາມ ເມ່ງ ໂຕສ໋ວ ສຽນ ເຢ​ຊູ ເຍີຍ ກໍ໋-ໂຢ໌ວ ມປ່າ ຖສໍ່ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ , ເມົ້າ ກະນ້າຍ , ປ໋າຍ ໝິ່ວ-ຝັງ , ກ໊ອງ ໂຕະ ມ່ຽນ , ຮົບ ຕິ໊ວ ອກວິນ , ໄຟ ຜຽນ ມ່ຽນ , ໄມ້ ຕູ໋ງ ເຖສົາ ນ້າຍ ຫຍູ່ງ ມ່ຽນ ໂຕສ໋ວ ຕ່ອຍ . ລ່ຽມ ໄມ້ ຕູ໋ງ ເຖສົາ ນິ່ນ ຫຍັ່ນ ຫຮນາງ .
46005012	ກະເຫຍ່ຍ , ໄມ້ ສຽນ ເຍີຍ ມ່ຽນ ໄມ້ ເຖົາ ເຢຍ ຊ້ຽມ . ທິນ-ຮູ່ງ ກັ້ນ ອ໋ອຍ ຊ້ຽມ ນິ່ນ ບົວ . ເມີ່ຍ ບົວ ຫອບ ຕສຸ ຊ້ຽມ ເຍີຍ ເຊ ຈິວ-ປາງ ກະຍົ໌ວ ເຍີຍ ມ່ຽນ ໄມ້ ເຕສີ໌ຍ ? ຮນັ້ງ ກີງ-ໂຊວ ກ໊ອງ ນໍ , “ ມ່າຍ ມ່ຽນ ຫວ່າຍ ມ່ຽນ ຢຽມ ເມີ່ຍ ບົວ ບຸດົ໋ງ , ອ໋ອຍ ຕສຸ ຕສຸ່ນ ທສວດ ມີ່ງ . ” ກະເຫຍ່ຍ , ໄມ້ ສຽນ ເຍີຍ ມ່ຽນ ໄມ້ ເຖົາ ເຢຍ ຊ້ຽມ . ທິນ-ຮູ່ງ ກັ້ນ ອ໋ອຍ ຊ້ຽມ ນິ່ນ ບົວ . ເມີ່ຍ ບົວ ຫອບ ຕສຸ ຊ້ຽມ ເຍີຍ ເຊ ຈິວ-ປາງ ກະຍົ໌ວ ເຍີຍ ມ່ຽນ ໄມ້ ເຕສີ໌ຍ ? ຮນັ້ງ ກີງ-ໂຊວ ກ໊ອງ ນໍ , “ ມ່າຍ ມ່ຽນ ຫວ່າຍ ມ່ຽນ ຢຽມ ເມີ່ຍ ບົວ ບຸດົ໋ງ , ອ໋ອຍ ຕສຸ ຕສຸ່ນ ທສວດ ມີ່ງ . ”
46005013	
46006001	ເຊ ກ໊ອງ ຢຽມ ເມີ່ຍ ບົວ ບຸດົ໋ງ ມ່າຍ ເຕົ້າ ເຖສົາ ກັ້ນ ເຕົ້າ ມ່າຍ ສີ່ , ນິ່ນ ຝູ່ງ ກ໊າມ ມີ່ງ ລໍ໌ ໄມ້ ສຽນ ທິນ-ຮູ່ງ ເຍີຍ ຕຸ໋ນ ສີ່ ມ່ຽນ , ໄມ້ ລໍ໌ ທິນ-ຮູ່ງ ເຍີຍ ມ່ຽນ ເບ່ນ ?
46006002	ເມີ່ຍ ບົວ ໄມ້ ຮິ້ວ ຕຸ໊ ທິນ-ຮູ່ງ ເຍີຍ ມ່ຽນ ອ໋ອຍ ຊ້ຽມ ປ້າມ ເກນ ໄຟ ? ວົ້ວ ຫຍູ່ງ , ເຊ ກ໊ອງ ເມີ່ຍ ບົວ ອ໋ອຍ ຕສຸ ຊ້ຽມ ປ້າມ ເກນ , ໄຝ-ຟິ້ວ ສີ່ ເມີ່ຍ ບົວ ໄມ້ ໄຮ່ ຊ້ຽມ ໄຟ ?
46006003	ເມີ່ຍ ບົວ ໄມ້ ຮິ້ວ ຕຸ໊ ເຢຍ ບົວ ອ໋ອຍ ຕສຸ ຊ້ຽມ ຟິນ-ມ່ຽນ ໄຟ ? ຮນັ້ງ ໜ່າຍ , ບົວ ຢຽດ ເຕສີຍ ອ໋ອຍ ຕສຸ ໄຮ່ ຊ້ຽມ ເສີຍ ຕສັ່ງ ເຍີຍ ສີ່ .
46006004	ວົ້ວ ຫຍູ່ງ , ເຊ ກ໊ອງ ເມີ່ຍ ບົວ ມ່າຍ ສີ່ , ເມີ່ຍ ບົວ ເຫວີ່ຍ ຫາຍ ຕິ່ວ ຕໍ້ ມີ່ງ ປຸນ ຢຽມ ຈິວ-ປາງ ໄມ້ ໜັ່ງ ມ່າຍ ເມ່ງ ເຕົ້າ ເຍີຍ ມ່ຽນ ເບ່ນ ?
46006005	ເຢຍ ຮນັ້ງ ນ້າຍ ເຟ້ຍ ເຫວີ່ຍ ປຸນ ເມີ່ຍ ບົວ ໄຍ້ . ເມີ່ຍ ບົວ ໄມ້ ມ່າຍ ຢຽດ ເຕົ້າ ທສົງ-ເມ່ງ ມ່ຽນ ໄຮ່ ເຖງ ກໍ໋-ໂຢ໌ວ ຕຸ໋ນ ສີ່ ໄຟ ?
46006006	ກໍ໋-ໂຢ໌ວ ມ່າຍ ລ່ານ ໂກ໋ ລ່ານ ເຍີຍ ສີ່ ໂຢ່ວ ອ໋ອຍ ຕສຸ ມີ່ງ ປຸນ ໄມ້ ສຽນ ເຍີຍ ມ່ຽນ ເບ່ນ ໄຟ ?
46006007	ເມີ່ຍ ບົວ ມ່າຍ ລ່ານ ໂກ໋ ລ່ານ ເຍີຍ ສີ່ ຕສູ໊ງ ປຸນ ທສີງ ເມີ່ຍ ບົວ ຕ່ອງ ອ໊ະ . ມ່ຽນ ໂຕສ໋ວ ຕ່ອງ ເມີ່ຍ , ເມີ່ຍ ເຕ໊ຍ ຈ໊ຽນ ເຊ ເກົ້າ ຫລົງ ໄມ້ ເຕສີ໌ຍ ? ຫຍ່ຽມ ເຄວີຍ ຢ່າ ເກົ້າ ຫລົງ ໄມ້ ເຕສີ໌ຍ ?
46006008	ຕ໋າວ ດສ໋ວນ , ເມີ່ຍ ບົວ ລ່ານ ໂຕສ໋ວ ຕ່ອງ ລ່ານ , ລ່ານ ເຄວີຍ ລ່ານ , ລ່ຽມ ໂຕສ໋ວ ປຸນ ກັ້ນ ເຍີຍ ກໍ໋-ໂຢ໌ວ .
46006009	ເມີ່ຍ ບົວ ໄມ້ ຮິ້ວ ໄຟ ? ໂຕສ໋ວ ຫວ່າຍ ສີ່ ເຍີຍ ມ່ຽນ ໄມ້ ຕຸ໊ ຢຽມ ທິນ-ຮູ່ງ ເຍີຍ ກົ໊ວະ . ໄມ້ ຕູ໋ງ ດົ໊ວ ກັ້ນ ໂອ່ . ຕະຟ່ານ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ , ປ໋າຍ ໝິ່ວ-ຝັງ , ຫຮຢຽນ ເອົ໊າ ຫຮຢຽນ ໂອກ໋ , ມຈັ່ງ ຕອນ ໝ່າຍ ຊິນ , ມຈັ່ງ ຫຮຢຽນ ມຈັ່ງ , ມເຊັຍ ຫຮຢຽນ ມເຊັຍ ,
46006010	ລູ້ ມ່ຽນ , ເມົ້າ ກະນ້າຍ , ຮົບ ຕິ໊ວ ອກວິນ , ກ໊ອງ ໂຕະ ມ່ຽນ ໄຟ ໂຕສ໋ວ ຕສະ , ນ້າຍ ຫຍູ່ງ ມ່ຽນ ໄມ້ ຕຸ໊ ຢຽມ ທິນ-ຮູ່ງ ເຍີຍ ກົ໊ວະ .
46006011	ຕສິ້ນ ດ່າງ ເມີ່ຍ ບົວ ຢ່າ ມ່າຍ ເຕີ໋ຍ ໂຕສ໋ວ ນ້າຍ ຫຍູ່ງ ມ່ຽນ . ມປ່າ ອີ້ ຕສັ່ນ ເມີ່ຍ ບົວ ເຂົາ ຕສ໊ຽວ ເຢ​ຊູ ກີ​ຕູ່ ເຖສົາ ບົວ ເຍີຍ ທິນ-ຮູ່ງ ເຍີຍ ສີງ ລີ່ງ ຕສ່ຽວ ຕຸ໊ ດສ໋າວ ເດສ່ງ ເມີ່ຍ ບົວ ເຍີຍ ຕສຸ໌ຍ , ປຸນ ເມີ່ຍ ບົວ ເປ໋ນ ທິນ-ຮູ່ງ ເຍີຍ ທສີງ-ເດສ່ງ ມ່ຽນ , ຢ່າ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ຕ້າຍ .
46006012	ມ່າຍ ມ່ຽນ ອ໋ອຍ ກ໊ອງ , “ ຫາຍ ຫຍູ່ງ ເຢຍ ມ່າຍ ເລີ໌ຍ ໂຕສ໋ວ ຕຸ໊ ເຍີຍ . ” ເຕສີ໌ຍ ເຍີຍ , ມປ່າ ໄມ້ ເຕສີ໌ຍ ຫຍູ່ງໆ ມ່າຍ ລ່ຳ ລົ່ງ . ເຢຍ ໄຮ່ ກ໊ອງ , “ ຫາຍ ຫຍູ່ງ ເຢຍ ມ່າຍ ເລີ໌ຍ ໂຕສ໋ວ ຕຸ໊ ເຍີຍ , ” ມປ່າ ເຢຍ ໄມ້ ປຸນ ຫາຍ ຫຍູ່ງ ຫ່ອຍ ເຢຍ ໂຕສ໋ວ ໂນ່ວ .
46006013	ແອ໋ງ ມ່າຍ ມ່ຽນ ອ໋ອຍ ກ໊ອງ , “ ຫຍັ່ນ ຮົບ ເຊ ເຫວີ່ຍ ກະເຊຍ , ກະເຊຍ ເຊ ເຫວີ່ຍ ຫຍັ່ນ ຮົບ . ” ເຕສີ໌ຍ ເຍີຍ , ມປ່າ ອີ ຫຍູ່ງ ຕສູ໊ງ ທິນ-ຮູ່ງ ອ໋ອຍ ໝຽດ ເດສ່ງ . ມ່ຽນ ເຍີຍ ຊິນ ເຊ ໄມ້ ເຕສີ໌ຍ ເຫວີ່ຍ ປວັ້ງ ລ່ຽວ ເຍີຍ ເຈົ໊າ , ເຊ ເຫວີ່ຍ ຟູ-ສູ ຕສ໊ຽວ . ຕສ໊ຽວ ຢ່າ ໂກ໋ວ ບົວ ເຍີຍ ຊິນ .
46006014	ທິນ-ຮູ່ງ ປຸນ ຕສ໊ຽວ ນັ່ງ ຕ້າຍ . ທິນ-ຮູ່ງ ຢ່າ ອ໋ອຍ ຫລົ່ງ ນິ່ນ ເຍີຍ ທຈະ ປຸນ ບົວ ແອ໋ງ ນັ່ງ ຕ້າຍ ຟີ່ ຮນັ້ງ ເຍີຍ .
46006015	ເມີ່ຍ ບົວ ໄມ້ ຮິ້ວ ໄຟ ? ເມີ່ຍ ບົວ ເຍີຍ ຊິນ ເຊ ກີ​ຕູ່ ເຍີຍ ຊິນ ເຍີຍ ຢຽດ ຫຍູ່ງ . ຮນັ້ງ ໜ່າຍ , ເຢຍ ອ໋ອຍ ຕສຸ ຕໍ້ ກີ​ຕູ່ ເຍີຍ ຊິນ ມີ່ງ ເປ໋ນ ໝ່າຍ ປ໊ວນ-ຊິນ ເຍີຍ ມເຊັຍ ຕອນ ເຍີຍ ຊິນ ເຍີຍ ຢຽດ ຫຍູ່ງ ໄຟ ? ຕສູ໊ງ ໄມ້ ເຕສີ໌ຍ !
46006016	ເມີ່ຍ ບົວ ໄມ້ ຮິ້ວ ໄຟ ? ມ່ຽນ ຫຮຢຽນ ໝ່າຍ ປ໊ວນ-ຊິນ ເຍີຍ ມເຊັຍ ຕອນ ຕສ່ຽວ ເຖສົາ ວົ້ວ ເຕົ້າ ເປ໋ນ ຢຽດ ນອມ ຊິນ , ເຫວີ່ຍ ຕສຸ ກີງ-ໂຊວ ກ໊ອງ , “ ນິ່ນ ບົວ ອີ ເຕົ້າ ຕສ່ຽວ ເປ໋ນ ຢຽດ ນອມ ຊິນ ໝີ່ ອ໊ະ . ”
46006017	ມປ່າ ຫາຍ ເຕົ້າ ເຖສົາ ຕສ໊ຽວ ກັ໊ບ ຈ໊ຽນ , ວົ້ວ ເຕົ້າ ຕສ່ຽວ ເຖສົາ ຕສ໊ຽວ ເປ໋ນ ຢຽດ ຕິ່ວ ໂຮຍ້ວ ອ໊ະ .
46006018	ອ໋ອຍ ຕສຸ ຊິ້ມ ອກອຍ ຫຮຢຽນ ເຍີຍ ເຈົ໊າ . ມ່ຽນ ປ໌າມ ເຍີຍ ຫາຍ ຫຍູ່ງ ຕສຸ໌ຍ ເຊ ຫ່ອຍ ໄມ້ ຕສຸ ຊິນ . ມປ່າ ໂຕສ໋ວ ຫຮຢຽນ ເຍີຍ ສີ່ ເຊ ຫ່ອຍ ກັ້ນ ເຍີຍ ຊິນ .
46006019	ເມີ່ຍ ບົວ ໄມ້ ຮິ້ວ ໄຟ ? ເມີ່ຍ ບົວ ເຍີຍ ຊິນ ເຊ ສີງ ລີ່ງ ເຍີຍ ຕິ່ນ . ທິນ-ຮູ່ງ ປຸນ ຕ້າຍ ເຍີຍ ສີງ ລີ່ງ ຢຽມ ເມີ່ຍ ບົວ ກະຍົ໌ວ . ເມີ່ຍ ບົວ ເຍີຍ ຊິນ ເຊ ໄມ້ ເຕສີ໌ຍ ເມີ່ຍ ບົວ ກັ້ນ ເຍີຍ , ເຊ ທິນ-ຮູ່ງ ເຍີຍ ,
46006020	ເຫວີ່ຍ ຕສຸ ທິນ-ຮູ່ງ ມ໌າຍ ເມີ່ຍ ບົວ ຈ໋າຍ ໄຫ່ . ຮນັ້ງ ໜ່າຍ , ເມີ່ຍ ບົວ ອ໋ອຍ ຕສຸ ຫລົ່ງ ເມີ່ຍ ບົວ ເຍີຍ ຊິນ ທ່າຍ ທິນ-ຮູ່ງ .
46007001	ອີ້ ຕສັ່ນ ເຢຍ ອ໋ອຍ ກ໊ອງ ຕົ້ງ ຕສິ້ນ ດ່າງ ເມີ່ຍ ບົວ ເຟ້ຍ ໜ່າຍ ວົ້ວ ເຕີ໋ຍ ເຈົ໊າ-ໂຫລ່ວ . ມຈັ່ງ ຕອນ ໄມ້ ຫລົ່ງ ເອົ໊າ ເຊ ຫລົງ ເຍີຍ .
46007002	ມປ່າ ເຫວີ່ຍ ຕສຸ ມ່າຍ ປວັ້ງ ລ່ຽວ ເຍີຍ ສີ່ ທສ້ຳ , ເຕົ້າໆ ມຈັ່ງ ຕອນ ຖສີງ ຕ້າຍ ອ໋ອຍ ຕສຸ ມ່າຍ ນິ່ນ ກັ້ນ ເຍີຍ ເອົ໊າ . ເຕົ້າໆ ມເຊັຍ ຕອນ ອ໋ອຍ ຕສຸ ມ່າຍ ນິ່ນ ກັ້ນ ເຍີຍ ໂອກ໋ .
46007003	ໄມ້ ຕູ໋ງ ລ່ານ ຕສ່ານ ລ່ານ . ໂອກ໋ ອ໋ອຍ ຕສຸ ຫຍຸ່ນ ເອີຍ ນິ່ນ ເຍີຍ ເອົ໊າ , ເອົ໊າ ຢ່າ ອ໋ອຍ ຕສຸ ຫຍຸ່ນ ເອີຍ ນິ່ນ ເຍີຍ ໂອກ໋ .
46007004	ເຫວີ່ຍ ຕສຸ ເອົ໊າ ກັ້ນ ໄມ້ ມ່າຍ ເລີ໌ຍ ກຸ໊ນ ກັ້ນ ເຍີຍ ຊິນ , ເຊ ນິ່ນ ເຍີຍ ໂອກ໋ ກຸ໊ນ . ຟີ່ ຮນັ້ງ ເຍີຍ , ໂອກ໋ ກັ້ນ ຢ່າ ໄມ້ ມ່າຍ ເລີ໌ຍ ກຸ໊ນ ກັ້ນ ເຍີຍ ຊິນ , ເຊ ນິ່ນ ເຍີຍ ເອົ໊າ ກຸ໊ນ .
46007005	ໄມ້ ຕູ໋ງ ລ່ານ ຕສ່ານ ລ່ານ ໄມ້ ຈວັ່ງ ໂຖສວ ເປວີ໋ຍ , ທສວດ ລິ໌ວ ອີ ຮມວັ້ງ ຕົ້ງ ໂຮຍ້ວ ຕີ່ງ ໄມ້ ຈວັ່ງ ເປວີ໋ຍ ອີ ເຕສ໋ຍ ຮນອຍ , ເຫວີ່ຍ ຫລົ່ງ ຕສຢັ້ງ ໂຫ່ ເຕົ໋າ ເກົ໋າ . ເຈ໋ຍ ລິ໌ວ ນ້າຍ ເຕີ໋ຍ ຕສຢັ້ງ ໂຫ່ , ອ໋ອຍ ຕສຸ ແອ໋ງ ຈວັ່ງ ໂຖສວ ເປວີ໋ຍ . ເດສົ້າ ເຫີຍ ກັ້ນ ກຸ໊ນ ໄມ້ ຕຸ໊ ກັ້ນ ຕສ່ຽວ ຕສຸ ຊາ​ຕານ ດົ໊ວ ເມີ່ຍ ປ໌າມ ຕສຸ໌ຍ .
46007006	ເຢຍ ຮນັ້ງ ນ້າຍ ກ໊ອງ ເຊ ໄມ້ ເຕສີ໌ຍ ຫັດ ເມີ່ຍ ບົວ , ເຊ ເຊວີ່ຍ ເມີ່ຍ ບົວ .
46007007	ເຝີຍ ຕຸ໊ ເມີ່ຍ ບົວ ຮນັ້ງ ເຢຍ ນໍ , ໄມ້ ຕອງ ຈາ , ມປ່າ ເກ໊າະ-ມ່ຽນ ຕຸ໊ ທິນ-ຮູ່ງ ປຸນ ຕ້າຍ ເຍີຍ ຕສີ້ງ ເຫຍີ່ຍ . ມ່າຍ ເຕົ້າ ມ່າຍ ນ້າຍ ຫຍູ່ງ , ມ່າຍ ເຕົ້າ ມ່າຍ ວົ້ວ ຫຍູ່ງ .
46007008	ອີ້ ຕສັ່ນ ເຢຍ ບົ໋ວ ໄມ້ ມ່າຍ ຈາ ເຍີຍ ມ່ຽນ ເຖສົາ ເອົ໊າ-ກວ໊າ , ເມີ່ຍ ບົວ ຮນັ້ງ ເຢຍ ນໍ , ຕານ ຊິນ ຢຽມ ເກົ້າ ຫລົງ .
46007009	ມປ່າ ເຊ ກ໊ອງ ເມີ່ຍ ບົວ ກຸ໊ນ ໄມ້ ຕຸ໊ ກັ້ນ ນໍ , ກຸ໊ນ ປິ່ນ ຕອງ ຈາ ອ໊ະ . ເຫວີ່ຍ ຕສຸ ຫັ່ນ ມ່ຽນ ເຊ ຮນັ້ງ ໂຕ໌ວ ເຕສັຍ ຈ໊ຽນ ໂຮຍ້ວ ນໍ , ຕສ່ຽວ ຕອງ ຈາ ເກົ້າ ຫລົງ .
46007010	ເຢຍ ແອ໋ງ ມ່າຍ ໂຈ໋ວ ຫວ່າ ຫັດ ຕອງ ຈາ ເຍີຍ ມ່ຽນ . ນ້າຍ ເຕີ໋ຍ ຫວ່າ ໄມ້ ເຕສີ໌ຍ ເຢຍ ກັ້ນ ກ໊ອງ ເຍີຍ ຫວ່າ , ເຊ ຕສ໊ຽວ ຫັດ ເຍີຍ ຫວ່າ . ເອົ໊າ ໄມ້ ຕູ໋ງ ເລີ່ຍ ກວັ່ງ ໂອກ໋ .
46007011	ມປ່າ ເຊ ກ໊ອງ ເລີ່ຍ ນໍ , ນິ່ນ ອ໋ອຍ ຕສຸ ຕານ ຊິນ ຢຽມ . ໄມ້ ເຕສີຍ ແອ໊ະ , ອ໋ອຍ ຕສຸ ແອ໋ງ ຫລົ່ງ ໂລ໌-ໂອກ໋ . ໂອກ໋ ຢ່າ ໄມ້ ຕູ໋ງ ເລີ່ຍ ກວັ່ງ ນິ່ນ ເຍີຍ ເອົ໊າ .
46007012	ຕົ້ງ ເຢຍ ຖສໍ່ ໄມ້ ແກ້ງ ກ໊ອງ ວົ້ວ ເຕີ໋ຍ ມ່ຽນ , ເຢຍ ບົ໋ວ ເມີ່ຍ ບົວ , ( ນ້າຍ ເຢຍ ກັ້ນ ກ໊ອງ , ໄມ້ ເຕສີ໌ຍ ຕສ໊ຽວ ກ໊ອງ . ) ເຊ ກ໊ອງ ມ່າຍ ເຕົ້າ ກີ​ຕູ່ ມ່ຽນ , ນິ່ນ ເຍີຍ ເອົ໊າ ຢ່າ ໄມ້ ສຽນ ມປ່າ ເອົ໊າ ແລ໌ງ ເຖສົາ ນິ່ນ ຢຽມ , ນິ່ນ ໄມ້ ຕູ໋ງ ເລີ່ຍ ນິ່ນ ເຍີຍ ເອົ໊າ .
46007013	ເຊ ກ໊ອງ ມ່າຍ ກີ​ຕູ່ ມ່ຽນ ມເຊັຍ ຕອນ , ນິ່ນ ເຍີຍ ໂອກ໋ ຢ່າ ໄມ້ ສຽນ , ມປ່າ ໂອກ໋ ແລ໌ງ ເຖສົາ ນິ່ນ ຢຽມ , ນິ່ນ ໄມ້ ຕູ໋ງ ເລີ່ຍ ນິ່ນ ເຍີຍ ໂອກ໋ ອ໊ະ .
46007014	ໂອກ໋ ໄມ້ ສຽນ ມປ່າ ເຫວີ່ຍ ຕສຸ ນິ່ນ ເຍີຍ ເອົ໊າ ສຽນ , ທິນ-ຮູ່ງ ຕສ່ຽວ ຕສິ໊ບ ນິ່ນ ເຍີຍ ໂອກ໋ . ເອົ໊າ ໄມ້ ສຽນ ມປ່າ ເຫວີ່ຍ ຕສຸ ໂອກ໋ ສຽນ , ທິນ-ຮູ່ງ ຕສ່ຽວ ຕສິ໊ບ ນິ່ນ ເຍີຍ ເອົ໊າ . ໄມ້ ເຕສີຍ ແອ໊ະ , ນິ່ນ ບົວ ເຍີຍ ຝຸຈ໊ວຍ ເຊ ຮນັ້ງ ໄມ້ ສຽນ ເຍີຍ ມ່ຽນ ເຍີຍ ຝຸຈ໊ວຍ ນໍ , ມປ່າ ອີ້ ຕສັ່ນ ເປ໋ນ ທິນ-ຮູ່ງ ເຍີຍ ໝີ່ ອ໊ະ .
46007015	ໄມ້ ກຸ໊ນ ເອົ໊າ ໄຟ ໂອກ໋ , ເຊ ກ໊ອງ ໄມ້ ສຽນ ເຢ​ຊູ ວົ້ວ ເຕົ້າ ອ໋ອຍ ເລີ່ຍ ສຽນ ເຍີຍ ວົ້ວ ເຕົ້າ , ເຊວີ່ຍ ນິ່ນ ມີ່ງ ອ໊ະ . ປວັ້ງ ຕສຸ ນ້າຍ ຫຍູ່ງ ສີ່ ນໍ ແອ໊ະ , ສຽນ ເຢ​ຊູ ວົ້ວ ເຕົ້າ ເອົ໊າ ໄຟ ໂອກ໋ ຕສ່ຽວ ໄມ້ ຕສຸ ອ໊າບ ກັ້ນ ເຕ໊ຍ ຈ໊ຽນ ຢຽມ , ເຫວີ່ຍ ຕສຸ ທິນ-ຮູ່ງ ເຫ່ວ ບົວ ແປ້ງ ອອນ ເຍີຍ ຢຽມ .
46007016	ໂຕສ໋ວ ເອົ໊າ ເຍີຍ ມ່ຽນ ອ້າ ! ເມີ່ຍ ບົວ ຮນັ້ງ ຫາຍ ນໍ ຮິ້ວ ຕຸ໊ ເມີ່ຍ ບົວ ໄມ້ ໄຮ່ ໂອຈ໋ວ ກັ້ນ ເຍີຍ ໂອກ໋ ? ໂຕສ໋ວ ໂອກ໋ ເຍີຍ ມ່ຽນ ອ້າ ! ເມີ່ຍ ບົວ ຮນັ້ງ ຫາຍ ນໍ ຮິ້ວ ຕຸ໊ ເມີ່ຍ ບົວ ໄມ້ ໄຮ່ ໂອຈ໋ວ ກັ້ນ ເຍີຍ ເອົ໊າ ?
46007017	ຮນັ້ງ ຫາຍ ຢ່າ ປ່າ , ຕສິ໋ວ ຕສ໊ຽວ ພ້າຍ ປຸນ ເກ໊າະ-ມ່ຽນ ຮນັ້ງ ຫາຍ ນໍ ຢຽມ , ທິນ-ຮູ່ງ ເຫ່ວ ເກ໊າະ-ມ່ຽນ ຕ້າຍ ວົ້ວ ຕສັ່ນ , ເກ໊າະ-ມ່ຽນ ຢ່າ ອ໋ອຍ ຕສຸ ຮນັ້ງ ວົ້ວ ນໍ ຢຽມ . ນ້າຍ ຕິ້ວ ເລີ໌ຍ ເຢຍ ຢຽມ ນອມໆ ຈິວ-ປາງ ອຈ໋າວ ມ່ຽນ ເອີຍ ຈ໊ຽນ ໂຕສ໋ວ .
46007018	ທິນ-ຮູ່ງ ເຫ່ວ ມ່ຽນ ຕ້າຍ ສຽນ ວົ້ວ ຕສັ່ນ , ຫາຍ ເຕົ້າ ເຈ໋ຍ ກ໊າດ ເຍີຍ ເລີ໌ຍ , ນິ່ນ ໄມ້ ຕສຸ ຮນ້ຳ ຕສໍ່ ຮນັ້ງ ໂລ໌ ນໍ . ໄມ້ ແກ້ງ ເຈ໋ຍ ກ໊າດ ເຍີຍ ເລີ໌ຍ ວົ້ວ ເຕີ໋ຍ , ຢ່າ ໄມ້ ຕສຸ ເຈ໋ຍ ວົ້ວ ຫຍູ່ງ ເລີ໌ຍ ອ໊ະ .
46007019	ເຈ໋ຍ ກ໊າດ ເຍີຍ ເລີ໌ຍ ໄຟ ໄມ້ ເຈ໋ຍ ເຊ ໄມ້ ຫລົ່ງ ຈ໊ຽນ . ຫລົ່ງ ຈ໊ຽນ ເຈ໋ຍ ເຊ ອ໋ອຍ ຕສຸ ເອີຍ ທິນ-ຮູ່ງ ເຍີຍ ເລີ໌ຍ-ຫລັດ ໂຕສ໋ວ .
46007020	ທິນ-ຮູ່ງ ເຫ່ວ ສຽນ ວົ້ວ ຕສັ່ນ , ໂມ໌ວ ລ່ານ ມ່ຽນ ຮນັ້ງ ຫາຍ ນໍ ຢຽມ , ຕສ່ຽວ ອ໋ອຍ ຕສຸ ຮນັ້ງ ວົ້ວ ນໍ ຢຽມ .
46007021	ທິນ-ຮູ່ງ ເຫ່ວ ເມີ່ຍ ສຽນ ວົ້ວ ຕສັ່ນ , ເມີ່ຍ ໂຕສ໋ວ ໂນ່ວ ເຍີຍ ໄຟ ? ໄມ້ ຕູ໋ງ ເດສົ້າ , ມປ່າ ມ່າຍ ຖຈັງ ຕຸ໊ ໂຕສ໋ວ ປູ໋ງ ອກອຍ ເຍີຍ ມ່ຽນ , ກຸ໊ນ ໂຕສ໋ວ ອ໊ະ .
46007022	ຫາຍ ເຕົ້າ ໂຕສ໋ວ ຈ໊ຽນ ໂນ່ວ ວົ້ວ ຕສັ່ນ , ຕສ໊ຽວ ເຫ່ວ ນິ່ນ ຕ້າຍ ສຽນ , ວົ້ວ ເຕົ້າ ຕສ່ຽວ ເປ໋ນ ຕສ໊ຽວ ປູ໋ງ ອກອຍ ເຍີຍ ມ່ຽນ . ຫາຍ ເຕົ້າ ໂຕສ໋ວ ປູ໋ງ ອກອຍ ເຍີຍ ມ່ຽນ , ຕສ໊ຽວ ເຫ່ວ ນິ່ນ ຕ້າຍ ສຽນ , ວົ້ວ ເຕົ້າ ຢ່າ ໂຕສ໋ວ ກີ​ຕູ່ ເຍີຍ ໂນ່ວ .
46007023	ທິນ-ຮູ່ງ ມ໌າຍ ເມີ່ຍ ບົວ ຈ໋າຍ ໄຫ່ . ຮນັ້ງ ໜ່າຍ , ໄມ້ ຕູ໋ງ ເປ໋ນ ປ້າມ ມ່ຽນ ເຍີຍ ໂນ່ວ .
46007024	ກໍ໋-ໂຢ໌ວ ອ່າ , ທິນ-ຮູ່ງ ເຫ່ວ ເມີ່ຍ ບົວ ສຽນ ວົ້ວ ຕສັ່ນ , ເກ໊າະ-ມ່ຽນ ໂຕສ໋ວ ຫາຍ ຫຍູ່ງ ມ່ຽນ , ຖສໍ່ ອ໋ອຍ ຕສຸ ໂຕສ໋ວ ວົ້ວ ຫຍູ່ງ ມ່ຽນ , ມປ່າ ມ່າຍ ທິນ-ຮູ່ງ ເຖສົາ ຈ໊ຽນ ຢຽມ .
46007025	ອີ້ ຕສັ່ນ ເຢຍ ກ໊ອງ ຕົ້ງ ເມີ່ຍ ບົວ ເຟ້ຍ ໜ່າຍ ໄມ້ ມ່າຍ ຈາ ເຍີຍ ມ່ຽນ ເຍີຍ ເຈົ໊າ-ໂຫລ່ວ . ເຢຍ ໄມ້ ມ່າຍ ຕສ໊ຽວ ເຍີຍ ຫລີ່ງ ກ໊ອງ ເຖົາ ນ້າຍ ເຕີ໋ຍ ສີ່ , ມປ່າ ຕສ໊ຽວ ຄໍ້-ລ່ຽນ ເຢຍ , ປຸນ ເຢຍ ໂຕສ໋ວ ເຂົາ ຕຸ໊ ວ້ວນ ເຍີຍ ມ່ຽນ ຕສ່ຽວ ເອີຍ ເຢຍ ກັ້ນ ເຍີຍ ໂຮຍ້ວ ຮນ້ຳ ຕ້າຍ ກ໊ອງ .
46007026	ເຢຍ ຮນ້ຳ ຕ້າຍ , ຫລາຍ ອີ້ ຈ໋າ ຮນອຍ ເຍີຍ ໂຄ້ວ ໜ່ານ , ມ່ຽນ ຮນັ້ງ ຫາຍ ນໍ ຢຽມ ຖສໍ່ ອ໋ອຍ ຕສຸ ຮນັ້ງ ວົ້ວ ນໍ ຢຽມ ເກົ້າ ຫລົງ .
46007027	ເມີ່ຍ ມ່າຍ ເອົ໊າ ເຍີຍ ໄຟ ? ໄມ້ ຕູ໋ງ ກວັ່ງ ເມີ່ຍ ເຍີຍ ເອົ໊າ . ໄມ້ ແກ້ງ ຫລົ່ງ ເອົ໊າ ໄຟ ? ໄມ້ ຕູ໋ງ ແກ້ງ ລໍ໌ ອ໊ະ ໂອ່ .
46007028	ມປ່າ ເມີ່ຍ ຫລົ່ງ ເອົ໊າ ນໍ , ເມີ່ຍ ໄມ້ ເຕສີ໌ຍ ປ໌າມ ຕສຸ໌ຍ . ເຊັຍ-ຕອນ ຫລົ່ງ ໂອກ໋ , ນິ່ນ ຢ່າ ໄມ້ ເຕສີ໌ຍ ປ໌າມ ຕສຸ໌ຍ . ມປ່າ ເຢຍ ອ໋ອຍ ເຖງ ເມີ່ຍ ບົວ ຊິ້ມ ດຸ໊ດ ໂຕສ໋ວ ເອົ໊າ ໂຕສ໋ວ ໂອກ໋ ເຍີຍ ໂຄ້ວ ໜ່ານ .
46007029	ກໍ໋-ໂຢ໌ວ ອ່າ , ເຢຍ ເຍີຍ ເອີ໋ຍ ເລີ໌ຍ ເຊ ຕົ້ງ ນ້າຍ . ປ້າມ ເກນ ເຍີຍ ຫຍຸດ ເຕສີ໊ຍ ອີ້ ຕສັ່ນ ໄມ້ ດ໊າວ ອ໊ະ . ມ່າຍ ເອົ໊າ ເຍີຍ ມ່ຽນ ອ໋ອຍ ຕສຸ ຢຽມ ຮນັ້ງ ໄມ້ ມ່າຍ ເອົ໊າ ນໍ .
46007030	ຍ້ຽມ ເຍີຍ ມ່ຽນ ອ໋ອຍ ຕສຸ ຢຽມ ຮນັ້ງ ໄມ້ ເດສົ້າ . ອຈຽນ-ໂຢ້ວ ເຍີຍ ມ່ຽນ ອ໋ອຍ ຕສຸ ຮນັ້ງ ໄມ້ ອຈຽນ-ໂຢ້ວ ນໍ . ມ໌າຍ ກະນ້າຍ ເຍີຍ ມ່ຽນ ອ໋ອຍ ຕສຸ ຮນັ້ງ ນິ່ນ ບົວ ໄມ້ ເຕສີ໌ຍ ໂຕສ໋ວ ວົ້ວ ເຕີ໋ຍ ກະນ້າຍ ເຍີຍ ຕສ໊ຽວ ,
46007031	ຫລົ່ງ ປ້າມ ເກນ ເຍີຍ ກະນ້າຍ ວົ້ວ ເຕີ໋ຍ , ອ໋ອຍ ຕສຸ ໄມ້ ຕູ໋ງ ປຸນ ວົ້ວ ເຕີ໋ຍ ກະນ້າຍ ເຕສ໊າະ ເດສ່ງ ຕສຢັ້ງ ໂຫ່ , ເຫວີ່ຍ ຕສຸ ອີ້ ຕສັ່ນ ຢຽມ ຈ໊ຽນ ນ້າຍ ນອມ ປ້າມ ເກນ ໄມ້ ເລົ່າ ອ໋ອຍ ເຈ໋ຍ ເດສ່ງ ອ໊ະ .
46007032	ເຢຍ ໄມ້ ອ໋ອຍ ເມີ່ຍ ບົວ ມ່າຍ ຫາຍ ຫຍູ່ງ ກວ໋າ ໂຮຍ້ວ . ໄມ້ ແກ້ງ ຫລົ່ງ ເອົ໊າ ເຍີຍ ມ່ຽນ ຂູງ ຈັ໋ງ ຕສຸ ຕສ໊ຽວ ເຍີຍ ກົງ , ອ໋ອຍ ໂຕສ໋ວ ຫອບ ຕສ໊ຽວ ເຍີຍ ໂຮຍ້ວ .
46007033	ມປ່າ ມ່າຍ ຈາ ເຍີຍ ມ່ຽນ ຂູງ ຈັ໋ງ ຕສຸ ເສີຍ ຕສັ່ງ ເຍີຍ ເຈົ໊າ , ຮນັ້ງ ຫາຍ ນໍ ໄຮ່ ໂຕສ໋ວ ຕຸ໊ ຫອບ ເອົ໊າ ເຍີຍ ໂຮຍ້ວ .
46007034	ນິ່ນ ຕສ່ຽວ ມ່າຍ ອີ ຕິ່ວ ເຈົ໊າ ແປງ ຈ໊ຽນ ນິ່ນ ເຍີຍ ໂຮຍ້ວ ອ໊ະ . ໄມ້ ມ່າຍ ຈາ ເຍີຍ ມເຊັຍ ຕອນ ໄຟ ເຊັຍ-ຕອນ ຂູງ ຈັ໋ງ ຕສຸ ຕສ໊ຽວ ເຍີຍ ກົງ , ເຫວີ່ຍ ຕສຸ ນິ່ນ ອ໋ອຍ ລ່ຽມ ຊິນ ລ່ຽມ ໂຮຍ້ວ ເປ໋ນ ເດສ່ງ ທິນ-ຮູ່ງ ເຍີຍ . ມປ່າ ໂຕສ໋ວ ເອົ໊າ ເຍີຍ ມເຊັຍ ຕອນ ຈັ໋ງ ຕສຸ ເສີຍ ຕສັ່ງ ເຍີຍ ເຈົ໊າ , ຮນັ້ງ ຫາຍ ນໍ ໄຮ່ ໂຕສ໋ວ ຕຸ໊ ຫອບ ໂອກ໋ .
46007035	ເຢຍ ຮນັ້ງ ນ້າຍ ກ໊ອງ ເຊ ເຫວີ່ຍ ເຖງ ເມີ່ຍ ບົວ , ໄມ້ ເຕສີ໌ຍ ເຫວີ່ຍ ຮ່າງ ເມີ່ຍ ບົວ . ເຢຍ ອ໋ອຍ ເມີ່ຍ ບົວ ໂຕສ໋ວ ຫລົງ , ໂຕສ໋ວ ຫອບ , ຫລົ່ງ ເດສ່ງ ໂຮຍ້ວ ຟູ-ສູ ຕສ໊ຽວ .
46007036	ເຊ ກ໊ອງ ຫາຍ ເຕົ້າ ກ໊ອງ ຕສຢັ້ງ ເຊັຍ ມປ່າ ໄຮ໌ ນິ່ນ ໂຕສ໋ວ ໄມ້ ຫອບ ປຸນ ວົ້ວ ເຕົ້າ ເຊັຍ , ນິ່ນ ເຍີຍ ໂຮຍ້ວ ປະຫລະ ຮນ້ຳ ໄຫ່ , ຕສ່ຽວ ດົ່ງ ຫາຍ ອ໋ອຍ ຕສຸ ໂຕສ໋ວ ຢຽດ ຕິ່ວ ຫາຍ ຫຍູ່ງ , ກຸ໊ນ ປຸນ ນິ່ນ ບົວ ເອີຍ ນິ່ນ ບົວ ເຍີຍ ໂຮຍ້ວ ໂຕສ໋ວ . ເຊວີ່ຍ ນິ່ນ ບົວ ກິ໊ດ ຮວວນ ອ໊ະ . ນິ່ນ ບົວ ໄມ້ ປ໌າມ ຕສຸ໌ຍ .
46007037	ມປ່າ ເຊ ກ໊ອງ ຫາຍ ເຕົ້າ ມຈັ່ງ ຕອນ ຫລຽບ ຕີ່ງ ໂຮຍ້ວ , ຢ່າ ໄມ້ ມ່າຍ ຫາຍ ຫຍູ່ງ ອ໊າບ ນິ່ນ , ກັ້ນ ຢ່າ ໄຮ່ ກຸ໊ນ ຕຸ໊ ກັ້ນ , ນິ່ນ ຢ່າ ຕີ່ງ ໄມ້ ຫລົ່ງ ນິ່ນ ກ໊ອງ ຕສຢັ້ງ ວົ້ວ ເຕົ້າ ເຊັຍ , ນ້າຍ ເຕົ້າ ຢ່າ ໂຕສ໋ວ ຕຸ໊ ຫອບ ເຍີຍ .
46007038	ຮນັ້ງ ໜ່າຍ , ຫາຍ ເຕົ້າ ກ໊ອງ ຕສຢັ້ງ ເຊັຍ ຢ່າ ຕສະເກ້ງ ຫລົ່ງ ໂຕສ໋ວ ເອົ໊າ , ວົ້ວ ເຕົ້າ ໂຕສ໋ວ ຕຸ໊ ຫອບ . ມປ່າ ຫາຍ ເຕົ້າ ກ໊ອງ ຕສຢັ້ງ ເຊັຍ , ອກະຮ້າ ຕີ່ງ ໄມ້ ຫລົ່ງ , ວົ້ວ ເຕົ້າ ຖສໍ່ ໂຕສ໋ວ ເກົ້າ ຫລົງ .
46007039	ເຊ ກ໊ອງ ໂອກ໋ ຖສໍ່ ຕສຢັ້ງ ຈ໊ຽນ ເຍີຍ ຕສຢັ້ງ ໂຫ່ , ເອົ໊າ ມ່າຍ ຕອງ ຈາ ເຍີຍ ເລີ໌ຍ ໂດ້ ຈ໊ຽນ . ມປ່າ ໂອກ໋ ໄຕ່ ໝີ່ ອ໊ະ ນໍ , ເອົ໊າ ໄມ້ ຕສຸ ຕອງ ຈາ ເຍີຍ ເລີ໌ຍ ໂດ້ ອ໊ະ . ເຊວີ່ຍ ປິ່ນ ຫລົ່ງ ຫາຍ ເຕົ້າ ໂຕສ໋ວ ໂອກ໋ ຢ່າ ຕຸ໊ , ຕະຟ່ານ ສຽນ ຕສ໊ຽວ ເຍີຍ ມ່ຽນ ຮນັ້ງ .
46007040	ມປ່າ ເອີຍ ເຢຍ ໝັ່ງ , ເຊ ກ໊ອງ ນິ່ນ ໄມ້ ຫລົ່ງ ໂອກ໋ ນໍ , ນິ່ນ ເກົ້າ ມ່າຍ ອຈຽນ-ໂຢ້ວ . ເຢຍ ຢ່າ ຮນ້ຳ ຕ້າຍ ເຢຍ ມ່າຍ ທິນ-ຮູ່ງ ເຍີຍ ສີງ ລີ່ງ .
46008001	ອີ້ ຕສັ່ນ ກ໊ອງ ເຖົາ ເຕສ່ຍ ປຸນ ໝິ່ວ-ຝັງ ເຍີຍ ຫຍັ່ນ ຮົບ . ບົວ ຢຽດ ຕສູ໊ງ ຮິ້ວ ຕຸ໊ , “ ບົວ ເຕົ້າໆ ມ່າຍ ວ່ວນ ຕສາງ . ” ມປ່າ ມ່າຍ ວ່ວນ ຕສາງ ເຊ ປຸນ ມ່ຽນ ໂຕສ໋ວ ເໝົາ , ເທສງ-ໂຮລ . ລ່ານ ຮນ້ຳ ລ່ານ ເຊ ເຖສີຍ ມ່ຽນ ເຈ໌ຍ ຕ້າຍ .
46008002	ເຊ ກ໊ອງ ມ່າຍ ຫາຍ ເຕົ້າ ຮນ້ຳ ຕ້າຍ ນິ່ນ ຮິ້ວ ຕຸ໊ ຢຽດ ຫຍູ່ງ , ຕສິ໋ວ ນິ່ນ ຫອບ ຕສຸ ຮິ້ວ ເຍີຍ ນິ່ນ ຖສໍ່ ໄມ້ ແກ້ງ ຮິ້ວ .
46008003	ມປ່າ ຫາຍ ເຕົ້າ ຮນ້ຳ ທິນ-ຮູ່ງ , ທິນ-ຮູ່ງ ຕສ່ຽວ ຮິ້ວ ຕຸ໊ ວົ້ວ ເຕົ້າ ອ໊ະ .
46008004	ວົ້ວ ຫຍູ່ງ , ກ໊ອງ ຫຍັ່ນ ເຕສ່ຍ ປຸນ ໝິ່ວ-ຝັງ ເຍີຍ ຫຍັ່ນ ຮົບ , ບົວ ຮິ້ວ ຕຸ໊ ໝິ່ວ-ຝັງ ໄມ້ ປິ໋ວ ເມ່ງ ຫາຍ ຫຍູ່ງ ຕສຽນ ເຍີຍ ກະນ້າຍ . ບົວ ຢ່າ ຮິ້ວ ຕຸ໊ ຂູງ ມ່າຍ ດຸ ເຕົ້າ ທິນ-ຮູ່ງ ຮນັ້ງ .
46008005	ໄມ້ ກຸ໊ນ ຢຽມ ລູ່ງ ຢຽມ ເດົາ , ມ່າຍ ຕົ້ງ ມ່ຽນ ເຫ່ວ “ ຕສ້ຽນ ” ( ຢ່າ ຕສະເກ້ງ ມ່າຍ “ ຕສ້ຽນ ” ທສ້ຳ , ມ່າຍ “ ຕສ໊ຽວ ” ທສ້ຳ ) ,
46008006	ມປ່າ ເຫວີ່ຍ ບົວ ນໍ , ຂູງ ມ່າຍ ດຸ ເຕົ້າ ທິນ-ຮູ່ງ ຮນັ້ງ , ເຊ ຕສັ່ງ ເຕ໋ຍ , ຕົ້ງ ເຕສີ໋ຍ ໝ່ານ ໝວດ ວົ້ວ ເຕົ້າ . ບົວ ຢ່າ ເຫວີ່ຍ ນິ່ນ ຢຽມ . ຢ່າ ຂູງ ມ່າຍ ດຸ ເຕົ້າ ຕສ໊ຽວ ຮນັ້ງ , ເຊ ເຢ​ຊູ ກີ​ຕູ່ . ທິນ-ຮູ່ງ ຫລົ່ງ ເຢ​ຊູ ເຕສີ໋ຍ ໝ່ານ ໝວດ . ບົວ ຢ່າ ປັ່ງ ນິ່ນ ຢຽມ .
46008007	ມປ່າ ໄມ້ ເຕສີ໌ຍ ເຕົ້າໆ ມ່ຽນ ເປັຍ ໂຮຍ້ວ . ມ່າຍ ເຕີ໋ຍ ມ່ຽນ ຕສິ້ນ ດ່າງ ປ໋າຍ ເກວ໋ນ ໝິ່ວ-ຝັງ . ເຖົາ ອີ້ ຕສັ່ນ ນິ່ນ ບົວ ຫຍັ່ນ ເຕສ່ຍ ປຸນ ໝິ່ວ-ຝັງ ເຍີຍ ກະນ້າຍ , ນິ່ນ ບົວ ໂຮຍ້ວ ໄຝ . ຂູງ ຈັ໋ງ ຕສຸ ນິ່ນ ບົວ ຫຍັ່ນ ໝິ່ວ-ຝັງ ເຍີຍ ກະນ້າຍ , ຕສ່ຽວ ໄຮ໌ ມ່າຍ ຫວຸຍ ອ໊ະ .
46008008	ຫຍັ່ນ ຮົບ ເຍີຍ ກະນ້າຍ ໄມ້ ໄຮ່ ປຸນ ທິນ-ຮູ່ງ ເກົ້າ ອະເຮນີ້ຍ ບົວ . ໄມ້ ຫຍັ່ນ , ບົວ ໄມ້ ເຕສີ໌ຍ ເກົ້າ ຫວ່າຍ . ຫຍັ່ນ ລິ໌ວ , ບົວ ຢ່າ ໄມ້ ເຕສີ໌ຍ ເກົ້າ ຫລົງ .
46008009	ມປ່າ , ອ໋ອຍ ຕສຸ ໄຝ ຟິມ ໂອ່ . ເມີ່ຍ ບົວ ຮິ້ວ ຕຸ໊ ເຊວີ່ຍ ປິ່ນ ຫຍັ່ນ ຫາຍ ຫຍູ່ງ ຢ່າ ຕຸ໊ , ມປ່າ ໄມ້ ຕູ໋ງ ຫລາຍ ນ້າຍ ຕິ່ວ ເຈົ໊າ ປຸນ ສຽນ ໄມ້ ເຮ້ນ ເຍີຍ ມ່ຽນ ປ໌າມ ຕສຸ໌ຍ .
46008010	ເຊ ກ໊ອງ ມ່າຍ ເຕົ້າ ໂຮຍ້ວ ໄຝ ເຍີຍ ມ່ຽນ ປວັດ ເມີ່ຍ , ຕົ້ງ ມ່າຍ ວ່ວນ ຕສາງ ເຍີຍ ມ່ຽນ , ຢຽມ ໝິ່ວ-ເປຢົ໊າ ຫຍັ່ນ ນໍ , ນ້າຍ ໄມ້ ເຕສີ໌ຍ ດົ໊ວ ນິ່ນ ອ໋ອຍ ເຖສົາ ຈ໊ຽນ ຫຍັ່ນ ເຕສ່ຍ ປຸນ ໝິ່ວ-ຝັງ ເຍີຍ ຫຍັ່ນ ຮົບ ໄຟ ?
46008011	ກີ​ຕູ່ ເຫວີ່ຍ ນ້າຍ ເຕົ້າ ສຽນ ໄມ້ ເຮ້ນ ເຍີຍ ກໍ໋-ໂຢ໌ວ ໄຕ່ , ມປ່າ ວົ້ວ ເຕົ້າ ກໍ໋-ໂຢ໌ວ ຫລາຍ ເມີ່ຍ “ ມ່າຍ ວ່ວນ ຕສາງ ” ຕສຸ ໝຽດ .
46008012	ເມີ່ຍ ຮນັ້ງ ໜ່າຍ ໂຕສ໋ວ , ເມີ່ຍ ໂຕສ໋ວ ຕ່ອງ ເມີ່ຍ ເຍີຍ ກໍ໋-ໂຢ໌ວ , ເຫວີ່ຍ ຕສຸ ນິ່ນ ໂຮຍ້ວ ໄຝ , ເມີ່ຍ ຢ່າ ຫ່ອຍ ນິ່ນ ໂຕສ໋ວ ຕ່ອງ . ນ້າຍ ຢ່າ ໂຕສ໋ວ ຕ່ອງ ກີ​ຕູ່ .
46008013	ວົ້ວ ຫຍູ່ງ , ເຊ ກ໊ອງ ຫຍັ່ນ ຮົບ ໄຮ່ ດົ໊ວ ເຢຍ ເຍີຍ ກໍ໋-ໂຢ໌ວ ປ໌າມ ຕສຸ໌ຍ , ເຢຍ ຕສ່ຽວ ຢຽດ ລິ໌ວ ໄມ້ ຫຍັ່ນ ອໍ໊ ອ໊ະ . ເດສົ້າ ເຫີຍ ດົ໊ວ ເຢຍ ເຍີຍ ກໍ໋-ໂຢ໌ວ ປ໌າມ ຕສຸ໌ຍ .
46009001	ເຢຍ ໄມ້ ເຕສີ໌ຍ ປູ໋ງ ອກອຍ ເຍີຍ ມ່ຽນ ໄຟ ? ເຢຍ ໄມ້ ເຕສີ໌ຍ ໂຕສ໋ວ ກົງ-ໂຕສ້ ໄຟ ? ເຢຍ ໄມ້ ປວັດ ເຈ໋ຍ ບົວ ເຍີຍ ຕສ໊ຽວ ເຢ​ຊູ ໄຟ ? ເຢຍ ເຖງ ຕສ໊ຽວ ໂຕສ໋ວ ກົງ ເມີ່ຍ ບົວ ຖສີງ ຕ້າຍ ສຽນ ໄມ້ ເຕສີ໌ຍ ?
46009002	ໄມ້ ກຸ໊ນ ມ່ຽນ ໄມ້ ແລ໌ງ ເຢຍ ໂຕສ໋ວ ກົງ-ໂຕສ້ , ເມີ່ຍ ບົວ ດົ່ງ ຫາຍ ຢ່າ ແລ໌ງ ອ໊ະ . ເຫວີ່ຍ ຕສຸ ເມີ່ຍ ບົວ ເຖສົາ ຕສ໊ຽວ ເຢ​ຊູ ຈວັ່ງ ແໝ່ງ ຕສຢັ້ງ , ເຊ ໂຕສ໋ວ ຕສອງ-ເຕສ໋ງ ປຸນ ທສີງ ເຢຍ ຕສະເກ້ງ ໂຕສ໋ວ ກົງ-ໂຕສ້ .
46009003	ເຊ ກ໊ອງ ມ່ຽນ ຕສ້າ ໜ່າຍ ເຢຍ , ເຢຍ ຮນັ້ງ ນ້າຍ ນໍ ເຕົາ ນິ່ນ ບົວ .
46009004	ໂຕສ໋ວ ກົງ-ໂຕສ້ , ເຢຍ ໄມ້ ເຕສີ໌ຍ ມ່າຍ ເລີ໌ຍ ຕຸ໊ ຫຍັ່ນ ຕຸ໊ ຮົບ ໄຟ ?
46009005	ເຢຍ ໄມ້ ເຕສີ໌ຍ ມ່າຍ ເລີ໌ຍ ຫລົ່ງ ສຽນ ເຢ​ຊູ ເຍີຍ ມ່ຽນ ໂຕສ໋ວ ເອົ໊າ , ຢ່າ ຮນັ້ງ ວົ້ວ ເຕີ໋ຍ ກົງ-ໂຕສ້ ເຖສົາ ຕສ໊ຽວ ເຍີຍ ໂຢ໌ວ ບົວ ເຖສົາ ປີ​ເຕ ຕໍ້ ເອົ໊າ ກັນ ຈ໊ຽນ ມີ່ງ ໄຟ ?
46009006	ຂູງ ມ່າຍ ບາ​ນາ​ບັດ ເຖສົາ ເຢຍ ອ໋ອຍ ຕສຸ ໂຕສ໋ວ ກົງ ໂຕ່ວ ແໝ່ງ ຮນັ້ງ ໄຟ ?
46009007	ມ່າຍ ຫາຍ ເຕົ້າ ໂຕສ໋ວ ແປງ ອ໋ອຍ ຕສຸ ທສວດ ກັ້ນ ເຍີຍ ປ້ຽນ ຝຸຍ ? ມ່າຍ ຫາຍ ເຕົ້າ ໂຕສ໋ວ ຫຮວີງ ຕສວັ໋ງ ອະຫງຸ່ນ ປ໊ຽວ ຢ່າ ໄມ້ ຕຸ໊ ນິ່ນ ກັ້ນ ເຍີຍ ປ໊ຽວ ຫຍັ່ນ ? ມ່າຍ ຫາຍ ເຕົ້າ ຢູ໌ງ ປະກີ ຢູ້ງ ຢ່າ ໄມ້ ຕຸ໊ ຮົບ ນິ່ນ ກັ້ນ ເຍີຍ ຢູ້ງ ຫຍໍ ?
46009008	ເຢຍ ຮນັ້ງ ນ້າຍ ກ໊ອງ ເຊ ໄມ້ ເຕສີ໌ຍ ຂູງ ເອີຍ ປ້າມ ມ່ຽນ ເຍີຍ ຕສະເອີ໋ຍ . ເລີ໌ຍ-ຫລັດ ຢ່າ ຟີ່ ຮນັ້ງ ເຍີຍ ກ໊ອງ ໄມ້ ເຕສີ໌ຍ ?
46009009	ໂມ​ເຊ ເຍີຍ ເລີ໌ຍ ເຟ້ຍ ຈ໊ຽນ ກ໊ອງ , “ ງົ່ງ ຫລິ່ນ ເບຢົ້າ ເຍີຍ ຕສຢັ້ງ ໂຫ່ ໄມ້ ຕູ໋ງ ໂຕວ ງົ່ງ ເຍີຍ ດສຸ້ຍ ແປ໋ງ . ” ມປ່າ ນ້າຍ ຫຍູ່ງ ເລີ໌ຍ ເຢຍ ບົວ ໄມ້ ຫລົ່ງ ເຈ໋ຍ ຢຽດ ດສຸ່ນ . ຕ໋າວ ດສ໋ວນ ເຢຍ ບົວ ສ່ຽວ ຫຍູ່ງໆ ໂຄ້ວ ເຫວີ່ຍ ໄມ້ ປຸນ ຫາຍ ຫຍູ່ງ ລ່ານ ກີ​ຕູ່ ເຍີຍ ຄູ້ ຝຽນ .
46009010	ທິນ-ຮູ່ງ ກ໊ອງ ນ້າຍ ເຕີ໋ຍ ຫວ່າ , ນິ່ນ ໄມ້ ເຕສີ໌ຍ ເຫວີ່ຍ ບົວ ກ໊ອງ ໄຟ ? ເຕສີ໌ຍ ເຍີຍ . ນ້າຍ ເຊ ເຟ້ຍ ຈ໊ຽນ ເຫວີ່ຍ ເຖງ ບົວ . ໄລ່ ລີ່ງ ເຍີຍ ມ່ຽນ ເຖສົາ ເບ໊າະ ເບຢົ້າ ເຍີຍ ມ່ຽນ ມ່າຍ ລ່ຳ ຮນ້ຳ ອ໋ອຍ ຕຸ໊ ນິ່ນ ບົວ ໂຕສ໋ວ ເຍີຍ ປ່ວນ .
46009011	ເຢຍ ບົວ ຕສຸ້ນ ຄູ້ ຝຽນ ຮນັ້ງ ຕສວັ໋ງ ສີງ ລີ່ງ ເຍີຍ ຍິມ ຢຽມ ເມີ່ຍ ບົວ ເຍີຍ ໂຮຍ້ວ ນໍ . ວົ້ວ ຫຍູ່ງ , ເຢຍ ບົວ ຢຽມ ເມີ່ຍ ບົວ ໜ່າຍ ຊຽວ ເຢຍ ບົວ ຖຈຽມ ຫລົ່ງ ເຍີຍ ກະນ້າຍ , ເມີ່ຍ ບົວ ຝຸນ ທສ້ຳ ໄຫ່ ໄຟ ?
46009012	ເຊ ກ໊ອງ ກັ້ນ ເຕີ໋ຍ ມ່ຽນ ມ່າຍ ເລີ໌ຍ ເຫ່ວ ເມີ່ຍ ບົວ ຈວັງ ນິ່ນ ບົວ , ເຢຍ ບົວ ໄມ້ ເຕສີ໌ຍ ເກົ້າ ມ່າຍ ເລີ໌ຍ ເຫ່ວ ເມີ່ຍ ບົວ ຈວັງ ເຢຍ ບົວ ໄຟ ? ມປ່າ ນ້າຍ ຫຍູ່ງ ເລີ໌ຍ ເຢຍ ບົວ ໄມ້ ຫລົ່ງ ເຈ໋ຍ ຢຽດ ດສຸ່ນ . ຕ໋າວ ດສ໋ວນ ເຢຍ ບົວ ສ່ຽວ ຫຍູ່ງໆ ໂຄ້ວ ເຫວີ່ຍ ໄມ້ ປຸນ ຫາຍ ຫຍູ່ງ ລ່ານ ກີ​ຕູ່ ເຍີຍ ຄູ້ ຝຽນ .
46009013	ເມີ່ຍ ບົວ ໄມ້ ຮິ້ວ ຕຸ໊ ໄຟ ? ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ໂຕສ໋ວ ກົງ ເຍີຍ ມ່ຽນ ຕຸ໊ ວົ້ວ ນອມ ເປຢົ໊າ ເຍີຍ ຫຍັ່ນ ຮົບ . ຢຽມ ເຕສ່ຍ-ຕ້ອງ ຫລົ່ງ ແຊງ-ຄູ້ ເຕສ່ຍ ປຸນ ທິນ-ຮູ່ງ ວົ້ວ ເຕີ໋ຍ ໄຊ ມ່ຽນ ຢ່າ ຕຸ໊ ປ່ວນ ວົ້ວ ເຕີ໋ຍ ອໍ໊ .
46009014	ຟີ່ ຮນັ້ງ ເຍີຍ , ຕສ໊ຽວ ຢ່າ ພ້າຍ ຕະຟ່ານ ຕສຸ້ນ ຄູ້ ຝຽນ ເຍີຍ ມ່ຽນ ອ໋ອຍ ຕສຸ ເຂົາ ຄູ້ ຝຽນ ຢູ໌ງ ແໝ່ງ .
46009015	ມປ່າ ນ້າຍ ເຕີ໋ຍ ເລີ໌ຍ ເຢຍ ໄມ້ ແກ້ງ ຫລົ່ງ ເຈ໋ຍ ຢຽດ ດສຸ່ນ . ອີ້ ຕສັ່ນ ເຢຍ ເຟ້ຍ ນ້າຍ ເຕີ໋ຍ ຫວ່າ ຢ່າ ໄມ້ ເຕສີ໌ຍ ອ໋ອຍ ໂທ້ ຫາຍ ຫຍູ່ງ ຫລົ່ງ . ເຢຍ ໄຕ່ ເກົ້າ ຫລົງ ເຫວີ່ຍ ຕສຸ ໄມ້ ອ໋ອຍ ຫາຍ ເຕົ້າ ເຕສ໊າະ ເຢຍ ປູ໋ງ ເຍີຍ ຫວ່າ-ເໝົາ ທິ້ວ ເປ໋ນ ເຮ່ນ ຫວ່າ .
46009016	ເຢຍ ຕສຸ້ນ ຄູ້ ຝຽນ ມປ່າ ນ້າຍ ໄມ້ ເຕສີ໌ຍ ປຸນ ເຢຍ ມ່າຍ ກອນ-ແປ໋ງ ປູ໋ງ ຫວ່າ-ເໝົາ . ເຢຍ ເຝີຍ-ຫຍູ່ງ ຕສູ໊ງ ອ໋ອຍ ຕສຸ ຕສຸ້ນ ຄູ້ ຝຽນ . ເຊ ກ໊ອງ ໄມ້ ຕສຸ້ນ ນໍ , ເຢຍ ຕສູ໊ງ ອ໋ອຍ ຕສຸ ໂຄ້ວ ອ໊ະ .
46009017	ເຊ ກ໊ອງ ເຢຍ ກັ້ນ ຫລຽບ ໂຮຍ້ວ ຕສຸ້ນ ຄູ້ ຝຽນ , ເຢຍ ຕສ່ຽວ ຝຸນ ຕຸ໊ ກົງ-ຕສິ້ນ . ມປ່າ ເຊ ກ໊ອງ ໄມ້ ເຕສີ໌ຍ ເຢຍ ກັ້ນ ຫລຽບ ໂຮຍ້ວ ໂຕສ໋ວ , ເຊ ທິນ-ຮູ່ງ ພ້າຍ ເຢຍ ໂຕສ໋ວ ,
46009018	ເຢຍ ຕສ່ຽວ ຕຸ໊ ຫາຍ ຫຍູ່ງ ຟິນ-ໂຄ້ວ ? ຕົ້ງ ນ້າຍ ອ໊ະ . ເຢຍ ຕສຸ້ນ ຄູ້ ຝຽນ ຢ່າ ໄມ້ ຕສຸ ເຫ່ວ ມ່ຽນ ທສວດ ຟິນ-ໂຄ້ວ . ເຫວີ່ຍ ຕສຸ້ນ ຄູ້ ຝຽນ ມ່າຍ ເລີ໌ຍ ຕຸ໊ ຫາຍ ຫຍູ່ງ ເຢຍ ຢ່າ ໄມ້ ເຖງ ມ່ຽນ ໂທ້ .
46009019	ເຢຍ ໄມ້ ໂຕສ໋ວ ຫາຍ ເຕົ້າ ເຍີຍ ໂນ່ວ ເກົ໊າ . ມປ່າ ເຢຍ ຫຍຸ່ນ ໂຕສ໋ວ ຕສວັ໋ງ ມ່ຽນ ເຍີຍ ໂນ່ວ , ເຫວີ່ຍ ຕຸ໊ ມ່ຽນ ທສ້ຳ ຕ້າຍ ສຽນ ເຢ​ຊູ .
46009020	ເຢຍ ເຖສົາ ຢິວ​ໄທ ມ່ຽນ ຢຽມ , ເຢຍ ຕສ່ຽວ ໂຕສ໋ວ ຮນັ້ງ ຢິວ​ໄທ ມ່ຽນ , ເຫວີ່ຍ ຕຸ໊ ຢິວ​ໄທ ມ່ຽນ ສຽນ . ໄມ້ ກຸ໊ນ ເຢຍ ໄມ້ ເຕສີ໌ຍ ຢຽມ ເລີ໌ຍ-ຫລັດ ກະເດ໊ຍ , ເຢຍ ເຖສົາ ຢຽມ ເລີ໌ຍ-ຫລັດ ກະເດ໊ຍ ເຍີຍ ມ່ຽນ ຢຽມ . ເຢຍ ໂຕສ໋ວ ຮນັ້ງ ນິ່ນ ບົວ ໂຕສ໋ວ , ເຫວີ່ຍ ຕຸ໊ ຢຽມ ເລີ໌ຍ-ຫລັດ ກະເດ໊ຍ ເຍີຍ ມ່ຽນ ສຽນ .
46009021	ຟີ່ ຮນັ້ງ ເຍີຍ , ເຢຍ ເຖສົາ ໄມ້ ຫລົ່ງ ຢິວ​ໄທ ມ່ຽນ ເຍີຍ ເລີ໌ຍ-ຫລັດ ວົ້ວ ເຕີ໋ຍ ຈັ໋ນ ຢຽມ , ເຢຍ ຕສ່ຽວ ຢຽມ ຮນັ້ງ ວົ້ວ ເຕີ໋ຍ ຈັ໋ນ ຢຽມ ນໍ , ເຫວີ່ຍ ຕຸ໊ ຈັ໋ນ ສຽນ ເຢ​ຊູ . ເຢຍ ໄມ້ ເຕສີ໌ຍ ກ໊ອງ ເຢຍ ໄມ້ ເອີຍ ທິນ-ຮູ່ງ ເຍີຍ ເລີ໌ຍ-ຫລັດ ໂຕສ໋ວ , ມປ່າ ເຢຍ ຢຽມ ກີ​ຕູ່ ເຍີຍ ເລີ໌ຍ-ຫລັດ ກະເດ໊ຍ .
46009022	ເຢຍ ເຖສົາ ສຽນ ໄມ້ ເຮ້ນ ເຍີຍ ມ່ຽນ ຢຽມ , ເຢຍ ຕສ່ຽວ ໂຕສ໋ວ ຮນັ້ງ ສຽນ ໄມ້ ເຮ້ນ ເຍີຍ ມ່ຽນ , ເຫວີ່ຍ ເຖງ ນິ່ນ ບົວ ສຽນ ເກົ້າ ເຮ້ນ . ເຢຍ ໂຕສ໋ວ ຜຸຍ ຫຍູ່ງໆ ມ່ຽນ ຢ່າ ຫລົ່ງ ຫຍູ່ງໆ ຕສະເອີ໋ຍ ເຫວີ່ຍ ປຸນ ເຕີ໋ຍ ວົ້ວ ເຕີ໋ຍ ມ່ຽນ ຕຸ໊ ໂອຈ໋ວ .
46009023	ເຢຍ ຮນັ້ງ ນ້າຍ ນໍ ໂຕສ໋ວ ເຍີຍ ຢຽດ ຕສູ໊ງ ເຊ ເຫວີ່ຍ ຄູ້ ຝຽນ , ເຢຍ ຖສີງ ຕ້າຍ ຕຸ໊ ປ່ວນ ຄູ້ ຝຽນ ເຍີຍ ຟຸ .
46009024	ເມີ່ຍ ບົວ ຮິ້ວ ເຍີຍ , ສາຍ ຖິວ ເຍີຍ ມ່ຽນ ຢຽດ ຕສູ໊ງ ຖິວ ມປ່າ ມ່າຍ ດຸ ເຕົ້າ ຮນັ້ງ ຕຸ໊ ຕສີ້ງ ເຫຍີ່ຍ . ຮນັ້ງ ໜ່າຍ , ອ໋ອຍ ຕສຸ ເອຈ່ຍ ທຈະ ຖິວ ເຖົາ ຕຸ໊ ຕສີ້ງ ເຫຍີ່ຍ .
46009025	ໂດ໊ວ ສາຍ ເຍີຍ ມ່ຽນ ເຕົ້າໆ ອ໋ອຍ ຕສຸ ກຸ໊ນ ກັ້ນ , ໂຫະ ກັ້ນ ເຍີຍ ຊິນ ເຮ້ນ , ເຫວີ່ຍ ຕຸ໊ ນອມ ນີ້ງ . ນີ້ງ ຢ່າ ໄຮ່ ຫວ່າຍ ເຍີຍ . ມປ່າ ເຢຍ ບົວ ໂຕສ໋ວ ເຫວີ່ຍ ຕຸ໊ ຢຽດ ລິ໌ວ ໄມ້ ໄຮ່ ຫວ່າຍ ເຍີຍ ນີ້ງ .
46009026	ເຫວີ່ຍ ນ້າຍ ເຢຍ ຖິວ ມີ່ງ ໄມ້ ເຕສີ໌ຍ ຮນັ້ງ ໄມ້ ມ່າຍ ຕີ່ງ ຕສຢັ໋ງ ເຍີຍ ຕ໋ອງ . ເຢຍ ຮນັ້ງ ເບ໊າະ ຈ໋າ , ມປ່າ ໄມ້ ເຕສີ໌ຍ ຮນັ້ງ ມ່ຽນ ຫລະໄກວ້ ຫລົ່ງ ປົ໌ວ-ຈ້ວນ ເບ໊າະ ດສຢ໋າວ .
46009027	ເຢຍ ໂຫະ ເຢຍ ກັ້ນ ເຍີຍ ຊິນ ເຮ້ນ , ປຸນ ກັ້ນ ໄຮ່ ກຸ໊ນ ຕຸ໊ ຮີ່ງ ກັ້ນ . ເດສົ້າ ເຫີຍ ເຫ່ວ ມ່ຽນ ສາຍ ຖິວ , ອກະຮ້າ ເຢຍ ກັ້ນ ຕສຸ ເອກ້ມ .
46010001	ຕສວັ໋ງ ກໍ໋-ໂຢ໌ວ ອ່າ , ເຢຍ ອ໋ອຍ ເມີ່ຍ ບົວ ຈັ໋ງ ຈ໊ຽນ ບົວ ເຍີຍ ອົງ-ຖາຍ ກັນ ໂມ​ເຊ ວົ້ວ ຕສັ່ນ , ນິ່ນ ບົວ ຢຽດ ຕສູ໊ງ ຢຽມ ວົ້ວ ຕໍ໊ ບ໋ວນ ກະເດ໊ຍ , ຢຽດ ຕສູ໊ງ ຢ່າ ຢັ້ງ ເຈົ໊າ ເຈ໋ຍ ວົ້ວ ຫງ່ານ ຕສິ ຄ້ອຍ-ຊິ .
46010002	ນິ່ນ ບົວ ຢຽດ ຕສູ໊ງ ຢຽມ ບ໋ວນ ຢ່າ ຢຽມ ຄ້ອຍ ເຈ໋ຍ ວວມ ເຍີຍ ເລີ໌ຍ ເກວີຍ ໂມ​ເຊ .
46010003	ຢຽດ ຕສູ໊ງ ຫຍັ່ນ ສີງ ລີ່ງ ປຸນ ເຍີຍ ຫຮນາງ
46010004	ຢ່າ ຮົບ ສີງ ລີ່ງ ປຸນ ເຍີຍ ວວມ , ເຫວີ່ຍ ຕສຸ ນິ່ນ ບົວ ຮົບ ກັນ ນິ່ນ ບົວ ມີ່ງ ວົ້ວ ນອມ ເຫລ່ງ ເຈີ໊ຍ ເຍີຍ ຫລະເປຢີ໊ຍ ຫລ່ຽວ ທສວດ ຕ້າຍ ເຍີຍ ວວມ . ວົ້ວ ນອມ ຫລະເປຢີ໊ຍ ເຊ ກີ​ຕູ່ .
46010005	ຮນັ້ງ ຫາຍ ຢ່າ ປ່າ , ນ້າຍ ເຕີ໋ຍ ມ່ຽນ ເກົ້າ ທສ້ຳ ເຈ໋ຍ ໄມ້ ຫອບ ທິນ-ຮູ່ງ ເຍີຍ ໂຮຍ້ວ . ເຫວີ່ຍ ນ້າຍ ນິ່ນ ບົວ ເຍີຍ ເຊີຍ ຕສຸ ກວັ່ງ ຢຽມ ປວັ໊ງ ເຕີ່ຍ-ປູງ-ຮວາງ .
46010006	ນ້າຍ ເຕີ໋ຍ ສີ່ ຢຽດ ຕສູ໊ງ ໂຕສ໋ວ ຫຍູ່ງ ເຕສີ໊ຍ ຕົ໊ນ ບົວ , ໄມ້ ປຸນ ບົວ ມ່າຍ ໂຮຍ້ວ ອ໋ອຍ ໂຕສ໋ວ ຫວ່າຍ ສີ່ ຮນັ້ງ ນິ່ນ ບົວ ໂຕສ໋ວ ນໍ .
46010007	ໄມ້ ຕູ໋ງ ປ໋າຍ ໝິ່ວ-ຝັງ ຮນັ້ງ ນິ່ນ ບົວ ມ່າຍ ເຕີ໋ຍ ມ່ຽນ ປ໋າຍ ນໍ . ກີງ-ໂຊວ ເຟ້ຍ ຈ໊ຽນ ກ໊ອງ , “ ແປະ ຝີງ ເຕສວີ໌ຍ ຈ໊ຽນ ຫຍັ່ນ , ເຕສວີ໌ຍ ຈ໊ຽນ ຮົບ , ເຈ໌ຍ ຊິນ ຕ້າຍ ຢຽມ ວົ້ວ ສານ . ”
46010008	ບົວ ໄມ້ ຕູ໋ງ ໂຕສ໋ວ ຫຮຢຽນ ເຍີຍ ສີ່ ຮນັ້ງ ນິ່ນ ບົວ ມ່າຍ ເຕີ໋ຍ ມ່ຽນ ໂຕສ໋ວ ນໍ , ຖສີງ ຕ້າຍ ຢຽດ ຮນອຍ ຮນັ້ງ ມ່າຍ ອີ ຫວ່ານ ປົວ ທສິນ ລ່ານ ມ່ຽນ ຕສຸ ໄຕ່ .
46010009	ບົວ ໄມ້ ຕູ໋ງ ເສີຍ ຕສ໊ຽວ ຮນັ້ງ ນິ່ນ ບົວ ມ່າຍ ເຕີ໋ຍ ມ່ຽນ ເສີຍ ນໍ , ຖສີງ ຕ້າຍ ຕສຸ ນາງ ຫ່ອຍ ໄຕ່ .
46010010	ບົວ ໄມ້ ຕູ໋ງ ຫລະງົບ ຮນັ້ງ ນິ່ນ ບົວ ມ່າຍ ເຕີ໋ຍ ມ່ຽນ ຫລະງົບ ຕສ່ຽວ ຕສຸ ໝຽດ ແໝ່ງ ວົ້ວ ເຕົ້າ ຟິນ-ມ່ຽນ ໝຽດ ໝີ່ ອ໊ະ .
46010011	ນ້າຍ ເຕີ໋ຍ ສີ່ ຢຽດ ຕສູ໊ງ ທສວດ ຕ້າຍ ໂຕສ໋ວ ຫຍູ່ງ ເຕສີ໊ຍ ຢ່າ ເຟ້ຍ ຈ໊ຽນ ເຫວີ່ຍ ຕົ໊ນ ບົວ , ເຫວີ່ຍ ຕສຸ ບົວ ຢຽມ ເຍີຍ ເຊ ກິ໊ດໆ ລູ່ງ ເດ໊ຍ ເຊດ ເມວີ໌ຍ ເຍີຍ ຮນອຍ-ເຫຍັຍ .
46010012	ຫາຍ ເຕົ້າ ຮນ້ຳ ກັ້ນ ໂຊ້ວ ຕຸ໊ ວ້ວນ , ອ໋ອຍ ຕສຸ ໄຝ ຟິມ . ເດສ໋ຍ ໄຮ່ ດອບ .
46010013	ເມີ່ຍ ບົວ ປວັ້ງ ຕສຸ ຫຍູ່ງໆ ເສີຍ ໂຮຍ້ວ ເຍີຍ ສີ່ ເຊ ປ້າມ ມ່ຽນ ອ້າ ໂຫລ່ ປວັ້ງ ເຍີຍ ສີ່ . ມປ່າ ທິນ-ຮູ່ງ ເຂົາ ຕຸ໊ ວ້ວນ ເຍີຍ . ນິ່ນ ໄມ້ ປຸນ ເມີ່ຍ ບົວ ຕສຸ ເສີຍ ເຈ໋ຍ ດ່າງ ເມີ່ຍ ບົວ ເຍີຍ ທຈະ . ຕສຸ ເສີຍ ວົ້ວ ຕສັ່ນ , ທິນ-ຮູ່ງ ອ໋ອຍ ປຸນ ເມີ່ຍ ບົວ ມ່າຍ ເຈົ໊າ ເຖສຍ ຕຸ໊ ທສວດ ຕສ່ຽວ ມ່າຍ ທຈະ ເຕ໊ຍ ຕຸ໊ ຮີ່ງ .
46010014	ເຢຍ ຮນ້ຳ ເຍີຍ ກໍ໋-ໂຢ໌ວ ອ່າ , ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ຊິ້ມ ອກອຍ , ໄມ້ ຕູ໋ງ ປ໋າຍ ໝິ່ວ-ຝັງ .
46010015	ເຢຍ ຝຸນ ເມີ່ຍ ບົວ ມ່າຍ ທສົງ-ເມ່ງ ຕສ່ຽວ ເຖສົາ ເມີ່ຍ ບົວ ກ໊ອງ . ເມີ່ຍ ບົວ ກັ້ນ ຮນ້ຳ ໝັ່ງ ກ໋າ ເຢຍ ກ໊ອງ ເຍີຍ ຫວ່າ .
46010016	ບົວ ເຫວີ່ຍ ວົ້ວ ນອມ ແລ໌ງ ຕສີ້ງ ເຍີຍ ຕສ໊ານ ແລ໌ງ ຕສີ້ງ ທິນ-ຮູ່ງ ລິ໌ວ ຕສ່ຽວ ຮົບ , ບົວ ມ່າຍ ປ່ວນ ຈວັ່ງ ກີ​ຕູ່ ເຍີຍ ດສຢ໊າມ ໄມ້ ເຕສີ໌ຍ ? ແມະ ອກອຍ ອຈົ໊ວ ຫຍັ່ນ ວົ້ວ ຕສັ່ນ , ບົວ ມ່າຍ ປ່ວນ ຈວັ່ງ ກີ​ຕູ່ ເຍີຍ ຊິນ ໄມ້ ເຕສີ໌ຍ ?
46010017	ເຫວີ່ຍ ຕສຸ ມ່າຍ ດຸ ນອມ ອຈົ໊ວ ຮນັ້ງ ຖສີງ ຕ້າຍ ໄມ້ ກຸ໊ນ ມ່າຍ ມ່ຽນ ທສ້ຳ , ບົວ ເປ໋ນ ຢຽດ ນອມ ຊິນ , ເຫວີ່ຍ ຕສຸ ບົວ ຈວັ່ງ ວົ້ວ ນອມ ອຈົ໊ວ ຫຍັ່ນ .
46010018	ຮນ້ຳ ໝັ່ງ ກ໋າ ອິ​ສະ​ລາ​ເອນ ມ່ຽນ ! ຫຍັ່ນ ເຕສ່ຍ ເຍີຍ ກະນ້າຍ ວົ້ວ ເຕີ໋ຍ ຕສ່ຽວ ເຖສົາ ເຕສ່ຍ-ຕ້ອງ ມ່າຍ ນິ່ນ ບົວ ເຍີຍ ປ່ວນ , ໄມ້ ເຕສີ໌ຍ ?
46010019	ວົ້ວ ຫຍູ່ງ , ເຢຍ ກ໊ອງ ເຍີຍ ເອີ໋ຍ ເລີ໌ຍ ຮນັ້ງ ຫາຍ ນໍ ? ເຕສ່ຍ ປຸນ ໝິ່ວ-ຝັງ ເຍີຍ ກະນ້າຍ ມ່າຍ ຫາຍ ຫຍູ່ງ ມ່າຍ ລ່ຳ ຫລົ່ງ ? ໝິ່ວ-ຝັງ ມ່າຍ ຫາຍ ຫຍູ່ງ ມ່າຍ ລ່ຳ ຫລົ່ງ ?
46010020	ຕສູ໊ງ ໄມ້ ມ່າຍ . ເຢຍ ກ໊ອງ ເຍີຍ ເຊ , ຈັ໋ນ ເຕສ່ຍ ປຸນ ໝິ່ວ-ຝັງ ເຍີຍ ຫຍັ່ນ ຮົບ ເຊ ເຕສ່ຍ ປຸນ ມ້ຽນ ຮນັ້ງ , ໄມ້ ເຕສີ໌ຍ ເຕສ່ຍ ປຸນ ທິນ-ຮູ່ງ . ເຢຍ ຢ່າ ໄມ້ ອ໋ອຍ ເມີ່ຍ ບົວ ເຖສົາ ມ້ຽນ ຈວັ່ງ ຈ໊ຽນ ມ່າຍ ເມີ່ຍ ບົວ ເຍີຍ ປ່ວນ .
46010021	ເມີ່ຍ ບົວ ຮົບ ຕສ໊ຽວ ເຍີຍ ຕສ໊ານ , ໄມ້ ໄຮ່ ຮົບ ມ້ຽນ ເຍີຍ ຕສ໊ານ . ເມີ່ຍ ບົວ ຈວັ່ງ ຕສ໊ຽວ ເຍີຍ ເຕ້ຍ ຫຍັ່ນ , ໄມ້ ໄຮ່ ຈວັ່ງ ມ້ຽນ ເຍີຍ ເຕ້ຍ .
46010022	ບົວ ອ໋ອຍ ໂຕສ໋ວ ປຸນ ຕສ໊ຽວ ເໝວີ່ຍ ເຈັ໊ຍ ໄຟ ? ບົວ ເກົ້າ ເຮ້ນ ນິ່ນ ໄຟ ?
46010023	ມ່າຍ ເຕີ໋ຍ ມ່ຽນ ກ໊ອງ , “ ບົວ ຫຍູ່ງໆ ໂຕສ໋ວ ຕຸ໊ ເຍີຍ . ” ເຕສີ໌ຍ ເຍີຍ , ມປ່າ ໄມ້ ເຕສີ໌ຍ ຫຍູ່ງໆ ມ່າຍ ລ່ຳ ຫລົ່ງ . “ ບົວ ຫຍູ່ງໆ ໂຕສ໋ວ ຕຸ໊ ເຍີຍ , ” ມປ່າ ໄມ້ ເຕສີ໌ຍ ຫຍູ່ງໆ ໄຮ່ ເຖສີຍ ບົວ .
46010024	ຫາຍ ເຕົ້າ ໄມ້ ຕູ໋ງ ໂຕ້ວ ກັ້ນ ຕຸ໊ ຫລົງ . ອ໋ອຍ ຕສຸ ໂຕສ໋ວ ປຸນ ກະເຫຍ່ຍ ເຍີຍ ມ່ຽນ ຕຸ໊ ຫລົງ .
46010025	ຢຽມ ເຮີຍ ໝ່າຍ ເຍີຍ ຫຍູ່ງໆ ອໍ໊ ເຊວີ່ຍ ປິ່ນ ມ໌າຍ ຫຍັ່ນ . ໂຮຍ້ວ ຢ່າ ໄມ້ ຕູ໋ງ ຈັ໋ງ ຕສຸ ກ້ຳ ເດສ໋ຍ ຕ່ອງ ຕສ່ຽວ ໜ່າຍ ຫາຍ ຫຍູ່ງ ,
46010026	ເຫວີ່ຍ ຕສຸ ຮນັ້ງ ກີງ-ໂຊວ ກ໊ອງ ນໍ , “ ເດົາ-ເປີ້ຍ ເຖສົາ ຢຽມ ເດົາ-ເປີ້ຍ ເຍີຍ ໝ່ານ ໝວດ ເປ໋ນ ຕສ໊ຽວ ເຍີຍ . ”
46010027	ເຊ ກ໊ອງ ມ່າຍ ເຕົ້າ ໄມ້ ສຽນ ເຍີຍ ມ່ຽນ ທສີ້ງ ເມີ່ຍ ບົວ ມີ່ງ ຫຍັ່ນ ຫຮນາງ , ເມີ່ຍ ບົວ ຢ່າ ມ່າຍ ໂຮຍ້ວ ມີ່ງ ນໍ , ກຸ໊ນ ຫຍັ່ນ ນິ່ນ ເບ່ນ ເຍີຍ ຫຍັ່ນ ຮົບ . ໂຮຍ້ວ ຢ່າ ໄມ້ ຕູ໋ງ ຈັ໋ງ ຕສຸ ກ້ຳ ເດສ໋ຍ ຕ່ອງ ຕສ່ຽວ ໜ່າຍ ຫາຍ ຫຍູ່ງ .
46010028	ມປ່າ ເຊ ກ໊ອງ ມ່າຍ ເຕົ້າ ບົ໋ວ ເມີ່ຍ , “ ນ້າຍ ເຕີ໋ຍ ຫຍັ່ນ ຮົບ ເຊ ເຕສ່ຍ ເຈ໋ຍ ໝິ່ວ-ຝັງ ເຍີຍ , ” ເມີ່ຍ ໄມ້ ຕູ໋ງ ຫຍັ່ນ ອ໊ະ , ເຫວີ່ຍ ເຖງ ບົ໋ວ ເມີ່ຍ ວົ້ວ ເຕົ້າ ມ່ຽນ ໄມ້ ຕສຸ ຢຽມ ໂຮຍ້ວ ກ້ຳ ເດສ໋ຍ ນິ່ນ ຫຍັ່ນ ຕ່ອງ .
46010029	ນ້າຍ ເຢຍ ໄມ້ ເຕສີ໌ຍ ກ໊ອງ ເມີ່ຍ ກັ້ນ ຢຽມ ໂຮຍ້ວ ກ້ຳ ເດສ໋ຍ ຫຍັ່ນ ຕ່ອງ , ເຊ ວົ້ວ ເຕົ້າ ມ່ຽນ ກ້ຳ ເດສ໋ຍ ນິ່ນ ຫຍັ່ນ ຕ່ອງ . ວົ້ວ ຫຍູ່ງ , ເຊ ກ໊ອງ ວົ້ວ ລ່ານ ມ່ຽນ ກັ້ນ ຢຽມ ໂຮຍ້ວ ໄຮ໌ ນິ່ນ ຫຍັ່ນ ນໍ , ນິ່ນ ຕ່ອງ ໝີ່ ອ໊ະ , ຝູ່ງ ປຸນ ເຢຍ ໄມ້ ໄຮ່ ເຊວີ່ຍ ປິ່ນ ຫຍັ່ນ ?
46010030	ເຊ ກ໊ອງ ເຢຍ ແລ໌ງ ຕສີ້ງ ລິ໌ວ ທິນ-ຮູ່ງ ຖສີງ ຫຍັ່ນ , ມ່ຽນ ເຫວີ່ຍ ຫາຍ ຕິ່ວ ຕ້ານ ເຢຍ ເຫວີ່ຍ ແລ໌ງ ຕສີ້ງ ລິ໌ວ ຫຍັ່ນ ເຍີຍ ກະນ້າຍ ?
46010031	ເຫວີ່ຍ ນ້າຍ , ໄມ້ ກຸ໊ນ ເມີ່ຍ ບົວ ຫຍັ່ນ ໄຟ ຮົບ ໄຟ ໂຕສ໋ວ ຫາຍ ຫຍູ່ງ , ຢຽດ ຕສູ໊ງ ອ໋ອຍ ຕສຸ ໂຕສ໋ວ ເຫວີ່ຍ ປຸນ ມ່ຽນ ທ່າຍ ທິນ-ຮູ່ງ .
46010032	ໄມ້ ຕູ໋ງ ໂຕສ໋ວ ຫາຍ ຫຍູ່ງ ປຸນ ຢິວ​ໄທ ມ່ຽນ ໄຟ ຈັ໋ນ ໄຟ ທິນ-ຮູ່ງ ເຍີຍ ຈິວ-ປາງ ໄຮ່ ປ໌າມ ຕສຸ໌ຍ .
46010033	ອ໋ອຍ ຕສຸ ຮນັ້ງ ເຢຍ ນໍ , ໂຕສ໋ວ ຫາຍ ຫຍູ່ງ ເຢຍ ໂຕສ໋ວ ເຫວີ່ຍ ປຸນ ຕສວັ໋ງ ມ່ຽນ ອະເຮນີ້ຍ . ເຢຍ ໄມ້ ໂຕ້ວ ເຢຍ ກັ້ນ ຕຸ໊ ຫລົງ , ເຢຍ ໂຕສ໋ວ ປຸນ ຕສວັ໋ງ ມ່ຽນ ຕຸ໊ ຫລົງ , ເຫວີ່ຍ ປຸນ ນິ່ນ ບົວ ຕຸ໊ ໂອຈ໋ວ .
46011001	ເມີ່ຍ ບົວ ອ໋ອຍ ຕສຸ ຕສວດ ເຢຍ ເຍີຍ ຫຍູ່ງ , ຮນັ້ງ ເຢຍ ຕສວດ ກີ​ຕູ່ ເຍີຍ ຫຍູ່ງ ນໍ .
46011002	ເຢຍ ເທສງ ເມີ່ຍ ບົວ ເຫວີ່ຍ ຕສຸ ເມີ່ຍ ບົວ ຢຽມ ໝ່ານ ສີ່ ຕສັ່ນໆ ຈັ໋ງ ຈ໊ຽນ ເຢຍ . ເຢຍ ເຕສ໊າະ ເຢຍ ອຈ໋າວ ເຍີຍ ຕິ້ວໆ ເລີ໌ຍ ຈິວ ປຸນ ເມີ່ຍ ບົວ , ເມີ່ຍ ບົວ ຢ່າ ເອີຍ ຈ໊ຽນ ໂຕສ໋ວ .
46011003	ມປ່າ ເຢຍ ອ໋ອຍ ເມີ່ຍ ບົວ ຮິ້ວ ຕຸ໊ , ກີ​ຕູ່ ໂຕສ໋ວ ເຕົ້າໆ ມຈັ່ງ ຕອນ ເຍີຍ ມອກ໊ອງ . ໂອກ໋ ຢ່າ ໂຕສ໋ວ ເອົ໊າ ເຍີຍ ມອກ໊ອງ , ທິນ-ຮູ່ງ ຢ່າ ໂຕສ໋ວ ກີ​ຕູ່ ເຍີຍ ມອກ໊ອງ .
46011004	ເຫວີ່ຍ ນ້າຍ , ຫາຍ ເຕົ້າ ມຈັ່ງ ຕອນ ເຕົ໋າ ເກົ໋າ ໄຟ ໂຕ່ວ ທິນ-ຮູ່ງ ເຍີຍ ຫວ່າ ຢ່າ ບຢ໌ອງ ຈ໊ຽນ ມອກ໊ອງ , ວົ້ວ ເຕົ້າ ຕສ່ຽວ ປ່າຍ ຕສຸ ກີ​ຕູ່ .
46011005	ຫາຍ ເຕົ້າ ມເຊັຍ ຕອນ ເຕົ໋າ ເກົ໋າ ໄຟ ໂຕ່ວ ທິນ-ຮູ່ງ ເຍີຍ ຫວ່າ ມປ່າ ໄມ້ ບຢ໌ອງ ມອກ໊ອງ ນໍ , ປ່າຍ ຕສຸ ນິ່ນ ເຍີຍ ໂອກ໋ . ນິ່ນ ເຊ ຮນັ້ງ ເຖີຍ ມອກ໊ອງ ເຍີຍ ມເຊັຍ ຕອນ .
46011006	ເຊ ກ໊ອງ ມເຊັຍ ຕອນ ໄມ້ ບຢ໌ອງ ມອກ໊ອງ , ກຸ໊ນ ປິ່ນ ຈັ໊ບ ບະເປຢີຍ ອ໊ະ . ມປ່າ ມເຊັຍ ຕອນ ຈັ໊ບ ບະເປຢີຍ ໄຟ ເຖີຍ ມອກ໊ອງ ເຊ ໄຍ້ ໄຫ່ ເຍີຍ ສີ່ , ນິ່ນ ອ໋ອຍ ຕສຸ ບຢ໌ອງ ຈ໊ຽນ ມອກ໊ອງ .
46011007	ມຈັ່ງ ຕອນ ໄມ້ ຫອບ ຕສຸ ບຢ໌ອງ ມອກ໊ອງ , ເຫວີ່ຍ ຕສຸ ມຈັ່ງ ຕອນ ຕສວັ໊ງ ທິນ-ຮູ່ງ ຢ່າ ແອ໊ງ ທິນ-ຮູ່ງ ເຍີຍ ອຈັງ-ຫລ່າງ . ມເຊັຍ ຕອນ ຢ່າ ໂຕສ໋ວ ມຈັ່ງ ຕອນ ເຍີຍ ອຈັງ-ຫລ່າງ .
46011008	ເຫວີ່ຍ ຕສຸ ມຈັ່ງ ຕອນ ໄມ້ ເຕສີ໌ຍ ຢຽມ ມເຊັຍ ຕອນ ເຕສີ໋ຍ ຕ້າຍ , ມປ່າ ມເຊັຍ ຕອນ ຢຽມ ມຈັ່ງ ຕອນ ເຕສີ໋ຍ ຕ້າຍ .
46011009	ທິນ-ຮູ່ງ ຢ່າ ໄມ້ ເຕສີ໌ຍ ເຕສີ໋ຍ ມຈັ່ງ ຕອນ ຕ້າຍ ເຫວີ່ຍ ມເຊັຍ ຕອນ . ນິ່ນ ເຕສີ໋ຍ ມເຊັຍ ຕອນ ຕ້າຍ ເຫວີ່ຍ ມຈັ່ງ ຕອນ .
46011010	ຮນັ້ງ ໜ່າຍ , ເຫວີ່ຍ ຟິນ-ມ່ຽນ ເຍີຍ ກອນ , ມເຊັຍ ຕອນ ອ໋ອຍ ຕສຸ ບຢ໌ອງ ມອກ໊ອງ , ປິ໋ວ ເມ່ງ ຫັດ ມ໌າ ເຍີຍ ຈັ໋ງ-ໂຫ່ .
46011011	ມປ່າ ບົວ ສຽນ ຕສ໊ຽວ ເຍີຍ ມ່ຽນ , ມຈັ່ງ ມເຊັຍ , ເມີ່ຍ ອ໋ອຍ ຕສຸ ປັ່ງ ເຢຍ , ເຢຍ ອ໋ອຍ ຕສຸ ປັ່ງ ເມີ່ຍ ,
46011012	ເຫວີ່ຍ ຕສຸ ມເຊັຍ ຕອນ ຢຽມ ມຈັ່ງ ຕອນ ເຕສີ໋ຍ ຕ້າຍ . ມຈັ່ງ ຕອນ ຢ່າ ຢຽມ ມເຊັຍ ຕອນ ທສວດ ເສີຍ . ມປ່າ ໝ່ານ ໝວດ ຢຽມ ທິນ-ຮູ່ງ ຕ້າຍ .
46011013	ເມີ່ຍ ບົວ ກັ້ນ ຮນ້ຳ ໝັ່ງ ກ໋າ , ມເຊັຍ ຕອນ ເຕົ໋າ ເກົ໋າ ເຖສົາ ທິນ-ຮູ່ງ ກ໊ອງ ຫວ່າ ຢ່າ ໄມ້ ບຢ໌ອງ ມອກ໊ອງ ເຊ ຫອບ ເຍີຍ ໄຟ ?
46011014	ປ້າມ ມ່ຽນ ໂພວ-ທົງ ເຍີຍ ເຈົ໊າ ໄມ້ ເຕສີ໌ຍ ອຈ໋າວ ບົວ ຮິ້ວ ຕຸ໊ ມຈັ່ງ ຕອນ ລ່ຽວ ບະເປຢີຍ ດ໊າວ ເຊ ໄຍ້ ໄຫ່ ເຍີຍ ສີ່ ໄຟ ?
46011015	ມປ່າ ມເຊັຍ ຕອນ ລ່ຽວ ບະເປຢີຍ ດ໊າວ ເຊ ເດສວີ່ຍ ໄຫ່ . ທິນ-ຮູ່ງ ປຸນ ມເຊັຍ ຕອນ ມ່າຍ ບະເປຢີຍ ດ໊າວ ເຫວີ່ຍ ປວັງ ມອກ໊ອງ .
46011016	ເຊ ກ໊ອງ ມ່າຍ ມ່ຽນ ອ໋ອຍ ແດສງ ນ້າຍ ເຕີ໋ຍ ສີ່ , ເຢຍ ຂູງ ອ໋ອຍ ກ໊ອງ , ເຢຍ ບົວ ເຖສົາ ທິນ-ຮູ່ງ ເຍີຍ ຕສວັ໋ງ ຈິວ-ປາງ ໄມ້ ຫລົ່ງ ກັ້ນ ຫຍູ່ງ ເລີ໌ຍ ອ໊ະ .
46011017	ເຢຍ ອີ້ ຕສັ່ນ ອ໋ອຍ ອຈ໋າວ ເມີ່ຍ ບົວ ນ້າຍ ເຕີ໋ຍ ຫວ່າ , ເຢຍ ໄມ້ ເທສງ ເມີ່ຍ ບົວ , ເຫວີ່ຍ ຕສຸ ເມີ່ຍ ບົວ ກັ໊ບ ຕສຸ໊ນ ເຍີຍ ຕສຢັ້ງ ໂຫ່ ເມີ່ຍ ບົວ ຫ່ອຍ ຈິວ-ປາງ ເກົ້າ ທສ້ຳ ເຖງ .
46011018	ຕະຢ໊ຽດ , ເຢຍ ໄຮ໌ ກ໊ອງ , ຈິວ-ປາງ ກັ໊ບ ຕສຸ໊ນ ເຍີຍ ຕສຢັ້ງ ໂຫ່ ເມີ່ຍ ບົວ ປຸນ ອກອຍ ໂຕສ໋ວ ເຕສ໋ຍ ກວັ້ນ . ເຢຍ ຢ່າ ສຽນ ນ້າຍ ຫຍູ່ງ ສີ່ ຕສະເກ້ງ ມ່າຍ ເຕີ໋ຍ ເຍີຍ .
46011019	ຕ໋າຍ ຕສະເກ້ງ ອ໋ອຍ ຕສຸ ມ່າຍ ເຕີ໋ຍ ປຸນ ອກອຍ ເຍີຍ ສີ່ ເຫວີ່ຍ ປຸນ ທສີງ ເມີ່ຍ ບົວ ຫາຍ ເຕົ້າ ໂຕສ໋ວ ຕຸ໊ ຫອບ ທິນ-ຮູ່ງ ເຍີຍ ໂຮຍ້ວ .
46011020	ເມີ່ຍ ບົວ ກັ໊ບ ຕສຸ໊ນ ເຍີຍ ຕສຢັ້ງ ໂຫ່ ເມີ່ຍ ບົວ ຫຍັ່ນ ເຍີຍ ເຊ ໄມ້ ເຕສີ໌ຍ ຫຍັ່ນ ຕສ໊ຽວ ຫລຽບ ຕ້າຍ ເຫວີ່ຍ ຈັ໋ງ ນິ່ນ ວົ້ວ ຕົ໋ນ ຫຮນາງ .
46011021	ເຫວີ່ຍ ຕສຸ ຫຍັ່ນ ວົ້ວ ຕສັ່ນ , ເກ໊າະ-ມ່ຽນ ຮວາງ ຈ໊ຽນ ຫຍັ່ນ ເກ໊າະ-ມ່ຽນ ເຍີຍ ດ່າງ , ຖສີງ ຕ້າຍ ມ່າຍ ເຕີ໋ຍ ໂຮຍ້ວ ເຊຍ , ມ່າຍ ເຕີ໋ຍ ໂຢ່ວ ຕິ໊ວ ອກວິນ .
46011022	ເມີ່ຍ ບົວ ໄມ້ ມ່າຍ ເປຢົ໊າ ຢຽມ ເຫວີ່ຍ ຫຍັ່ນ ເຖສົາ ຮົບ ໄຟ ? ໄຟ ເມີ່ຍ ບົວ ໝັ່ງ ເຜຍ ທິນ-ຮູ່ງ ເຍີຍ ຈິວ-ປາງ ຢ່າ ໂຕສ໋ວ ປຸນ ມ່ຽນ ຈົ່ມ ມ່ຽນ ຕສຸ ໄຍ້ ? ເມີ່ຍ ບົວ ອ໋ອຍ ເຢຍ ຮນັ້ງ ຫາຍ ນໍ ກ໊ອງ ? ອ໋ອຍ ເຢຍ ເຫວີ່ຍ ນ້າຍ ເຕີ໋ຍ ສີ່ ເທສງ ເມີ່ຍ ບົວ ໄຟ ? ເຢຍ ຕສະເກ້ງ ! ໄມ້ ເທສງ ເມີ່ຍ ບົວ ອ໊ະ .
46011023	ເຫວີ່ຍ ຕສຸ ຕສ໊ຽວ ຈິວ ປຸນ ເຢຍ ເຍີຍ ເລີ໌ຍ ເຢຍ ຕສິ໊ບ ຕ້າຍ ຢ່າ ຈິວ ປຸນ ເມີ່ຍ ບົວ ໝີ່ ອ໊ະ . ເຊ ຕົ້ງ ຕສ໊ຽວ ເຢ​ຊູ ຕສຸ ໝ່າຍ ວົ້ວ ມ໌ວນ , ນິ່ນ ເຕສ໊າະ ອຈົ໊ວ ຕ້າຍ ,
46011024	ແລ໌ງ ຕສີ້ງ ລິ໌ວ ທິນ-ຮູ່ງ , ນິ່ນ ຕສ່ຽວ ແມະ ອກອຍ ຕ້າຍ ກ໊ອງ , “ ນ້າຍ ເຢຍ ເຍີຍ ຊິນ , ເຊ ເຫວີ່ຍ ເມີ່ຍ ບົວ . ເມີ່ຍ ບົວ ອ໋ອຍ ຕສຸ ຮນັ້ງ ນ້າຍ ໂຕສ໋ວ ເຫວີ່ຍ ຈັ໋ງ ເຢຍ . ”
46011025	ຫຍັ່ນ ລິ໌ວ ຫຮນາງ , ເຢ​ຊູ ຟີ່ ຮນັ້ງ ເຍີຍ ເຕສ໊າະ ນອມ ຕສ໊ານ ຕ້າຍ ຢ່າ ກ໊ອງ , “ ນ້າຍ ນອມ ຕສ໊ານ ເຊ ຫລົ່ງ ເຢຍ ເຍີຍ ດສຢ໊າມ ຫລຽບ ເຈ໌ຍ ເຍີຍ ຊຢັງ-ແຫງ່ງ ຫວ່າ . ເມີ່ຍ ບົວ ຫາຍ ຕສັ່ນ ຮົບ ນ້າຍ ນອມ ຕສ໊ານ , ອ໋ອຍ ຕສຸ ຮົບ ເຫວີ່ຍ ຈັ໋ງ ເຢຍ . ”
46011026	ເມີ່ຍ ບົວ ຫາຍ ຕສັ່ນ ຫຍັ່ນ ນ້າຍ ນອມ ອຈົ໊ວ , ຮົບ ນ້າຍ ນອມ ຕສ໊ານ , ເມີ່ຍ ບົວ ປຸນ ທສີງ ຕສ໊ຽວ ໄຕ່ ໝີ່ ອ໊ະ . ຮນັ້ງ ນ້າຍ ໂຕສ໋ວ ເຖົາ ນິ່ນ ແອ໋ງ ຕ້າຍ .
46011027	ເຫວີ່ຍ ນ້າຍ , ຫາຍ ເຕົ້າ ຫລະໄກວ້ ຫຍັ່ນ ຕສ໊ຽວ ເຍີຍ ອຈົ໊ວ , ຫລົ່ງ ຕສ໊ຽວ ເຍີຍ ຕສ໊ານ ຮົບ , ວົ້ວ ເຕົ້າ ຕສ່ຽວ ປ໌າມ ຕສ໊ຽວ ເຍີຍ ຊິນ ເຖສົາ ຕສ໊ຽວ ເຍີຍ ດສຢ໊າມ .
46011028	ເຕົ້າໆ ມ່ຽນ ອ໋ອຍ ຕສຸ ຕສ້າ ກັ້ນ ເຍີຍ ໂຮຍ້ວ ດ່າງ ຖສີງ ຕ້າຍ ຫຍັ່ນ ນ້າຍ ນອມ ອຈົ໊ວ , ຮົບ ນ້າຍ ນອມ ຕສ໊ານ .
46011029	ຫາຍ ເຕົ້າ ຫຍັ່ນ ໄຟ ຮົບ ຢ່າ ເຕສັ໊ຍ ໄມ້ ຕຸ໊ ຕສ໊ຽວ ເຍີຍ ຊິນ , ນິ່ນ ຫຍັ່ນ ຢ່າ ຮົບ ປຸນ ນິ່ນ ກັ້ນ ຕສຸ ຕີ່ງ ຕສຸ໌ຍ .
46011030	ເຫວີ່ຍ ນ້າຍ ເມີ່ຍ ບົວ ມ່ຽນ ທສ້ຳ ປຸ໊ດ ແປ່ງ , ເມົາ ໄຫ່ , ແອ໋ງ ມ່າຍ ເຕີ໋ຍ ໄຕ່ ໝີ່ ອ໊ະ .
46011031	ເຊ ກ໊ອງ ບົວ ຕສ້າ ກັ້ນ ເຍີຍ ໂຮຍ້ວ ດ່າງ ຕສ່ຽວ ໄມ້ ຕສຸ ທິນ-ຮູ່ງ ຕີ່ງ ຕສຸ໌ຍ .
46011032	ມປ່າ ຕສ໊ຽວ ຊ້ຽມ ບົວ ເຍີຍ ຕສຸ໌ຍ , ບົວ ຕສຸ ເບ໊າະ ອຈ໋າວ ເຫວີ່ຍ ປຸນ ບົວ ໄມ້ ຕສຸ ເຖສົາ ລູ່ງ ເດ໊ຍ ຕີ່ງ ຕສຸ໌ຍ .
46011033	ກໍ໋-ໂຢ໌ວ ອ່າ , ເຫວີ່ຍ ນ້າຍ ເມີ່ຍ ບົວ ກັ໊ບ ຕສຸ໊ນ ຫຍັ່ນ ຕສ໊ຽວ ຫລຽບ ຕ້າຍ ເຍີຍ ຫຮນາງ , ລ່ານ ອ໋ອຍ ຕສຸ ຕສົ໊ວ ລ່ານ .
46011034	ຫາຍ ເຕົ້າ ໂຮຍ້ວ ເຊຍ , ອ໋ອຍ ຕສຸ ຢຽມ ເປຢົ໊າ ຫຍັ່ນ ດ່າງ . ເຖົາ ກັ໊ບ ຕສຸ໊ນ ເຍີຍ ຕສຢັ້ງ ໂຫ່ , ເມີ່ຍ ບົວ ຕສ່ຽວ ໄມ້ ຕສຸ ຕີ່ງ ຕສຸ໌ຍ . ວົ້ວ ເຕີ໋ຍ ກັ້ນ ຫຍູ່ງ ສີ່ , ຕສົ໊ວ ເຢຍ ເຖົາ ມຕ້າຍ ເບ່ນ .
46012001	ຕສວັ໋ງ ກໍ໋-ໂຢ໌ວ ອ່າ , ເຢຍ ອ໋ອຍ ເມີ່ຍ ບົວ ເມ່ງ ແປະ ສີງ ລີ່ງ ເຖສີຍ ປຸນ ເຍີຍ ຕສີ້ງ ເຫຍີ່ຍ .
46012002	ເມີ່ຍ ບົວ ຮິ້ວ ຕຸ໊ ຕສິ້ນ ດ່າງ ເມີ່ຍ ບົວ ໄມ້ ແກ້ງ ສຽນ ເຢ​ຊູ ວົ້ວ ຕສັ່ນ , ເມີ່ຍ ບົວ ຕສຸ ທສ້ຳ-ຫຍູ່ງ ດົ໊ວ ເມີ່ຍ ບົວ ມີ່ງ ປ໋າຍ ໄມ້ ໄຮ່ ກ໊ອງ ຫວ່າ ເຍີຍ ໝິ່ວ-ຝັງ .
46012003	ເຫວີ່ຍ ນ້າຍ ເຢຍ ອ໋ອຍ ເມີ່ຍ ບົວ ຮິ້ວ ຕຸ໊ ມ່າຍ ສີງ ລີ່ງ ຕໍ້ ເຍີຍ ມ່ຽນ ໄມ້ ໄຮ່ ກ໊ອງ , “ ປຸນ ເຢ​ຊູ ຕສຸ ຕສ໋ຽວ ອ໊ະ . ” ຟີ່ ຮນັ້ງ ເຍີຍ , ທສວດ ລິ໌ວ ສີງ ລີ່ງ ຕໍ້ ເຍີຍ ມ່ຽນ , ໄມ້ ມ່າຍ ຫາຍ ເຕົ້າ ໄຮ່ ກ໊ອງ , “ ເຢ​ຊູ ໂຕສ໋ວ ຕສ໊ຽວ . ”
46012004	ສີງ ລີ່ງ ເຖສີຍ ປຸນ ເຍີຍ ຕສີ້ງ ເຫຍີ່ຍ ມ່າຍ ທສ້ຳ-ຫຍູ່ງ ມປ່າ ສີງ ລີ່ງ ເຊ ດຸ ເຕົ້າ ຮນັ້ງ .
46012005	ມ່າຍ ທສ້ຳ-ຫຍູ່ງ ຕສະເອີ໋ຍ ຟູ-ສູ ມປ່າ ເຊ ຟູ-ສູ ດຸ ເຕົ້າ ຕສ໊ຽວ ຮນັ້ງ .
46012006	ມ່າຍ ທສ້ຳ-ຫຍູ່ງ ກົງ ໂຕສ໋ວ , ມປ່າ ປຸນ ຕສວັ໋ງ ມ່ຽນ ມ່າຍ ປັ້ນ ເຕສີ່ຍ ເກ໊າະ-ມ່ຽນ ໂຕສ໋ວ ເກ໊າະ-ມ່ຽນ ເຍີຍ , ເຊ ດຸ ເຕົ້າ ທິນ-ຮູ່ງ ຮນັ້ງ .
46012007	ເຕົ້າໆ ມ່ຽນ ຕຸ໊ ຢຽດ ຫຍູ່ງ ປຸນ ທສີງ ສີງ ລີ່ງ ຢຽມ ນິ່ນ ເຍີຍ ໂຮຍ້ວ ເຫວີ່ຍ ເຖງ ຕສວັ໋ງ ມ່ຽນ ຕຸ໊ ຫລົງ .
46012008	ສີງ ລີ່ງ ປຸນ ເຕົ້າ ມ່ຽນ ໄຮ່ ກ໊ອງ ທສົງ-ເມ່ງ ເຍີຍ ຫວ່າ , ແອ໋ງ ປຸນ ກັ້ນ ເຕົ້າ ໄຮ່ ກ໊ອງ ໄກວ-ທຈ້າວ ເຍີຍ ຫວ່າ . ຢ່າ ຕົ້ງ ດຸ ເຕົ້າ ສີງ ລີ່ງ ປຸນ .
46012009	ຕົ້ງ ນ້າຍ ເຕົ້າ ສີງ ລີ່ງ ຢ່າ ປຸນ ເຕົ້າ ມ່າຍ ສຽນ ຟິມ ຢ່າ ປຸນ ກັ້ນ ເຕົ້າ ມ່າຍ ປັ້ນ ເຕສີ່ຍ ຕສໍ່ ແປ່ງ .
46012010	ແອ໋ງ ປຸນ ເຕົ້າ ໄຮ່ ໂຕສ໋ວ ບົວະ ຮ່ອງ ເຍີຍ ສີ່ , ແອ໋ງ ປຸນ ເຕົ້າ ໄຮ່ ໂຕ່ວ ທິນ-ຮູ່ງ ເຍີຍ ຫວ່າ , ຢ່າ ປຸນ ເຕົ້າ ໄຮ່ ສຳ ຕຸ໊ ທສວດ ຫາຍ ຫຍູ່ງ ຢຽມ ສີງ ລີ່ງ ຕ້າຍ , ຫາຍ ຫຍູ່ງ ຢຽມ ມ້ຽນ ຕ້າຍ . ສີງ ລີ່ງ ແອ໋ງ ປຸນ ເຕົ້າ ໄຮ່ ກ໊ອງ ກັ້ນ ຫຍູ່ງ ຫວ່າ , ແອ໋ງ ປຸນ ເຕົ້າ ໄຮ່ ຟານ ວົ້ວ ເຕີ໋ຍ ຫວ່າ .
46012011	ນ້າຍ ເຕີ໋ຍ ຢຽດ ຕສູ໊ງ ຢຽມ ວົ້ວ ເຕົ້າ ດຸ ເຕົ້າ ສີງ ລີ່ງ ຕ້າຍ . ສີງ ລີ່ງ ຢ່າ ເອີຍ ນິ່ນ ກັ້ນ ເຍີຍ ຕສະເອີ໋ຍ ຕີ່ງ ຫາຍ ເຕົ້າ ຕຸ໊ ຫາຍ ຫຍູ່ງ ຕສີ້ງ ເຫຍີ່ຍ .
46012012	ກີ​ຕູ່ ເຊ ຮນັ້ງ ຢຽດ ນອມ ຊິນ , ມ່າຍ ເຕສ໋ຍ ຫຍູ່ງ ກັ໊ບ ຈ໊ຽນ . ໄມ້ ກຸ໊ນ ມ່າຍ ເຕສ໋ຍ ຫຍູ່ງ ກັ໊ບ ຈ໊ຽນ , ຂູງ ເປ໋ນ ຢຽດ ນອມ ຊິນ ຮນັ້ງ .
46012013	ບົວ ຢ່າ ຟີ່ ຮນັ້ງ ເຍີຍ , ໄມ້ ກຸ໊ນ ຢິວ​ໄທ ມ່ຽນ ໄຟ ຈັ໋ນ , ໂຕສ໋ວ ໂນ່ວ ເຍີຍ ໄຟ ໄມ້ ໂຕສ໋ວ ໂນ່ວ ເຍີຍ , ຢຽດ ຕສູ໊ງ ຈວັ່ງ ດຸ ເຕົ້າ ສີງ ລີ່ງ ເຈ໋ຍ ເລີ໌ຍ ເປ໋ນ ຢຽດ ນອມ ຊິນ . ຢຽດ ຕສູ໊ງ ຢ່າ ຕຸ໊ ຈວັ່ງ ດຸ ເຕົ້າ ສີງ ລີ່ງ ຮົບ .
46012014	ຊິນ ໄມ້ ເຕສີ໌ຍ ມ່າຍ ດຸ ຫຍູ່ງ ຮນັ້ງ , ມ່າຍ ເຕສ໋ຍ ຫຍູ່ງ ກັ໊ບ ຈ໊ຽນ .
46012015	ເຊ ກ໊ອງ ເຕສົ໋າ ກ໊ອງ , “ ເຢຍ ໄມ້ ເຕສີ໌ຍ ປົ໌ວ , ເຢຍ ຕສ່ຽວ ໄມ້ ເຕສີ໌ຍ ໂຕສ໋ວ ຊິນ ເຍີຍ ຢຽດ ຫຍູ່ງ , ” ນ້າຍ ໄມ້ ເຕສີ໌ຍ ປຸນ ເຕສົ໋າ ໄມ້ ໂຕສ໋ວ ຊິນ ເຍີຍ ຢຽດ ຫຍູ່ງ .
46012016	ເຊ ກ໊ອງ ມນ່ອມ ຢ່າ ກ໊ອງ , “ ເຢຍ ໄມ້ ເຕສີ໌ຍ ມຕສີງ , ເຢຍ ຕສ່ຽວ ໄມ້ ເຕສີ໌ຍ ໂຕສ໋ວ ຊິນ ເຍີຍ ຢຽດ ຫຍູ່ງ , ” ນ້າຍ ໄມ້ ເຕສີ໌ຍ ປຸນ ມນ່ອມ ໄມ້ ໂຕສ໋ວ ຊິນ ເຍີຍ ຢຽດ ຫຍູ່ງ .
46012017	ເຊ ກ໊ອງ ຕສຢັ້ງ ຊິນ ຂູງ ໂຕສ໋ວ ມຕສີງ ຮນັ້ງ , ຮນັ້ງ ຫາຍ ນໍ ໄຮ່ ໝວັງ ຕຸ໊ ໄຮ໌ ? ເຊ ກ໊ອງ ຂູງ ໂຕສ໋ວ ມນ່ອມ ຮນັ້ງ , ຮນັ້ງ ຫາຍ ນໍ ໄຮ່ ຮນົ້ມ ດສຢາວ ?
46012018	ມປ່າ ທິນ-ຮູ່ງ ເອີຍ ນິ່ນ ກັ້ນ ເຍີຍ ຕສະເອີ໋ຍ ປຸນ ຊິນ ຕສັ່ງ ຢຽດ ຫຍູ່ງ ມ່າຍ ຢຽດ ຫຍູ່ງ ເຍີຍ ຕ໋ອງ ຢຽມ .
46012019	ເຊ ກ໊ອງ ຊິນ ເຍີຍ ຢຽດ ຕສູ໊ງ ຂູງ ດຸ ຫຍູ່ງ ຮນັ້ງ , ນ້າຍ ໄມ້ ໄຮ່ ເປ໋ນ ຊິນ ອ໊ະ .
46012020	ມປ່າ ຊິນ ຕສະເກ້ງ ມ່າຍ ເຕສ໋ຍ ຫຍູ່ງ ກັ໊ບ ຈ໊ຽນ ຖສີງ ຕ້າຍ ໄຮ່ ເປ໋ນ ຢຽດ ນອມ ຊິນ .
46012021	ເຫວີ່ຍ ນ້າຍ , ມຕສີງ ໄມ້ ໄຮ່ ບົ໋ວ ປົ໌ວ , “ ເຢຍ ໄມ້ ຖຈຽມ ຕສຸ ຫລົ່ງ ເມີ່ຍ . ” ມອກ໊ອງ ຢ່າ ໄມ້ ໄຮ່ ບົ໋ວ ເຕສົ໋າ , “ ເຢຍ ໄມ້ ຖຈຽມ ຕສຸ ຫລົ່ງ ເມີ່ຍ . ”
46012022	ມປ່າ ໄມ້ ເຕສີ໌ຍ ຮນັ້ງ ໜ່າຍ . ປວັດ ຊິນ ເຍີຍ ຫາຍ ຫຍູ່ງ ເມົາ ເຈ໋ຍ , ວົ້ວ ຫຍູ່ງ ບົວ ເກົ້າ ຖຈຽມ ຫລົ່ງ ເຈ໋ຍ .
46012023	ບົວ ຮນ້ຳ ຕ້າຍ ຊິນ ເຍີຍ ຫາຍ ຫຍູ່ງ ເກົ້າ ໄມ້ ທ່າຍ ເຍີຍ , ຕົ້ງ ວົ້ວ ຫຍູ່ງ ບົວ ເກົ້າ ອ໋ອຍ ຕສຸ ທ່າຍ . ໄມ້ ເປ໋ນ ໝັ່ງ ເຍີຍ ຕ໋ອງ , ເກົ້າ ອ໋ອຍ ຕສຸ ຈ້ຽມ ກວານ ຫລົງ .
46012024	ເດສວີ່ຍ ເຍີຍ ຕ໋ອງ ໄມ້ ຖຈຽມ ຕສຸ ຕສອງ . ມປ່າ ທິນ-ຮູ່ງ ກັ໊ບ ຊິນ ຕສັ່ງ ຕ້າຍ , ປຸນ ໄມ້ ທ່າຍ ເຍີຍ ຕ໋ອງ ຖສໍ່ ເກົ້າ ອ໋ອຍ ຕສຸ ທ່າຍ .
46012025	ຮນັ້ງ ໜ່າຍ ຊິນ ຖສີງ ຕ້າຍ ໄມ້ ລ່ຳ ແດສງ ຕ໋ອງ . ຊິນ ເຍີຍ ຫຍູ່ງໆ , ເມີ່ຍ ໂກ໋ວ ເຢຍ , ເຢຍ ໂກ໋ວ ເມີ່ຍ ຟີ່ ຮນັ້ງ ເຍີຍ .
46012026	ເຊ ກ໊ອງ ຊິນ ເຍີຍ ຢຽດ ຫຍູ່ງ ຕສຸ ມຸນ , ຕສຢັ້ງ ຊິນ ຕສ່ຽວ ເຖສົາ ຈ໊ຽນ ມຸນ ເດສ່ງ . ເຊ ກ໊ອງ ຊິນ ເຍີຍ ຢຽດ ຫຍູ່ງ ຕຸ໊ ມ່ຽນ ທ່າຍ , ຕສຢັ້ງ ຊິນ ຕສ່ຽວ ເຖສົາ ຈ໊ຽນ ອຈຽນ-ໂຢ້ວ ເດສ່ງ .
46012027	ເມີ່ຍ ບົວ ເຊ ກີ​ຕູ່ ເຍີຍ ຊິນ . ເມີ່ຍ ບົວ ເຕົ້າໆ ຢ່າ ໂຕສ໋ວ ຊິນ ເຍີຍ ຢຽດ ຫຍູ່ງ .
46012028	ທິນ-ຮູ່ງ ອອນ ມ່ຽນ ຢຽມ ຈິວ-ປາງ ໂຕສ໋ວ ກົງ . ຕະຢ໊ຽດ ໂຕສ໋ວ ກົງ-ໂຕສ້ , ຕະເຫຍີ່ຍ ໂຕສ໋ວ ໂຕ່ວ ຫວ່າ ມ່ຽນ , ຕະຟາມ ໂຕສ໋ວ ຟິນ-ແຊງ . ແອ໋ງ ມ່າຍ ເຕີ໋ຍ ໂຕສ໋ວ ບົວະ ຮ່ອງ ເຍີຍ ສີ່ . ມ່າຍ ເຕີ໋ຍ ໄຮ່ ຕສໍ່ ແປ່ງ , ມ່າຍ ເຕີ໋ຍ ມ່າຍ ປັ້ນ ເຕສີ່ຍ ເຖງ ມ່ຽນ , ມ່າຍ ເຕີ໋ຍ ມ່າຍ ປັ້ນ ເຕສີ່ຍ ກຸ໊ນ ສີ່ , ຢ່າ ມ່າຍ ເຕີ໋ຍ ໄຮ່ ກ໊ອງ ກັ້ນ ຫຍູ່ງ ຫວ່າ .
46012029	ນິ່ນ ບົວ ໄມ້ ເຕສີ໌ຍ ຢຽດ ຕສູ໊ງ ໂຕສ໋ວ ກົງ-ໂຕສ້ , ໄຟ ໂຕ່ວ ຫວ່າ ມ່ຽນ , ໄຟ ຟິນ-ແຊງ . ໄມ້ ເຕສີ໌ຍ ຢຽດ ຕສູ໊ງ ໄຮ່ ໂຕສ໋ວ ບົວະ ຮ່ອງ ເຍີຍ ສີ່ ,
46012030	ໄຟ ໄຮ່ ຕສໍ່ ແປ່ງ , ໄຟ ໄຮ່ ກ໊ອງ ກັ້ນ ຫຍູ່ງ ຫວ່າ , ໄຟ ໄຮ່ ຟານ ວົ້ວ ຫຍູ່ງ ຫວ່າ .
46012031	ເມີ່ຍ ບົວ ອ໋ອຍ ຕສຸ ຈອມ ໂຮຍ້ວ ລໍ໌ ເກົ້າ ຫລົ່ງ ຈ໊ຽນ ເຈ໋ຍ ເຍີຍ ຕສີ້ງ ເຫຍີ່ຍ . ມປ່າ ມ່າຍ ຕິ່ວ ເຈົ໊າ ເກົ້າ ຫລົງ ເຈ໋ຍ , ເຢຍ ອ໋ອຍ ປຸນ ເມີ່ຍ ບົວ ຮິ້ວ .
46013001	ເຊ ກ໊ອງ ເຢຍ ໄຮ່ ກ໊ອງ ເດສ່ງ ລູ່ງ ເດ໊ຍ ມ່ຽນ ເຍີຍ ຫວ່າ , ຢ່າ ໄຮ່ ກ໊ອງ ຟິນ-ມ່ຽນ ເຍີຍ ຫວ່າ , ມປ່າ ເຢຍ ໄມ້ ຮນ້ຳ ມ່ຽນ , ເຢຍ ກ໊ອງ ເຍີຍ ຫວ່າ ຕສ່ຽວ ຮນັ້ງ ເບ໊າະ ລໍ່ ມອງໆ ເຍີຍ , ຢ່າ ຮນັ້ງ ອກ໊າບ ທສ່າວ ເຕສີ໊ຍ ບຸຍ ແທສນໆ ວົ້ວ ນໍ .
46013002	ເຊ ກ໊ອງ ເຢຍ ມ່າຍ ຕສີ້ງ ເຫຍີ່ຍ ໄຮ່ ໂຕ່ວ ທິນ-ຮູ່ງ ເຍີຍ ຫວ່າ , ຢ່າ ໄຮ່ ເມ່ງ ແປະ ຢຽດ ຕສູ໊ງ ໄມ້ ແກ້ງ ບຢ໋າງ ຢ້າງ ເຍີຍ ສີ່ , ຢ່າ ມ່າຍ ຫຍູ່ງໆ ວ່ວນ ຕສາງ , ຢ່າ ມ່າຍ ສຽນ ຟິມ ເຮ້ນ , ຕສູ໊ງ ໄຮ່ ເຫ່ວ ຕຸ໊ ບົງ ຖຸຍ , ມປ່າ ເຢຍ ໄມ້ ຮນ້ຳ ມ່ຽນ , ເຢຍ ຕສ່ຽວ ໄມ້ ຕສີ່ ຕສິ້ນ ອ໊ະ .
46013003	ເຊ ກ໊ອງ ເຢຍ ເຕສ໊າະ ເຢຍ ມ່າຍ ເຍີຍ ຢຽດ ຕສູ໊ງ ກະນ້າຍ ປຸນ ມ່ຽນ ຈົ່ມ ມ່ຽນ , ລ່ຽມ ກັ້ນ ເຍີຍ ຊິນ ຈິວ ປຸນ ມ່ຽນ ປົ໊ວ ກວັ່ງ , ມປ່າ ເຢຍ ໄມ້ ຮນ້ຳ ມ່ຽນ ນໍ , ເຢຍ ໂຕສ໋ວ ເຍີຍ ຢຽດ ຕສູ໊ງ ເຊ ໄມ້ ເຖງ ເຢຍ ຕຸ໊ ຫລົງ .
46013004	ເຊ ກ໊ອງ ຮນ້ຳ ມ່ຽນ , ຕສ່ຽວ ໂຕສ໋ວ ຕຸ໊ ໂຮຍ້ວ ດ໊າວ ຢ່າ ໂຕສ໋ວ ຫລົງ ປຸນ ມ່ຽນ . ເຊ ກ໊ອງ ຮນ້ຳ ມ່ຽນ , ຕສ່ຽວ ໄມ້ ເໝວີ່ຍ ເຈັ໊ຍ , ໄມ້ ເທສງ-ໂຮລ , ໄມ້ ໂຕສ໋ວ ເໝົາ ,
46013005	ໄມ້ ໂຕສ໋ວ ຮນັ້ງ ໄມ້ ເຕສັ໊ຍ ເລີ໌ຍ ນໍ . ເຊ ກ໊ອງ ຮນ້ຳ ມ່ຽນ , ຕສ່ຽວ ໄມ້ ໂຕ້ວ ກັ້ນ ຕຸ໊ ຫລົງ , ໄມ້ ເຖຈຍ ເຈ໌ຍ ຊຽບ , ໄມ້ ຈັ໋ງ ມ່ຽນ ໂຕສ໋ວ ຕ່ອງ ເຍີຍ ສີ່ .
46013006	ເຊ ກ໊ອງ ຮນ້ຳ ມ່ຽນ , ຕສ່ຽວ ໄມ້ ອະເຮນີ້ຍ ຫວ່າຍ ເຍີຍ ສີ່ , ຂູງ ອະເຮນີ້ຍ ຕສຽນ ເລີ໌ຍ ຮນັ້ງ .
46013007	ເຊ ກ໊ອງ ຮນ້ຳ ມ່ຽນ , ຕສ່ຽວ ຢຽມ ໝ່ານ ສີ່ ໄຮ່ ເຕ໊ຍ ຕຸ໊ , ຢຽມ ໝ່ານ ສີ່ ມ່າຍ ສຽນ ຟິມ , ຢຽມ ໝ່ານ ສີ່ ມ່າຍ ລ່ຳ ຮນ້ຳ ຕ໋ອງ , ຢຽມ ໝ່ານ ສີ່ ຢ່າ ມ່າຍ ໜ່ອຍ .
46013008	ຮນ້ຳ ມ່ຽນ ເຍີຍ ວົ້ວ ຫຍູ່ງ ໂຮຍ້ວ ຢຽດ ລິ໌ວ ໄມ້ ໄຮ່ ເດສ່ງ . ໂຕ່ວ ທິນ-ຮູ່ງ ເຍີຍ ຫວ່າ ມປ່າ ໄມ້ ຕຸ໊ ຢຽດ ລິ໌ວ ໂຕ່ວ , ຕສູ໊ງ ອ໋ອຍ ເຈ໋ຍ ເດສ່ງ . ມ່າຍ ຕສີ້ງ ເຫຍີ່ຍ ກ໊ອງ ກັ້ນ ຫຍູ່ງ ຫວ່າ , ມປ່າ ມ່າຍ ນອມ ຮນອຍ ນ້າຍ ເຕີ໋ຍ ຫວ່າ ຕສູ໊ງ ອ໋ອຍ ຕສຸ ປ່າ ອ໊ະ . ມ່າຍ ວ່ວນ ຕສາງ ມປ່າ ອ໋ອຍ ດ໊ອດ ເດສ່ງ ,
46013009	ເຫວີ່ຍ ຕສຸ ບົວ ເຍີຍ ວ່ວນ ຕສາງ ເຊ ໄມ້ ຕຸ້ນ ຢຸ້ນ . ບົວ ໂຕ່ວ ທິນ-ຮູ່ງ ເຍີຍ ຫວ່າ ຢ່າ ໂຕ່ວ ໄມ້ ຕຸ້ນ ຢຸ້ນ .
46013010	ມປ່າ ຕຸ້ນ ຢຸ້ນ ເຍີຍ ຢ໊ຽດ ເຖົາ , ໄມ້ ຕຸ້ນ ຢຸ້ນ ເຍີຍ ຕສ່ຽວ ເຈ໋ຍ ໝີ່ ອ໊ະ .
46013011	ເຢຍ ໂຕສ໋ວ ຝຸຈ໊ວຍ ເຍີຍ ຕສຢັ້ງ ໂຫ່ , ເຢຍ ກ໊ອງ ຫວ່າ ຮນັ້ງ ຝຸຈ໊ວຍ , ໂຮຍ້ວ ຢ່າ ຮນັ້ງ ຝຸຈ໊ວຍ , ຕ໊າ ຕສະເອີ໋ຍ ຢ່າ ຮນັ້ງ ຝຸຈ໊ວຍ ເຍີຍ ຕສະເອີ໋ຍ ນໍ . ມປ່າ ເຢຍ ເປ໋ນ ຕົ້ມ ມ່ຽນ ເຢຍ ຕສ່ຽວ ກວັ່ງ , ໄມ້ ໂຕສ໋ວ ຝຸຈ໊ວຍ ເຍີຍ ສີ່ .
46013012	ອີ້ ຕສັ່ນ ບົວ ຮນັ້ງ ໝັ່ງ ກີ໋ງ ນໍ , ຂູງ ປວັດ ໂລ່ວໆ ວົ້ວ . ມປ່າ ເຖົາ ວົ້ວ ຕສັ່ນ ບົວ ຕສ່ຽວ ປວັດ ຮມຽນ ຕ໋ອຍ ຮມຽນ . ເຢຍ ອີ້ ຕສັ່ນ ຮິ້ວ ຕຸ໊ ເຕີ໋ຍ , ເຖົາ ວົ້ວ ຕສັ່ນ ເຢຍ ຕສ່ຽວ ຮິ້ວ ຕຸ໊ ເດສ່ງ , ຮນັ້ງ ທິນ-ຮູ່ງ ຮິ້ວ ເດສ່ງ ເຢຍ ນໍ .
46013013	ມປ່າ ອີ້ ຕສັ່ນ ຖສໍ່ ມ່າຍ ປົວ ຫຍູ່ງ ຢຽມ ຈ໊ຽນ . ມ່າຍ ສຽນ ຟິມ , ມ່າຍ ລ່ຳ ຮນ້ຳ ຕ໋ອງ , ມ່າຍ ລ່ານ ຮນ້ຳ ລ່ານ . ມປ່າ ເກົ້າ ໂຮລ ເຈ໋ຍ ເຊ ລ່ານ ຮນ້ຳ ລ່ານ .
46014001	ຕະຢ໊ຽດ ເມີ່ຍ ບົວ ອ໋ອຍ ຕສຸ ຮນ້ຳ ມ່ຽນ . ຢ່າ ອ໋ອຍ ຕສຸ ຈອມ ໂຮຍ້ວ ລໍ໌ ສີງ ລີ່ງ ປຸນ ຕ້າຍ ເຍີຍ ຕສີ້ງ ເຫຍີ່ຍ . ເກົ້າ ຫລົ່ງ ຈ໊ຽນ ເຈ໋ຍ , ອ໋ອຍ ຕສຸ ລໍ໌ ຕສີ້ງ ເຫຍີ່ຍ ໂຕ່ວ ທິນ-ຮູ່ງ ເຍີຍ ຫວ່າ .
46014002	ຫາຍ ເຕົ້າ ກ໊ອງ ກັ້ນ ຫຍູ່ງ ຫວ່າ ເຊ ໄມ້ ເຕສີ໌ຍ ເຖສົາ ມ່ຽນ ກ໊ອງ , ນິ່ນ ເຖສົາ ທິນ-ຮູ່ງ ກ໊ອງ , ເຫວີ່ຍ ຕສຸ ໄມ້ ມ່າຍ ຫາຍ ເຕົ້າ ໝວັງ ຕຸ໊ ຮິ້ວ ນິ່ນ ເຍີຍ ຫວ່າ . ນິ່ນ ຫລົ່ງ ສີງ ລີ່ງ ເຍີຍ ທຈະ ກ໊ອງ ໄມ້ ແກ້ງ ບຢ໋າງ ຢ້າງ ເຍີຍ ເຈົ໊າ .
46014003	ມປ່າ , ໂຕ່ວ ທິນ-ຮູ່ງ ເຍີຍ ຫວ່າ ວົ້ວ ເຕົ້າ ເຖສົາ ມ່ຽນ ກ໊ອງ ເຫວີ່ຍ ເຖສີຍ ນິ່ນ ບົວ ເຈ໌ຍ ຕ້າຍ , ຂວິນ ນິ່ນ ບົວ , ຢ່າ ອອນ ນິ່ນ ບົວ ເຍີຍ ໂຮຍ້ວ .
46014004	ກ໊ອງ ກັ້ນ ຫຍູ່ງ ຫວ່າ ວົ້ວ ເຕົ້າ ຂູງ ເຖສີຍ ຕຸ໊ ກັ້ນ ຮນັ້ງ , ມປ່າ ໂຕ່ວ ທິນ-ຮູ່ງ ເຍີຍ ຫວ່າ ວົ້ວ ເຕົ້າ ເຖສີຍ ຈິວ-ປາງ .
46014005	ເຢຍ ອ໋ອຍ ເມີ່ຍ ບົວ ໂມ໌ວ ລ່ານ ໄຮ່ ກ໊ອງ ກັ້ນ ຫຍູ່ງ ຫວ່າ . ມປ່າ ເຢຍ ເກົ້າ ອ໋ອຍ ເມີ່ຍ ບົວ ໄຮ່ ໂຕ່ວ ທິນ-ຮູ່ງ ເຍີຍ ຫວ່າ . ໂຕ່ວ ທິນ-ຮູ່ງ ເຍີຍ ຫວ່າ ວົ້ວ ເຕົ້າ ເຊ ເກົ້າ ຫລົ່ງ ຈ໊ຽນ ກ໊ອງ ກັ້ນ ຫຍູ່ງ ຫວ່າ ວົ້ວ ເຕົ້າ , ທສວດ ລິ໌ວ ມ່າຍ ມ່ຽນ ໄຮ່ ຟານ ວົ້ວ ເຕີ໋ຍ ຫວ່າ ເຫວີ່ຍ ເຖສີຍ ຕສວັ໋ງ ຈິວ-ປາງ .
46014006	ຕສວັ໋ງ ກໍ໋-ໂຢ໌ວ ອ່າ , ເຊ ກ໊ອງ ເຢຍ ມີ່ງ ເຖົາ ເມີ່ຍ ບົວ ໜ່າຍ ຢ່າ ກ໊ອງ ກັ້ນ ຫຍູ່ງ ຫວ່າ , ນ້າຍ ເຖງ ເມີ່ຍ ບົວ ຕຸ໊ ຫາຍ ຫຍູ່ງ ຫລົງ ? ໄມ້ ເຖງ ຢຽດ ຫຍູ່ງ , ທສວດ ລິ໌ວ ເຢຍ ກ໊ອງ ທິນ-ຮູ່ງ ຫລ່າວ ຢ້າງ ເຍີຍ ສີ່ , ໄຟ ກ໊ອງ ໂຈ໋ວ ໄກວ-ທຈ້າວ ຫວ່າ , ໄຟ ໂຕ່ວ ທິນ-ຮູ່ງ ເຍີຍ ຫວ່າ , ໄຟ ອຈ໋າວ ຢຽດ ຫຍູ່ງ ເມີ່ຍ ບົວ .
46014007	ໄມ້ ມ່າຍ ແໝ່ງ ເຍີຍ ກະນ້າຍ ຮນັ້ງ ເຮລົ້າ-ດົ້ງ ໜູ ເຖສົາ ຕ້ານ ປ້າ ໄຮ່ ມ່າຍ ເຖຈຍ ບຸຍ ເຍີຍ . ມປ່າ ເຊ ກ໊ອງ ເຖຈຍ ບຸຍ ໄມ້ ເມ່ງ , ໝວັງ ເຍີຍ ມ່ຽນ ຮນັ້ງ ຫາຍ ນໍ ໄຮ່ ຮິ້ວ ຕຸ໊ ປຢົ໊ມ ໄຟ ພັດ ຫາຍ ຫຍູ່ງ ໂພວ ?
46014008	ເຊ ກ໊ອງ ປຢົ໊ມ ດສັດ , ເຖຈຍ ຢ່າ ໄມ້ ເມ່ງ , ແປງ ຮນັ້ງ ຫາຍ ນໍ ໄຮ່ ຮິ້ວ ຕຸ໊ ຫລິ່ວ ເລີ໌ຍ ມີ່ງ ເບ໊າະ ຈ໋າ ?
46014009	ເມີ່ຍ ບົວ ຟີ່ ຮນັ້ງ ເຍີຍ . ເຊ ກ໊ອງ ເມີ່ຍ ບົວ ໄມ້ ກ໊ອງ ໝວັງ ຕຸ໊ ຮິ້ວ ເຍີຍ ຫວ່າ , ຫາຍ ເຕົ້າ ໄຮ່ ຮິ້ວ ຕຸ໊ ເມີ່ຍ ບົວ ກ໊ອງ ຫາຍ ຫຍູ່ງ ? ເຊ ຮນັ້ງ ກ໊ອງ ຫວ່າ ປຸນ ດສຢ໋າວ ສາວ ຮນັ້ງ .
46014010	ນ້າຍ ນອມ ປ້າມ ເກນ ມ່າຍ ເຕສ໋ຍ ! ເຕສ໋ຍ ຫຍູ່ງ ຫວ່າ ມປ່າ ໄມ້ ມ່າຍ ຢຽດ ຫຍູ່ງ ຫວ່າ ໄມ້ ມ່າຍ ເອີ໋ຍ ເລີ໌ຍ .
46014011	ເຊ ກ໊ອງ ເຢຍ ໄມ້ ເມ່ງ ແປະ ເຖສົາ ເຢຍ ກ໊ອງ ຫວ່າ ວົ້ວ ລ່ານ ມ່ຽນ ເຍີຍ ຫວ່າ , ນິ່ນ ຕສ່ຽວ ຮິ້ວ ຕຸ໊ ເຢຍ ເຖສົາ ນິ່ນ ກັ້ນ ຝີງ . ເຢຍ ຢ່າ ຮິ້ວ ຕຸ໊ ນິ່ນ ເຖສົາ ເຢຍ ກັ້ນ ຝີງ .
46014012	ຮນັ້ງ ໜ່າຍ , ເຫວີ່ຍ ຕສຸ ເມີ່ຍ ບົວ ຈອມ ໂຮຍ້ວ ອ໋ອຍ ຕຸ໊ ສີງ ລີ່ງ ເຍີຍ ຕສີ້ງ ເຫຍີ່ຍ , ຫລົ່ງ ຈ໊ຽນ ເຈ໋ຍ ເມີ່ຍ ບົວ ອ໋ອຍ ຕສຸ ລໍ໌ ຕົ້ງ ເກົ້າ ໄຮ່ ເຖສີຍ ຈິວ-ປາງ ວົ້ວ ຫຍູ່ງ ຕສີ້ງ ເຫຍີ່ຍ .
46014013	ເຫວີ່ຍ ນ້າຍ , ຫາຍ ເຕົ້າ ກ໊ອງ ກັ້ນ ຫຍູ່ງ ຫວ່າ , ອ໋ອຍ ຕສຸ ໂທ້ ສີງ ລີ່ງ ເຍີຍ ຕສີ້ງ ເຫຍີ່ຍ ໄຮ່ ຟານ ວົ້ວ ຫຍູ່ງ ຫວ່າ .
46014014	ເຊ ກ໊ອງ ເຢຍ ຫລົ່ງ ກັ້ນ ຫຍູ່ງ ຫວ່າ ເຕົ໋າ ເກົ໋າ , ນ້າຍ ເຊ ເຢຍ ເຍີຍ ລີ່ງ ວ່ວນ ເຕົ໋າ ເກົ໋າ , ມປ່າ ເກວນ ໄມ້ ຕສຸ ເຢຍ ເຍີຍ ໂຮຍ້ວ .
46014015	ວົ້ວ ຫຍູ່ງ , ເຢຍ ອ໋ອຍ ຕສຸ ຮນັ້ງ ຫາຍ ນໍ ໂຕສ໋ວ ? ເຢຍ ອ໋ອຍ ຫລົ່ງ ເຢຍ ເຍີຍ ລີ່ງ ວ່ວນ ເຕົ໋າ ເກົ໋າ ມປ່າ ເຢຍ ຢ່າ ອ໋ອຍ ຫລົ່ງ ເຢຍ ເຍີຍ ໂຮຍ້ວ ເຕົ໋າ ເກົ໋າ . ເຢຍ ອ໋ອຍ ຫລົ່ງ ເຢຍ ເຍີຍ ລີ່ງ ວ່ວນ ປ໋າວ ດສູງ , ຢ່າ ອ໋ອຍ ຫລົ່ງ ເຢຍ ເຍີຍ ໂຮຍ້ວ ປ໋າວ .
46014016	ເຊ ກ໊ອງ ຂູງ ຫລົ່ງ ລີ່ງ ວ່ວນ ແລ໌ງ ຕສີ້ງ ທິນ-ຮູ່ງ , ເມີ່ຍ ແລ໌ງ ຕສີ້ງ ລິ໌ວ , ຕົ້ງ ຢຽມ ວົ້ວ ໝວັງ ມປ່າ ໄມ້ ຮິ້ວ ວົ້ວ ເຕີ໋ຍ ຫວ່າ ເຍີຍ ມ່ຽນ , ຮນັ້ງ ຫາຍ ນໍ ໄຮ່ ເຖສົາ ຈ໊ຽນ ກ໊ອງ , “ ອາ​ເມນ ” ? ນິ່ນ ໄມ້ ຮິ້ວ ຕຸ໊ ເມີ່ຍ ກ໊ອງ ຫາຍ ຫຍູ່ງ .
46014017	ໄມ້ ກຸ໊ນ ເມີ່ຍ ແລ໌ງ ຕສີ້ງ ທິນ-ຮູ່ງ ຢ່າ ກ໊ອງ ຕຸ໊ ດົ່ງ ຫາຍ ຫລົງ , ນ້າຍ ຢຽດ ເຕີ໋ຍ ຢ່າ ໄມ້ ເຖສີຍ ວົ້ວ ເຕົ້າ .
46014018	ເຢຍ ແລ໌ງ ຕສີ້ງ ທິນ-ຮູ່ງ , ເຢຍ ກ໊ອງ ກັ້ນ ຫຍູ່ງ ຫວ່າ ເກົ້າ ທສ້ຳ ເມີ່ຍ ບົວ ຕສວັ໋ງ ມ່ຽນ .
46014019	ມປ່າ ຈິວ-ປາງ ກັ໊ບ ຕສຸ໊ນ ເຍີຍ ຕສຢັ້ງ ໂຫ່ ເຢຍ ອ໋ອຍ ກ໊ອງ ປຢາ ໂຈ໋ວ ໝວັງ ຕຸ໊ ຮິ້ວ ເຍີຍ ຫວ່າ ອຈ໋າວ ມ່ຽນ , ເກົ້າ ຫລົງ ກ໊ອງ ຢຽດ ທສິນ ຢຽດ ຫວ່ານ ໂຈ໋ວ ກັ້ນ ຫຍູ່ງ ຫວ່າ .
46014020	ຕສວັ໋ງ ກໍ໋-ໂຢ໌ວ ອ່າ , ເມີ່ຍ ບົວ ຮນ້ຳ ເຍີຍ ເຈົ໊າ , ໄມ້ ຕູ໋ງ ຮນັ້ງ ຝຸຈ໊ວຍ ນໍ ຮນ້ຳ . ໂຕສ໋ວ ຫວ່າຍ ສີ່ ອ໋ອຍ ຕສຸ ຮນັ້ງ ກູ້ ງວ໌າ ນໍ , ມປ່າ ເມີ່ຍ ບົວ ຮນ້ຳ ເຍີຍ ເຈົ໊າ ອ໋ອຍ ຕສຸ ຮນັ້ງ ຕົ້ມ ມ່ຽນ ອ໊ະ .
46014021	ກີງ-ໂຊວ ເຟ້ຍ ຈ໊ຽນ ກ໊ອງ , “ ຕສ໊ຽວ ກ໊ອງ , ‘ ເຢຍ ອ໋ອຍ ຫລົ່ງ ກ໊ອງ ກັ້ນ ຫຍູ່ງ ຫວ່າ ເຍີຍ ມ່ຽນ , ມປ່າ ນິ່ນ ບົວ ຖສໍ່ ໄມ້ ອ໋ອຍ ໝວັງ ເຢຍ ເຍີຍ ຫວ່າ . ’ ”
46014022	ຮນັ້ງ ໜ່າຍ , ກ໊ອງ ກັ້ນ ຫຍູ່ງ ຫວ່າ ເຊ ໂຕສ໋ວ ຈັ໋ງ-ໂຫ່ ປຸນ ໄມ້ ສຽນ ເຍີຍ ມ່ຽນ , ໄມ້ ເຕສີ໌ຍ ປຸນ ສຽນ ເຍີຍ ມ່ຽນ . ໂຕ່ວ ທິນ-ຮູ່ງ ເຍີຍ ຫວ່າ ເຊ ໂຕສ໋ວ ຈັ໋ງ-ໂຫ່ ປຸນ ສຽນ ເຍີຍ ມ່ຽນ , ໄມ້ ເຕສີ໌ຍ ປຸນ ໄມ້ ສຽນ ເຍີຍ ວົ້ວ ເຕີ໋ຍ .
46014023	ວົ້ວ ຫຍູ່ງ , ເຊ ກ໊ອງ ຈິວ-ປາງ ເຍີຍ ຕສວັ໋ງ ມ່ຽນ ກັ໊ບ ຕສຸ໊ນ ເຍີຍ ຕສຢັ້ງ ໂຫ່ ມ່ຽນ ລົ່ມ ດສ້ອຍ ກ໊ອງ ກັ້ນ ຫຍູ່ງ ຫວ່າ , ແອ໋ງ ມ່າຍ ເຕີ໋ຍ ໄມ້ ຮິ້ວ ນ້າຍ ຫຍູ່ງ ຫວ່າ ເຍີຍ ມ່ຽນ ໄຟ ໄມ້ ສຽນ ເຍີຍ ມ່ຽນ ເປັຍ ຕ້າຍ , ນິ່ນ ບົວ ໄມ້ ເຕສີ໌ຍ ອ໋ອຍ ກ໊ອງ ເມີ່ຍ ບົວ ປຸ໊ດ ດິນ ຊ່າະ ?
46014024	ມປ່າ , ເຊ ກ໊ອງ ເຕົ້າໆ ໂຕ່ວ ທິນ-ຮູ່ງ ເຍີຍ ຫວ່າ ແອ໋ງ ມ່າຍ ໄມ້ ສຽນ ເຍີຍ ມ່ຽນ ໄຟ ໄມ້ ຮິ້ວ ວົ້ວ ເຕີ໋ຍ ກັ້ນ ຫຍູ່ງ ຫວ່າ ເຍີຍ ມ່ຽນ ເປັຍ ຕ້າຍ , ນິ່ນ ໄຮ໌ ເຍີຍ ຢຽດ ຕສູ໊ງ ຕສ່ຽວ ປຸນ ນິ່ນ ຮິ້ວ ຕີ່ງ ນິ່ນ ມ່າຍ ຕສຸ໌ຍ ຢ່າ ຕສຸ ຕີ່ງ ຕສຸ໌ຍ ໝີ່ ອ໊ະ .
46014025	ນິ່ນ ຢຽມ ໂຮຍ້ວ ປີ໋ງ ຈ໊ຽນ ເຍີຍ ສີ່ ຢ່າ ທສວດ ເດສ່ງ ຕ້າຍ ອ໊ະ , ນິ່ນ ຕສ່ຽວ ພົວະ ເອຈ່ຍ ເດົາ ປ໋າຍ ທິນ-ຮູ່ງ ຫຍ່ຽມ , “ ທິນ-ຮູ່ງ ຕສະເກ້ງ ຢຽມ ເມີ່ຍ ບົວ ບຸດົ໋ງ ອ໊ະ . ”
46014026	ຕສວັ໋ງ ກໍ໋-ໂຢ໌ວ ອ່າ , ເຢຍ ເຍີຍ ເອີ໋ຍ ເລີ໌ຍ ເຊ ຮນັ້ງ ນ້າຍ . ເມີ່ຍ ບົວ ກັ໊ບ ຕສຸ໊ນ ໂຕສ໋ວ ເລີ໌ຍ-ປ໋າຍ ເຍີຍ ຕສຢັ້ງ ໂຫ່ , ເກ໊າະ-ມ່ຽນ ມ່າຍ ເຕີ໋ຍ ມ່າຍ ດສູງ , ມ່າຍ ເຕີ໋ຍ ອຈ໋າວ ເລີ໌ຍ , ມ່າຍ ເຕີ໋ຍ ກ໊ອງ ທິນ-ຮູ່ງ ຫລ່າວ ຢ້າງ ເຍີຍ ສີ່ , ມ່າຍ ເຕີ໋ຍ ກ໊ອງ ກັ້ນ ຫຍູ່ງ ຫວ່າ , ແອ໋ງ ມ່າຍ ເຕີ໋ຍ ຟານ ວົ້ວ ເຕີ໋ຍ ຫວ່າ . ອ໋ອຍ ຕສຸ ໂຕສ໋ວ ຫຍູ່ງໆ ເຫວີ່ຍ ເຖສີຍ ຈິວ-ປາງ ເຮ້ນ ເຈ໌ຍ ຕ້າຍ .
46014027	ເຊ ກ໊ອງ ມ່າຍ ມ່ຽນ ກ໊ອງ ກັ້ນ ຫຍູ່ງ ຫວ່າ , ຂູງ ປຸນ ອີ ລ່ານ , ທສ້ຳ ເຈ໋ຍ ເຖົາ ປົວ ລ່ານ ກ໊ອງ . ຢ່າ ອ໋ອຍ ຕສຸ ຢຽດ ລ່ານ ກ໊ອງ ລິ໌ວ ຢຽດ ລ່ານ ຖສີງ ຕ້າຍ ກ໊ອງ . ແອ໋ງ ອ໋ອຍ ຕສຸ ມ່າຍ ເຕົ້າ ຟານ .
46014028	ເຊ ກ໊ອງ ໄມ້ ມ່າຍ ມ່ຽນ ໄຮ່ ຟານ ນໍ , ອ໋ອຍ ກ໊ອງ ກັ້ນ ຫຍູ່ງ ຫວ່າ ວົ້ວ ລ່ານ ອ໋ອຍ ຕສຸ ໄມ້ ຕູ໋ງ ກ໊ອງ ອ໊ະ . ຂູງ ອ໋ອຍ ຕສຸ ຢຽມ ກັ້ນ ເຍີຍ ໂຮຍ້ວ ເຖສົາ ນິ່ນ ກັ້ນ ກ໊ອງ ຢ່າ ເຖສົາ ທິນ-ຮູ່ງ ກ໊ອງ .
46014029	ປຸນ ອີ ໄຟ ປົວ ລ່ານ ໂຕ່ວ ທິນ-ຮູ່ງ ເຍີຍ ຫວ່າ , ມປ່າ ໝວັງ ເຍີຍ ມ່ຽນ ຢ່າ ອ໋ອຍ ຕສຸ ຕສ້າ ໝັ່ງ ວົ້ວ ເຕີ໋ຍ ຫວ່າ .
46014030	ເຊ ກ໊ອງ ເຕສວີ໌ຍ ວົ້ວ ເຍີຍ ມ່ຽນ ມ່າຍ ເຕົ້າ ຕສິ໊ບ ທິນ-ຮູ່ງ ຫລ່າວ ຢ້າງ ເຍີຍ ສີ່ ອ໋ອຍ ໂຕ່ວ ບົ໋ວ ມ່ຽນ , ກ໊ອງ ຈ໊ຽນ ຫວ່າ ວົ້ວ ເຕົ້າ ອ໋ອຍ ຕສຸ ຕີ້ງ ເອຈ່ຍ .
46014031	ເມີ່ຍ ບົວ ເຕົ້າໆ ໂຕ່ວ ທິນ-ຮູ່ງ ເຍີຍ ຫວ່າ ຕຸ໊ ເຍີຍ , ມປ່າ ອ໋ອຍ ຕສຸ ຢຽດ ລ່ານ ກ໊ອງ ລິ໌ວ ຢຽດ ລ່ານ ຖສີງ ຕ້າຍ ກ໊ອງ ເຫວີ່ຍ ອຈ໋າວ ຕສວັ໋ງ ມ່ຽນ ຕສ່ຽວ ປຸນ ນິ່ນ ບົວ ເຍີຍ ໂຮຍ້ວ ມ່າຍ ທຈະ .
46014032	ໂຕ່ວ ທິນ-ຮູ່ງ ເຍີຍ ຫວ່າ ວົ້ວ ເຕົ້າ ອ໋ອຍ ຕສຸ ໄຮ່ ກຸ໊ນ ນິ່ນ ກັ້ນ ຕຸ໊ ຕ້າຍ ເຍີຍ ຕສີ້ງ ເຫຍີ່ຍ ,
46014033	ເຫວີ່ຍ ຕສຸ ທິນ-ຮູ່ງ ໄມ້ ເຕສີ໌ຍ ໂຕສ໋ວ ປຸນ ມ່ຽນ ຫລຸ່ນ , ທິນ-ຮູ່ງ ປຸນ ມ່ຽນ ມ່າຍ ແປ້ງ ອອນ . ຮນັ້ງ ຢຽມ ທິນ-ຮູ່ງ ເຍີຍ ນອມໆ ຈິວ-ປາງ ນໍ ,
46014034	ກັ໊ບ ຕສຸ໊ນ ໂຕສ໋ວ ເລີ໌ຍ-ປ໋າຍ ເຍີຍ ຕສຢັ້ງ ໂຫ່ , ມເຊັຍ ຕອນ ອ໋ອຍ ຕສຸ ເດສັຍ ດສີ໌ງ , ເຫວີ່ຍ ຕສຸ ມເຊັຍ ຕອນ ໄມ້ ມ່າຍ ເລີ໌ຍ ກ໊ອງ ຫວ່າ . ນິ່ນ ບົວ ຫອບ ຕສຸ ບົວະ ມ່ຽນ ຮນັ້ງ ເລີ໌ຍ-ຫລັດ ກ໊ອງ ນໍ .
46014035	ເຊ ກ໊ອງ ນິ່ນ ບົວ ອ໋ອຍ ຮິ້ວ ຫາຍ ຫຍູ່ງ , ອ໋ອຍ ຕສຸ ຢຽມ ເປຢົ໊າ ໜ່າຍ ໂອກ໋ . ໂຕສ໋ວ ເລີ໌ຍ-ປ໋າຍ ເຍີຍ ຕສຢັ້ງ ໂຫ່ ມເຊັຍ ຕອນ ກ໊ອງ ຫວ່າ ເຊ ໄຍ້ ໄຫ່ ເຍີຍ ສີ່ .
46014036	ທິນ-ຮູ່ງ ເຍີຍ ໂຕ໌ ຢຽມ ເມີ່ຍ ບົວ ໜ່າຍ ທສວດ ໄຟ ? ຂູງ ຕສຸ້ນ ເຖົາ ເມີ່ຍ ບົວ ໜ່າຍ ຮນັ້ງ ໄຟ ?
46014037	ຫາຍ ເຕົ້າ ຝຸນ ກັ້ນ ໂຕສ໋ວ ໂຕ່ວ ຫວ່າ ມ່ຽນ , ໄຟ ມ່າຍ ສີງ ລີ່ງ ປຸນ ຕ້າຍ ເຍີຍ ຕສີ້ງ ເຫຍີ່ຍ , ອ໋ອຍ ຕສຸ ຮິ້ວ ຕີ່ງ ເຢຍ ເຟ້ຍ ປຸນ ເມີ່ຍ ບົວ ນ້າຍ ເຕີ໋ຍ ຫວ່າ ເຊ ຕສ໊ຽວ ເຍີຍ ຫລີ່ງ .
46014038	ມປ່າ ເຊ ກ໊ອງ ນິ່ນ ໄມ້ ແລ໌ງ ນໍ , ເມີ່ຍ ບົວ ໄມ້ ຕູ໋ງ ທສຽບ ນິ່ນ ອ໊ະ .
46014039	ກໍ໋-ໂຢ໌ວ ອ່າ , ຮນັ້ງ ໜ່າຍ , ເມີ່ຍ ບົວ ອ໋ອຍ ຕສຸ ຕີ່ງ ໂຮຍ້ວ ອ໋ອຍ ໂຕ່ວ ທິນ-ຮູ່ງ ເຍີຍ ຫວ່າ . ມ່ຽນ ກ໊ອງ ກັ້ນ ຫຍູ່ງ ຫວ່າ ຢ່າ ໄມ້ ຕູ໋ງ ລ່ານ .
46014040	ມປ່າ ໝ່ານ ສີ່ ອ໋ອຍ ຕສຸ ເຕສວີ້ຍ ຢ໊ຽດ ເຕສວີ້ຍ ເຫຍີ່ຍ ເຍີຍ ໂຕສ໋ວ ຫອບ .
46015001	ຕສວັ໋ງ ກໍ໋-ໂຢ໌ວ ອ່າ , ເຢຍ ອ໋ອຍ ປຸນ ເມີ່ຍ ບົວ ຈັ໋ງ ຈ໊ຽນ ຕສິ້ນ ດ່າງ ເຢຍ ຕສຸ້ນ ບົ໋ວ ເມີ່ຍ ບົວ ເຍີຍ ຄູ້ ຝຽນ . ນ້າຍ ຄູ້ ຝຽນ ເມີ່ຍ ບົວ ຕສິ໊ບ ຕ້າຍ ໂຕສ໋ວ ກອນ-ໂດ໊ະ ສຽນ ຕຸ໊ ວ້ວນ .
46015002	ເຊ ກ໊ອງ ເມີ່ຍ ບົວ ນັ້ນ ວ້ວນ ເຢຍ ຕສຸ້ນ ເຍີຍ ຄູ້ ຝຽນ , ນ້າຍ ຄູ້ ຝຽນ ຕສ່ຽວ ປຸນ ເມີ່ຍ ບົວ ຕຸ໊ ໂອຈ໋ວ . ໄມ້ ເຕສີຍ ແອ໊ະ , ເມີ່ຍ ບົວ ສຽນ ໄມ້ ລ່ຳ ຫລົ່ງ .
46015003	ເຢຍ ກັ້ນ ຕສິ໊ບ ຕ້າຍ ເຍີຍ ເຢຍ ຕສຸ້ນ ບົ໋ວ ເມີ່ຍ ບົວ ໝີ່ ອ໊ະ . ເກົ້າ ຫລົ່ງ ຈ໊ຽນ ເຈ໋ຍ ເຍີຍ ເຊ ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ , ກີ​ຕູ່ ເຫວີ່ຍ ບົວ ເຍີຍ ຕສຸ໌ຍ ໄຕ່ .
46015004	ຢ່າ ຮນັ້ງ ກີງ-ໂຊວ ກ໊ອງ , ນິ່ນ ຕສຸ ປຢົ໊ບ ຈ໊ຽນ . ເຖົາ ຕະຟາມ ຮນອຍ ທິນ-ຮູ່ງ ແອ໋ງ ປຸນ ນິ່ນ ນັ່ງ ຕ້າຍ .
46015005	ນິ່ນ ຢ່າ ຫິ່ນ ປຸນ ປີ​ເຕ ປວັດ , ແອ໋ງ ອກະຮ້າ ຫິ່ນ ປຸນ ວົ້ວ ເຕີ໋ຍ ຕສຽບ ເຫຍີ່ຍ ເຕົ້າ ກົງ-ໂຕສ້ ປວັດ .
46015006	ອກະຮ້າ ນິ່ນ ແອ໋ງ ຫິ່ນ ປຸນ ຮມ໌ ແປ໊ະ ເລ່ງ ເຕົ້າ ກັນ ນິ່ນ ເຍີຍ ມ່ຽນ ລົ່ມ ດສ້ອຍ ປວັດ . ນ້າຍ ເຕີ໋ຍ ມ່ຽນ ທສ້ຳ ເຈ໋ຍ ຖສໍ່ ຕສຢັ້ງ ຈ໊ຽນ ເຍີຍ , ມປ່າ ມ່າຍ ເຕີ໋ຍ ໄຕ່ ໝີ່ ອ໊ະ .
46015007	ອກະຮ້າ ນິ່ນ ຫິ່ນ ປຸນ ຢາ​ກອບ ປວັດ , ແອ໋ງ ຫິ່ນ ປຸນ ຕສວັ໋ງ ກົງ-ໂຕສ້ ປວັດ .
46015008	ອກະຮ້າ ລາຍ ເຈ໋ຍ , ນິ່ນ ຫິ່ນ ປຸນ ເຢຍ ປວັດ , ໄມ້ ກຸ໊ນ ເຢຍ ເຊ ຮນັ້ງ ເຕົ້າ ມ່າຍ ໄມ້ ເກົ໋າ , ທສວດ ເສີຍ ຕ້າຍ ເຍີຍ ມ່ຽນ ນໍ .
46015009	ຢຽດ ຕສູ໊ງ ກົງ-ໂຕສ້ ເຢຍ ໂຕສ໋ວ ໄຝ ເຈ໋ຍ . ເຢຍ ລ່ຽມ ໄມ້ ຜຸຍ ຕຸ໊ ບົ໋ວ ເຫ່ວ ກົງ-ໂຕສ້ , ເຫວີ່ຍ ຕສຸ ເຢຍ ຕສິ້ນ ດ່າງ ໂຕສ໋ວ ໂຕະ ທິນ-ຮູ່ງ ເຍີຍ ຈິວ-ປາງ .
46015010	ມປ່າ ເຢຍ ຮນັ້ງ ຫາຍ ນໍ , ເຊ ເຫວີ່ຍ ທິນ-ຮູ່ງ ເຍີຍ ເອນ ຖສີງ ຕ້າຍ ຮນັ້ງ ນ້າຍ ນໍ . ນິ່ນ ເຖສີຍ ເອນ ປຸນ ເຢຍ , ຢ່າ ໄມ້ ເຕສີ໌ຍ ໄມ້ ລ່ຳ ຫລົ່ງ . ຕ໋າວ ດສ໋ວນ ຢຽດ ຕສູ໊ງ ກົງ-ໂຕສ້ , ເຢຍ ໂຕສ໋ວ ກົງ ເກົ້າ ໂຄ້ວ ເຈ໋ຍ . ມປ່າ ໄມ້ ເຕສີ໌ຍ ເຢຍ ກັ້ນ ໂຕສ໋ວ , ເຊ ທິນ-ຮູ່ງ ເຍີຍ ເອນ ເຖງ ຈ໊ຽນ ເຢຍ ໂຕສ໋ວ .
46015011	ເຫວີ່ຍ ນ້າຍ , ໄມ້ ກຸ໊ນ ເຊ ເຢຍ ໄຟ ວົ້ວ ເຕີ໋ຍ ກົງ-ໂຕສ້ , ເຢຍ ບົວ ຢຽດ ຕສູ໊ງ ຕົ້ງ ນ້າຍ ຫຍູ່ງ ຄູ້ ຝຽນ ຕສຸ້ນ . ເມີ່ຍ ບົວ ສຽນ ເຍີຍ ຢ່າ ຕົ້ງ ນ້າຍ ອ໊ະ .
46015012	ເຢຍ ບົວ ຕສຸ້ນ ຄູ້ ຝຽນ ກ໊ອງ , ກີ​ຕູ່ ໄຕ່ ມີ່ງ ມປ່າ ທິນ-ຮູ່ງ ປຸນ ນິ່ນ ນັ່ງ ຕ້າຍ . ວົ້ວ ຫຍູ່ງ , ຢຽມ ເມີ່ຍ ບົວ ໜ່າຍ ມ່າຍ ເຕີ໋ຍ ຝູ່ງ ໄຮ່ ກ໊ອງ ມ່ຽນ ໄຕ່ ມີ່ງ ມປ່າ ໄມ້ ໄຮ່ ນັ່ງ ຕ້າຍ ?
46015013	ເຊ ກ໊ອງ ມ່ຽນ ໄຕ່ ມີ່ງ ຢ່າ ໄມ້ ໄຮ່ ນັ່ງ ນໍ , ກີ​ຕູ່ ໄຕ່ ມປ່າ ທິນ-ຮູ່ງ ໄມ້ ເຕສີ໌ຍ ປຸນ ນິ່ນ ນັ່ງ .
46015014	ເຊ ກ໊ອງ ທິນ-ຮູ່ງ ໄມ້ ເຕສີ໌ຍ ປຸນ ກີ​ຕູ່ ນັ່ງ , ເຢຍ ບົວ ຕສຸ້ນ ເຍີຍ ຄູ້ ຝຽນ ໄມ້ ມ່າຍ ກອນ . ເມີ່ຍ ບົວ ສຽນ ເຍີຍ ຢ່າ ໄມ້ ລ່ຳ ຫລົ່ງ .
46015015	ໄມ້ ຕານ ນ້າຍ ຮນັ້ງ , ນ້າຍ ປຸນ ທສີງ ເຢຍ ບົວ ໂຕສ໋ວ ຈ໊າ ຕສອງ-ເຕສ໋ງ ກ໊ອງ ທິນ-ຮູ່ງ ຮນັ້ງ ຫາຍ ນໍ , ເຫວີ່ຍ ຕສຸ ເຢຍ ບົວ ກ໊ອງ ກີ​ຕູ່ ໄຕ່ ມີ່ງ , ທິນ-ຮູ່ງ ຢ່າ ປຸນ ນິ່ນ ນັ່ງ ຕ້າຍ . ມປ່າ ເຊ ກ໊ອງ ມ່ຽນ ໄຕ່ ມີ່ງ ຢ່າ ໄມ້ ໄຮ່ ນັ່ງ ຕ້າຍ ນໍ , ທິນ-ຮູ່ງ ຢ່າ ໄມ້ ເຕສີ໌ຍ ປຸນ ກີ​ຕູ່ ນັ່ງ ຕ້າຍ .
46015016	ເຫວີ່ຍ ຕສຸ ເຊ ກ໊ອງ ໄຕ່ ມີ່ງ ເຍີຍ ມ່ຽນ ໄມ້ ໄຮ່ ນັ່ງ ຕ້າຍ , ທິນ-ຮູ່ງ ຢ່າ ໄມ້ ເຕສີ໌ຍ ປຸນ ກີ​ຕູ່ ນັ່ງ ຕ້າຍ .
46015017	ເຊ ກ໊ອງ ທິນ-ຮູ່ງ ໄມ້ ເຕສີ໌ຍ ປຸນ ກີ​ຕູ່ ນັ່ງ ຕ້າຍ , ເມີ່ຍ ບົວ ສຽນ ເຍີຍ ເຊ ໄມ້ ລ່ຳ ຫລົ່ງ , ເມີ່ຍ ບົວ ຖສໍ່ ມ່າຍ ຕສຸ໌ຍ ເຍີຍ .
46015018	ສຽນ ກີ​ຕູ່ ເຍີຍ ມ່ຽນ , ໄຕ່ ມີ່ງ ວົ້ວ ເຕີ໋ຍ , ຕສູ໊ງ ຕສຸ ໝຽດ ເດສ່ງ .
46015019	ເຊ ກ໊ອງ ບົວ ສຽນ ກີ​ຕູ່ ເຍີຍ ມ່ຽນ ເຊ ເຫວີ່ຍ ນ້າຍ ເສີຍ ມ່າຍ ລ່ຳ ຮນ້ຳ ຮນັ້ງ , ຢຽມ ນ້າຍ ລູ່ງ ເດ໊ຍ ເຍີຍ ໝ່ານ ມ່ຽນ , ຕົ້ງ ເກົ້າ ອ໋ອຍ ຕສຸ ຄໍ້-ລ່ຽນ ເຈ໋ຍ ເຊ ບົວ ອ໊ະ .
46015020	ມປ່າ ຕສຽນ ສີ່ , ກີ​ຕູ່ ໄຕ່ ມີ່ງ , ທິນ-ຮູ່ງ ປຸນ ນິ່ນ ນັ່ງ ຕ້າຍ , ເຫວີ່ຍ ໂຕສ໋ວ ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ ເຍີຍ ຕ້າວ ເຕົ້າ .
46015021	ປ້າມ ມ່ຽນ ຮນັ້ງ ຫາຍ ນໍ ຫລາຍ ຢຽດ ລ່ານ ມ່ຽນ ຕສຸ ໄຕ່ , ປ້າມ ມ່ຽນ ຢ່າ ຮນັ້ງ ວົ້ວ ນໍ ເຫວີ່ຍ ຢຽດ ລ່ານ ມ່ຽນ ຕຸ໊ ນັ່ງ ຕ້າຍ .
46015022	ໝ່ານ ມ່ຽນ ຮນັ້ງ ຫາຍ ນໍ ຫລາຍ ຈວັ່ງ ອາ​ດຳ ຕສຸ ໄຕ່ , ມ່ຽນ ຢ່າ ຮນັ້ງ ວົ້ວ ນໍ ເຫວີ່ຍ ເຖສົາ ກີ​ຕູ່ ຈວັ່ງ ແໝ່ງ ອ໋ອຍ ຕຸ໊ ນັ່ງ ຕ້າຍ .
46015023	ມປ່າ ເຕົ້າໆ ເຕສວີ້ຍ ຢ໊ຽດ ເຕສວີ້ຍ ເຫຍີ່ຍ ເຍີຍ ນັ່ງ ຕ້າຍ . ກີ​ຕູ່ ໂຕສ໋ວ ນັ່ງ ຕ້າຍ ເຍີຍ ຕ້າວ ເຕົ້າ . ອກະຮ້າ , ກີ​ຕູ່ ແອ໋ງ ຕ້າຍ ວົ້ວ ຕສັ່ນ , ເປ໋ນ ນິ່ນ ເຍີຍ ມ່ຽນ ວົ້ວ ເຕີ໋ຍ ຢຽດ ຕສູ໊ງ ຢ່າ ອ໋ອຍ ນັ່ງ ຕ້າຍ .
46015024	ອກະຮ້າ ເຊດ ເມວີ໌ຍ ເຍີຍ ຕສຢັ້ງ ໂຫ່ ຕສ່ຽວ ເຖົາ ອ໊ະ . ເຖົາ ວົ້ວ ຕສັ່ນ ກີ​ຕູ່ ອ໋ອຍ ຮີ່ງ ເດສ່ງ ຢຽດ ຕສູ໊ງ ກຸ໊ນ ດ໊າມ-ລູ່ງ , ມ່າຍ ຫລີ່ງ ມ່າຍ ທຈະ ເຍີຍ , ຕສ່ຽວ ເຕສ໊າະ ນິ່ນ ເຍີຍ ກົ໊ວະ ຈິວ ປຸນ ນິ່ນ ເຍີຍ ເຕຍ ທິນ-ຮູ່ງ .
46015025	ເຫວີ່ຍ ຕສຸ ກີ​ຕູ່ ອ໋ອຍ ຕສຸ ກຸ໊ນ ເຖົາ ທິນ-ຮູ່ງ ເຕສ໊າະ ຢຽດ ຕສູ໊ງ ວິນ-ວັ້ງ ປຸນ ຢຽມ ກີ​ຕູ່ ເຍີຍ ເຕສົ໋າ-ເດ໊ຍ .
46015026	ອກະຮ້າ ລາຍ ຕສຸ ໝຽດ ເຍີຍ ວິນ-ວັ້ງ ເຊ ໄຕ່ ເຍີຍ ເຈົ໊າ .
46015027	ເຫວີ່ຍ ຕສຸ ກີງ-ໂຊວ ກ໊ອງ , “ ທິນ-ຮູ່ງ ປຸນ ໝ່ານ ໝວດ ຢຽມ ນິ່ນ ເຍີຍ ເຕສົ໋າ-ເດ໊ຍ . ”
46015028	ມປ່າ ໝ່ານ ໝວດ ຕສຸ ບົວະ ກີ​ຕູ່ ກຸ໊ນ ວົ້ວ ຕສັ່ນ , ຕອນ ກັ້ນ ຕສ່ຽວ ຢຽມ ຕົ້ງ ປຸນ ໝ່ານ ໝວດ ບົວະ ນິ່ນ ກຸ໊ນ ວົ້ວ ເຕົ້າ ທິນ-ຮູ່ງ ເຍີຍ ປົ໌ວ-ເດ໊ຍ . ຮນັ້ງ ໜ່າຍ ທິນ-ຮູ່ງ ຕສ່ຽວ ກຸ໊ນ ເດສ່ງ ໝ່ານ ໝວດ .
46015029	ເຊ ກ໊ອງ ມ່ຽນ ໄຕ່ ມີ່ງ ໄມ້ ໄຮ່ ນັ່ງ ຕ້າຍ , ມ່ຽນ ເຈ໋ຍ ວວມ ເຍີຍ ເລີ໌ຍ ເຫວີ່ຍ ຕີ໊ ໄຕ່ ມີ່ງ ເຍີຍ ມ່ຽນ ມ່າຍ ຫາຍ ຫຍູ່ງ ເອີ໋ຍ ເລີ໌ຍ ? ເຊ ກ໊ອງ ໄຕ່ ມີ່ງ ມປ່າ ຕສະເກ້ງ ໄມ້ ໄຮ່ ນັ່ງ ຕ້າຍ ນໍ , ມ່ຽນ ເຫວີ່ຍ ຫາຍ ຕິ່ວ ເຈ໋ຍ ວວມ ເຍີຍ ເລີ໌ຍ ຕີ໊ ໄຕ່ ມີ່ງ ເຍີຍ ມ່ຽນ ?
46015030	ເຢຍ ບົວ ຢ່າ ເຫວີ່ຍ ຫາຍ ຕິ່ວ ຕສັ່ນໆ ຕສຸ ປວັ້ງ ເຮີ້ຍ ສີ່ ?
46015031	ກໍ໋-ໂຢ໌ວ ອ່າ , ເຢຍ ຮນອຍໆ ຕ໋ອງ ໄຕ່ ໝີ່ ອ໊ະ . ເຢຍ ກ໊າມ ຮນັ້ງ ນ້າຍ ກ໊ອງ ເຫວີ່ຍ ຕສຸ ບົວ ລົ່ມ ດສ້ອຍ ເຖສົາ ບົວ ເຍີຍ ຕສ໊ຽວ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ . ເຢຍ ຢ່າ ອະເຮນີ້ຍ ໄຫ່ ເມີ່ຍ ບົວ ອ໊ະ .
46015032	ເຊ ກ໊ອງ ເຢຍ ຢຽມ ເອ​ເຟ​ໂຊ ຕສີ້ງ ຂູງ ເອີຍ ປ້າມ ມ່ຽນ ເຍີຍ ໂຮຍ້ວ ເຖສົາ ເຮ່ຍ ຕສ້ອຍ ປ໌ອງ ຈ໋າ , ເຢຍ ຕຸ໊ ຫາຍ ຫຍູ່ງ ຫລົງ ? ເຊ ກ໊ອງ ມ່ຽນ ໄຕ່ ມີ່ງ ຢ່າ ໄມ້ ໄຮ່ ນັ່ງ ຕ້າຍ ນໍ , ບົວ ອ໋ອຍ ຕສຸ ເອີຍ ມ່ຽນ ກ໊ອງ ນ້າຍ ເຕີ໋ຍ ຫວ່າ , “ ກຸ໊ນ ຫຍັ່ນ , ກຸ໊ນ ຮົບ , ເຫວີ່ຍ ຕສຸ ອຈັງ ຮນອຍ ບົວ ໄຕ່ ອ໊ະ . ”
46015033	ໄມ້ ຕູ໋ງ ປຸນ ມ່ຽນ ດົ໊ວ . “ ຄູ້ ມ່ຽນ ເຖສົາ ມ່ຽນ ຫວ່າຍ ມ່ຽນ ໂຕສ໋ວ ຕ່ອຍ , ຄູ້ ມ່ຽນ ຕສ່ຽວ ຫວ່າຍ ໝີ່ ອ໊ະ . ”
46015034	ເມີ່ຍ ບົວ ອ໋ອຍ ຕສຸ ກ໊ອຍ ໂຮຍ້ວ ດສ໋ວນ ຕ້າຍ , ໄມ້ ຕູ໋ງ ແອ໋ງ ປ໌າມ ຕສຸ໌ຍ . ຢຽມ ເມີ່ຍ ບົວ ໜ່າຍ ມ່າຍ ເຕີ໋ຍ ຕສູ໊ງ ໄມ້ ຮິ້ວ ຕຸ໊ ທິນ-ຮູ່ງ . ເຢຍ ຮນັ້ງ ນ້າຍ ນໍ ກ໊ອງ , ເມີ່ຍ ບົວ ອ໋ອຍ ຕສຸ ໄຍ້ ອ໊ະ .
46015035	ມ່າຍ ມ່ຽນ ອ໋ອຍ ໜ່າຍ , “ ໄຕ່ ມີ່ງ ເຍີຍ ມ່ຽນ , ຮນັ້ງ ຫາຍ ນໍ ໄຮ່ ນັ່ງ ? ນັ່ງ ຕ້າຍ ວົ້ວ ຕສັ່ນ , ນິ່ນ ບົວ ເຍີຍ ຊິນ ຮນັ້ງ ຫາຍ ນໍ ? ”
46015036	ກະນ້າຍ-ຫຮງົງ ອ້າ ! ເມີ່ຍ ຕສວັ໋ງ ເຍີຍ ຍິມ ໄມ້ ຮູ້ ນໍ , ຍິມ ໄມ້ ໄຮ່ ກຸ ຍ່າ .
46015037	ເມີ່ຍ ຕສວັ໋ງ ຢຽດ ນອມ ຍິມ , ໄມ້ ກຸ໊ນ ເບຢົ້າ ວີດ ໄຟ ກັ້ນ ຫຍູ່ງ ຍິມ , ເຊ ຂູງ ຕສວັ໋ງ ຍິມ ຮນັ້ງ , ໄມ້ ເຕສີ໌ຍ ຕສວັ໋ງ ໂຮລ ຕສຢັ໋ງ ເຍີຍ ກະນ້າຍ-ຕສູ້ງ .
46015038	ທິນ-ຮູ່ງ ເອີຍ ນິ່ນ ກັ້ນ ເຍີຍ ຕສະເອີ໋ຍ ປຸນ ວົ້ວ ນອມ ຍິມ ທສວດ ຕ້າຍ ມ່າຍ ກັ້ນ ເຍີຍ ມິ່ວ . ນອມໆ ຍິມ ເອີຍ ຍິມ ເຍີຍ ປ໊ວນ ມ່າຍ ຍິມ ເຍີຍ ມິ່ວ .
46015039	ມ່າຍ ອໍ໊ ເຍີຍ ກະນ້າຍ , ໄມ້ ເຕສີ໌ຍ ຫຍູ່ງໆ ເຍີຍ ອໍ໊ ຟີ່ ຮນັ້ງ ເດສ່ງ . ປ້າມ ມ່ຽນ ເຍີຍ ອໍ໊ ກັ້ນ ຫຍູ່ງ , ແຊງ-ຄູ້ ອໍ໊ ກັ້ນ ຫຍູ່ງ , ເໜາະ ເຍີຍ ອໍ໊ ກັ້ນ ຫຍູ່ງ , ເບຢົ໌າ ເຍີຍ ອໍ໊ ຢ່າ ກັ້ນ ຫຍູ່ງ .
46015040	ລູ່ງ ຕສັ່ງ ມ່າຍ ລູ່ງ ຕສັ່ງ ກະນ້າຍ ເຍີຍ ຊິນ , ເດົາ-ເປີ້ຍ ມ່າຍ ເດົາ-ເປີ້ຍ ກະນ້າຍ ເຍີຍ ຊິນ . ລູ່ງ ຕສັ່ງ ກະນ້າຍ ເຍີຍ ຊິນ ມ່າຍ ຢຽດ ຫຍູ່ງ ເດສວີ່ຍ . ເດົາ-ເປີ້ຍ ເຍີຍ ກະນ້າຍ ຢ່າ ມ່າຍ ກັ້ນ ຫຍູ່ງ ເດສວີ່ຍ .
46015041	ບະຮນອຍ ມ່າຍ ກັ້ນ ຫຍູ່ງ ອຈັງ-ຫລ່າງ , ຫຮລາ ມ່າຍ ກັ້ນ ຫຍູ່ງ ອຈັງ-ຫລ່າງ , ເຫຮລີຍ ມ່າຍ ກັ້ນ ຫຍູ່ງ ອຈັງ-ຫລ່າງ . ເຫຮລີຍ ຢ່າ ຢຽດ ນອມ ມ່າຍ ຢຽດ ນອມ ເຍີຍ ອຈັງ-ຫລ່າງ .
46015042	ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ ເຊ ຮນັ້ງ ນ້າຍ ອ໊ະ . ປຢົ໊ບ ເຍີຍ ຊິນ ໄຮ່ ຮູ້ ເຍີຍ . ໄຕ່ ມີ່ງ ແອ໋ງ ນັ່ງ ຕ້າຍ ເຍີຍ ຊິນ ໄມ້ ໄຮ່ ຮູ້ ອ໊ະ .
46015043	ຕສຸ ປຢົ໊ບ ເຍີຍ ຊິນ ເຊ ອະໝັ່ງ . ນັ່ງ ຕ້າຍ ເຍີຍ ຊິນ ເຊ ເດສວີ່ຍ ເຍີຍ . ຕສຸ ປຢົ໊ບ ເຍີຍ ຊິນ ເຊ ເມົາ . ນັ່ງ ຕ້າຍ ເຍີຍ ຊິນ ເຊ ເຮ້ນ .
46015044	ຕສຸ ປຢົ໊ບ ເຍີຍ ຊິນ ເຊ ອໍ໊ ຊິນ . ນັ່ງ ຕ້າຍ ເຍີຍ ຊິນ ເຊ ສີງ ລີ່ງ ປຸນ ມ່າຍ ແໝ່ງ ເຍີຍ ຊິນ . ເຊ ກ໊ອງ ມ່າຍ ອໍ໊ ຊິນ , ຕສ່ຽວ ມ່າຍ ສີງ ລີ່ງ ປຸນ ມ່າຍ ແໝ່ງ ເຍີຍ ຊິນ .
46015045	ເຫວີ່ຍ ຕສຸ ກີງ-ໂຊວ ກ໊ອງ , “ ຕ້າວ ເຕົ້າ ມ່ຽນ ເຊ ອາ​ດຳ , ນິ່ນ ຢ່າ ເປ໋ນ ມ່າຍ ແໝ່ງ ເຍີຍ ມ່ຽນ . ” ມປ່າ ອກະຮ້າ ວົ້ວ ເຕົ້າ ອາ​ດຳ ເຊ ປຸນ ມ່ຽນ ມ່າຍ ແໝ່ງ ຕສຢັ້ງ ຈ໊ຽນ ວົ້ວ ເຕົ້າ .
46015046	ທສວດ ດ່າງ ເຊ ໄມ້ ເຕສີ໌ຍ ສີງ ລີ່ງ ປຸນ ມ່າຍ ແໝ່ງ ເຍີຍ , ເຊ ມ່າຍ ອໍ໊ ຊິນ ເຍີຍ , ອກະຮ້າ ສີງ ລີ່ງ ຖສີງ ປຸນ ມ່າຍ ແໝ່ງ ເຍີຍ .
46015047	ຕະຢ໊ຽດ ເຕົ້າ ອາ​ດຳ , ທິນ-ຮູ່ງ ຫລົ່ງ ເດົາ-ເປີ້ຍ ເຍີຍ ເນຍ ເຕສີ໋ຍ ຕ້າຍ . ຕະເຫຍີ່ຍ ເຕົ້າ ອາ​ດຳ ຢຽມ ທິນ-ຕ້ອງ ເອຈ່ຍ ຕ້າຍ .
46015048	ຫລົ່ງ ເນຍ ເຕສີ໋ຍ ວົ້ວ ເຕົ້າ ປ້າມ ມ່ຽນ ຮນັ້ງ ຫາຍ ນໍ , ເກວີຍ ປ້າມ ເກນ ວົ້ວ ເຕີ໋ຍ ເຊ ຮນັ້ງ ວົ້ວ ນໍ . ຢຽມ ທິນ-ຕ້ອງ ຕ້າຍ ວົ້ວ ເຕົ້າ ຮນັ້ງ ຫາຍ ນໍ , ເກວີຍ ທິນ-ຕ້ອງ ວົ້ວ ເຕີ໋ຍ ຢ່າ ຮນັ້ງ ວົ້ວ ນໍ .
46015049	ບົວ ຮນັ້ງ ຫາຍ ນໍ ຕສວັ໊ງ ຫລົ່ງ ເນຍ ເຕສີ໋ຍ ຕ້າຍ ວົ້ວ ເຕົ້າ , ບົວ ຢ່າ ອ໋ອຍ ຮນັ້ງ ວົ້ວ ນໍ ຕສວັ໊ງ ຢຽມ ທິນ-ຕ້ອງ ຕ້າຍ ວົ້ວ ເຕົ້າ .
46015050	ກໍ໋-ໂຢ໌ວ ອ່າ , ເຢຍ ບົ໋ວ ເມີ່ຍ ບົວ , ມ່າຍ ອໍ໊ ມ່າຍ ດສຢ໊າມ ເຍີຍ ຊິນ ໄມ້ ໄຮ່ ດສິບ ທິນ-ຮູ່ງ ເຍີຍ ກົ໊ວະ ເຍີຍ ປ່ວນ . ໄຮ່ ຮູ້ ໄຮ່ ຫວ່າຍ ເຍີຍ ຢ່າ ໄມ້ ໄຮ່ ດສິບ ໄມ້ ໄຮ່ ຮູ້ , ໄມ້ ໄຮ່ ຫວ່າຍ ເຍີຍ .
46015051	ໝວັງ ຫລົງ ເຢຍ ອ໋ອຍ ກ໊ອງ ນ້າຍ ເຕີ໋ຍ ໄມ້ ແກ້ງ ບຢ໋າງ ຢ້າງ ເຍີຍ ສີ່ ບົ໋ວ ເມີ່ຍ ບົວ . ບົວ ໄມ້ ເຕສີ໌ຍ ຢຽດ ຕສູ໊ງ ໄຕ່ , ມປ່າ ບົວ ອ໋ອຍ ກ໊ອຍ ຢ່ຽນ ເດສ່ງ .
46015052	ດສັດ ບຸຍ ອກະຮ້າ ລາຍ ວົ້ວ ດສຸ່ນ , ບົວ ຢຽດ ຕສູ໊ງ ລ່ຽມ ເຕສີ້ຍ ອ໋ອຍ ກ໊ອຍ ຢ່ຽນ ດົ່ງ ດສ໊ຽບ ມຕສີງ ຊຽບ . ເຫວີ່ຍ ຕສຸ ດສັດ ບຸຍ ວົ້ວ ຕສັ່ນ , ໄຕ່ ມີ່ງ ເຍີຍ ມ່ຽນ ຕສ່ຽວ ນັ່ງ ຕ້າຍ , ຢຽດ ລິ໌ວ ໄມ້ ໄຕ່ ອ໊ະ . ບົວ ຢຽດ ຕສູ໊ງ ຢ່າ ກ໊ອຍ ຢ່ຽນ .
46015053	ເຫວີ່ຍ ຕສຸ ໄຮ່ ຮູ້ ເຍີຍ ຊິນ ອ໋ອຍ ທິ້ວ ເປ໋ນ ໄມ້ ໄຮ່ ຮູ້ ເຍີຍ ຊິນ . ໄຮ່ ໄຕ່ ເຍີຍ ຢ່າ ອ໋ອຍ ທິ້ວ ເປ໋ນ ໄມ້ ໄຮ່ ໄຕ່ ເຍີຍ .
46015054	ໄຮ່ ຮູ້ ເຍີຍ ຊິນ ທິ້ວ ເປ໋ນ ໄມ້ ໄຮ່ ຮູ້ ເຍີຍ , ໄຮ່ ໄຕ່ ເຍີຍ ຢ່າ ທິ້ວ ເປ໋ນ ໄມ້ ໄຮ່ ໄຕ່ ເຍີຍ ວົ້ວ ຕສັ່ນ , ຕສ່ຽວ ທສວດ ຕ້າຍ ຕ໋ອຍ-ຕິ່ວ ນ້າຍ ເຕີ໋ຍ ກີງ-ໂຊວ ເຍີຍ ຫວ່າ . ກີງ-ໂຊວ ກ໊ອງ , “ ຕສຸ ໄຕ່ ເຍີຍ ທຈະ ຕສຸ ໝຽດ ເດສ່ງ . ຕຸ໊ ຮີ່ງ ເຍີຍ ທຈະ ຕສ່ຽວ ກຸ໊ນ ຈ໊ຽນ . ”
46015055	“ ຕສຸ ໄຕ່ ເຍີຍ ທຈະ ອ້າ ! ເມີ່ຍ ຕຸ໊ ຮີ່ງ ເຍີຍ ທຈະ ຢຽມ ຫາຍ ? ໄຕ່ ເຍີຍ ທຈະ ອ້າ ! ຕັ໋ນ ມ່ຽນ ໄຕ່ ເຍີຍ ເດຍ-ໂຕະ ຢຽມ ຫາຍ ? ”
46015056	ຕັ໋ນ ມ່ຽນ ໄຕ່ ເຍີຍ ເດຍ-ໂຕະ ເຊ ຕສຸ໌ຍ . ຕສຸ໌ຍ ເຍີຍ ທຈະ ຢ່າ ຢຽມ ເລີ໌ຍ-ຫລັດ ຕ້າຍ .
46015057	ມປ່າ ແລ໌ງ ຕສີ້ງ ທິນ-ຮູ່ງ , ນິ່ນ ປຸນ ບົວ ເຫວີ່ຍ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ຕຸ໊ ຮີ່ງ .
46015058	ເຢຍ ຮນ້ຳ ເຍີຍ ກໍ໋-ໂຢ໌ວ ອ່າ , ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ສຽນ ວ້ວນ , ໄມ້ ຕູ໋ງ ຖຸຍ . ອ໋ອຍ ຕສຸ ຕສັ່ນໆ ທສວດ ທຈະ ໂຕສ໋ວ ຕສ໊ຽວ ເຍີຍ ກົງ , ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ເມີ່ຍ ບົວ ເຫວີ່ຍ ຕສ໊ຽວ ໂຕສ໋ວ ກົງ , ໄມ້ ມ່າຍ ຢຽດ ຫຍູ່ງ ໄມ້ ລ່ຳ ຫລົ່ງ .
46016001	ອີ້ ຕສັ່ນ ເຢຍ ອ໋ອຍ ກ໊ອງ ກັ໊ບ ຍ່ານ ເຖງ ທິນ-ຮູ່ງ ເຍີຍ ມ່ຽນ ວົ້ວ ຫຍູ່ງ ເຈົ໊າ . ເຢຍ ບົ໋ວ ກາ​ລາ​ເທຍ ເຕີ່ຍ-ປູງ ເຍີຍ ຕສວັ໋ງ ຈິວ-ປາງ ຮນັ້ງ ຫາຍ ນໍ ໂຕສ໋ວ , ເມີ່ຍ ບົວ ຢ່າ ອ໋ອຍ ຕສຸ ຮນັ້ງ ວົ້ວ ນໍ ໂຕສ໋ວ .
46016002	ນອມໆ ເລີ໌ຍ-ປ໋າຍ ເຍີຍ ຕະຢ໊ຽດ ຮນອຍ , ເມີ່ຍ ບົວ ໂມ໌ວ ເຕົ້າ ມ່ຽນ ຕສິ໋ວ ເມີ່ຍ ບົວ ຕສ່ອນ ຕຸ໊ ເຍີຍ ຍ່ານ ອ໋ອຍ ຕສຸ ເຕສ໊າະ ເຕີ໋ຍ ທສວດ ຕ້າຍ ຊຽວ ຈ໊ຽນ . ເຢຍ ຕ້າຍ ວົ້ວ ຕສັ່ນ ຕສ່ຽວ ໄມ້ ຕສຸ ກັ໊ບ ຍ່ານ ອ໊ະ .
46016003	ເຢຍ ເຖົາ ເມີ່ຍ ບົວ ໜ່າຍ ວົ້ວ ຕສັ່ນ , ເມີ່ຍ ບົວ ພ້າຍ ຫາຍ ເຕີ໋ຍ ມ່ຽນ ມີ່ງ ນໍ , ເຢຍ ຕສ່ຽວ ປຸນ ຝຽນ ປຸນ ທສີງ ນິ່ນ ບົວ ຕົ້ງ ຫາຍ ເຕົ້າ ຢ່າ ປຸນ ນິ່ນ ບົວ ຕໍ້ ວົ້ວ ເຕີ໋ຍ ກັ໊ບ ຕ້າຍ ເຍີຍ ຍ່ານ ມີ່ງ ເຢ​ລູ​ຊາ​ເລມ ຕສີ້ງ .
46016004	ເຊ ກ໊ອງ ເຢຍ ຫອບ ຕສຸ ມີ່ງ ນໍ , ນິ່ນ ບົວ ເຖສົາ ຈ໊ຽນ ເຢຍ ມີ່ງ ຢ່າ ຕຸ໊ .
46016005	ເຢຍ ຢັ້ງ ມາ​ຊີ​ໂດ​ເນຍ ແຊ້ງ ເຈ໋ຍ , ເຢຍ ຕສ່ຽວ ມີ່ງ ເມີ່ຍ ບົວ ໜ່າຍ , ເຫວີ່ຍ ຕສຸ ເຢຍ ຕີ່ງ ໂຮຍ້ວ ຢັ້ງ ມາ​ຊີ​ໂດ​ເນຍ ແຊ້ງ ມີ່ງ .
46016006	ເດສ໋ຍ ເຢຍ ມ່າຍ ຕສຢັ້ງ ໂຫ່ ເຖສົາ ເມີ່ຍ ບົວ ຢຽມ ຖສາມ , ຕສູ໊ງ ໄຮ່ ຢຽມ ເຖົາ ເຈ໋ຍ ລິ໌ວ ຕົງ-ເກນ ຮນອຍ ມເປີຍ . ອກະຮ້າ ເຢຍ ອ໋ອຍ ຕສຸ ມີ່ງ ຫາຍ , ເມີ່ຍ ບົວ ຕສ່ຽວ ໄຮ່ ເຖງ ເຢຍ ທສວດ ເຈົ໊າ .
46016007	ເຢຍ ໄມ້ ເຕສີ໌ຍ ອ໋ອຍ ເຈ໋ຍ ເຈົ໊າ ປວັດ ຕັ້ງ ເມີ່ຍ ບົວ ຮນັ້ງ . ເຊ ກ໊ອງ ຕສ໊ຽວ ເຍີຍ ຕສະເອີ໋ຍ ນໍ , ເຢຍ ອ໋ອຍ ເຖສົາ ເມີ່ຍ ບົວ ຢຽມ ຖສາມ .
46016008	ມປ່າ ເຢຍ ຖສໍ່ ອ໋ອຍ ຢຽມ ນ້າຍ ເອ​ເຟ​ໂຊ ຕສີ້ງ ເຖົາ ເພນ​ເທ​ຄອດ .
46016009	ເຫວີ່ຍ ຕສຸ ຢຽມ ນ້າຍ ມ່າຍ ຖຈັງ ໂຕສ໋ວ ມ່າຍ ລ່ຳ ຫລົ່ງ ເຍີຍ ກົງ ທສ້ຳ ໄຫ່ , ຢ່າ ມ່າຍ ມ່ຽນ ທສ້ຳ ເຖສົາ ເຢຍ ຕ໋ອຍ-ເຕກ .
46016010	ເຊ ກ໊ອງ ທິ​ໂມ​ໄທ ເຖົາ ເມີ່ຍ ບົວ ໜ່າຍ , ອ໋ອຍ ຕສຸ ຫລົງໆ ເຍີຍ ຕສິ໊ບ . ໄມ້ ຕູ໋ງ ປຸນ ນິ່ນ ກ້ຳ ເດສ໋ຍ ຫາຍ ຫຍູ່ງ , ເຫວີ່ຍ ຕສຸ ນິ່ນ ຮນັ້ງ ເຢຍ ນໍ ໂຕສ໋ວ ຕສ໊ຽວ ເຍີຍ ກົງ .
46016011	ໄມ້ ຕູ໋ງ ປຸນ ຫາຍ ເຕົ້າ ໝັ່ງ ເຜຍ ນິ່ນ . ອ໋ອຍ ຕສຸ ເຖງ ນິ່ນ ແປ້ງ ອອນ ເຍີຍ ທສວດ ເຈົ໊າ ດສ໋ວນ ເຖົາ ເຢຍ ນ້າຍ , ເຫວີ່ຍ ຕສຸ ເຢຍ ຕສົ໊ວ ຈ໊ຽນ ນິ່ນ ເຖສົາ ວົ້ວ ເຕີ໋ຍ ກໍ໋-ໂຢ໌ວ ດສ໋ວນ .
46016012	ບົວ ເຍີຍ ກໍ໋-ໂຢ໌ວ ອາ​ປໍ​ໂລ ແອ໊ະ , ເຢຍ ທຈະ ຂວິນ ນິ່ນ ເຖສົາ ຈ໊ຽນ ວົ້ວ ເຕີ໋ຍ ກໍ໋-ໂຢ໌ວ ບົວ ມີ່ງ ໝັ່ງ ເມີ່ຍ ບົວ , ມປ່າ ນິ່ນ ໄຮ໌ ໄມ້ ແກ້ງ ຫອບ ຕສຸ ມີ່ງ . ຕສົ໊ວ ນິ່ນ ມ່າຍ ຖຈັງ ນິ່ນ ຕສ່ຽວ ມີ່ງ ອ໊ະ .
46016013	ອ໋ອຍ ຕສຸ ກີງ ຈ໊ຽນ ໂຮຍ້ວ , ຢ່າ ສຽນ ວ້ວນ . ອ໋ອຍ ຕສຸ ຕ໊າມ ໂຮລ , ຢ່າ ເຮ້ນ .
46016014	ເມີ່ຍ ບົວ ໂຕສ໋ວ ຫາຍ ຫຍູ່ງ ອ໋ອຍ ຕສຸ ມ່າຍ ໂຮຍ້ວ ຮນ້ຳ ມ່ຽນ .
46016015	ເມີ່ຍ ບົວ ຮິ້ວ ຕຸ໊ ສະ​ເທ​ຟາ​ນັດ ບົວ ຢຽດ ເປຢົ໊າ ມ່ຽນ ຢຽມ ອາ​ຄາ​ຢາ ແຊ້ງ ສຽນ ເຢ​ຊູ ດ່າງ . ນິ່ນ ບົວ ເກ້ງ ຈອມ ໂຮຍ້ວ ຟູ-ສູ ທິນ-ຮູ່ງ ເຍີຍ ມ່ຽນ .
46016016	ກໍ໋-ໂຢ໌ວ ອ່າ , ເຢຍ ຂວິນ ເມີ່ຍ ບົວ ອ໋ອຍ ຕສຸ ບົວະ ນ້າຍ ຫຍູ່ງ ມ່ຽນ ເຖສົາ ຢຽດ ຕສູ໊ງ ຈວັ່ງ ກົງ ໂຕສ໋ວ ເຍີຍ ມ່ຽນ .
46016017	ສະ​ເທ​ຟາ​ນັດ , ຟໍ​ທູ​ນາ​ທັດ ເຖສົາ ອາ​ຄາຍ​ຄັດ ຕ້າຍ ເຖົາ ນ້າຍ , ເຢຍ ອະເຮນີ້ຍ ໄຫ່ , ເຫວີ່ຍ ຕສຸ ເມີ່ຍ ບົວ ເຖງ ໄມ້ ເຖົາ ເຍີຍ , ນິ່ນ ບົວ ເຖງ ເດສ່ງ .
46016018	ນິ່ນ ບົວ ໂຕສ໋ວ ປຸນ ເຢຍ ເຍີຍ ໂຮຍ້ວ ອອນ-ເຫລາະ , ຮນັ້ງ ນິ່ນ ບົວ ປຸນ ເມີ່ຍ ບົວ ເຍີຍ ໂຮຍ້ວ ອອນ-ເຫລາະ ນໍ . ນ້າຍ ຫຍູ່ງ ມ່ຽນ ເມີ່ຍ ບົວ ຕສະເກ້ງ ອ໋ອຍ ຕສຸ ທ່າຍ .
46016019	ຢຽມ ເອ​ເຊຍ ແຊ້ງ ເຍີຍ ຕສວັ໋ງ ຈິວ-ປາງ ຈັ໋ງ ເຖົາ ເມີ່ຍ ບົວ . ອາ​ຄວິນ​ລາ ເຖສົາ ປິດ​ສິນ​ລາ ແອ໋ງ ເຖສົາ ຢຽມ ນິ່ນ ບົວ ເຍີຍ ເປຢົ໊າ ໂຕສ໋ວ ເລີ໌ຍ-ປ໋າຍ ວົ້ວ ນອມ ຈິວ-ປາງ , ເຫວີ່ຍ ບົວ ລົ່ມ ດສ້ອຍ ສຽນ ຕສ໊ຽວ ນິ່ນ ບົວ ຕສ່ຽວ ຈັ໋ງ ເຖົາ ເມີ່ຍ ບົວ .
46016020	ຢຽມ ນ້າຍ ເຍີຍ ຕສວັ໋ງ ກໍ໋-ໂຢ໌ວ ຢ່າ ຈັ໋ງ ເຖົາ ເມີ່ຍ ບົວ . ເມີ່ຍ ບົວ ອ໋ອຍ ຕສຸ ໂຕສ໋ວ ໂຮຍ້ວ ທສີງ-ເດສ່ງ , ລ່ານ ເຖສົາ ລ່ານ ຕສົມ ຮມຽນ ໜ່າຍ ແປ້ງ ອອນ .
46016021	ເຢຍ ກັ້ນ ນັ້ນ ປັ໊ດ ເຟ້ຍ ນ້າຍ ເຕີ໋ຍ ຫວ່າ , “ ເຢຍ , ເປົາ​ໂລ , ຈັ໋ງ ເຖົາ ເມີ່ຍ ບົວ . ”
46016022	ເຊ ກ໊ອງ ຫາຍ ເຕົ້າ ໄມ້ ຮນ້ຳ ຕສ໊ຽວ , ປຸນ ນິ່ນ ຕສຸ ຕສ໋ຽວ ອ໊ະ . ເຢຍ ບົວ ເຍີຍ ຕສ໊ຽວ ອ້າ ! ໂທ້ ເມີ່ຍ ຕ້າຍ ອ໊ະ ມ່າະ !
46016023	ໂທ້ ຕສ໊ຽວ ເຢ​ຊູ ເຖສີຍ ເອນ ປຸນ ເມີ່ຍ ບົວ .
46016024	ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ . ເຢຍ ຢ່າ ຮນ້ຳ ໄຫ່ ເມີ່ຍ ບົວ ຕສວັ໋ງ ມ່ຽນ ອ໊ະ . ອາ​ເມນ .
47001001	ເຢຍ , ເປົາ​ໂລ , ເອີຍ ທິນ-ຮູ່ງ ເຍີຍ ເອີ໋ຍ ໂຕສ໋ວ ກີ​ຕູ່ ເຢ​ຊູ ເຍີຍ ກົງ-ໂຕສ້ . ເຢຍ ເຖສົາ ບົວ ເຍີຍ ໂຢ໌ວ , ທິ​ໂມ​ໄທ , ເຟ້ຍ ຝຽນ ປຸນ ຢຽມ ໂຄ​ລິນ​ໂທ ຕສີ້ງ , ທິນ-ຮູ່ງ ເຍີຍ ຈິວ-ປາງ , ຢ່າ ເຟ້ຍ ປຸນ ກ໋ອມ ອາ​ຄາ​ຢາ ແຊ້ງ , ທິນ-ຮູ່ງ ເຍີຍ ຕສວັ໋ງ ມ່ຽນ .
47001002	ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
47001003	ບົວ ອ໋ອຍ ຕສຸ ເທສງ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ເຕຍ , ທິນ-ຮູ່ງ , ຕົ້ງ ຄໍ້-ລ່ຽນ ມ່ຽນ ເຍີຍ ຕສັ່ງ ເຕ໋ຍ , ຢ່າ ຕສັ່ນໆ ອອນ ບົວ ເຍີຍ ໂຮຍ້ວ ເຍີຍ ທິນ-ຮູ່ງ .
47001004	ບົວ ມ່າຍ ຫຍູ່ງໆ ຂວນ ນ່ານ , ນິ່ນ ອອນ ບົວ ເຍີຍ ໂຮຍ້ວ , ເຫວີ່ຍ ປຸນ ບົວ ແອ໋ງ ໄຮ່ ອອນ ປວັ້ງ ຕສຸ ຫາຍ ຫຍູ່ງ ຂວນ ນ່ານ ເຍີຍ ມ່ຽນ ເຍີຍ ໂຮຍ້ວ . ທິນ-ຮູ່ງ ຮນັ້ງ ຫາຍ ນໍ ອອນ ບົວ ເຍີຍ ໂຮຍ້ວ , ບົວ ຢ່າ ຮນັ້ງ ວົ້ວ ນໍ ໄຮ່ ອອນ ມ່ຽນ ເຍີຍ ໂຮຍ້ວ .
47001005	ບົວ ຮນັ້ງ ຫາຍ ນໍ ເຖສົາ ກີ​ຕູ່ ມ່າຍ ປ່ວນ ສ່ຽວ ໂຄ້ວ ທສ້ຳ , ບົວ ຢ່າ ຮນັ້ງ ວົ້ວ ນໍ ເຂົາ ກີ​ຕູ່ ຕຸ໊ ທິນ-ຮູ່ງ ອອນ ໂຮຍ້ວ ທສ້ຳ .
47001006	ເຊ ກ໊ອງ ເຢຍ ບົວ ສ່ຽວ ໂຄ້ວ , ເຊ ເຫວີ່ຍ ປຸນ ເມີ່ຍ ບົວ ຕຸ໊ ອອນ ໂຮຍ້ວ ຢ່າ ຕຸ໊ ໂອຈ໋ວ . ເຊ ກ໊ອງ ທິນ-ຮູ່ງ ອອນ ເຢຍ ບົວ ເຍີຍ ໂຮຍ້ວ , ເຊ ເຫວີ່ຍ ປຸນ ເມີ່ຍ ບົວ ຕຸ໊ ອອນ ໂຮຍ້ວ , ຢ່າ ເຖງ ເມີ່ຍ ບົວ ມ່າຍ ໜ່ອຍ ເຕ໊ຍ ຕຸ໊ ໂຄ້ວ , ຮນັ້ງ ເຢຍ ບົວ ເຕ໊ຍ ຕຸ໊ ໂຄ້ວ ນໍ .
47001007	ເຢຍ ບົວ ຕສ່ຽວ ເຫວີ່ຍ ເມີ່ຍ ບົວ ຕສັ່ນໆ ມ່າຍ ລ່ຳ ຮນ້ຳ ຕ໋ອງ , ເຫວີ່ຍ ຕສຸ ເຢຍ ບົວ ຮິ້ວ ຕຸ໊ ຮນັ້ງ ເມີ່ຍ ບົວ ມ່າຍ ປ່ວນ ເຖສົາ ເຢຍ ບົວ ສ່ຽວ ໂຄ້ວ , ເມີ່ຍ ບົວ ຢ່າ ມ່າຍ ປ່ວນ ຕຸ໊ ທິນ-ຮູ່ງ ອອນ ໂຮຍ້ວ ຮນັ້ງ ນິ່ນ ອອນ ເຢຍ ບົວ ເຍີຍ ໂຮຍ້ວ ນໍ .
47001008	ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ອ໋ອຍ ເມີ່ຍ ບົວ ຮິ້ວ ເຢຍ ບົວ ຢຽມ ເອ​ເຊຍ ແຊ້ງ ປວັ້ງ ເຈ໋ຍ ເຍີຍ ໂຄ້ວ ໜ່ານ , ຮນັ້ງ ເຮນ້ຍ ໄຫ່ ເຍີຍ ກະນ້າຍ ດັ໊ບ ຈ໊ຽນ ຊິນ ນໍ , ຕສູ໊ງ ຫລ່າຍ ໄມ້ ຕຸ໊ ແໝ່ງ ຕສຢັ້ງ .
47001009	ເຢຍ ບົວ ຢຽມ ໂຮຍ້ວ ໄຮ໌ ຮນັ້ງ ຕສຸ ຕີ່ງ ໄຕ໋ ໄຕ່ , ມປ່າ ນ້າຍ ເຊ ເຫວີ່ຍ ປຸນ ເຢຍ ບົວ ໄມ້ ເຂົາ ເຢຍ ບົວ ກັ້ນ . ເຊ ປຸນ ເຢຍ ບົວ ຂູງ ເຂົາ ທິນ-ຮູ່ງ , ຕົ້ງ ໄຮ່ ປຸນ ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ ວົ້ວ ເຕົ້າ .
47001010	ນິ່ນ ໂອຈ໋ວ ເຢຍ ບົວ ເລີ່ຍ ດຸ໊ດ ທສ້ຽວ , ໄຮ່ ຫ່ອຍ ແໝ່ງ ເຍີຍ ສີ່ . ນິ່ນ ແອ໋ງ ອ໋ອຍ ໂອຈ໋ວ ເຢຍ ບົວ . ເຢຍ ບົວ ຕສ່ຽວ ເຂົາ ນິ່ນ ມ່າຍ ລ່ຳ ຮນ້ຳ ນິ່ນ ແອ໋ງ ອ໋ອຍ ໂອຈ໋ວ ເຢຍ ບົວ ,
47001011	ເຫວີ່ຍ ຕສຸ ເມີ່ຍ ບົວ ເຖງ ເຢຍ ບົວ ເຕົ໋າ ເກົ໋າ . ຮນັ້ງ ໜ່າຍ ຕສ່ຽວ ມ່າຍ ມ່ຽນ ທສ້ຳ ແລ໌ງ ຕສີ້ງ , ທິນ-ຮູ່ງ ເຫວີ່ຍ ຕສຸ ທິນ-ຮູ່ງ ເຕົາ ມ່ຽນ ທສ້ຳ ເຕົ໋າ ເກົ໋າ ເຍີຍ ຫວ່າ ເຖສີຍ ເອນ ປຸນ ເຢຍ ບົວ .
47001012	ນ້າຍ ເຢຍ ບົວ ປູ໋ງ ຫວ່າ-ເໝົາ ຕຸ໊ ເຍີຍ . ເຢຍ ບົວ ເຍີຍ ໂຮຍ້ວ ປຸນ ເຢຍ ບົວ ຮິ້ວ ຕຸ໊ ເຢຍ ບົວ ຢຽມ ເສີຍ ຕສັ່ງ ຮນັ້ງ ຫາຍ ນໍ ຢຽມ , ຢ່າ ເຫລ່ງ ເຈີ໊ຍ ເຍີຍ ຮນັ້ງ ຫາຍ ນໍ ເຖສົາ ເມີ່ຍ ບົວ ຈິວ ທົງ . ເຊ ທິນ-ຮູ່ງ ປຸນ ເຢຍ ບົວ ໂຕສ໋ວ ທສີງ-ເດສ່ງ ເຍີຍ , ໂຮຍ້ວ ຕສີ໋ງ ເຍີຍ . ເຢຍ ບົວ ຢ່າ ໄມ້ ເຂົາ ປ້າມ ມ່ຽນ ເຍີຍ ທສົງ-ເມ່ງ . ຂູງ ເຂົາ ທິນ-ຮູ່ງ ເຍີຍ ເອນ ຮນັ້ງ .
47001013	ເຢຍ ບົວ ເຟ້ຍ ປຸນ ເມີ່ຍ ບົວ ເຍີຍ , ເຊ ຂູງ ເຟ້ຍ ຕົ້ງ ເມີ່ຍ ບົວ ໄຮ່ ໂຕະ , ໄຮ່ ຮິ້ວ ເຍີຍ ຮນັ້ງ . ອີ້ ຕສັ່ນ ເມີ່ຍ ບົວ ຂູງ ເມ່ງ ແປະ ເຕີ໋ຍ ປ໊າ ເຢຍ ບົວ ຮນັ້ງ , ມປ່າ ເຢຍ ຮນ້ຳ ຕ້າຍ ເມີ່ຍ ບົວ ອ໋ອຍ ໝັ່ນໆ ເມ່ງ ແປະ ເດສ່ງ ເຢຍ ບົວ . ຮນັ້ງ ນ້າຍ , ເຖົາ ຕສ໊ຽວ ເຢ​ຊູ ແອ໋ງ ຕ້າຍ ວົ້ວ ຕສັ່ນ , ເມີ່ຍ ບົວ ອ໋ອຍ ເທສງ ເຢຍ ບົວ , ຮນັ້ງ ເຢຍ ບົວ ອ໋ອຍ ເທສງ ເມີ່ຍ ບົວ ນໍ . ເຢຍ ບົວ ເຟ້ຍ ປຸນ ເມີ່ຍ ບົວ ເຍີຍ , ເຊ ຂູງ ເຟ້ຍ ຕົ້ງ ເມີ່ຍ ບົວ ໄຮ່ ໂຕະ , ໄຮ່ ຮິ້ວ ເຍີຍ ຮນັ້ງ . ອີ້ ຕສັ່ນ ເມີ່ຍ ບົວ ຂູງ ເມ່ງ ແປະ ເຕີ໋ຍ ປ໊າ ເຢຍ ບົວ ຮນັ້ງ , ມປ່າ ເຢຍ ຮນ້ຳ ຕ້າຍ ເມີ່ຍ ບົວ ອ໋ອຍ ໝັ່ນໆ ເມ່ງ ແປະ ເດສ່ງ ເຢຍ ບົວ . ຮນັ້ງ ນ້າຍ , ເຖົາ ຕສ໊ຽວ ເຢ​ຊູ ແອ໋ງ ຕ້າຍ ວົ້ວ ຕສັ່ນ , ເມີ່ຍ ບົວ ອ໋ອຍ ເທສງ ເຢຍ ບົວ , ຮນັ້ງ ເຢຍ ບົວ ອ໋ອຍ ເທສງ ເມີ່ຍ ບົວ ນໍ .
47001014	
47001015	ເຫວີ່ຍ ຕສຸ ເຢຍ ເຍີຍ ໂຮຍ້ວ ຝຸນ ຕີ່ງ ຮນັ້ງ ນ້າຍ ນໍ , ເຢຍ ຕ້າວ ຕັ້ງ ອ໋ອຍ ມີ່ງ ເມີ່ຍ ບົວ ໜ່າຍ , ເຫວີ່ຍ ປຸນ ເມີ່ຍ ບົວ ແອ໋ງ ຕຸ໊ ດສຸ່ນ ຫລົງ .
47001016	ເຢຍ ມີ່ງ ມາ​ຊີ​ໂດ​ເນຍ ເຢຍ ອ໋ອຍ ຢັ້ງ ເມີ່ຍ ບົວ ໜ່າຍ ມີ່ງ . ດສ໋ວນ ເຍີຍ ຕສຢັ້ງ ໂຫ່ ແອ໋ງ ຢັ້ງ ໜ່າຍ ດສ໋ວນ , ເຫວີ່ຍ ປຸນ ເມີ່ຍ ບົວ ເຖງ ເຢຍ ທສວດ ເຈົ໊າ ມີ່ງ ຢູ​ເດຍ ແຊ້ງ .
47001017	ເຢຍ ຕ໊າ ນ້າຍ ຫຍູ່ງ ຕສະເອີ໋ຍ , ເມີ່ຍ ບົວ ປວັດ ຮນັ້ງ ເຢຍ ໂຮຍ້ວ ໄມ້ ຕີ່ງ ໄຟ ? ເຢຍ ຂູງ ເອີຍ ເຢຍ ກັ້ນ ເຍີຍ ໂຮຍ້ວ ຕ໊າ ຕສະເອີ໋ຍ ໄຟ ? ຢຽດ ປິ່ນ ກ໊ອງ ເຕສີ໌ຍ , ຢຽດ ປິ່ນ ກ໊ອງ ໄມ້ ເຕສີ໌ຍ .
47001018	ເຢຍ ຕສຢັ໊ງ ຈ໊ຽນ ຕສຽບ ຕສົ໊ວະ ເຍີຍ ທິນ-ຮູ່ງ ບົ໋ວ ເມີ່ຍ ບົວ , ເຢຍ ບົວ ແລ໌ງ ເຍີຍ ຫວ່າ ໄມ້ ເຕສີ໌ຍ ຢຽດ ປິ່ນ ກ໊ອງ ເຕສີ໌ຍ , ຢຽດ ປິ່ນ ກ໊ອງ ໄມ້ ເຕສີ໌ຍ .
47001019	ເຫວີ່ຍ ຕສຸ ເຢຍ ເຖສົາ ຊີ​ລາ ເຖສົາ ທິ​ໂມ​ໄທ ຕສຸ້ນ ທິນ-ຮູ່ງ ເຍີຍ ຕອນ , ເຢ​ຊູ ກີ​ຕູ່ , ເຍີຍ ໂຕ໌ ປຸນ ເມີ່ຍ ບົວ ໝວັງ . ກີ​ຕູ່ ໄມ້ ເຕສີ໌ຍ ຢຽດ ປິ່ນ ເຕສີ໌ຍ , ຢຽດ ປິ່ນ ໄມ້ ເຕສີ໌ຍ . ຕ໋າວ ດສ໋ວນ ຢຽມ ນິ່ນ ຫຍູ່ງໆ ຂູງ “ ເຕສີ໌ຍ . ”
47001020	ເຫວີ່ຍ ຕສຸ ທິນ-ຮູ່ງ ແລ໌ງ ເຍີຍ ຫວ່າ ຢຽດ ຕສູ໊ງ , ກີ​ຕູ່ ປຸນ ທສີງ ເຊ “ ເຕສີ໌ຍ ເຍີຍ . ” ບົວ ຕສ່ຽວ ເຂົາ ເຢ​ຊູ ກີ​ຕູ່ ກ໊ອງ , “ ອາ​ເມນ ” ເຫວີ່ຍ ທ່າຍ ທິນ-ຮູ່ງ .
47001021	ທິນ-ຮູ່ງ ກັ້ນ ປຸນ ເຢຍ ບົວ ເຖສົາ ຈ໊ຽນ ເມີ່ຍ ບົວ ຮິ້ວ ຕີ່ງ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ . ນິ່ນ ພ້າຍ ເຢຍ ບົວ ,
47001022	ຢ່າ ອກ໊າບ ຈ໊ຽນ ຢ໋ຽນ , ປຸນ ທສີງ ບົວ ໂຕສ໋ວ ນິ່ນ ເຍີຍ ມ່ຽນ . ນິ່ນ ຢ່າ ປຸນ ສີງ ລີ່ງ ຢຽມ ບົວ ເຍີຍ ໂຮຍ້ວ ໂຕສ໋ວ ຕີ່ງ-ຕສິ້ນ ເປວ ຈ໊ຽນ ອກະຮ້າ ອ໋ອຍ ຕຸ໊ ເຍີຍ ຫຍູ່ງໆ .
47001023	ເຢຍ ເຫ່ວ ທິນ-ຮູ່ງ ເຖງ ເຢຍ ໂຕສ໋ວ ຕສອງ-ເຕສ໋ງ ເຫວີ່ຍ ຕສຸ ນິ່ນ ຮິ້ວ ຕຸ໊ ເຢຍ ເຍີຍ ໂຮຍ້ວ . ເຢຍ ຕີ່ງ ໄມ້ ມີ່ງ ໂຄ​ລິນ​ໂທ ຕສີ້ງ ເຊ ເຫວີ່ຍ ຫຍ່າງ ເມີ່ຍ ບົວ .
47001024	ເຢຍ ບົວ ໄມ້ ເຕສີ໌ຍ ກຸ໊ນ ເມີ່ຍ ບົວ ເຍີຍ ສຽນ ຟິມ . ເຢຍ ບົວ ເຖສົາ ເມີ່ຍ ບົວ ຈວັ່ງ ກົງ ໂຕສ໋ວ , ເຫວີ່ຍ ປຸນ ເມີ່ຍ ບົວ ຕຸ໊ ອຈຽນ-ໂຢ້ວ , ເຫວີ່ຍ ຕສຸ ເມີ່ຍ ບົວ ເຂົາ ສຽນ ຟິມ ຫລຽບ ຕຸ໊ ວ້ວນ ອ໊ະ .
47002001	ເຫວີ່ຍ ນ້າຍ ເຢຍ ຕີ່ງ ໂຮຍ້ວ ໄມ້ ແອ໋ງ ມີ່ງ ເມີ່ຍ ບົວ ໜ່າຍ ປຸນ ເມີ່ຍ ບົວ ມ່າຍ ໂຢວ-ເດສົ້າ .
47002002	ເຊ ກ໊ອງ ເຢຍ ປຸນ ເມີ່ຍ ບົວ ເດສົ້າ ນໍ , ແອ໋ງ ມ່າຍ ຫາຍ ເຕົ້າ ປຸນ ເຢຍ ອຈຽນ-ໂຢ້ວ ? ຂູງ ມ່າຍ ເມີ່ຍ ບົວ , ຕົ້ງ ເຢຍ ໂຕສ໋ວ ປຸນ ເດສົ້າ ວົ້ວ ເຕີ໋ຍ ຮນັ້ງ .
47002003	ເຫວີ່ຍ ນ້າຍ ເຢຍ ຖສີງ ຕ້າຍ ເຟ້ຍ ວົ້ວ ເຕສີ໊ຍ ຝຽນ ປຸນ ເມີ່ຍ ບົວ . ເດສ໋ຍ ເຢຍ ເຖົາ ເຍີຍ ຕສຢັ້ງ ໂຫ່ , ຕົ້ງ ຫອບ ຕສຸ ປຸນ ເຢຍ ອຈຽນ-ໂຢ້ວ ວົ້ວ ເຕີ໋ຍ , ຕ໋າວ ດສ໋ວນ ປຸນ ເຢຍ ເດສົ້າ ມເປີຍ . ເຢຍ ຢ່າ ຕສະເກ້ງ ສຽນ , ເຊ ກ໊ອງ ເຢຍ ມ່າຍ ອຈຽນ-ໂຢ້ວ , ເມີ່ຍ ບົວ ຢ່າ ເຖສົາ ຈ໊ຽນ ເຢຍ ອຈຽນ-ໂຢ້ວ .
47002004	ເຢຍ ເຟ້ຍ ວົ້ວ ເຕສີ໊ຍ ຝຽນ ເຍີຍ ຕສຢັ້ງ ໂຫ່ ເຢຍ ເກ້ງ ! ໂຮຍ້ວ ມຸນ , ໂຮຍ້ວ ເດສົ້າ , ມ່າຍ ວວມ-ເໝວີ່ຍ ຫລ່ຽວ ຈ໊ຽນ ທສ້ຳ ເຍີຍ . ເຢຍ ໄມ້ ເຕສີ໌ຍ ອ໋ອຍ ປຸນ ເມີ່ຍ ບົວ ເດສົ້າ ມປ່າ ອ໋ອຍ ປຸນ ເມີ່ຍ ບົວ ຮິ້ວ ຕຸ໊ ເຢຍ ຮນ້ຳ ເມີ່ຍ ບົວ ດົ່ງ ຫາຍ ທສ້ຳ .
47002005	ເຊ ກ໊ອງ ຢຽມ ເມີ່ຍ ບົວ ໜ່າຍ , ຫາຍ ເຕົ້າ ໂຕສ໋ວ ປຸນ ມ່ຽນ ເດສົ້າ , ນິ່ນ ໄມ້ ຕານ ປຸນ ເຢຍ ເດສົ້າ ຮນັ້ງ , ນິ່ນ ຢ່າ ປຸນ ເມີ່ຍ ບົວ ຕສວັ໋ງ ມ່ຽນ ເຖສົາ ຈ໊ຽນ ເດສົ້າ ເຕີ໋ຍ . ເຢຍ ກ໊ອງ “ ເຕີ໋ຍ ” ເຫວີ່ຍ ຕສຸ ເຢຍ ໄມ້ ອ໋ອຍ ກ໊ອງ ປະຫລະ ເຮນ້ຍ .
47002006	ເຢຍ ຮນ້ຳ ຕ້າຍ ເມີ່ຍ ບົວ ມ່ຽນ ທສ້ຳ ຕີ່ງ ວົ້ວ ເຕົ້າ ມ່ຽນ ເຍີຍ ຕສຸ໌ຍ ບົວະ ນ້າຍ ເກົ໋າ ອ໊ະ .
47002007	ອີ້ ຕສັ່ນ ເມີ່ຍ ບົວ ອ໋ອຍ ຕສຸ ກວັ່ງ ນິ່ນ ໂຕສ໋ວ ຕ່ອງ ເຍີຍ ເຈົ໊າ , ອອນ ນິ່ນ ເຍີຍ ໂຮຍ້ວ , ໄມ້ ຕູ໋ງ ປຸນ ນິ່ນ ເດສົ້າ ເຈ໋ຍ ຈ໋າ ຕສ່ຽວ ເຊວີຍ ໝີ່ ອ໊ະ .
47002008	ຮນັ້ງ ໜ່າຍ , ເຢຍ ໂທ້ ເມີ່ຍ ບົວ ປຸນ ນິ່ນ ຮິ້ວ ຕຸ໊ ເມີ່ຍ ບົວ ຖສໍ່ ຮນ້ຳ ນິ່ນ ເຍີຍ .
47002009	ເຫວີ່ຍ ນ້າຍ ເຢຍ ຖສີງ ຕ້າຍ ເຟ້ຍ ວົ້ວ ເຕສີ໊ຍ ຝຽນ ປຸນ ເມີ່ຍ ບົວ , ອ໋ອຍ ເສີຍ ເມີ່ຍ ບົວ , ໝັ່ງ ກ໋າ ເມີ່ຍ ບົວ ຢຽມ ໝ່ານ ສີ່ ໝວັງ ເຢຍ ເຍີຍ ຫວ່າ ໄຟ .
47002010	ເມີ່ຍ ບົວ ກວັ່ງ ຫາຍ ເຕົ້າ ເຍີຍ ຕສຸ໌ຍ , ເຢຍ ຢ່າ ກວັ່ງ ວົ້ວ ເຕົ້າ ເຍີຍ ຕສຸ໌ຍ . ເຢຍ ກວັ່ງ ຫາຍ ເຕົ້າ ເຍີຍ ຕສຸ໌ຍ ນໍ , ເຊ ກ໊ອງ ຕສະເກ້ງ ມ່າຍ ຫາຍ ຫຍູ່ງ ອ໋ອຍ ຕສຸ ກວັ່ງ , ເຢຍ ຢຽມ ກີ​ຕູ່ ເຍີຍ ດສະຮມຽນ ຢ່າ ເຫວີ່ຍ ເມີ່ຍ ບົວ ເຍີຍ ກອນ-ແປ໋ງ ກວັ່ງ .
47002011	ອ໋ອຍ ຕສຸ ຮນັ້ງ ໜ່າຍ ນໍ ໂຕສ໋ວ ເຫວີ່ຍ ໄມ້ ປຸນ ຊາ​ຕານ ຮີ່ງ ບົວ , ເຫວີ່ຍ ຕສຸ ບົວ ຮິ້ວ ຕຸ໊ ນິ່ນ ເຍີຍ ຕສະເອີ໋ຍ ໝີ່ ອ໊ະ .
47002012	ເຢຍ ມີ່ງ ເຖົາ ໂຕ​ອັດ ຕສີ້ງ ຕສຸ້ນ ກີ​ຕູ່ ເຍີຍ ຄູ້ ຝຽນ , ເຢຍ ປວັດ ຕສ໊ຽວ ຄອຍ ຕສຢັ໋ງ ເຈົ໊າ ປຸນ ເຢຍ ຢຽມ ວົ້ວ ໂຕສ໋ວ ກົງ .
47002013	ມປ່າ ເຢຍ ໄຮ໌ ໂຮຍ້ວ ໄມ້ ເຮ່ນ ເຫວີ່ຍ ຕສຸ ໄມ້ ຕຸ໊ ປວັ້ງ ບົວ ເຍີຍ ໂຢ໌ວ , ທິ​ຕັດ . ເຢຍ ເຖສົາ ວົ້ວ ເຕີ໋ຍ ມ່ຽນ ກ໊ອງ ລິ໌ວ ເລີ່ຍ ຮຢາງ ຫວ່າ , ຕສ່ຽວ ມີ່ງ ມາ​ຊີ​ໂດ​ເນຍ ເຕີ່ຍ-ປູງ .
47002014	ມປ່າ ແລ໌ງ ຕສີ້ງ ທິນ-ຮູ່ງ . ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ທິນ-ຮູ່ງ ຢ່າ ຫລົ່ງ ກີ​ຕູ່ ເທສ້ຍ ເປຢີ໊ຍ ຕໍ້ ບົວ ຕສັ່ນໆ ຕຸ໊ ຮີ່ງ . ທິນ-ຮູ່ງ ຢ່າ ຫລົ່ງ ບົວ ໂຕສ໋ວ ຮນັ້ງ ດາງ ເຍີຍ ເຖຈຍ ດສ໋ານ ມີ່ງ ນອມໆ ຕ໋ອງ , ປຸນ ມ່ຽນ ຮິ້ວ ຕຸ໊ ກີ​ຕູ່ .
47002015	ເຢຍ ບົວ ເຊ ຮນັ້ງ ກີ​ຕູ່ ປົ໊ວ ເກ໋ງ ທິນ-ຮູ່ງ ເຍີຍ ຮູງ ນໍ . ດາງ ເຍີຍ ເຖຈຍ ດສ໋ານ ມີ່ງ ເຖົາ ຕຸ໊ ໂອຈ໋ວ ເຍີຍ ມ່ຽນ , ແອ໋ງ ເຖົາ ຕສຸ ໝຽດ ເຍີຍ ມ່ຽນ .
47002016	ຕສຸ ໝຽດ ເຍີຍ ມ່ຽນ ໄຮ໌ ນ້າຍ ເຕີ໋ຍ ເຖຈຍ ຖສົງ ຕສຸ ນິ່ນ ບົວ ໄຕ່ . ມປ່າ ເຫວີ່ຍ ຕຸ໊ ໂອຈ໋ວ ເຍີຍ ມ່ຽນ ເຊ ດາງ ເຍີຍ , ປຸນ ນິ່ນ ບົວ ມ່າຍ ຕສຢັ້ງ ແໝ່ງ . ຫາຍ ເຕົ້າ ມ່າຍ ປັ້ນ ເຕສີ່ຍ ໂຕສ໋ວ ນ້າຍ ຫຍູ່ງ ກົງ ?
47002017	ເຢຍ ບົວ ໄມ້ ຮນັ້ງ ມ່ຽນ ທສ້ຳ ຕໍ້ ທິນ-ຮູ່ງ ເຍີຍ ໂຕ໌ ມີ່ງ ໝ່າຍ ຫຍັ່ນ . ຕ໋າວ ດສ໋ວນ ທິນ-ຮູ່ງ ພ້າຍ ເຢຍ ບົວ , ເຢຍ ບົວ ຕສ່ຽວ ຢຽມ ນິ່ນ ເຍີຍ ດສະຮມຽນ ໂຕສ໋ວ ກີ​ຕູ່ ເຍີຍ ໂປວ , ຕສຽບ ຕສົ໊ວະ ເຍີຍ ກ໊ອງ ນິ່ນ ເຍີຍ ໂຕ໌ .
47003001	ນ້າຍ ເມີ່ຍ ບົວ ໄຮ໌ ຮນັ້ງ ເຢຍ ບົວ ປູ໋ງ ຫວ່າ-ເໝົາ ແອ໋ງ ເທສງ ເຢຍ ບົວ ກັ້ນ ໄຟ ? ເມີ່ຍ ບົວ ປວັດ ເຢຍ ບົວ ຮນັ້ງ ມ່າຍ ເຕີ໋ຍ ມ່ຽນ ນໍ , ຖຈຽມ ຕສຸ ຝຽນ ປຸນ ເມີ່ຍ ບົວ ຮິ້ວ ຕຸ໊ ເຢຍ ບົວ , ໄຟ ຖຈຽມ ຕສຸ ເມີ່ຍ ບົວ ເຟ້ຍ ຝຽນ ປຸນ ເຢຍ ບົວ ຕໍ້ ມີ່ງ ປຸນ ມ່ຽນ ຮິ້ວ ຕຸ໊ ເຢຍ ບົວ ໄຟ ?
47003002	ເມີ່ຍ ບົວ ກັ້ນ ໂຕສ໋ວ ເຢຍ ບົວ ເຍີຍ ຝຽນ , ເຟ້ຍ ຈ໊ຽນ ເຢຍ ບົວ ເຍີຍ ໂຮຍ້ວ ປຸນ ຕສວັ໋ງ ມ່ຽນ ໂຕະ ຢ່າ ຮິ້ວ .
47003003	ເມີ່ຍ ບົວ ປິ໋ວ ເມ່ງ ເມີ່ຍ ບົວ ເປ໋ນ ກີ​ຕູ່ ເຍີຍ ຝຽນ ຈິວ ປຸນ ເຢຍ ບົວ ຕໍ້ ມີ່ງ . ເຊ ໄມ້ ເຕສີ໌ຍ ຫລົ່ງ ໝັດ ເຟ້ຍ ວົ້ວ ຫລະເປຢີ໊ຍ-ເປ໊ນ . ເຊ ຕສຢັ້ງ ຈ໊ຽນ ເຍີຍ ທິນ-ຮູ່ງ ເຍີຍ ສີງ ລີ່ງ ເຟ້ຍ ຈ໊ຽນ ມ່ຽນ ເຍີຍ ໂຮຍ້ວ ກະຍົ໌ວ .
47003004	ເຢຍ ບົວ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ເຢຍ ບົວ ສຽນ ກີ​ຕູ່ ຕສ່ຽວ ຮິ້ວ ຕຸ໊ ທິນ-ຮູ່ງ ເຊ ເຂົາ ຕຸ໊ ວ້ວນ ເຍີຍ .
47003005	ເຢຍ ບົວ ໄມ້ ເຕສີ໌ຍ ຝຸນ ເຢຍ ບົວ ກັ້ນ ມ່າຍ ຫາຍ ຫຍູ່ງ ປັ້ນ ເຕສີ່ຍ ໂຕສ໋ວ ນ້າຍ ຫຍູ່ງ ກົງ . ເຊ ທິນ-ຮູ່ງ ປຸນ ເຢຍ ບົວ ມ່າຍ ປັ້ນ ເຕສີ່ຍ ໂຕສ໋ວ ,
47003006	ປຸນ ເຢຍ ບົວ ໄຮ່ ເອີຍ ຈ໊ຽນ ຊຢັງ-ແຫງ່ງ ຫວ່າ ຟູ-ສູ ນິ່ນ . ນ້າຍ ຊຢັງ-ແຫງ່ງ ຫວ່າ ເຊ ເຢຍ ບົວ ໄມ້ ເຕສີ໌ຍ ເອີຍ ເຟ້ຍ ຕ້າຍ ເຍີຍ ເລີ໌ຍ-ຫລັດ ໂຕສ໋ວ . ເຢຍ ບົວ ເອີຍ ທິນ-ຮູ່ງ ເຍີຍ ສີງ ລີ່ງ ໂຕສ໋ວ . ເຟ້ຍ ຕ້າຍ ເຍີຍ ເລີ໌ຍ-ຫລັດ ປຸນ ມ່ຽນ ຕສຸ ໄຕ່ . ສີງ ລີ່ງ ປຸນ ມ່ຽນ ມ່າຍ ຕສຢັ້ງ ແໝ່ງ .
47003007	ປຸນ ມ່ຽນ ຕສຸ ໄຕ່ ເຍີຍ ເລີ໌ຍ-ຫລັດ ຫລົ່ງ ດສັ່ງ ດີ້ງ ຈ໊ຽນ ຫລະເປຢີ໊ຍ-ເປ໊ນ . ປຸນ ເລີ໌ຍ-ຫລັດ ວົ້ວ ຕສັ່ນ , ທິນ-ຮູ່ງ ເຍີຍ ອຈັງ-ຫລ່າງ ຢ່າ ຫິ່ນ ທສວດ ຕ້າຍ ຕສິ໋ວ ປຸນ ໂມ​ເຊ ເຍີຍ ຮມຽນ ອຈັງ-ຫລ່າງ ໄຫ່ . ໄມ້ ກຸ໊ນ ວົ້ວ ຫຍູ່ງ ອຈັງ-ຫລ່າງ ໄຮ່ ໝິດ ຈ໊ຽນ ເອຈ່ຍ , ອິ​ສະ​ລາ​ເອນ ມ່ຽນ ໝັ່ງ ໄມ້ ຕຸ໊ ໂມ​ເຊ ເຍີຍ ຮມຽນ .
47003008	ຮນັ້ງ ໜ່າຍ , ສີງ ລີ່ງ ໂຕສ໋ວ ເຍີຍ ກົງ ໄມ້ ເຕສີ໌ຍ ເກົ້າ ມ່າຍ ອຈັງ-ຫລ່າງ ທສ້ຳ ໄຟ ?
47003009	ເຊ ກ໊ອງ ປຸນ ມ່ຽນ ຕສຸ ຕີ່ງ ຕສຸ໌ຍ ວົ້ວ ຕິ້ວ ເຈົ໊າ ດົ່ງ ໜ່າຍ ມ່າຍ ອຈັງ-ຫລ່າງ ນໍ , ໂອຈ໋ວ ມ່ຽນ ວົ້ວ ຕິ້ວ ເຈົ໊າ ຢຽດ ເຕສີຍ ເກົ້າ ມ່າຍ ອຈັງ-ຫລ່າງ .
47003010	ຕສິ້ນ ດ່າງ ເຍີຍ ອຈັງ-ຫລ່າງ ອີ້ ຕສັ່ນ ໄມ້ ອຈັງ-ຫລ່າງ ອ໊ະ . ເຫວີ່ຍ ຕສຸ ອີ້ ຕສັ່ນ ມ່າຍ ເກົ້າ ອຈັງ ເຈ໋ຍ ເຍີຍ ອຈັງ-ຫລ່າງ ຕສິ໋ວ ຈ໊ຽນ ອ໊ະ .
47003011	ເຊ ກ໊ອງ ໄຮ່ ຢຽມ ໂຕ່ວ ປ໊າ ວົ້ວ ຫຍູ່ງ ມ່າຍ ອຈັງ-ຫລ່າງ ນໍ , ຢຽດ ລິ໌ວ ຢຽມ ເຍີຍ ຢຽດ ເຕສີຍ ມ່າຍ ອຈັງ-ຫລ່າງ .
47003012	ເຢຍ ບົວ ຮນັ້ງ ນ້າຍ ນໍ ມ່າຍ ລ່ຳ ຮນ້ຳ , ຕສ່ຽວ ປູ໋ງ ຫລ່າງ ເຍີຍ ຕສຸ້ນ ໂຕ໌ .
47003013	ເຢຍ ບົວ ໄມ້ ຮນັ້ງ ໂມ​ເຊ ອ໋ອຍ ຕສຸ ຫລົ່ງ ເດຍ ປວັງ ຮມຽນ ເຫວີ່ຍ ປຸນ ອິ​ສະ​ລາ​ເອນ ມ່ຽນ ໄມ້ ໄຮ່ ໝັ່ງ ນິ່ນ ຮມຽນ ເຍີຍ ອຈັງ-ຫລ່າງ ໝິດ ຈ໊ຽນ ເອຈ່ຍ .
47003014	ມປ່າ ອິ​ສະ​ລາ​ເອນ ມ່ຽນ ໂຮຍ້ວ ແຫງ່ງ ໄຫ່ . ເຖົາ ອີ້ ຮນອຍ ນິ່ນ ບົວ ຫາຍ ຕສັ່ນ ໂຕະ ໂລ໌-ແຫງ່ງ ຫວ່າ ເຍີຍ ໂຊວ , ນິ່ນ ບົວ ເຍີຍ ໂຮຍ້ວ ຖສໍ່ ຮນັ້ງ ມ່າຍ ຄວ້າຍ ເດຍ ປວັງ ຈ໊ຽນ ນໍ . ມ່ຽນ ສຽນ ລິ໌ວ ກີ​ຕູ່ , ວົ້ວ ຄວ້າຍ ເດຍ ຖສີງ ຕ້າຍ ຕຸ໊ ເຕສ໊າະ ອກອຍ ໝີ່ ອ໊ະ .
47003015	ເຖົາ ອີ້ ຮນອຍ ນິ່ນ ບົວ ຫາຍ ຕສັ່ນ ໂຕະ ໂມ​ເຊ ເຍີຍ ເລີ໌ຍ-ຫລັດ , ເຊ ຮນັ້ງ ວົ້ວ ຄວ້າຍ ເດຍ ຖສໍ່ ປວັງ ຈ໊ຽນ ໂຮຍ້ວ ນໍ .
47003016	ມປ່າ ຫາຍ ເຕົ້າ ຮວິນ ຕ້າຍ ລໍ໌ ຕສ໊ຽວ , ວົ້ວ ຄວ້າຍ ເດຍ ເຕສ໊າະ ອກອຍ ໝີ່ ອ໊ະ .
47003017	ຕສ໊ຽວ ເຊ ຕົ້ງ ສີງ ລີ່ງ . ຕສ໊ຽວ ເຍີຍ ສີງ ລີ່ງ ຢຽມ ຫາຍ , ຢຽມ ວົ້ວ ມ່ຽນ ຕຸ໊ ປູ໋ງ ອກອຍ ອ໊ະ .
47003018	ຮນັ້ງ ນ້າຍ ບົວ ຢຽດ ຕສູ໊ງ ແອ໊ງ ຕສ໊ຽວ ເຍີຍ ອຈັງ-ຫລ່າງ ເຫວີ່ຍ ຕສຸ ເດຍ ໄມ້ ປວັງ ບົວ ເຍີຍ ຮມຽນ . ວົ້ວ ຫຍູ່ງ ອຈັງ-ຫລ່າງ ຢຽມ ຕສ໊ຽວ , ເຊ ສີງ ລີ່ງ ຕ້າຍ , ກ໊ອຍ ຢ່ຽນ ບົວ , ປຸນ ບົວ ກຸ໊ນ ໂຕສ໋ວ ກຸ໊ນ ຕສວັ໊ງ ນິ່ນ , ກຸ໊ນ ໂຕສ໋ວ ກຸ໊ນ ມ່າຍ ອຈັງ-ຫລ່າງ .
47004001	ທິນ-ຮູ່ງ ຄໍ້-ລ່ຽນ ເຢຍ ບົວ , ປຸນ ເຢຍ ບົວ ມ່າຍ ນ້າຍ ຫຍູ່ງ ກົງ ໂຕສ໋ວ , ເຢຍ ບົວ ຕສ່ຽວ ໄມ້ ໜຳ ໂຮຍ້ວ .
47004002	ເຢຍ ບົວ ຊິ້ມ ອກອຍ ເປີ່ຍ ເດ໊ຍ , ໄຍ້ ໄຫ່ ເຍີຍ ສີ່ . ເຢຍ ບົວ ໄມ້ ໂຕສ໋ວ ກູ໊ ໄກວ໋ ເຍີຍ ເຈົ໊າ ດົ໊ວ ມ່ຽນ , ຢ່າ ໄມ້ ອ໋າວ ທິນ-ຮູ່ງ ເຍີຍ ຫວ່າ ກ໊ອງ ຈ໊າ . ຕ໋າວ ດສ໋ວນ ເຢຍ ບົວ ກ໊ອງ ຕສຽນ ເລີ໌ຍ ເມ່ງ ເຍີຍ , ຢ່າ ຕອງ ຈ໊ຽນ ທິນ-ຮູ່ງ ອ໋ອຍ ໂຕສ໋ວ ຫອບ ຕສວັ໋ງ ມ່ຽນ ເຍີຍ ໂຮຍ້ວ .
47004003	ເຊ ກ໊ອງ ເຢຍ ບົວ ຕສຸ້ນ ເຍີຍ ຄູ້ ຝຽນ ເຊ ຮນັ້ງ ມ່າຍ ເດຍ ປວັງ ຈ໊ຽນ ປຸນ ມ່ຽນ ໄມ້ ເມ່ງ ແປະ ນໍ , ເຊ ຂູງ ປວັງ ຈ໊ຽນ ປຸນ ຕສຸ ໝຽດ ເຍີຍ ມ່ຽນ ໄມ້ ເມ່ງ ແປະ ຮນັ້ງ .
47004004	ນິ່ນ ບົວ ໄມ້ ສຽນ ເຫວີ່ຍ ຕສຸ ກຸ໊ນ ປ້າມ ເກນ ວົ້ວ ເຕົ້າ ມ້ຽນ ເຍີຍ ຮູ່ງ , ຊາ​ຕານ , ປຸນ ນິ່ນ ບົວ ເຍີຍ ໂຮຍ້ວ ຫຮມວັງ , ໄມ້ ເມ່ງ ແປະ . ນິ່ນ ແອກ໊ະ ຈ໊ຽນ ໄມ້ ປຸນ ຄູ້ ຝຽນ ເຍີຍ ອຈັງ ຕສິ໋ວ ນິ່ນ ບົວ . ນ້າຍ ຄູ້ ຝຽນ ເຊ ກ໊ອງ ກີ​ຕູ່ , ຕົ້ງ ຕສວັ໊ງ ທິນ-ຮູ່ງ ວົ້ວ ເຕົ້າ , ເຍີຍ ອຈັງ-ຫລ່າງ .
47004005	ເຢຍ ບົວ ໄມ້ ເຕສີ໌ຍ ຕສຸ້ນ ເຢຍ ບົວ ກັ້ນ . ເຢຍ ບົວ ຕສຸ້ນ ເຍີຍ ເຊ ເຢ​ຊູ ກີ​ຕູ່ ໂຕສ໋ວ ຕສ໊ຽວ , ເຢຍ ບົວ ຢ່າ ເຫວີ່ຍ ເຢ​ຊູ ກີ​ຕູ່ ໂຕສ໋ວ ເມີ່ຍ ບົວ ເຍີຍ ໂປວ .
47004006	ເຫວີ່ຍ ຕສຸ ທິນ-ຮູ່ງ , ຕົ້ງ ປຸນ ອຈັງ ຢຽມ ຫຮມວັງ ຕສິ໋ວ ທສວດ ຕ້າຍ ວົ້ວ ເຕົ້າ , ປຸນ ນິ່ນ ເຍີຍ ອຈັງ ຕສິ໋ວ ຈ໊ຽນ ເຢຍ ບົວ ເຍີຍ ໂຮຍ້ວ . ນິ່ນ ເຍີຍ ອຈັງ ປຸນ ເຢຍ ບົວ ຮິ້ວ ຕຸ໊ ທິນ-ຮູ່ງ ເຍີຍ ອຈັງ-ຫລ່າງ , ຕົ້ງ ຢຽມ ກີ​ຕູ່ ເຍີຍ ຮມຽນ ຕສິ໋ວ ທສວດ ຕ້າຍ ເຍີຍ ອຈັງ-ຫລ່າງ .
47004007	ມປ່າ ເຢຍ ບົວ ເຊ ຮນັ້ງ ເນຍ-ອົ໋ງ ຢ່າ ມ່າຍ ນ້າຍ ຫຍູ່ງ ຈ໋າຍ ເຍີຍ ກະນ້າຍ ຕັ໊ບ ຈ໊ຽນ ກະຍົ໌ວ , ປຸນ ທສີງ ໂຮລ ເຈ໋ຍ ເຍີຍ ຕົ້ມ ທຈະ ເຊ ຢຽມ ທິນ-ຮູ່ງ ຕ້າຍ , ໄມ້ ເຕສີ໌ຍ ຢຽມ ເຢຍ ບົວ ຕ້າຍ .
47004008	ເຢຍ ບົວ ຕສຸ ຫຍູ່ງໆ ຂວນ ນ່ານ ມປ່າ ໄມ້ ເຊວີຍ . ມ່າຍ ຕສຢັ້ງ ໂຫ່ ເຢຍ ບົວ ໄມ້ ຮິ້ວ ຕຸ໊ ຮນັ້ງ ຫາຍ ນໍ ໂຕສ໋ວ ມປ່າ ຖສໍ່ ມ່າຍ ລ່ຳ ຮນ້ຳ ເຍີຍ .
47004009	ຕສຸ ມ່ຽນ ໂຕສ໋ວ ໂຕະ ມປ່າ ທິນ-ຮູ່ງ ໄມ້ ກວັ່ງ ເຢຍ ບົວ . ຕສຸ ເບ໊າະ ຄີງ ມປ່າ ໄມ້ ໄຕ່ .
47004010	ເຢຍ ບົວ ເຍີຍ ຊິນ ຕສັ່ນໆ ປວັ້ງ ຕສຸ ໄຮ່ ໄຕ່ ເຍີຍ ສີ່ ຮນັ້ງ ເຢ​ຊູ ຕສຸ ໄຕ່ ນໍ , ເຢຍ ບົວ ເຍີຍ ຊິນ ຕສ່ຽວ ປຸນ ມ່ຽນ ເຕສັ໊ຍ ຕຸ໊ ເຢ​ຊູ ຕສຢັ້ງ ຈ໊ຽນ ເຍີຍ .
47004011	ເຢຍ ບົວ ຕສຢັ້ງ ເສີຍ ຕສັ່ງ ຕສັ່ນໆ ເຫວີ່ຍ ເຢ​ຊູ ຕສຸ ປວັ້ງ ໄຮ່ ໄຕ່ ເຍີຍ ສີ່ ເຫວີ່ຍ ປຸນ ນິ່ນ ເຍີຍ ແໝ່ງ ຢຽມ ເຢຍ ບົວ ໄຮ່ ໄຕ່ ເຍີຍ ຊິນ ປິ໋ວ ເມ່ງ ທສວດ ຕ້າຍ .
47004012	ຮນັ້ງ ໜ່າຍ , ໄຕ່ ເຍີຍ ທຈະ ຢຽມ ເຢຍ ບົວ ກະຍົ໌ວ ໂຕສ໋ວ ກົງ , ມປ່າ ປຸນ ມ່ຽນ ຕຸ໊ ຕສຢັ້ງ ຈ໊ຽນ ເຍີຍ ທຈະ ຢຽມ ເມີ່ຍ ບົວ ກະຍົ໌ວ ໂຕສ໋ວ ກົງ .
47004013	ເຢຍ ບົວ ມ່າຍ ໂຮຍ້ວ ສຽນ ຮນັ້ງ ເຟ້ຍ ຈ໊ຽນ ກີງ-ໂຊວ ວົ້ວ ເຕົ້າ ກ໊ອງ ນໍ . ນິ່ນ ກ໊ອງ , “ ເຫວີ່ຍ ຕສຸ ເຢຍ ສຽນ , ເຢຍ ຖສີງ ຕ້າຍ ກ໊ອງ . ”
47004014	ເຢຍ ບົວ ຮິ້ວ ຕຸ໊ ປຸນ ຕສ໊ຽວ ເຢ​ຊູ ນັ່ງ ຕ້າຍ ວົ້ວ ເຕົ້າ ຢ່າ ອ໋ອຍ ປຸນ ເຢຍ ບົວ ຮນັ້ງ ເຢ​ຊູ ນໍ ນັ່ງ ຕ້າຍ , ຕໍ້ ເຢຍ ບົວ ເຖສົາ ຈ໊ຽນ ເມີ່ຍ ບົວ ລົ່ມ ດສ້ອຍ ມີ່ງ ຢຽມ ນິ່ນ ເຍີຍ ດສະຮມຽນ .
47004015	ນ້າຍ ຢຽດ ຕສູ໊ງ ເຊ ເຫວີ່ຍ ປຸນ ເມີ່ຍ ບົວ ຕຸ໊ ຫລົງ . ທິນ-ຮູ່ງ ເຍີຍ ເອນ ຕສ່ຽວ ມີ່ງ ເຖົາ ມ່ຽນ ທສ້ຳ ປຸນ ມ່ຽນ ຈາ ທສ້ຳ ແລ໌ງ ຕສີ້ງ ທິນ-ຮູ່ງ . ຮນັ້ງ ໜ່າຍ , ມ່ຽນ ທສ້ຳ ຈາ ທ່າຍ ທິນ-ຮູ່ງ .
47004016	ເຫວີ່ຍ ນ້າຍ ບົວ ໄມ້ ໜຳ ໂຮຍ້ວ . ໄມ້ ກຸ໊ນ ບົວ ເຍີຍ ຊິນ ກຸ໊ນ ໂຕສ໋ວ ກຸ໊ນ ເຮີຍ ຈ໊ຽນ ເອຈ່ຍ , ມປ່າ ບົວ ເຍີຍ ໂຮຍ້ວ ຢຽດ ຮນອຍ ເປີ໊ຍ ຢຽດ ຮນອຍ ຊຢັງ .
47004017	ບົວ ປວັ້ງ ຕສຸ ຕັ້ງ ປ໊າ ນ້າຍ ເຕີ໋ຍ ໄຝ-ຟິ້ວ ສີ່ ອ໋ອຍ ປຸນ ບົວ ຕຸ໊ ຢຽດ ລິ໌ວ ເຍີຍ ອຈັງ-ຫລ່າງ , ລ່ຽມ ໄມ້ ລ່ຳ ເປີ໊ຍ ຕ໋ອງ ເຍີຍ ອຈັງ-ຫລ່າງ .
47004018	ເຫວີ່ຍ ຕສຸ ບົວ ໄມ້ ໂຕ້ວ ໝັ່ງ ຕຸ໊ ປວັດ ເຍີຍ ຫາຍ ຫຍູ່ງ . ຂູງ ໂຕ້ວ ໝັ່ງ ໄມ້ ປວັດ ເຍີຍ ຮນັ້ງ . ໝັ່ງ ຕຸ໊ ປວັດ ເຍີຍ ວົ້ວ ເຕີ໋ຍ ໄຮ່ ເຈ໋ຍ ເດສ່ງ , ມປ່າ ໝັ່ງ ໄມ້ ປວັດ ເຍີຍ ຢຽດ ລິ໌ວ ຢຽມ .
47005001	ບົວ ຮິ້ວ ຕຸ໊ ບົວ ຢຽມ ຈ໊ຽນ ນ້າຍ ນອມ ປ້າມ ເກນ ເຍີຍ ດົ໊ບ-ລິ່ວ , ຕົ້ງ ບົວ ເຍີຍ ຊິນ , ຕສຸ ແທສະ ວົ້ວ ຕສັ່ນ , ຢຽມ ວົ້ວ ທິນ-ຕ້ອງ ທິນ-ຮູ່ງ ອ໋ອຍ ປຸນ ນອມ ໄມ້ ເຕສີ໌ຍ ມ່ຽນ ເຍີຍ ປົ໌ວ ໂຕສ໋ວ ຕ້າຍ ເຍີຍ ເປຢົ໊າ ບົວ ຢຽມ , ເຊ ຢຽດ ລິ໌ວ ເຍີຍ ເປຢົ໊າ .
47005002	ອີ້ ຕສັ່ນ ບົວ ຢຽມ ຈ໊ຽນ ນ້າຍ ນອມ ຊິນ ອຈຸ້ນ ຈ໊ຽນ ຢຽມ , ອະ ຕຸ໊ ຕສົ໊ວ ໄມ້ ເຖົາ ຕຸ໊ ຢຽມ ທິນ-ຕ້ອງ ເຍີຍ ເປຢົ໊າ .
47005003	ຢຽມ ຈ໊ຽນ ທິນ-ຕ້ອງ ເຍີຍ ເປຢົ໊າ ເຊ ຮນັ້ງ ຕສຸ໊ ຈ໊ຽນ ລຸຍ-ໂຫວ ນໍ , ຕສ່ຽວ ໄມ້ ຕສຸ ແລ່ງ ແກ໊ງ ຢຽມ .
47005004	ບົວ ຖສໍ່ ຢຽມ ນ້າຍ ນອມ ດົ໊ບ-ລິ່ວ ໂຄ້ວ ໄຫ່ , ອຈຸ້ນ ຈ໊ຽນ ຢຽມ . ນ້າຍ ໄມ້ ເຕສີ໌ຍ ບົວ ອ໋ອຍ ກວັ່ງ ປ້າມ ເກນ ເຍີຍ ຊິນ , ມປ່າ ອ໋ອຍ ຕຸ໊ ທິນ-ຕ້ອງ ເຍີຍ ຊິນ . ໄຮ່ ໄຕ່ ເຍີຍ ຊິນ ຕສ່ຽວ ທິ້ວ ເປ໋ນ ຢຽດ ລິ໌ວ ເຍີຍ ຊິນ .
47005005	ທິນ-ຮູ່ງ ກັ້ນ ຫລິ່ວ ເລີ໌ຍ ຕສຢັ໋ງ ບົວ , ອ໋ອຍ ປຸນ ບົວ ຮນັ້ງ ນ້າຍ ກ໊ອຍ ຢ່ຽນ . ນິ່ນ ຢ່າ ປຸນ ສີງ ລີ່ງ ບົວ ເຫວີ່ຍ ໂຕສ໋ວ ຕີ່ງ-ຕສິ້ນ ເປວ ຈ໊ຽນ ອກະຮ້າ ອ໋ອຍ ຕຸ໊ ເຍີຍ ຫຍູ່ງໆ .
47005006	ເຫວີ່ຍ ນ້າຍ ບົວ ປູ໋ງ ຕີ່ງ ໂຮຍ້ວ . ບົວ ຮິ້ວ ຕຸ໊ , ຕະຟ່ານ ບົວ ເຍີຍ ຊິນ ຖສໍ່ ໂຕສ໋ວ ບົວ ເຍີຍ ເປຢົ໊າ , ບົວ ເລີ່ຍ ຕສ໊ຽວ ເຍີຍ ເປຢົ໊າ ອ໊ະ .
47005007	ບົວ ຢຽມ ນ້າຍ ເສີຍ ຕສັ່ງ ເຂົາ ສຽນ ຟິມ , ໄມ້ ເຕສີ໌ຍ ເຂົາ ບົວ ໝັ່ງ ຕຸ໊ ປວັດ ເຍີຍ .
47005008	ບົວ ປູ໋ງ ຕີ່ງ ໂຮຍ້ວ ຢ່າ ເກົ້າ ອ໋ອຍ ເລີ່ຍ ນ້າຍ ນອມ ຊິນ ມີ່ງ ເຖສົາ ຕສ໊ຽວ ຢຽມ .
47005009	ເກົ້າ ທສ້ຳ ເຈ໋ຍ , ໄມ້ ກຸ໊ນ ບົວ ຢຽມ ນ້າຍ ເສີຍ ຕສັ່ງ ເຍີຍ ຊິນ ໄຟ ຢຽມ ທິນ-ຕ້ອງ ເຍີຍ ຊິນ , ບົວ ອ໋ອຍ ໂຕສ໋ວ ຫອບ ຕສ໊ຽວ ເຍີຍ ໂຮຍ້ວ .
47005010	ເຫວີ່ຍ ຕສຸ ບົວ ຢຽດ ຕສູ໊ງ ອ໋ອຍ ຕສຸ ຢຽມ ກີ​ຕູ່ ເຍີຍ ດສະຮມຽນ ປຸນ ນິ່ນ ຊ້ຽມ . ຕສິ໋ວ ເຕົ້າໆ ມ່ຽນ ຢຽມ ປ້າມ ເກນ ເຍີຍ ຊິນ ໂຕສ໋ວ ຫລົງ ໄຟ ທສ້ຽວ , ກີ​ຕູ່ ຕສ່ຽວ ວິ່ນ ປຸນ ນິ່ນ ບົວ .
47005011	ເຢຍ ບົວ ຮິ້ວ ຕຸ໊ ກ້ຳ ເດສ໋ຍ ຕສ໊ຽວ ເຊ ຮນັ້ງ ຫາຍ ນໍ , ເຢຍ ບົວ ຕສ່ຽວ ຂວິນ ມ່ຽນ . ເຢຍ ບົວ ຮນັ້ງ ຫາຍ ນໍ , ທິນ-ຮູ່ງ ຮິ້ວ ເດສ່ງ . ເຢຍ ຢ່າ ຮນ້ຳ ຕ້າຍ ຢຽມ ເມີ່ຍ ບົວ ເຍີຍ ໂຮຍ້ວ ເມີ່ຍ ບົວ ຢ່າ ຮິ້ວ ຕຸ໊ ເຢຍ .
47005012	ນ້າຍ ໄມ້ ເຕສີ໌ຍ ເຢຍ ບົວ ອ໋ອຍ ເທສງ ກັ້ນ ປຸນ ເມີ່ຍ ບົວ ໝວັງ . ມປ່າ ເຢຍ ບົວ ອ໋ອຍ ປຸນ ເມີ່ຍ ບົວ ໄຮ່ ຕໍ້ ເຢຍ ບົວ ມີ່ງ ເທສງ , ເຫວີ່ຍ ປຸນ ເມີ່ຍ ບົວ ມ່າຍ ຫວ່າ ເຕົາ ມ່ຽນ , ຕົ້ງ ເອີຍ ເປີ້ຍ ຕສັ່ງ ເທສງ , ໄມ້ ເຕສີ໌ຍ ເອີຍ ໂຮຍ້ວ ເທສງ ເຍີຍ ມ່ຽນ .
47005013	ເຊ ກ໊ອງ ເຢຍ ບົວ ປຸ໊ດ ດິນ ນໍ , ເຊ ເຫວີ່ຍ ທິນ-ຮູ່ງ ປຸ໊ດ . ເຊ ກ໊ອງ ເຢຍ ບົວ ດສັງ , ເຊ ເຫວີ່ຍ ເຖງ ເມີ່ຍ ບົວ .
47005014	ກີ​ຕູ່ ມ່າຍ ຮນ້ຳ ມ່ຽນ ເຍີຍ ໂຮຍ້ວ . ນ້າຍ ຫຍູ່ງ ໂຮຍ້ວ ຕສ່ຽວ ກຸ໊ນ ເຢຍ ບົວ , ເຫວີ່ຍ ຕສຸ ເຢຍ ບົວ ຮິ້ວ ຕີ່ງ , ຢຽດ ເຕົ້າ ມ່ຽນ ເຫວີ່ຍ ຕສວັ໋ງ ມ່ຽນ ໄຕ່ , ຕສວັ໋ງ ມ່ຽນ ຕສ່ຽວ ໄຕ່ ໝີ່ ອ໊ະ .
47005015	ກີ​ຕູ່ ເຫວີ່ຍ ຕສວັ໋ງ ມ່ຽນ ໄຕ່ , ປຸນ ຕສຢັ້ງ ຈ໊ຽນ ເຍີຍ ມ່ຽນ ໄມ້ ເຕສີ໌ຍ ເຫວີ່ຍ ນິ່ນ ບົວ ກັ້ນ ຕສຢັ້ງ . ອ໋ອຍ ຕສຸ ເຫວີ່ຍ ກີ​ຕູ່ ຕສຢັ້ງ , ຕົ້ງ ເຫວີ່ຍ ນິ່ນ ບົວ ໄຕ່ , ທິນ-ຮູ່ງ ແອ໋ງ ປຸນ ນັ່ງ ຕ້າຍ ວົ້ວ ເຕົ້າ .
47005016	ຮນັ້ງ ໜ່າຍ , ຢັ້ງ ນ້າຍ ເຈ໋ຍ ເຢຍ ບົວ ໄມ້ ຕສິ໋ວ ປ້າມ ມ່ຽນ ຮນ້ຳ ທສວດ ຕ້າຍ ເຍີຍ ຕສະເອີ໋ຍ ສຳ ຫາຍ ເຕົ້າ . ໄມ້ ກຸ໊ນ ຕສິ້ນ ດ່າງ ເຢຍ ບົວ ຫລົ່ງ ປ້າມ ມ່ຽນ ເຍີຍ ຕສະເອີ໋ຍ ສຳ ກີ​ຕູ່ , ອີ້ ຕສັ່ນ ເຢຍ ບົວ ໄມ້ ຮນັ້ງ ນ້າຍ ນໍ ໂຕສ໋ວ ອ໊ະ .
47005017	ຫາຍ ເຕົ້າ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ວົ້ວ ເຕົ້າ ເປ໋ນ ຊຢັງ-ເຕສີ໋ຍ ຕ້າຍ ເຍີຍ ມ່ຽນ . ໂລ໌ ເຍີຍ ຫຍູ່ງໆ ເຈ໋ຍ ເດສ່ງ , ຢຽດ ຕສູ໊ງ ເປ໋ນ ຊຢັງ ເຍີຍ ຕ້າຍ ອ໊ະ .
47005018	ນ້າຍ ຢຽດ ຕສູ໊ງ ເຊ ທິນ-ຮູ່ງ ໂຕສ໋ວ ຕ້າຍ . ທິນ-ຮູ່ງ ຫລົ່ງ ກີ​ຕູ່ ປຸນ ບົວ ເຖສົາ ນິ່ນ ຫອບ ໂຮຍ້ວ ຢ່າ ພ້າຍ ເຢຍ ບົວ ຂວິນ ມ່ຽນ ຕ້າຍ ເຖສົາ ນິ່ນ ຫອບ ໂຮຍ້ວ .
47005019	ເຢຍ ບົວ ຕສຸ້ນ ເຍີຍ ເຊ ທິນ-ຮູ່ງ ຫລົ່ງ ກີ​ຕູ່ ປຸນ ໝ່ານ ມ່ຽນ ເຖສົາ ນິ່ນ ຫອບ ໂຮຍ້ວ , ຢ່າ ກວັ່ງ , ໄມ້ ຝຸນ ມ່ຽນ ເຍີຍ ຕສຸ໌ຍ . ນິ່ນ ແອ໋ງ ພ້າຍ ເຢຍ ບົວ ມີ່ງ ຕສຸ້ນ ບົ໋ວ ມ່ຽນ ຮນັ້ງ ຫາຍ ນໍ ໄຮ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
47005020	ຮນັ້ງ ໜ່າຍ , ເຢຍ ບົວ ໂຕສ໋ວ ກີ​ຕູ່ ເຍີຍ ໂຕ່ວ ຝຽນ ມ່ຽນ ຕສ່ຽວ ຮນັ້ງ ທິນ-ຮູ່ງ ກັ້ນ ຫລົ່ງ ເຢຍ ບົວ ໂຕ່ວ ນິ່ນ ເຍີຍ ຫວ່າ ຂວິນ ເມີ່ຍ ບົວ ນໍ . ເຢຍ ບົວ ເຖງ ກີ​ຕູ່ ໂທ້ ! ເມີ່ຍ ບົວ ເຖສົາ ທິນ-ຮູ່ງ ຫອບ ໂຮຍ້ວ .
47005021	ກີ​ຕູ່ ໄມ້ ມ່າຍ ຕສຸ໌ຍ ມປ່າ ເຫວີ່ຍ ບົວ , ທິນ-ຮູ່ງ ໂຕສ໋ວ ປຸນ ນິ່ນ ຮນັ້ງ ນິ່ນ ເປ໋ນ ຕສຸ໌ຍ-ມ່ຽນ , ປຸນ ບົວ ເຖສົາ ນິ່ນ ຈວັ່ງ ແໝ່ງ ຕສຢັ້ງ ຕສ່ຽວ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
47006001	ເຢຍ ບົວ ເຖສົາ ທິນ-ຮູ່ງ ຈວັ່ງ ກົງ ໂຕສ໋ວ ຕສ່ຽວ ຂວິນ ເມີ່ຍ ບົວ . ເມີ່ຍ ບົວ ຕສິ໊ບ ລິ໌ວ ທິນ-ຮູ່ງ ເຍີຍ ເອນ , ໄມ້ ຕູ໋ງ ປູ໋ງ ດ໊ອດ .
47006002	ເຫວີ່ຍ ຕສຸ ທິນ-ຮູ່ງ ກ໊ອງ , “ ຢຽມ ເຢຍ ເຖສີຍ ເອນ ເຍີຍ ຕສຢັ້ງ ໂຫ່ , ເຢຍ ໄຮ໌ ເມີ່ຍ ບົວ ເຍີຍ , ຢຽມ ຕຸ໊ ໂອຈ໋ວ ເຍີຍ ຮນອຍ , ເຢຍ ຢ່າ ເຖງ ເມີ່ຍ ບົວ ໝີ່ ອ໊ະ . ”
47006003	ເຢຍ ບົວ ໄມ້ ອ໋ອຍ ຫາຍ ເຕົ້າ ຕ້ານ ເຢຍ ບົວ ໂຕສ໋ວ ເຍີຍ ກົງ , ເຢຍ ບົວ ຕສ່ຽວ ໄມ້ ອ໋ອຍ ໂຕສ໋ວ ຫາຍ ຫຍູ່ງ ປຸນ ມ່ຽນ ເອກ້ມ .
47006004	ຕ໋າວ ດສ໋ວນ ເຢຍ ບົວ ໂຕສ໋ວ ຫຍູ່ງໆ ເຫວີ່ຍ ປຸນ ມ່ຽນ ເຕສັ໊ຍ ຕຸ໊ ເຢຍ ບົວ ໂຕສ໋ວ ທິນ-ຮູ່ງ ເຍີຍ ໂປວ . ເຢຍ ບົວ ຕສ່ຽວ ຫລົ່ງ ໜ່ອຍ ສ່ຽວ ຫຍູ່ງໆ ຂວນ ນ່ານ , ໜ່ານ ຕສີ້ງ ເຖສົາ ຕົ້ມ ເຮີ້ຍ ສີ່ .
47006005	ເຢຍ ບົວ ສ່ຽວ ມ່ຽນ ເບ໊າະ , ເຕ໊ຍ ຫວວນ ໂລ່ , ຕສຸ ມ່ຽນ ເຖສວ ຫລຸ່ນ , ຕສຸ ໂຕສ໋ວ ກົງ ໂຄ້ວ , ຕສຸ ກວັ່ງ ມອຈ້ອມ ຈ໋າ ຢ່າ ເຕ໊ຍ ຫງໍ່ .
47006006	ເຢຍ ບົວ ໂຕສ໋ວ ທສີງ-ເດສ່ງ ເຍີຍ , ມ່າຍ ວ່ວນ ຕສາງ , ມ່າຍ ໜ່ອຍ ຍ໌ຽນ ຕຸ໊ , ໂຕສ໋ວ ຫລົງ ປຸນ ມ່ຽນ , ມ່າຍ ສີງ ລີ່ງ ຢ່າ ຕສະເກ້ງ ຮນ້ຳ ມ່ຽນ ຕສ່ຽວ ປຸນ ທສີງ ເຢຍ ບົວ ໂຕສ໋ວ ທິນ-ຮູ່ງ ເຍີຍ ໂປວ .
47006007	ເຢຍ ບົວ ຂູງ ກ໊ອງ ຕສຽນ ເລີ໌ຍ ຮນັ້ງ ຢ່າ ມ່າຍ ທິນ-ຮູ່ງ ເຍີຍ ທຈະ . ມ່າຍ ຄູ້ ສີ່ ໂຕສ໋ວ ເບ໊າະ ຈ໋າ ເຍີຍ ຫວົວະ ກິ່ນ ຫລົ່ງ ເບ໊າະ , ຫລົ່ງ ບູ້ງ .
47006008	ເຢຍ ບົວ ຕຸ໊ ມ່ຽນ ທ່າຍ ຢ່າ ຕສຸ ມ່ຽນ ໝັ່ງ ເຜຍ , ຕສຸ ມ່ຽນ ຕ້ານ ຢ່າ ຕຸ໊ ມ່ຽນ ເທສງ , ຕສຸ ມ່ຽນ ກ໊ອງ ເຢຍ ບົວ ກ໊ອງ-ແປະ ດົ໊ວ ມ່ຽນ , ມປ່າ ເຢຍ ບົວ ຂູງ ກ໊ອງ ຕສຽນ ຮນັ້ງ .
47006009	ເຢຍ ບົວ ຕສຸ ມ່ຽນ ໂຕສ໋ວ ຕ້າຍ ຮນັ້ງ ໄມ້ ຮິ້ວ ເຢຍ ບົວ ນໍ , ມປ່າ ນິ່ນ ບົວ ຕສະເກ້ງ ຮິ້ວ ຕຸ໊ ເຢຍ ບົວ ເຍີຍ . ເຢຍ ບົວ ເຊ ຮນັ້ງ ໄຕ່ ໝີ່ ອ໊ະ ນໍ , ມປ່າ ເມີ່ຍ ບົວ ປວັດ ເຢຍ ບົວ ຖສໍ່ ມ່າຍ ແໝ່ງ ຕສຢັ້ງ ເຍີຍ . ຕສຸ ມ່ຽນ ເບ໊າະ ມປ່າ ໄມ້ ເຖົາ ໄຕ່ ,
47006010	ຕສຸ ມ່ຽນ ໂຕສ໋ວ ປຸນ ເຢຍ ບົວ ເດສົ້າ , ມປ່າ ເຢຍ ບົວ ຕສັ່ນໆ ອຈຽນ-ໂຢ້ວ ເຍີຍ . ເຢຍ ບົວ ຮນັ້ງ ຈົ່ມ ເຍີຍ ມປ່າ ປຸນ ມ່ຽນ ທສ້ຳ ປຸ໊ດ ຕສ້ອຍ . ເຢຍ ບົວ ຮນັ້ງ ໄມ້ ມ່າຍ ຫາຍ ຫຍູ່ງ ມປ່າ ຫຍູ່ງໆ ມ່າຍ ດສ້ອຍ .
47006011	ທສຽນ ຮນ້ຳ ເຍີຍ ໂຄ​ລິນ​ໂທ ກໍ໋-ໂຢ໌ວ ອ້າ ! ເຢຍ ບົວ ເຖສົາ ເມີ່ຍ ບົວ ກ໊ອງ ຕສະ , ໄມ້ ປີ໋ງ . ເຢຍ ບົວ ແມະ ອກອຍ ບະດສິວ ປຸນ ເມີ່ຍ ບົວ ໝັ່ງ .
47006012	ເຊ ກ໊ອງ ມ່າຍ ຫາຍ ຕິ່ວ ແອກ໊ະ ຈ໊ຽນ ເຊ ໄມ້ ເຕສີ໌ຍ ຢຽມ ເຢຍ ບົວ . ເຊ ຢຽມ ເມີ່ຍ ບົວ ກັ້ນ ເຍີຍ ໂຮຍ້ວ .
47006013	ເຢຍ ເຖສົາ ເມີ່ຍ ບົວ ກ໊ອງ ຮນັ້ງ ເຕຍ ເຖສົາ ນິ່ນ ເຍີຍ ຝຸຈ໊ວຍ ກ໊ອງ ນໍ . ໂທ້ ເມີ່ຍ ບົວ ແມະ ອກອຍ ບະດສິວ ວິ່ນ ເຢຍ ບົວ .
47006014	ສຽນ ເຍີຍ ມ່ຽນ ເຖສົາ ໄມ້ ສຽນ ເຍີຍ ມ່ຽນ ໄມ້ ຕູ໋ງ ຈິວ ຕ່ອຍ . ຄູ້ ສີ່ ເຖສົາ ຫວ່າຍ ສີ່ ຮນັ້ງ ຫາຍ ນໍ ໄຮ່ ຈິວ ທົງ ? ອຈັງ ເຖສົາ ຫຮມວັງ ຮນັ້ງ ຫາຍ ນໍ ໄຮ່ ຈວັ່ງ ຢຽມ ?
47006015	ກີ​ຕູ່ ເຖສົາ ເບ​ລີ​ອັນ ຮນັ້ງ ຫາຍ ນໍ ໄຮ່ ຕະກ້ອຍ ? ສຽນ ເຍີຍ ມ່ຽນ ເຖສົາ ໄມ້ ສຽນ ເຍີຍ ມ່ຽນ ມ່າຍ ຫາຍ ຫຍູ່ງ ຈວັ່ງ ຈ໊ຽນ ເຍີຍ ປ່ວນ ?
47006016	ທິນ-ຮູ່ງ ເຍີຍ ສີງ ຕິ່ນ ເຖສົາ ໝິ່ວ-ຝັງ ຮນັ້ງ ຫາຍ ນໍ ໄຮ່ ຕ໋ອຍ-ຕົ້ງ ? ເຫວີ່ຍ ຕສຸ ເຢຍ ບົວ ໂຕສ໋ວ ຕສຢັ້ງ ຈ໊ຽນ ເຍີຍ ທິນ-ຮູ່ງ ເຍີຍ ສີງ ຕິ່ນ . ຮນັ້ງ ທິນ-ຮູ່ງ ກ໊ອງ ນໍ , “ ເຢຍ ອ໋ອຍ ເຖສົາ ເຢຍ ເຍີຍ ແປະ ຝີງ ຢຽມ , ອ໋ອຍ ຢຽມ ນິ່ນ ບົວ ບຸດົ໋ງ . ເຢຍ ຕສ່ຽວ ໂຕສ໋ວ ນິ່ນ ບົວ ເຍີຍ ທິນ-ຮູ່ງ , ນິ່ນ ບົວ ຢ່າ ໂຕສ໋ວ ເຢຍ ເຍີຍ ແປະ ຝີງ . ” “ ເມີ່ຍ ບົວ ຢຽມ ນິ່ນ ບົວ ບຸດົ໋ງ , ອ໋ອຍ ຕສຸ ທສວດ ຕ້າຍ . ໄມ້ ຕູ໋ງ ມົວະ ມ່າຍ ຫວຸຍ ເຍີຍ ກະນ້າຍ , ເຢຍ ຕສ່ຽວ ຕສິ໊ບ ເມີ່ຍ ບົວ ອ໊ະ . ”
47006017	ເຫວີ່ຍ ນ້າຍ ຕສ໊ຽວ ກ໊ອງ , “ ເມີ່ຍ ບົວ ຢຽມ ນິ່ນ ບົວ ບຸດົ໋ງ , ອ໋ອຍ ຕສຸ ທສວດ ຕ້າຍ . ອ໋ອຍ ຕສຸ ເຖສົາ ນິ່ນ ບົວ ປຸນ ອກອຍ . ໄມ້ ຕູ໋ງ ມົວະ ມ່າຍ ຫວຸຍ ເຍີຍ ກະນ້າຍ , ເຢຍ ຕສ່ຽວ ຕສິ໊ບ ເມີ່ຍ ບົວ ອ໊ະ . ”
47006018	“ ເຢຍ ອ໋ອຍ ໂຕສ໋ວ ເມີ່ຍ ບົວ ເຍີຍ ເຕຍ , ເມີ່ຍ ບົວ ຕສ່ຽວ ເປ໋ນ ເຢຍ ເຍີຍ ນ່າມ ໂຍ໌ວ .
47007001	ຮນ້ຳ ເຍີຍ ກໍ໋-ໂຢ໌ວ ອ່າ , ທິນ-ຮູ່ງ ແລ໌ງ ນ້າຍ ເຕີ໋ຍ ຫວ່າ ປຸນ ບົວ , ບົວ ຕສ່ຽວ ອ໋ອຍ ຕສຸ ໂຕສ໋ວ ທສີງ-ເດສ່ງ ເຍີຍ . ຫາຍ ຫຍູ່ງ ປຸນ ບົວ ເຍີຍ ຊິນ , ບົວ ເຍີຍ ໂຮຍ້ວ ໄມ້ ທສີງ-ເດສ່ງ ອ໋ອຍ ຕສຸ ຊິ້ມ ອກອຍ . ອ໋ອຍ ຕສຸ ກ້ຳ ເດສ໋ຍ ທິນ-ຮູ່ງ , ຕສ່ຽວ ໂຕສ໋ວ ທສີງ-ເດສ່ງ ເຖົາ ຕ້າວ .
47007002	ໂທ້ ເມີ່ຍ ບົວ ໂຕສ໋ວ ໂຮຍ້ວ ຈັ໊ງ ຕສິ໊ບ ເຢຍ ບົວ . ເຢຍ ບົວ ໄມ້ ໂຕສ໋ວ ຕ່ອງ ເຈ໋ຍ ຫາຍ ເຕົ້າ , ຢ່າ ໄມ້ ຢົວະ ຫາຍ ເຕົ້າ ໂຕສ໋ວ ເຈ໋ຍ ຫວ່າຍ ສີ່ . ເຢຍ ບົວ ຢ່າ ໄມ້ ໂຕສ໋ວ ເຄວີຍ ເຈ໋ຍ ຫາຍ ເຕົ້າ .
47007003	ເຢຍ ຮນັ້ງ ນ້າຍ ກ໊ອງ ໄມ້ ເຕສີ໌ຍ ອ໋ອຍ ຕີ່ງ ເມີ່ຍ ບົວ ໂຕສ໋ວ ຕ່ອງ . ເຢຍ ຕສູ໊ງ ກ໊ອງ ເຈ໋ຍ ເຍີຍ , ເຢຍ ເກ້ງ ! ຮນ້ຳ ໄຫ່ ເມີ່ຍ ບົວ . ໄມ້ ກຸ໊ນ ຕສຢັ້ງ ໄຟ ໄຕ່ , ຫຍຸ່ນ ເຖສົາ ເມີ່ຍ ບົວ ຢຽດ ດຸຍ .
47007004	ເຢຍ ຕສະເກ້ງ ປູ໋ງ ໂຮຍ້ວ ເຖສົາ ເມີ່ຍ ບົວ ກ໊ອງ ຢ່າ ອະເຮນີ້ຍ ໄຫ່ ເມີ່ຍ ບົວ . ຮນັ້ງ ນ້າຍ ອອນ ຕຸ໊ ເຢຍ ເຍີຍ ໂຮຍ້ວ ໄຫ່ . ຢຽມ ເຢຍ ບົວ ປວັ້ງ ຕສຸ ເຍີຍ ຢຽດ ຕສູ໊ງ ໜ່ານ ຕສີ້ງ , ເຢຍ ຢ່າ ອຈຽນ-ໂຢ້ວ ເຖົາ ຕ້າວ .
47007005	ເຢຍ ບົວ ມີ່ງ ເຖົາ ມາ​ຊີ​ໂດ​ເນຍ ວົ້ວ ຕສັ່ນ , ເຢຍ ບົວ ໄມ້ ຕຸ໊ ຮິດ ຢຽດ ຕັ້ງ ຂວນ . ເຖົາ ຫາຍ , ປວັ້ງ ຕສຸ ຂວນ ນ່ານ . ເຢຍ ບົວ ຕສຸ ເຖສົາ ມ່ຽນ ແດສງ ຈ໋າ , ໂຮຍ້ວ ກະຍົ໌ວ ຢ່າ ກ້ຳ ເດສ໋ຍ ເຍີຍ .
47007006	ມປ່າ ທິນ-ຮູ່ງ , ຕົ້ງ ເຖງ ໂຮຍ້ວ ເດສົ້າ ເຍີຍ ມ່ຽນ ໄຈ໊ ເດສົ້າ , ປຸນ ທິ​ຕັດ ຕ້າຍ ລໍ໌ ເຢຍ ບົວ ຕສ່ຽວ ອອນ ເຢຍ ບົວ ເຍີຍ ໂຮຍ້ວ .
47007007	ຢ່າ ໄມ້ ເຕສີ໌ຍ ນິ່ນ ຂູງ ຕ້າຍ ຮນັ້ງ . ນິ່ນ ຢ່າ ບົ໋ວ ເຢຍ ບົວ , ເມີ່ຍ ບົວ ຮນັ້ງ ຫາຍ ນໍ ອອນ ນິ່ນ ເຍີຍ ໂຮຍ້ວ . ນິ່ນ ກ໊ອງ ເມີ່ຍ ບົວ ຕສະເກ້ງ ອ໋ອຍ ປວັດ ເຢຍ ໄຫ່ , ເມີ່ຍ ບົວ ເດສົ້າ ໄຫ່ , ເມີ່ຍ ບົວ ຢ່າ ຈອມ ໂຮຍ້ວ ເຢຍ , ຕສ່ຽວ ປຸນ ເຢຍ ຈາ ອອນ-ເຫລາະ .
47007008	ໄມ້ ກຸ໊ນ ເຢຍ ຕສິ້ນ ດ່າງ ເຟ້ຍ ປຸນ ເມີ່ຍ ບົວ ວົ້ວ ເຕສີ໊ຍ ຝຽນ ປຸນ ເມີ່ຍ ບົວ ເດສົ້າ , ເຢຍ ຢ່າ ໄມ້ ຮນ້ຳ-ດສ໋ວນ . ເຢຍ ໄຮ່ ຮນ້ຳ-ດສ໋ວນ ເຫວີ່ຍ ຕສຸ ປວັດ ເມີ່ຍ ບົວ ເດສົ້າ ຢຽດ ຖສາມ .
47007009	ມປ່າ ອີ້ ຕສັ່ນ ເຢຍ ອຈຽນ-ໂຢ້ວ ອ໊ະ , ໄມ້ ເຕສີ໌ຍ ເຫວີ່ຍ ເຢຍ ປຸນ ເມີ່ຍ ບົວ ເດສົ້າ , ມປ່າ ເຫວີ່ຍ ນ້າຍ ເຕີ໋ຍ ເດສົ້າ ເຍີຍ ເຈົ໊າ ປຸນ ເມີ່ຍ ບົວ ກ໊ອຍ ໂຮຍ້ວ . ເມີ່ຍ ບົວ ເອີຍ ທິນ-ຮູ່ງ ເຍີຍ ເອີ໋ຍ ເດສົ້າ . ຮນັ້ງ ໜ່າຍ , ໄມ້ ເຕສີ໌ຍ ເຢຍ ບົວ ຫ່ອຍ ຫາຍ ຕິ່ວ ເມີ່ຍ ບົວ .
47007010	ເຫວີ່ຍ ຕສຸ ມ່ຽນ ເອີຍ ທິນ-ຮູ່ງ ເຍີຍ ເອີ໋ຍ ເດສົ້າ , ນ້າຍ ຫຍູ່ງ ເດສົ້າ ໄຮ່ ປຸນ ມ່ຽນ ກ໊ອຍ ໂຮຍ້ວ , ຕສ່ຽວ ຕຸ໊ ໂອຈ໋ວ . ຮນັ້ງ ໜ່າຍ ມ່ຽນ ຕສ່ຽວ ໄມ້ ຮນ້ຳ-ດສ໋ວນ . ມປ່າ ເອີຍ ປ້າມ ມ່ຽນ ເຍີຍ ຕສະເອີ໋ຍ ເດສົ້າ ນໍ , ຂູງ ປຸນ ມ່ຽນ ຕສຸ ໄຕ່ ຮນັ້ງ .
47007011	ຮນ້ຳ ໝັ່ງ ກ໋າ ! ທິນ-ຮູ່ງ ຮນັ້ງ ຫາຍ ນໍ ຫລົ່ງ ເມີ່ຍ ບົວ ເຍີຍ ໂຢວ-ເດສົ້າ ເຖງ ເມີ່ຍ ບົວ . ເມີ່ຍ ບົວ ເຍີຍ ໂຢວ-ເດສົ້າ ປຸນ ເມີ່ຍ ບົວ ຈອມ ໂຮຍ້ວ , ຢຽມ ຫຍູ່ງໆ ສີ່ ອ໋ອຍ ປຸນ ທສີງ ເມີ່ຍ ບົວ ໄມ້ ຕ່ອງ . ເມີ່ຍ ບົວ ເຍີຍ ໂຢວ-ເດສົ້າ ຢ່າ ປຸນ ເມີ່ຍ ບົວ ເຖຈຍ ເຈ໌ຍ , ໂຮຍ້ວ ມຸນ , ຢ່າ ໄຮ໌ ກ້ຳ ເດສ໋ຍ ເຍີຍ . ເມີ່ຍ ບົວ ຕສະເກ້ງ ຈັ໋ງ ເຖົາ ເຢຍ , ເມີ່ຍ ບົວ ຢ່າ ຈອມ ໂຮຍ້ວ ຕ້າຍ , ຢ່າ ຕີ່ງ ໂຕສ໋ວ ຕ່ອງ ເຍີຍ ມ່ຽນ ເຍີຍ ຕສຸ໌ຍ . ຢຽມ ວົ້ວ ເຕີ໋ຍ ຢຽດ ຕສູ໊ງ ສີ່ ປຸນ ທສີງ ເມີ່ຍ ບົວ ໄມ້ ຕ່ອງ ຫາຍ ຫຍູ່ງ ອ໊ະ .
47007012	ເຫວີ່ຍ ນ້າຍ ໄມ້ ກຸ໊ນ ເຢຍ ເຟ້ຍ ວົ້ວ ເຕສີ໊ຍ ຝຽນ , ເຢຍ ໄມ້ ເຕສີ໌ຍ ຫລາຍ ໂຕສ໋ວ ຕ່ອງ ວົ້ວ ເຕົ້າ ມ່ຽນ ເຟ້ຍ , ຢ່າ ໄມ້ ເຕສີ໌ຍ ຫລາຍ ຕສຸ ເຕ໊ຍ ມ່ຽນ ໂຕສ໋ວ ຕ່ອງ ວົ້ວ ເຕົ້າ ເຟ້ຍ . ເຢຍ ເຟ້ຍ ເຍີຍ ເຊ ອ໋ອຍ ປຸນ ເມີ່ຍ ບົວ ເຕສັ໊ຍ ຕຸ໊ ເອີຍ ທິນ-ຮູ່ງ ປວັດ , ເມີ່ຍ ບົວ ຕສະເກ້ງ ຈອມ ໂຮຍ້ວ ກັນ ເຢຍ ບົວ .
47007013	ນ້າຍ ເຕີ໋ຍ ຢຽດ ຕສູ໊ງ ສີ່ ຕສ່ຽວ ອອນ ເຢຍ ບົວ ເຍີຍ ໂຮຍ້ວ . ໄມ້ ຕານ ຕຸ໊ ອອນ ໂຮຍ້ວ ຮນັ້ງ , ເມີ່ຍ ບົວ ປຸນ ທິ​ຕັດ ເຍີຍ ໂຮຍ້ວ ຕຸ໊ ແປ້ງ ອອນ , ອອນ-ເຫລາະ , ເຢຍ ບົວ ຕສ່ຽວ ຢຽດ ເຕສີຍ ອອນ-ເຫລາະ .
47007014	ເຢຍ ເທສງ ເມີ່ຍ ບົວ ປຸນ ທິ​ຕັດ ໝວັງ , ເມີ່ຍ ບົວ ຢ່າ ໄມ້ ປຸນ ເຢຍ ບົວ ຕສຸ ໄຍ້ ອ໊ະ . ເຢຍ ບົວ ຫາຍ ຕສັ່ນ ເຖສົາ ເມີ່ຍ ບົວ ກ໊ອງ , ເຢຍ ບົວ ຂູງ ກ໊ອງ ຕສຽນ ເຍີຍ ຮນັ້ງ . ຕສິ້ນ ດ່າງ ເຢຍ ບົວ ເທສງ ເມີ່ຍ ບົວ ປຸນ ທິ​ຕັດ ໝວັງ . ອີ້ ຕສັ່ນ ເມີ່ຍ ບົວ ປຸນ ທສີງ ເຢຍ ບົວ ກ໊ອງ ຕສຽນ ຟີ່ ຮນັ້ງ ເຍີຍ .
47007015	ທິ​ຕັດ ຈັ໋ງ ຕສຸ ເມີ່ຍ ບົວ ຕສວັ໋ງ ມ່ຽນ ຕສະເກ້ງ ໝວັງ ນິ່ນ ເຍີຍ ຫວ່າ , ຢ່າ ຈັ໋ງ ຕສຸ ຕສິ໊ບ ນິ່ນ ວົ້ວ ຕສັ່ນ ເມີ່ຍ ບົວ ກ້ຳ ເດສ໋ຍ , ຊິນ ຕສິ໋ນ ຈ໊ຽນ ເຍີຍ ຕສິ໊ບ . ນິ່ນ ຕສ່ຽວ ຈາ ຮນ້ຳ ເມີ່ຍ ບົວ ເກົ້າ ທສ້ຳ .
47007016	ເຢຍ ຕສະເກ້ງ ອອນ-ເຫລາະ ໄຫ່ ເຫວີ່ຍ ຕສຸ ເຢຍ ໄຮ່ ປູ໋ງ ໂຮຍ້ວ ເມີ່ຍ ບົວ ເຖົາ ຕ້າວ .
47008001	ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ອ໋ອຍ ເມີ່ຍ ບົວ ຮິ້ວ ຕຸ໊ ທິນ-ຮູ່ງ ເຍີຍ ເອນ ຮນັ້ງ ຫາຍ ນໍ ເຖງ ມາ​ຊີ​ໂດ​ເນຍ ເຕີ່ຍ-ປູງ ເຍີຍ ຕສວັ໋ງ ຈິວ-ປາງ .
47008002	ນິ່ນ ບົວ ປວັ້ງ ຂວນ ນ່ານ ທສ້ຳ ເຍີຍ ເສີຍ ນິ່ນ ບົວ , ມປ່າ ນິ່ນ ບົວ ຖສໍ່ ອຈຽນ-ໂຢ້ວ ອອນ-ເຫລາະ ໄຫ່ , ຖສີງ ຕ້າຍ ໄມ້ ກຸ໊ນ ນິ່ນ ບົວ ດົ່ງ ໜ່າຍ ຈົ່ມ , ນິ່ນ ບົວ ໂຕສ໋ວ ໂຮຍ້ວ ຈັ໊ງ ທສວດ ຟິມ ກັ໊ບ ຍ່ານ .
47008003	ເຢຍ ໄຮ່ ເຖງ ນິ່ນ ບົວ ໂຕສ໋ວ ຕສອງ-ເຕສ໋ງ ກ໊ອງ , ຕສິ໋ວ ນິ່ນ ບົວ ມ່າຍ ເຍີຍ ນິ່ນ ບົວ ທສວດ ຟິມ ກັ໊ບ , ຕສູ໊ງ ກັ໊ບ ເກົ້າ ທສ້ຳ ໜ່າຍ . ເຊ ນິ່ນ ບົວ ກັ້ນ ມ່າຍ ໂຮຍ້ວ ໂຕສ໋ວ .
47008004	ນິ່ນ ບົວ ທຈະ ໂທ້ ເຢຍ ບົວ ປຸນ ນິ່ນ ບົວ ມ່າຍ ປ່ວນ ເດສຍ ຢູ​ເດຍ ແຊ້ງ , ທິນ-ຮູ່ງ ເຍີຍ ມ່ຽນ .
47008005	ນິ່ນ ບົວ ຕສູ໊ງ ໂຕສ໋ວ ເຈ໋ຍ ດ່າງ ເຢຍ ບົວ ຮນ້ຳ ເຍີຍ . ຕະຢ໊ຽດ ນິ່ນ ບົວ ເຕສ໊າະ ກັ້ນ ຝູງ ປຸນ ຕສ໊ຽວ . ອກະຮ້າ ເອີຍ ທິນ-ຮູ່ງ ເຍີຍ ເອີ໋ຍ , ນິ່ນ ບົວ ເຕສ໊າະ ກັ້ນ ຝູງ ປຸນ ເຢຍ ບົວ .
47008006	ເຫວີ່ຍ ນ້າຍ ເຢຍ ບົວ ໂທ້ ທິ​ຕັດ , ເຫວີ່ຍ ຕສຸ ຕສິ້ນ ດ່າງ ນິ່ນ ເຖງ ເມີ່ຍ ບົວ ເຈ໌ຍ ກອນ ເບ່ນ ກັ໊ບ ຍ່ານ ເຍີຍ ກົງ , ນິ່ນ ອ໋ອຍ ຕສຸ ໂຕສ໋ວ ຈ໊ຽນ ມີ່ງ ເຖົາ ໂຕສ໋ວ ຕສຢັ໋ງ ນ້າຍ ເຕີ໋ຍ ທສວດ ຟິມ ເດສຍ ມ່ຽນ ເຍີຍ ຄູ້ ກົງ .
47008007	ເມີ່ຍ ບົວ ຢຽມ ຫຍູ່ງໆ ມ່າຍ ຕຸ໊ ດສ້ອຍ , ຢຽມ ສຽນ ຟິມ , ດສຸ້ຍ ມ໌າ , ວ່ວນ ຕສາງ . ເມີ່ຍ ບົວ ຈອມ ໂຮຍ້ວ ໄຫ່ , ຢ່າ ຮນ້ຳ ເຢຍ ບົວ ທສ້ຳ . ເຫວີ່ຍ ນ້າຍ ເຢຍ ໂທ້ ເມີ່ຍ ບົວ ຢ່າ ໂຕສ໋ວ ໂຮຍ້ວ ຈັ໊ງ ທສວດ ຟິມ ໂຕສ໋ວ ນ້າຍ ເຕີ໋ຍ ຄູ້ ກົງ .
47008008	ເຢຍ ຮນັ້ງ ນ້າຍ ນໍ ກ໊ອງ ເຊ ໄມ້ ເຕສີ໌ຍ ເຫວີ່ຍ ຫັດ ເມີ່ຍ ບົວ . ມປ່າ ເຢຍ ຕໍ້ ຈອມ ໂຮຍ້ວ ວົ້ວ ເຕີ໋ຍ ມ່ຽນ ເຍີຍ ຫຍູ່ງ ເຕສີ໊ຍ ຕ້າຍ ເສີຍ ໝັ່ງ ກ໋າ , ເມີ່ຍ ບົວ ຕສະເກ້ງ ຮນ້ຳ ມ່ຽນ ໄຟ ?
47008009	ເມີ່ຍ ບົວ ຮິ້ວ ຕຸ໊ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ເອນ . ໄມ້ ກຸ໊ນ ນິ່ນ ດົ່ງ ໜ່າຍ ປຸ໊ດ ຕສ້ອຍ ມປ່າ ເຫວີ່ຍ ເມີ່ຍ ບົວ ນິ່ນ ເປ໋ນ ມ່ຽນ ຈົ່ມ ມ່ຽນ . ນິ່ນ ເປ໋ນ ມ່ຽນ ຈົ່ມ ມ່ຽນ ເຫວີ່ຍ ປຸນ ເມີ່ຍ ບົວ ປຸ໊ດ ຕສ້ອຍ .
47008010	ເອີຍ ເຢຍ ກັ້ນ ຮນ້ຳ ນໍ , ເມີ່ຍ ບົວ ປະຫຮຍັງ ເຈ໌ຍ ກອນ ໂຕສ໋ວ ເຍີຍ ກົງ ອ໋ອຍ ຕສຸ ໂຕສ໋ວ ເຖົາ ຕສຢັ໋ງ ເກົ້າ ຫລົງ . ວົ້ວ ຕສັ່ນ ໄມ້ ຕານ ເມີ່ຍ ບົວ ໂຕສ໋ວ ດ່າງ , ເມີ່ຍ ບົວ ຕສູ໊ງ ມ່າຍ ໂຮຍ້ວ ທສວດ ຟິມ ອ໋ອຍ ໂຕສ໋ວ ດ່າງ ອ໊ະ .
47008011	ວົ້ວ ຫຍູ່ງ , ເມີ່ຍ ບົວ ກຸ໊ນ ໂຕສ໋ວ ເຖົາ ຕສຢັ໋ງ ອ໊ະ ມ່າະ ! ເມີ່ຍ ບົວ ຕສິ້ນ ດ່າງ ຮນັ້ງ ຫາຍ ນໍ ອະເຮນີ້ຍ ຈອມ ໂຮຍ້ວ ໂຕສ໋ວ , ອີ້ ຕສັ່ນ ຢ່າ ອ໋ອຍ ຕສຸ ຮນັ້ງ ວົ້ວ ນໍ ໂຕສ໋ວ ເຖົາ ຕສຢັ໋ງ , ຕສິ໋ວ ອີ້ ຕສັ່ນ ເມີ່ຍ ບົວ ມ່າຍ ຫລົ່ງ ເຍີຍ .
47008012	ເຊ ກ໊ອງ ເມີ່ຍ ບົວ ມ່າຍ ໂຮຍ້ວ ໂຕສ໋ວ , ທິນ-ຮູ່ງ ຕສ່ຽວ ອະເຮນີ້ຍ ຕສິ໊ບ ຕສິ໋ວ ເມີ່ຍ ບົວ ມ່າຍ ເຍີຍ , ໄມ້ ເຕສີ໌ຍ ຕສິ໋ວ ເມີ່ຍ ບົວ ໄມ້ ມ່າຍ .
47008013	ເຢຍ ໄມ້ ເຕສີ໌ຍ ອ໋ອຍ ໂປ້ວ ວົ້ວ ເຕີ໋ຍ ເຮງ , ຕສັ໊ດ ເມີ່ຍ ບົວ ເຮນ້ຍ . ເຢຍ ອ໋ອຍ ອີ ປູງ ຕ໋ອຍ-ຕັ່ງ .
47008014	ມປ່າ ອີ້ ຕສັ່ນ ເມີ່ຍ ບົວ ມ່າຍ ທສ້ຳ ເຍີຍ ຕສ່ຽວ ອ໋ອຍ ຕສຸ ເດສຍ ຈົ່ມ ວົ້ວ ເຕີ໋ຍ . ເຖົາ ເມີ່ຍ ບົວ ໄມ້ ມ່າຍ ເຍີຍ ຕສຢັ້ງ ໂຫ່ , ນິ່ນ ບົວ ມ່າຍ ທສ້ຳ , ນິ່ນ ບົວ ຕສ່ຽວ ໄຮ່ ເດສຍ ເມີ່ຍ ບົວ . ຮນັ້ງ ໜ່າຍ ເມີ່ຍ ບົວ ຕສ່ຽວ ຕ໋ອຍ-ຕັ່ງ ອ໊ະ .
47008015	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນໍ , “ ຫາຍ ເຕົ້າ ຊຽວ ຕຸ໊ ທສ້ຳ ຢ່າ ໄມ້ ມ່າຍ ເຕສ່ງ ,
47008016	ເຢຍ ບົວ ແລ໌ງ ຕສີ້ງ ທິນ-ຮູ່ງ ເຫວີ່ຍ ຕສຸ ນິ່ນ ປຸນ ທິ​ຕັດ ຮນັ້ງ ເຢຍ ບົວ ຈອມ ໂຮຍ້ວ ອ໋ອຍ ເຖງ ເມີ່ຍ ບົວ .
47008017	ນິ່ນ ໄມ້ ຕານ ຂູງ ເອີຍ ເຢຍ ບົວ ໂທ້ ເຍີຍ ຫວ່າ ອ໋ອຍ ເຖງ ຮນັ້ງ , ນິ່ນ ກັ້ນ ຕສູ໊ງ ມ່າຍ ໂຮຍ້ວ ມີ່ງ ເມີ່ຍ ບົວ ໜ່າຍ .
47008018	ເຢຍ ບົວ ຢ່າ ພ້າຍ ເຕົ້າ ຢຽມ ຕສວັ໋ງ ຈິວ-ປາງ ມ່າຍ ເມ່ງ ເຕົ້າ ຕສຸ້ນ ຄູ້ ຝຽນ ເຍີຍ ກໍ໋-ໂຢ໌ວ ເຖສົາ ຈ໊ຽນ ທິ​ຕັດ ມີ່ງ .
47008019	ໄມ້ ຕານ ນ້າຍ ຮນັ້ງ , ຕສວັ໋ງ ຈິວ-ປາງ ກິ໊ນ ວົ້ວ ເຕົ້າ ກໍ໋-ໂຢ໌ວ ຢ່າ ພ້າຍ ນິ່ນ ເຖສົາ ເຢຍ ບົວ ມີ່ງ ເຖງ ຈ໊ຽນ ເຢຍ ບົວ ເບ່ນ ນ້າຍ ທສວດ ຟິມ ເຍີຍ ຄູ້ ກົງ , ເຫວີ່ຍ ປຸນ ມ່ຽນ ທ່າຍ ຕສ໊ຽວ ເຢ​ຊູ ກີ​ຕູ່ , ຢ່າ ປຸນ ທສີງ ເຢຍ ບົວ ມ່າຍ ໂຮຍ້ວ ເຖງ ເມີ່ຍ ບົວ .
47008020	ນ້າຍ ເຕີ໋ຍ ກັ໊ບ ຕ້າຍ ເຍີຍ ຍ່ານ ທສ້ຳ ເຍີຍ ເຢຍ ບົວ ໄຝ ຟິມ ຮນັ້ງ ຫາຍ ນໍ ເບ່ນ ເຫວີ່ຍ ໄມ້ ປຸນ ມ່ຽນ ມ່າຍ ລ່ຳ ໄກວ໋ ຕ໋ອງ .
47008021	ເຢຍ ບົວ ເຍີຍ ໂຮຍ້ວ ຂູງ ອ໋ອຍ ໂຕສ໋ວ ຕຸ໊ ຫອບ , ໄມ້ ຕານ ເອີຍ ຕສ໊ຽວ ປວັດ ຮນັ້ງ . ຢ່າ ອ໋ອຍ ໂຕສ໋ວ ຫອບ ເອີຍ ປ້າມ ມ່ຽນ ປວັດ .
47008022	ເຢຍ ບົວ ແອ໋ງ ພ້າຍ ເຕົ້າ ກໍ໋-ໂຢ໌ວ ເຖສົາ ທິ​ຕັດ ບົວ ມີ່ງ . ນ້າຍ ເຕົ້າ ກໍ໋-ໂຢ໌ວ ເຢຍ ບົວ ເສີຍ ເຈ໋ຍ ທສ້ຳ-ດສຸ່ນ ຢ່າ ປວັດ ນິ່ນ ຕສັ່ນໆ ຈອມ ໂຮຍ້ວ . ອີ້ ຕສັ່ນ ນິ່ນ ແອ໋ງ ເກົ້າ ຈອມ ເຫວີ່ຍ ຕສຸ ນິ່ນ ປູ໋ງ ຕຸ໊ ໂຮຍ້ວ ເມີ່ຍ ບົວ .
47008023	ທິ​ຕັດ ແອ໊ະ , ໂຕສ໋ວ ເຢຍ ເຍີຍ ຕ່ອຍ , ເຖສົາ ເຢຍ ຈວັ່ງ ກົງ ໂຕສ໋ວ ເຫວີ່ຍ ເຖງ ເມີ່ຍ ບົວ . ນ້າຍ ເຕີ໋ຍ ກໍ໋-ໂຢ໌ວ ບົວ ເຊ ຕສວັ໋ງ ຈິວ-ປາງ ພ້າຍ ມີ່ງ ເຍີຍ ມ່ຽນ ຢ່າ ປຸນ ມ່ຽນ ທ່າຍ ກີ​ຕູ່ .
47008024	ອ໋ອຍ ຕສຸ ປຸນ ທສີງ ເມີ່ຍ ບົວ ຮນ້ຳ ນ້າຍ ເຕີ໋ຍ ມ່ຽນ ຕສ່ຽວ ປຸນ ຕສວັ໋ງ ຈິວ-ປາງ ຮິ້ວ ຕຸ໊ ເຢຍ ບົວ ເທສງ ເມີ່ຍ ບົວ ວົ້ວ ເຕີ໋ຍ ຫວ່າ ຕສະເກ້ງ ຕສຽນ ເຍີຍ .
47009001	ເຢຍ ໄມ້ ເຕສີ໌ຍ ຖຈຽມ ຕສຸ ເຟ້ຍ ຝຽນ ກ໊ອງ ກັ໊ບ ຍ່ານ ເດສຍ ທິນ-ຮູ່ງ ເຍີຍ ມ່ຽນ ,
47009002	ເຫວີ່ຍ ຕສຸ ເຢຍ ຮິ້ວ ຕຸ໊ ເມີ່ຍ ບົວ ຕສູ໊ງ ມ່າຍ ໂຮຍ້ວ ເຖງ . ເຢຍ ຕສ່ຽວ ເທສງ ເມີ່ຍ ບົວ ປຸນ ມາ​ຊີ​ໂດ​ເນຍ ມ່ຽນ ໝວັງ . ເຢຍ ບົ໋ວ ນິ່ນ ບົວ , ອາ​ຄາ​ຢາ ແຊ້ງ ເຍີຍ ມ່ຽນ ປະຫຮຍັງ ເບ່ນ ຕສຢັ໋ງ ເຖງ ອ໊ະ . ເມີ່ຍ ບົວ ຮນັ້ງ ໜ່າຍ ຈອມ ໂຮຍ້ວ ຕສ່ຽວ ຕົ໌ງ ຕສຸ ມ່ຽນ ທສ້ຳ ມ່າຍ ໂຮຍ້ວ ອ໋ອຍ ເຖສົາ ຈ໊ຽນ ໂຕສ໋ວ .
47009003	ມປ່າ ເຢຍ ພ້າຍ ນ້າຍ ເຕີ໋ຍ ກໍ໋-ໂຢ໌ວ ມີ່ງ ເມີ່ຍ ບົວ ໜ່າຍ ດ່າງ ເຫວີ່ຍ ຕສຸ ໄມ້ ອ໋ອຍ ປຸນ ເຢຍ ບົວ ເທສງ ເມີ່ຍ ບົວ ວົ້ວ ເຕີ໋ຍ ຫວ່າ ດ໊ອດ . ອ໋ອຍ ເມີ່ຍ ບົວ ຕສິ໋ວ ເຢຍ ກ໊ອງ ເຍີຍ ຫວ່າ ຫລິ່ວ ເລີ໌ຍ ຕສຢັ໋ງ .
47009004	ໄມ້ ເຕສີຍ ແອ໊ະ , ເຊ ກ໊ອງ ມ່າຍ ເຕີ໋ຍ ມາ​ຊີ​ໂດ​ເນຍ ມ່ຽນ ເຖສົາ ເຢຍ ມີ່ງ ເຖົາ ເມີ່ຍ ບົວ ໜ່າຍ ຢ່າ ປວັດ ເມີ່ຍ ບົວ ໄມ້ ແກ້ງ ຫລິ່ວ ເລີ໌ຍ , ໄມ້ ຕານ ເມີ່ຍ ບົວ ຕສຸ ປ່າຍ ຮມຽນ , ເຢຍ ບົວ ຢ່າ ອ໋ອຍ ຕສຸ ປ່າຍ ຮມຽນ ອ໊ະ , ເຫວີ່ຍ ຕສຸ ເຢຍ ບົວ ປູ໋ງ ໂຮຍ້ວ ເມີ່ຍ ບົວ .
47009005	ເຢຍ ຕສ່ຽວ ຮນ້ຳ ຕ້າຍ ຫອບ ຕສຸ ໂທ້ ນ້າຍ ເຕີ໋ຍ ກໍ໋-ໂຢ໌ວ ມີ່ງ ເມີ່ຍ ບົວ ໜ່າຍ ດ່າງ , ຫລິ່ວ ເລີ໌ຍ ຕສຢັ໋ງ ເມີ່ຍ ບົວ ແລ໌ງ ຝົ່ງ ຫໍ່ ເຍີຍ ຕສີ້ງ ເຫຍີ່ຍ . ຕສົ໊ວ ເຢຍ ເຖົາ ເຍີຍ ຕສຢັ້ງ ໂຫ່ ເມີ່ຍ ບົວ ຕສ່ຽວ ເບ່ນ ດສ້ອຍ ໝີ່ ອ໊ະ , ປຸນ ທສີງ ມ່ຽນ ປວັ໊ງ ໂຮຍ້ວ ປຸນ , ໄມ້ ເຕສີ໌ຍ ມ່ຽນ ອ໊າບ ເມີ່ຍ ບົວ ທສວດ .
47009006	ຈັ໋ງ ຈ໊ຽນ ໂອ່ . ຫາຍ ເຕົ້າ ຕສວັ໋ງ ໂຕສະ ຕສ່ຽວ ຊຽວ ຕຸ໊ ໂຕສະ . ຫາຍ ເຕົ້າ ຕສວັ໋ງ ທສ້ຳ ຕສ່ຽວ ຊຽວ ຕຸ໊ ທສ້ຳ .
47009007	ໂມ໌ວ ເຕົ້າ ອ໋ອຍ ຕສຸ ປຸນ ຕສິ໋ວ ກັ້ນ ເຍີຍ ໂຮຍ້ວ ຕີ່ງ ອ໋ອຍ ປຸນ ເຍີຍ . ປຸນ ຢ່າ ອ໋ອຍ ຕສຸ ປວັ໊ງ ໂຮຍ້ວ , ໄມ້ ຕູ໋ງ ຄໍ້-ຟິ , ເຫວີ່ຍ ຕສຸ ທິນ-ຮູ່ງ ຮນ້ຳ ເຍີຍ ເຊ ອກອຍ ເອີ໋ຍ ປຸນ ເຍີຍ ມ່ຽນ .
47009008	ທິນ-ຮູ່ງ ໄຮ່ ເຖສີຍ ຫຍູ່ງໆ ເອນ ທສ້ຳໆ ເຍີຍ ປຸນ ເມີ່ຍ ບົວ . ເມີ່ຍ ບົວ ຕສ່ຽວ ຕສັ່ນໆ ມ່າຍ ເກົ໋າ , ຕສູ໊ງ ມ່າຍ ທສ້ຳ ເຫວີ່ຍ ໂຕສ໋ວ ຫຍູ່ງໆ ຄູ້ ສີ່ .
47009009	ຮນັ້ງ ກີງ-ໂຊວ ກ໊ອງ ນໍ , “ ນິ່ນ ໂຕສ໋ວ ໂຮຍ້ວ ຈັ໊ງ ເດສຍ ມ່ຽນ ຈົ່ມ ມ່ຽນ . ນິ່ນ ໂຕສ໋ວ ຫລົງ ເຍີຍ ເຈົ໊າ ຢຽດ ລິ໌ວ ຢຽມ . ”
47009010	ທິນ-ຮູ່ງ ເຖສີຍ ຍິມ ປຸນ ຕສວັ໋ງ ເຍີຍ ມ່ຽນ ຢ່າ ເຖສີຍ ຫຮນາງ ປຸນ ມ່ຽນ ຫຍັ່ນ . ນິ່ນ ອ໋ອຍ ປຸນ ເມີ່ຍ ບົວ ມ່າຍ ດສ້ອຍ ເມີ່ຍ ບົວ ຖຈຽມ ຫລົ່ງ ເຍີຍ ຍິມ , ຢ່າ ປຸນ ຍິມ ໂຮລ ຕ້າຍ . ເມີ່ຍ ບົວ ໂຕສ໋ວ ຫລົງ ເຍີຍ ສີ່ ຕສ່ຽວ ຮນັ້ງ ທສຸນ-ແກງ ນໍ , ປູ໋ງ-ຕສົວະ .
47009011	ນິ່ນ ອ໋ອຍ ປຸນ ເມີ່ຍ ບົວ ຫຍູ່ງໆ ມ່າຍ ຕຸ໊ ດສ້ອຍ , ຕສັ່ນໆ ໂຕສ໋ວ ຕຸ໊ ໂຮຍ້ວ ຈັ໊ງ . ຮນັ້ງ ໜ່າຍ , ມ່ຽນ ທສ້ຳ ອ໋ອຍ ເຫວີ່ຍ ເມີ່ຍ ບົວ ຈິວ ປຸນ ເຢຍ ບົວ ຕໍ້ ເຍີຍ ຕສີ້ງ ເຫຍີ່ຍ ແລ໌ງ ຕສີ້ງ ທິນ-ຮູ່ງ .
47009012	ເຫວີ່ຍ ຕສຸ ເມີ່ຍ ບົວ ກັ໊ບ ຍ່ານ ເດສຍ ທິນ-ຮູ່ງ ເຍີຍ ມ່ຽນ ໄມ້ ຕານ ເຖງ ນິ່ນ ບົວ ຕຸ໊ ຖຈຽມ ຫລົ່ງ ເຍີຍ ກະນ້າຍ ຮນັ້ງ , ມປ່າ ປຸນ ມ່ຽນ ທສ້ຳ ແລ໌ງ ຕສີ້ງ ທິນ-ຮູ່ງ .
47009013	ເມີ່ຍ ບົວ ຮນັ້ງ ນ້າຍ ນໍ ກັ໊ບ ຍ່ານ ເດສຍ ມ່ຽນ , ມ່ຽນ ທສ້ຳ ຕສ່ຽວ ອ໋ອຍ ເທສງ ທິນ-ຮູ່ງ , ເຫວີ່ຍ ຕສຸ ເມີ່ຍ ບົວ ໂຕສ໋ວ ໂຮຍ້ວ ຈັ໊ງ ເຖງ ນິ່ນ ບົວ ຢ່າ ເຖງ ຕສວັ໋ງ ມ່ຽນ , ຕສ່ຽວ ປຸນ ທສີງ ເມີ່ຍ ບົວ ຫຍ່ຽມ ກີ​ຕູ່ ຢ່າ ກັນ ຫລົງ ກີ​ຕູ່ ເຍີຍ ຄູ້ ຝຽນ .
47009014	ນິ່ນ ບົວ ເກ້ງ ! ອ໋ອຍ ຈັ໋ງ ໄຫ່ ເມີ່ຍ ບົວ , ຕສ່ຽວ ເຖງ ເມີ່ຍ ບົວ ເຕົ໋າ ເກົ໋າ ເຫວີ່ຍ ຕສຸ ທິນ-ຮູ່ງ ເຖສີຍ ນິ່ນ ເຍີຍ ຕົ້ມ ເອນ ປຸນ ເມີ່ຍ ບົວ .
47009015	ບົວ ອ໋ອຍ ຕສຸ ແລ໌ງ ຕສີ້ງ ທິນ-ຮູ່ງ ເຫວີ່ຍ ນິ່ນ ປຸນ ຕົ້ງ ລ່ຽມ ໄມ້ ມ່າຍ ຫວ່າ ກ໊ອງ ຕຸ໊ ເຖົາ ເຍີຍ ຕສີ້ງ ເຫຍີ່ຍ .
47010001	ເຢຍ , ເປົາ​ໂລ , ເຫວີ່ຍ ກັ້ນ ໂທ້ ເມີ່ຍ ບົວ . ມ່ຽນ ກ໊ອງ ເຢຍ ເຖສົາ ເມີ່ຍ ບົວ ຢຽມ ເຍີຍ ຕສຢັ້ງ ໂຫ່ ເຢຍ ສ່ວນ ເຍີຍ , ຮໍ່ ນໍ່ ເຍີຍ , ມປ່າ ໄມ້ ເຖສົາ ເມີ່ຍ ບົວ ຢຽມ ເຢຍ ປູ໋ງ ຫລ່າງ ເຍີຍ . ກີ​ຕູ່ ເຊ ສ່ວນ ເຍີຍ , ຮໍ່ ນໍ່ ເຍີຍ , ເຢຍ ຕສ່ຽວ ເຂົາ ນິ່ນ
47010002	ໂທ້ ! ເມີ່ຍ ບົວ , ເຢຍ ມີ່ງ ເຖົາ ເມີ່ຍ ບົວ ໜ່າຍ , ໄມ້ ຕູ໋ງ ປຸນ ເຢຍ ອ໋ອຍ ຕສຸ ປູ໋ງ ຫລ່າງ ກ໊ອງ , ຮນັ້ງ ເຢຍ ຮນ້ຳ ຕ້າຍ ເຢຍ ອ໋ອຍ ຕສຸ ກ໊ອງ ຕົ້ງ ເອກ້ມ ເຢຍ ບົວ ຂູງ ເອີຍ ປ້າມ ມ່ຽນ ເຍີຍ ເອີ໋ຍ ໂຕສ໋ວ ວົ້ວ ເຕີ໋ຍ ມ່ຽນ .
47010003	ເຢຍ ບົວ ຢຽມ ປ້າມ ເກນ ເຕສີ໌ຍ ເຍີຍ , ມປ່າ ເຢຍ ບົວ ໄມ້ ຫລົ່ງ ປ້າມ ມ່ຽນ ເຍີຍ ເອີ໋ຍ ເບ໊າະ ຈ໋າ .
47010004	ເຢຍ ບົວ ຫລົ່ງ ເຍີຍ ຫວົວະ ກິ່ນ ເຊ ໄມ້ ເຕສີ໌ຍ ປ້າມ ເກນ ເຍີຍ ຫວົວະ ກິ່ນ , ເຊ ທິນ-ຮູ່ງ ເຮ້ນ ໄຫ່ ເຍີຍ ຫວົວະ ກິ່ນ ເຫວີ່ຍ ຜໍ ຫວ່າຍ ວິນ-ວັ້ງ ວ້ວນ ໄຫ່ ເຍີຍ ຕ໋ອງ . ເຊ ຜໍ ຫວ່າຍ ມ່ຽນ ແດສງ ເຍີຍ ຫຍູ່ງໆ ຈ໊າ ສີ່
47010005	ເຖສົາ ເທສງ-ໂຮລ ເຍີຍ ຫຍູ່ງໆ , ຕົ້ງ ລ່ານ ຈ໊ຽນ ໄມ້ ປຸນ ມ່ຽນ ຮິ້ວ ຕຸ໊ ທິນ-ຮູ່ງ ເຍີຍ ສີ່ . ຢຽມ ໂຮຍ້ວ ຮນ້ຳ ທສວດ ຢຽດ ຕສູ໊ງ ເຍີຍ ຕສະເອີ໋ຍ ເຢຍ ບົວ ອ໋ອຍ ຮີ່ງ ເຈ໋ຍ ປຸນ ເກວີຍ ກີ​ຕູ່ ເດສ່ງ .
47010006	ເຢຍ ບົວ ຫລິ່ວ ເລີ໌ຍ ຕສຢັ໋ງ ຕສົ໊ວ ເມີ່ຍ ບົວ ເກ້ງ ເອີຍ ຈ໊ຽນ ເຢຍ ບົວ ເຍີຍ ຫວ່າ . ຫາຍ ເຕົ້າ ໄມ້ ໝວັງ , ເຢຍ ບົວ ຕສ່ຽວ ຕີ່ງ ວົ້ວ ເຕົ້າ ເຍີຍ ຕສຸ໌ຍ .
47010007	ເມີ່ຍ ບົວ ຂູງ ໝັ່ງ ເປີ້ຍ ຕສັ່ງ ຮນັ້ງ . ຢຽມ ເມີ່ຍ ບົວ ໜ່າຍ ມ່າຍ ຫາຍ ເຕົ້າ ຝຸນ ນິ່ນ ເປ໋ນ ກີ​ຕູ່ ເຍີຍ ມ່ຽນ ໄຟ ? ນິ່ນ ອ໋ອຍ ຕສຸ ແອ໋ງ ຫລົງໆ ເຍີຍ ຮນ້ຳ ກ໋າ , ເຫວີ່ຍ ຕສຸ ເຢຍ ບົວ ໂຕສ໋ວ ກີ​ຕູ່ ເຍີຍ ມ່ຽນ ຮນັ້ງ ນິ່ນ ນໍ .
47010008	ຕສ໊ຽວ ເຖສີຍ ຫັດ ມ໌າ ປຸນ ເຢຍ ບົວ , ເຢຍ ຕສ່ຽວ ເທສງ-ໂຮລ ຕິ໊ ຕຽນ ມເປີຍ , ມປ່າ ເຢຍ ໄມ້ ໄຍ້ . ຕສ໊ຽວ ປຸນ ເຍີຍ ຫັດ ມ໌າ ເຊ ເຫວີ່ຍ ເຖສີຍ ເມີ່ຍ ບົວ , ໄມ້ ເຕສີ໌ຍ ປ່າຍ ເມີ່ຍ ບົວ .
47010009	ເຢຍ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ໄມ້ ອ໋ອຍ ເມີ່ຍ ບົວ ຫລ່າຍ ເຢຍ ເຟ້ຍ ຝຽນ ແຮະ ເມີ່ຍ ບົວ .
47010010	ມ່າຍ ເຕີ໋ຍ ມ່ຽນ ກ໊ອງ , “ ເປົາ​ໂລ ເຟ້ຍ ເຍີຍ ຝຽນ ເຮນ້ຍ ເຍີຍ , ຈ໊ຽນ ເຍີຍ , ມປ່າ ຕ໋ອຍ ຮມຽນ ປວັດ ນິ່ນ ໄມ້ ມ່າຍ ຫາຍ ຫຍູ່ງ ໂມວ . ນິ່ນ ກ໊ອງ ຫວ່າ ຢ່າ ໄມ້ ຕສີ່ ຕສິ້ນ . ”
47010011	ກ໊ອງ ນ້າຍ ຫຍູ່ງ ຫວ່າ ເຍີຍ ມ່ຽນ ອ໋ອຍ ຕສຸ ຮິ້ວ ຕຸ໊ , ເຢຍ ບົວ ໄມ້ ເຖສົາ ເມີ່ຍ ບົວ ຢຽມ ເຍີຍ ຕສຢັ້ງ ໂຫ່ ເຟ້ຍ ຝຽນ ກ໊ອງ ຫາຍ ຫຍູ່ງ , ເຢຍ ບົວ ເຖົາ ເມີ່ຍ ບົວ ໜ່າຍ ເຢຍ ບົວ ຢ່າ ໂຕສ໋ວ ວົ້ວ ຫຍູ່ງ ອ໊ະ .
47010012	ເຢຍ ບົວ ໄມ້ ກ໊າມ ຝຸນ ເຢຍ ບົວ ເຖສົາ ເທສງ ກັ້ນ ໂຮລ ວົ້ວ ເຕີ໋ຍ ເປ໋ນ ຢຽດ ຮ່ອງ ມ່ຽນ , ຢ່າ ໄມ້ ຕໍ້ ກັ້ນ ເປີ໊ຍ ນິ່ນ ບົວ . ນິ່ນ ບົວ ຫຮງົງ ໄຫ່ ອ໊ະ . ນິ່ນ ບົວ ຫລົ່ງ ກັ້ນ ໂຕສ໋ວ ທສິ-ຖສຸນ ເດາະ ກັ້ນ ເຖສົາ ກັ້ນ , ເປີ໊ຍ ກັ້ນ ເຖສົາ ກັ້ນ .
47010013	ເຢຍ ບົວ ໄມ້ ປູ໋ງ ຫວ່າ-ເໝົາ ເຈ໋ຍ ດ່າງ ໂສວ ໂໝ່ວ . ຂູງ ຕສິ໋ວ ທິນ-ຮູ່ງ ຕີ່ງ ປຸນ ເຢຍ ບົວ ເຍີຍ ເຕີ່ຍ-ຈ໋າຍ ໂຕສ໋ວ ເຍີຍ ກົງ ປູ໋ງ ຫວ່າ-ເໝົາ ຮນັ້ງ . ເມີ່ຍ ບົວ ຢ່າ ຢຽມ ເຢຍ ບົວ ເຍີຍ ເຕີ່ຍ-ຈ໋າຍ ກະຍົ໌ວ .
47010014	ເຢຍ ບົວ ມີ່ງ ເມີ່ຍ ບົວ ໜ່າຍ , ເຢຍ ບົວ ໄມ້ ເຈ໋ຍ ດ່າງ ເຢຍ ບົວ ຫອບ ຕສຸ ຢຽມ ເຍີຍ ເຕີ່ຍ-ຈ໋າຍ , ເຫວີ່ຍ ຕສຸ ເຢຍ ບົວ ໂຕສ໋ວ ຕ້າວ ກວັ້ນ ຕສຸ້ນ ກີ​ຕູ່ ເຍີຍ ຄູ້ ຝຽນ ປຸນ ເມີ່ຍ ບົວ ໝວັງ .
47010015	ເຢຍ ບົວ ໄມ້ ເຕສີ໌ຍ ປູ໋ງ ຫວ່າ-ເໝົາ ກ໊ອງ ກັ້ນ ເຕີ໋ຍ ມ່ຽນ ເຈ໋ຍ ດ່າງ ເຢຍ ບົວ ເຍີຍ ເຕີ່ຍ-ຈ໋າຍ ໂຕສ໋ວ ເຍີຍ ກົງ . ມປ່າ ເຢຍ ບົວ ມ່າຍ ລ່ຳ ຮນ້ຳ ເມີ່ຍ ບົວ ຈາ ສຽນ ເຮ້ນ ຈ໊ຽນ ຝາວ , ເຢຍ ບົວ ຕສ່ຽວ ຕຸ໊ ຢຽມ ເມີ່ຍ ບົວ ບຸດົ໋ງ ໂຕສ໋ວ ກົງ ຈາ ທສ້ຳ ຈ໊ຽນ ຝາວ ,
47010016	ເຢຍ ບົວ ຕສ່ຽວ ໄຮ່ ຕສຸ້ນ ຄູ້ ຝຽນ ເຈ໋ຍ ດ່າງ ເມີ່ຍ ບົວ ເຍີຍ ເຕີ່ຍ-ຈ໋າຍ . ເຫວີ່ຍ ຕສຸ ເຢຍ ບົວ ໄມ້ ອ໋ອຍ ເຕສ໊າະ ກັ້ນ ລ່ານ ມ່ຽນ ຢຽມ ເຍີຍ ເຕີ່ຍ-ຈ໋າຍ ໂຕສ໋ວ ລິ໌ວ ເຍີຍ ກົງ ປູ໋ງ ຫວ່າ-ເໝົາ .
47010017	ມປ່າ ຮນັ້ງ ກີງ-ໂຊວ ກ໊ອງ ນໍ , “ ຫາຍ ເຕົ້າ ອ໋ອຍ ປູ໋ງ ຫວ່າ-ເໝົາ , ອ໋ອຍ ຕສຸ ປູ໋ງ ຫວ່າ-ເໝົາ ກ໊ອງ ຕສ໊ຽວ ໂຕສ໋ວ ເຍີຍ ສີ່ . ”
47010018	ເຫວີ່ຍ ຕສຸ ເທສງ ກັ້ນ ເຍີຍ ມ່ຽນ ໄມ້ ຕສີ່ ຕຸ໊ ທ່າຍ . ຕສີ່ ຕຸ໊ ທ່າຍ ເຍີຍ ເຊ ຕົ້ງ ຕສ໊ຽວ ເທສງ ວົ້ວ ເຕົ້າ .
47011001	ເຢຍ ໂທ້ ເມີ່ຍ ບົວ ຫລົ່ງ ໜ່ອຍ ເຕ໊ຍ ຈ໊ຽນ ໝວັງ ເຢຍ ກ໊ອງ ເຕີ໋ຍ ປ໊າ ກະນ້າຍ-ຫຮງົງ ຫວ່າ . ມປ່າ ເມີ່ຍ ບົວ ຕສູ໊ງ ເຕ໊ຍ ຈ໊ຽນ ເຍີຍ .
47011002	ເຢຍ ແດສງ ຈ໊ຽນ ເມີ່ຍ ບົວ ຮນັ້ງ ທິນ-ຮູ່ງ ແດສງ ຈ໊ຽນ ເມີ່ຍ ບົວ ນໍ , ເຫວີ່ຍ ຕສຸ ເມີ່ຍ ບົວ ເຊ ຮນັ້ງ ເຕົ້າ ທສີງ-ເດສ່ງ ເຍີຍ ເຊັຍ ເຢຍ ແລ໌ງ ປູ໋ງ ປຸນ ຢຽດ ເຕົ້າ ຕອນ . ວົ້ວ ເຕົ້າ ຕອນ ເຊ ກີ​ຕູ່ .
47011003	ມປ່າ ເຢຍ ເດສົ້າ ເຫີຍ ຮາ​ວາ ຮນັ້ງ ຫາຍ ນໍ ຕສຸ ນາງ ຫລົ່ງ ກູ໊ ໄກວ໋ ເຍີຍ ສີ່ ດົ໊ວ , ເມີ່ຍ ບົວ ຢ່າ ຮນັ້ງ ວົ້ວ ນໍ ໄຮ່ ຕສຸ ດົ໊ວ . ເມີ່ຍ ບົວ ເຍີຍ ໂຮຍ້ວ ຕສ່ຽວ ພຽນ ໝີ່ ອ໊ະ , ໄມ້ ທສີງ-ເດສ່ງ , ໄມ້ ຕສຽບ ຕສົ໊ວະ ເຍີຍ ກັນ ກີ​ຕູ່ .
47011004	ເຫວີ່ຍ ຕສຸ ຫາຍ ເຕົ້າ ມີ່ງ ເມີ່ຍ ບົວ ໜ່າຍ ຕສຸ້ນ ກັ້ນ ເຕົ້າ ເຢ​ຊູ , ໄມ້ ເຕສີ໌ຍ ເຢຍ ບົວ ຕສຸ້ນ ວົ້ວ ເຕົ້າ , ເມີ່ຍ ບົວ ອະເຮນີ້ຍ ໝວັງ . ເມີ່ຍ ບົວ ຢ່າ ຕສິ໊ບ ກັ້ນ ເຕົ້າ ສີງ ລີ່ງ ເຖສົາ ກັ້ນ ຫຍູ່ງ ຄູ້ ຝຽນ , ເຊ ໄມ້ ຟີ່ ຮນັ້ງ ເຢຍ ບົວ ປຸນ ເມີ່ຍ ບົວ ຕສິ໊ບ ວົ້ວ ເຕົ້າ ສີງ ລີ່ງ ເຖສົາ ວົ້ວ ຫຍູ່ງ ຄູ້ ຝຽນ .
47011005	ເຢຍ ຮນ້ຳ ຕ້າຍ ເຢຍ ໄມ້ ເຕສີ໌ຍ ເກົ້າ ໄຝ ຢຽດ ເຕີ໋ຍ ວົ້ວ ເຕີ໋ຍ ຕົ້ມ ກົງ-ໂຕສ້ .
47011006	ໄມ້ ກຸ໊ນ ເຢຍ ໄມ້ ໄຮ່ ກ໊ອງ ຫວ່າ ບຢ່າງ , ເຢຍ ມ່າຍ ວ່ວນ ຕສາງ . ນ້າຍ ເຕີ໋ຍ ເຈົ໊າ , ເຢຍ ບົວ ຢຽມ ໝ່ານ ສີ່ ປິ໋ວ ເມ່ງ ປຸນ ເມີ່ຍ ບົວ ຮິ້ວ ລິ໌ວ ອ໊ະ .
47011007	ເຢຍ ຕສຸ້ນ ທິນ-ຮູ່ງ ເຍີຍ ຄູ້ ຝຽນ ປຸນ ເມີ່ຍ ບົວ ໝວັງ ຢ່າ ໄມ້ ເຫ່ວ ເມີ່ຍ ບົວ ທສວດ ຟິນ-ໂຄ້ວ . ເຢຍ ຢ່າ ຕສັ໊ດ ກັ້ນ ໂຕສ໋ວ ໄຝ ເຫວີ່ຍ ໂປ້ວ ເມີ່ຍ ບົວ ຝາວ . ຮນັ້ງ ນ້າຍ ໂຕສ໋ວ , ເຢຍ ໂຕສ໋ວ ຕ່ອງ ໄຟ ?
47011008	ເຢຍ ຢຽມ ເມີ່ຍ ບົວ ໜ່າຍ ໂຕສ໋ວ ກົງ ເຍີຍ ຕສຢັ້ງ ໂຫ່ ມ່າຍ ກັ້ນ ເຕີ໋ຍ ຈິວ-ປາງ ຈວັງ ເຢຍ . ນ້າຍ ເຊ ຮນັ້ງ ເຢຍ ລູ້ ກັ້ນ ເຕີ໋ຍ ຈິວ-ປາງ ເຍີຍ ຍ່ານ ເຫວີ່ຍ ເຖງ ເມີ່ຍ ບົວ ນໍ .
47011009	ເຢຍ ເຖສົາ ເມີ່ຍ ບົວ ຢຽມ ວົ້ວ ຕສັ່ນ , ເຢຍ ຖຈຽມ ຕສຸ ຫາຍ ຫຍູ່ງ ເຢຍ ໄມ້ ເຝີຍ ຫລຸ່ຍ ເມີ່ຍ ບົວ ຫາຍ ເຕົ້າ . ເຢຍ ຖຈຽມ ຕສຸ ເຍີຍ , ເຊ ຢຽມ ມາ​ຊີ​ໂດ​ເນຍ ຕ້າຍ ວົ້ວ ເຕີ໋ຍ ກໍ໋-ໂຢ໌ວ ເຖງ ເຢຍ ເກົ໋າ ຫລົ່ງ . ຕສິ້ນ ດ່າງ ເຢຍ ໄມ້ ເຝີຍ ຫລຸ່ຍ ເມີ່ຍ ບົວ . ເຖົາ ອກະຮ້າ ຮີ້ງ ເຢຍ ຢ່າ ໄມ້ ເຝີຍ ຫລຸ່ຍ ເມີ່ຍ ບົວ ອ໊ະ .
47011010	ເຢຍ ມ່າຍ ກີ​ຕູ່ ເຍີຍ ຕສຽນ ເລີ໌ຍ ຢຽມ ເຢຍ ເຍີຍ ໂຮຍ້ວ ຕສ່ຽວ ກ໊າມ ກ໊ອງ , ຢຽມ ກ໋ອມ ອາ​ຄາ​ຢາ ແຊ້ງ ໄມ້ ມ່າຍ ຫາຍ ເຕົ້າ ໄຮ່ ລ່ານ ຕຸ໊ ຈ໊ຽນ ເຢຍ ປູ໋ງ ນ້າຍ ເຕີ໋ຍ ຫວ່າ-ເໝົາ .
47011011	ເຢຍ ເຫວີ່ຍ ຫາຍ ຕິ່ວ ຮນັ້ງ ນ້າຍ ນໍ ກ໊ອງ ? ເຢຍ ໄມ້ ຮນ້ຳ ເມີ່ຍ ບົວ ໄຟ ? ທິນ-ຮູ່ງ ຮິ້ວ ຕຸ໊ ເຢຍ ຮນ້ຳ ເມີ່ຍ ບົວ ເຍີຍ .
47011012	ເຢຍ ອີ້ ຕສັ່ນ ຮນັ້ງ ຫາຍ ນໍ ໂຕສ໋ວ , ເຢຍ ຢ່າ ອ໋ອຍ ໂຕສ໋ວ ຈ໊ຽນ ມີ່ງ ເຫວີ່ຍ ໄມ້ ປຸນ ວົ້ວ ເຕີ໋ຍ “ ກົງ-ໂຕສ້ ” ມ່າຍ ກອນ-ແປ໋ງ ປູ໋ງ ຫວ່າ-ເໝົາ ກ໊ອງ ນິ່ນ ບົວ ໂຕສ໋ວ ເຍີຍ ເຖສົາ ເຢຍ ບົວ ໂຕສ໋ວ ເຍີຍ ເຊ ຟີ່ ຮນັ້ງ .
47011013	ວົ້ວ ເຕີ໋ຍ ມ່ຽນ ໂຕສ໋ວ ຈ໊າ ກົງ-ໂຕສ້ , ນິ່ນ ບົວ ໂຕສ໋ວ ເຍີຍ ກົງ ຂູງ ດົ໊ວ ມ່ຽນ ຮນັ້ງ . ນິ່ນ ບົວ ຢ່າ ກ໊ອຍ ຫຍູ່ງ ເຕສີ໊ຍ ໂຕສ໋ວ ຮນັ້ງ ກີ​ຕູ່ ເຍີຍ ກົງ-ໂຕສ້ ນໍ .
47011014	ມປ່າ ນ້າຍ ໄມ້ ເຕສີ໌ຍ ບົວະ ຮ່ອງ ເຍີຍ ສີ່ . ລ່ຽມ ຊາ​ຕານ ຢ່າ ໄຮ່ ກ໊ອຍ ຫຍູ່ງ ເຕສີ໊ຍ ໂຕສ໋ວ ຮນັ້ງ ເຕົ້າ ອຈັງ-ຫລ່າງ ເຍີຍ ຟິນ-ມ່ຽນ .
47011015	ຮນັ້ງ ໜ່າຍ , ຊາ​ຕານ ເຍີຍ ໂປວ ກ໊ອຍ ຫຍູ່ງ ເຕສີ໊ຍ ໂຕສ໋ວ ຮນັ້ງ ແປ້ງ ຟິມ ເຍີຍ ທິນ-ຮູ່ງ ເຍີຍ ໂປວ ເຊ ໄມ້ ເຕສີ໌ຍ ບົວະ ຮ່ອງ ເຍີຍ ສີ່ . ເຖົາ ເຊດ ເມວີ໌ຍ ເອີຍ ນິ່ນ ບົວ ໂຕສ໋ວ ເຍີຍ ນິ່ນ ບົວ ຕສ່ຽວ ຕຸ໊ ສ່ຽວ ອ໊ະ .
47011016	ເຢຍ ແອ໋ງ ກ໊ອງ ດສຸ່ນ , ຫາຍ ເຕົ້າ ໄມ້ ຕູ໋ງ ຫລ່າຍ ເຢຍ ໂຕສ໋ວ ມ່ຽນ ຫຮງົງ ມ່ຽນ . ມປ່າ ເມີ່ຍ ບົວ ຝຸນ ເຢຍ ໂຕສ໋ວ ມ່ຽນ ຫຮງົງ ມ່ຽນ ນໍ , ໂທ້ ເມີ່ຍ ບົວ ເຊວີ່ຍ ເຢຍ ໂຕສ໋ວ ຮນັ້ງ ມ່ຽນ ຫຮງົງ ມ່ຽນ , ເຢຍ ຕສ່ຽວ ໄຮ່ ປູ໋ງ ເຕີ໋ຍ ຫວ່າ-ເໝົາ .
47011017	ເຢຍ ອີ້ ຕສັ່ນ ກ໊ອງ ນ້າຍ ເຕີ໋ຍ ຫວ່າ ເຊ ໄມ້ ເຕສີ໌ຍ ເອີຍ ຕສ໊ຽວ ເຢ​ຊູ ອ໋ອຍ ເຢຍ ກ໊ອງ . ເຊ ຮນັ້ງ ມ່ຽນ ຫຮງົງ ມ່ຽນ ປູ໋ງ ຫວ່າ-ເໝົາ ເທສງ ກັ້ນ .
47011018	ເຫວີ່ຍ ຕສຸ ມ່າຍ ມ່ຽນ ທສ້ຳ ເຍີຍ ເອີຍ ປ້າມ ມ່ຽນ ເຍີຍ ເອີ໋ຍ ປູ໋ງ ຫວ່າ-ເໝົາ , ເຢຍ ອ໋ອຍ ຟີ່ ຮນັ້ງ ເຍີຍ ໂຕສ໋ວ ອ໊ະ .
47011019	ເມີ່ຍ ບົວ ທສົງ-ເມ່ງ ໄຫ່ ຖສີງ ຕ້າຍ ອະເຮນີ້ຍ ເຕ໊ຍ ຈ໊ຽນ ໝວັງ ມ່ຽນ ຫຮງົງ ມ່ຽນ .
47011020	ເຫວີ່ຍ ຕສຸ ຫາຍ ເຕົ້າ ອ໊າບ ເມີ່ຍ ບົວ ໂປ່ວ ນິ່ນ , ຫາຍ ເຕົ້າ ໂຕສ໋ວ ປຸນ ເມີ່ຍ ບົວ ຕສຸ ເຄວີຍ , ຫາຍ ເຕົ້າ ຜຽນ ເມີ່ຍ ບົວ , ໄຟ ທ່າຍ ນິ່ນ ກັ້ນ ໂຕສ໋ວ ໂຮລ , ໄຟ ໄບ໋ ເມີ່ຍ ບົວ ເຍີຍ ຮມຽນ , ເມີ່ຍ ບົວ ຢ່າ ເຕ໊ຍ ຈ໊ຽນ ເຊວີ່ຍ ນິ່ນ ໂຕສ໋ວ .
47011021	ເຢຍ ໄຍ້ ໄຫ່ ອ໋ອຍ ຕສຸ ຫຍ່ຽມ ເຢຍ ບົວ ຕ໊າມ ໄຝ , ໄມ້ ໄຮ່ ຮນັ້ງ ໜ່າຍ ນໍ ໂຕສ໋ວ . ໄມ້ ກຸ໊ນ ຫາຍ ເຕົ້າ ກ໊າມ ປູ໋ງ ຫວ່າ-ເໝົາ ກ໊ອງ ຫາຍ ຫຍູ່ງ , ( ເຢຍ ກ໊ອງ ຮນັ້ງ ມ່ຽນ ຫຮງົງ ມ່ຽນ ກ໊ອງ ນໍ , ) ເຢຍ ຢ່າ ກ໊າມ ປູ໋ງ ຫວ່າ-ເໝົາ ກ໊ອງ ວົ້ວ ຫຍູ່ງ .
47011022	ນິ່ນ ບົວ ໂຕສ໋ວ ຮິບ​ລູ ມ່ຽນ ໄຟ ? ເຢຍ ຢ່າ ເຕສີ໌ຍ ເຍີຍ . ນິ່ນ ບົວ ໂຕສ໋ວ ອິ​ສະ​ລາ​ເອນ ມ່ຽນ ໄຟ ? ເຢຍ ຢ່າ ເຕສີ໌ຍ . ນິ່ນ ບົວ ໂຕສ໋ວ ອັບ​ລາ​ຮຳ ເຍີຍ ເຕສີ໊ຍ-ຟຸນ ໄຟ ? ເຢຍ ຢ່າ ເຕສີ໌ຍ .
47011023	ນິ່ນ ບົວ ໂຕສ໋ວ ກີ​ຕູ່ ເຍີຍ ໂປວ ໄຟ ? ເຢຍ ຖສໍ່ ໂຕສ໋ວ ໂປວ ເກົ້າ ຫລົງ ນິ່ນ ບົວ . ( ເຢຍ ກ໊ອງ ຮນັ້ງ ປຸ໊ດ ດິນ ມ່ຽນ ເຍີຍ ຫວ່າ ນໍ . ) ເຢຍ ໂຕສ໋ວ ກົງ ເກົ້າ ໂຄ້ວ , ຕສຸ ຫວວນ ໂລ່ ເກົ້າ ທສ້ຳ ນິ່ນ ບົວ , ຕສຸ ປຢ໊າ-ປິນ ເບ໊າະ ເກົ້າ ທສ້ຳ , ຢ່າ ປວັ້ງ ເຕສ໋ຍ ດສຸ່ນ ຄ້າ ເຕີ໋ຍ ໄຕ່ ໝີ່ ອ໊ະ .
47011024	ເຢຍ ຕສຸ ຢິວ​ໄທ ມ່ຽນ ຫລົ່ງ ປຢ໊າ-ປິນ ເບ໊າະ ປຢາ ດສຸ່ນ , ດສຸ່ນໆ ຟ່າ ຕສຽບ ຈົ໊ວ ປິນ .
47011025	ເຢຍ ຕສຸ ໂລ​ມາ ຈັ໋ນ ຫລົ່ງ ປຢ໊າ ເບ໊າະ ປົວ ດສຸ່ນ . ເຢຍ ຕສຸ ມ່ຽນ ຫລົ່ງ ຫລະເປຢີ໊ຍ ຕສົງ ຢຽດ ດສຸ່ນ . ເຢຍ ຢຽມ ດສັ໊ງ ຕສຸ ດສັ໊ງ ຫວ່າຍ ເຕສ້ມ ປົວ ດສຸ່ນ . ແອ໋ງ ມ່າຍ ດສຸ່ນ ເຢຍ ບ້ຽວ ຈ໊ຽນ ຄ້ອຍ-ໝິ່ນ ຢຽດ ຮນອຍ ຢຽດ ມ໌ວນ .
47011026	ເຢຍ ຕສັ່ນໆ ອ໋ອຍ ຕສຸ ທສວດ ເຈົ໊າ ມີ່ງ , ປວັ້ງ ຫ່ອຍ ແໝ່ງ ເຍີຍ ສີ່ ທສ້ຳ ເຍີຍ . ປວັ້ງ ຕສຸ ວວມ ໂຮລ ໄຮ່ ຫ່ອຍ ແໝ່ງ , ຕສຸ ຈັ໋ນ-ຕສະ ທສ້າງ , ຕສຸ ກັ້ນ ເຍີຍ ຈວັ່ງ ຝີງ ມ່ຽນ ຢ່າ ຕສຸ ຈັ໋ນ ໄຮ່ ຫ່ອຍ ແໝ່ງ . ຢຽມ ຕສີ້ງ , ຢຽມ ຫລົ່ມ , ຢຽມ ຄ້ອຍ ຕສຸ ປວັ້ງ ໄຮ່ ຫ່ອຍ ແໝ່ງ ເຍີຍ ສີ່ , ຢ່າ ຕສຸ ຈ໊າ ກໍ໋-ໂຢ໌ວ ອ໋ອຍ ຫ່ອຍ ແໝ່ງ .
47011027	ເຢຍ ໂຕສ໋ວ ກົງ ໂຄ້ວ , ເຕ໊ຍ ໂຄ້ວ . ທສ້ຳ-ດສຸ່ນ ເຢຍ ໄມ້ ຕຸ໊ ມອຈ້ອມ , ໂຮຍ້ວ ເຊຍ , ຈາງ ອກ໊າດ . ທສ້ຳ-ດສຸ່ນ ເຢຍ ເຕ໊ຍ ຫງໍ່ , ໄມ້ ມ່າຍ ຫາຍ ຫຍູ່ງ ຫຍັ່ນ , ເຕ໊ຍ ຈວັ໊ງ , ໄມ້ ມ່າຍ ລຸຍ-ໂຫວ ຕສຸ໊ .
47011028	ໄມ້ ຕານ ນ້າຍ ເຕີ໋ຍ ສີ່ ຮນັ້ງ . ເຢຍ ຮນອຍໆ ເຫວີ່ຍ ຕສວັ໋ງ ຈິວ-ປາງ ກວ໋າ ໂຮຍ້ວ ຮນັ້ງ ເຮນ້ຍ ເຍີຍ ກະນ້າຍ ງັດ ຈ໊ຽນ ເຢຍ ນໍ .
47011029	ມ່າຍ ຫາຍ ເຕົ້າ ເມົາ , ເຢຍ ຢ່າ ໄຮ໌ ເຖສົາ ຈ໊ຽນ ເມົາ ອ໊ະ . ມ່າຍ ຫາຍ ເຕົ້າ ຕສຸ ດົ໊ວ ປ໌າມ ຕສຸ໌ຍ ເຢຍ ຢ່າ ໄຮ໌ ໂຮຍ້ວ ມຸນ ໂຮຍ້ວ ເດສົ້າ .
47011030	ເຊ ກ໊ອງ ເຢຍ ອ໋ອຍ ຕສຸ ປູ໋ງ ຫວ່າ-ເໝົາ , ເຢຍ ອ໋ອຍ ປູ໋ງ ຫວ່າ-ເໝົາ ກ໊ອງ ປຸນ ທສີງ ເຢຍ ເມົາ ວົ້ວ ຫຍູ່ງ ສີ່ ຮນັ້ງ .
47011031	ຕສ໊ຽວ ເຢ​ຊູ ເຍີຍ ເຕຍ , ທິນ-ຮູ່ງ , ຕົ້ງ ອ໋ອຍ ຕສຸ ຢຽດ ລິ໌ວ ເທສງ ເຍີຍ ທິນ-ຮູ່ງ , ຮິ້ວ ຕຸ໊ ເຢຍ ໄມ້ ກ໊ອງ-ແປະ .
47011032	ເຢຍ ຢຽມ ດາ​ມັດ​ກັດ ຕສີ້ງ ວົ້ວ ຕສັ່ນ , ຢຽມ ອາ​ເລ​ທັດ ຮູ່ງ ເຍີຍ ປົ໌ວ-ເດ໊ຍ ເຍີຍ ແຊ້ງ-ຕສ໊ຽວ , ພ້າຍ ແປງ ຕສົ໊ວ ຕສີ້ງ ອ໋ອຍ ເຕສ໊າະ ເຢຍ .
47011033	ມປ່າ ມ່າຍ ເຕີ໋ຍ ມ່ຽນ ຫລົ່ງ ຕົ້ມ ບາດ ປູ໋ງ ເຢຍ ກັນ ຕສີ້ງ ຫລາດ ເຍີຍ ຟົງ ມ່ວນ ເອຈ່ຍ , ເຢຍ ຕສ່ຽວ ເປຢົ໋າ ດຸ໊ດ ນິ່ນ ເຍີຍ ປົ໌ວ-ເດ໊ຍ ໝີ່ ອ໊ະ .
47012001	ເຢຍ ອ໋ອຍ ຕສຸ ປູ໋ງ ຫວ່າ-ເໝົາ , ໄມ້ ກຸ໊ນ ນ້າຍ ເຕີ໋ຍ ຫວ່າ-ເໝົາ ໄມ້ ເຖງ ຫາຍ ຫຍູ່ງ . ມປ່າ ອີ້ ຕສັ່ນ ເຢຍ ອ໋ອຍ ກ໊ອງ ຢຽມ ຕສ໊ຽວ ຕ້າຍ ເຍີຍ ຫິ່ນ ຢ້າງ ເຖສົາ ຫລ່າວ ຢ້າງ ເຍີຍ ສີ່ .
47012002	ເຢຍ ຮິ້ວ ຕຸ໊ ເຕົ້າ ກີ​ຕູ່ ມ່ຽນ , ຕສິ້ນ ດ່າງ ຕສຽບ ເຝີຍ ຫຮຍັງ ທິນ-ຮູ່ງ ຕສິ໊ບ ຝາວ ເຖົາ ຕະຟາມ ດສັ້ງ ທິນ-ຕ້ອງ . ເຢຍ ໄມ້ ຮິ້ວ ຕຸ໊ ລ່ຽມ ຊິນ ມີ່ງ ໄຟ ໄມ້ ມີ່ງ , ທິນ-ຮູ່ງ ກັ້ນ ຮິ້ວ ຮນັ້ງ .
47012003	ເຢຍ ຮິ້ວ ຕຸ໊ ທິນ-ຮູ່ງ ຕສິ໊ບ ໜ່າຍ ເຕົ້າ ມ່ຽນ ມີ່ງ ອອນ-ເຫລາະ ຫຮວີງ ມປ່າ ເຢຍ ແອ໋ງ ກ໊ອງ , ລ່ຽມ ຊິນ ມີ່ງ ໄຟ ໄມ້ ມີ່ງ ເຢຍ ໄມ້ ຮິ້ວ , ຂູງ ທິນ-ຮູ່ງ ຮິ້ວ ຮນັ້ງ .
47012004	ຢຽມ ວົ້ວ ນິ່ນ ໄຮ໌ ຕົ້ງ ປ້າມ ມ່ຽນ ລ່ຽມ ໄມ້ ມ່າຍ ຫວ່າ ກ໊ອງ ຢ່າ ກ໊ອງ ໄມ້ ຕຸ໊ ເຍີຍ ຫວ່າ .
47012005	ເຢຍ ອ໋ອຍ ເຫວີ່ຍ ນ້າຍ ເຕົ້າ ມ່ຽນ ປູ໋ງ ຫວ່າ-ເໝົາ ມປ່າ ເຫວີ່ຍ ເຢຍ ກັ້ນ ເຢຍ ໄມ້ ປູ໋ງ ຫວ່າ-ເໝົາ , ທສວດ ລິ໌ວ ກ໊ອງ ເຢຍ ເມົາ ເຍີຍ ຕ໋ອງ .
47012006	ເຊ ກ໊ອງ ເຢຍ ອ໋ອຍ ປູ໋ງ ຫວ່າ-ເໝົາ , ເຢຍ ໄມ້ ເຕສີ໌ຍ ໂຕສ໋ວ ມ່ຽນ ຫຮງົງ ມ່ຽນ ເຫວີ່ຍ ຕສຸ ເຢຍ ຂູງ ກ໊ອງ ຕສຽນ ຮນັ້ງ . ມປ່າ ເຢຍ ໄມ້ ອ໋ອຍ ປູ໋ງ ຫວ່າ-ເໝົາ ເຫວີ່ຍ ຕສຸ ໄມ້ ອ໋ອຍ ຫາຍ ເຕົ້າ ທ່າຍ ເຢຍ ເກົ້າ ໂຮລ ນິ່ນ ບົວ ປວັດ ເຢຍ ໂຕສ໋ວ ເຍີຍ ສີ່ , ໄຮ໌ ເຢຍ ກ໊ອງ ເຍີຍ ຫວ່າ .
47012007	ເຫວີ່ຍ ຕສຸ ເຢຍ ຕຸ໊ ປວັດ ຫລ່າວ ຢ້າງ ເຍີຍ ສີ່ ດົ່ງ ໜ່າຍ ທສ້ຳ , ເຢຍ ໄຮ່ ເທສງ-ໂຮລ , ມປ່າ ເຢຍ ຕສຸ ຮນັ້ງ ຕິ້ວ ເຖສີຍ ປ໊ະ ຈ໊ຽນ ເຢຍ ເຍີຍ ຊິນ ນໍ . ນ້າຍ ຕິ້ວ ເຖສີຍ ເຊ ຮນັ້ງ ຊາ​ຕານ ເຍີຍ ໂປວ , ຫ່ອຍ ຈ໊ຽນ ເຢຍ , ປຸນ ເຢຍ ໄມ້ ໄຮ່ ເທສງ-ໂຮລ ເຈ໋ຍ ຈ໋າ .
47012008	ເຫວີ່ຍ ນ້າຍ ເຕີ໋ຍ ສີ່ ເຢຍ ເຕົ໋າ ເກົ໋າ ປົວ ດສຸ່ນ ໂທ້ ຕສ໊ຽວ ເຕສ໊າະ ນ້າຍ ຕິ້ວ ເຖສີຍ ທສວດ ເຢຍ ເຍີຍ ຊິນ ມີ່ງ .
47012009	ມປ່າ ຕສ໊ຽວ ເຕົາ ເຢຍ , “ ເມີ່ຍ ຕຸ໊ ເຢຍ ເຍີຍ ເອນ ຕສ່ຽວ ເກົ໋າ ອ໊ະ . ເຫວີ່ຍ ຕສຸ ເມີ່ຍ ເມົາ ເຍີຍ ຕສຢັ້ງ ໂຫ່ ເຢຍ ເຍີຍ ທຈະ ເຊ ເກົ້າ ເຮ້ນ ເຈ໋ຍ . ” ຮນັ້ງ ນ້າຍ , ເຢຍ ອະເຮນີ້ຍ ປູ໋ງ ຫວ່າ-ເໝົາ ກ໊ອງ ເຢຍ ເມົາ ເຍີຍ ຕ໋ອງ ເຫວີ່ຍ ຕຸ໊ ກີ​ຕູ່ ເຍີຍ ທຈະ ເດສຍ ຈ໊ຽນ ເຢຍ .
47012010	ເຢຍ ຕສ່ຽວ ເຫວີ່ຍ ກີ​ຕູ່ ປວັ໊ງ ໂຮຍ້ວ ເຕ໊ຍ ເມົາ , ຕສຸ ມ່ຽນ ກ໊ອງ ໂຕະ , ຕສຸ ໂຄ້ວ ໜ່ານ , ຕສຸ ມ່ຽນ ໂຕສ໋ວ ໂຕະ , ຕສຸ ເຮີ້ຍ ສີ່ , ເຫວີ່ຍ ຕສຸ ເຢຍ ຫາຍ ຕສັ່ນ ເມົາ , ວົ້ວ ຕສັ່ນ ເຢຍ ຕສ່ຽວ ເຮ້ນ ອ໊ະ .
47012011	ເຢຍ ປູ໋ງ ນ້າຍ ເຕີ໋ຍ ຫວ່າ-ເໝົາ ເຢຍ ໂຕສ໋ວ ຮນັ້ງ ມ່ຽນ ຫຮງົງ ມ່ຽນ ນໍ , ມປ່າ ເມີ່ຍ ບົວ ກັ້ນ ອ໊າບ ເຢຍ ໂຕສ໋ວ . ເຊ ເມີ່ຍ ບົວ ຫອບ ຕສຸ ເທສງ ເຢຍ . ໄມ້ ກຸ໊ນ ເຢຍ ຕສຢັ້ງ ໄມ້ ເປ໋ນ ຫາຍ ຫຍູ່ງ ມ່ຽນ , ເຢຍ ຢ່າ ໄມ້ ເກົ້າ ໄຝ ຢຽດ ເຕີ໋ຍ ວົ້ວ ເຕີ໋ຍ “ ຕົ້ມ ກົງ-ໂຕສ້ . ”
47012012	ເຢຍ ຢຽມ ເມີ່ຍ ບົວ ບຸດົ໋ງ ຫລົ່ງ ຫຍູ່ງໆ ໜ່ອຍ ຢ່າ ໂຕສ໋ວ ຈັ໋ງ-ໂຫ່ , ໂຕສ໋ວ ບົວະ ຮ່ອງ ເຖສົາ ມ່າຍ ທຈະ ເຍີຍ ສີ່ ປິ໋ວ ເມ່ງ ເຢຍ ໂຕສ໋ວ ກົງ-ໂຕສ້ .
47012013	ເຢຍ ເຄວີຍ ຕສຸ ເມີ່ຍ ບົວ , ໂຕສ໋ວ ໄມ້ ຮນັ້ງ ເຢຍ ໂຕສ໋ວ ປຸນ ວົ້ວ ເຕີ໋ຍ ຈິວ-ປາງ ໄຟ ? ທສວດ ລິ໌ວ ເຢຍ ໄມ້ ເຝີຍ ຫລຸ່ຍ ເມີ່ຍ ບົວ ເຖງ ຍ່ານ ເຢຍ . ເຢຍ ຮນັ້ງ ນ້າຍ ນໍ ເຄວີຍ ເມີ່ຍ ບົວ , ໂທ້ ເມີ່ຍ ບົວ ກວັ່ງ ອກອຍ ໂອ່ .
47012014	ອີ້ ຕສັ່ນ ເຢຍ ເບ່ນ ຕສຢັ໋ງ ມີ່ງ ເມີ່ຍ ບົວ ໜ່າຍ ຕະຟາມ ດສຸ່ນ . ເຢຍ ມີ່ງ ຢ່າ ໄມ້ ອ໋ອຍ ເຝີຍ ຫລຸ່ຍ ເມີ່ຍ ບົວ ຫາຍ ຫຍູ່ງ . ເຢຍ ອ໋ອຍ ຫລົ່ງ ເຍີຍ ເຊ ເມີ່ຍ ບົວ ກັ້ນ , ໄມ້ ເຕສີ໌ຍ ເມີ່ຍ ບົວ ເຍີຍ ຕສິ້ນ ຍ່ານ , ເຫວີ່ຍ ຕສຸ ຝຸຈ໊ວຍ ໄມ້ ເຕສີ໌ຍ ອ໋ອຍ ຕສຸ ລ່ຽວ ຍ່ານ ປຸນ ຕົ້ມ ມ່ຽນ . ຫອບ ຕສຸ ຕົ້ມ ມ່ຽນ ລ່ຽວ ປຸນ ຝຸຈ໊ວຍ .
47012015	ເຢຍ ອະເຮນີ້ຍ ຫລົ່ງ ເຢຍ ມ່າຍ ເຍີຍ ຫຍູ່ງໆ ຢ່າ ຫລົ່ງ ເຢຍ ກັ້ນ ເຫວີ່ຍ ເຖງ ເມີ່ຍ ບົວ . ເຢຍ ຢຽດ ເຕສີຍ ຮນ້ຳ ເມີ່ຍ ບົວ , ຕ໋າວ ດສ໋ວນ ເມີ່ຍ ບົວ ຢຽດ ເຕສີຍ ໄມ້ ຮນ້ຳ ເຢຍ ໄຟ ?
47012016	ຮນັ້ງ ຫາຍ ຢ່າ ປ່າ , ເຢຍ ໄມ້ ເຝີຍ ຫລຸ່ຍ ເຈ໋ຍ ເມີ່ຍ ບົວ . ມປ່າ ມ່າຍ ມ່ຽນ ກ໊ອງ ເຢຍ ກູ໊ ໄກວ໋ ໄຫ່ , ດົ໊ວ ເມີ່ຍ ບົວ ໝີ່ ອ໊ະ .
47012017	ເຢຍ ຮນັ້ງ ຫາຍ ນໍ ດົ໊ວ ເມີ່ຍ ບົວ ? ເຢຍ ພ້າຍ ມ່ຽນ ມີ່ງ ເມີ່ຍ ບົວ ໜ່າຍ , ເຢຍ ຫລົ່ງ ນິ່ນ ບົວ ຫາຍ ເຕົ້າ ໂຕສ໋ວ ເຄວີຍ ເມີ່ຍ ບົວ ?
47012018	ເຢຍ ໂທ້ ທິ​ຕັດ ມີ່ງ ເມີ່ຍ ບົວ ໜ່າຍ ແອ໋ງ ພ້າຍ ກັ້ນ ເຕົ້າ ກໍ໋-ໂຢ໌ວ ເຖສົາ ຈ໊ຽນ ນິ່ນ ມີ່ງ . ທິ​ຕັດ ໂຕສ໋ວ ເຄວີຍ ເມີ່ຍ ບົວ ໄຟ ? ນິ່ນ ເຖສົາ ເຢຍ ໄມ້ ເຕສີ໌ຍ ຕົ້ງ ຕິ່ວ ເອີ໋ຍ ຢ່າ ເຖສົາ ເຢຍ ໂຕສ໋ວ ຟີ່ ຮນັ້ງ ເຍີຍ ໄຟ ?
47012019	ເດສ໋ຍ ເມີ່ຍ ບົວ ຕສັ່ນໆ ຫລ່າຍ ເຢຍ ບົວ ຂູງ ຕ໋ອຍ ເມີ່ຍ ບົວ ກ໊ອງ ນ້າຍ ເຕີ໋ຍ ຫວ່າ ໄຈ໊ ຊິນ ຮນັ້ງ . ຕສູ໊ງ ໄມ້ ເຕສີ໌ຍ . ເຢຍ ບົວ ຢຽມ ທິນ-ຮູ່ງ ເຍີຍ ດສະຮມຽນ ກ໊ອງ ຮນັ້ງ ກີ​ຕູ່ ອ໋ອຍ ເຢຍ ບົວ ກ໊ອງ ນໍ . ຮນ້ຳ ເຍີຍ ກໍ໋-ໂຢ໌ວ ອ່າ , ເຢຍ ບົວ ໂຕສ໋ວ ເຍີຍ ຫຍູ່ງໆ ເຊ ຂູງ ເຫວີ່ຍ ເຖສີຍ ເມີ່ຍ ບົວ ຮນັ້ງ .
47012020	ເຢຍ ເດສົ້າ ເຫີຍ ເຢຍ ມີ່ງ ເຖົາ ເຍີຍ ຕສຢັ້ງ ໂຫ່ ຕສ່ຽວ ປວັດ ເມີ່ຍ ບົວ ກັ້ນ ຫຍູ່ງ , ໄມ້ ຮນັ້ງ ເຢຍ ອ໋ອຍ ປວັດ ເຍີຍ . ເມີ່ຍ ບົວ ຢ່າ ປວັດ ເຢຍ ກັ້ນ ຫຍູ່ງ , ໄມ້ ຮນັ້ງ ເມີ່ຍ ບົວ ອ໋ອຍ ປວັດ ເຍີຍ . ເຢຍ ເດສົ້າ ເຫີຍ ປວັດ ເມີ່ຍ ບົວ ແດສງ ຈ໋າ , ເໝວີ່ຍ ເຈັ໊ຍ , ເຖຈຍ ເຈ໌ຍ , ແດສງ ຮີ່ງ , ຕ້ານ ມ່ຽນ , ກ໊ອງ ຫວ່າ-ຮູ້ , ໂຕສ໋ວ ເໝົາ , ເຖສວ ຫລຸ່ນ .
47012021	ເຢຍ ເດສົ້າ ເຫີຍ ເຢຍ ແອ໋ງ ເຖົາ ເມີ່ຍ ບົວ ໜ່າຍ , ເຢຍ ເຍີຍ ທິນ-ຮູ່ງ ອ໋ອຍ ປຸນ ເຢຍ ຢຽມ ເມີ່ຍ ບົວ ເຍີຍ ດສະຮມຽນ ຕສຸ ໄຍ້ . ເຢຍ ອ໋ອຍ ຕສຸ ເດສົ້າ ມ່ຽນ ທສ້ຳ ເຫວີ່ຍ ຕສຸ ຕສິ້ນ ດ່າງ ນິ່ນ ບົວ ປ໌າມ ຕສຸ໌ຍ ຢ່າ ໄມ້ ກ໊ອຍ ໂຮຍ້ວ ກວັ່ງ ນິ່ນ ບົວ ໂຕສ໋ວ ໄມ້ ທສີງ-ເດສ່ງ , ຫຮຢຽນ ເຊັຍ ຫຮຢຽນ ຕອນ ເຖສົາ ປວັ້ງ ລ່ຽວ ເຍີຍ ສີ່ .
47013001	ນ້າຍ ເຊ ເຢຍ ອ໋ອຍ ມີ່ງ ເມີ່ຍ ບົວ ໜ່າຍ ຕະຟາມ ດສຸ່ນ . ກີງ-ໂຊວ ກ໊ອງ , “ ໂກ໋ ມ່ຽນ ເຍີຍ ສີ່ ອ໋ອຍ ຕສຸ ມ່າຍ ອີ ປົວ ລ່ານ ຕສອງ-ເຕສ໋ງ ມ່ຽນ ຕົ້ງ ໂຈ໋ວ ຫວ່າ ກ໊ອງ ຖສີງ ຝຸນ ຕສຽນ . ”
47013002	ເຢຍ ຕົ໊ນ ເຈ໋ຍ ຕສິ້ນ ດ່າງ ປ໌າມ ຕສຸ໌ຍ ວົ້ວ ເຕີ໋ຍ ເຖສົາ ຕສວັ໋ງ ມ່ຽນ . ອີ້ ຕສັ່ນ ເຢຍ ໄມ້ ເຖສົາ ເມີ່ຍ ບົວ ຢຽມ ໜ່າຍ , ເຢຍ ແອ໋ງ ຕົ໊ນ ດສຸ່ນ , ຮນັ້ງ ເຢຍ ມີ່ງ ຕະເຫຍີ່ຍ ດສຸ່ນ ຕົ໊ນ ເຈ໋ຍ ວົ້ວ ນໍ . ເຊ ເຢຍ ແອ໋ງ ມີ່ງ ດສຸ່ນ ເມີ່ຍ ບົວ ໜ່າຍ , ເຢຍ ຕສູ໊ງ ໄມ້ ຫຍ່າງ ນິ່ນ ບົວ ຫາຍ ເຕົ້າ ປ໌າມ ຕສຸ໌ຍ ເຍີຍ ມ່ຽນ ອ໊ະ .
47013003	ຮນັ້ງ ໜ່າຍ , ເມີ່ຍ ບົວ ໄຮ່ ສຳ ຕຸ໊ ທສວດ ກີ​ຕູ່ ຫລົ່ງ ເຢຍ ກ໊ອງ ນິ່ນ ເຍີຍ ຫວ່າ . ກີ​ຕູ່ ເບ່ນ ເມີ່ຍ ບົວ ເຍີຍ ສີ່ ນິ່ນ ຢ່າ ໄມ້ ເມົາ . ຕ໋າວ ດສ໋ວນ ນິ່ນ ອ໋ອຍ ຢຽມ ເມີ່ຍ ບົວ ບຸດົ໋ງ ທສວດ ນິ່ນ ເຍີຍ ຕົ້ມ ທຈະ .
47013004	ໄມ້ ກຸ໊ນ ກີ​ຕູ່ ເຫວີ່ຍ ເມົາ ຕສຸ ຕີງ ຕສຽບ ດສັ່ງ ຈ໋າ , ທິນ-ຮູ່ງ ເຍີຍ ຕົ້ມ ທຈະ ປຸນ ນິ່ນ ຕສຢັ້ງ ຈ໊ຽນ . ເຢຍ ບົວ ຢ່າ ຮນັ້ງ ນິ່ນ ນໍ ເມົາ . ມປ່າ ເຢຍ ບົວ ເຫວີ່ຍ ທິນ-ຮູ່ງ ເຍີຍ ທຈະ ຕຸ໊ ເຖສົາ ກີ​ຕູ່ ຕສຢັ້ງ ຈ໊ຽນ ຕສ່ຽວ ເຂົາ ນິ່ນ ເບ່ນ ເມີ່ຍ ບົວ ເຍີຍ ສີ່ .
47013005	ເມີ່ຍ ບົວ ອ໋ອຍ ຕສຸ ຕສ້າ ກັ້ນ ໝັ່ງ ກ໋າ , ເມີ່ຍ ບົວ ຕສະເກ້ງ ສຽນ ເຢ​ຊູ ກີ​ຕູ່ ໄຟ ໄມ້ ສຽນ . ອ໋ອຍ ຕສຸ ເຄົ້າ ເມີ່ຍ ບົວ ກັ້ນ . ເມີ່ຍ ບົວ ໄມ້ ຮິ້ວ ຕຸ໊ ກີ​ຕູ່ ເຢ​ຊູ ຢຽມ ເມີ່ຍ ບົວ ກະຍົ໌ວ ໄຟ ? ທສວດ ລິ໌ວ ເມີ່ຍ ບົວ ເຄົ້າ ໄມ້ ຕຸ໊ ນໍ , ເມີ່ຍ ບົວ ຮິ້ວ ເຍີຍ .
47013006	ເຢຍ ສຽນ ເມີ່ຍ ບົວ ຮິ້ວ ຕຸ໊ ເຢຍ ບົວ ຢ່າ ເຄົ້າ ຕຸ໊ ເຍີຍ .
47013007	ເຢຍ ບົວ ເຕົ໋າ ເກົ໋າ ເຖງ ເມີ່ຍ ບົວ ໂທ້ ທິນ-ຮູ່ງ , ໄມ້ ອ໋ອຍ ເມີ່ຍ ບົວ ໂຕສ໋ວ ຫາຍ ຫຍູ່ງ ຫວ່າຍ ສີ່ . ນ້າຍ ໄມ້ ເຕສີ໌ຍ ເຫວີ່ຍ ປຸນ ທສີງ ເຢຍ ບົວ ເຄົ້າ ຕຸ໊ ຫລົງ , ເຊ ເຫວີ່ຍ ປຸນ ເມີ່ຍ ບົວ ໂຕສ໋ວ ຕຸ໊ ຫອບ , ໄມ້ ກຸ໊ນ ປວັດ ຮນັ້ງ ເຢຍ ບົວ ເຄົ້າ ໄມ້ ຕຸ໊ .
47013008	ເຢຍ ບົວ ໄມ້ ໄຮ່ ໂຕສ໋ວ ຫາຍ ຫຍູ່ງ ແຕສ໊ະ ຕສຽນ ເລີ໌ຍ , ຂູງ ເຫວີ່ຍ ຕສຽນ ເລີ໌ຍ ໂຕສ໋ວ ຮນັ້ງ .
47013009	ເຢຍ ບົວ ຫາຍ ຕສັ່ນ ເມົາ , ເມີ່ຍ ບົວ ເຮ້ນ , ເຢຍ ບົວ ອະເຮນີ້ຍ ເຍີຍ , ຕສ່ຽວ ເຕົ໋າ ເກົ໋າ ໂທ້ ທິນ-ຮູ່ງ ປຸນ ເມີ່ຍ ບົວ ເປ໋ນ ຕຸ້ນ ຢຸ້ນ ເຍີຍ ມ່ຽນ .
47013010	ເຫວີ່ຍ ນ້າຍ ເຢຍ ໄມ້ ເຖສົາ ເມີ່ຍ ບົວ ຢຽມ ເຍີຍ ຕສຢັ້ງ ໂຫ່ ເຢຍ ຖສີງ ເຟ້ຍ ນ້າຍ ເຕສີ໊ຍ ຝຽນ . ຕສົ໊ວ ເຢຍ ເຖົາ ເມີ່ຍ ບົວ ໜ່າຍ ເຢຍ ຕສ່ຽວ ໄມ້ ຕສຸ ຫລົ່ງ ຕສ໊ຽວ ປຸນ ເຢຍ ເຍີຍ ຫັດ ມ໌າ ເຮນ້ຍໆ ເຍີຍ ເບ່ນ ເມີ່ຍ ບົວ ເຍີຍ ສີ່ . ຕສ໊ຽວ ປຸນ ເຢຍ ເຍີຍ ຫັດ ມ໌າ ເຊ ເຫວີ່ຍ ເຖສີຍ ເມີ່ຍ ບົວ , ໄມ້ ເຕສີ໌ຍ ເຫວີ່ຍ ແທສະ ເມີ່ຍ ບົວ .
47013011	ເຊດ ເມວີ໌ຍ ເຢຍ ແອ໋ງ ມ່າຍ ເຕີ໋ຍ ຫວ່າ . ຕສວັ໋ງ ກໍ໋-ໂຢ໌ວ ອ່າ , ແປ້ງ ອອນ ເຍີຍ ຢຽມ ໂອ່ . ອ໋ອຍ ຕສຸ ໂຕສ໋ວ ເຖົາ ເປ໋ນ ຕຸ້ນ ຢຸ້ນ ເຍີຍ ມ່ຽນ . ອ໋ອຍ ຕສຸ ເອີຍ ຈ໊ຽນ ເຢຍ ຂວິນ ເຍີຍ ຫວ່າ ໂຕສ໋ວ . ອ໋ອຍ ຕສຸ ຫອບ ຟິມ ຕົ້ງ ເອີ໋ຍ , ແປ້ງ ອອນ ເຍີຍ ຢຽມ . ຮນ້ຳ ບົວ ຢ່າ ເຖສີຍ ແປ້ງ ອອນ ປຸນ ບົວ ເຍີຍ ທິນ-ຮູ່ງ ຕສ່ຽວ ເຖສົາ ເມີ່ຍ ບົວ ຢຽມ .
47013012	ເມີ່ຍ ບົວ ອ໋ອຍ ຕສຸ ໂຕສ໋ວ ໂຮຍ້ວ ທສີງ-ເດສ່ງ , ຫລົ່ງ ຕສົມ ຮມຽນ ໜ່າຍ ແປ້ງ ອອນ .
47013013	ສຽນ ທິນ-ຮູ່ງ ເຍີຍ ຕສວັ໋ງ ມ່ຽນ ຈັ໋ງ ເຖົາ ເມີ່ຍ ບົວ .
47013014	ໂທ້ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ປຸນ ເມີ່ຍ ບົວ ຕສວັ໋ງ ມ່ຽນ . ໂທ້ ປຸນ ເມີ່ຍ ບົວ ຮິ້ວ ຕຸ໊ ທິນ-ຮູ່ງ ຮນ້ຳ ເມີ່ຍ ບົວ , ຢ່າ ໂທ້ ສີງ ລີ່ງ ປຸນ ເມີ່ຍ ບົວ ລ່ານ ເຖສົາ ລ່ານ ຈິວ ທົງ .
48001001	ເຢຍ , ເປົາ​ໂລ , ໂຕສ໋ວ ກົງ-ໂຕສ້ . ໄມ້ ເຕສີ໌ຍ ປ້າມ ມ່ຽນ ພ້າຍ ເຢຍ ໂຕສ໋ວ ໄຟ ອອນ ເຢຍ ໂຕສ໋ວ , ເຊ ເຢ​ຊູ ກີ​ຕູ່ ເຖສົາ ເຢ​ຊູ ກີ​ຕູ່ ໄຕ່ ມີ່ງ ປຸນ ນິ່ນ ນັ່ງ ຕ້າຍ ເຍີຍ ຕສັ່ງ ເຕ໋ຍ ທິນ-ຮູ່ງ , ພ້າຍ ເຢຍ ໂຕສ໋ວ .
48001002	ເຢຍ ເຖສົາ ຢຽມ ນ້າຍ ເຍີຍ ກໍ໋-ໂຢ໌ວ ເຟ້ຍ ຝຽນ ປຸນ ເມີ່ຍ ບົວ ກາ​ລາ​ເທຍ ແຊ້ງ ເຍີຍ ຕສວັ໋ງ ຈິວ-ປາງ .
48001003	ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
48001004	ກີ​ຕູ່ ເຫວີ່ຍ ບົວ ເຍີຍ ຕສຸ໌ຍ ເຊ້ຍ ນິ່ນ ກັ້ນ ເຍີຍ ແໝ່ງ ເຫວີ່ຍ ໂອຈ໋ວ ບົວ ເລີ່ຍ ດຸ໊ດ ນ້າຍ ຮຢວັງ ເອ໊າະ ເຍີຍ ລູ່ງ ເດ໊ຍ . ນ້າຍ ເຊ ເອີຍ ບົວ ເຍີຍ ເຕຍ , ທິນ-ຮູ່ງ , ເຍີຍ ຕສະເອີ໋ຍ .
48001005	ອ໋ອຍ ຕສຸ ຢຽດ ລິ໌ວ ເທສງ ທິນ-ຮູ່ງ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
48001006	ເຢຍ ບົວະ ຮ່ອງ ໄຫ່ ເມີ່ຍ ບົວ ກວັ່ງ ຫລົ່ງ ກີ​ຕູ່ ເຍີຍ ເອນ ເຫ່ວ ເມີ່ຍ ບົວ ຕ້າຍ ວົ້ວ ເຕົ້າ ດົ່ງ ໜ່າຍ ຊຽບ , ແອ໋ງ ມີ່ງ ກັນ ກັ້ນ ຫຍູ່ງ ຄູ້ ຝຽນ .
48001007	ຕສູ໊ງ ໄມ້ ມ່າຍ ກັ້ນ ຫຍູ່ງ ຄູ້ ຝຽນ . ເຢຍ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ມ່າຍ ເຕີ໋ຍ ມ່ຽນ ຈິ໊ວ ຫລຸ່ນ ເມີ່ຍ ບົວ , ຢ່າ ອ໋ອຍ ກ໊ອຍ ພຽນ ກີ​ຕູ່ ເຍີຍ ຄູ້ ຝຽນ .
48001008	ໄມ້ ກຸ໊ນ ເຢຍ ບົວ ໄຟ ຢຽມ ທິນ-ຕ້ອງ ຕ້າຍ ເຍີຍ ຟິນ-ມ່ຽນ ຕສຸ້ນ ກັ້ນ ຫຍູ່ງ ຄູ້ ຝຽນ , ໄມ້ ຮນັ້ງ ເຢຍ ບົວ ຕສຸ້ນ ປຸນ ເມີ່ຍ ບົວ ວົ້ວ ຫຍູ່ງ ຄູ້ ຝຽນ ນໍ , ປຸນ ນິ່ນ ຕສຸ ຕສ໋ຽວ ອ໊ະ .
48001009	ເຢຍ ບົວ ຕສູ໊ງ ກ໊ອງ ເຈ໋ຍ ເຍີຍ , ອີ້ ຕສັ່ນ ເຢຍ ແອ໋ງ ກ໊ອງ ດສຸ່ນ . ເຊ ກ໊ອງ ຫາຍ ເຕົ້າ ຕສຸ້ນ ກັ້ນ ຫຍູ່ງ ຄູ້ ຝຽນ ປຸນ ເມີ່ຍ ບົວ ໝວັງ , ໄມ້ ຮນັ້ງ ເມີ່ຍ ບົວ ຕສິ້ນ ດ່າງ ຕສິ໊ບ ວົ້ວ ຫຍູ່ງ ຄູ້ ຝຽນ ນໍ , ໂທ້ ປຸນ ວົ້ວ ເຕົ້າ ຕສຸ ຕສ໋ຽວ ອ໊ະ .
48001010	ເຢຍ ຮນັ້ງ ນ້າຍ ນໍ ກ໊ອງ ເຊ ອ໋ອຍ ຕຸ໊ ມ່ຽນ ເທສງ ເຢຍ ໄຟ ອ໋ອຍ ປຸນ ທິນ-ຮູ່ງ ເທສງ ? ເຢຍ ອ໋ອຍ ໂຕສ໋ວ ປຸນ ມ່ຽນ ອະເຮນີ້ຍ ເຢຍ ໄຟ ? ເຊ ກ໊ອງ ເຢຍ ຖສໍ່ ອ໋ອຍ ໂຕສ໋ວ ປຸນ ມ່ຽນ ອະເຮນີ້ຍ ນໍ , ເຢຍ ຕສ່ຽວ ໄມ້ ເຕສີ໌ຍ ກີ​ຕູ່ ເຍີຍ ໂປວ .
48001011	ກໍ໋-ໂຢ໌ວ ອ່າ , ເຢຍ ອ໋ອຍ ເມີ່ຍ ບົວ ຮິ້ວ ຕຸ໊ ເຢຍ ຕສຸ້ນ ເຍີຍ ຄູ້ ຝຽນ ເຊ ໄມ້ ເຕສີ໌ຍ ປ້າມ ມ່ຽນ ຮນ້ຳ ທສວດ ຕ້າຍ ເຍີຍ ຄູ້ ຝຽນ .
48001012	ນ້າຍ ຄູ້ ຝຽນ ເຢຍ ໄມ້ ເຕສີ໌ຍ ຢຽມ ຫາຍ ລ່ານ ມ່ຽນ ຕສິ໊ບ ຕ້າຍ , ຢ່າ ໄມ້ ເຕສີ໌ຍ ມ່ຽນ ອຈ໋າວ ເຢຍ , ເຊ ເຢ​ຊູ ກີ​ຕູ່ ກັ້ນ ຫລ່າວ ຢ້າງ ປຸນ ເຢຍ .
48001013	ເມີ່ຍ ບົວ ໄຮ໌ ເຈ໋ຍ ເຢຍ ຕສິ້ນ ດ່າງ ກັນ ຫລົງ ຢິວ​ໄທ ມ່ຽນ ສຽນ ເຍີຍ ເຈົ໊າ ວົ້ວ ຕສັ່ນ , ເຢຍ ໄມ້ ຫຍ່າງ ຕສີ້ງ ຫ່ອຍ ທິນ-ຮູ່ງ ເຍີຍ ຈິວ-ປາງ , ອ໋ອຍ ໝຽດ ເດສ່ງ ຈິວ-ປາງ .
48001014	ເຖສົາ ເຢຍ ຕົ້ງ ປານ ຢິວ​ໄທ ມ່ຽນ , ເອີຍ ຢິວ​ໄທ ມ່ຽນ ສຽນ ເຍີຍ ເຈົ໊າ ເຢຍ ເກົ້າ ເປັຍ ໂປ່ວ ເຈ໋ຍ , ຢ່າ ເກົ້າ ຈອມ ໂຮຍ້ວ ເຈ໋ຍ ກັນ ອົງ-ຖາຍ ບົວ ເຍີຍ ເອີຍ-ໂຕ້ວ .
48001015	ມປ່າ ເຢຍ ໄມ້ ແກ້ງ ທສວດ ເສີຍ ວົ້ວ ຕສັ່ນ , ທິນ-ຮູ່ງ ກິ໊ນ ເຢຍ ຕ້າຍ ຢ່າ ເອີຍ ນິ່ນ ເຍີຍ ເອນ ເຫ່ວ ເຢຍ ຟູ-ສູ ນິ່ນ . ນິ່ນ ອະເຮນີ້ຍ
48001016	ເຕສ໊າະ ນິ່ນ ເຍີຍ ຕອນ ຫລ່າວ ຢ້າງ ເຫວີ່ຍ ປຸນ ເຢຍ ຕສຸ້ນ ນິ່ນ ເຍີຍ ຕອນ ເຍີຍ ຄູ້ ຝຽນ ປຸນ ໝ່ານ ຝີງ ຈັ໋ນ ໝວັງ . ວົ້ວ ຕສັ່ນ ເຢຍ ໄມ້ ເຖສົາ ຫາຍ ເຕົ້າ ປ້າມ ມ່ຽນ ທສ່າງ ລ່າງ .
48001017	ເຢຍ ຢ່າ ໄມ້ ມີ່ງ ເຢ​ລູ​ຊາ​ເລມ ຕສີ້ງ ລໍ໌ ຕົ້ງ ໂຕສ໋ວ ກົງ-ໂຕສ້ ດ່າງ ເຢຍ ວົ້ວ ເຕີ໋ຍ . ເຢຍ ຊຽບໆ ເຍີຍ ມີ່ງ ອາ​ລະ​ເບຍ ເຕີ່ຍ-ປູງ , ອກະຮ້າ ແອ໋ງ ດສ໋ວນ ດາ​ມັດ​ກັດ ຕສີ້ງ .
48001018	ເຈ໋ຍ ລິ໌ວ ປົວ ຫຮຍັງ ເຢຍ ຖສີງ ຕ້າຍ ມີ່ງ ເຢ​ລູ​ຊາ​ເລມ ຕສີ້ງ ລໍ໌ ປີ​ເຕ ຢ່າ ເຖສົາ ນິ່ນ ຢຽມ ວົ້ວ ຕສຽບ ຮມ໌ ຮນອຍ .
48001019	ມປ່າ ທສວດ ລິ໌ວ ຕສ໊ຽວ ເຍີຍ ໂຢ໌ວ , ຢາ​ກອບ , ເຢຍ ໄມ້ ປວັດ ກັ້ນ ເຕົ້າ ກົງ-ໂຕສ້ ອ໊ະ .
48001020	( ເຢຍ ຕອງ ຈ໊ຽນ ທິນ-ຮູ່ງ ບົ໋ວ ເມີ່ຍ ບົວ , ເຢຍ ເຟ້ຍ ນ້າຍ ເຕີ໋ຍ ຫວ່າ ເຊ ຕສຽນ ເຍີຍ . ເຢຍ ໄມ້ ກ໊ອງ-ແປະ . )
48001021	ອກະຮ້າ ເຢຍ ແອ໋ງ ມີ່ງ ຊີ​ເລຍ ເຖສົາ ຊີ​ລີ​ເຊຍ ເຕີ່ຍ ເຍີຍ ຫ່ອງ ຕສັ່ງ .
48001022	ວົ້ວ ຕສັ່ນ ຢຽມ ຢູ​ເດຍ ແຊ້ງ ຕສວັ໋ງ ຈິວ-ປາງ ເຍີຍ ກີ​ຕູ່ ມ່ຽນ ໄມ້ ປວັດ ເຈ໋ຍ ເຢຍ .
48001023	ນິ່ນ ບົວ ຂູງ ໄຮ໌ ມ່ຽນ ກ໊ອງ , “ ຕສິ້ນ ດ່າງ ໂຕສ໋ວ ໂຕະ ເຢຍ ບົວ ວົ້ວ ເຕົ້າ , ອີ້ ຕສັ່ນ ນິ່ນ ຕສຸ້ນ ບົ໋ວ ມ່ຽນ ສຽນ ຕົ້ງ ຕສິ້ນ ດ່າງ ນິ່ນ ໂຕສ໋ວ ໂຕະ ອ໋ອຍ ໝຽດ ເຍີຍ ໂຕ໌-ເລີ໌ຍ . ”
48001024	ຮນັ້ງ ໜ່າຍ , ນິ່ນ ບົວ ເຫວີ່ຍ ເຢຍ ເທສງ ທິນ-ຮູ່ງ .
48002001	ອກະຮ້າ ຕສຽບ ເຝີຍ ຫຮຍັງ ເຢຍ ເຖສົາ ບາ​ນາ​ບັດ ແອ໋ງ ມີ່ງ ເຢ​ລູ​ຊາ​ເລມ ຕສີ້ງ ຢ່າ ຕໍ້ ທິ​ຕັດ ເຖສົາ ຈ໊ຽນ ມີ່ງ .
48002002	ເຢຍ ມີ່ງ ເຢ​ລູ​ຊາ​ເລມ ເຫວີ່ຍ ຕສຸ ທິນ-ຮູ່ງ ຫລ່າວ ຢ້າງ ປຸນ ເຢຍ ຮິ້ວ ຕຸ໊ ອ໋ອຍ ຕສຸ ມີ່ງ . ຢຽມ ວົ້ວ ເຢຍ ເຕສ໊າະ ເຢຍ ຕສຸ້ນ ປຸນ ຈັ໋ນ ເຍີຍ ຄູ້ ຝຽນ ເຫລ່ງ ເຈີ໊ຍ ກ໊ອງ ເມ່ງ ບົ໋ວ ໂຕສ໋ວ ໂຮລ ວົ້ວ ເຕີ໋ຍ ໝວັງ . ເຢຍ ຮນັ້ງ ນ້າຍ ໂຕສ໋ວ ເຫວີ່ຍ ຕສຸ ເດສົ້າ ເຫີຍ ເຢຍ ຕສິ້ນ ດ່າງ ໂຕສ໋ວ ເຍີຍ ກົງ ເຖສົາ ອີ້ ຕສັ່ນ ໂຕສ໋ວ ເຍີຍ ກົງ ດ໊ອດ .
48002003	ທິ​ຕັດ ຢ່າ ເຖສົາ ເຢຍ ມີ່ງ . ໄມ້ ກຸ໊ນ ນິ່ນ ເຊ ຈັ໋ນ-ກີກ , ນິ່ນ ໄມ້ ຕສຸ ນິ່ນ ບົວ ອ໊າບ ເຈ໋ຍ ກ໊າດ ເຍີຍ ເລີ໌ຍ
48002004	ຮນັ້ງ ມ່າຍ ເຕີ໋ຍ ຈ໊າ ກໍ໋-ໂຢ໌ວ ອ໋ອຍ ນິ່ນ ເຈ໋ຍ ນໍ . ນ້າຍ ເຕີ໋ຍ ມ່ຽນ ປີ໋ງ ຈ໊ຽນ ເປັຍ ຕ້າຍ ເຫວີ່ຍ ຕສ້າ ໝັ່ງ ກ໋າ , ເຢຍ ບົວ ສຽນ ກີ​ຕູ່ ເຢ​ຊູ ຕຸ໊ ໂຕສ໋ວ ປູ໋ງ ອກອຍ ເຍີຍ ມ່ຽນ ຮນັ້ງ ຫາຍ ນໍ . ນິ່ນ ບົວ ອ໋ອຍ ປຸນ ເຢຍ ບົວ ຕສຸ ໂຕສ໋ວ ໂນ່ວ .
48002005	ມປ່າ ເຢຍ ບົວ ອ໋ອຍ ເຫວີ່ຍ ເມີ່ຍ ບົວ ເປວ ຈ໊ຽນ ຄູ້ ຝຽນ ເຍີຍ ຕສຽນ ເລີ໌ຍ ຕສ່ຽວ ແຫງ່ງ ຈ໊ຽນ , ຢຽດ ຕັ້ງ ໄມ້ ເຊວີຍ .
48002006	ແອ໋ງ ມ່າຍ ຕົ້ງ ປວັດ ຮນັ້ງ ໂຕສ໋ວ ໂຮລ ເຍີຍ ວົ້ວ ເຕີ໋ຍ . ( ນິ່ນ ບົວ ໂຕສ໋ວ ເຈ໋ຍ ຫາຍ ຫຍູ່ງ ມ່ຽນ ເຢຍ ໄມ້ ກຸ໊ນ ອ໊ະ , ເຫວີ່ຍ ຕສຸ ທິນ-ຮູ່ງ ໄມ້ ໝັ່ງ ຫາຍ ເຕົ້າ ເຍີຍ ຮມຽນ . ) ວົ້ວ ເຕີ໋ຍ ໂຕສ໋ວ ໂຮລ ເຍີຍ ມ່ຽນ ຢ່າ ໄມ້ ຈາ ທິບ ຫາຍ ຫຍູ່ງ ຫວ່າ ເຢຍ .
48002007	ຕ໋າວ ດສ໋ວນ ນິ່ນ ບົວ ເຕສັ໊ຍ ຕຸ໊ ທິນ-ຮູ່ງ ພ້າຍ ເຢຍ ຕສຸ້ນ ຄູ້ ຝຽນ ປຸນ ຈັ໋ນ ຮນັ້ງ ນິ່ນ ພ້າຍ ປີ​ເຕ ຕສຸ້ນ ຄູ້ ຝຽນ ປຸນ ຢິວ​ໄທ ມ່ຽນ ວົ້ວ ນໍ .
48002008	ເຫວີ່ຍ ຕສຸ ທິນ-ຮູ່ງ ຢຽມ ເຢຍ ເຍີຍ ໂຮຍ້ວ ໂຕສ໋ວ ກົງ ປຸນ ເຢຍ ໂຕສ໋ວ ກົງ-ໂຕສ້ ເຖງ ໝ່ານ ຝີງ ຈັ໋ນ ຮນັ້ງ ປຸນ ປີ​ເຕ ໂຕສ໋ວ ກົງ-ໂຕສ້ ເຖງ ຢິວ​ໄທ ມ່ຽນ ວົ້ວ ນໍ .
48002009	ຢາ​ກອບ , ປີ​ເຕ ເຖສົາ ໂຢ​ຮັນ , ຕົ້ງ ມ່າຍ ເມ່ງ ໂຫ່ ໂຕສ໋ວ ເປຢີ໊ຍ ວົ້ວ ເຕີ໋ຍ , ເຕສັ໊ຍ ຕຸ໊ ທິນ-ຮູ່ງ ເຖສີຍ ເອນ ປຸນ ເຢຍ ໂຕສ໋ວ ນ້າຍ ຫຍູ່ງ ກົງ . ນິ່ນ ບົວ ຕສ່ຽວ ນັ້ນ ເຢຍ ເຖສົາ ບາ​ນາ​ບັດ ເຍີຍ ບຢ່າວ ເຈັ໊ຍ ປົ໌ວ ໂຕສ໋ວ ຈັ໋ງ-ໂຫ່ ປຸນ ທສີງ ເຢຍ ບົວ ເຖສົາ ນິ່ນ ບົວ ຈວັ່ງ ກົງ ໂຕສ໋ວ , ຕສ່ຽວ ຕົ້ງ ໂຮຍ້ວ ຕີ່ງ ບາ​ນາ​ບັດ ເຖສົາ ເຢຍ ອ໋ອຍ ຕສຸ ມີ່ງ ຕສຸ້ນ ຄູ້ ຝຽນ ປຸນ ຈັ໋ນ . ນິ່ນ ບົວ ມີ່ງ ຕສຸ້ນ ປຸນ ຢິວ​ໄທ ມ່ຽນ .
48002010	ນິ່ນ ບົວ ຂູງ ອ໋ອຍ ເຢຍ ບົວ ຈັ໋ງ ຈ໊ຽນ ມ່ຽນ ຈົ່ມ ມ່ຽນ . ນ້າຍ ເຕີ໋ຍ ເຈົ໊າ ເຢຍ ມຕ້າຍ ມ່າຍ ໂຮຍ້ວ ໂຕສ໋ວ ອ໊ະ .
48002011	ປີ​ເຕ ຕ້າຍ ເຖົາ ອັນ​ທີ​ອົກ ຕສີ້ງ ວົ້ວ ຕສັ່ນ , ເຢຍ ຕ໋ອຍ ຮມຽນ ກ໊ອງ ນິ່ນ ເຫວີ່ຍ ຕສຸ ນິ່ນ ຕສະເກ້ງ ໂຕສ໋ວ ຕ່ອງ .
48002012	ຢາ​ກອບ ພ້າຍ ຕ້າຍ ເຍີຍ ມ່ຽນ ໄມ້ ແກ້ງ ເຖົາ , ປີ​ເຕ ຕສັ່ນໆ ເຖສົາ ຈັ໋ນ ຈວັ່ງ ຫຍັ່ນ ຈວັ່ງ ຮົບ . ມປ່າ ວົ້ວ ເຕີ໋ຍ ມ່ຽນ ຕ້າຍ ເຖົາ , ນິ່ນ ຕສ່ຽວ ຊິ້ມ ອກອຍ , ໄມ້ ເຖສົາ ຈັ໋ນ ອ໊ະ , ເຫວີ່ຍ ຕສຸ ນິ່ນ ກ້ຳ ເດສ໋ຍ ອ໋ອຍ ອ໊າບ ຈັ໋ນ ເຈ໋ຍ ກ໊າດ ເຍີຍ ເລີ໌ຍ ວົ້ວ ເຕີ໋ຍ ມ່ຽນ .
48002013	ຢຽມ ວົ້ວ ສຽນ ເຢ​ຊູ ເຍີຍ ຢິວ​ໄທ ມ່ຽນ ຕສ່ຽວ ກັນ ຈ໊ຽນ ປີ​ເຕ ໂຕສ໋ວ ຈ໊າ . ລ່ຽມ ບາ​ນາ​ບັດ ຢ່າ ກັນ ຈ໊ຽນ ນິ່ນ ບົວ ຟີ່ ຮນັ້ງ ເຍີຍ ໂຕສ໋ວ .
48002014	ເຢຍ ປວັດ ນິ່ນ ບົວ ຢັ້ງ ໄມ້ ຕສຢັ໋ງ ຄູ້ ຝຽນ ເຍີຍ ຕສຽນ ເລີ໌ຍ ຕສ່ຽວ ຕອງ ຈ໊ຽນ ຕສວັ໋ງ ມ່ຽນ ບົ໋ວ ປີ​ເຕ , “ ເມີ່ຍ ໂຕສ໋ວ ຢິວ​ໄທ ມ່ຽນ , ມປ່າ ເມີ່ຍ ຮນັ້ງ ຈັ໋ນ ນໍ ຢຽມ , ໄມ້ ຮນັ້ງ ຢິວ​ໄທ ມ່ຽນ . ວົ້ວ ຫຍູ່ງ , ເມີ່ຍ ຝູ່ງ ໄຮ່ ອ໊າບ ຈັ໋ນ ກັນ ຢິວ​ໄທ ມ່ຽນ ເຍີຍ ເລີ໌ຍ ?
48002015	“ ເຢຍ ບົວ ທສວດ ເສີຍ ຕ້າຍ ໂຕສ໋ວ ຢິວ​ໄທ ມ່ຽນ , ໄມ້ ເຕສີ໌ຍ ຕົ້ງ ມ່ຽນ ເຫ່ວ , ‘ ປ໌າມ ຕສຸ໌ຍ ເຍີຍ ຈັ໋ນ . ’
48002016	ມປ່າ ເຢຍ ບົວ ຮິ້ວ ຕຸ໊ ມ່ຽນ ໄມ້ ເຕສີ໌ຍ ກັນ ເລີ໌ຍ-ຫລັດ ຖສີງ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ , ເຊ ເຫວີ່ຍ ສຽນ ເຂົາ ເຢ​ຊູ ກີ​ຕູ່ ຮນັ້ງ . ເຢຍ ບົວ ຢ່າ ສຽນ ລິ໌ວ ກີ​ຕູ່ ເຢ​ຊູ ເຫວີ່ຍ ປຸນ ເຢຍ ບົວ ເຫວີ່ຍ ສຽນ ກີ​ຕູ່ ໄມ້ ເຕສີ໌ຍ ເຫວີ່ຍ ກັນ ເລີ໌ຍ-ຫລັດ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ . ເຫວີ່ຍ ຕສຸ ໄມ້ ມ່າຍ ຫາຍ ເຕົ້າ ໄຮ່ ກັນ ເລີ໌ຍ-ຫລັດ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
48002017	“ ເຊ ກ໊ອງ ເຢຍ ບົວ ທຈະ ລໍ໌ ອ໋ອຍ ເຂົາ ກີ​ຕູ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ມປ່າ ຖສໍ່ ໂຕສ໋ວ ຕສຸ໌ຍ-ມ່ຽນ ນໍ , ວົ້ວ ຫຍູ່ງ , ກີ​ຕູ່ ປຸນ ມ່ຽນ ປ໌າມ ຕສຸ໌ຍ ໄຟ ? ຕສູ໊ງ ໄມ້ ເຕສີ໌ຍ .
48002018	ເຊ ກ໊ອງ ເຢຍ ແອ໋ງ ເຖສີຍ ເຈ໌ຍ ຕົ້ງ ຕສິ້ນ ດ່າງ ເຢຍ ແທສະ ກວັ່ງ ເຍີຍ , ເຢຍ ຕສ່ຽວ ປຸນ ທສີງ ເຢຍ ໂຕສ໋ວ ປ໌າມ ເລີ໌ຍ-ຫລັດ ເຍີຍ ມ່ຽນ .
48002019	ກ໊ອງ ເຖົາ ເລີ໌ຍ-ຫລັດ ນໍ , ເຢຍ ຕ໋ອງ ໄຕ່ ໝີ່ ອ໊ະ , ເຊ ເລີ໌ຍ-ຫລັດ ກັ້ນ ປຸນ ເຢຍ ຕສຸ ໄຕ່ ຕສ່ຽວ ປຸນ ເຢຍ ເຫວີ່ຍ ທິນ-ຮູ່ງ ຕຸ໊ ຕສຢັ້ງ ຈ໊ຽນ .
48002020	ເຢຍ ເຖສົາ ກີ​ຕູ່ ຈວັ່ງ ຕີງ ຕສຽບ ດສັ່ງ ຈ໋າ ໄຕ່ ຖສີງ ຕ້າຍ ອີ້ ຕສັ່ນ ຕສຢັ້ງ ຈ໊ຽນ ວົ້ວ ເຕົ້າ ເຊ ໄມ້ ເຕສີ໌ຍ ເຢຍ , ເຊ ກີ​ຕູ່ ຢຽມ ເຢຍ ກະຍົ໌ວ ຕສຢັ້ງ ຈ໊ຽນ . ເຢຍ ອີ້ ຕສັ່ນ ຕສຢັ້ງ ເຍີຍ ແໝ່ງ ເຢຍ ຕຸ໊ ຕສຢັ້ງ ເຫວີ່ຍ ຕສຸ ເຢຍ ສຽນ ທິນ-ຮູ່ງ ເຍີຍ ຕອນ , ຕົ້ງ ຮນ້ຳ ເຢຍ ຢ່າ ເຫວີ່ຍ ເຢຍ ເຊ້ຍ ແໝ່ງ ວົ້ວ ເຕົ້າ .
48002021	ເຢຍ ໄມ້ ເອກ້ມ ທິນ-ຮູ່ງ ເຍີຍ ເອນ . ເຊ ກ໊ອງ ມ່ຽນ ໄຮ່ ກັນ ເລີ໌ຍ-ຫລັດ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ນໍ , ກີ​ຕູ່ ໄຕ່ ເຊ ໄມ້ ລ່ຳ ຫລົ່ງ . ”
48003001	ເມີ່ຍ ບົວ ຫຮງົງ ໄຫ່ ເຍີຍ ກາ​ລາ​ເທຍ ມ່ຽນ ອ້າ ! ຫາຍ ເຕົ້າ ໂຕສ໋ວ ຟາດ ດົ໊ວ ເມີ່ຍ ບົວ ຮນ້ຳ ຕ່ອງ ? ເຢຍ ເມ່ງໆ ເຍີຍ ກ໊ອງ ເຢ​ຊູ ກີ​ຕູ່ ຢຽມ ຕສຽບ ດສັ່ງ ຈ໋າ ໄຕ່ ເຍີຍ ເຈົ໊າ , ຮນັ້ງ ເມີ່ຍ ບົວ ກັ້ນ ເຍີຍ ມຕສີງ ຕຸ໊ ປວັດ ຈ໊ຽນ ນໍ .
48003002	ເຢຍ ອ໋ອຍ ເມີ່ຍ ບົວ ບົ໋ວ ຢຽດ ຫຍູ່ງ ເຢຍ . ເມີ່ຍ ບົວ ຕສິ໊ບ ສີງ ລີ່ງ ເຊ ເຫວີ່ຍ ເມີ່ຍ ບົວ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ ໄຟ ເຫວີ່ຍ ເມີ່ຍ ບົວ ໄຮ໌ ຄູ້ ຝຽນ ຕສ່ຽວ ສຽນ ?
48003003	ເມີ່ຍ ບົວ ຝູ່ງ ດົ່ງ ໜ່າຍ ຫຮງົງ ? ເມີ່ຍ ບົວ ຫລົ່ງ ສີງ ລີ່ງ ເຈ໌ຍ ຕສຢັ໋ງ ກອນ , ອີ້ ຕສັ່ນ ເມີ່ຍ ບົວ ອ໋ອຍ ຫລົ່ງ ປ້າມ ມ່ຽນ ເຍີຍ ຕສະເອີ໋ຍ ໂຕສ໋ວ ຕສຢັ໋ງ ໄຟ ?
48003004	ເມີ່ຍ ບົວ ສ່ຽວ ໂຄ້ວ ດົ່ງ ໜ່າຍ ທສ້ຳ ເຊ ໄມ້ ລ່ຳ ຫລົ່ງ ໄຟ ? ດົ່ງ ຫາຍ ມ່າຍ ລ່ຳ ຫລົ່ງ ເຍີຍ ຊ່າະ ?
48003005	ທິນ-ຮູ່ງ ປຸນ ສີງ ລີ່ງ ເມີ່ຍ ບົວ ຢ່າ ຢຽມ ເມີ່ຍ ບົວ ບຸດົ໋ງ ໂຕສ໋ວ ບົວະ ຮ່ອງ ເຍີຍ ສີ່ ເຊ ເຫວີ່ຍ ເມີ່ຍ ບົວ ເອີຍ ຈ໊ຽນ ເລີ໌ຍ-ຫລັດ ໂຕສ໋ວ ໄຟ ເຫວີ່ຍ ເມີ່ຍ ບົວ ໄຮ໌ ຄູ້ ຝຽນ ຕສ່ຽວ ສຽນ ?
48003006	ຮນ້ຳ ໝັ່ງ ກ໋າ ອັບ​ລາ​ຮຳ ! “ ນິ່ນ ສຽນ ທິນ-ຮູ່ງ , ທິນ-ຮູ່ງ ຕສ່ຽວ ຝຸນ ອັບ​ລາ​ຮຳ ເຖສົາ ນິ່ນ ຫອບ ໂຮຍ້ວ . ”
48003007	ວົ້ວ ຫຍູ່ງ , ເມີ່ຍ ບົວ ອ໋ອຍ ຕສຸ ຮິ້ວ ຕຸ໊ , ສຽນ ທິນ-ຮູ່ງ ວົ້ວ ເຕີ໋ຍ ເຊ ໂຕສ໋ວ ອັບ​ລາ​ຮຳ ເຍີຍ ຕສຽນ ເຕສີ໊ຍ-ຟຸນ .
48003008	ກີງ-ໂຊວ ຈາ-ດ່າງ ຮິ້ວ ຕຸ໊ ທິນ-ຮູ່ງ ອ໋ອຍ ປຸນ ຈັ໋ນ ເຫວີ່ຍ ສຽນ ນິ່ນ ຕຸ໊ ເຖສົາ ນິ່ນ ຫອບ ໂຮຍ້ວ . ກີງ-ໂຊວ ຕສ່ຽວ ຈາ-ດ່າງ ຕສຸ້ນ ຄູ້ ຝຽນ ບົ໋ວ ອັບ​ລາ​ຮຳ , “ ລູ່ງ ເດ໊ຍ ມ່ຽນ ອ໋ອຍ ເຫວີ່ຍ ເມີ່ຍ ຕຸ໊ ທິນ-ຮູ່ງ ເຖສີຍ ຟຸ . ”
48003009	ອັບ​ລາ​ຮຳ ສຽນ ທິນ-ຮູ່ງ , ທິນ-ຮູ່ງ ຕສ່ຽວ ເຖສີຍ ຟຸ ປຸນ ນິ່ນ . ຟີ່ ຮນັ້ງ ເຍີຍ , ຢຽດ ຕສູ໊ງ ສຽນ ເຍີຍ ມ່ຽນ , ທິນ-ຮູ່ງ ອ໋ອຍ ເຖສີຍ ຟຸ .
48003010	ຕະຟ່ານ ເຂົາ ເລີ໌ຍ-ຫລັດ ເຍີຍ ມ່ຽນ ຕສຸ ຕສ໋ຽວ , ເຫວີ່ຍ ຕສຸ ກີງ-ໂຊວ ກ໊ອງ , “ ຫາຍ ເຕົ້າ ໄມ້ ເອີຍ ເດສ່ງ ເລີ໌ຍ-ຫລັດ ໂຊວ ເຟ້ຍ ຈ໊ຽນ ເຍີຍ ຢຽດ ຕສູ໊ງ , ວົ້ວ ເຕົ້າ ຕສຸ ຕສ໋ຽວ ອ໊ະ . ”
48003011	ຮນັ້ງ ໜ່າຍ ປວັດ ຕຸ໊ ເມ່ງ ເຍີຍ . ເອີຍ ທິນ-ຮູ່ງ ໝັ່ງ , ໄມ້ ມ່າຍ ຫາຍ ເຕົ້າ ເຂົາ ເລີ໌ຍ-ຫລັດ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ , ເຫວີ່ຍ ຕສຸ ກີງ-ໂຊວ ກ໊ອງ , “ ຫາຍ ເຕົ້າ ສຽນ ເຂົາ ທິນ-ຮູ່ງ ຕສ່ຽວ ເຖສົາ ທິນ-ຮູ່ງ ຫອບ ໂຮຍ້ວ , ວົ້ວ ເຕົ້າ ຕຸ໊ ຕສຢັ້ງ ຈ໊ຽນ . ”
48003012	ມປ່າ ເລີ໌ຍ-ຫລັດ ໄມ້ ປັ່ງ ສຽນ ຟິມ ໂຕສ໋ວ ກອນ-ໂດ໊ະ . ເຫວີ່ຍ ຕສຸ ກີງ-ໂຊວ ກ໊ອງ , “ ຫາຍ ເຕົ້າ ເອີຍ ຈ໊ຽນ ເລີ໌ຍ-ຫລັດ , ວົ້ວ ເຕົ້າ ຕຸ໊ ຕສຢັ້ງ ຈ໊ຽນ . ”
48003013	ເລີ໌ຍ-ຫລັດ ປຸນ ບົວ ຕສຸ ຕສ໋ຽວ ມປ່າ ກີ​ຕູ່ ຕສຸ ຕສ໋ຽວ ຕີ໊ ບົວ ຕສ່ຽວ ຕສົວະ ບົວ ເລີ່ຍ ດຸ໊ດ ເລີ໌ຍ-ຫລັດ . ເຫວີ່ຍ ຕສຸ ກີງ-ໂຊວ ກ໊ອງ , “ ຫາຍ ເຕົ້າ ຕສຸ ຂວັງ ຈ໊ຽນ ດຢັ໋ງ , ວົ້ວ ເຕົ້າ ຕສຸ ຕສ໋ຽວ ອ໊ະ . ”
48003014	ກີ​ຕູ່ ເຢ​ຊູ ຮນັ້ງ ນ້າຍ ນໍ ໂຕສ໋ວ ເຫວີ່ຍ ປຸນ ຈັ໋ນ ໄຮ່ ສຽນ ນິ່ນ ຕສ່ຽວ ຕຸ໊ ທິນ-ຮູ່ງ ເຖສີຍ ຟຸ ຮນັ້ງ ນິ່ນ ເຖສີຍ ຟຸ ປຸນ ອັບ​ລາ​ຮຳ ວົ້ວ ນໍ . ຮນັ້ງ ໜ່າຍ ປຸນ ບົວ ເຫວີ່ຍ ສຽນ ກີ​ຕູ່ ຕສ່ຽວ ຕຸ໊ ຕສິ໊ບ ທິນ-ຮູ່ງ ແລ໌ງ ປຸນ ເຍີຍ ສີງ ລີ່ງ .
48003015	ຕສວັ໋ງ ກໍ໋-ໂຢ໌ວ ອ່າ , ເຢຍ ອ໋ອຍ ເປີ໊ຍ ຢຽດ ຫຍູ່ງ ໂພວ-ທົງ ເຍີຍ ສີ່ . ເຊ ກ໊ອງ ມ່າຍ ອີ ລ່ານ ມ່ຽນ ຕົ້ງ ໂຮຍ້ວ ຫລຽບ ຕສຢັ໋ງ ແຫງ່ງ ຫວ່າ , ຫາຍ ເຕົ້າ ຢ່າ ໄມ້ ໄຮ່ ກວັ່ງ ຢ່າ ໄມ້ ໄຮ່ ທິບ .
48003016	ທິນ-ຮູ່ງ ແລ໌ງ ຕສຢັ໋ງ ຫວ່າ ປຸນ ອັບ​ລາ​ຮຳ ເຖສົາ ນິ່ນ ເຍີຍ ເຕສີ໊ຍ-ຟຸນ . ກ໊ອງ “ ເຕສີ໊ຍ-ຟຸນ ” ວົ້ວ ໂຈ໋ວ ຫວ່າ , ໄມ້ ເຕສີ໌ຍ ກ໊ອງ ເຖົາ “ ຢຽດ ຕສວັ໋ງ ເຕສີ໊ຍ-ຟຸນ , ” ຕົ້ງ ມ່ຽນ ທສ້ຳ ວົ້ວ ຫຍູ່ງ . ກີງ-ໂຊວ ກ໊ອງ ເຖົາ ດຸ ເຕົ້າ ນິ່ນ ເຍີຍ ເຕສີ໊ຍ-ຟຸນ ຮນັ້ງ , ເຊ ຕົ້ງ ກີ​ຕູ່ .
48003017	ເຢຍ ເຍີຍ ເອີ໋ຍ ເລີ໌ຍ ເຊ ຮນັ້ງ ນ້າຍ . ທິນ-ຮູ່ງ ຫລຽບ ຕສຢັ໋ງ ແຫງ່ງ ຫວ່າ ຢ່າ ແລ໌ງ ເອີຍ ຈ໊ຽນ ແຫງ່ງ ຫວ່າ ໂຕສ໋ວ . ອກະຮ້າ ເຝີຍ ແປ໊ະ ຟ່າ ຕສຽບ ຫຮຍັງ ທິນ-ຮູ່ງ ຫລຽບ ເລີ໌ຍ-ຫລັດ ຕ້າຍ , ມປ່າ ເລີ໌ຍ-ຫລັດ ໄມ້ ໄຮ່ ປຸນ ວົ້ວ ເຕີ໋ຍ ແລ໌ງ ເຍີຍ ຫວ່າ ດ໊ອດ ໄຟ ໄມ້ ລ່ຳ ຫລົ່ງ .
48003018	ເຊ ກ໊ອງ ອ໋ອຍ ຕສຸ ເຂົາ ເລີ໌ຍ-ຫລັດ ຖສີງ ຕຸ໊ ດສິບ ທິນ-ຮູ່ງ ອ໋ອຍ ເຖສີຍ ປຸນ ເຍີຍ ນໍ , ຕສ່ຽວ ໄມ້ ຕສຸ ເຂົາ ທິນ-ຮູ່ງ ແລ໌ງ ເຍີຍ ຫວ່າ . ມປ່າ ທິນ-ຮູ່ງ ອ໋ອຍ ເຖສີຍ ປຸນ ອັບ​ລາ​ຮຳ ເຍີຍ , ນິ່ນ ເອີຍ ນິ່ນ ແລ໌ງ ເຍີຍ ຫວ່າ ເຖສີຍ ປຸນ ໝີ່ ອ໊ະ .
48003019	ວົ້ວ ຫຍູ່ງ , ທິນ-ຮູ່ງ ເຫວີ່ຍ ຫາຍ ຕິ່ວ ຫລຽບ ເລີ໌ຍ-ຫລັດ ຕ້າຍ ? ທິນ-ຮູ່ງ ທິບ ເລີ໌ຍ-ຫລັດ ຕ້າຍ ເຫວີ່ຍ ປຸນ ທສີງ ຕສຸ໌ຍ ຮນັ້ງ ຫາຍ ນໍ , ຕສົ໊ວ ອ໋ອຍ ຕສິ໊ບ ທິນ-ຮູ່ງ ແລ໌ງ ເຍີຍ ຫວ່າ ວົ້ວ ເຕົ້າ ອັບ​ລາ​ຮຳ ເຍີຍ ເຕສີ໊ຍ-ຟຸນ ຕ້າຍ ເຖົາ . ເຊ ຟິນ-ມ່ຽນ ຈິວ ປຸນ ເຕົ້າ ບຸດົ໋ງ ມ່ຽນ ຫລຽບ ເລີ໌ຍ-ຫລັດ ຕ້າຍ .
48003020	ໂຕສ໋ວ ບຸດົ໋ງ ມ່ຽນ ໄມ້ ເຕສີ໌ຍ ຂູງ ເຖງ ຢຽດ ປູງ ຮນັ້ງ . ມປ່າ ທິນ-ຮູ່ງ ເປ໋ນ ຢຽດ ເຕົ້າ .
48003021	ຮນັ້ງ ໜ່າຍ , ເລີ໌ຍ-ຫລັດ ເຖສົາ ທິນ-ຮູ່ງ ແລ໌ງ ເຍີຍ ຫວ່າ ໄມ້ ຕະກ້ອຍ ໄຟ ? ຕສູ໊ງ ໄມ້ ເຕສີ໌ຍ . ເຊ ກ໊ອງ ທິນ-ຮູ່ງ ຫລຽບ ຫຍູ່ງ ເລີ໌ຍ-ຫລັດ ປຸນ ມ່ຽນ ມ່າຍ ຕສຢັ້ງ ແໝ່ງ , ມ່ຽນ ຕສ່ຽວ ໄຮ່ ເຂົາ ເລີ໌ຍ-ຫລັດ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
48003022	ມປ່າ ກີງ-ໂຊວ ກ໊ອງ ລູ່ງ ເດ໊ຍ ມ່ຽນ ຕສຸ ຕສຸ໌ຍ ເຍີຍ ທຈະ ກຸ໊ນ ເຫວີ່ຍ ປຸນ ສຽນ ເຢ​ຊູ ກີ​ຕູ່ ວົ້ວ ເຕີ໋ຍ ໄຮ່ ຕຸ໊ ທິນ-ຮູ່ງ ແລ໌ງ ເຖສີຍ ປຸນ ເຍີຍ . ນິ່ນ ບົວ ຕຸ໊ ຕ້າຍ ເຊ ເຫວີ່ຍ ນິ່ນ ບົວ ສຽນ .
48003023	ມ່ຽນ ສຽນ ກີ​ຕູ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ເຍີຍ ຕສຢັ້ງ ໂຫ່ ໄມ້ ແກ້ງ ເຖົາ , ເລີ໌ຍ-ຫລັດ ຂວນ ຈ໊ຽນ ບົວ ຮນັ້ງ ຂວນ ຕສຸ໌ຍ-ມ່ຽນ ນໍ , ຕສົ໊ວ ເຖົາ ມ່ຽນ ຕຸ໊ ສຽນ ກີ​ຕູ່ ເຍີຍ ຕສຢັ້ງ ໂຫ່ ທສວດ ຕ້າຍ ອ໊ະ .
48003024	ຮນັ້ງ ໜ່າຍ , ເລີ໌ຍ-ຫລັດ ກຸ໊ນ ຈ໊ຽນ ບົວ ເຖົາ ກີ​ຕູ່ ຕ້າຍ ວົ້ວ ຕສັ່ນ , ເຫວີ່ຍ ປຸນ ມ່ຽນ ສຽນ ກີ​ຕູ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ .
48003025	ອີ້ ຕສັ່ນ ສຽນ ກີ​ຕູ່ ເຍີຍ ຕສຢັ້ງ ໂຫ່ ເຖົາ , ບົວ ໄມ້ ຕສຸ ເລີ໌ຍ-ຫລັດ ກຸ໊ນ ອ໊ະ .
48003026	ເມີ່ຍ ບົວ ຢຽດ ຕສູ໊ງ ເຫວີ່ຍ ສຽນ ກີ​ຕູ່ ເຢ​ຊູ ຕຸ໊ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ .
48003027	ເມີ່ຍ ບົວ ເຈ໋ຍ ວວມ ເຍີຍ ເລີ໌ຍ ຕຸ໊ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ຕສ່ຽວ ກ໊ອຍ ຢ່ຽນ ຕຸ໊ ກີ​ຕູ່ ເຍີຍ ຟຽມ-ຝີງ .
48003028	ເຫວີ່ຍ ນ້າຍ ຢິວ​ໄທ ມ່ຽນ ໄຟ ຈັ໋ນ ໄມ້ ກັ້ນ ຫຍູ່ງ , ໂຕສ໋ວ ໂນ່ວ ເຍີຍ ໄຟ ໄມ້ ໂຕສ໋ວ ໂນ່ວ ເຍີຍ , ມຈັ່ງ ໄຟ ມເຊັຍ ຢ່າ ໄມ້ ກັ້ນ ຫຍູ່ງ . ເມີ່ຍ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ຢຽດ ຕສູ໊ງ ຕສ່ຽວ ເປ໋ນ ຢຽດ ຫຍູ່ງ ຮນັ້ງ .
48003029	ເຊ ກ໊ອງ ເມີ່ຍ ບົວ ເປ໋ນ ກີ​ຕູ່ ເຍີຍ , ເມີ່ຍ ບົວ ຕສ່ຽວ ເປ໋ນ ອັບ​ລາ​ຮຳ ເຍີຍ ເຕສີ໊ຍ-ຟຸນ ຢ່າ ອ໋ອຍ ດສິບ ທິນ-ຮູ່ງ ແລ໌ງ ເຖສີຍ ປຸນ ເຍີຍ .
48004001	ເຢຍ ກ໊ອງ ເຍີຍ ເອີ໋ຍ ເລີ໌ຍ ເຊ ຮນັ້ງ ນ້າຍ , ຕົ້ງ ອ໋ອຍ ດສິບ ເຕຍ ເຍີຍ ຈາ-ຕີ້ງ ວົ້ວ ເຕົ້າ ຕອນ , ຫຮຍັງ-ເຈີ໊ຍ ຫລຸນ ເຍີຍ ຕສຢັ້ງ ໂຫ່ ນິ່ນ ເຖສົາ ໂນ່ວ ເກົ໊າ ຟີ່ ຮນັ້ງ ເຍີຍ , ໄມ້ ກັ້ນ ຫຍູ່ງ , ໄມ້ ກຸ໊ນ ຢຽດ ຕສູ໊ງ ຈາ-ຕີ້ງ ເປ໋ນ ເດສ່ງ ນິ່ນ ເຍີຍ .
48004002	ຫຮຍັງ-ເຈີ໊ຍ ຫລຸນ ເຍີຍ ຕສຢັ້ງ ໂຫ່ , ນິ່ນ ຢຽມ ໂກ໋ວ ນິ່ນ ເຖສົາ ໂກ໋ວ ຈາ-ຕີ້ງ ວົ້ວ ເຕີ໋ຍ ມ່ຽນ ເຍີຍ ປົ໌ວ-ເດ໊ຍ , ຕສົ໊ວ ນິ່ນ ເຍີຍ ເຕຍ ຕີ່ງ ຕ້າຍ ເຍີຍ ຕສຢັ້ງ ໂຫ່ ເຖົາ .
48004003	ບົວ ຟີ່ ຮນັ້ງ ເຍີຍ . ໂຕສ໋ວ ຝຸຈ໊ວຍ ເຍີຍ ຕສຢັ້ງ ໂຫ່ ບົວ ຢຽມ ກຸ໊ນ ລູ່ງ ເດ໊ຍ ວົ້ວ ເຕີ໋ຍ ມ້ຽນ ເຍີຍ ປົ໌ວ-ເດ໊ຍ ຕສຸ ໂຕສ໋ວ ໂນ່ວ .
48004004	ມປ່າ ເຖົາ ຕສຢັ້ງ ໂຫ່ ປວັ໊ງ , ທິນ-ຮູ່ງ ພ້າຍ ນິ່ນ ເຍີຍ ຕອນ ຕ້າຍ , ປຸນ ນິ່ນ ຢຽມ ເຕົ້າ ມເຊັຍ ຕອນ ທສວດ ເສີຍ , ຢ່າ ຢຽມ ເລີ໌ຍ-ຫລັດ ກະເດ໊ຍ
48004005	ເຫວີ່ຍ ຕສົວະ ຢຽມ ເລີ໌ຍ-ຫລັດ ກະເດ໊ຍ ເຍີຍ ມ່ຽນ ດສ໋ວນ , ປຸນ ບົວ ຕຸ໊ ເປ໋ນ ທິນ-ຮູ່ງ ເຍີຍ ນ່າມ ໂຍ໌ວ .
48004006	ເຫວີ່ຍ ຕສຸ ເມີ່ຍ ບົວ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ , ທິນ-ຮູ່ງ ຕສ່ຽວ ພ້າຍ ນິ່ນ ເຍີຍ ຕອນ ເຍີຍ ສີງ ລີ່ງ ຕ້າຍ ຢຽມ ບົວ ເຍີຍ ໂຮຍ້ວ ກະຍົ໌ວ ເຫ່ວ ຈ໊ຽນ ກ໊ອງ , “ ອາ​ບາ ອ່າ . ” ເອີ໋ຍ ເລີ໌ຍ ເຊ “ ອາ ເຕຍ ອ່າ . ”
48004007	ຮນັ້ງ ໜ່າຍ , ຢັ້ງ ນ້າຍ ເຈ໋ຍ ເມີ່ຍ ບົວ ໄມ້ ໂຕສ໋ວ ໂນ່ວ ອ໊ະ . ເມີ່ຍ ບົວ ໂຕສ໋ວ ນ່າມ ໂຍ໌ວ . ເຫວີ່ຍ ຕສຸ ເມີ່ຍ ບົວ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ , ຕົ້ງ ທິນ-ຮູ່ງ ແລ໌ງ ປຸນ ນິ່ນ ເຍີຍ ຢຽດ ຕສູ໊ງ ນ່າມ ໂຍ໌ວ ເມີ່ຍ ບົວ ຢ່າ ຕຸ໊ ດສິບ .
48004008	ຕສິ້ນ ດ່າງ ເມີ່ຍ ບົວ ໄມ້ ແກ້ງ ຮິ້ວ ຕຸ໊ ທິນ-ຮູ່ງ ເຍີຍ ຕສຢັ້ງ ໂຫ່ , ເມີ່ຍ ບົວ ຕສຸ ໂຕສ໋ວ ຕສ້ຽນ ເຍີຍ ໂນ່ວ . ວົ້ວ ເຕີ໋ຍ ຕສ້ຽນ ຢ່າ ໄມ້ ຕສຽນ .
48004009	ມປ່າ ອີ້ ຕສັ່ນ ເມີ່ຍ ບົວ ຮິ້ວ ຕຸ໊ ທິນ-ຮູ່ງ , ( ຕສູ໊ງ ຫອບ ຕສຸ ກ໊ອງ ທິນ-ຮູ່ງ ຮິ້ວ ຕຸ໊ ເມີ່ຍ ບົວ . ) ເມີ່ຍ ບົວ ເຫວີ່ຍ ຫາຍ ຕິ່ວ ແອ໋ງ ດສ໋ວນ ມີ່ງ ຕສັ່ງ ກຸ໊ນ ປ້າມ ເກນ ເຍີຍ ມ້ຽນ ? ນິ່ນ ບົວ ໄມ້ ເຮ້ນ , ເຖງ ໄມ້ ຕຸ໊ ຫາຍ ຫຍູ່ງ . ເມີ່ຍ ບົວ ແອ໋ງ ອ໋ອຍ ໂຕສ໋ວ ນິ່ນ ບົວ ເຍີຍ ໂນ່ວ ໄຟ ?
48004010	ເມີ່ຍ ບົວ ກັນ ຕຸ໊ ຈ໊ຽນ ຕີ່ງ ຕ້າຍ ເຍີຍ ຮນອຍ , ຫຮລາ , ເກວີ໋ຍ ເຖສົາ ຫຮຍັງ .
48004011	ເຢຍ ເຖງ ເມີ່ຍ ບົວ ເດສົ້າ ໄຫ່ . ເດສ໋ຍ ເຢຍ ເຫວີ່ຍ ເມີ່ຍ ບົວ ໂຕສ໋ວ ເຍີຍ ກົງ ໂຕສ໋ວ ໄມ້ ທສວດ ຫາຍ ຫຍູ່ງ .
48004012	ຕສວັ໋ງ ກໍ໋-ໂຢ໌ວ ອ່າ , ເຢຍ ໂທ້ ເມີ່ຍ ບົວ , ອ໋ອຍ ຕສຸ ຮນັ້ງ ເຢຍ ນໍ , ເຫວີ່ຍ ຕສຸ ເຢຍ ຢ່າ ຮນັ້ງ ເມີ່ຍ ບົວ . ເມີ່ຍ ບົວ ໄມ້ ຕ່ອງ ຫາຍ ຫຍູ່ງ ເຢຍ .
48004013	ເມີ່ຍ ບົວ ຮິ້ວ ຕຸ໊ ຕສຸ້ນ ຕ້າວ ດສຸ່ນ ຄູ້ ຝຽນ ປຸນ ເມີ່ຍ ບົວ ໝວັງ ວົ້ວ ຕສັ່ນ ເຊ ເຫວີ່ຍ ຕສຸ ເຢຍ ເຍີຍ ຊິນ ຕສັ່ງ ຕ໋າຍ ຈ໊ຽນ ແປ່ງ .
48004014	ມປ່າ ໄມ້ ກຸ໊ນ ເຢຍ ເຍີຍ ແປ່ງ ຫ່ອຍ ເມີ່ຍ ບົວ ໂຄ້ວ , ເມີ່ຍ ບົວ ໄມ້ ໝັ່ງ ເຜຍ ຢ່າ ໄມ້ ເອກ້ມ ເຢຍ . ຕ໋າວ ດສ໋ວນ ເມີ່ຍ ບົວ ຕສິ໊ບ ເຢຍ ຮນັ້ງ ຕສິ໊ບ ເຕົ້າ ທິນ-ຮູ່ງ ເຍີຍ ຟິນ-ມ່ຽນ ຢ່າ ຮນັ້ງ ຕສິ໊ບ ກີ​ຕູ່ ເຢ​ຊູ ນໍ .
48004015	ວົ້ວ ຕສັ່ນ ເມີ່ຍ ບົວ ອອນ-ເຫລາະ ໄຫ່ . ອີ້ ຕສັ່ນ ເມີ່ຍ ບົວ ເຍີຍ ອອນ-ເຫລາະ ເຈ໋ຍ ຫາຍ ໝີ່ ອ໊ະ ? ເຢຍ ກັ້ນ ໄຮ່ ເຖງ ເມີ່ຍ ບົວ ໂຕສ໋ວ ຕສອງ-ເຕສ໋ງ , ວົ້ວ ຕສັ່ນ ໂຕສ໋ວ ຕຸ໊ ນໍ , ເມີ່ຍ ບົວ ຕສູ໊ງ ຫຍຸ່ນ ເກວີ໋ຍ ເມີ່ຍ ບົວ ເຍີຍ ມຕສີງ ທສວດ ຕ້າຍ ປຸນ ເຢຍ .
48004016	ຫລາຍ ເຢຍ ກ໊ອງ ຕສຽນ ເລີ໌ຍ ບົ໋ວ ເມີ່ຍ ບົວ , ອີ້ ຕສັ່ນ ເຢຍ ເປ໋ນ ເມີ່ຍ ບົວ ເຍີຍ ວິນ-ວັ້ງ ໄຟ ?
48004017	ວົ້ວ ເຕີ໋ຍ ມ່ຽນ ຈອມ ໂຮຍ້ວ ເຖສົາ ເມີ່ຍ ບົວ ໂຕສ໋ວ ຫລົງ ມປ່າ ໄມ້ ເຕສີ໌ຍ ອ໋ອຍ ເຖງ ເມີ່ຍ ບົວ ຕຸ໊ ຫລົງ . ນິ່ນ ບົວ ອ໋ອຍ ແທສະ ອກອຍ ເມີ່ຍ ບົວ , ໄມ້ ປຸນ ເຖສົາ ເຢຍ ບົວ , ເຫວີ່ຍ ປຸນ ເມີ່ຍ ບົວ ຈອມ ໂຮຍ້ວ ເຖສົາ ນິ່ນ ບົວ ໂຕສ໋ວ ຫລົງ .
48004018	ຈອມ ໂຮຍ້ວ ເຖສົາ ມ່ຽນ ໂຕສ໋ວ ຫລົງ ເຊ ຫອບ ເຍີຍ , ຕະຟ່ານ ໂຕສ໋ວ ເຫວີ່ຍ ປຸນ ມ່ຽນ ຕຸ໊ ຫລົງ . ອ໋ອຍ ຕສຸ ຕສັ່ນໆ ໂຕສ໋ວ , ໄມ້ ຕານ ເຢຍ ເຖສົາ ເມີ່ຍ ບົວ ຢຽມ ເຍີຍ ຕສຢັ້ງ ໂຫ່ .
48004019	ເຢຍ ຮນ້ຳ ໄຫ່ ເຍີຍ ຝຸຈ໊ວຍ ອ້າ ! ເຢຍ ເຫວີ່ຍ ເມີ່ຍ ບົວ ໂຮຍ້ວ ມຸນ ຮນັ້ງ ມເຊັຍ ຕອນ ມຸນ ກູ້ ງວ໌າ ນໍ , ຕສົ໊ວ ເມີ່ຍ ບົວ ຕຸ໊ ກີ​ຕູ່ ເຍີຍ ຟຽມ-ຝີງ ຢຽມ ເມີ່ຍ ບົວ ເຍີຍ ໂຮຍ້ວ ກະຍົ໌ວ .
48004020	ເຝີຍ ຕຸ໊ ເຢຍ ອີ້ ຕສັ່ນ ຕຸ໊ ເຖສົາ ເມີ່ຍ ບົວ ຢຽມ , ເຢຍ ຕສ່ຽວ ໄຮ່ ກ໊ອຍ ເຢຍ ເຍີຍ ເອີ໋ຍ . ເຢຍ ເກ້ງ ! ເດສົ້າ ໄຫ່ ເມີ່ຍ ບົວ ອ໊ະ .
48004021	ອ໋ອຍ ຢຽມ ເລີ໌ຍ-ຫລັດ ກະເດ໊ຍ ເຍີຍ ມ່ຽນ ອ້າ ! ເລີ໌ຍ-ຫລັດ ຮນັ້ງ ຫາຍ ນໍ ກ໊ອງ ເມີ່ຍ ບົວ ໄມ້ ໄຮ໌ ໄຟ ? ບົ໋ວ ເຢຍ ມ່າະ !
48004022	ເລີ໌ຍ-ຫລັດ ໂຊວ ເຟ້ຍ ຈ໊ຽນ ກ໊ອງ , ອັບ​ລາ​ຮຳ ມ່າຍ ອີ ເຕົ້າ ຕອນ . ຢຽດ ເຕົ້າ ເຊ ໂນ່ວ ເປີ໌ຍ ຢູ໌ງ ຕ້າຍ . ຢຽດ ເຕົ້າ ເຊ ປູ໋ງ ອກອຍ ເຍີຍ ມ່ຽນ , ຕົ້ງ ອັບ​ລາ​ຮຳ ເຍີຍ ເອົ໊າ , ຢູ໌ງ ຕ້າຍ .
48004023	ໂນ່ວ ເປີ໌ຍ ຢູ໌ງ ເຍີຍ ຕອນ ເຊ ຮນັ້ງ ໂພວ-ທົງ ມ່ຽນ ຢູ໌ງ ເຍີຍ . ມປ່າ ປູ໋ງ ອກອຍ ວົ້ວ ເຕົ້າ ເຍີຍ , ເຊ ເອີຍ ທິນ-ຮູ່ງ ແລ໌ງ ເຍີຍ ຫວ່າ ຢູ໌ງ ຕ້າຍ .
48004024	ນ້າຍ ເຕີ໋ຍ ສີ່ ບົວ ໄຮ່ ຫລົ່ງ ໂຕສ໋ວ ຫວ່າ-ເປີ໊ຍ . ວົ້ວ ເຕີ໋ຍ ອີ ເຕົ້າ ມເຊັຍ ຕອນ ເປີ໊ຍ ອີ ຫຍູ່ງ ແຫງ່ງ ຫວ່າ . ມ່າຍ ເຕົ້າ ເປີ໊ຍ ຢຽມ ຊີ​ນາຍ ບົງ ຫລຽບ ຕ້າຍ ເຍີຍ ແຫງ່ງ ຫວ່າ . ນ້າຍ ເຕົ້າ ເຊ ຮາ​ກາ . ຢູ໌ງ ຕ້າຍ ເຍີຍ ຝຸຈ໊ວຍ ໂຕສ໋ວ ໂນ່ວ .
48004025	ຮາ​ກາ ເປີ໊ຍ ຢຽມ ອາ​ລະ​ເບຍ ເຕີ່ຍ-ປູງ ເຍີຍ ຊີ​ນາຍ ບົງ ຢ່າ ເປີ໊ຍ ອີ້ ຈ໋າ ຮນອຍ ເຍີຍ ເຢ​ລູ​ຊາ​ເລມ ຕສີ້ງ , ເຫວີ່ຍ ຕສຸ ຢຽດ ນອມ ຕສີ້ງ ເຖສົາ ຕສີ້ງ ເຍີຍ ແປະ ຝີງ ໂຕສ໋ວ ໂນ່ວ .
48004026	ມປ່າ ຢຽມ ກູ້ ຫງວ່າຍ ເຍີຍ ເຢ​ລູ​ຊາ​ເລມ ເຊ ປູ໋ງ ອກອຍ ເຍີຍ , ເຊ ໂຕສ໋ວ ບົວ ເຍີຍ ມາ ,
48004027	ເຫວີ່ຍ ຕສຸ ກີງ-ໂຊວ ເຟ້ຍ ຈ໊ຽນ ກ໊ອງ , “ ໄມ້ ໄຮ່ ມ່າຍ ຝຸຈ໊ວຍ ເຍີຍ ມເຊັຍ ຕອນ ອ້າ ! ອ໋ອຍ ຕສຸ ອຈຽນ-ໂຢ້ວ ອ໊ະ . ໄມ້ ມຸນ ເຈ໋ຍ ກູ້ ງວ໌າ ເຍີຍ ມເຊັຍ ຕອນ ອ້າ ! ກຸ໊ນ ອຈຽນ-ໂຢ້ວ ເຍີຍ ເຫ່ວ ອ໊ະ . ເຫວີ່ຍ ຕສຸ ເອົ໊າ-ເລີ່ຍ ຕຸ໊ ຝຸຈ໊ວຍ ຕສູ໊ງ ເກົ້າ ທສ້ຳ ມ່າຍ ໂອກ໋ ວົ້ວ ເຕົ້າ ຕຸ໊ . ”
48004028	ຕສວັ໋ງ ກໍ໋-ໂຢ໌ວ ອ່າ , ອີ້ ຕສັ່ນ ເມີ່ຍ ບົວ ເອີຍ ທິນ-ຮູ່ງ ແລ໌ງ ເຍີຍ ຫວ່າ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ ຮນັ້ງ ອີ​ສັກ ໂຕສ໋ວ ນໍ .
48004029	ວົ້ວ ຕສັ່ນ ໂພວ-ທົງ ມ່ຽນ ຢູ໌ງ ເຍີຍ ວົ້ວ ເຕົ້າ ຕອນ ໂຕສ໋ວ ໂຕະ ປຸນ ເອີຍ ສີງ ລີ່ງ ຢູ໌ງ ຕ້າຍ ວົ້ວ ເຕົ້າ . ອີ້ ຕສັ່ນ ຢ່າ ຟີ່ ຮນັ້ງ ເຍີຍ .
48004030	ມປ່າ ກີງ-ໂຊວ ຮນັ້ງ ຫາຍ ນໍ ກ໊ອງ ? ກີງ-ໂຊວ ກ໊ອງ , “ ຕສຸ່ນ ໂນ່ວ ເປີ໌ຍ ບົວ ອີ ຕອນ-ໝ່າ ທສວດ ມີ່ງ ມ່າະ ! ເຫວີ່ຍ ຕສຸ ໂນ່ວ ເປີ໌ຍ ເຍີຍ ຕອນ ໄມ້ ມ່າຍ ປ່ວນ ເຖສົາ ປູ໋ງ ອກອຍ ວົ້ວ ເຕົ້າ ເຍີຍ ຕອນ
48004031	ກໍ໋-ໂຢ໌ວ ອ່າ , ຮນັ້ງ ໜ່າຍ ບົວ ໄມ້ ເຕສີ໌ຍ ໂນ່ວ ເປີ໌ຍ ເຍີຍ ນ່າມ ໂຍ໌ວ . ບົວ ໂຕສ໋ວ ປູ໋ງ ອກອຍ ວົ້ວ ເຕົ້າ ເຍີຍ ນ່າມ ໂຍ໌ວ .
48005001	ເຫວີ່ຍ ປຸນ ບົວ ໂຕສ໋ວ ປູ໋ງ ອກອຍ ເຍີຍ ມ່ຽນ , ກີ​ຕູ່ ເຖງ ບົວ ຕຸ໊ ປູ໋ງ ອກອຍ ໝີ່ ອ໊ະ . ອ໋ອຍ ຕສຸ ຫລຽບ ຕຸ໊ ວ້ວນ ໂຕສ໋ວ ປູ໋ງ ອກອຍ ເຍີຍ ມ່ຽນ , ໄມ້ ຕູ໋ງ ແອ໋ງ ໂຕສ໋ວ ດສຸ່ນ ໂນ່ວ .
48005002	ໝວັງ ຫລົງ ໂອ່ . ເຢຍ , ເປົາ​ໂລ , ບົ໋ວ ເມີ່ຍ ບົວ , ເຊ ກ໊ອງ ເມີ່ຍ ບົວ ກັນ ເຈ໋ຍ ກ໊າດ ເຍີຍ ເລີ໌ຍ , ເຊ ຮນັ້ງ ກີ​ຕູ່ ໄມ້ ລ່ຳ ຫລົ່ງ , ເຖງ ໄມ້ ຕຸ໊ ຢຽດ ເຕີ໋ຍ ເມີ່ຍ ບົວ .
48005003	ເຢຍ ແອ໋ງ ບົ໋ວ ເຕົ້າໆ ກັນ ເຈ໋ຍ ກ໊າດ ເຍີຍ ເລີ໌ຍ ເຍີຍ ມ່ຽນ , ດົ່ງ ຫາຍ ຕສູ໊ງ ອ໋ອຍ ຕສຸ ເອີຍ ເດສ່ງ ເລີ໌ຍ-ຫລັດ ເຍີຍ ຕິ້ວໆ ເລີ໌ຍ .
48005004	ເມີ່ຍ ບົວ ອ໋ອຍ ກັນ ເລີ໌ຍ-ຫລັດ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ເຍີຍ ມ່ຽນ ອ້າ ! ເມີ່ຍ ບົວ ເລີ່ຍ ດຸ໊ດ ກີ​ຕູ່ ໝີ່ ອ໊ະ , ປູ໋ງ ດ໊ອດ ທິນ-ຮູ່ງ ເຍີຍ ເອນ .
48005005	ມປ່າ ບົວ ມ່າຍ ລ່ຳ ຮນ້ຳ ອ໋ອຍ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ , ບົວ ຕສ່ຽວ ຫລົ່ງ ສຽນ ຟິມ ເຂົາ ສີງ ລີ່ງ ຈອມ ໂຮຍ້ວ ເຍີຍ ຕສົ໊ວ .
48005006	ເຫວີ່ຍ ຕສຸ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ , ເຈ໋ຍ ກ໊າດ ເຍີຍ ເລີ໌ຍ ໄຟ ໄມ້ ເຈ໋ຍ ກ໊າດ ເຍີຍ ເລີ໌ຍ ໄມ້ ເຖງ ຫາຍ ຫຍູ່ງ . ຫລົ່ງ ຈ໊ຽນ ເຍີຍ ມ່າຍ ດຸ ຫຍູ່ງ ຮນັ້ງ , ເຊ ອ໋ອຍ ຕສຸ ມ່າຍ ສຽນ ຟິມ ປິ໋ວ ເມ່ງ ທສວດ ຕ້າຍ ປຸນ ລ່ານ ຮນ້ຳ ລ່ານ .
48005007	ຕສິ້ນ ດ່າງ ເມີ່ຍ ບົວ ສຽນ ຕຸ໊ ຫລົງ . ຫາຍ ເຕົ້າ ຕັ໊ງ ຈ໊ຽນ ເມີ່ຍ ບົວ , ດົ໊ວ ເມີ່ຍ ບົວ ໄມ້ ກັນ ຕສຽນ ເລີ໌ຍ ?
48005008	ດົ໊ວ ເມີ່ຍ ບົວ ເຊ ໄມ້ ເຕສີ໌ຍ ທິນ-ຮູ່ງ , ເຫວີ່ຍ ຕສຸ ນິ່ນ ເຫ່ວ ເມີ່ຍ ບົວ ຕ້າຍ .
48005009	ມ່າຍ ຫວ່າ ກ໊ອງ , “ ຕິ໊ ຕຽນ ປີ໊ງ ໂຕສ໋ວ ປຸນ ຕສຢັ້ງ ດຸ້ນ ອຈົ໊ວ ປຸ໊ດ ເດສ່ງ . ”
48005010	ມປ່າ ເຢຍ ເຂົາ ຕສ໊ຽວ ສຽນ ຕີ່ງ ເມີ່ຍ ບົວ ເຖສົາ ເຢຍ ໄມ້ ອ໋ອຍ ມ່າຍ ກັ້ນ ຫຍູ່ງ ໂຮຍ້ວ . ຈິ໊ວ ຫລຸ່ນ ເມີ່ຍ ບົວ ວົ້ວ ເຕົ້າ , ໄມ້ ກຸ໊ນ ຕົ້ງ ຫາຍ ເຕົ້າ , ຕສູ໊ງ ອ໋ອຍ ຕສຸ ທິນ-ຮູ່ງ ຕີ່ງ ຕສຸ໌ຍ .
48005011	ກໍ໋-ໂຢ໌ວ ອ່າ , ເຊ ກ໊ອງ ເຢຍ ຖສໍ່ ຕສຸ້ນ ບົ໋ວ ມ່ຽນ ອ໋ອຍ ຕສຸ ເຈ໋ຍ ກ໊າດ ເຍີຍ ເລີ໌ຍ ນໍ , ເຢຍ ເຫວີ່ຍ ຫາຍ ຕິ່ວ ຖສໍ່ ຕສຸ ມ່ຽນ ໂຕສ໋ວ ໂຕະ ເຢຍ ? ເຊ ກ໊ອງ ເຢຍ ຮນັ້ງ ໜ່າຍ ຕສຸ້ນ ນໍ , ເຢຍ ຕສຸ້ນ ເຢ​ຊູ ຢຽມ ຕສຽບ ດສັ່ງ ຈ໋າ ໄຕ່ ເຍີຍ ເລີ໌ຍ ຕສ່ຽວ ໄມ້ ມ່າຍ ຫາຍ ຫຍູ່ງ ປຸນ ມ່ຽນ ເອກ້ມ ອ໊ະ .
48005012	ເຝີຍ ຕຸ໊ ຈິ໊ວ ຫລຸ່ນ ເມີ່ຍ ບົວ ວົ້ວ ເຕີ໋ຍ ມ່ຽນ ໄມ້ ຕານ ເຈ໋ຍ ກ໊າດ ຮນັ້ງ , ຕສູ໊ງ ອິມ ເດສ່ງ ນິ່ນ ບົວ ກັ້ນ ອ໊ະ .
48005013	ຕສວັ໋ງ ກໍ໋-ໂຢ໌ວ ອ່າ , ທິນ-ຮູ່ງ ເຫ່ວ ເມີ່ຍ ບົວ ຕ້າຍ ໂຕສ໋ວ ປູ໋ງ ອກອຍ ເຍີຍ ມ່ຽນ . ເມີ່ຍ ບົວ ຕຸ໊ ປູ໋ງ ອກອຍ ມປ່າ ໄມ້ ຕູ໋ງ ເຫວີ່ຍ ນ້າຍ ເຊວີ່ຍ ກັ້ນ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ . ຕ໋າວ ດສ໋ວນ ອ໋ອຍ ຕສຸ ລ່ານ ຮນ້ຳ ລ່ານ ຕສ່ຽວ ລ່ານ ຟູ-ສູ ລ່ານ ,
48005014	ເຫວີ່ຍ ຕສຸ ເລີ໌ຍ-ຫລັດ ຢຽດ ຕສູ໊ງ ດສຸ໊ດ ຕສຸ໊ນ ຈວັ່ງ ຕິ້ວ , ເຊ “ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ”
48005015	ເຊ ກ໊ອງ ເມີ່ຍ ບົວ ໂຕສ໋ວ ຮນັ້ງ ເຮ່ຍ ຕສ້ອຍ , ລ່ານ ຫງາດ ລ່ານ , ລ່ານ ນະ ລ່ານ , ອ໋ອຍ ຕສຸ ໄຝ ຟິມ . ເດສ໋ຍ ເມີ່ຍ ບົວ ລ່ານ ໂຕສ໋ວ ປຸນ ລ່ານ ຕສຸດ ເດສ່ງ .
48005016	ເຢຍ ກ໊ອງ ເຍີຍ ເອີ໋ຍ ເລີ໌ຍ ເຊ ຮນັ້ງ ນ້າຍ . ອ໋ອຍ ຕສຸ ປຸນ ສີງ ລີ່ງ ຕໍ້ ເມີ່ຍ ບົວ . ໄມ້ ຕູ໋ງ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ .
48005017	ມ່ຽນ ເຍີຍ ໂຮຍ້ວ ຫັ່ນ ໂຕສ໋ວ ເຍີຍ ເຊ ໄມ້ ຕ໋ອຍ ສີງ ລີ່ງ ອ໋ອຍ ໂຕສ໋ວ ເຍີຍ . ສີງ ລີ່ງ ອ໋ອຍ ໂຕສ໋ວ ເຍີຍ ຢ່າ ໄມ້ ຕ໋ອຍ ມ່ຽນ ເຍີຍ ໂຮຍ້ວ ຫັ່ນ ໂຕສ໋ວ . ນ້າຍ ເຕີ໋ຍ ອີ ຫຍູ່ງ ໂຕສ໋ວ ວິນ-ວັ້ງ ຖສີງ ຕ້າຍ ເມີ່ຍ ບົວ ອ໋ອຍ ໂຕສ໋ວ ເຍີຍ , ໄມ້ ໄຮ່ ໂຕສ໋ວ .
48005018	ມປ່າ ເຊ ກ໊ອງ ສີງ ລີ່ງ ຕໍ້ ເມີ່ຍ ບົວ , ເມີ່ຍ ບົວ ຕສ່ຽວ ໄມ້ ຢຽມ ເລີ໌ຍ-ຫລັດ ກະເດ໊ຍ .
48005019	ມ່ຽນ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ເຊ ປວັດ ຕຸ໊ ເມ່ງ ເຍີຍ ຮນັ້ງ ນ້າຍ . ໂຕສ໋ວ ປວັ້ງ ລ່ຽວ ເຍີຍ ສີ່ , ໂຕສ໋ວ ໄມ້ ທສີງ-ເດສ່ງ , ໂຕສ໋ວ ໄມ້ ຫລວນ ຫ່ອງ ເຍີຍ ສີ່ ,
48005020	ປ໋າຍ ໝິ່ວ-ຝັງ , ປູ໋ງ ຟາດ , ລ່ານ ດສອງ ລ່ານ ເປ໋ນ ວິນ-ວັ້ງ , ແດສງ ຈ໋າ ເບ໊າະ ຈ໋າ , ເໝວີ່ຍ ເຈັ໊ຍ , ເຖຈຍ ເຈ໌ຍ , ແດສງ ໂຕສ໋ວ ໂຮລ , ປຸນ ອກອຍ ໂຕສ໋ວ ເຕສ໋ຍ ກວັ້ນ ,
48005021	ຫັ່ນ ມ່ຽນ , ຕິ໊ວ ອກວິນ , ກັ໊ບ ຕສຸ໊ນ ໂຕສ໋ວ ຫວ່າຍ ສີ່ ໂລ ຫາຍ . ນ້າຍ ເຕີ໋ຍ ຫວ່າ ເຢຍ ກ໊ອງ ບົ໋ວ ເຈ໋ຍ ເມີ່ຍ ບົວ ເຍີຍ , ອີ້ ຕສັ່ນ ເຢຍ ແອ໋ງ ກ໊ອງ ດສຸ່ນ . ຫາຍ ເຕົ້າ ໂຕສ໋ວ ນ້າຍ ຫຍູ່ງ ສີ່ , ໄມ້ ໄຮ່ ຕຸ໊ ທິນ-ຮູ່ງ ໂຕສ໋ວ ຕສ໊ຽວ ກຸ໊ນ ນິ່ນ ບົວ .
48005022	ມປ່າ ສີງ ລີ່ງ ປຸນ ເຍີຍ ເຊ , ປຸນ ມ່ຽນ ມ່າຍ ໂຮຍ້ວ ຮນ້ຳ ມ່ຽນ , ປຸນ ມ່ຽນ ມ່າຍ ອຈຽນ-ໂຢ້ວ , ມ່າຍ ແປ້ງ ອອນ , ມ່າຍ ໜ່ອຍ , ມ່າຍ ໂຮຍ້ວ ຄໍ້-ລ່ຽນ ມ່ຽນ , ໂຕສ໋ວ ຫລົງ ເຍີຍ ສີ່ , ມ່າຍ ຕສຽບ ຕສົ໊ວະ ເຍີຍ ໂຮຍ້ວ ,
48005023	ໂຕສ໋ວ ໂຮຍ້ວ ສ່ວນ , ໄຮ່ ກຸ໊ນ ຕຸ໊ ກັ້ນ . ນ້າຍ ເຕີ໋ຍ ຢຽດ ຕສູ໊ງ ເຈົ໊າ ເລີ໌ຍ-ຫລັດ ໄມ້ ຮ່າງ .
48005024	ຕສະເກ້ງ ໂຕສ໋ວ ກີ​ຕູ່ ເຢ​ຊູ ເຍີຍ ມ່ຽນ ວົ້ວ ເຕີ໋ຍ , ເຕສ໊າະ ນິ່ນ ບົວ ປ້າມ ມ່ຽນ ເຍີຍ ເອີ໋ຍ , ຕົ້ງ ນິ່ນ ບົວ ເຍີຍ ໂຮຍ້ວ ອ໋ອຍ ໂຕສ໋ວ ເຍີຍ ເຖສົາ ໂຮຍ້ວ ຫັ່ນ ໂຕສ໋ວ ເຍີຍ ຢຽດ ຕສູ໊ງ ຕີງ ລິ໌ວ ຕສຽບ ດສັ່ງ ຈ໋າ ໝີ່ ອ໊ະ .
48005025	ບົວ ເຂົາ ສີງ ລີ່ງ ຕສຢັ້ງ ຈ໊ຽນ , ຕສ່ຽວ ອ໋ອຍ ຕສຸ ປຸນ ສີງ ລີ່ງ ຕໍ້ ບົວ .
48005026	ໄມ້ ຕູ໋ງ ທ່າຍ ກັ້ນ ໂຮລ , ລ່ານ ທສົວະ ລ່ານ , ລ່ານ ຫັ່ນ ລ່ານ .
48006001	ຕສວັ໋ງ ກໍ໋-ໂຢ໌ວ ອ່າ , ເຊ ກ໊ອງ ເຕສ໊າະ ຕຸ໊ ຫາຍ ເຕົ້າ ຕ່ອງ ຫາຍ ຫຍູ່ງ ຕສຸ໌ຍ , ເມີ່ຍ ບົວ ເອີຍ ສີງ ລີ່ງ ໂຕສ໋ວ ເຍີຍ ມ່ຽນ ອ໋ອຍ ຕສຸ ຫລົ່ງ ສ່ວນ ໂຮຍ້ວ ຕໍ້ ນິ່ນ ດສ໋ວນ ຕ້າຍ ໂຕສ໋ວ ຫອບ . ມປ່າ ເມີ່ຍ ບົວ ອ໋ອຍ ຕສຸ ໄຝ ຟິມ . ເດສ໋ຍ ກັ້ນ ຢ່າ ຕສຸ ດົ໊ວ ໂຕສ໋ວ ຕ່ອງ .
48006002	ຫາຍ ເຕົ້າ ມ່າຍ ຫາຍ ຫຍູ່ງ ສີ່ ອ໋ອຍ ຕສຸ ລ່ານ ເຖງ ລ່ານ ດາມ . ຮນັ້ງ ໜ່າຍ ເມີ່ຍ ບົວ ຕສ່ຽວ ເອີຍ ຈ໊ຽນ ກີ​ຕູ່ ເຍີຍ ຫລີ່ງ ໂຕສ໋ວ .
48006003	ຫາຍ ເຕົ້າ ໄມ້ ເຕສີ໌ຍ ຫລົ່ງ ຈ໊ຽນ ເຍີຍ ມ່ຽນ ມປ່າ ທ່າຍ ກັ້ນ ໂຕສ໋ວ ຫລົ່ງ ຈ໊ຽນ ເຍີຍ ມ່ຽນ ນໍ , ວົ້ວ ເຕົ້າ ຂູງ ດົ໊ວ ກັ້ນ ຮນັ້ງ .
48006004	ເກ໊າະ-ມ່ຽນ ອ໋ອຍ ຕສຸ ຕສ້າ ກັ້ນ ໂຕສ໋ວ ເຍີຍ ສີ່ . ໂຕສ໋ວ ຕຸ໊ ຫລົງ , ນິ່ນ ຕສ່ຽວ ໄຮ່ ອະເຮນີ້ຍ ກັ້ນ ຢ່າ ໄມ້ ຕສຸ ຕໍ້ ມີ່ງ ເປີ໊ຍ ກັ້ນ ເຕົ້າ ໂຕສ໋ວ ເຍີຍ .
48006005	ເຫວີ່ຍ ຕສຸ ເກ໊າະ-ມ່ຽນ ມ່າຍ ເກ໊າະ-ມ່ຽນ ເຍີຍ ປ່ວນ ອ໋ອຍ ຕສຸ ດາມ .
48006006	ຫາຍ ເຕົ້າ ຕຸ໊ ມ່ຽນ ອຈ໋າວ ກີ​ຕູ່ ເຍີຍ ໂຕ໌ , ນິ່ນ ມ່າຍ ເຍີຍ ຫຍູ່ງໆ ຫລົງ ເຍີຍ ກະນ້າຍ ອ໋ອຍ ຕສຸ ປຸນ ອຈ໋າວ ນິ່ນ ວົ້ວ ເຕົ້າ ຕຸ໊ ຈວັ່ງ ຈ໊ຽນ ຫລົ່ງ .
48006007	ໄມ້ ຕູ໋ງ ດົ໊ວ ກັ້ນ . ໄມ້ ມ່າຍ ຫາຍ ເຕົ້າ ໄຮ່ ດົ໊ວ ຕຸ໊ ທິນ-ຮູ່ງ . ມ່ຽນ ຕສວັ໋ງ ຫາຍ ຫຍູ່ງ ຕສ່ຽວ ຊຽວ ຕຸ໊ ວົ້ວ ຫຍູ່ງ .
48006008	ເຊ ກ໊ອງ ມ່ຽນ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ເຊ ຮນັ້ງ ຕສວັ໋ງ ຍິມ ເອຈ່ຍ ເດົາ ນໍ , ຊຽວ ຕ້າຍ ເຍີຍ ເຊ ປຸນ ນິ່ນ ຕສຸ ໄຕ່ . ມປ່າ ມ່ຽນ ເອີຍ ສີງ ລີ່ງ ຕສວັ໋ງ , ສີງ ລີ່ງ ຕສ່ຽວ ປຸນ ນິ່ນ ຊຽວ ຕ້າຍ ເຍີຍ ເຊ ຢຽດ ລິ໌ວ ເຍີຍ ແໝ່ງ .
48006009	ໂຕສ໋ວ ຄູ້ ສີ່ , ໄມ້ ຕູ໋ງ ໂຮຍ້ວ ໜຳ . ເຊ ກ໊ອງ ບົວ ໄມ້ ຖຸຍ ນໍ , ເຖົາ ຕສຢັ້ງ ໂຫ່ ບົວ ຕສ່ຽວ ມ່າຍ ຊຽວ-ເຊ່ງ .
48006010	ຮນັ້ງ ໜ່າຍ , ຫາຍ ຕສັ່ນ ມ່າຍ ຖຈັງ , ບົວ ອ໋ອຍ ຕສຸ ໂຕສ໋ວ ຄູ້ ສີ່ ເຖງ ຕສວັ໋ງ ມ່ຽນ . ເຫລ່ງ ເຈີ໊ຍ ເຍີຍ ອ໋ອຍ ຕສຸ ເຖງ ເຫວີ່ຍ ສຽນ ເຢ​ຊູ ເປ໋ນ ຢຽດ ເປຢົ໊າ ມ່ຽນ ວົ້ວ ເຕີ໋ຍ .
48006011	ເມີ່ຍ ບົວ ໝັ່ງ ກ໋າ ! ເຢຍ ຫລົ່ງ ເຢຍ ກັ້ນ ເຍີຍ ປົ໌ວ ເຟ້ຍ ດສັ່ງ ດົ່ງ ນ້າຍ ໂຮລ ປຸນ ເມີ່ຍ ບົວ .
48006012	ຕົ້ງ ອ໋ອຍ ໂຕ້ວ ກັ້ນ ຕຸ໊ ຮມຽນ-ໝິ່ນ ວົ້ວ ເຕີ໋ຍ ອ໋ອຍ ອ໊າບ ເມີ່ຍ ບົວ ເຈ໋ຍ ກ໊າດ ເຍີຍ ເລີ໌ຍ . ນິ່ນ ບົວ ຮນັ້ງ ນ້າຍ ນໍ ໂຕສ໋ວ ເຊ ເຫວີ່ຍ ຕສຸ ໄມ້ ອ໋ອຍ ເຫວີ່ຍ ກີ​ຕູ່ ເຍີຍ ຕສຽບ ດສັ່ງ ຈ໋າ ຕສຸ ມ່ຽນ ໂຕສ໋ວ ໂຕະ ນິ່ນ ບົວ .
48006013	ໄມ້ ກຸ໊ນ ນິ່ນ ບົວ ກັ້ນ ເຈ໋ຍ ກ໊າດ ເຍີຍ ເລີ໌ຍ , ນິ່ນ ບົວ ຕສູ໊ງ ໄມ້ ເອີຍ ເລີ໌ຍ-ຫລັດ ໂຕສ໋ວ . ນິ່ນ ບົວ ຂູງ ອ໋ອຍ ເມີ່ຍ ບົວ ເຈ໋ຍ ກ໊າດ ເຍີຍ ເລີ໌ຍ ເຫວີ່ຍ ປູ໋ງ ຫວ່າ-ເໝົາ ກ໊ອງ ເມີ່ຍ ບົວ ເຈ໋ຍ ກ໊າດ ເຍີຍ ເລີ໌ຍ ໝີ່ ອ໊ະ ຮນັ້ງ .
48006014	ມປ່າ ເຢຍ ກັ້ນ ຕສູ໊ງ ໄມ້ ອ໋ອຍ ປູ໋ງ ຫວ່າ-ເໝົາ , ທສວດ ລິ໌ວ ປູ໋ງ ຫວ່າ-ເໝົາ ກ໊ອງ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ຕສຽບ ດສັ່ງ ຈ໋າ . ເຊ ຫລາຍ ຕສຽບ ດສັ່ງ ຈ໋າ ປ້າມ ເກນ ຕສຸ ຕີງ ໄຕ່ , ປ້າມ ເກນ ເຍີຍ ຢຽດ ຕສູ໊ງ ຕສ່ຽວ ເກວນ ໄມ້ ຕສຸ ເຢຍ . ເຢຍ ຢ່າ ຕສຸ ຕີງ ໄຕ່ ຕສ່ຽວ ເກວນ ໄມ້ ຕສຸ ປ້າມ ເກນ .
48006015	ເຈ໋ຍ ກ໊າດ ເຍີຍ ເລີ໌ຍ ໄຟ ໄມ້ ເຈ໋ຍ ເຊ ໄມ້ ຫລົ່ງ ຈ໊ຽນ . ຫລົ່ງ ຈ໊ຽນ ເຍີຍ ເຊ ໂຕສ໋ວ ຊຢັງ-ເຕສີ໋ຍ ຕ້າຍ ເຍີຍ ມ່ຽນ .
48006016	ໂທ້ ທິນ-ຮູ່ງ ເຖສີຍ ແປ້ງ ອອນ ຢ່າ ຄໍ້-ລ່ຽນ ຢຽດ ຕສູ໊ງ ກັນ ນ້າຍ ຫຍູ່ງ ເລີ໌ຍ ເຍີຍ ມ່ຽນ , ແອ໋ງ ເຖສົາ ທິນ-ຮູ່ງ ເຍີຍ ຕສຽນ ອິ​ສະ​ລາ​ເອນ ມ່ຽນ .
48006017	ເຊດ ເມວີ໌ຍ ເຢຍ ອ໋ອຍ ກ໊ອງ , ຢັ້ງ ນ້າຍ ເຈ໋ຍ ໄມ້ ຕູ໋ງ ປຸນ ຫາຍ ເຕົ້າ ຫລະເຍົ້າ ເຢຍ , ເຫວີ່ຍ ຕສຸ ເຢຍ ເຍີຍ ຊິນ ມ່າຍ ໜານ ຮນັ້ງ ມ່າຍ ຢ໋ຽນ ປຸນ ທສີງ ເຢຍ ໂຕສ໋ວ ເຢ​ຊູ ເຍີຍ ໂນ່ວ .
48006018	ກໍ໋-ໂຢ໌ວ ອ່າ , ໂທ້ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ປຸນ ເມີ່ຍ ບົວ ຕສວັ໋ງ ມ່ຽນ . ອາ​ເມນ .
49001001	ເຢຍ , ເປົາ​ໂລ , ເອີຍ ທິນ-ຮູ່ງ ເຍີຍ ຕສະເອີ໋ຍ ໂຕສ໋ວ ກີ​ຕູ່ ເຢ​ຊູ ເຍີຍ ກົງ-ໂຕສ້ . ເຢຍ ເຟ້ຍ ຝຽນ ປຸນ ຢຽມ ເອ​ເຟ​ໂຊ ຕສີ້ງ , ທິນ-ຮູ່ງ ເຍີຍ ມ່ຽນ , ຕົ້ງ ຕສຽບ ຕສົ໊ວະ ເຍີຍ ສຽນ ກີ​ຕູ່ ເຢ​ຊູ ວົ້ວ ເຕີ໋ຍ .
49001002	ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
49001003	ເທສງ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ເຕຍ , ທິນ-ຮູ່ງ , ເຫວີ່ຍ ຕສຸ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ ທິນ-ຮູ່ງ ຕສ່ຽວ ປຸນ ສີງ ລີ່ງ ເຖສີຍ ທິນ-ຕ້ອງ ເຍີຍ ຫຍູ່ງໆ ຟຸ ປຸນ ບົວ .
49001004	ຢຽມ ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ , ທິນ-ຮູ່ງ ຕສູ໊ງ ກິ໊ນ ບົວ ຕ້າຍ ປຸນ ບົວ ເຂົາ ກີ​ຕູ່ ເປ໋ນ ນິ່ນ ເຍີຍ ມ່ຽນ , ຢຽມ ນິ່ນ ເຍີຍ ດສະຮມຽນ ທສີງ-ເດສ່ງ , ໄມ້ ລ່ຳ ກ໊ອງ ຕ໋ອງ .
49001005	ທິນ-ຮູ່ງ ຮນ້ຳ ບົວ ຕສ່ຽວ ຈາ-ດ່າງ ຕີ່ງ ຕສຢັ໋ງ ຫລົ່ງ ເຢ​ຊູ ກີ​ຕູ່ ປຸນ ບົວ ເປ໋ນ ນິ່ນ ເຍີຍ ນ່າມ ໂຍ໌ວ . ນ້າຍ ເຊ ເອີຍ ນິ່ນ ກັ້ນ ເຍີຍ ຕສະເອີ໋ຍ ຢ່າ ຫອບ ນິ່ນ ເຍີຍ ໂຮຍ້ວ .
49001006	ບົວ ອ໋ອຍ ຕສຸ ເທສງ ທິນ-ຮູ່ງ ເຫວີ່ຍ ນິ່ນ ໂຮລ ໄຫ່ ເຍີຍ ເອນ , ຕົ້ງ ນິ່ນ ຫລົ່ງ ນິ່ນ ເຍີຍ ຕອນ-ຮນ້ຳ ແປະໆ ເຖສີຍ ປຸນ ບົວ , ເຍີຍ ເອນ .
49001007	ບົວ ເຂົາ ກີ​ຕູ່ ເຍີຍ ດສຢ໊າມ ຕສົວະ ບົວ ດສ໋ວນ ຕ້າຍ , ກວັ່ງ ບົວ ເຍີຍ ຕສຸ໌ຍ . ນ້າຍ ເຊ ທິນ-ຮູ່ງ ໂຮລ ໄຫ່ ເຍີຍ ເອນ ,
49001008	ຕົ້ງ ນິ່ນ ເອີຍ ນິ່ນ ເຍີຍ ທສົງ-ເມ່ງ ເຖສົາ ນິ່ນ ຮິ້ວ ໝ່ານ ສີ່ ທສ້ຳໆ ເຍີຍ ເຖສີຍ ປຸນ ບົວ .
49001009	ທິນ-ຮູ່ງ ປຸນ ບົວ ຮິ້ວ ຕຸ໊ ນິ່ນ ຈາ-ດ່າງ ຕີ່ງ ຫລົ່ງ ກີ​ຕູ່ ໂຕສ໋ວ ຕສຢັ໋ງ ເຍີຍ ຕສະເອີ໋ຍ , ຕົ້ງ ໄມ້ ແກ້ງ ບຢ໋າງ ຢ້າງ ເຍີຍ ຕສະເອີ໋ຍ .
49001010	ນິ່ນ ເຍີຍ ຕສະເອີ໋ຍ ເຊ ຮນັ້ງ ນ້າຍ . ຕສົ໊ວ ຕີ່ງ ຕ້າຍ ເຍີຍ ຫຍຸດ ເຕສີ໊ຍ ປວັ໊ງ , ທິນ-ຮູ່ງ ອ໋ອຍ ເຕສ໊າະ ຢຽດ ຕສູ໊ງ ຢຽມ ທິນ-ຕ້ອງ , ຢຽມ ປ້າມ ເກນ ເຍີຍ ໝ່ານ ໝວດ ກັ໊ບ ຈ໊ຽນ ເກວີຍ ກີ​ຕູ່ ກຸ໊ນ .
49001011	ຢຽດ ຕສູ໊ງ ສີ່ ທສວດ ຕ້າຍ ເອີຍ ທິນ-ຮູ່ງ ເຍີຍ ຕສະເອີ໋ຍ ຢ່າ ເອີຍ ນິ່ນ ຕີ່ງ ຕສຢັ໋ງ . ທິນ-ຮູ່ງ ເຫວີ່ຍ ນິ່ນ ກັ້ນ ເຍີຍ ຕສະເອີ໋ຍ ກິ໊ນ ບົວ , ປຸນ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ເປ໋ນ ນິ່ນ ເຍີຍ ມ່ຽນ . ນິ່ນ ຮນັ້ງ ນ້າຍ ໂຕສ໋ວ ເຊ ເອີຍ ນິ່ນ ຈາ-ດ່າງ ຕີ່ງ ຕສຢັ໋ງ ໂຕສ໋ວ .
49001012	ເຫວີ່ຍ ນ້າຍ , ເຢຍ ບົວ ເຂົາ ກີ​ຕູ່ ໂຕສ໋ວ ຕ້າວ ປານ ມ່າຍ ລ່ຳ ຮນ້ຳ ເຍີຍ ມ່ຽນ ຕສ່ຽວ ອ໋ອຍ ຕສຸ ເທສງ ທິນ-ຮູ່ງ ເຍີຍ ອຈັງ-ຫລ່າງ .
49001013	ເມີ່ຍ ບົວ ໄຮ໌ ຕສຽນ ເລີ໌ຍ ເຍີຍ ໂຕ໌ ວົ້ວ ຕສັ່ນ , ຕົ້ງ ປຸນ ເມີ່ຍ ບົວ ຕຸ໊ ໂອຈ໋ວ ເຍີຍ ຄູ້ ຝຽນ , ເມີ່ຍ ບົວ ຢ່າ ສຽນ ກີ​ຕູ່ ອ໊ະ . ທິນ-ຮູ່ງ ຕສ່ຽວ ເອີຍ ນິ່ນ ແລ໌ງ ເຍີຍ ຫວ່າ ປຸນ ສີງ ລີ່ງ ເມີ່ຍ ບົວ ຮນັ້ງ ອກ໊າບ ຈ໊ຽນ ຢ໋ຽນ ນໍ , ປຸນ ທສີງ ເມີ່ຍ ບົວ ເປ໋ນ ນິ່ນ ເຍີຍ ມ່ຽນ .
49001014	ສີງ ລີ່ງ ໂຕສ໋ວ ຮນັ້ງ ຕີ່ງ-ຕສິ້ນ ຕີ່ງ ຈ໊ຽນ ບົວ , ຕສົ໊ວ ນິ່ນ ຕສົວະ ເດສ່ງ ນິ່ນ ເຍີຍ ມ່ຽນ ດສ໋ວນ , ຕສ່ຽວ ຕຸ໊ ທິນ-ຮູ່ງ ແລ໌ງ ປຸນ ນິ່ນ ເຍີຍ ມ່ຽນ ສ່ຽວ ເຍີຍ ຈາ-ຕີ້ງ . ບົວ ອ໋ອຍ ຕສຸ ເທສງ ນິ່ນ ເຍີຍ ອຈັງ-ຫລ່າງ .
49001015	ເຫວີ່ຍ ນ້າຍ , ຢຽມ ເຢຍ ໄຮ໌ ລິ໌ວ ເມີ່ຍ ບົວ ສຽນ ຕສ໊ຽວ ເຢ​ຊູ ຢ່າ ຮນ້ຳ ທິນ-ຮູ່ງ ເຍີຍ ຕສວັ໋ງ ມ່ຽນ ,
49001016	ເຢຍ ໄມ້ ຕີ້ງ ລ່ຽວ ເຍີຍ ເຫວີ່ຍ ເມີ່ຍ ບົວ ແລ໌ງ ຕສີ້ງ ທິນ-ຮູ່ງ . ຫາຍ ຕສັ່ນ ເຕົ໋າ ເກົ໋າ ຢ່າ ຈັ໋ງ ເຖົາ ເມີ່ຍ ບົວ .
49001017	ເຢຍ ໂທ້ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ທິນ-ຮູ່ງ , ອຈັງ-ຫລ່າງ ເຍີຍ ຕສັ່ງ ເຕ໋ຍ , ເຖສີຍ ສີງ ລີ່ງ ປຸນ ເມີ່ຍ ບົວ , ຕສ່ຽວ ປຸນ ເມີ່ຍ ບົວ ມ່າຍ ທສົງ-ເມ່ງ ຢ່າ ຫລ່າວ ຢ້າງ ປຸນ ເມີ່ຍ ບົວ ຕສຽນໆ ຮິ້ວ ຕຸ໊ ທິນ-ຮູ່ງ .
49001018	ເຢຍ ໂທ້ ຕສັ່ງ ເຕ໋ຍ ຄອຍ ອກອຍ ເມີ່ຍ ບົວ ເຍີຍ ໂຮຍ້ວ ປຸນ ເມີ່ຍ ບົວ ໄຮ່ ຮິ້ວ ຕຸ໊ ນິ່ນ ເຍີຍ ອຈັງ , ຕສ່ຽວ ຮິ້ວ ຕຸ໊ ນິ່ນ ເຫ່ວ ເມີ່ຍ ບົວ ຕ້າຍ ປຸນ ເມີ່ຍ ບົວ ມ່າຍ ລ່ຳ ຮນ້ຳ ອ໋ອຍ ຕຸ໊ ຫາຍ ຫຍູ່ງ , ຢ່າ ປຸນ ເມີ່ຍ ບົວ ຮິ້ວ ຕຸ໊ ທິນ-ຮູ່ງ ແລ໌ງ ປຸນ ນິ່ນ ເຍີຍ ມ່ຽນ ສ່ຽວ ເຍີຍ ຈາ-ຕີ້ງ ດົ່ງ ຫາຍ ໂຮລ , ດົ່ງ ຫາຍ ອຈັງ-ຫລ່າງ ,
49001019	ຢ່າ ປຸນ ເມີ່ຍ ບົວ ຮິ້ວ ຕຸ໊ ນິ່ນ ເຍີຍ ທຈະ ເຫວີ່ຍ ບົວ ສຽນ ນິ່ນ ເຍີຍ ມ່ຽນ ຕສະເກ້ງ ໂຮລ ໄຫ່ . ນ້າຍ ຫຍູ່ງ ທຈະ ເຊ ຟີ່ ຮນັ້ງ
49001020	ກີ​ຕູ່ ໄຕ່ ມີ່ງ ມປ່າ ທິນ-ຮູ່ງ ຫລົ່ງ ປຸນ ກີ​ຕູ່ ນັ່ງ ຕ້າຍ ຢ່າ ປຸນ ຢຽມ ທິນ-ຕ້ອງ ເຕສວີ໌ຍ ຈ໊ຽນ ນິ່ນ ເຍີຍ ບຢ່າວ ແໝງ ວົ້ວ ຫຍູ່ງ ຕົ້ມ ທຈະ .
49001021	ນິ່ນ ປຸນ ກີ​ຕູ່ ຕສູ໊ງ ເກົ້າ ຮລັງ ເຈ໋ຍ ຢຽດ ຕສວັ໋ງ ກຸ໊ນ ດ໊າມ-ລູ່ງ ເຍີຍ , ມ່າຍ ຫລີ່ງ ມ່າຍ ທຈະ ເຍີຍ , ໂຕສ໋ວ ໂຮລ ກຸ໊ນ ສີ່ ວົ້ວ ເຕີ໋ຍ ຢຽດ ຕສູ໊ງ . ຢ່າ ປຸນ ນິ່ນ ມ່າຍ ເມ່ງ ໂຫ່ ເກົ້າ ໂຮລ ເຈ໋ຍ , ໄມ້ ຕານ ຢຽມ ນ້າຍ ກິ໊ດ ລູ່ງ ເດ໊ຍ ຮນັ້ງ , ຢ່າ ຢຽມ ຕະເຫຍີ່ຍ ກິ໊ດ .
49001022	ທິນ-ຮູ່ງ ຢ່າ ເຕສ໊າະ ໝ່ານ ໝວດ ຮຢຽດ ກີ​ຕູ່ ເຍີຍ ເຕສົ໋າ-ເດ໊ຍ , ພ້າຍ ນິ່ນ ໂຕສ໋ວ ຈິວ-ປາງ ເຍີຍ ມອກ໊ອງ ກຸ໊ນ ຈິວ-ປາງ ເຍີຍ ຫຍູ່ງໆ .
49001023	ຈິວ-ປາງ ເຊ ກີ​ຕູ່ ເຍີຍ ຊິນ ຢ່າ ໂຕສ໋ວ ປຸນ ກີ​ຕູ່ ຕຸ້ນ ຢຸ້ນ ເດສ່ງ . ກີ​ຕູ່ ເຊ ຕົ້ງ ປຸນ ຫຍູ່ງໆ ຕຸ້ນ ຢຸ້ນ ເດສ່ງ ວົ້ວ ເຕົ້າ .
49002001	ຕສິ້ນ ດ່າງ ຫລາຍ ເມີ່ຍ ບົວ ໄມ້ ໝວັງ ທິນ-ຮູ່ງ ເຍີຍ ຫວ່າ ຢ່າ ປ໌າມ ຕສຸ໌ຍ , ເມີ່ຍ ບົວ ເຊ ຕ໋ອງ ໄຕ່ ໝີ່ ອ໊ະ .
49002002	ວົ້ວ ຕສັ່ນ ເມີ່ຍ ບົວ ຂູງ ກັນ ປ້າມ ເກນ ເອ໊າະ ໄຫ່ ເຍີຍ ຕສະເອີ໋ຍ ຮນັ້ງ . ເມີ່ຍ ບົວ ໝວັງ ກຸ໊ນ ດ໊າມ-ລູ່ງ ວົ້ວ ເຕົ້າ , ຕົ້ງ ອີ້ ຕສັ່ນ ຢຽມ ໄມ້ ໝວັງ ທິນ-ຮູ່ງ ເຍີຍ ຫວ່າ ວົ້ວ ເຕີ໋ຍ ມ່ຽນ ເຍີຍ ໂຮຍ້ວ ໂຕສ໋ວ ກົງ ວົ້ວ ເຕົ້າ ມ້ຽນ .
49002003	ຕສິ້ນ ດ່າງ ບົວ ຢຽດ ຕສູ໊ງ ຢຽມ ວົ້ວ ເຕີ໋ຍ ມ່ຽນ ບຸດົ໋ງ ຂູງ ເອີຍ ບົວ ເຍີຍ ໂຮຍ້ວ ຫັ່ນ ໂຕສ໋ວ , ເຊວີ່ຍ ກັ້ນ ເຍີຍ ຊິນ , ກັ້ນ ເຍີຍ ໂຮຍ້ວ ອ໋ອຍ ໂຕສ໋ວ ເຍີຍ ຕສ່ຽວ ໂຕສ໋ວ ອ໊ະ . ເຫວີ່ຍ ນ້າຍ , ຕສິ໋ວ ບົວ ເຍີຍ ຟຽມ-ຝີງ ບົວ ມຕ້າຍ ຮນັ້ງ ວົ້ວ ເຕີ໋ຍ ນໍ , ຕສຸ ທິນ-ຮູ່ງ ໂນ໌ວ ບົວ .
49002004	ມປ່າ ທິນ-ຮູ່ງ ຕສະເກ້ງ ຄໍ້-ລ່ຽນ ໄຫ່ ມ່ຽນ ຢ່າ ດົ່ງ ໜ່າຍ ຮນ້ຳ ບົວ ,
49002005	ໄມ້ ກຸ໊ນ ບົວ ຫລາຍ ໄມ້ ໝວັງ ທິນ-ຮູ່ງ ເຍີຍ ຫວ່າ ຕ໋ອງ ໄຕ່ ໝີ່ ອ໊ະ , ນິ່ນ ປຸນ ບົວ ເຖສົາ ກີ​ຕູ່ ນັ່ງ ຕ້າຍ ຕສຢັ້ງ ຈ໊ຽນ . ເມີ່ຍ ບົວ ຕຸ໊ ໂອຈ໋ວ ເຊ ເຫວີ່ຍ ທິນ-ຮູ່ງ ເຍີຍ ເອນ .
49002006	ທິນ-ຮູ່ງ ປຸນ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ນັ່ງ ຕ້າຍ ຢ່າ ເຖສົາ ນິ່ນ ເຕສວີ໌ຍ ຈ໊ຽນ ວົ້ວ ທິນ-ຕ້ອງ .
49002007	ທິນ-ຮູ່ງ ຮນັ້ງ ນ້າຍ ໂຕສ໋ວ ເຫວີ່ຍ ອກະຮ້າ ກິ໊ດໆ ລູ່ງ ເດ໊ຍ ນິ່ນ ໄຮ່ ປິ໋ວ ເມ່ງ ນິ່ນ ໂຮລ ! ໄຫ່ ເຍີຍ ເອນ , ຕົ້ງ ນິ່ນ ຫລົ່ງ ກີ​ຕູ່ ເຢ​ຊູ ປິ໋ວ ເມ່ງ ນິ່ນ ດົ່ງ ຫາຍ ຮນ້ຳ ບົວ .
49002008	ເມີ່ຍ ບົວ ຕຸ໊ ໂອຈ໋ວ ເຊ ເຫວີ່ຍ ທິນ-ຮູ່ງ ເຍີຍ ເອນ , ເຫວີ່ຍ ຕສຸ ເມີ່ຍ ບົວ ສຽນ ເຂົາ ນິ່ນ . ເຊ ໄມ້ ເຕສີ໌ຍ ເມີ່ຍ ບົວ ກັ້ນ ໂຕສ໋ວ ເຍີຍ , ເຊ ທິນ-ຮູ່ງ ເຖສີຍ ປຸນ ເຍີຍ ຕສີ້ງ ເຫຍີ່ຍ .
49002009	ມ່ຽນ ຕຸ໊ ໂອຈ໋ວ ເຊ ໄມ້ ເຕສີ໌ຍ ເຂົາ ກັ້ນ ໂຕສ໋ວ ເຍີຍ ສີ່ , ເຫວີ່ຍ ໄມ້ ປຸນ ຫາຍ ເຕົ້າ ໄຮ່ ປູ໋ງ ຫວ່າ-ເໝົາ .
49002010	ເຊ ທິນ-ຮູ່ງ ເຍີຍ ປົ໌ວ-ເຕົ້າ ເຕສີ໋ຍ ບົວ ຕ້າຍ , ປຸນ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ , ເຫວີ່ຍ ຢຽມ ເສີຍ ຕສັ່ງ ໂຕສ໋ວ ຄູ້ ສີ່ , ຕົ້ງ ທິນ-ຮູ່ງ ຈາ-ດ່າງ ຫລິ່ວ ເລີ໌ຍ ຕສຢັ໋ງ ອ໋ອຍ ບົວ ໂຕສ໋ວ ເຍີຍ ຄູ້ ສີ່ .
49002011	ເມີ່ຍ ບົວ ອ໋ອຍ ຕສຸ ຈັ໋ງ ຈ໊ຽນ ເມີ່ຍ ບົວ ຕສິ້ນ ດ່າງ ຮນັ້ງ ຫາຍ ນໍ . ເມີ່ຍ ບົວ ທສວດ ເສີຍ ຕ້າຍ ມຕ້າຍ ຈັ໋ນ , ຕົ້ງ ຢິວ​ໄທ ມ່ຽນ ເຫ່ວ “ ໄມ້ ເຈ໋ຍ ກ໊າດ ເຍີຍ ເລີ໌ຍ ເຍີຍ ມ່ຽນ . ” ຢິວ​ໄທ ມ່ຽນ ເຫ່ວ ກັ້ນ ໂຕສ໋ວ “ ເຈ໋ຍ ກ໊າດ ເຍີຍ ເລີ໌ຍ ເຍີຍ ມ່ຽນ . ” ( ນ້າຍ ກ໊ອງ ຕສຸ ມ່ຽນ ຮນັ້ງ ຫາຍ ນໍ ໂຕສ໋ວ ປຸນ ກັ້ນ ເຍີຍ ຊິນ . )
49002012	ອ໋ອຍ ຕສຸ ຈັ໋ງ ຈ໊ຽນ , ວົ້ວ ຕສັ່ນ ເມີ່ຍ ບົວ ໄມ້ ເຖສົາ ກີ​ຕູ່ ຈິວ ທົງ , ໄມ້ ຕຸ໊ ໂຕສ໋ວ ອິ​ສະ​ລາ​ເອນ ແປະ ຝີງ . ທິນ-ຮູ່ງ ຫລຽບ ແຫງ່ງ ຫວ່າ ຕ້າຍ ແລ໌ງ ປຸນ ເຍີຍ , ໄມ້ ມ່າຍ ເມີ່ຍ ບົວ ເຍີຍ ປ່ວນ . ເມີ່ຍ ບົວ ຢຽມ ນ້າຍ ປ້າມ ເກນ ໄມ້ ລ່ຳ ຮນ້ຳ ຕ໋ອງ ຢ່າ ໄມ້ ມ່າຍ ທິນ-ຮູ່ງ .
49002013	ຕສິ້ນ ດ່າງ ເມີ່ຍ ບົວ ເລີ່ຍ ທິນ-ຮູ່ງ ໂກ ມປ່າ ອີ້ ຕສັ່ນ ເມີ່ຍ ບົວ ເຂົາ ກີ​ຕູ່ ເຢ​ຊູ ເຍີຍ ດສຢ໊າມ ຕຸ໊ ນິດ ຟັດ ທິນ-ຮູ່ງ .
49002014	ເຫວີ່ຍ ຕສຸ ກີ​ຕູ່ ກັ້ນ ປຸນ ອີ ປູງ ຫອບ ໂຮຍ້ວ ຕ້າຍ , ປຸນ ຢິວ​ໄທ ມ່ຽນ ເຖສົາ ຈັ໋ນ ເປ໋ນ ຢຽດ ຝີງ . ນິ່ນ ຫລົ່ງ ນິ່ນ ກັ້ນ ເຍີຍ ຊິນ ໝຽດ ເດສ່ງ ເອກ໋ນ ຈ໊ຽນ ປຸນ ນິ່ນ ບົວ ອີ ປູງ ມ່າຍ ວິນ ເຍີຍ ຫລາດ .
49002015	ນິ່ນ ຫລົ່ງ ນິ່ນ ກັ້ນ ເຍີຍ ຊິນ ກວັ່ງ ຢິວ​ໄທ ມ່ຽນ ເຍີຍ ເລີ໌ຍ-ຫລັດ , ຕົ້ງ ນິ່ນ ບົວ ເຍີຍ ຫລີ່ງ ເຖສົາ ເລີ໌ຍ , ເຫວີ່ຍ ປຸນ ອີ ປູງ ເຂົາ ນິ່ນ ກັ໊ບ ຈ໊ຽນ ເປ໋ນ ຢຽດ ເຕົ້າ ຊຢັງ-ມ່ຽນ ໝີ່ ອ໊ະ . ຮນັ້ງ ໜ່າຍ ປຸນ ອີ ປູງ ຫອບ ໂຮຍ້ວ ຕ້າຍ .
49002016	ເຢ​ຊູ ຢຽມ ຕສຽບ ດສັ່ງ ຈ໋າ ໄຕ່ ເຫວີ່ຍ ໝຽດ ເດສ່ງ ນິ່ນ ບົວ ອີ ປູງ ເຍີຍ ວິນ , ປຸນ ອີ ປູງ ເຖສົາ ທິນ-ຮູ່ງ ຫອບ ໂຮຍ້ວ ຕສ່ຽວ ເປ໋ນ ຢຽດ ຝີງ .
49002017	ກີ​ຕູ່ ຕ້າຍ ຕສຸ້ນ ແປ້ງ ອອນ ເຍີຍ ຄູ້ ຝຽນ ບົ໋ວ ເມີ່ຍ ບົວ , ຕົ້ງ ເລີ່ຍ ທິນ-ຮູ່ງ ໂກ ເຍີຍ ຈັ໋ນ , ຢ່າ ຕສຸ້ນ ບົ໋ວ ຢຽມ ນິດ ທິນ-ຮູ່ງ ຟັດ ເຍີຍ ຢິວ​ໄທ ມ່ຽນ .
49002018	ເຫວີ່ຍ ຕສຸ ກີ​ຕູ່ ປຸນ ບົວ ຢຽດ ຕສູ໊ງ , ຢິວ​ໄທ ມ່ຽນ ເຖສົາ ຈັ໋ນ , ຕຸ໊ ຈວັ່ງ ດຸ ເຕົ້າ ສີງ ລີ່ງ ມີ່ງ ຕຸ໊ ເຖົາ ຕສັ່ງ ເຕ໋ຍ ເຍີຍ ດສະຮມຽນ .
49002019	ຮນັ້ງ ໜ່າຍ , ເມີ່ຍ ບົວ ຈັ໋ນ ອີ້ ຕສັ່ນ ໄມ້ ເຕສີ໌ຍ ໂຕສ໋ວ ກັ້ນ ຝີງ ໄຟ ກັ້ນ ນອມ ເຕີ່ຍ-ປູງ ຕ້າຍ ເຍີຍ ແຄະ . ເມີ່ຍ ບົວ ອີ້ ຕສັ່ນ ເຖສົາ ທິນ-ຮູ່ງ ເຍີຍ ມ່ຽນ ເປ໋ນ ຢຽດ ຝີງ ໝີ່ ອ໊ະ , ຢ່າ ໂຕສ໋ວ ທິນ-ຮູ່ງ ເຍີຍ ຮມວັ້ງ ຕ່ອຍ .
49002020	ທິນ-ຮູ່ງ ປຸນ ເມີ່ຍ ບົວ ປັ່ງ ຕສວັ໋ງ ກົງ-ໂຕສ້ ເຖສົາ ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ ຫລຽບ ຕ້າຍ ເຍີຍ ກອນ-ໂດ໊ະ ເຖສີຍ ເຈ໌ຍ ຕ້າຍ . ກີ​ຕູ່ ເຢ​ຊູ ກັ້ນ ໂຕສ໋ວ ເປຢົ໊າ-ເກ໊າະ ເກົ້າ ຫລົ່ງ ຈ໊ຽນ ເຈ໋ຍ ວົ້ວ ຄວ້າຍ ຫລະເປຢີ໊ຍ .
49002021	ກີ​ຕູ່ ປຸນ ວົ້ວ ນອມ ເປຢົ໊າ ເຍີຍ ຫຍູ່ງໆ ປັ່ງ ນິ່ນ ຕ໋າວ ຈ໊ຽນ , ຢ່າ ເຖສີຍ ເຈ໌ຍ ຕ້າຍ ເປ໋ນ ຕສ໊ຽວ ເຍີຍ ສີງ ຕິ່ນ .
49002022	ເມີ່ຍ ບົວ ເຂົາ ນິ່ນ ຕສ່ຽວ ຕຸ໊ ເຖສົາ ຢຽດ ຕສູ໊ງ ເຂົາ ນິ່ນ ເຍີຍ ມ່ຽນ ເຖສີຍ ເຈ໌ຍ ເປ໋ນ ນອມ ທິນ-ຮູ່ງ ເຍີຍ ສີງ ລີ່ງ ຢຽມ ເຍີຍ ຕ໋ອງ .
49003001	ເຫວີ່ຍ ນ້າຍ ເຢຍ , ເປົາ​ໂລ , ເຫວີ່ຍ ກີ​ຕູ່ ເຢ​ຊູ ຢ່າ ເຫວີ່ຍ ເມີ່ຍ ບົວ ຈັ໋ນ ຕສຸ ຫວວນ ຈ໊ຽນ ໂລ່ .
49003002	ເຢຍ ຮນ້ຳ ຕ້າຍ ເມີ່ຍ ບົວ ຕສູ໊ງ ໄຮ໌ ກ໊ອງ ທິນ-ຮູ່ງ ເຖສີຍ ເອນ ປຸນ ເຢຍ ມ່າຍ ນ້າຍ ຫຍູ່ງ ກົງ ໂຕສ໋ວ ເຫວີ່ຍ ເຖງ ເມີ່ຍ ບົວ ຈັ໋ນ .
49003003	ທິນ-ຮູ່ງ ຫລ່າວ ຢ້າງ ນິ່ນ ໄມ້ ແກ້ງ ບຢ໋າງ ຢ້າງ ເຍີຍ ຕສະເອີ໋ຍ ປຸນ ເຢຍ ຮິ້ວ , ຮນັ້ງ ຕສິ້ນ ດ່າງ ເຢຍ ເຟ້ຍ ໂທສວ ເຍີຍ ບົ໋ວ ເມີ່ຍ ບົວ ວົ້ວ ນໍ .
49003004	ເມີ່ຍ ບົວ ໂຕະ ລິ໌ວ ວົ້ວ ເຕີ໋ຍ ຫວ່າ ເມີ່ຍ ບົວ ຕສ່ຽວ ຮິ້ວ ຕຸ໊ ເຢຍ ຮນັ້ງ ຫາຍ ນໍ ເປັຍ ໂຮຍ້ວ ກ໊ອງ ເຖົາ ກີ​ຕູ່ ນ້າຍ ເຕີ໋ຍ ບຢ໋າງ ຢ້າງ ເຍີຍ ສີ່ .
49003005	ຕສິ້ນ ດ່າງ ທິນ-ຮູ່ງ ໄມ້ ປຸນ ມ່ຽນ ຮິ້ວ ນ້າຍ ເຕີ໋ຍ ສີ່ ມປ່າ ອີ້ ຕສັ່ນ ນິ່ນ ຫລົ່ງ ສີງ ລີ່ງ ຫລ່າວ ຢ້າງ ປຸນ ນິ່ນ ເຍີຍ ທສີງ-ເດສ່ງ ກົງ-ໂຕສ້ ເຖສົາ ໂຕ່ວ ຫວ່າ ມ່ຽນ ຮິ້ວ .
49003006	ເຊ ຮນັ້ງ ນ້າຍ . ຄູ້ ຝຽນ ປຸນ ຈັ໋ນ ມ່າຍ ປ່ວນ ຈວັ່ງ ທິນ-ຮູ່ງ ແລ໌ງ ປຸນ ຢິວ​ໄທ ມ່ຽນ ສ່ຽວ ເຍີຍ ຈາ-ຕີ້ງ , ຕຸ໊ ຈວັ່ງ ນອມ ຊິນ ຢ່າ ຕຸ໊ ຕສິ໊ບ ປ່ວນ ເອີຍ ທິນ-ຮູ່ງ ຫລົ່ງ ກີ​ຕູ່ ເຢ​ຊູ ແລ໌ງ ຕ້າຍ ເຍີຍ ຫວ່າ .
49003007	ເຢຍ ຕຸ໊ ໂຕສ໋ວ ນ້າຍ ຄູ້ ຝຽນ ເຍີຍ ໂປວ ເຊ ເຫວີ່ຍ ທິນ-ຮູ່ງ ເຍີຍ ເອນ-ຕສີ້ງ ຮນັ້ງ , ຕົ້ງ ນິ່ນ ຫລົ່ງ ນິ່ນ ເຍີຍ ຕົ້ມ ທຈະ ເຖສີຍ ປຸນ ເຢຍ ເຍີຍ ເອນ .
49003008	ເປີ໊ຍ ທິນ-ຮູ່ງ ເຍີຍ ຢຽດ ຕສູ໊ງ ມ່ຽນ , ເກົ້າ ໄຝ ເຈ໋ຍ ວົ້ວ ເຕົ້າ , ເຢຍ ຖສໍ່ ເກົ້າ ໄຝ ນິ່ນ . ມປ່າ ທິນ-ຮູ່ງ ເຖສີຍ ເອນ ປຸນ ເຢຍ ໄຮ່ ຕສຸ້ນ ຄູ້ ຝຽນ ກ໊ອງ ກີ​ຕູ່ ດົ່ງ ຫາຍ ຫລົງ , ຕສູ໊ງ ກ໊ອງ ໄມ້ ຕສ່າຍ ເຍີຍ ເອນ , ບົ໋ວ ໝ່ານ ຝີງ ຈັ໋ນ .
49003009	ເຢຍ ຢ່າ ກ໊ອງ ເມ່ງ ປຸນ ຕສວັ໋ງ ມ່ຽນ ຮິ້ວ ຕຸ໊ ທິນ-ຮູ່ງ ຕສິ້ນ ດ່າງ ໄມ້ ແກ້ງ ບຢ໋າງ ຢ້າງ ເຍີຍ ຕສະເອີ໋ຍ ຮນັ້ງ ຫາຍ ນໍ ໂຕສ໋ວ ຕສຢັ໋ງ . ຕສິ້ນ ດ່າງ ຢຽມ ເຕສີ໋ຍ ລູ່ງ ເຕສີ໋ຍ ເດົາ ຕ້າຍ , ຕົ້ງ ເຕສີ໋ຍ ໝ່ານ ໝວດ ເຍີຍ ທິນ-ຮູ່ງ , ມວັ່ງ ຈ໊ຽນ ນ້າຍ ເຕີ໋ຍ ສີ່ .
49003010	ມປ່າ ອີ້ ຕສັ່ນ ທິນ-ຮູ່ງ ອ໋ອຍ ຫລົ່ງ ຈິວ-ປາງ ປຸນ ຢຽມ ດ໊າມ-ລູ່ງ ມ່າຍ ຫລີ່ງ ມ່າຍ ທຈະ ເຍີຍ ວົ້ວ ເຕີ໋ຍ ຮິ້ວ ຕຸ໊ ທິນ-ຮູ່ງ ເຍີຍ ຫຍູ່ງໆ ທສົງ-ເມ່ງ .
49003011	ທິນ-ຮູ່ງ ຮນັ້ງ ນ້າຍ ນໍ ໂຕສ໋ວ ເຊ ເອີຍ ນິ່ນ ຢຽດ ລິ໌ວ ເຍີຍ ຕສະເອີ໋ຍ , ຕົ້ງ ນິ່ນ ຫລົ່ງ ບົວ ເຍີຍ ຕສ໊ຽວ ກີ​ຕູ່ ເຢ​ຊູ ໂຕສ໋ວ ຕສຢັ໋ງ ເຍີຍ ຕສະເອີ໋ຍ .
49003012	ບົວ ສຽນ ກີ​ຕູ່ , ຕຸ໊ ເຖສົາ ນິ່ນ ຈວັ່ງ ແໝ່ງ ຕສຢັ້ງ ຕສ່ຽວ ປູ໋ງ ຫລ່າງ ເຍີຍ ໄຮ່ ມີ່ງ ເຖົາ ທິນ-ຮູ່ງ ເຍີຍ ດສະຮມຽນ , ໄມ້ ຕສຸ ກ້ຳ ເດສ໋ຍ .
49003013	ຮນັ້ງ ໜ່າຍ , ເຢຍ ໂທ້ ເມີ່ຍ ບົວ ໄມ້ ຕູ໋ງ ໂຮຍ້ວ ໜຳ , ຫລາຍ ເຢຍ ເຫວີ່ຍ ເມີ່ຍ ບົວ ສ່ຽວ ໂຄ້ວ . ນ້າຍ ຢຽດ ຕສູ໊ງ ເຊ ເຫວີ່ຍ ເຖງ ເມີ່ຍ ບົວ ຕຸ໊ ຫລົງ ຮນັ້ງ .
49003014	ເຫວີ່ຍ ນ້າຍ ເຢຍ ເກວີ່ຍ ເອຈ່ຍ ຕສັ່ງ ເຕ໋ຍ ເຍີຍ ດສະຮມຽນ ,
49003015	ຢຽມ ທິນ-ຕ້ອງ ເຖສົາ ຢຽມ ປ້າມ ເກນ ໄມ້ ກຸ໊ນ ຫາຍ ຝີງ ຫາຍ ຫຍູ່ງ ມ່ຽນ , ກ໊ອງ ເຕຍ ວົ້ວ ໂຈ໋ວ ຫວ່າ ເຊ ຢຽມ ຕສັ່ງ ເຕ໋ຍ ວົ້ວ ໂຈ໋ວ ທສວດ ຕ້າຍ .
49003016	ເຢຍ ໂທ້ ຕສັ່ງ ເຕ໋ຍ ເອີຍ ນິ່ນ ໂຮລ ໄຫ່ ເຍີຍ ຕົ້ມ ອຈັງ-ຫລ່າງ ຫລົ່ງ ນິ່ນ ເຍີຍ ສີງ ລີ່ງ ເຖສີຍ ທຈະ ປຸນ ເມີ່ຍ ບົວ ເຍີຍ ໂຮຍ້ວ ກະຍົ໌ວ ເຮ້ນ ເຈ໌ຍ ຕ້າຍ .
49003017	ຢ່າ ໂທ້ ກີ​ຕູ່ , ເຫວີ່ຍ ຕສຸ ເມີ່ຍ ບົວ ສຽນ ນິ່ນ , ຢຽມ ເມີ່ຍ ບົວ ເຍີຍ ໂຮຍ້ວ ກະຍົ໌ວ . ໂທ້ ປຸນ ເມີ່ຍ ບົວ ຮນ້ຳ ນິ່ນ ຢ່າ ຮນ້ຳ ມ່ຽນ ຮນັ້ງ ເອຈ່ຍ ດສູ້ງ ຕສຢັ້ງ ຕຸ໊ ວ້ວນ ນໍ .
49003018	ຮນັ້ງ ໜ່າຍ , ເມີ່ຍ ບົວ ຕສ່ຽວ ມ່າຍ ທຈະ ເຖສົາ ຢຽດ ຕສູ໊ງ ສຽນ ເຍີຍ ມ່ຽນ ໄຮ່ ເມ່ງ ແປະ ກີ​ຕູ່ ຮນ້ຳ ມ່ຽນ ເຍີຍ ໂຮຍ້ວ ດົ່ງ ຫາຍ ຈັ໊ງ , ດົ່ງ ຫາຍ ດ໊າວ , ດົ່ງ ຫາຍ ຮລັງ , ດົ່ງ ຫາຍ ໂດ .
49003019	ເຢຍ ໂທ້ ຕສັ່ງ ເຕ໋ຍ ປຸນ ເມີ່ຍ ບົວ ເມ່ງ ແປະ ກີ​ຕູ່ ຮນ້ຳ ເມີ່ຍ ບົວ ດົ່ງ ຫາຍ ທສ້ຳ , ໄມ້ ກຸ໊ນ ໄມ້ ມ່າຍ ຫາຍ ເຕົ້າ ໄຮ່ ຮິ້ວ ຕຸ໊ ເດສ່ງ . ຮນັ້ງ ໜ່າຍ , ມ່າຍ ຕຸ້ນ ຢຸ້ນ ເຍີຍ ທິນ-ຮູ່ງ ເຍີຍ ຟຽມ-ຝີງ ຢຽມ ປວັ໊ງ ເມີ່ຍ ບົວ ເຍີຍ ໂຮຍ້ວ ອ໊ະ .
49003020	ທິນ-ຮູ່ງ , ເອີຍ ນິ່ນ ຫລົ່ງ ນິ່ນ ເຍີຍ ຕົ້ມ ທຈະ ຢຽມ ບົວ ເຍີຍ ໂຮຍ້ວ ກະຍົ໌ວ ໂຕສ໋ວ ກົງ , ຕສູ໊ງ ໄຮ່ ໂຕສ໋ວ ເກົ້າ ທສ້ຳ ບົວ ໄຮ່ ໂທ້ ເຍີຍ ໄຟ ຮນ້ຳ ຕຸ໊ ເຖົາ ເຍີຍ .
49003021	ເຢຍ ຕສ່ຽວ ໂທ້ ນິ່ນ ຫລົ່ງ ກີ​ຕູ່ ເຢ​ຊູ ຢຽມ ຈິວ-ປາງ ປຸນ ມ່ຽນ ຢຽດ ລິ໌ວ ເທສງ ນິ່ນ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
49004001	ເຢຍ , ເປົາ​ໂລ , ເຫວີ່ຍ ຕສ໊ຽວ ເຢ​ຊູ ຕສຸ ຫວວນ ຈ໊ຽນ ໂລ່ . ເຢຍ ຂວິນ ເມີ່ຍ ບົວ , ຢຽມ ເສີຍ ຕສັ່ງ ອ໋ອຍ ຕສຸ ຢຽມ ຜຸຍ ທິນ-ຮູ່ງ ເຫ່ວ ເມີ່ຍ ບົວ ຕ້າຍ ວົ້ວ ຕສັ່ນ , ອ໋ອຍ ເມີ່ຍ ບົວ ຮນັ້ງ ຫາຍ ນໍ ຢຽມ .
49004002	ອ໋ອຍ ຕສຸ ຢຽມ ໝ່ານ ສີ່ ຫຍ່ຽມ ກັ້ນ ໂຕສ໋ວ ໄຝ , ຫລົ່ງ ສ່ວນ ໂຮຍ້ວ , ຫລົ່ງ ໜ່ອຍ , ໂຕສ໋ວ ໂຮຍ້ວ ດ໊າວ ລ່ານ ຮນ້ຳ ລ່ານ .
49004003	ອ໋ອຍ ຕສຸ ຫລົ່ງ ໂຮຍ້ວ ລ່ານ ເຖສົາ ລ່ານ ແປ້ງ ອອນ ເຍີຍ ຢຽມ ເຫວີ່ຍ ເປວ ຈ໊ຽນ ສີງ ລີ່ງ ເຖສີຍ ປຸນ ຫອບ ຟິມ ຕົ້ງ ເອີ໋ຍ ເຍີຍ ໂຮຍ້ວ .
49004004	ມ່າຍ ດຸ ນອມ ຊິນ ຢ່າ ມ່າຍ ດຸ ເຕົ້າ ສີງ ລີ່ງ , ຮນັ້ງ ທິນ-ຮູ່ງ ເຫ່ວ ເມີ່ຍ ບົວ ຕ້າຍ ມ່າຍ ດຸ ຫຍູ່ງ ມ່າຍ ລ່ຳ ຮນ້ຳ .
49004005	ມ່າຍ ດຸ ເຕົ້າ ຕສ໊ຽວ , ດຸ ຫຍູ່ງ ໂຕ໌ ສຽນ , ມ່າຍ ດຸ ຫຍູ່ງ ວວມ ເຍີຍ ເລີ໌ຍ ເຈ໋ຍ .
49004006	ຢ່າ ມ່າຍ ດຸ ເຕົ້າ ທິນ-ຮູ່ງ , ຕົ້ງ ໝ່ານ ມ່ຽນ ເຍີຍ ຕສັ່ງ ເຕ໋ຍ . ນິ່ນ ໂຕສ໋ວ ໝ່ານ ມ່ຽນ ເຍີຍ ຕສ໊ຽວ , ຫລົ່ງ ໝ່ານ ມ່ຽນ ໂຕສ໋ວ ເອີຍ ນິ່ນ ເຍີຍ ຕສະເອີ໋ຍ , ຢ່າ ຢຽມ ໝ່ານ ມ່ຽນ ກະຍົ໌ວ .
49004007	ບົວ ເກ໊າະ-ມ່ຽນ ຕຸ໊ ເຍີຍ ເອນ ເຊ ຕສິ໋ວ ກີ​ຕູ່ ກັ້ນ ປຸນ ອກອຍ ຕສີ້ງ ເຫຍີ່ຍ ເກ໊າະ-ມ່ຽນ .
49004008	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ , “ ນິ່ນ ຝາວ ຮລັງ ເຈ໋ຍ ເຍີຍ ຕ໋ອງ ວົ້ວ ຕສັ່ນ , ນິ່ນ ຕໍ້ ຕສຸ ທສ້າງ ເຍີຍ ມ່ຽນ ທສ້ຳ ກັນ ຈ໊ຽນ ມີ່ງ ,
49004009	“ ນິ່ນ ຝາວ ຮລັງ ” ວົ້ວ ໂຈ໋ວ ຫວ່າ ເຍີຍ ເອີ໋ຍ ເລີ໌ຍ ຮນັ້ງ ຫາຍ ນໍ ? ເອີ໋ຍ ເລີ໌ຍ ເຊ ນິ່ນ ເອຈ່ຍ ເຖົາ ປ້າມ ເກນ ເກົ້າ ໄອ໊ ເຍີຍ ຕ໋ອງ ດ່າງ .
49004010	ເອຈ່ຍ ຕ້າຍ ວົ້ວ ເຕົ້າ ເຊ ຕົ້ງ ຝາວ ກູ້ ຫງວ່າຍ ຕສູ໊ງ ເກົ້າ ຮລັງ ເຈ໋ຍ ຕສວັ໋ງ ລູ່ງ ເຫວີ່ຍ ຢຽມ ປວັ໊ງ ໝ່ານ ໝວດ ວົ້ວ ເຕົ້າ .
49004011	ຕົ້ງ ນ້າຍ ເຕົ້າ ຝູງ ຕສີ້ງ ເຫຍີ່ຍ ປຸນ ໝ່ານ ມ່ຽນ . ມ່າຍ ເຕີ໋ຍ ຕຸ໊ ຕສີ້ງ ເຫຍີ່ຍ ໂຕສ໋ວ ກົງ-ໂຕສ້ . ມ່າຍ ເຕີ໋ຍ ຕຸ໊ ໂຕສ໋ວ ໂຕ່ວ ຫວ່າ ມ່ຽນ , ມ່າຍ ເຕີ໋ຍ ຕຸ໊ ໂຕສ໋ວ ຕສຸ້ນ ຄູ້ ຝຽນ ເຍີຍ ມ່ຽນ , ມ່າຍ ເຕີ໋ຍ ຕຸ໊ ໂຕສ໋ວ ໂກ໋ວ ຈິວ-ປາງ ເຍີຍ ມ່ຽນ , ມ່າຍ ເຕີ໋ຍ ຕຸ໊ ໂຕສ໋ວ ຟິນ-ແຊງ .
49004012	ນິ່ນ ຮນັ້ງ ນ້າຍ ນໍ ໂຕສ໋ວ ເຫວີ່ຍ ຫລິ່ວ ເລີ໌ຍ ຕສຢັ໋ງ ທິນ-ຮູ່ງ ເຍີຍ ມ່ຽນ ໂຕສ໋ວ ກີ​ຕູ່ ເຍີຍ ກົງ ເຫວີ່ຍ ເຖສີຍ ເຈ໌ຍ ກີ​ຕູ່ ເຍີຍ ຊິນ .
49004013	ຕສົ໊ວ ເຖົາ ບົວ ຢຽດ ຕສູ໊ງ ຕົ້ງ ຕິ່ວ ໂຮຍ້ວ ສຽນ ຫລົງ , ຮິ້ວ ທິນ-ຮູ່ງ ເຍີຍ ຕອນ , ບົວ ຕສ່ຽວ ເອີຍ ລີ່ງ ວ່ວນ ເຍີຍ ເຈົ໊າ ເປ໋ນ ຕົ້ມ ມ່ຽນ , ຢ່າ ຕຸ້ນ ຢຸ້ນ ຮນັ້ງ ເດສ່ງ ກີ​ຕູ່ .
49004014	ເຖົາ ວົ້ວ ຕສັ່ນ ບົວ ຕສ່ຽວ ໄມ້ ເຕສີ໌ຍ ຝຸຈ໊ວຍ ອ໊ະ . ໄມ້ ຕສຸ ກູ໊ ໄກວ໋ ເຍີຍ ມ່ຽນ ອຈ໋າວ ນ້າຍ ອຈ໋າວ ວົ້ວ ດົ໊ວ ບົວ ຮນັ້ງ ຕສຸ ດສຢ໋າວ ປ່ວນ ມີ່ງ ປ່ວນ ຕ້າຍ , ມຽດ ມີ່ງ ມຽດ ຕ້າຍ ນໍ . ນິ່ນ ບົວ ຫລົ່ງ ບ໊ຽນ-ເບ໋ວ ໄຟ ຫລົ່ງ ກູ໊ ໄກວ໋ ເຍີຍ ສີ່ ດົ໊ວ ມ່ຽນ ກັນ ຈ໊າ ໂຕ໌-ເລີ໌ຍ .
49004015	ຕ໋າວ ດສ໋ວນ , ບົວ ອ໋ອຍ ຕສຸ ຫລົ່ງ ຮນ້ຳ ມ່ຽນ ເຍີຍ ໂຮຍ້ວ ກ໊ອງ ຕສຽນ ຮນັ້ງ . ບົວ ຕສ່ຽວ ເອີຍ ຕິ່ວໆ ເຈົ໊າ ໂຮລ ຕ້າຍ ເປ໋ນ ຕົ້ມ ມ່ຽນ ຮນັ້ງ ກີ​ຕູ່ , ຕົ້ງ ໂຕສ໋ວ ມອກ໊ອງ ວົ້ວ ເຕົ້າ .
49004016	ກີ​ຕູ່ ກຸ໊ນ ຈ໊ຽນ ຊິນ ຕສັ່ງ ເຍີຍ ຫຍູ່ງໆ , ປຸນ ຊິນ ຕ໋າວ ຕຸ໊ ຫອບ , ຢຽດ ຫຮລຳ ຢຽດ ຫຮລຳ ປັ່ງ ຍັດ ຕ໋າວ ຈ໊ຽນ ຕສ່ຽວ ກັ໊ບ ຈ໊ຽນ ເປ໋ນ ຢຽດ ນອມ ຊິນ . ຊິນ ຕສັ່ງ ເຍີຍ ຫຍູ່ງໆ ໂຕສ໋ວ ຫອບ ນິ່ນ ກັ້ນ ເຍີຍ ກົງ ວົ້ວ ຕສັ່ນ , ລ່ານ ຕສ່ຽວ ຮນ້ຳ ລ່ານ , ຊິນ ຢ່າ ໝັ່ນໆ ໂຮລ , ເຖສີຍ ກັ້ນ ເຈ໌ຍ ຕ້າຍ .
49004017	ເຫວີ່ຍ ນ້າຍ ເຢຍ ເຕ໊ງ ຕສ໊ຽວ ເຢ​ຊູ ເຍີຍ ບົ໋ວ ຂວິນ ເມີ່ຍ ບົວ , ຢັ້ງ ນ້າຍ ເຈ໋ຍ ໄມ້ ຕູ໋ງ ຢຽມ ຮນັ້ງ ໄມ້ ສຽນ ເຍີຍ ມ່ຽນ ຢຽມ ວົ້ວ ນໍ . ນິ່ນ ບົວ ຮນ້ຳ ເຍີຍ ສີ່ ໄມ້ ລ່ຳ ຫລົ່ງ .
49004018	ນິ່ນ ບົວ ເຍີຍ ໂຮຍ້ວ ຫຮມວັງ , ໄມ້ ເມ່ງ ແປະ ທິນ-ຮູ່ງ ເຖສີຍ ປຸນ ເຍີຍ ແໝ່ງ ຢ່າ ໄມ້ ມ່າຍ ນິ່ນ ບົວ ເຍີຍ ປ່ວນ ເຫວີ່ຍ ຕສຸ ນິ່ນ ບົວ ເຍີຍ ໂຮຍ້ວ ແຫງ່ງ ໄຫ່ ຕສ່ຽວ ຫຮງົງ ໝີ່ ອ໊ະ .
49004019	ນິ່ນ ບົວ ຮມຽນ-ເປີ້ຍ ໂຮ໌ , ໄມ້ ຮິ້ວ ຕຸ໊ ໄຍ້ , ເຊວີ່ຍ ປິ່ນ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ຫຍູ່ງໆ ໄມ້ ທສີງ-ເດສ່ງ ເຍີຍ ສີ່ .
49004020	ມປ່າ ເມີ່ຍ ບົວ ຕສວດ ກີ​ຕູ່ ເຍີຍ ຫຍູ່ງ ເຊ ໄມ້ ເຕສີ໌ຍ ຮນັ້ງ ໜ່າຍ .
49004021	ເມີ່ຍ ບົວ ດົ່ງ ຫາຍ ຕສູ໊ງ ໄຮ໌ ກ໊ອງ ເຈ໋ຍ ນິ່ນ ເຍີຍ ເຈົ໊າ-ໂຫລ່ວ ຢ່າ ກັນ ນິ່ນ ຕສ່ຽວ ໂຫະ ເຈ໋ຍ ນິ່ນ ອຈ໋າວ ເຍີຍ ຕສຽນ ເລີ໌ຍ .
49004022	ອ໋ອຍ ຕສຸ ກວັ່ງ ອກອຍ ກັ້ນ ເຍີຍ ໂລ໌-ແໝ່ງ , ຕົ້ງ ປຸນ ເມີ່ຍ ບົວ ຢຽມ ຮນັ້ງ ຕສິ້ນ ດ່າງ ເມີ່ຍ ບົວ ຢຽມ ວົ້ວ ຫຍູ່ງ ໂລ໌-ແໝ່ງ . ເມີ່ຍ ບົວ ເຍີຍ ໂລ໌-ແໝ່ງ ຕສຸ ດົ໊ວ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ , ໝັ່ນໆ ຕສ່ຽວ ຫວ່າຍ ເດສ່ງ ໝີ່ ອ໊ະ .
49004023	ອ໋ອຍ ຕສຸ ປຸນ ທິນ-ຮູ່ງ ກ໊ອຍ ເມີ່ຍ ບົວ ເຍີຍ ໂຮຍ້ວ , ຢ່ຽນ ເມີ່ຍ ບົວ ເຍີຍ ເອີ໋ຍ , ເປ໋ນ ຊຢັງ ເຍີຍ ຕ້າຍ .
49004024	ຢ່າ ອ໋ອຍ ຕສຸ ຕຸ໊ ຊຢັງ-ແໝ່ງ . ນ້າຍ ຫຍູ່ງ ແໝ່ງ ທິນ-ຮູ່ງ ເຕສີ໋ຍ ຕ້າຍ ຕສວັ໊ງ ນິ່ນ ກັ້ນ , ເມີ່ຍ ບົວ ຕສ່ຽວ ຕສຽນໆ ເຍີຍ ໂຕສ໋ວ ຕຸ໊ ຫອບ ຢ່າ ທສີງ-ເດສ່ງ ເຍີຍ .
49004025	ຮນັ້ງ ໜ່າຍ , ເມີ່ຍ ບົວ ອ໋ອຍ ຕສຸ ກວັ່ງ , ໄມ້ ຕູ໋ງ ກ໊ອງ-ແປະ ດົ໊ວ ມ່ຽນ . ລ່ານ ເຖສົາ ລ່ານ ຂູງ ອ໋ອຍ ຕສຸ ກ໊ອງ ຕສຽນ ຫວ່າ ຮນັ້ງ , ເຫວີ່ຍ ຕສຸ ບົວ ເຕົ້າໆ ເປ໋ນ ກີ​ຕູ່ ເຍີຍ ຊິນ ເຍີຍ ຢຽດ ຫຍູ່ງ .
49004026	ເຊ ກ໊ອງ “ ເມີ່ຍ ບົວ ເຖຈຍ ເຈ໌ຍ , ໄມ້ ຕູ໋ງ ເຖຈຍ ເຈ໌ຍ ຕ້າຍ ປ໌າມ ຕສຸ໌ຍ . ” ຢ່າ ໄມ້ ຕູ໋ງ ຕສຢັ້ງ ຮນອຍ ເຖຈຍ ເຈ໌ຍ ເຖົາ ບະຮນອຍ ດ໊ອດ .
49004027	ຢ່າ ໄມ້ ຕູ໋ງ ປຸນ ມ້ຽນ ເຍີຍ ຮູ່ງ ມ່າຍ ຖຈັງ ເປັຍ .
49004028	ຕສິ້ນ ດ່າງ ໂຕສ໋ວ ຕສະ ໜິ່ມ ກະນ້າຍ ວົ້ວ ເຕີ໋ຍ ອ໋ອຍ ຕສຸ ກວັ່ງ , ໄມ້ ຕູ໋ງ ແອ໋ງ ໜິ່ມ . ຕ໋າວ ດສ໋ວນ ອ໋ອຍ ຕສຸ ຫລົ່ງ ກັ້ນ ເຍີຍ ປົ໌ວ ໂຕສ໋ວ ມ່າຍ ລ່ຳ ຫລົ່ງ ເຍີຍ ກົງ ຢູ໌ງ ກັ້ນ ເຍີຍ ແໝ່ງ ຢ່າ ເດສຍ ມ່ຽນ ຈົ່ມ ມ່ຽນ .
49004029	ໄມ້ ຕູ໋ງ ປຸນ ເມີ່ຍ ເຍີຍ ດສຸ້ຍ ກ໊ອງ ທສວດ ໄມ້ ເປ໋ນ ເຍີຍ ຫວ່າ . ອ໋ອຍ ຕສຸ ກ໊ອງ ໄຮ່ ເຖງ ມ່ຽນ ເຍີຍ ຫວ່າ ຮນັ້ງ , ຕົ້ງ ໄຮ່ ເຖສີຍ ມ່ຽນ ຜຸຍ ນິ່ນ ບົວ ຖຈຽມ ຕສຸ ເຫວີ່ຍ ປຸນ ໝວັງ ເຍີຍ ມ່ຽນ ຕຸ໊ ຫລົງ .
49004030	ຢ່າ ໄມ້ ຕູ໋ງ ປຸນ ທິນ-ຮູ່ງ ເຍີຍ ສີງ ລີ່ງ ເດສົ້າ . ທິນ-ຮູ່ງ ປຸນ ສີງ ລີ່ງ ເມີ່ຍ ບົວ , ຮນັ້ງ ອກ໊າບ ຈ໊ຽນ ຢ໋ຽນ ນໍ , ຕສົ໊ວ ທິນ-ຮູ່ງ ອ໋ອຍ ຕສົວະ ເມີ່ຍ ບົວ ດສ໋ວນ ເຍີຍ ຮນອຍ-ເຫຍັຍ ເຖົາ .
49004031	ອ໋ອຍ ຕສຸ ກວັ່ງ ອິມ ເຍີຍ ໂຮຍ້ວ , ໄມ້ ຕູ໋ງ ໂນ໌ວ ມ່ຽນ , ໄມ້ ຕູ໋ງ ເຖຈຍ ເຈ໌ຍ , ໄມ້ ຕູ໋ງ ເໜົ່າໆ ເຍີຍ ແດສງ ຈ໋າ , ໄມ້ ຕູ໋ງ ກ໊ອງ ໂຕະ ມ່ຽນ . ຢ່າ ອ໋ອຍ ຕສຸ ກວັ່ງ ເດສ່ງ ຫຍູ່ງໆ ດສອງ ມ່ຽນ ເຍີຍ ສີ່ .
49004032	ຕ໋າວ ດສ໋ວນ , ລ່ານ ອ໋ອຍ ຕສຸ ໂຕສ໋ວ ຫລົງ ປຸນ ລ່ານ , ລ່ານ ຄໍ້-ລ່ຽນ ລ່ານ , ຢ່າ ອ໋ອຍ ຕສຸ ກວັ່ງ ລ່ານ ໂຕສ໋ວ ຕ່ອງ ລ່ານ ເຍີຍ ສີ່ ຮນັ້ງ ທິນ-ຮູ່ງ ຫລົ່ງ ກີ​ຕູ່ ກວັ່ງ ເມີ່ຍ ບົວ ເຍີຍ ຕສຸ໌ຍ ວົ້ວ ນໍ .
49005001	ເຫວີ່ຍ ຕສຸ ເມີ່ຍ ບົວ ໂຕສ໋ວ ທິນ-ຮູ່ງ ຮນ້ຳ ໄຫ່ ເຍີຍ ນ່າມ ໂຍ໌ວ ອ໋ອຍ ຕສຸ ຕສວດ ນິ່ນ ເຍີຍ ຫຍູ່ງ ໂຕສ໋ວ .
49005002	ເມີ່ຍ ບົວ ໂຕສ໋ວ ຫຍູ່ງໆ ສີ່ ອ໋ອຍ ຕສຸ ຮນ້ຳ ມ່ຽນ ຮນັ້ງ ກີ​ຕູ່ ຮນ້ຳ ບົວ , ເຫວີ່ຍ ບົວ ເຊ້ຍ ແໝ່ງ , ຮນັ້ງ ເຕສ໊າະ ດາງ ເຍີຍ ກະນ້າຍ ຝົ່ງ ຫໍ່ ເຕສ່ຍ ປຸນ ທິນ-ຮູ່ງ ນໍ .
49005003	ເມີ່ຍ ບົວ ໂຕສ໋ວ ທິນ-ຮູ່ງ ເຍີຍ ມ່ຽນ ຕສ່ຽວ ຢຽມ ເມີ່ຍ ບົວ ບຸດົ໋ງ ໄມ້ ຕູ໋ງ ໂຕສ໋ວ , ລ່ຽມ ໄມ້ ຕູ໋ງ ກ໊ອງ ເຖົາ ປວັ້ງ ລ່ຽວ ເຍີຍ ສີ່ , ໄຟ ໄມ້ ທສີງ-ເດສ່ງ ເຍີຍ ສີ່ , ໄຟ ເມົ້າ ກະນ້າຍ ເຍີຍ ສີ່ .
49005004	ເມີ່ຍ ບົວ ຢ່າ ໄມ້ ຫອບ ຕສຸ ຄວັ້ນ ທຽນ ກ໊ອງ ຫວ່າ-ຕສ່ານ , ໄຟ ຫວ່າ-ໂທສວ ໄຟ ຫາຍ ຫຍູ່ງ ພະລີ ພະຫລາຍ ເຍີຍ ຫວ່າ . ຫອບ ຕສຸ ກ໊ອງ ຫວ່າ ແລ໌ງ ຕສີ້ງ ທິນ-ຮູ່ງ ເກົ້າ ຫລົງ .
49005005	ເມີ່ຍ ບົວ ອ໋ອຍ ຕສຸ ຮິ້ວ ຕີ່ງ , ຫາຍ ເຕົ້າ ໂຕສ໋ວ ປວັ້ງ ລ່ຽວ ເຍີຍ ສີ່ , ໄຟ ໂຕສ໋ວ ໄມ້ ທສີງ-ເດສ່ງ ເຍີຍ ສີ່ , ໄຟ ເມົ້າ ກະນ້າຍ , ( ເຫວີ່ຍ ຕສຸ ເມົ້າ ກະນ້າຍ ເຊ ຕ໋ອງ ປ໋າຍ ໝິ່ວ-ຝັງ , ) ວົ້ວ ເຕົ້າ ຕສູ໊ງ ໄມ້ ມ່າຍ ປ່ວນ ຢຽມ ກີ​ຕູ່ ເຖສົາ ທິນ-ຮູ່ງ ເຍີຍ ກົ໊ວະ .
49005006	ໄມ້ ຕູ໋ງ ປຸນ ຫາຍ ເຕົ້າ ຫລົ່ງ ຂູງ-ຫວ່າ ດົ໊ວ ເມີ່ຍ ບົວ . ເຊ ຫລາຍ ນ້າຍ ຫຍູ່ງ ສີ່ ທິນ-ຮູ່ງ ໂນ໌ວ ໄຫ່ , ໄມ້ ໝວັງ ນິ່ນ ເຍີຍ ຫວ່າ ວົ້ວ ເຕີ໋ຍ ມ່ຽນ .
49005007	ເຫວີ່ຍ ນ້າຍ , ໄມ້ ຕູ໋ງ ເຖສົາ ນ້າຍ ຫຍູ່ງ ມ່ຽນ ໂຕສ໋ວ ຕ່ອຍ .
49005008	ຕສິ້ນ ດ່າງ ເມີ່ຍ ບົວ ຢຽມ ຫຮມວັງ ມປ່າ ອີ້ ຕສັ່ນ ເມີ່ຍ ບົວ ສຽນ ຕສ໊ຽວ ເມີ່ຍ ບົວ ຕສ່ຽວ ຢຽມ ອຈັງ ກະຍົ໌ວ . ຮນັ້ງ ໜ່າຍ , ເມີ່ຍ ບົວ ອ໋ອຍ ຕສຸ ໂຕສ໋ວ ຜຸຍ ຢຽມ ອຈັງ ເຍີຍ ມ່ຽນ ,
49005009	ເຫວີ່ຍ ຕສຸ ຢຽມ ອຈັງ ທສວດ ເຍີຍ ເຊ ຫຍູ່ງໆ ຫລົງ ເຍີຍ , ຫອບ ເຍີຍ , ເຖສົາ ຕສຽນ ເຍີຍ ສີ່ ຮນັ້ງ .
49005010	ເມີ່ຍ ບົວ ອ໋ອຍ ຕສຸ ສຳ ໝັ່ງ ກ໋າ ໄຮ່ ໂຕສ໋ວ ຫາຍ ຫຍູ່ງ ເຫວີ່ຍ ປຸນ ຕສ໊ຽວ ອະເຮນີ້ຍ .
49005011	ໄມ້ ຕູ໋ງ ເຖສົາ ຢຽມ ຫຮມວັງ ເຍີຍ ມ່ຽນ ໂຕສ໋ວ ນິ່ນ ບົວ ໄມ້ ລ່ຳ ຫລົ່ງ ເຍີຍ ສີ່ . ຕ໋າວ ດສ໋ວນ ອ໋ອຍ ຕສຸ ປຸນ ນ້າຍ ເຕີ໋ຍ ສີ່ ທສວດ ຢ້າງ ຕ້າຍ ,
49005012	ເຫວີ່ຍ ຕສຸ ລ່ຽມ ກ໊ອງ ເຖົາ ນິ່ນ ບົວ ປີ໋ງ ຈ໊ຽນ ໂຕສ໋ວ ເຍີຍ ສີ່ ຕສູ໊ງ ໄຍ້ ໄຫ່ ອ໊ະ .
49005013	ອຈັງ ຕສິ໋ວ ຈ໊ຽນ ຫາຍ ຫຍູ່ງ , ວົ້ວ ຫຍູ່ງ ຕສ່ຽວ ປວັດ ຕຸ໊ ຕສຽນ ,
49005014	ເຫວີ່ຍ ຕສຸ ອຈັງ ຕສິ໋ວ ຫາຍ ຫຍູ່ງ , ວົ້ວ ຫຍູ່ງ ຕສ່ຽວ ອຈັງ ອ໊ະ . ເຫວີ່ຍ ນ້າຍ ມ່າຍ ໂຈ໋ວ ຫວ່າ ກ໊ອງ , “ ມອຈ້ອມ ເຍີຍ ມ່ຽນ ອ້າ ! ເຍຍ ຕ້າຍ ມ່າະ ! ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ ມ່າະ ! ກີ​ຕູ່ ຕສ່ຽວ ຕສິ໋ວ ຈ໊ຽນ ອຈັງ ເມີ່ຍ . ”
49005015	ຮນັ້ງ ໜ່າຍ , ເມີ່ຍ ບົວ ຢຽມ ເສີຍ ຕສັ່ງ ອ໋ອຍ ຕສຸ ໄຝ ຟິມ ເມີ່ຍ ບົວ ຮນັ້ງ ຫາຍ ນໍ ຢຽມ . ໄມ້ ຕູ໋ງ ຮນັ້ງ ມ່ຽນ ຫຮງົງ ມ່ຽນ , ອ໋ອຍ ຕສຸ ຮນັ້ງ ທສົງ-ເມ່ງ ເຍີຍ ມ່ຽນ ວົ້ວ ນໍ .
49005016	ອ໋ອຍ ຕສຸ ຫລົ່ງ ຕຸ໊ ຫອບ ຕສຢັ້ງ ໂຫ່ , ເຫວີ່ຍ ຕສຸ ອີ້ ຕສັ່ນ ເຍີຍ ຫຍຸດ ເຕສີ໊ຍ ເຊ ເອ໊າະ ໄຫ່ .
49005017	ໄມ້ ຕູ໋ງ ໂຕສ໋ວ ມ່ຽນ ຫຮງົງ ມ່ຽນ . ອ໋ອຍ ຕສຸ ເມ່ງ ແປະ ຕສ໊ຽວ ເຍີຍ ຕສະເອີ໋ຍ ຮນັ້ງ ຫາຍ ນໍ .
49005018	ໄມ້ ຕູ໋ງ ຮົບ ຕິ໊ວ ອກວິນ . ຕິ໊ວ ເຊ ປຸນ ມ່ຽນ ໂຕສ໋ວ ຫວ່າຍ ສີ່ . ຕ໋າວ ດສ໋ວນ ອ໋ອຍ ຕສຸ ປຸນ ສີງ ລີ່ງ ຢຽມ ປວັ໊ງ ໂຮຍ້ວ .
49005019	ອ໋ອຍ ຕສຸ ຫລົ່ງ ສີງ ດສູງ , ເທສງ ທິນ-ຮູ່ງ ເຍີຍ ດສູງ , ເຖສົາ ສີງ ລີ່ງ ປຸນ ມ່ຽນ ເປ໋ນ ທສວດ ເຍີຍ ດສູງ , ລ່ານ ເຖສົາ ລ່ານ ກ໊ອງ . ຢ່າ ອ໋ອຍ ຕສຸ ຫລົ່ງ ໂຮຍ້ວ ປ໋າວ ດສູງ ເທສງ ຕສ໊ຽວ .
49005020	ຢ່າ ອ໋ອຍ ຕສຸ ເຕ໊ງ ບົວ ຕສ໊ຽວ ເຢ​ຊູ ກີ​ຕູ່ ເຍີຍ ບົ໋ວ ຕສັ່ນໆ ເຫວີ່ຍ ໝ່ານ ສີ່ ແລ໌ງ ຕສີ້ງ ຕສັ່ງ ເຕ໋ຍ ທິນ-ຮູ່ງ .
49005021	ເມີ່ຍ ບົວ ອ໋ອຍ ຕສຸ ລ່ານ ບົວະ ລ່ານ ເຫວີ່ຍ ຕສຸ ເມີ່ຍ ບົວ ລົ່ມ ດສ້ອຍ ທ່າຍ ກີ​ຕູ່ .
49005022	ເມີ່ຍ ບົວ ໂຕສ໋ວ ເອົ໊າ ເຍີຍ ມ່ຽນ ອ້າ ! ເມີ່ຍ ບົວ ອ໋ອຍ ຕສຸ ບົວະ ກັ້ນ ເຍີຍ ໂອກ໋ ຮນັ້ງ ເມີ່ຍ ບົວ ບົວະ ຕສ໊ຽວ ເຢ​ຊູ ວົ້ວ ນໍ .
49005023	ເຫວີ່ຍ ຕສຸ ໂອກ໋ ໂຕສ໋ວ ເອົ໊າ ເຍີຍ ມອກ໊ອງ ຮນັ້ງ ກີ​ຕູ່ ໂຕສ໋ວ ຈິວ-ປາງ ເຍີຍ ມອກ໊ອງ ວົ້ວ ນໍ . ຈິວ-ປາງ ໂຕສ໋ວ ກີ​ຕູ່ ເຍີຍ ຊິນ , ກີ​ຕູ່ ຢ່າ ໂຕສ໋ວ ຈິວ-ປາງ ເຍີຍ ໂອຈ໋ວ ຕສ໊ຽວ .
49005024	ຈິວ-ປາງ ຮນັ້ງ ຫາຍ ນໍ ບົວະ ກີ​ຕູ່ , ເອົ໊າ ຢ່າ ອ໋ອຍ ຕສຸ ຮນັ້ງ ວົ້ວ ນໍ ຢຽມ ໝ່ານ ສີ່ ບົວະ ນິ່ນ ເຍີຍ ໂອກ໋ .
49005025	ໂຕສ໋ວ ໂອກ໋ ເຍີຍ ມ່ຽນ ອ້າ ! ອ໋ອຍ ຕສຸ ຮນ້ຳ ກັ້ນ ເຍີຍ ເອົ໊າ ຮນັ້ງ ກີ​ຕູ່ ຮນ້ຳ ຈິວ-ປາງ , ຢ່າ ເຫວີ່ຍ ຈິວ-ປາງ ເຊ້ຍ ນິ່ນ ເຍີຍ ແໝ່ງ
49005026	ເຫວີ່ຍ ປຸນ ຈິວ-ປາງ ທສີງ-ເດສ່ງ ຕ້າຍ . ນິ່ນ ຫລົ່ງ ວວມ ຢ່າ ຫລົ່ງ ນິ່ນ ເຍີຍ ໂຕ໌ ດສ໋າວ ຈິວ-ປາງ
49005027	ເຫວີ່ຍ ເຕສ໊າະ ຈິວ-ປາງ ຝູງ ປຸນ ນິ່ນ ກັ້ນ , ເປ໋ນ ອຈັງ-ຫລ່າງ ເຍີຍ ຈິວ-ປາງ , ໄມ້ ໄລ່ ຮລົບ , ໄມ້ ເຫຍົ່າ , ໄມ້ ຫວ່າຍ ຝັງ , ມປ່າ ທສີງ-ເດສ່ງ ເຍີຍ , ໄມ້ ລ່ຳ ຕ້ານ ຕ໋ອງ ເຍີຍ ຈິວ-ປາງ .
49005028	ຟີ່ ຮນັ້ງ ເຍີຍ , ໂອກ໋ ອ໋ອຍ ຕສຸ ຮນ້ຳ ກັ້ນ ເຍີຍ ເອົ໊າ ຮນັ້ງ ຮນ້ຳ ກັ້ນ ເຍີຍ ຊິນ ນໍ . ຫາຍ ເຕົ້າ ຮນ້ຳ ກັ້ນ ເຍີຍ ເອົ໊າ ຕສ່ຽວ ຮນ້ຳ ນິ່ນ ກັ້ນ ອ໊ະ .
49005029	ໄມ້ ມ່າຍ ຫາຍ ເຕົ້າ ດສອງ ກັ້ນ ເຍີຍ ຊິນ , ຕສູ໊ງ ຫວຸຍ ຫລົງ ຢ່າ ໂກ໋ວ ຈ໊ຽນ ຮນັ້ງ ກີ​ຕູ່ ໂກ໋ວ ຈິວ-ປາງ ວົ້ວ ນໍ .
49005030	ເຫວີ່ຍ ຕສຸ ບົວ ເຕົ້າໆ ໂຕສ໋ວ ກີ​ຕູ່ ເຍີຍ ຊິນ ເຍີຍ ຢຽດ ຫຍູ່ງ .
49005031	ຮນັ້ງ ກີງ-ໂຊວ ເຟ້ຍ ຈ໊ຽນ ກ໊ອງ ນ້າຍ ໂຈ໋ວ ຫວ່າ , “ ເຫວີ່ຍ ນ້າຍ ມຈັ່ງ ຕອນ ຕອງ ຈາ , ເລີ່ຍ ນິ່ນ ເຍີຍ ເຕ໋ຍ ໝ່າ , ເຖສົາ ຈ໊ຽນ ນິ່ນ ເຍີຍ ເອົ໊າ ເປ໋ນ ຢຽດ ເຕົ້າ ໝີ່ ອ໊ະ . ”
49005032	ຢຽມ ນ້າຍ ເຕີ໋ຍ ຫວ່າ ກະຍົ໌ວ ມ່າຍ ຕິ້ວ ໂຮລ ໄຫ່ ເຍີຍ ຕສຽນ ເລີ໌ຍ ອີ້ ຕສັ່ນ ບຢ໋າງ ຢ້າງ ທສວດ ຕ້າຍ ອ໊ະ . ເອີຍ ເຢຍ ກັ້ນ ເມ່ງ ແປະ ນໍ , ນ້າຍ ເຕີ໋ຍ ຫວ່າ ກ໊ອງ ຕສຸ ກີ​ຕູ່ ເຖສົາ ຈິວ-ປາງ .
49005033	ມປ່າ ນ້າຍ ເຕີ໋ຍ ຫວ່າ ຢ່າ ກ໊ອງ ຕສຸ ເມີ່ຍ ບົວ . ເມີ່ຍ ບົວ ເຕົ້າໆ ໂຕສ໋ວ ໂອກ໋ ເຍີຍ ມ່ຽນ ອ໋ອຍ ຕສຸ ຮນ້ຳ ກັ້ນ ເຍີຍ ເອົ໊າ ຮນັ້ງ ຮນ້ຳ ກັ້ນ ນໍ . ເອົ໊າ ຢ່າ ອ໋ອຍ ຕສຸ ທ່າຍ ກັ້ນ ເຍີຍ ໂອກ໋ .
49006001	ຝຸຈ໊ວຍ ອ່າ , ເຫວີ່ຍ ຕສຸ ເມີ່ຍ ບົວ ສຽນ ຕສ໊ຽວ ເຢ​ຊູ , ເມີ່ຍ ບົວ ອ໋ອຍ ຕສຸ ໝວັງ ເຕ໋ຍ ໝ່າ ເຍີຍ ຫວ່າ . ຮນັ້ງ ນ້າຍ ໂຕສ໋ວ ເຊ ຫອບ ເຍີຍ .
49006002	“ ອ໋ອຍ ຕສຸ ຖົງ ໜິ່ມ ເມີ່ຍ ບົວ ເຍີຍ ເຕ໋ຍ ໝ່າ . ” ນ້າຍ ເຊ ຕະຢ໊ຽດ ຕິ້ວ ຫລີ່ງ ມ່າຍ ແລ໌ງ ເຍີຍ ຫວ່າ ເຖສົາ ຈ໊ຽນ .
49006003	ຮນັ້ງ ນ້າຍ , “ ເຫວີ່ຍ ປຸນ ເມີ່ຍ ບົວ ຕຸ໊ ຫລົງ ຢ່າ ຕສຢັ້ງ ຕຸ໊ ສ່ຽວ ຍ່ວນ ດ໊າວ ຢຽມ ປ້າມ ເກນ . ”
49006004	ໂຕສ໋ວ ເຕຍ ເຍີຍ ມ່ຽນ ອ້າ ! ໄມ້ ຕູ໋ງ ທສົວະ ເມີ່ຍ ບົວ ເຍີຍ ຝຸຈ໊ວຍ ເຖຈຍ ເຈ໌ຍ . ອ໋ອຍ ຕສຸ ເອີຍ ຕສ໊ຽວ ເຍີຍ ເລີ໌ຍ ຕໍ້ ຫລົງ ຝຸຈ໊ວຍ , ອຈ໋າວ ນິ່ນ ບົວ ໝວັງ ຫວ່າ .
49006005	ໂຕສ໋ວ ໂນ່ວ ເຍີຍ ມ່ຽນ ອ້າ ! ອ໋ອຍ ຕສຸ ກ້ຳ ເດສ໋ຍ , ຊິນ ຕສິ໋ນ ຈ໊ຽນ ໝວັງ ເມີ່ຍ ບົວ ນ້າຍ ປ້າມ ເກນ ເຍີຍ ຕສ໊ຽວ . ຢ່າ ອ໋ອຍ ຕສຸ ຫລົ່ງ ຕສຽບ ຕສົ໊ວະ ເຍີຍ ໂຮຍ້ວ ໝວັງ ຮນັ້ງ ໝວັງ ກີ​ຕູ່ ນໍ .
49006006	ໄມ້ ຕູ໋ງ ຂູງ ຕອງ ຕສ໊ຽວ ຢຽມ ເຍີຍ ຕສຢັ້ງ ໂຫ່ ໂຕສ໋ວ ຫລົງ ເຫວີ່ຍ ປຸນ ນິ່ນ ບົວ ອະເຮນີ້ຍ ຮນັ້ງ . ອ໋ອຍ ຕສຸ ຮນັ້ງ ກີ​ຕູ່ ເຍີຍ ໂນ່ວ ນໍ , ຫລົ່ງ ໂຮຍ້ວ ເອີຍ ທິນ-ຮູ່ງ ເຍີຍ ຕສະເອີ໋ຍ ໂຕສ໋ວ .
49006007	ໂຕສ໋ວ ກົງ ອ໋ອຍ ຕສຸ ອຈັງ ຮມຽນ ອຈັງ ເໝວີ່ຍ ເຍີຍ ໂຕສ໋ວ , ຮນັ້ງ ເຖງ ຕສ໊ຽວ ໂຕສ໋ວ ນໍ , ໄມ້ ເຕສີ໌ຍ ເຖງ ປ້າມ ມ່ຽນ .
49006008	ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ , ໄມ້ ກຸ໊ນ ໂຕສ໋ວ ໂນ່ວ ໄຟ ໂຕສ໋ວ ປູ໋ງ ອກອຍ ເຍີຍ ມ່ຽນ , ຫາຍ ເຕົ້າ ໂຕສ໋ວ ຫາຍ ຫຍູ່ງ ຫລົງ ເຍີຍ ສີ່ , ຕສ໊ຽວ ເຢ​ຊູ ຕສ່ຽວ ວິ່ນ ຕສີ້ງ ເຫຍີ່ຍ ປຸນ ນິ່ນ .
49006009	ໂຕສ໋ວ ຕສ໊ຽວ ເຍີຍ ມ່ຽນ ອ້າ ! ເມີ່ຍ ບົວ ຢ່າ ອ໋ອຍ ຕສຸ ຟີ່ ຮນັ້ງ ເຍີຍ ໂຕສ໋ວ ປຸນ ເມີ່ຍ ບົວ ເຍີຍ ໂນ່ວ . ໄມ້ ຕູ໋ງ ກ໊ອງ ແຮະ ນິ່ນ ບົວ ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ເມີ່ຍ ບົວ ເຖສົາ ນິ່ນ ບົວ ຈວັ່ງ ເຕົ້າ ຢຽມ ທິນ-ຕ້ອງ ເຍີຍ ຕສ໊ຽວ . ນິ່ນ ຢ່າ ໄມ້ ໝັ່ງ ຫາຍ ເຕົ້າ ເຍີຍ ຮມຽນ .
49006010	ເຊດ ເມວີ໌ຍ ເຢຍ ຂວິນ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ເຂົາ ຕສ໊ຽວ ເຢ​ຊູ ຢ່າ ຫລົ່ງ ນິ່ນ ເຍີຍ ຕົ້ມ ທຈະ ເປ໋ນ ມ່ຽນ ເຮ້ນ ມ່ຽນ .
49006011	ອ໋ອຍ ຕສຸ ເຕສ໊າະ ທິນ-ຮູ່ງ ປຸນ ເຍີຍ ຢຽດ ຕສູ໊ງ ເບ໊າະ ຈ໋າ ເຍີຍ ຫວົວະ ກິ່ນ ຕສອງ ຈ໊ຽນ . ເມີ່ຍ ບົວ ຕສ່ຽວ ໄຮ່ ໂຊ້ວ ຕຸ໊ ວ້ວນ , ແຫງ່ງ ຈ໊ຽນ ມ້ຽນ ເຍີຍ ຮູ່ງ ກູ໊ ໄກວ໋ ເຍີຍ ຕສະເອີ໋ຍ .
49006012	ເຫວີ່ຍ ຕສຸ ບົວ ໄມ້ ເຖສົາ ປ້າມ ມ່ຽນ ເບ໊າະ ຈ໋າ . ເຊ ເຖສົາ ຢຽມ ດ໊າມ-ລູ່ງ ໂຕສ໋ວ ໂຮລ ເຍີຍ , ມ່າຍ ຫລີ່ງ ມ່າຍ ທຈະ ກຸ໊ນ ນ້າຍ ຫຮມວັງ ໄຫ່ ເຍີຍ ປ້າມ ເກນ ວົ້ວ ເຕີ໋ຍ , ເຖສົາ ຢຽດ ຕສູ໊ງ ຫວ່າຍ ໄຫ່ ເຍີຍ ມ້ຽນ ເບ໊າະ ຈ໋າ .
49006013	ເຫວີ່ຍ ນ້າຍ ອ໋ອຍ ຕສຸ ເຕສ໊າະ ທິນ-ຮູ່ງ ປຸນ ຕ້າຍ ເບ໊າະ ຈ໋າ ເຍີຍ ຢຽດ ຕສູ໊ງ ຫວົວະ ກິ່ນ ຕສອງ ຈ໊ຽນ . ເຖົາ ວົ້ວ ນອມ ເອ໊າະ ໄຫ່ ເຍີຍ ຮນອຍ ເມີ່ຍ ບົວ ຕສ່ຽວ ໄຮ່ ເຖສົາ ວົ້ວ ເຕີ໋ຍ ວິນ-ວັ້ງ ຕ໋ອຍ-ເຕກ . ໂຕສ໋ວ ລິ໌ວ ຫຍູ່ງໆ ເມີ່ຍ ບົວ ຖສໍ່ ໄຮ່ ຢຽມ ຕຸ໊ ວ້ວນ ເຍີຍ .
49006014	ຮນັ້ງ ໜ່າຍ , ໂຊ້ວ ວ້ວນ ມ່າະ ! ຫລົ່ງ ຕສຽນ ເລີ໌ຍ ໂຕສ໋ວ ໂຫວ-ຮລາງ ໄຊ ຈ໊ຽນ ຈ໊າຍ . ຫລົ່ງ ໂຕສ໋ວ ຫອບ ເຍີຍ ເຈົ໊າ ໂຕສ໋ວ ເຮລັຍ-ຈ໊າບ ປວັງ ຈ໊ຽນ ຫລະຄວດ .
49006015	ຢ່າ ອ໋ອຍ ຕສຸ ຕສັ່ນໆ ຫລິ່ວ ເລີ໌ຍ ຕສຢັ໋ງ ຕສຸ້ນ ແປ້ງ ອອນ ເຍີຍ ຄູ້ ຝຽນ ເຫວີ່ຍ ໂຕສ໋ວ ເຮ່ ຕາບ .
49006016	ໄມ້ ຕານ ບົວະ ນ້າຍ . ອ໋ອຍ ຕສຸ ຫລົ່ງ ສຽນ ຟິມ ໂຕສ໋ວ ທ້ອງ-ປ້າຍ ນັ້ນ ຈ໊ຽນ ຕສ່ຽວ ໄຮ່ ໝຽດ ຮຢວັງ ເອ໊າະ ວົ້ວ ເຕົ້າ ມ່າຍ ໂຕ໌ວ ເຍີຍ ຟອງ-ທສັງ .
49006017	ອ໋ອຍ ຕສຸ ຫລົ່ງ ໂອຈ໋ວ ເອນ ໂຕສ໋ວ ເຮລັຍ-ໝົ່ວ ດົ໋ງ ຈ໊ຽນ . ຢ່າ ນັ້ນ ຈ໊ຽນ ສີງ ລີ່ງ ເຍີຍ ດສຸ ດ໊າວ , ເຊ ຕົ້ງ ທິນ-ຮູ່ງ ເຍີຍ ຫວ່າ .
49006018	ອ໋ອຍ ຕສຸ ເຂົາ ສີງ ລີ່ງ ຕສັ່ນໆ ເຫວີ່ຍ ຫຍູ່ງໆ ເຈົ໊າ ເຕົ໋າ ເກົ໋າ ໂທ້ ທິນ-ຮູ່ງ . ເຫວີ່ຍ ນ້າຍ ອ໋ອຍ ຕສຸ ກີງ ຈ໊ຽນ ໂຮຍ້ວ ເຕົ໋າ ເກົ໋າ , ໄມ້ ຕູ໋ງ ກວັ່ງ . ອ໋ອຍ ຕສຸ ໄມ້ ຕີ້ງ ລ່ຽວ ເຍີຍ ເຫວີ່ຍ ທິນ-ຮູ່ງ ເຍີຍ ຕສວັ໋ງ ມ່ຽນ ເຕົ໋າ ເກົ໋າ .
49006019	ຢ່າ ເຫວີ່ຍ ເຢຍ ເຕົ໋າ ເກົ໋າ ໂທ້ ທິນ-ຮູ່ງ ເຖງ ເຢຍ ເຖົາ ກ໊ອງ ເຍີຍ ຕສຢັ້ງ ໂຫ່ ໄຮ່ ມ່າຍ ຫວ່າ ກ໊ອງ ຕສ່ຽວ ປູ໋ງ ຫລ່າງ ເຍີຍ ຕສຸ້ນ ຢ້າງ ຄູ້ ຝຽນ ໄມ້ ແກ້ງ ບຢ໋າງ ຢ້າງ ເຍີຍ ເຈົ໊າ .
49006020	ເຢຍ ເຫວີ່ຍ ນ້າຍ ຄູ້ ຝຽນ ໂຕສ໋ວ ໂຕ່ວ ຝຽນ ມ່ຽນ ຢ່າ ຕສຸ ເຮລັຍ-ຫລິ່ມ ໂດ້ ຈ໊ຽນ . ໂທ້ ເມີ່ຍ ບົວ ເຖງ ເຢຍ ໂທ້ ທິນ-ຮູ່ງ ປຸນ ເຢຍ ປູ໋ງ ຫລ່າງ ເຍີຍ ຕສຸ້ນ ຄູ້ ຝຽນ ຕສິ໋ວ ເຢຍ ຫອບ ຕສຸ ຕສຸ້ນ ນໍ .
49006021	ຕສ໊ຽວ ເຍີຍ ຕສຽບ ຕສົ໊ວະ ໂປວ , ບົວ ຮນ້ຳ ເຍີຍ ກໍ໋-ໂຢ໌ວ , ທີ​ຄິ​ກັດ , ອ໋ອຍ ບົ໋ວ ຫຍູ່ງໆ ເມີ່ຍ ບົວ , ເມີ່ຍ ບົວ ຕສ່ຽວ ໄຮ່ ຮິ້ວ ຕຸ໊ ເຢຍ ຮນັ້ງ ຫາຍ ນໍ , ຢ່າ ຮິ້ວ ຕຸ໊ ເຢຍ ໂຕສ໋ວ ຫາຍ ຫຍູ່ງ .
49006022	ເຫວີ່ຍ ນ້າຍ ເຢຍ ພ້າຍ ນິ່ນ ມີ່ງ ເມີ່ຍ ບົວ ໜ່າຍ , ນິ່ນ ຕສ່ຽວ ໄຮ່ ປຸນ ເມີ່ຍ ບົວ ຮິ້ວ ຕຸ໊ ເຢຍ ບົວ ຢຽມ ນ້າຍ ຮນັ້ງ ຫາຍ ນໍ . ນິ່ນ ຢ່າ ໄຮ່ ອອນ ເມີ່ຍ ບົວ ເຍີຍ ໂຮຍ້ວ .
49006023	ໂທ້ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ແປ້ງ ອອນ , ປຸນ ຕສວັ໋ງ ກໍ໋-ໂຢ໌ວ ມ່າຍ ໂຮຍ້ວ ຮນ້ຳ ມ່ຽນ ຢ່າ ມ່າຍ ສຽນ ຟິມ .
49006024	ໂທ້ ທິນ-ຮູ່ງ ເຖສີຍ ເອນ ປຸນ ຢຽດ ຕສູ໊ງ ມ່າຍ ໂຮຍ້ວ ຮນ້ຳ ຕສ໊ຽວ ເຢ​ຊູ ກີ​ຕູ່ ເຖົາ ຕ້າວ ເຖົາ ເມວີ໌ຍ ເຍີຍ ມ່ຽນ .
50001001	ເຢຍ , ເປົາ​ໂລ , ເຖສົາ ທິ​ໂມ​ໄທ ໂຕສ໋ວ ກີ​ຕູ່ ເຢ​ຊູ ເຍີຍ ໂປວ . ເຢຍ ບົວ ເຟ້ຍ ຝຽນ ປຸນ ຟີ​ລິບ​ພອຍ ຕສີ້ງ ສຽນ ກີ​ຕູ່ ເຢ​ຊູ ເຍີຍ ຢຽດ ຕສູ໊ງ ມ່ຽນ ເຖສົາ ຈິວ-ປາງ ເຍີຍ ມ່ຽນ ໂກ໋ ເຖສົາ ປອງ-ປົ໌ວ ມ່ຽນ .
50001002	ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
50001003	ເຢຍ ຫາຍ ຕສັ່ນ ຈັ໋ງ ເຖົາ ເມີ່ຍ ບົວ , ເຢຍ ເຫວີ່ຍ ເມີ່ຍ ບົວ ແລ໌ງ ຕສີ້ງ ເຢຍ ເຍີຍ ທິນ-ຮູ່ງ .
50001004	ເຢຍ ຫາຍ ຕສັ່ນ ເຖງ ເມີ່ຍ ບົວ ຕສວັ໋ງ ມ່ຽນ ເຕົ໋າ ເກົ໋າ , ເຢຍ ອະເຮນີ້ຍ ເຍີຍ ໂທ້ ທິນ-ຮູ່ງ ເຖງ .
50001005	ເຫວີ່ຍ ຕສຸ ເຢຍ ຈັ໋ງ ຕສຸ ຢຽມ ຕ້າວ ຮນອຍ ເຖົາ ອີ້ ຕສັ່ນ ເມີ່ຍ ບົວ ເຖສົາ ເຢຍ ຈວັ່ງ ຈ໊ຽນ ຄູ້ ຝຽນ ເຍີຍ ກົງ ໂຕສ໋ວ .
50001006	ເຢຍ ສຽນ ຕີ່ງ ທິນ-ຮູ່ງ ຢຽມ ເມີ່ຍ ບົວ ເຍີຍ ໂຮຍ້ວ ເຈ໌ຍ ກອນ ໂຕສ໋ວ ຄູ້ ກົງ , ຢ່າ ອ໋ອຍ ໂຕສ໋ວ ຈ໊ຽນ ມີ່ງ ເຖົາ ກີ​ຕູ່ ເຢ​ຊູ ແອ໋ງ ຕ້າຍ ເຍີຍ ຮນອຍ ຕສ່ຽວ ໂຕສ໋ວ ຕສຢັ໋ງ ເດສ່ງ ອ໊ະ .
50001007	ເຢຍ ຢຽມ ໂຮຍ້ວ ຫາຍ ຕສັ່ນ ຢ່າ ຈັ໋ງ ຕສຸ ເມີ່ຍ ບົວ ຕສວັ໋ງ ມ່ຽນ ຢ່າ ຮນ້ຳ ເມີ່ຍ ບົວ . ເຢຍ ຮນັ້ງ ນ້າຍ ນໍ ໄຮ໌ ເຊ ຫອບ ເຍີຍ , ເຫວີ່ຍ ຕສຸ ໄມ້ ກຸ໊ນ ເຢຍ ຕສຸ ຫວວນ ຈ໊ຽນ ນ້າຍ ໂລ່ , ໄຟ ຕຸ໊ ທສວດ ມີ່ງ ແດສງ ຮີ່ງ ຄູ້ ຝຽນ ໄມ້ ປຸນ ດ໊ອດ , ຢ່າ ປຸນ ມ່ຽນ ຮິ້ວ ຕຸ໊ ຄູ້ ຝຽນ ເຊ ຕສຽນ ເຍີຍ , ເມີ່ຍ ບົວ ລົ່ມ ດສ້ອຍ ຕຸ໊ ເຖສົາ ເຢຍ ຈວັ່ງ ທິນ-ຮູ່ງ ເຍີຍ ເອນ .
50001008	ທິນ-ຮູ່ງ ເຖງ ເຢຍ ໂຕສ໋ວ ຕສອງ-ເຕສ໋ງ ກ໊ອງ ເຢຍ ຕສະເກ້ງ ! ຮນ້ຳ ເມີ່ຍ ບົວ ຕສວັ໋ງ ມ່ຽນ ຮນັ້ງ ກີ​ຕູ່ ເຢ​ຊູ ຮນ້ຳ ເມີ່ຍ ບົວ ນໍ .
50001009	ເຢຍ ເຕົ໋າ ເກົ໋າ ໂທ້ ທິນ-ຮູ່ງ ປຸນ ເມີ່ຍ ບົວ ຮນ້ຳ ມ່ຽນ ເຍີຍ ໂຮຍ້ວ ຈາ ທສ້ຳ ຈ໊ຽນ ຝາວ , ຢ່າ ປຸນ ເມີ່ຍ ບົວ ມ່າຍ ທສົງ-ເມ່ງ ຢ່າ ໄຮ່ ສຳ ຕຸ໊ ທສວດ ຫຍູ່ງໆ .
50001010	ຮນັ້ງ ນ້າຍ , ເມີ່ຍ ບົວ ຕສ່ຽວ ໄຮ່ ກິ໊ນ ໂຕສ໋ວ ເກົ້າ ຫອບ ເຈ໋ຍ ຖສີງ ຕ້າຍ ເຖົາ ກີ​ຕູ່ ແອ໋ງ ຕ້າຍ ວົ້ວ ຮນອຍ ເມີ່ຍ ບົວ ຕສ່ຽວ ທສີງ-ເດສ່ງ , ໄມ້ ມ່າຍ ຕ໋ອງ ເອກ້ມ .
50001011	ເມີ່ຍ ບົວ ຢຽມ ເສີຍ ຕສັ່ງ ເຂົາ ເຢ​ຊູ ກີ​ຕູ່ ໂຕສ໋ວ ຫຍູ່ງໆ ຄູ້ ສີ່ ເຫວີ່ຍ ປຸນ ມ່ຽນ ທ່າຍ ທິນ-ຮູ່ງ , ເທສງ ທິນ-ຮູ່ງ .
50001012	ຕສວັ໋ງ ກໍ໋-ໂຢ໌ວ ອ່າ , ເຢຍ ອ໋ອຍ ເມີ່ຍ ບົວ ຮິ້ວ ຕຸ໊ ເຢຍ ປວັ້ງ ຕສຸ ນ້າຍ ເຕີ໋ຍ ສີ່ ຕສູ໊ງ ປຸນ ຄູ້ ຝຽນ ຫຮຢາງ ຈັ໊ງ ຈ໊ຽນ ມີ່ງ .
50001013	ເຫວີ່ຍ ຕສຸ ເຢຍ ຢຽມ ນ້າຍ ໂລ່ , ຢຽດ ຕສູ໊ງ ຕສົ໊ວ ຮູ່ງ ຕິ່ນ ເຍີຍ ແປງ ເຖສົາ ຢຽມ ນ້າຍ ເຍີຍ ຕສວັ໋ງ ມ່ຽນ ຮິ້ວ ຕຸ໊ ເຊ ເຫວີ່ຍ ກີ​ຕູ່ ເຢຍ ຖສີງ ຕສຸ ຫວວນ ຈ໊ຽນ .
50001014	ເຢຍ ຕສຸ ຫວວນ ຈ໊ຽນ ໂລ່ ມປ່າ ນ້າຍ ເຕີ໋ຍ ສີ່ ເຖງ ຕຸ໊ ກໍ໋-ໂຢ໌ວ ບົວ ທສ້ຳ ສຽນ ຕສ໊ຽວ ເຢ​ຊູ ເກົ້າ ວ້ວນ ຕສ່ຽວ ປູ໋ງ ຫລ່າງ ເຍີຍ ຕສຸ້ນ ທິນ-ຮູ່ງ ເຍີຍ ໂຕ໌ ຢ່າ ໄມ້ ກ້ຳ ເດສ໋ຍ .
50001015	ຕສະເກ້ງ ມ່າຍ ເຕີ໋ຍ ຕສຸ້ນ ກີ​ຕູ່ ເຍີຍ ໂຕ໌ ຫລາຍ ນິ່ນ ບົວ ເໝວີ່ຍ ເຈັ໊ຍ ອ໋ອຍ ແດສງ ຈ໋າ . ມປ່າ ມ່າຍ ເຕີ໋ຍ ຫລົ່ງ ໂຮຍ້ວ ຕສຸ້ນ .
50001016	ນ້າຍ ເຊ ເຫວີ່ຍ ນິ່ນ ບົວ ຮນ້ຳ ເຢຍ ຢ່າ ຮິ້ວ ຕຸ໊ ຫລາຍ ເຢຍ ແດສງ ຄູ້ ຝຽນ ໄມ້ ປຸນ ດ໊ອດ ເຢຍ ຖສີງ ຕ້າຍ ຕສຸ ຫວວນ ຈ໊ຽນ ນ້າຍ ໂລ່ .
50001017	ເໝວີ່ຍ ເຈັ໊ຍ ແດສງ ຈ໋າ ວົ້ວ ເຕີ໋ຍ ໄມ້ ຫລົ່ງ ໂຮຍ້ວ ຕສຸ້ນ ກີ​ຕູ່ ເຍີຍ ຄູ້ ຝຽນ , ຂູງ ອ໋ອຍ ໂຕ້ວ ກັ້ນ ຕຸ໊ ຫລົງ ຮນັ້ງ . ນິ່ນ ບົວ ຮນັ້ງ ນ້າຍ ນໍ ໂຕສ໋ວ ເຊ ນິ່ນ ບົວ ຮນ້ຳ ຕ້າຍ ອ໋ອຍ ປຸນ ເຢຍ ຢຽມ ນ້າຍ ໂລ່ ແອ໋ງ ຕສຸ ເກົ້າ ໂຄ້ວ .
50001018	ມປ່າ ໄມ້ ເປ໋ນ ຫາຍ ຫຍູ່ງ . ໄມ້ ກຸ໊ນ ນິ່ນ ບົວ ຫລົ່ງ ໂຮຍ້ວ ຕສຸ້ນ ໄຟ ຫລະໄກວ້ ຕສຸ້ນ , ຕະຟ່ານ ຕສຸ້ນ ກີ​ຕູ່ ເຍີຍ ຄູ້ ຝຽນ ຕຸ໊ ອ໊ະ . ເຢຍ ຕສ່ຽວ ອະເຮນີ້ຍ ໄຫ່ .
50001019	ເຢຍ ຢຽດ ເຕສີຍ ອ໋ອຍ ຈາ ອະເຮນີ້ຍ ເຫວີ່ຍ ຕສຸ ຮິ້ວ ຕຸ໊ ເມີ່ຍ ບົວ ເຖງ ເຢຍ ເຕົ໋າ ເກົ໋າ , ເຢ​ຊູ ກີ​ຕູ່ ເຍີຍ ສີງ ລີ່ງ ຢ່າ ເຖງ ເຢຍ , ເຢຍ ຕສ່ຽວ ອ໋ອຍ ຕຸ໊ ທສວດ ໂລ່ .
50001020	ເຢຍ ຕສະເກ້ງ ! ມ່າຍ ລ່ຳ ຮນ້ຳ ເຢຍ ໄມ້ ມ່າຍ ຫາຍ ຫຍູ່ງ ປຸນ ເຢຍ ຕສຸ ໄຍ້ . ເຢຍ ອີ້ ຕສັ່ນ ຢ່າ ອ໋ອຍ ຮນັ້ງ ຕສິ້ນ ດ່າງ ວົ້ວ ນໍ , ປູ໋ງ ຫລ່າງ ເຍີຍ ກ໊ອງ . ຮນັ້ງ ໜ່າຍ , ໄມ້ ກຸ໊ນ ເຢຍ ຕສຢັ້ງ ໄຟ ໄຕ່ , ເຢຍ ອ໋ອຍ ເຢຍ ໂຕສ໋ວ ເຍີຍ ເຖສົາ ກ໊ອງ ເຍີຍ ຢຽດ ຕສູ໊ງ ປຸນ ມ່ຽນ ທ່າຍ ກີ​ຕູ່ .
50001021	ເຢຍ ຕສຢັ້ງ ຈ໊ຽນ ເຊ ຕສຢັ້ງ ເຫວີ່ຍ ກີ​ຕູ່ . ໄຕ່ ມີ່ງ ຖສໍ່ ຕຸ໊ ເກົ້າ ຫລົງ .
50001022	ມປ່າ ເຊ ກ໊ອງ ເຢຍ ຕສຢັ້ງ ຈ໊ຽນ ໄຮ່ ໂຕສ໋ວ ຕຸ໊ ມ່າຍ ລ່ຳ ຫລົ່ງ ເຍີຍ ກົງ ເກົ້າ ທສ້ຳ ນໍ , ເຢຍ ຢ່າ ໄມ້ ຮິ້ວ ຕຸ໊ ອ໋ອຍ ຕສຸ ກິ໊ນ ຫາຍ ຕິ່ວ ເກົ້າ ຫລົງ .
50001023	ນ້າຍ ອີ ຕິ່ວ ແປງ ຈ໊ຽນ ເຢຍ . ເຢຍ ໄຮ໌ ອ໋ອຍ ມີ່ງ ເຖສົາ ກີ​ຕູ່ ຢຽມ . ເກົ້າ ຫລົງ ນ້າຍ ໄມ້ ມ່າຍ ອ໊ະ .
50001024	ມປ່າ ເຢຍ ຕສຢັ້ງ ຈ໊ຽນ ເຊ ເຫວີ່ຍ ເມີ່ຍ ບົວ ເກົ້າ ຫລົ່ງ ຈ໊ຽນ ເຈ໋ຍ .
50001025	ເຫວີ່ຍ ນ້າຍ ເຢຍ ຮິ້ວ ຕີ່ງ ເຢຍ ຖສໍ່ ອ໋ອຍ ຕສຸ ຢຽມ ເສີຍ ຕສັ່ງ . ເຢຍ ຕສ່ຽວ ອ໋ອຍ ຕສຢັ້ງ ຈ໊ຽນ ເຫວີ່ຍ ເຖງ ເມີ່ຍ ບົວ ຕສວັ໋ງ ມ່ຽນ ເກົ້າ ກັນ ຕຸ໊ ຫລົງ ເມີ່ຍ ບົວ ສຽນ ເຍີຍ ເຈົ໊າ ຢ່າ ເກົ້າ ອຈຽນ-ໂຢ້ວ .
50001026	ວົ້ວ ຫຍູ່ງ ເຢຍ ແອ໋ງ ດສ໋ວນ ເມີ່ຍ ບົວ ໜ່າຍ , ເຫວີ່ຍ ຕສຸ ເມີ່ຍ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ເມີ່ຍ ບົວ ຕສ່ຽວ ເກົ້າ ອະເຮນີ້ຍ ເຢຍ .
50001027	ເກົ້າ ຫລົ່ງ ຈ໊ຽນ ເຈ໋ຍ , ເມີ່ຍ ບົວ ຢຽມ ເສີຍ ຕສັ່ງ ອ໋ອຍ ຕສຸ ໂຕສ໋ວ ຫຍູ່ງໆ ຜຸຍ ຕຸ໊ ກີ​ຕູ່ ເຍີຍ ຄູ້ ຝຽນ . ຮນັ້ງ ນ້າຍ , ໄມ້ ກຸ໊ນ ເຢຍ ຕຸ໊ ມີ່ງ ເມີ່ຍ ບົວ ໜ່າຍ ໄຟ ໄມ້ ຕຸ໊ ມີ່ງ , ເຢຍ ຕຸ໊ ໄຮ໌ ມ່ຽນ ກ໊ອງ ເມີ່ຍ ບົວ ສຽນ ວ້ວນ ເຍີຍ , ຫອບ ຟິມ ຕົ້ງ ເອີ໋ຍ , ຕົ້ງ ຕິ່ວ ໂຮຍ້ວ ແດສງ ຈ໊ຽນ ບົວ ສຽນ ເຍີຍ ຄູ້ ຝຽນ , ໄມ້ ປຸນ ດ໊ອດ .
50001028	ໄມ້ ຕູ໋ງ ກ້ຳ ເດສ໋ຍ ເຖສົາ ເມີ່ຍ ບົວ ຕ໋ອຍ-ເຕກ ວົ້ວ ເຕີ໋ຍ . ເມີ່ຍ ບົວ ໄມ້ ກ້ຳ ເດສ໋ຍ ເຊ ໂຕສ໋ວ ຈັ໋ງ-ໂຫ່ ປຸນ ນິ່ນ ບົວ ຮິ້ວ ຕຸ໊ ນິ່ນ ບົວ ອ໋ອຍ ຕສຸ ໝຽດ ມປ່າ ເມີ່ຍ ບົວ ອ໋ອຍ ຕຸ໊ ໂອຈ໋ວ . ເຊ ທິນ-ຮູ່ງ ອ໋ອຍ ໂອຈ໋ວ ເມີ່ຍ ບົວ .
50001029	ທິນ-ຮູ່ງ ເຖສີຍ ເອນ ປຸນ ເມີ່ຍ ບົວ ຟູ-ສູ ກີ​ຕູ່ . ເຊ ໄມ້ ຕານ ສຽນ ນິ່ນ ຮນັ້ງ , ຢ່າ ອ໋ອຍ ຕສຸ ເຫວີ່ຍ ນິ່ນ ສ່ຽວ ໂຄ້ວ .
50001030	ອີ້ ຕສັ່ນ ເມີ່ຍ ບົວ ອ໋ອຍ ຕສຸ ຮນັ້ງ ເຢຍ ນໍ ແດສງ ຄູ້ ຝຽນ , ໄມ້ ປຸນ ດ໊ອດ . ເມີ່ຍ ບົວ ຕສິ້ນ ດ່າງ ປວັດ ເຢຍ ແດສງ ເຈ໋ຍ ເຍີຍ , ເມີ່ຍ ບົວ ອີ້ ຕສັ່ນ ໄຮ໌ ມ່ຽນ ກ໊ອງ ເຢຍ ຖສໍ່ ແດສງ ຈ໊ຽນ ຢຽມ ເຍີຍ .
50002001	ເຊ ກ໊ອງ ເມີ່ຍ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ ຕສ່ຽວ ເກົ້າ ຈອມ ໂຮຍ້ວ , ເຊ ກ໊ອງ ຮິ້ວ ຕຸ໊ ກີ​ຕູ່ ຮນ້ຳ ເມີ່ຍ ບົວ ຕສ່ຽວ ອອນ ເມີ່ຍ ບົວ ເຍີຍ ໂຮຍ້ວ , ເຊ ກ໊ອງ ເມີ່ຍ ບົວ ເຖສົາ ສີງ ລີ່ງ ມ່າຍ ຈິວ ທົງ , ເຊ ກ໊ອງ ເມີ່ຍ ບົວ ລ່ານ ໂຕສ໋ວ ຫລົງ ປຸນ ລ່ານ , ລ່ານ ຄໍ້-ລ່ຽນ ລ່ານ ນໍ ,
50002002	ໂທ້ ປຸນ ເຢຍ ອຈຽນ-ໂຢ້ວ ເຖົາ ຕ້າວ . ເມີ່ຍ ບົວ ອ໋ອຍ ຕສຸ ຕົ້ງ ຕິ່ວ ໂຮຍ້ວ , ລ່ານ ຮນ້ຳ ລ່ານ , ຢ່າ ອ໋ອຍ ຕສຸ ຫອບ ຟິມ ຕົ້ງ ເອີ໋ຍ .
50002003	ໄມ້ ຕູ໋ງ ໂຕສ໋ວ ຫາຍ ຫຍູ່ງ ເຫວີ່ຍ ໂຕ້ວ ກັ້ນ ຕຸ໊ ຫລົງ ໄຟ ເທສງ ກັ້ນ ໂຮລ . ອ໋ອຍ ຕສຸ ລ່ານ ເຖສົາ ລ່ານ ຫຍ່ຽມ ໂຕສ໋ວ ໄຝ , ຝຸນ ມ່ຽນ ເກົ້າ ຫລົງ ກັ້ນ .
50002004	ໄມ້ ຕູ໋ງ ຂູງ ຮນ້ຳ ກັ້ນ ເຍີຍ ດສະຮມຽນ , ອ໋ອຍ ຕສຸ ມ່າຍ ໂຮຍ້ວ ຈັ໋ງ ເຖົາ ກະເຫຍ່ຍ ເຍີຍ ມ່ຽນ .
50002005	ເມີ່ຍ ບົວ ອ໋ອຍ ຕສຸ ມ່າຍ ໂຮຍ້ວ ຮນັ້ງ ກີ​ຕູ່ ເຢ​ຊູ ເຍີຍ ໂຮຍ້ວ .
50002006	ກີ​ຕູ່ ມຕ້າຍ ມ່າຍ ທິນ-ຮູ່ງ ເຍີຍ ຟຽມ-ຝີງ . ນິ່ນ ເຖສົາ ທິນ-ຮູ່ງ ຟີ່ ຮນັ້ງ ເຍີຍ
50002007	ຕ໋າວ ດສ໋ວນ ນິ່ນ ມ່າຍ ເຍີຍ ຫຍູ່ງໆ ເຊ້ຍ ຈ໊ຽນ ກວັ່ງ ເດສ່ງ , ຕສິ໊ບ ໂນ່ວ ເຍີຍ ຟຽມ-ຝີງ ,
50002008	ຕສະເກ້ງ ມ່າຍ ມ່ຽນ ເຍີຍ ຝັງ ເຕສີ໊ຍ . ນິ່ນ ກັ້ນ ຢ່າ ແລ໌ງ ໂຕສ໋ວ ໄຝ , ໝວັງ ທິນ-ຮູ່ງ ເຍີຍ ຫວ່າ ເຖົາ ໄຕ່ ,
50002009	ເຫວີ່ຍ ນ້າຍ ທິນ-ຮູ່ງ ທ່າຍ ນິ່ນ ໂຕສ໋ວ ເກົ້າ ໂຮລ ເຈ໋ຍ , ຢ່າ ປຸນ ນິ່ນ ມ່າຍ ບົ໋ວ ເກົ້າ ຮລັງ ເຈ໋ຍ ໝ່ານ ບົ໋ວ ເຍີຍ ບົ໋ວ .
50002010	ຮນັ້ງ ນ້າຍ , ເຫວີ່ຍ ທ່າຍ ເຢ​ຊູ ເຍີຍ ບົ໋ວ , ຢຽມ ທິນ-ຕ້ອງ , ຢຽມ ຢ້າງ ເກນ , ເຖສົາ ຢຽມ ຢ້ຽມ ເກນ ເຍີຍ ຢຽດ ຕສູ໊ງ
50002011	ເຕົ້າໆ ອ໋ອຍ ຫຍ່ຽມ ເຢ​ຊູ ກີ​ຕູ່ ໂຕສ໋ວ ຕສ໊ຽວ , ຕສ່ຽວ ທ່າຍ ຕສັ່ງ ເຕ໋ຍ ທິນ-ຮູ່ງ .
50002012	ຮນ້ຳ ເຍີຍ ກໍ໋-ໂຢ໌ວ ອ່າ , ເຫວີ່ຍ ນ້າຍ , ຮນັ້ງ ຕສິ້ນ ດ່າງ ເຢຍ ເຖສົາ ເມີ່ຍ ບົວ ຢຽມ , ເມີ່ຍ ບົວ ຕສັ່ນໆ ໝວັງ ເຢຍ ເຍີຍ ຫວ່າ . ອີ້ ຕສັ່ນ ເຢຍ ໄມ້ ເຖສົາ ເມີ່ຍ ບົວ ຢຽມ ອ໊ະ , ມປ່າ ເມີ່ຍ ບົວ ເກົ້າ ອ໋ອຍ ຕສຸ ໝວັງ ຫລົງ . ອ໋ອຍ ຕສຸ ກ້ຳ ເດສ໋ຍ , ຊິນ ຕສິ໋ນ ຈ໊ຽນ ຫລົ່ງ ທຈະ ໂຕສ໋ວ ຕສຢັ໋ງ ເມີ່ຍ ບົວ ຕຸ໊ ໂອຈ໋ວ ເຍີຍ ກົງ ,
50002013	ເຫວີ່ຍ ຕສຸ ທິນ-ຮູ່ງ ຕສັ່ນໆ ຢຽມ ເມີ່ຍ ບົວ ເຍີຍ ໂຮຍ້ວ ໂຕສ໋ວ ກົງ , ປຸນ ເມີ່ຍ ບົວ ມ່າຍ ໂຮຍ້ວ ຢ່າ ມ່າຍ ປັ້ນ ເຕສີ່ຍ ເອີຍ ຈ໊ຽນ ນິ່ນ ຫລົງ ເຍີຍ ຕສະເອີ໋ຍ ໂຕສ໋ວ .
50002014	ໂຕສ໋ວ ຫາຍ ຫຍູ່ງ ໄມ້ ຕູ໋ງ ງົບ ຢ່າ ໄມ້ ຕູ໋ງ ເຕົ໋າ ດສຸ້ຍ ,
50002015	ເມີ່ຍ ບົວ ຕສ່ຽວ ໂຕສ໋ວ ທິນ-ຮູ່ງ ເຍີຍ ທສີງ-ເດສ່ງ , ໄມ້ ລ່ຳ ໄກວ໋ ຕ໋ອງ ເຍີຍ ນ່າມ ໂຍ໌ວ . ເມີ່ຍ ບົວ ອ໋ອຍ ຕສຸ ຢຽມ ປ້າມ ເກນ , ໂຮຍ້ວ ຫວ່າຍ , ປ໌າມ ຕສຸ໌ຍ ມ່ຽນ ເຍີຍ ຕ໋ອງ ບຸດົ໋ງ ຕສິ໋ວ ອຈັງ ຮນັ້ງ ເຫຮລີຍ ຢຽມ ວົ້ວ ລູ່ງ ຕສິ໋ວ ຈ໊ຽນ ອຈັງ ນໍ ,
50002016	ຕສຸ້ນ ຕສຢັ້ງ ແໝ່ງ ເຍີຍ ໂຕ໌ ປຸນ ນິ່ນ ບົວ . ເມີ່ຍ ບົວ ຮນັ້ງ ນ້າຍ ນໍ ໂຕສ໋ວ , ເຖົາ ເຢ​ຊູ ກີ​ຕູ່ ແອ໋ງ ຕ້າຍ ວົ້ວ ຮນອຍ ເຢຍ ຕສ່ຽວ ອະເຮນີ້ຍ ໄຫ່ ເຫວີ່ຍ ຕສຸ ຮິ້ວ ຕຸ໊ ເຢຍ ທສວດ ທຈະ ໂຕສ໋ວ ເຍີຍ ກົງ ໄມ້ ດ໊ອດ ປ໊ວນ ອ໊ະ .
50002017	ເມີ່ຍ ບົວ ເຍີຍ ສຽນ ຟິມ ເຊ ຮນັ້ງ ເຕສ່ຍ ປຸນ ທິນ-ຮູ່ງ ເຍີຍ ກະນ້າຍ ນໍ . ເຊ ກ໊ອງ ເຢຍ ຕສຸ ໄຕ໋ ໂຕ໋ ດສຢ໊າມ ທສວດ ເມີ່ຍ ບົວ ເຍີຍ ສຽນ ຟິມ ກູ້ ຫງວ່າຍ ຮນັ້ງ ເທສ້ຍ ເຕສ່ຍ ເຍີຍ ກະນ້າຍ ນໍ , ເຢຍ ຕສ່ຽວ ອອນ-ເຫລາະ ຢ່າ ເຖສົາ ເມີ່ຍ ບົວ ຕສວັ໋ງ ມ່ຽນ ອອນ-ເຫລາະ .
50002018	ຟີ່ ຮນັ້ງ ເຍີຍ , ເມີ່ຍ ບົວ ອ໋ອຍ ຕສຸ ອອນ-ເຫລາະ , ຢ່າ ເຖສົາ ເຢຍ ອອນ-ເຫລາະ .
50002019	ເຊ ກ໊ອງ ເອີຍ ຕສ໊ຽວ ເຢ​ຊູ ເຍີຍ ຕສະເອີ໋ຍ ນໍ , ເຢຍ ອ໋ອຍ ຊຽບໆ ເຍີຍ ພ້າຍ ທິ​ໂມ​ໄທ ມີ່ງ ເຖົາ ເມີ່ຍ ບົວ ໜ່າຍ ເຫວີ່ຍ ຕສຸ ເຢຍ ອ໋ອຍ ຮິ້ວ ຕຸ໊ ເມີ່ຍ ບົວ ເຍີຍ ຝຽນ , ເຢຍ ຕສ່ຽວ ໂຮຍ້ວ ຫລົງ ອ໊ະ .
50002020	ເຢຍ ໄມ້ ມ່າຍ ຫາຍ ເຕົ້າ ຮນັ້ງ ທິ​ໂມ​ໄທ ນໍ , ເຖສົາ ເຢຍ ຕົ້ງ ໂຮຍ້ວ ຕສຽບ ຕສົ໊ວະ ເຍີຍ ອ໋ອຍ ເຖງ ເມີ່ຍ ບົວ .
50002021	ເຕົ້າໆ ຂູງ ກຸ໊ນ ກັ້ນ ເຍີຍ ດສະຮມຽນ ຮນັ້ງ , ໄມ້ ຮນ້ຳ ເຖົາ ເຢ​ຊູ ກີ​ຕູ່ ອ໋ອຍ ນິ່ນ ບົວ ເຖງ ໂຕສ໋ວ ຫາຍ ຫຍູ່ງ .
50002022	ທິ​ໂມ​ໄທ ເຍີຍ ໂຮຍ້ວ ເມີ່ຍ ບົວ ຮິ້ວ ເຍີຍ . ນິ່ນ ເຖສົາ ເຢຍ ຕສຸ້ນ ຄູ້ ຝຽນ ຮນັ້ງ ອີ ຕອນ-ເຕ໋ຍ ຈວັ່ງ ກົງ ໂຕສ໋ວ ນໍ .
50002023	ເຢຍ ຢ໊ຽດ ຮິ້ວ ຕຸ໊ ເຢຍ ກັ້ນ ເຍີຍ ເຈົ໊າ ແອ໋ງ ມ່າຍ ຫາຍ ຫຍູ່ງ ສີ່ ທສວດ , ເຢຍ ຕສ່ຽວ ພ້າຍ ນິ່ນ ມີ່ງ ເມີ່ຍ ບົວ ວົ້ວ .
50002024	ເຢຍ ຢ່າ ເຂົາ ຕສ໊ຽວ ຮນ້ຳ ຕ້າຍ ໄມ້ ເລົ່າ ເຢຍ ກັ້ນ ຢ່າ ຕຸ໊ ມີ່ງ ເມີ່ຍ ບົວ ໜ່າຍ .
50002025	ເຢຍ ຮນ້ຳ ຕ້າຍ ອ໋ອຍ ຕສຸ ພ້າຍ ເຕົ້າ ບົວ ເຍີຍ ກໍ໋-ໂຢ໌ວ ເອ​ປາ​ໂຟ​ດິ​ທັດ ດສ໋ວນ ເມີ່ຍ ບົວ ໜ່າຍ . ນິ່ນ ເຖສົາ ເຢຍ ຈວັ່ງ ກົງ ໂຕສ໋ວ , ຈວັ່ງ ແດສງ ຄູ້ ຝຽນ , ໄມ້ ປຸນ ດ໊ອດ . ເມີ່ຍ ບົວ ຢ່າ ພ້າຍ ນິ່ນ ຕ້າຍ ຫລິ່ວ ເລີ໌ຍ ເຢຍ ຖຈຽມ ຫລົ່ງ ເຍີຍ .
50002026	ນິ່ນ ຕສະເກ້ງ ! ຈັ໋ງ ໄຫ່ ເມີ່ຍ ບົວ . ໂຮຍ້ວ ຢ່າ ເດສົ້າ ໄຫ່ ເຫວີ່ຍ ຕສຸ ເມີ່ຍ ບົວ ໄຮ໌ ກ໊ອງ ນິ່ນ ປຸ໊ດ ແປ່ງ .
50002027	ນິ່ນ ເກ້ງ ປຸ໊ດ ໂຄ້ວ ເຍີຍ , ຄ້າ ເຕີ໋ຍ ໄຕ່ ໝີ່ ອ໊ະ . ມປ່າ ທິນ-ຮູ່ງ ຄໍ້-ລ່ຽນ ນິ່ນ . ໄມ້ ຕານ ຄໍ້-ລ່ຽນ ນິ່ນ ຮນັ້ງ , ຢ່າ ຄໍ້-ລ່ຽນ ເຢຍ , ໄມ້ ປຸນ ເຢຍ ຈາ ເດສົ້າ .
50002028	ເຫວີ່ຍ ນ້າຍ ເຢຍ ເກົ້າ ອ໋ອຍ ເຫ່ວ ນິ່ນ ດສ໋ວນ . ເມີ່ຍ ບົວ ແອ໋ງ ຕຸ໊ ປວັດ ນິ່ນ ຕສ່ຽວ ໂຮຍ້ວ ຫລົງ ອ໊ະ . ເຢຍ ກັ້ນ ເຍີຍ ໂຢວ-ເດສົ້າ ຢ່າ ຖຸຍ ເຕີ໋ຍ ໝີ່ ອ໊ະ .
50002029	ນິ່ນ ໂຕສ໋ວ ເຕົ້າ ສຽນ ເຢ​ຊູ ເຍີຍ ກໍ໋-ໂຢ໌ວ , ເມີ່ຍ ບົວ ຕສ່ຽວ ອ໋ອຍ ຕສຸ ອຈຽນໆ ໂຢ້ວໆ ເຍີຍ ຕສິ໊ບ ນິ່ນ . ຢ່າ ອ໋ອຍ ຕສຸ ທ່າຍ ນ້າຍ ຫຍູ່ງ ມ່ຽນ ,
50002030	ເຫວີ່ຍ ຕສຸ ນິ່ນ ເຫວີ່ຍ ໂຕສ໋ວ ກີ​ຕູ່ ເຍີຍ ກົງ ຄ້າ ເຕີ໋ຍ ໄຕ່ ໝີ່ ອ໊ະ . ເມີ່ຍ ບົວ ໄມ້ ໄຮ່ ເຖງ ເຢຍ ໂຕສ໋ວ ເຍີຍ , ນິ່ນ ໄມ້ ຫລົ່ງ ແໝ່ງ ເຍີຍ ດສິບ ຈ໊ຽນ ເຖງ .
50003001	ເຢຍ ເຍີຍ ກໍ໋-ໂຢ໌ວ ອ່າ , ເຊດ ເມວີ໌ຍ ເຢຍ ຖສໍ່ ມ່າຍ ເຕີ໋ຍ ຫວ່າ ກ໊ອງ . ເມີ່ຍ ບົວ ເຖສົາ ຕສ໊ຽວ ເຢ​ຊູ ຈວັ່ງ ແໝ່ງ ຕສຢັ້ງ ຕສ່ຽວ ອ໋ອຍ ຕສຸ ອອນ-ເຫລາະ ອ໊ະ . ຕສິ້ນ ດ່າງ ເຢຍ ເຟ້ຍ ເຈ໋ຍ ເຍີຍ ຫວ່າ ເຢຍ ແອ໋ງ ເຟ້ຍ ດສຸ່ນ ເຊ ໄມ້ ຫລະເຍົ້າ ເຢຍ , ມປ່າ ເຊ ເຫວີ່ຍ ເປວ ຈ໊ຽນ ເມີ່ຍ ບົວ .
50003002	ເມີ່ຍ ບົວ ອ໋ອຍ ຕສຸ ບູ້ງ ຈ໊ຽນ ວົ້ວ ເຕີ໋ຍ ຈູ໊ , ຕົ້ງ ໂຕສ໋ວ ເອ໊າະ ວົ້ວ ເຕີ໋ຍ ມ່ຽນ . ນິ່ນ ບົວ ຂູງ ກ໊າດ ຫວ່າຍ ຊິນ ຮນັ້ງ .
50003003	ເຈ໋ຍ ຕສຽນ ກ໊າດ ເຍີຍ ເລີ໌ຍ ເຊ ຕົ້ງ ບົວ ເຫວີ່ຍ ຕສຸ ບົວ ເຂົາ ສີງ ລີ່ງ ຕສັ່ງ ທິນ-ຮູ່ງ . ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ ຕສ່ຽວ ອຈຽນ-ໂຢ້ວ ໄຫ່ . ບົວ ຢ່າ ໄມ້ ເຂົາ ກັ້ນ ໄຮ່ ໂຕສ໋ວ ເຍີຍ ຫາຍ ຫຍູ່ງ .
50003004	ໄມ້ ກຸ໊ນ ເຢຍ ໄຮ່ ເຂົາ ກັ້ນ ໂຕສ໋ວ ເຍີຍ , ເຢຍ ຢ່າ ໄມ້ ເຂົາ . ຫາຍ ເຕົ້າ ຮນ້ຳ ຕ້າຍ ໄຮ່ ເຂົາ ກັ້ນ ໂຕສ໋ວ ເຍີຍ , ເຢຍ ເກົ້າ ໄຮ່ ເຂົາ .
50003005	ເຢຍ ທສວດ ເສີຍ ຕ້າຍ ປວັ໊ງ ຫຮຢຽດ ຮນອຍ ຕສ່ຽວ ເຈ໋ຍ ກ໊າດ ເຍີຍ ເລີ໌ຍ . ເຢຍ ທສວດ ເສີຍ ເປ໋ນ ອິ​ສະ​ລາ​ເອນ ມ່ຽນ , ເບນ​ຢາ​ມິນ ຝີງ , ມ່າຍ ຮິບ​ລູ ມ່ຽນ ເຍີຍ ດສຢ໊າມ-ເຟີຍ ຮນັ້ງ . ເອີຍ ກັນ ຢິວ​ໄທ ມ່ຽນ ເຍີຍ ເລີ໌ຍ-ຫລັດ ເຢຍ ເຊ ຕົ້ງ ຟາ​ລິ​ສີ ວົ້ວ ເຈົ໊າ ມ່ຽນ .
50003006	ເຢຍ ຢ່າ ຈອມ ໂຮຍ້ວ ໄຫ່ , ຕສູ໊ງ ໂຕສ໋ວ ໂຕະ ຫ່ອຍ ຈິວ-ປາງ . ກ໊ອງ ເຖົາ ເອີຍ ຈ໊ຽນ ເລີ໌ຍ ໂຕສ໋ວ , ເຢຍ ໂຕສ໋ວ ຫອບ ເດສ່ງ , ໄມ້ ມ່າຍ ຕ໋ອງ ຕ້ານ .
50003007	ມປ່າ ຕສິ້ນ ດ່າງ ເຢຍ ຝຸນ ຕສີ່ ຕສິ້ນ ເຍີຍ , ອີ້ ຕສັ່ນ ເຢຍ ເຫວີ່ຍ ກີ​ຕູ່ ຝຸນ ໄມ້ ຕສີ່ ຕສິ້ນ ອ໊ະ .
50003008	ໄມ້ ຕານ ນ້າຍ . ເຢຍ ຝຸນ ຫຍູ່ງໆ ເຊ ໄມ້ ຕສີ່ ຕສິ້ນ ເຫວີ່ຍ ຕຸ໊ ຢຽດ ຫຍູ່ງ ເກົ້າ ຈ໋າຍ ເຈ໋ຍ . ຈ໋າຍ ເຈ໋ຍ ວົ້ວ ຫຍູ່ງ ເຊ ເຢຍ ໄຮ່ ຮິ້ວ ຕຸ໊ ເຢຍ ເຍີຍ ຕສ໊ຽວ ກີ​ຕູ່ ເຢ​ຊູ . ເຢຍ ກວັ່ງ ຫຍູ່ງໆ ຝຸນ ເປ໋ນ ກະນ້າຍ-ກວັ່ງ ເຫວີ່ຍ ຕຸ໊ ກີ​ຕູ່ ,
50003009	ຢ່າ ເຫວີ່ຍ ຕຸ໊ ເຖສົາ ນິ່ນ ຈວັ່ງ ແໝ່ງ ຕສຢັ້ງ . ເຢຍ ກັນ ຢິວ​ໄທ ມ່ຽນ ເຍີຍ ເລີ໌ຍ-ຫລັດ ໂຕສ໋ວ ມປ່າ ໄມ້ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ . ເຢຍ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ເຊ ເຫວີ່ຍ ເຢຍ ສຽນ ກີ​ຕູ່ . ເຊ ຕົ້ງ ທິນ-ຮູ່ງ ກັ້ນ ປຸນ ເຢຍ ຫອບ ນິ່ນ ເຍີຍ ໂຮຍ້ວ ເຫວີ່ຍ ຕສຸ ເຢຍ ສຽນ ກີ​ຕູ່ .
50003010	ເຢຍ ຂູງ ອ໋ອຍ ຮິ້ວ ຕຸ໊ ກີ​ຕູ່ , ຢ່າ ຮິ້ວ ຕຸ໊ ປຸນ ນິ່ນ ນັ່ງ ຕ້າຍ ເຍີຍ ຕົ້ມ ທຈະ , ຢ່າ ມ່າຍ ປ່ວນ ເຖສົາ ນິ່ນ ສ່ຽວ ໂຄ້ວ , ຢ່າ ຮນັ້ງ ນິ່ນ ນໍ ໄຕ່ ,
50003011	ເຫວີ່ຍ ຕສຸ ເຢຍ ມ່າຍ ລ່ຳ ຮນ້ຳ ເຊ ເຢຍ ໄຕ່ ມີ່ງ ມປ່າ ທິນ-ຮູ່ງ ຕສູ໊ງ ອ໋ອຍ ປຸນ ເຢຍ ນັ່ງ ຕ້າຍ .
50003012	ເຢຍ ໄມ້ ເຕສີ໌ຍ ກ໊ອງ ເຢຍ ຕຸ໊ ລິ໌ວ ນ້າຍ ເຕີ໋ຍ ຢຽດ ຕສູ໊ງ . ຢ່າ ໄມ້ ເຕສີ໌ຍ ກ໊ອງ ເຢຍ ຕຸ້ນ ຢຸ້ນ ເດສ່ງ . ເຢຍ ເອຈ່ຍ ທຈະ ຖິວ ຈ໊ຽນ ມີ່ງ ເຫວີ່ຍ ອ໋ອຍ ເຕສ໊າະ ຕຸ໊ ຕສີ້ງ ເຫຍີ່ຍ . ເຊ ເຫວີ່ຍ ນ້າຍ ກີ​ຕູ່ ເຢ​ຊູ ຕສູ໊ງ ເຕສ໊າະ ເຢຍ ດ່າງ , ເປ໋ນ ນິ່ນ ເຍີຍ ໝີ່ ອ໊ະ .
50003013	ກໍ໋-ໂຢ໌ວ ອ່າ , ເຢຍ ໄມ້ ເຕສີ໌ຍ ຝຸນ ເຢຍ ເຕສ໊າະ ຕຸ໊ ໝີ່ ອ໊ະ . ເຢຍ ຂູງ ໂຕສ໋ວ ດຸ ຫຍູ່ງ ຮນັ້ງ . ເຈ໋ຍ ຕ້າຍ ເຍີຍ ສີ່ ເຢຍ ຫລະຄຸ ເດສ່ງ ໝີ່ ອ໊ະ , ຫລົ່ງ ທຈະ ຫູງ ຈ໊ຽນ ວົ້ວ ດ່າງ ມີ່ງ ,
50003014	ແປງ ຕສະ ຖິວ ເຖົາ ເຕສ໊າະ ຕຸ໊ ຕສີ້ງ ເຫຍີ່ຍ ເຍີຍ ຕ໋ອງ , ເຊ ຕົ້ງ ທິນ-ຮູ່ງ ເຫ່ວ ເຢຍ ເຂົາ ກີ​ຕູ່ ເຢ​ຊູ ມີ່ງ ຢຽມ ກູ້ ຫງວ່າຍ ຕຸ໊ ເຍີຍ ຕສີ້ງ ເຫຍີ່ຍ .
50003015	ບົວ ຫາຍ ເຕົ້າ ເອີຍ ລີ່ງ ວ່ວນ ເຍີຍ ເຈົ໊າ ເປ໋ນ ຕົ້ມ ມ່ຽນ ອ໋ອຍ ຕສຸ ມ່າຍ ນ້າຍ ຫຍູ່ງ ໂຮຍ້ວ . ເຊ ກ໊ອງ ມ່າຍ ເຕີ໋ຍ ກັ້ນ ຫຍູ່ງ ຮນ້ຳ , ທິນ-ຮູ່ງ ຕສ່ຽວ ປຸນ ເມີ່ຍ ບົວ ຮິ້ວ ຕຸ໊ ເຊ ກັ້ນ ຫຍູ່ງ ໝີ່ ອ໊ະ .
50003016	ມປ່າ ບົວ ຢັ້ງ ເຢ​ຊູ ເຍີຍ ເຈົ໊າ ເຖົາ ຫາຍ , ອ໋ອຍ ຕສຸ ເອີຍ ຈ໊ຽນ ວົ້ວ ຢັ້ງ .
50003017	ເຢຍ ເຍີຍ ກໍ໋-ໂຢ໌ວ ອ່າ , ເມີ່ຍ ບົວ ອ໋ອຍ ຕສຸ ລົ່ມ ດສ້ອຍ ຕສວດ ເຢຍ ເຍີຍ ຫຍູ່ງ ໂຕສ໋ວ . ຢ່າ ອ໋ອຍ ຕສຸ ຫລົງໆ ໝັ່ງ ກັນ ເຢຍ ບົວ ເຍີຍ ຫຍູ່ງ ໂຕສ໋ວ ວົ້ວ ເຕີ໋ຍ ມ່ຽນ .
50003018	ເຫວີ່ຍ ຕສຸ ເຢຍ ບົ໋ວ ເຕສ໋ຍ ດສຸ່ນ ເມີ່ຍ ບົວ , ອີ້ ຕສັ່ນ ວວມ-ເໝວີ່ຍ ຫລ່ຽວ ຈ໊ຽນ ແອ໋ງ ບົ໋ວ ດສຸ່ນ , ມ່າຍ ມ່ຽນ ທສ້ຳ ເຍີຍ ຫລາຍ ນິ່ນ ບົວ ໂຕສ໋ວ ເຍີຍ ສີ່ ເຊ ໂຕສ໋ວ ກີ​ຕູ່ ເຍີຍ ຕສຽບ ດສັ່ງ ຈ໋າ ເຍີຍ ວິນ-ວັ້ງ .
50003019	ມປ່າ ເຊດ ເມວີ໌ຍ ນິ່ນ ບົວ ຕສູ໊ງ ຕສຸ ໝຽດ ເຫວີ່ຍ ຕສຸ ນິ່ນ ບົວ ເຍີຍ ຕສ້ຽນ ເຊ ນິ່ນ ບົວ ກັ້ນ ເຍີຍ ກະເຊຍ . ຫອບ ຕສຸ ໄຍ້ ເຍີຍ ສີ່ ຕ໋າວ ດສ໋ວນ ນິ່ນ ບົວ ຕໍ້ ຕ້າຍ ໂຕສ໋ວ ເມ່ງ ເຕົ້າ . ນິ່ນ ບົວ ຂູງ ຮນ້ຳ ເຖົາ ປ້າມ ເກນ ເຍີຍ ເຈົ໊າ ຮນັ້ງ .
50003020	ມປ່າ ບົວ ໂຕສ໋ວ ທິນ-ຕ້ອງ ເຍີຍ ແປະ ຝີງ ຢ່າ ຕສົ໊ວ ຈ໊ຽນ ບົວ ເຍີຍ ໂອຈ໋ວ ຕສ໊ຽວ ຢຽມ ວົ້ວ ທິນ-ຕ້ອງ ຕ້າຍ , ເຊ ຕສ໊ຽວ ເຢ​ຊູ ກີ​ຕູ່ .
50003021	ນິ່ນ ອ໋ອຍ ຫລົ່ງ ນິ່ນ ເຍີຍ ຕົ້ມ ທຈະ , ຕົ້ງ ນິ່ນ ຫລົ່ງ ປຸນ ໝ່ານ ໝວດ ຢຽມ ນິ່ນ ເຍີຍ ປົ໌ວ-ເດ໊ຍ ເຍີຍ ຕົ້ມ ທຈະ , ເຕສ໊າະ ບົວ ເມົາ ໄຫ່ , ໄຮ່ ໄຕ່ ເຍີຍ ຊິນ ກ໊ອຍ ຢ່ຽນ ຕສ່ຽວ ຮນັ້ງ ນິ່ນ ອຈັງ-ຫລ່າງ ເຍີຍ ຊິນ ນໍ .
50004001	ເຢຍ ເຍີຍ ກໍ໋-ໂຢ໌ວ ອ່າ , ເຢຍ ຕສະເກ້ງ ຮນ້ຳ ໄຫ່ , ຈັ໋ງ ໄຫ່ ເມີ່ຍ ບົວ . ເມີ່ຍ ບົວ ປຸນ ເຢຍ ອະເຮນີ້ຍ , ປຸນ ເຢຍ ອອນ-ເຫລາະ ໄຫ່ . ທສຽນ ຮນ້ຳ ເຍີຍ ກໍ໋-ໂຢ໌ວ ອ່າ , ຮນັ້ງ ໜ່າຍ ເມີ່ຍ ບົວ ອ໋ອຍ ຕສຸ ເຂົາ ວ້ວນ ຕສ໊ຽວ .
50004002	ເຢຍ ໂທ້ ! ຢູ​ໂອ​ເດຍ ເຖສົາ ສິນ​ທິ​ເຄ , ເມີ່ຍ ບົວ ອີ ເຕົ້າ ອ໋ອຍ ຕສຸ ເຂົາ ຕສ໊ຽວ ຫອບ ຟິມ ຕົ້ງ ເອີ໋ຍ .
50004003	ຕສຽບ ຕສົ໊ວະ ຈວັ່ງ ກົງ ໂຕສ໋ວ ເຍີຍ ຕ່ອຍ ອ້າ ! ເຢຍ ຢ່າ ໂທ້ ເມີ່ຍ ເຖງ ນ້າຍ ເຕີ໋ຍ ອີ ເຕົ້າ ມເຊັຍ ຕອນ , ເຫວີ່ຍ ຕສຸ ນິ່ນ ບົວ ເຖສົາ ເຢຍ ທຈະ ໂຕສ໋ວ ຄູ້ ຝຽນ ເຍີຍ ກົງ , ແອ໋ງ ມ່າຍ ເຄນ​ເມນ ເຖສົາ ເຕສ່ງ ເອຈ່ຍ ເຍີຍ ຈວັ່ງ ກົງ ໂຕສ໋ວ ເຍີຍ ມ່ຽນ , ຕົ້ງ ມ່າຍ ບົ໋ວ ຝາວ ຈ໊ຽນ ຕສຢັ້ງ ແໝ່ງ ຕານ .
50004004	ເມີ່ຍ ບົວ ອ໋ອຍ ຕສຸ ເຂົາ ຕສ໊ຽວ ເຢ​ຊູ ຕສັ່ນໆ ມ່າຍ ອອນ-ເຫລາະ . ເຢຍ ແອ໋ງ ກ໊ອງ ດສຸ່ນ , ອ໋ອຍ ຕສຸ ອອນ-ເຫລາະ ມ່າະ !
50004005	ອ໋ອຍ ຕສຸ ປຸນ ມ່ຽນ ເຕສັ໊ຍ ຕຸ໊ ເມີ່ຍ ບົວ ໂຕສ໋ວ ໂຮຍ້ວ ສ່ວນ ເຍີຍ ມ່ຽນ . ຕສ໊ຽວ ຢຽມ ຟັດ ອ໊ະ .
50004006	ໄມ້ ຕູ໋ງ ເຫວີ່ຍ ຫາຍ ຫຍູ່ງ ກວ໋າ ໂຮຍ້ວ . ອ໋ອຍ ຕສຸ ເຫວີ່ຍ ຫຍູ່ງໆ ສີ່ ເຕົ໋າ ເກົ໋າ ໂຈ້ວ ທິນ-ຮູ່ງ , ແລ໌ງ ຕສີ້ງ ທິນ-ຮູ່ງ , ເອີຍ ເມີ່ຍ ບົວ ຖຈຽມ ຫລົ່ງ ເຍີຍ ໂທ້ ນິ່ນ ເຖງ .
50004007	ທິນ-ຮູ່ງ ເຍີຍ ແປ້ງ ອອນ , ຕົ້ງ ປ້າມ ມ່ຽນ ຕສູ໊ງ ຮນ້ຳ ໄມ້ ຕສ່າຍ ເຍີຍ ແປ້ງ ອອນ , ຕສ່ຽວ ເປວ ຈ໊ຽນ ເມີ່ຍ ບົວ ເຍີຍ ໂຮຍ້ວ ເຖສົາ ຮນ້ຳ ເຍີຍ ເຈົ໊າ , ເຫວີ່ຍ ຕສຸ ເມີ່ຍ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ .
50004008	ເຢຍ ເຍີຍ ກໍ໋-ໂຢ໌ວ ອ່າ , ເຢຍ ແອ໋ງ ກ໊ອງ ເຕີ໋ຍ ເຊດ ເມວີ໌ຍ ຫວ່າ . ຫາຍ ຫຍູ່ງ ຕສຽນ ເຍີຍ , ຫອບ ຕສຸ ທ່າຍ ເຍີຍ , ແປ້ງ ຟິມ ເຍີຍ , ທສີງ-ເດສ່ງ ເຍີຍ , ຫອບ ຕສຸ ຮນ້ຳ ເຍີຍ , ເມ່ງ ເຕົ້າ ຫລົງ ເຍີຍ , ນ້າຍ ເຕີ໋ຍ ຫລົງ ໄຫ່ , ຫອບ ຕສຸ ເທສງ ເຍີຍ ຢຽດ ຕສູ໊ງ ອ໋ອຍ ຕສຸ ຕສັ໋ນ ຈ໊ຽນ ໂຮຍ້ວ .
50004009	ເຢຍ ອຈ໋າວ ເມີ່ຍ ບົວ ໂຫະ ລິ໌ວ ຢ່າ ປຸນ ເມີ່ຍ ບົວ ຕຸ໊ ຕສິ໊ບ ເຍີຍ , ຕົ້ງ ເມີ່ຍ ບົວ ໄຮ໌ ເຢຍ ກ໊ອງ , ຢ່າ ປວັດ ເຢຍ ໂຕສ໋ວ ເຍີຍ ຫຍູ່ງໆ , ເມີ່ຍ ບົວ ອ໋ອຍ ຕສຸ ເອີຍ ຈ໊ຽນ ໂຕສ໋ວ . ຮນັ້ງ ໜ່າຍ , ເຖສີຍ ແປ້ງ ອອນ ເຍີຍ ທິນ-ຮູ່ງ ຕສ່ຽວ ເຖສົາ ເມີ່ຍ ບົວ ຢຽມ ອ໊ະ .
50004010	ຕສ໊ຽວ ປຸນ ເຢຍ ຕສະເກ້ງ ອອນ-ເຫລາະ ໄຫ່ ເຫວີ່ຍ ຕສຸ ແອກ໊ະ ເລົ່າ ເຕີ໋ຍ ມປ່າ ອີ້ ຕສັ່ນ ເມີ່ຍ ບົວ ແອ໋ງ ຈັ໋ງ ເຖົາ ເຢຍ . ເຢຍ ໄມ້ ເຕສີ໌ຍ ກ໊ອງ ເມີ່ຍ ບົວ ໄມ້ ຈັ໋ງ , ເຊ ເມີ່ຍ ບົວ ໄມ້ ມ່າຍ ຖຈັງ ປຸນ ເຢຍ ຮິ້ວ ຮນັ້ງ .
50004011	ເຢຍ ຢ່າ ໄມ້ ເຕສີ໌ຍ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ເຢຍ ຖຈຽມ ຕສຸ ຫາຍ ຫຍູ່ງ . ເຢຍ ໂຫະ ລິ໌ວ ຕສ່ຽວ ຮິ້ວ ຕຸ໊ ໄມ້ ກຸ໊ນ ມ່າຍ ທສ້ຳ ໄຟ ໂຕສະ ເຢຍ ປວັ໊ງ ໂຮຍ້ວ ອ໊ະ .
50004012	ເຢຍ ຮິ້ວ ຕຸ໊ ປວັ້ງ ຕັ໋ງ-ໂຕ້ວ ເຍີຍ ຕສຢັ້ງ ໂຫ່ , ຢ່າ ຮິ້ວ ຕຸ໊ ປວັ້ງ ມ່າຍ ບ່ຽນ ເຍີຍ ຕສຢັ້ງ ໂຫ່ . ເຢຍ ໂຫະ ລິ໌ວ ຕສ່ຽວ ຮິ້ວ ຕຸ໊ ຫາຍ ຕສັ່ນ , ຢຽມ ຫາຍ ເດົາ , ຕຸ໊ ຫຍັ່ນ ເປ໊ວ ໄຟ ໂຮຍ້ວ ເຊຍ ຈ໊ຽນ ຢຽມ , ມ່າຍ ເຕສ່ງ ໄຟ ໄມ້ ເກົ໋າ ຫລົ່ງ , ເຢຍ ປວັ໊ງ ໂຮຍ້ວ ອ໊ະ .
50004013	ກີ​ຕູ່ ປຸນ ເຢຍ ມ່າຍ ທຈະ , ຫຍູ່ງໆ ເຢຍ ຕສ່ຽວ ໂຕສ໋ວ ຕຸ໊ ອ໊ະ .
50004014	ມປ່າ ເຢຍ ມ່າຍ ຂວນ ນ່ານ ເຍີຍ ຕສຢັ້ງ ໂຫ່ ເມີ່ຍ ບົວ ເຖງ ເຢຍ , ນ້າຍ ເຊ ຫລົງ ໄຫ່ ອ໊ະ .
50004015	ເມີ່ຍ ບົວ ຟີ​ລິບ​ພອຍ ມ່ຽນ ຮິ້ວ ຕຸ໊ ເຢຍ ເຈ໌ຍ ກອນ ຕສຸ້ນ ຄູ້ ຝຽນ , ທສວດ ມາ​ຊີ​ໂດ​ເນຍ ວົ້ວ ຕສັ່ນ ໄມ້ ມ່າຍ ກັ້ນ ນອມ ຈິວ-ປາງ ຝູງ ເຢຍ ຫລົ່ງ ເປັຍ ຫລົ່ງ ທສວດ ເຍີຍ ຍ່ານ , ຂູງ ເມີ່ຍ ບົວ ກັ້ນ ເຍີຍ ຮນັ້ງ .
50004016	ເຢຍ ຢຽມ ເທ​ສະ​ໂລ​ນິ​ກາ ວົ້ວ ຕສັ່ນ ເຢຍ ຖຈຽມ ຕສຸ ເຍີຍ ເມີ່ຍ ບົວ ຈຸ໋ຍ ຕ້າຍ ໄມ້ ເຕສີ໊ຍ ຢຽດ ດສຸ່ນ .
50004017	ເຢຍ ຢ່າ ໄມ້ ເຕສີ໌ຍ ຂູງ ອ໋ອຍ ຕສິ໊ບ ເມີ່ຍ ບົວ ເຍີຍ ຕສີ້ງ ເຫຍີ່ຍ . ເຢຍ ອ໋ອຍ ເມີ່ຍ ບົວ ເຍີຍ ແຕສ໊ະ-ຕານ ຕຸ໊ ເຫລີ່ຍ ຕສິ້ນ ທສ້ຳ ຈ໊ຽນ ຝາວ .
50004018	ເມີ່ຍ ບົວ ຝູງ ຕ້າຍ ເຍີຍ ກະນ້າຍ ເຢຍ ຕຸ໊ ຕສິ໊ບ ດສ້ອຍ ໝີ່ ອ໊ະ , ຕສູ໊ງ ເກົ້າ ທສ້ຳ . ເອ​ປາ​ໂຟ​ດິ​ທັດ ຕໍ້ ເມີ່ຍ ບົວ ຈຸ໋ຍ ເຍີຍ ຕສີ້ງ ເຫຍີ່ຍ ເຖົາ , ເຢຍ ຖຈຽມ ຫລົ່ງ ເຍີຍ ຕສ່ຽວ ເກົ໋າ ເດສ່ງ ອ໊ະ . ເມີ່ຍ ບົວ ເຍີຍ ກະນ້າຍ ເຊ ຮນັ້ງ ເຕສ່ຍ ເຍີຍ ກະນ້າຍ ນໍ , ທິນ-ຮູ່ງ ໄຮ໌ ດາງ ເຍີຍ ຕສ່ຽວ ອະເຮນີ້ຍ ຕສິ໊ບ .
50004019	ເຢຍ ເຍີຍ ທິນ-ຮູ່ງ ມ່າຍ ດສ້ອຍ ຫຍູ່ງໆ . ເມີ່ຍ ບົວ ຖຈຽມ ຕສຸ ເຍີຍ ຢຽດ ຕສູ໊ງ , ຕສິ໋ວ ນິ່ນ ມ່າຍ ເຍີຍ ນິ່ນ ຕສ່ຽວ ຫລົ່ງ ກີ​ຕູ່ ເຢ​ຊູ ເຖສີຍ ປຸນ ເມີ່ຍ ບົວ .
50004020	ບົວ ອ໋ອຍ ຕສຸ ຢຽດ ລິ໌ວ ເທສງ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
50004021	ໂທ້ ບົ໋ວ ສຽນ ກີ​ຕູ່ ເຢ​ຊູ ເຍີຍ ຕສວັ໋ງ ມ່ຽນ ເຢຍ ຈັ໋ງ ເຖົາ ນິ່ນ ບົວ . ເຖສົາ ເຢຍ ຢຽມ ນ້າຍ ເຍີຍ ຕສວັ໋ງ ກໍ໋-ໂຢ໌ວ ຢ່າ ຈັ໋ງ ເຖົາ ນິ່ນ ບົວ .
50004022	ຢຽດ ຕສວັ໋ງ ສຽນ ກີ​ຕູ່ ເຍີຍ ມ່ຽນ , ເຫລ່ງ ເຈີ໊ຍ ໂລ​ມາ ຮູ່ງ ເຍີຍ ເປຢົ໊າ ຕສົງ ວົ້ວ ເຕີ໋ຍ , ຢ່າ ຈັ໋ງ ເຖົາ ເມີ່ຍ ບົວ .
50004023	ໂທ້ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ປຸນ ເມີ່ຍ ບົວ .
51001001	ເຢຍ , ເປົາ​ໂລ , ເອີຍ ທິນ-ຮູ່ງ ເຍີຍ ເອີ໋ຍ , ໂຕສ໋ວ ກີ​ຕູ່ ເຢ​ຊູ ເຍີຍ ກົງ-ໂຕສ້ . ເຢຍ ເຖສົາ ບົວ ເຍີຍ ກໍ໋-ໂຢ໌ວ , ທິ​ໂມ​ໄທ ,
51001002	ເຟ້ຍ ຝຽນ ປຸນ ເມີ່ຍ ບົວ ຢຽມ ໂຄ​ໂລ​ສີ ຕສີ້ງ , ທິນ-ຮູ່ງ ເຍີຍ ມ່ຽນ , ຕົ້ງ ຕສຽບ ຕສົ໊ວະ ເຍີຍ ສຽນ ກີ​ຕູ່ ເຍີຍ ກໍ໋-ໂຢ໌ວ . ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
51001003	ເຢຍ ບົວ ຫາຍ ຕສັ່ນ ເຖງ ເມີ່ຍ ບົວ ເຕົ໋າ ເກົ໋າ , ເຢຍ ບົວ ຕສັ່ນໆ ແລ໌ງ ຕສີ້ງ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ເຕຍ , ທິນ-ຮູ່ງ ,
51001004	ເຫວີ່ຍ ຕສຸ ເຢຍ ບົວ ໄຮ໌ ກ໊ອງ ເມີ່ຍ ບົວ ສຽນ ຫລົງ ກີ​ຕູ່ ເຢ​ຊູ ຢ່າ ຮນ້ຳ ທິນ-ຮູ່ງ ເຍີຍ ຕສວັ໋ງ ມ່ຽນ .
51001005	ຄູ້ ຝຽນ ເຍີຍ ຕສຽນ ໂຕ໌ ເຖົາ ເມີ່ຍ ບົວ ໜ່າຍ ວົ້ວ ຕສັ່ນ , ເມີ່ຍ ບົວ ໄຮ໌ ກ໊ອງ ຄູ້ ຝຽນ ມ່າຍ ລ່ຳ ຮນ້ຳ ເຫວີ່ຍ ເມີ່ຍ ບົວ ຊຽວ ຈ໊ຽນ ວົ້ວ ທິນ-ຕ້ອງ . ເຫວີ່ຍ ນ້າຍ ເມີ່ຍ ບົວ ຖສີງ ຕ້າຍ ສຽນ ຫລົງ ຢ່າ ຮນ້ຳ ມ່ຽນ .
51001006	ນ້າຍ ຄູ້ ຝຽນ ມ່າຍ ມ່ຽນ ທສ້ຳ ເຍີຍ ສຽນ ຢ່າ ຫຮຢາງ ຈ໊ຽນ ມີ່ງ ປວັ໊ງ ລູ່ງ ເດ໊ຍ , ຮນັ້ງ ຢຽມ ເມີ່ຍ ບົວ ບຸດົ໋ງ , ເມີ່ຍ ບົວ ໄຮ໌ ລິ໌ວ ຄູ້ ຝຽນ ວົ້ວ ຮນອຍ ຢ່າ ເມ່ງ ແປະ ທິນ-ຮູ່ງ ເຍີຍ ເອນ ຕສະເກ້ງ ຮນັ້ງ ຫາຍ ນໍ .
51001007	ເມີ່ຍ ບົວ ຮິ້ວ ທິນ-ຮູ່ງ ເຍີຍ ເອນ ເຊ ເມີ່ຍ ບົວ ຢຽມ ເອ​ປາ​ຟາ ໂຫະ ຕ້າຍ . ເອ​ປາ​ຟາ ເຊ ເຢຍ ບົວ ຮນ້ຳ ໄຫ່ ຈວັ່ງ ໂຕສ໋ວ ໂປວ ເຍີຍ ມ່ຽນ , ຕສຽບ ຕສົ໊ວະ ເຍີຍ ໂຕສ໋ວ ກີ​ຕູ່ ເຍີຍ ກົງ ເຫວີ່ຍ ເຖງ ເຢຍ ບົວ .
51001008	ນິ່ນ ຢ່າ ບົ໋ວ ເຢຍ ບົວ , ສີງ ລີ່ງ ປຸນ ເມີ່ຍ ບົວ ຕສະເກ້ງ ຮນ້ຳ ມ່ຽນ .
51001009	ເຫວີ່ຍ ນ້າຍ , ຢຽມ ເຢຍ ບົວ ໄຮ໌ ລິ໌ວ ເມີ່ຍ ບົວ ເຍີຍ ເຈົ໊າ-ໂຫລ່ວ ວົ້ວ ຮນອຍ , ເຢຍ ບົວ ໄມ້ ຕີ້ງ ລ່ຽວ ເຍີຍ ເຫວີ່ຍ ເມີ່ຍ ບົວ ເຕົ໋າ ເກົ໋າ , ໂທ້ ທິນ-ຮູ່ງ ປຸນ ເມີ່ຍ ບົວ ມ່າຍ ຢຽມ ສີງ ລີ່ງ ຕ້າຍ ເຍີຍ ທສົງ-ເມ່ງ ເຖສົາ ໂຮຍ້ວ-ຕສ້ອຍ ໄຮ່ ຮິ້ວ ເດສ່ງ ທິນ-ຮູ່ງ ເຍີຍ ຕສະເອີ໋ຍ .
51001010	ເມີ່ຍ ບົວ ຢຽມ ເສີຍ ຕສັ່ງ ຕສ່ຽວ ໂຕສ໋ວ ຜຸຍ ຕສ໊ຽວ , ຢ່າ ຕສັ່ນໆ ໂຕສ໋ວ ຫອບ ນິ່ນ ເຍີຍ ໂຮຍ້ວ , ໄຮ່ ໂຕສ໋ວ ຕຸ໊ ຫຍູ່ງໆ ຄູ້ ສີ່ , ຢ່າ ຢຽດ ເຕສີຍ ຮິ້ວ ຕຸ໊ ທິນ-ຮູ່ງ .
51001011	ໂທ້ ທິນ-ຮູ່ງ ຫລົ່ງ ນິ່ນ ອຈັງ-ຫລ່າງ ເຍີຍ ທຈະ ປຸນ ເມີ່ຍ ບົວ ຢຽມ ຫຍູ່ງໆ ສີ່ ມ່າຍ ທຈະ ເຮ້ນ ເຈ໌ຍ ຕ້າຍ , ເມີ່ຍ ບົວ ຕສ່ຽວ ມ່າຍ ໜ່ອຍ ເຕ໊ຍ ຕຸ໊ ໝ່ານ ສີ່ , ຢ່າ ອຈຽນ-ໂຢ້ວ ເຍີຍ
51001012	ແລ໌ງ ຕສີ້ງ ຕສັ່ງ ເຕ໋ຍ ເຫວີ່ຍ ຕສຸ ນິ່ນ ປຸນ ເມີ່ຍ ບົວ ຜຸຍ ຕຸ໊ ເຖສົາ ນິ່ນ ເຍີຍ ມ່ຽນ ມ່າຍ ປ່ວນ ຢຽມ ນິ່ນ ອຈັງ ໄຫ່ ເຍີຍ ກົ໊ວະ .
51001013	ທິນ-ຮູ່ງ ໂອຈ໋ວ ບົວ ເລີ່ຍ ດຸ໊ດ ຫຮມວັງ ເຍີຍ ທຈະ , ຊຸ້ຍ ເປັຍ ນິ່ນ ຕອນ-ຮນ້ຳ ເຍີຍ ກົ໊ວະ .
51001014	ນິ່ນ ເຍີຍ ຕອນ ຕສົວະ ບົວ ດສ໋ວນ ຕ້າຍ , ເຊ ນິ່ນ ກວັ່ງ ບົວ ເຍີຍ ຕສຸ໌ຍ .
51001015	ເຢ​ຊູ ເຊ ຕົ້ງ ໝັ່ງ ໄມ້ ປວັດ ເຍີຍ ທິນ-ຮູ່ງ ເຍີຍ ຝັງ ເຕສີ໊ຍ . ນິ່ນ ໂຕສ໋ວ ທິນ-ຮູ່ງ ເຍີຍ ຕອນ-ໂຮລ ຢ່າ ເກົ້າ ໂຮລ ເຈ໋ຍ ເຕສີ໋ຍ ຕ້າຍ ເຍີຍ ໝ່ານ ໝວດ .
51001016	ທິນ-ຮູ່ງ ຫລົ່ງ ນິ່ນ ເຕສີ໋ຍ ຢຽມ ລູ່ງ ຢຽມ ເດົາ ເຍີຍ ໝ່ານ ໝວດ ຕ້າຍ , ໄມ້ ກຸ໊ນ ໝັ່ງ ຕຸ໊ ປວັດ ເຍີຍ ໄຟ ໝັ່ງ ໄມ້ ປວັດ ເຍີຍ , ຢຽມ ດ໊າມ-ລູ່ງ ເຕສວີ໌ຍ ເຫວີ່ຍ ເຍີຍ , ໂຕສ໋ວ ຕສ໊ຽວ ເຍີຍ , ມ່າຍ ຫລີ່ງ ມ່າຍ ທຈະ ເຍີຍ . ທິນ-ຮູ່ງ ຫລົ່ງ ນິ່ນ ເຍີຍ ຕອນ ເຕສີ໋ຍ ໝ່ານ ໝວດ ຕ້າຍ ຢ່າ ເຕສີ໋ຍ ຕ້າຍ ເຫວີ່ຍ ນິ່ນ .
51001017	ເຢ​ຊູ ຢຽມ ດ່າງ ໝ່ານ ໝວດ . ຢຽດ ຕສູ໊ງ ຢ່າ ປັ່ງ ນິ່ນ ມ່າຍ ຢຽດ ເຫຍີ່ຍ .
51001018	ນິ່ນ ໂຕສ໋ວ ຊິນ ເຍີຍ ມອກ໊ອງ , ເຊ ຕົ້ງ ຈິວ-ປາງ ເຍີຍ ມອກ໊ອງ , ຢ່າ ໂຕສ໋ວ ກອນ ປຸນ ຊິນ ຕສຢັ້ງ ຈ໊ຽນ . ນິ່ນ ຕົ້ງ ໄຕ່ ມີ່ງ ແອ໋ງ ນັ່ງ ຕ້າຍ ເຍີຍ ຕ້າວ ເຕົ້າ , ເຫວີ່ຍ ປຸນ ນິ່ນ ຢຽມ ໝ່ານ ໝວດ ໂຕສ໋ວ ຕະຢ໊ຽດ .
51001019	ເຫວີ່ຍ ຕສຸ ທິນ-ຮູ່ງ ກັ້ນ ຕີ່ງ ປຸນ ນິ່ນ ເຍີຍ ຕອນ ມ່າຍ ທິນ-ຮູ່ງ ກັ້ນ ເຍີຍ ຟຽມ-ຝີງ ຕຸ້ນ ຢຸ້ນ ເດສ່ງ ,
51001020	ຢ່າ ຫລົ່ງ ນິ່ນ ປຸນ ໝ່ານ ໝວດ ເຖສົາ ນິ່ນ ຫອບ ໂຮຍ້ວ , ໄມ້ ກຸ໊ນ ຢຽມ ລູ່ງ ຢຽມ ເດົາ ເຍີຍ . ນິ່ນ ຫລົ່ງ ນິ່ນ ເຍີຍ ຕອນ ຢຽມ ຕສຽບ ດສັ່ງ ຈ໋າ ຫລ່ຽວ ທສວດ ເຍີຍ ດສຢ໊າມ ປຸນ ໝ່ານ ໝວດ ເຖສົາ ນິ່ນ ຫອບ ຕ້າຍ ມ່າຍ ແປ້ງ ອອນ .
51001021	ຕສິ້ນ ດ່າງ ເມີ່ຍ ບົວ ໂຕສ໋ວ ເຍີຍ ເຖສົາ ຮນ້ຳ ເຍີຍ ຫວ່າຍ ສີ່ ປຸນ ເມີ່ຍ ບົວ ເລີ່ຍ ທິນ-ຮູ່ງ ໂກ , ເຖສົາ ນິ່ນ ໂຕສ໋ວ ວິນ-ວັ້ງ ໝີ່ ອ໊ະ .
51001022	ມປ່າ ອີ້ ຕສັ່ນ ທິນ-ຮູ່ງ ປຸນ ເມີ່ຍ ບົວ ເຖສົາ ນິ່ນ ຫອບ ໂຮຍ້ວ ເຊ ເຫວີ່ຍ ກີ​ຕູ່ ເຍີຍ ອໍ໊ ຊິນ ຕສຸ ໄຕ່ , ເຫວີ່ຍ ຕໍ້ ເມີ່ຍ ບົວ ມີ່ງ ຢຽມ ທິນ-ຮູ່ງ ເຍີຍ ດສະຮມຽນ ທສີງ-ເດສ່ງ ເຍີຍ , ໄມ້ ມ່າຍ ຫວຸຍ , ໄມ້ ມ່າຍ ຕ໋ອງ ຕ້ານ .
51001023	ມປ່າ ເມີ່ຍ ບົວ ອ໋ອຍ ຕສຸ ກັນ ຫລົງ ເມີ່ຍ ບົວ ສຽນ ເຍີຍ ໂຕ໌ , ຫລຽບ ກອນ-ໂດ໊ະ ວ້ວນ , ຢ່າ ໄມ້ ຕູ໋ງ ປູ໋ງ ກວັ່ງ ຕົ້ງ ປຸນ ເມີ່ຍ ບົວ ມ່າຍ ລ່ຳ ຮນ້ຳ ເຍີຍ ຄູ້ ຝຽນ . ນ້າຍ ເຊ ເມີ່ຍ ບົວ ໄຮ໌ ເຍີຍ ຄູ້ ຝຽນ . ນ້າຍ ຄູ້ ຝຽນ ຕສູ໊ງ ຕສຸ້ນ ປວັ໊ງ ລູ່ງ ເດ໊ຍ ປຸນ ໝ່ານ ມ່ຽນ ໝວັງ . ເຢຍ , ເປົາ​ໂລ , ຢ່າ ໂຕສ໋ວ ຄູ້ ຝຽນ ເຍີຍ ໂປວ .
51001024	ອີ້ ຕສັ່ນ ເຢຍ ອອນ-ເຫລາະ ໄຫ່ ເຫວີ່ຍ ຕສຸ ເຢຍ ຕຸ໊ ເຫວີ່ຍ ເມີ່ຍ ບົວ ສ່ຽວ ໂຄ້ວ . ກີ​ຕູ່ ເຫວີ່ຍ ນິ່ນ ເຍີຍ ຊິນ , ຕົ້ງ ຈິວ-ປາງ , ສ່ຽວ ໂຄ້ວ . ເຢຍ ເຍີຍ ຊິນ ສ່ຽວ ໂຄ້ວ ເຊ ເຫວີ່ຍ ເຖງ ກີ​ຕູ່ ສ່ຽວ ເຍີຍ ໂຄ້ວ ຕຸ້ນ ຢຸ້ນ ເດສ່ງ .
51001025	ທິນ-ຮູ່ງ ພ້າຍ ເຢຍ ໂຕສ໋ວ ຈິວ-ປາງ ເຍີຍ ໂປວ , ປຸນ ເຢຍ ມ່າຍ ນ້າຍ ຫຍູ່ງ ກົງ ໂຕສ໋ວ ເຫວີ່ຍ ເຖງ ເມີ່ຍ ບົວ . ເຢຍ ໂຕສ໋ວ ເຍີຍ ກົງ ເຊ ອ໋ອຍ ຕສຸ ຕສຸ້ນ ທິນ-ຮູ່ງ ເຍີຍ ໂຕ໌ ດສ້ອຍ ເດສ່ງ .
51001026	ນ້າຍ ໂຕ໌ ເຊ ຕສິ້ນ ດ່າງ ໝ່ານ ໂກ໊ວ ໝ່ານ ຕ່ອຍ ທິນ-ຮູ່ງ ໄມ້ ແກ້ງ ປຸນ ບຢ໋າງ ຢ້າງ ມປ່າ ອີ້ ຕສັ່ນ ບຢ໋າງ ຢ້າງ ທສວດ ຕ້າຍ ປຸນ ນິ່ນ ເຍີຍ ມ່ຽນ ຮິ້ວ .
51001027	ທິນ-ຮູ່ງ ເຍີຍ ຕສະເອີ໋ຍ ເຊ ອ໋ອຍ ປຸນ ນິ່ນ ເຍີຍ ມ່ຽນ ຮິ້ວ ຕຸ໊ ນ້າຍ ໄມ້ ແກ້ງ ບຢ໋າງ ຢ້າງ ເຍີຍ ສີ່ ດົ່ງ ຫາຍ ຈ໋າຍ , ດົ່ງ ຫາຍ ອຈັງ-ຫລ່າງ , ຢ່າ ອ໋ອຍ ປິ໋ວ ເມ່ງ ປຸນ ຝີງໆ ຈັ໋ນ ຮິ້ວ . ນ້າຍ ໄມ້ ແກ້ງ ບຢ໋າງ ຢ້າງ ເຍີຍ ສີ່ ຕົ້ງ ນ້າຍ ອ໊ະ . ກີ​ຕູ່ ຢຽມ ເມີ່ຍ ບົວ ກະຍົ໌ວ , ເຊ ປຸນ ເມີ່ຍ ບົວ ມ່າຍ ລ່ຳ ຮນ້ຳ ອ໋ອຍ ຕຸ໊ ປ່ວນ ທິນ-ຮູ່ງ ເຍີຍ ອຈັງ-ຫລ່າງ .
51001028	ເຢຍ ບົວ ຕສ່ຽວ ຕສຸ້ນ ກີ​ຕູ່ ເຍີຍ ເຈົ໊າ ປຸນ ຕສວັ໋ງ ມ່ຽນ ໝວັງ . ເຢຍ ບົວ ຫລົ່ງ ຫຍູ່ງໆ ທສົງ-ເມ່ງ ຂວິນ ມ່ຽນ , ອຈ໋າວ ມ່ຽນ ເຫວີ່ຍ ປຸນ ເຕົ້າໆ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ຕສ່ຽວ ຕໍ້ ນິ່ນ ບົວ ເຖົາ ທິນ-ຮູ່ງ ເຍີຍ ດສະຮມຽນ ຕຸ້ນ ຢຸ້ນ ເດສ່ງ .
51001029	ເຫວີ່ຍ ນ້າຍ ເຢຍ ໂຕສ໋ວ ກົງ ໂຄ້ວ , ຫລົ່ງ ເດສ່ງ ກີ​ຕູ່ ປຸນ ເຍີຍ ທຈະ , ຕົ້ງ ຕສັ່ນໆ ຢຽມ ເຢຍ ເຍີຍ ໂຮຍ້ວ ໂຕສ໋ວ ກົງ ເຍີຍ ທຈະ .
51002001	ເຢຍ ອ໋ອຍ ເມີ່ຍ ບົວ ຮິ້ວ ຕຸ໊ ເຢຍ ເຫວີ່ຍ ເມີ່ຍ ບົວ ເຖສົາ ເລົາ​ດີ​ເຊຍ ມ່ຽນ ເຖສົາ ຢຽດ ຕສູ໊ງ ໄມ້ ປວັດ ເຈ໋ຍ ເຢຍ ເຍີຍ ຮມຽນ ເຍີຍ ມ່ຽນ ໂຕສ໋ວ ກົງ ດົ່ງ ຫາຍ ໂຄ້ວ .
51002002	ເຢຍ ຮນັ້ງ ນ້າຍ ນໍ ໂຕສ໋ວ ເຫວີ່ຍ ເຖງ ນິ່ນ ບົວ ຕສູ໋ງ ທຈະ , ຫອບ ຟິມ ຕົ້ງ ເອີ໋ຍ ເຍີຍ ລ່ານ ຮນ້ຳ ລ່ານ , ຕສ່ຽວ ປຸນ ນິ່ນ ບົວ ໄຮ່ ສຽນ ຕີ່ງ , ຕສະເກ້ງ ເປັຍ ໂຮຍ້ວ ເດສ່ງ , ຮິ້ວ ຕຸ໊ ທິນ-ຮູ່ງ ປຸນ ບຢ໋າງ ຢ້າງ ທສວດ ຕ້າຍ ເຍີຍ ສີ່ , ເຊ ກີ​ຕູ່ ກັ້ນ .
51002003	ທິນ-ຮູ່ງ ຈ໋າຍ ເຍີຍ ທສົງ-ເມ່ງ ເຖສົາ ໂຮຍ້ວ-ຕສ້ອຍ ຢ່າ ເກມ ຈ໊ຽນ ຢຽມ ກີ​ຕູ່ ກະຍົ໌ວ .
51002004	ເຢຍ ຮນັ້ງ ນ້າຍ ນໍ ກ໊ອງ ເຫວີ່ຍ ໄມ້ ປຸນ ດສຸ້ຍ ບຢ່າງ ເຍີຍ ມ່ຽນ ກ໊ອງ ຄູ່ ໝວັງ ເຍີຍ ຫວ່າ ດົ໊ວ ເມີ່ຍ ບົວ .
51002005	ເຫວີ່ຍ ຕສຸ ໄມ້ ກຸ໊ນ ເຢຍ ເຍີຍ ຊິນ ໄມ້ ເຖສົາ ເມີ່ຍ ບົວ ຢຽມ , ເຢຍ ເຍີຍ ໂຮຍ້ວ ເຖສົາ ເມີ່ຍ ບົວ ຢຽມ ເຍີຍ . ປວັດ ເມີ່ຍ ບົວ ຢຽມ ຕຸ໊ ຊູງ-ຊ້າງ ເຍີຍ ຢ່າ ສຽນ ວ້ວນ ກີ​ຕູ່ , ເຢຍ ຕສ່ຽວ ອະເຮນີ້ຍ ເຍີຍ .
51002006	ເຫວີ່ຍ ນ້າຍ , ເມີ່ຍ ບົວ ຮນັ້ງ ຫາຍ ນໍ ຕສິ໊ບ ລິ໌ວ ກີ​ຕູ່ ເຢ​ຊູ ໂຕສ໋ວ ຕສ໊ຽວ , ຕສ່ຽວ ອ໋ອຍ ຕສຸ ຮນັ້ງ ວົ້ວ ນໍ ເຖສົາ ນິ່ນ ຈວັ່ງ ແໝ່ງ ຕສຢັ້ງ ຈ໊ຽນ .
51002007	ອ໋ອຍ ຕສຸ ຢຽມ ນິ່ນ ກະຍົ໌ວ ຮນັ້ງ ເອຈ່ຍ ດສູ້ງ ນໍ , ເຖສີຍ ເຈ໌ຍ ຕ້າຍ ສຽນ ຕຸ໊ ວ້ວນ , ຮນັ້ງ ມ່ຽນ ອຈ໋າວ ເຈ໋ຍ ເມີ່ຍ ບົວ ນໍ . ຢ່າ ອ໋ອຍ ຕສຸ ຕສັ່ນໆ ແລ໌ງ ຕສີ້ງ ທິນ-ຮູ່ງ .
51002008	ອ໋ອຍ ຕສຸ ໄຝ ຟິມ , ໄມ້ ຕູ໋ງ ປຸນ ຫາຍ ເຕົ້າ ຫລົ່ງ ປ້າມ ມ່ຽນ ເຍີຍ ທສົງ-ເມ່ງ ຮນ້ຳ ທສວດ ຕ້າຍ ເຍີຍ ເລີ໌ຍ ໄຟ ຂູງ-ຫວ່າ ຫວັກ ເມີ່ຍ ບົວ . ເຊ ດົ໊ວ ເມີ່ຍ ບົວ ກັນ ປ້າມ ມ່ຽນ ເຍີຍ ເອີ້ຍ ໂຕ້ວ ເຖສົາ ຢຽມ ກຸ໊ນ ດ໊າມ-ລູ່ງ ເຍີຍ ມ້ຽນ ຕ້າຍ ເຍີຍ ເລີ໌ຍ , ໄມ້ ເຕສີ໌ຍ ຢຽມ ກີ​ຕູ່ ຕ້າຍ .
51002009	ເຫວີ່ຍ ຕສຸ ທິນ-ຮູ່ງ ເຍີຍ ຟຽມ-ຝີງ ຢຽມ ກີ​ຕູ່ ເຍີຍ ຊິນ ດສ້ອຍ ເດສ່ງ ,
51002010	ເມີ່ຍ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ ຕສ່ຽວ ຫຍູ່ງໆ ມ່າຍ ດສ້ອຍ . ກີ​ຕູ່ ຢ່າ ກຸ໊ນ ຢຽດ ຕສູ໊ງ ຢຽມ ດ໊າມ-ລູ່ງ ມ່າຍ ຫລີ່ງ ມ່າຍ ທຈະ ກຸ໊ນ ສີ່ ວົ້ວ ເຕີ໋ຍ .
51002011	ເມີ່ຍ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ ຕສ່ຽວ ເຈ໋ຍ ລິ໌ວ ກ໊າດ ເຍີຍ ເລີ໌ຍ ອ໊ະ . ໄມ້ ເຕສີ໌ຍ ມ່ຽນ ເຍີຍ ປົ໌ວ ກ໊າດ , ເຊ ກີ​ຕູ່ ກັ້ນ ເຖງ ເມີ່ຍ ບົວ ກ໊າດ ເຫວີ່ຍ ປຸນ ເມີ່ຍ ບົວ ໄຈ໊ ດຸ໊ດ ເມີ່ຍ ບົວ ປ໌າມ ຕສຸ໌ຍ ເຍີຍ ຊິນ .
51002012	ເມີ່ຍ ບົວ ເຈ໋ຍ ວວມ ເຍີຍ ເລີ໌ຍ ວົ້ວ ຕສັ່ນ , ເມີ່ຍ ບົວ ເຊ ເຖສົາ ກີ​ຕູ່ ຈວັ່ງ ປຢົ໊ບ , ແອ໋ງ ເຖສົາ ນິ່ນ ນັ່ງ ຕ້າຍ , ເຫວີ່ຍ ຕສຸ ເມີ່ຍ ບົວ ສຽນ ເຂົາ ທິນ-ຮູ່ງ ເຍີຍ ທຈະ , ຕົ້ງ ເຢ​ຊູ ໄຕ່ ມີ່ງ ມປ່າ ປຸນ ນິ່ນ ນັ່ງ ຕ້າຍ ວົ້ວ ເຕົ້າ ເຍີຍ ທຈະ .
51002013	ຕສິ້ນ ດ່າງ ຫລາຍ ເມີ່ຍ ບົວ ປ໌າມ ຕສຸ໌ຍ , ຢ່າ ຫລາຍ ເມີ່ຍ ບົວ ໄມ້ ເຈ໋ຍ ກ໊າດ ເຍີຍ ເລີ໌ຍ ກວັ່ງ ປ໌າມ ຕສຸ໌ຍ ເຍີຍ ຟຽມ-ຝີງ , ເມີ່ຍ ບົວ ເຊ ຕ໋ອງ ໄຕ່ ໝີ່ ອ໊ະ . ມປ່າ ອີ້ ຕສັ່ນ ທິນ-ຮູ່ງ ປຸນ ເມີ່ຍ ບົວ ເຖສົາ ກີ​ຕູ່ ນັ່ງ ຕ້າຍ ຢ່າ ກວັ່ງ ບົວ ເຍີຍ ຢຽດ ຕສູ໊ງ ຕສຸ໌ຍ .
51002014	ນິ່ນ ເປ໊ດ ກວັ່ງ ຕີ່ງ ບົວ ເຍີຍ ຕສຸ໌ຍ ເຍີຍ ແຕສ໊ະ-ຕານ , ຕົ້ງ ເຟ້ຍ ຈ໊ຽນ ເຖສົາ ບົວ ຕ໋ອຍ-ເຕກ ເຍີຍ ເລີ໌ຍ-ຫລັດ . ນິ່ນ ເຕສ໊າະ ມີ່ງ ຕີງ ຈ໊ຽນ ຕສຽບ ດສັ່ງ ຈ໋າ ໝີ່ ອ໊ະ .
51002015	ຢຽມ ຕສຽບ ດສັ່ງ ຈ໋າ ກີ​ຕູ່ ຮີ່ງ ເຈ໋ຍ ຢຽມ ດ໊າມ-ລູ່ງ ມ່າຍ ຫລີ່ງ ມ່າຍ ທຈະ ກຸ໊ນ ສີ່ ວົ້ວ ເຕີ໋ຍ , ແອ໋ງ ຕອງ ຕສວັ໋ງ ຕໍ້ ນິ່ນ ບົວ ມີ່ງ ຮນັ້ງ ຕສຸ ທສ້າງ ເຍີຍ ມ່ຽນ ນໍ , ປຸນ ທສີງ ກີ​ຕູ່ ຮີ່ງ ໝີ່ ອ໊ະ .
51002016	ເຫວີ່ຍ ນ້າຍ ໄມ້ ຕູ໋ງ ປຸນ ຫາຍ ເຕົ້າ ເຫວີ່ຍ ເມີ່ຍ ບົວ ຫຍັ່ນ ເຍີຍ ຮົບ ເຍີຍ , ໄຟ ເຈ໋ຍ ຕສິ໊ບ ເຍີຍ ເລີ໌ຍ , ໄຟ ເປັຍ ຊຢັງ-ຫຮລາ ເຍີຍ ເລີ໌ຍ , ໄຟ ຕີ້ງ ກົງ ຮນອຍ ເຍີຍ ເລີ໌ຍ , ຕ້ານ ເມີ່ຍ ບົວ .
51002017	ນ້າຍ ເຕີ໋ຍ ສີ່ ຂູງ ໂຕສ໋ວ ຕົ້ງ ລິ່ນ ປິ໋ວ ເມ່ງ ອກະຮ້າ ອ໋ອຍ ຕ້າຍ ເຍີຍ ສີ່ ຮນັ້ງ . ມປ່າ ຕສຽນ ເຍີຍ ເຊ ກີ​ຕູ່ .
51002018	ມ່າຍ ເຕີ໋ຍ ມ່ຽນ ໂຕສ໋ວ ເອີ໋ຍ ເລີ໌ຍ ຮນັ້ງ ຫຍ່ຽມ ກັ້ນ ໂຕສ໋ວ ໄຝ , ປ໋າຍ ຟິນ-ມ່ຽນ . ຂູງ ດສ່ຳ ນິ່ນ ບົວ ປວັດ ຫິ່ນ ຢ້າງ ເຍີຍ ສີ່ ຮນັ້ງ , ຢ່າ ເອີຍ ປ້າມ ມ່ຽນ ເຍີຍ ເອີ໋ຍ ເທສງ ກັ້ນ ໂຮລ . ໄມ້ ຕູ໋ງ ປຸນ ນ້າຍ ຫຍູ່ງ ມ່ຽນ ດົ໊ວ ເມີ່ຍ ບົວ , ປຸນ ເມີ່ຍ ບົວ ເຍີຍ ຕສີ້ງ ເຫຍີ່ຍ ດ໊ອດ .
51002019	ວົ້ວ ຫຍູ່ງ ມ່ຽນ ຢ່າ ໄມ້ ເຂົາ ກີ​ຕູ່ ໂຕສ໋ວ ມອກ໊ອງ . ມອກ໊ອງ ໂຕສ໋ວ ກອນ ຢູ໌ງ ຊິນ ປຸນ ຊິນ ຕ໋າວ ຕຸ໊ ຫອບ , ຍັດ ຕ໋າວ ຍັດ , ຈານ ຕ໋າວ ຈານ , ຕສຢັ້ງ ຊິນ ຕສ່ຽວ ເອີຍ ທິນ-ຮູ່ງ ເຍີຍ ຕສະເອີ໋ຍ ໂຮລ ຕ້າຍ .
51002020	ເມີ່ຍ ບົວ ເຖສົາ ກີ​ຕູ່ ໄຕ່ , ເລີ່ຍ ດຸ໊ດ ກຸ໊ນ ດ໊າມ-ລູ່ງ ເຍີຍ ມ້ຽນ ໝີ່ ອ໊ະ . ວົ້ວ ຫຍູ່ງ , ເມີ່ຍ ບົວ ເຫວີ່ຍ ຫາຍ ຕິ່ວ ຖສໍ່ ຮນັ້ງ ເກວີຍ ປ້າມ ເກນ ເຍີຍ ມ່ຽນ ຢຽມ ? ເມີ່ຍ ບົວ ເຫວີ່ຍ ຫາຍ ຕິ່ວ ກັນ ປ້າມ ມ່ຽນ ຫລຽບ ຕ້າຍ ເຍີຍ ເລີ໌ຍ ?
51002021	ນິ່ນ ບົວ ກ໊ອງ , “ ໄມ້ ຕູ໋ງ ມົວະ , ໄມ້ ຕູ໋ງ ດ໊ຽມ ເໝວີຍ , ໄມ້ ຕູ໋ງ ຮລົວ . ”
51002022	ມປ່າ ນ້າຍ ເຕີ໋ຍ ຢຽດ ຕສູ໊ງ ກະນ້າຍ ເຊ ຫລົ່ງ ລິ໌ວ ຕສ່ຽວ ປ່າ ໝີ່ ອ໊ະ . ນ້າຍ ເຕີ໋ຍ ເລີ໌ຍ ຂູງ ເປ໋ນ ປ້າມ ມ່ຽນ ຫລຽບ ຕ້າຍ ເຍີຍ ເລີ໌ຍ ເຖສົາ ອຈ໋າວ ເຍີຍ ຫວ່າ ຮນັ້ງ .
51002023	ມ່ຽນ ປວັດ ຮນັ້ງ ມ່າຍ ທສົງ-ເມ່ງ ເຫວີ່ຍ ຕສຸ ປຸນ ມ່ຽນ ເອີຍ ກັນ ຮນ້ຳ ທສວດ ເຍີຍ ຕສະເອີ໋ຍ ປ໋າຍ , ຢ່າ ໂຕສ໋ວ ຮນັ້ງ ຫຍ່ຽມ ກັ້ນ ໂຕສ໋ວ ໄຝ , ຢ່າ ໂຕສ໋ວ ຫ່ອຍ ກັ້ນ ເຍີຍ ຊິນ . ມປ່າ ນ້າຍ ເຕີ໋ຍ ເລີ໌ຍ ຢຽດ ຕສູ໊ງ ໄມ້ ລ່ຳ ຫລົ່ງ . ໄມ້ ເຖງ ມ່ຽນ ກຸ໊ນ ຕຸ໊ ຊິນ ຕສັ່ງ ຫັ່ນ ອ໋ອຍ ໂຕສ໋ວ ເຍີຍ .
51003001	ເມີ່ຍ ບົວ ຕສູ໊ງ ຕຸ໊ ເຖສົາ ກີ​ຕູ່ ນັ່ງ ຕ້າຍ , ເມີ່ຍ ບົວ ຕສ່ຽວ ອ໋ອຍ ຕສຸ ລໍ໌ ຢຽມ ກູ້ ຫງວ່າຍ ເຍີຍ ສີ່ , ຕົ້ງ ກີ​ຕູ່ ເຕສວີ໌ຍ ຈ໊ຽນ ນິ່ນ ເຍີຍ ເຕຍ ເຍີຍ ບຢ່າວ ແໝງ ປູງ ວົ້ວ ນອມ ຕ໋ອງ .
51003002	ເມີ່ຍ ບົວ ອ໋ອຍ ຕສຸ ຕສຸ໊ນ ໂຮຍ້ວ ຮນ້ຳ ກູ້ ຫງວ່າຍ ເຍີຍ ສີ່ , ໄມ້ ເຕສີ໌ຍ ຢຽມ ນ້າຍ ປ້າມ ເກນ ເຍີຍ ສີ່ .
51003003	ເຫວີ່ຍ ຕສຸ ເມີ່ຍ ບົວ ເຊ ຕ໋ອງ ໄຕ່ ໝີ່ ອ໊ະ . ເມີ່ຍ ບົວ ເຍີຍ ຕສຢັ້ງ ແໝ່ງ ເຖສົາ ກີ​ຕູ່ ປີ໋ງ ຈ໊ຽນ ຢຽມ ທິນ-ຮູ່ງ ກະຍົ໌ວ .
51003004	ກີ​ຕູ່ ຕົ້ງ ບົວ ເຍີຍ ຕສຽນ ຕສຢັ້ງ ແໝ່ງ . ນິ່ນ ຫິ່ນ ທສວດ ເຍີຍ ຕສຢັ້ງ ໂຫ່ , ບົວ ຢ່າ ອ໋ອຍ ເຖສົາ ຈ໊ຽນ ນິ່ນ ຫິ່ນ ທສວດ ຢ່າ ຈວັ່ງ ນິ່ນ ເຍີຍ ອຈັງ-ຫລ່າງ .
51003005	ເຫວີ່ຍ ນ້າຍ ອ໋ອຍ ຕສຸ ໝຽດ ເດສ່ງ ເມີ່ຍ ບົວ ເຍີຍ ຊິນ ຕສັ່ງ ຫັ່ນ ອ໋ອຍ ໂຕສ໋ວ ເຍີຍ ຫຍູ່ງໆ ຫວ່າຍ ສີ່ . ອ໋ອຍ ຕສຸ ກວັ່ງ ປວັ້ງ ລ່ຽວ ເຍີຍ ສີ່ , ໄມ້ ທສີງ-ເດສ່ງ ເຍີຍ , ໂຮຍ້ວ ຫັ່ນ ເຊັຍ ຫັ່ນ ຕອນ ເຍີຍ , ໂຮຍ້ວ ອ໋ອຍ ໂຕສ໋ວ ເຍີຍ ເອ໊າະ ສີ່ , ເຖສົາ ເມົ້າ ກະນ້າຍ ເຍີຍ , ( ເມົ້າ ກະນ້າຍ ເຊ ຮນັ້ງ ປ໋າຍ ໝິ່ວ-ຝັງ ນໍ . )
51003006	ຫລາຍ ນ້າຍ ເຕີ໋ຍ ສີ່ ທິນ-ຮູ່ງ ອ໋ອຍ ປຸນ ໄມ້ ໝວັງ ນິ່ນ ເຍີຍ ຫວ່າ ວົ້ວ ເຕີ໋ຍ ຕສຸ ນິ່ນ ໂນ໌ວ ຈ໊ຽນ .
51003007	ຕສິ້ນ ດ່າງ ເມີ່ຍ ບົວ ຢ່າ ຮນັ້ງ ນ້າຍ ນໍ ໂຕສ໋ວ , ຕົ້ງ ເມີ່ຍ ບົວ ປຸນ ນ້າຍ ຫຍູ່ງ ສີ່ ກຸ໊ນ ເມີ່ຍ ບົວ ວົ້ວ ຕສັ່ນ .
51003008	ມປ່າ ອີ້ ຕສັ່ນ ເມີ່ຍ ບົວ ອ໋ອຍ ຕສຸ ກວັ່ງ ນ້າຍ ເຕີ໋ຍ ຢຽດ ຕສູ໊ງ ສີ່ . ໄມ້ ຕູ໋ງ ໂນ໌ວ ມ່ຽນ , ເຖຈຍ ເຈ໌ຍ , ດສອງ ມ່ຽນ . ໄມ້ ຕູ໋ງ ກ໊ອງ ໂຕະ ມ່ຽນ ໄຟ ຫລົ່ງ ເມີ່ຍ ບົວ ເຍີຍ ດສຸ້ຍ ກ໊ອງ ຫາຍ ຫຍູ່ງ ຫວ່າ-ໂທສວ .
51003009	ລ່ານ ໄມ້ ຕູ໋ງ ກ໊ອງ-ແປະ ດົ໊ວ ລ່ານ , ເຫວີ່ຍ ຕສຸ ເມີ່ຍ ບົວ ກວັ່ງ ເມີ່ຍ ບົວ ເຍີຍ ໂລ໌-ແໝ່ງ ເຖສົາ ໂລ໌-ແໝ່ງ ໂຕສ໋ວ ເຍີຍ ສີ່ ,
51003010	ແອ໋ງ ຕຸ໊ ຊຢັງ-ແໝ່ງ . ນ້າຍ ຫຍູ່ງ ຊຢັງ-ແໝ່ງ , ເຕສີ໋ຍ ໝ່ານ ໝວດ ເຍີຍ ທິນ-ຮູ່ງ ຕສັ່ນໆ ເຕສີ໋ຍ ຕ້າຍ ຊຢັງ ເຍີຍ , ກຸ໊ນ ໂຕສ໋ວ ກຸ໊ນ ຕສວັ໊ງ ນິ່ນ ເຍີຍ ຝັງ ເຕສີ໊ຍ , ເຫວີ່ຍ ປຸນ ເມີ່ຍ ບົວ ໄຮ່ ຮິ້ວ ເດສ່ງ ນິ່ນ ກັ້ນ .
51003011	ຮນັ້ງ ໜ່າຍ , ຈັ໋ນ ເຖສົາ ຢິວ​ໄທ ມ່ຽນ ຟີ່ ຮນັ້ງ ເຍີຍ , ໄມ້ ກັ້ນ ຫຍູ່ງ , ເຈ໋ຍ ກ໊າດ ເຍີຍ ເລີ໌ຍ ໄຟ ໄມ້ ເຈ໋ຍ ກ໊າດ ເຍີຍ , ໄມ້ ກັນ ຈັ໋ນ-ກີກ ເຍີຍ ເລີ໌ຍ ໄຟ ຢຽມ ຫລົ່ມ ເຍີຍ ມ່ຽນ , ໂຕສ໋ວ ໂນ່ວ ເຍີຍ ໄຟ ໄມ້ ໂຕສ໋ວ ໂນ່ວ ເຍີຍ , ຢຽດ ຕສູ໊ງ ໄມ້ ກັ້ນ ຫຍູ່ງ , ມປ່າ ກີ​ຕູ່ ເຊ ຢຽດ ຕສູ໊ງ , ຢ່າ ຢຽມ ຢຽດ ຕສູ໊ງ .
51003012	ທິນ-ຮູ່ງ ຮນ້ຳ ເມີ່ຍ ບົວ ຢ່າ ກິ໊ນ ເມີ່ຍ ບົວ ຕ້າຍ ເປ໋ນ ນິ່ນ ກັ້ນ ເຍີຍ ທສີງ-ເດສ່ງ ມ່ຽນ . ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ມ່າຍ ໂຮຍ້ວ ຄໍ້-ລ່ຽນ ມ່ຽນ , ໂຕສ໋ວ ຫລົງ ປຸນ ມ່ຽນ , ຫຍ່ຽມ ກັ້ນ ໂຕສ໋ວ ໄຝ , ສ່ວນ ຕສີ້ງ ສ່ວນ ເອີ໋ຍ ຢ່າ ມ່າຍ ໜ່ອຍ ເຕ໊ຍ .
51003013	ອ໋ອຍ ຕສຸ ໂຕສ໋ວ ໂຮຍ້ວ ດ໊າວ , ລ່ານ ຫຍ່າງ ລ່ານ . ເຊ ກ໊ອງ ເມີ່ຍ ບົວ ຫາຍ ເຕົ້າ ລ່ານ ເຖສົາ ລ່ານ ມ່າຍ ສີ່ , ລ່ານ ອ໋ອຍ ຕສຸ ກວັ່ງ ປຸນ ລ່ານ . ຕສ໊ຽວ ເຢ​ຊູ ຮນັ້ງ ຫາຍ ນໍ ກວັ່ງ ເມີ່ຍ ບົວ ໂຕສ໋ວ ຕ່ອງ ເຍີຍ ສີ່ , ເມີ່ຍ ບົວ ຢ່າ ອ໋ອຍ ຕສຸ ຮນັ້ງ ວົ້ວ ນໍ ລ່ານ ກວັ່ງ ປຸນ ລ່ານ .
51003014	ໄມ້ ຕານ ບົວະ ນ້າຍ , ຢ່າ ອ໋ອຍ ຕສຸ ຈາ ທິບ ຮນ້ຳ ມ່ຽນ ເຍີຍ ໂຮຍ້ວ ເຫວີ່ຍ ຕສຸ ຮນ້ຳ ມ່ຽນ ເຍີຍ ໂຮຍ້ວ ປຸນ ນ້າຍ ເຕີ໋ຍ ຢຽດ ຕສູ໊ງ ສີ່ ຕຸ້ນ ຢຸ້ນ ເດສ່ງ .
51003015	ອ໋ອຍ ຕສຸ ຫລົ່ງ ກີ​ຕູ່ ປຸນ ຕ້າຍ ເຍີຍ ແປ້ງ ອອນ ກຸ໊ນ ເມີ່ຍ ບົວ ເຍີຍ ໂຮຍ້ວ . ເຊ ເຫວີ່ຍ ປຸນ ເມີ່ຍ ບົວ ມ່າຍ ນ້າຍ ຫຍູ່ງ ແປ້ງ ອອນ ທິນ-ຮູ່ງ ກິ໊ນ ເມີ່ຍ ບົວ ຕ້າຍ ເປ໋ນ ຢຽດ ນອມ ຊິນ . ຢ່າ ອ໋ອຍ ຕສຸ ແລ໌ງ ຕສີ້ງ ທິນ-ຮູ່ງ .
51003016	ອ໋ອຍ ຕສຸ ຕສ້າງ ກີ​ຕູ່ ເຍີຍ ໂຕ໌ ປວັ໊ງ ເມີ່ຍ ບົວ ເຍີຍ ໂຮຍ້ວ ຕສ່ຽວ ຫລົ່ງ ຫຍູ່ງໆ ທສົງ-ເມ່ງ ລ່ານ ອຈ໋າວ ລ່ານ , ລ່ານ ຂວິນ ລ່ານ . ຢ່າ ອ໋ອຍ ຕສຸ ປ໋າວ ສີງ ດສູງ , ເຖສົາ ເທສງ ທິນ-ຮູ່ງ ເຍີຍ ດສູງ , ເຖສົາ ສີງ ລີ່ງ ປຸນ ມ່ຽນ ເປ໋ນ ທສວດ ເຍີຍ ດສູງ , ຫລົ່ງ ໂຮຍ້ວ ແລ໌ງ ຕສີ້ງ ທິນ-ຮູ່ງ .
51003017	ໄມ້ ກຸ໊ນ ເມີ່ຍ ບົວ ໂຕສ໋ວ ຫາຍ ຫຍູ່ງ , ໄຟ ກ໊ອງ ຫາຍ ຫຍູ່ງ , ອ໋ອຍ ຕສຸ ເຕ໊ງ ຕສ໊ຽວ ເຢ​ຊູ ເຍີຍ ບົ໋ວ ໂຕສ໋ວ . ຢ່າ ອ໋ອຍ ຕສຸ ເຕ໊ງ ນິ່ນ ເຍີຍ ບົ໋ວ ແລ໌ງ ຕສີ້ງ ຕສັ່ງ ເຕ໋ຍ ທິນ-ຮູ່ງ .
51003018	ໂຕສ໋ວ ເອົ໊າ ເຍີຍ ມ່ຽນ ອ້າ ! ອ໋ອຍ ຕສຸ ບົວະ ກັ້ນ ເຍີຍ ໂອກ໋ . ຮນັ້ງ ນ້າຍ ໂຕສ໋ວ ເຊ ຜຸຍ ສຽນ ຕສ໊ຽວ ເຍີຍ ມ່ຽນ .
51003019	ໂຕສ໋ວ ໂອກ໋ ເຍີຍ ມ່ຽນ ອ້າ ! ອ໋ອຍ ຕສຸ ຮນ້ຳ ກັ້ນ ເຍີຍ ເອົ໊າ , ຢ່າ ໄມ້ ຕູ໋ງ ໂຕສ໋ວ ໂຕະ ນິ່ນ .
51003020	ຝຸຈ໊ວຍ ອ້າ ! ຢຽມ ໝ່ານ ສີ່ ອ໋ອຍ ຕສຸ ໝວັງ ເຕ໋ຍ ໝ່າ ເຫວີ່ຍ ຕສຸ ນ້າຍ ເຊ ໂຕສ໋ວ ຫອບ ຕສ໊ຽວ ເຍີຍ ໂຮຍ້ວ .
51003021	ໂຕສ໋ວ ເຕຍ ເຍີຍ ມ່ຽນ ອ້າ ! ໄມ້ ຕູ໋ງ ທສົວະ ເມີ່ຍ ບົວ ເຍີຍ ຝຸຈ໊ວຍ . ເດສົ້າ ເຫີຍ ນິ່ນ ບົວ ໂຮຍ້ວ ໜຳ .
51003022	ໂຕສ໋ວ ໂນ່ວ ເຍີຍ ມ່ຽນ ອ້າ ! ອ໋ອຍ ຕສຸ ຢຽມ ໝ່ານ ສີ່ ໝວັງ ເມີ່ຍ ບົວ ປ້າມ ເກນ ເຍີຍ ຕສ໊ຽວ . ໄມ້ ຕູ໋ງ ຂູງ ຕອງ ຕສ໊ຽວ ຢຽມ ເຍີຍ ຕສຢັ້ງ ໂຫ່ ໂຕສ໋ວ ຫລົງ ເຫວີ່ຍ ປຸນ ນິ່ນ ອະເຮນີ້ຍ ຮນັ້ງ . ອ໋ອຍ ຕສຸ ໂຮຍ້ວ ຕສີ໋ງ ເຍີຍ ໂຕສ໋ວ ເຫວີ່ຍ ຕສຸ ເມີ່ຍ ບົວ ທ່າຍ ທິນ-ຮູ່ງ .
51003023	ໄມ້ ກຸ໊ນ ໂຕສ໋ວ ຫາຍ ຫຍູ່ງ , ອ໋ອຍ ຕສຸ ປວັ໊ງ ໂຮຍ້ວ ໂຕສ໋ວ ຮນັ້ງ ໂຕສ໋ວ ເຫວີ່ຍ ທິນ-ຮູ່ງ , ໄມ້ ເຕສີ໌ຍ ໂຕສ໋ວ ເຫວີ່ຍ ມ່ຽນ .
51003024	ເມີ່ຍ ບົວ ຮິ້ວ ຕຸ໊ ເມີ່ຍ ບົວ ອ໋ອຍ ດສິບ ຕສ໊ຽວ ເຫວີ່ຍ ນິ່ນ ເຍີຍ ມ່ຽນ ຊຽວ ເຍີຍ ຈາ-ຕີ້ງ ໂຕສ໋ວ ຕສີ້ງ ເຫຍີ່ຍ , ເຫວີ່ຍ ຕສຸ ເມີ່ຍ ບົວ ຟູ-ສູ ວົ້ວ ເຕົ້າ ຕສ໊ຽວ ເຊ ກີ​ຕູ່ .
51003025	ຫາຍ ເຕົ້າ ໂຕສ໋ວ ຫວ່າຍ ສີ່ ຕສ່ຽວ ຕສຸ ເອີຍ ນິ່ນ ໂຕສ໋ວ ເຍີຍ ວິ່ນ ປຸນ ນິ່ນ . ທິນ-ຮູ່ງ ຢ່າ ໄມ້ ໝັ່ງ ຫາຍ ເຕົ້າ ເຍີຍ ຮມຽນ .
51004001	ເມີ່ຍ ບົວ ໂຕສ໋ວ ຕສ໊ຽວ ເຍີຍ ມ່ຽນ ອ້າ ! ເມີ່ຍ ບົວ ອ໋ອຍ ຕສຸ ໂຕສ໋ວ ແປ້ງ ຟິມ ຢ່າ ໂຕສ໋ວ ໂຮຍ້ວ ຢ້ວນ ປຸນ ເມີ່ຍ ບົວ ເຍີຍ ໂນ່ວ , ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ເມີ່ຍ ບົວ ມ່າຍ ເຕົ້າ ຕສ໊ຽວ ຢຽມ ວົ້ວ ທິນ-ຕ້ອງ .
51004002	ເມີ່ຍ ບົວ ອ໋ອຍ ຕສຸ ຕສັ່ນໆ ຈ້ຽນ ເຕົ໋າ ເກົ໋າ , ກີງ ຈ໊ຽນ ໂຮຍ້ວ ຢ່າ ແລ໌ງ ຕສີ້ງ ທິນ-ຮູ່ງ .
51004003	ຢ່າ ອ໋ອຍ ຕສຸ ເຖງ ເຢຍ ບົວ ເຕົ໋າ ເກົ໋າ , ໂທ້ ທິນ-ຮູ່ງ ປຸນ ເຢຍ ບົວ ມ່າຍ ຖຈັງ ປຸນ ເຢຍ ບົວ ຕສຸ້ນ ກ໊ອງ ກີ​ຕູ່ ບຢ໋າງ ຢ້າງ ເຍີຍ ສີ່ . ເຢຍ ອີ້ ຕສັ່ນ ຫລາຍ ໂຕສ໋ວ ນ້າຍ ຫຍູ່ງ ກົງ ຕສຸ ຫວວນ ຈ໊ຽນ ໂລ່ .
51004004	ອ໋ອຍ ຕສຸ ໂທ້ ທິນ-ຮູ່ງ ເຖງ ເຢຍ ໄຮ່ ກ໊ອງ ເມ່ງ ນ້າຍ ເຕີ໋ຍ ບຢ໋າງ ຢ້າງ ເຍີຍ ສີ່ ຮນັ້ງ ເຢຍ ຫອບ ຕສຸ ກ໊ອງ ນໍ .
51004005	ອ໋ອຍ ຕສຸ ຫລົ່ງ ທສົງ-ເມ່ງ ເຖສົາ ໄມ້ ສຽນ ເຍີຍ ມ່ຽນ ຈິວ ທົງ . ຢ່າ ອ໋ອຍ ຕສຸ ໄມ້ ຕູ໋ງ ກວັ່ງ ຕສຢັ້ງ ໂຫ່ .
51004006	ເມີ່ຍ ບົວ ອ໋ອຍ ຕສຸ ກ໊ອງ ຫວ່າ ຄູ່ ໝວັງ ຢູ໌ງ ມ່ຽນ , ຮນັ້ງ ອັນ ເດສົ໊າ ປຸນ ກະນ້າຍ ມ່າຍ ເໝວີຍ ນໍ , ເຫວີ່ຍ ປຸນ ເມີ່ຍ ບົວ ຮິ້ວ ຕຸ໊ ຮນັ້ງ ຫາຍ ນໍ ເຕົາ ຕຸ໊ ຫອບ ເຕົ້າໆ ມ່ຽນ ໜ່າຍ ເຍີຍ ຫວ່າ .
51004007	ບົວ ຮນ້ຳ ໄຫ່ ເຍີຍ ກໍ໋-ໂຢ໌ວ , ທີ​ຄິ​ກັດ , ອ໋ອຍ ກ໊ອງ ເດສ່ງ ເຢຍ ເຍີຍ ຢຽດ ຕສູ໊ງ ສີ່ ບົ໋ວ ເມີ່ຍ ບົວ . ນິ່ນ ເຊ ຕສຽບ ຕສົ໊ວະ ຟູ-ສູ ເຍີຍ ມ່ຽນ ຢ່າ ເຖສົາ ເຢຍ ຈວັ່ງ ໂຕສ໋ວ ຕສ໊ຽວ ເຍີຍ ໂປວ .
51004008	ເຊ ເຫວີ່ຍ ນ້າຍ ເຢຍ ພ້າຍ ນິ່ນ ມີ່ງ ເມີ່ຍ ບົວ ໜ່າຍ , ອ໋ອຍ ປຸນ ນິ່ນ ບົ໋ວ ເມີ່ຍ ບົວ , ເຢຍ ບົວ ຢຽມ ນ້າຍ ຮນັ້ງ ຫາຍ ນໍ ຢ່າ ປຸນ ນິ່ນ ອອນ ເມີ່ຍ ບົວ ເຍີຍ ໂຮຍ້ວ .
51004009	ແອ໋ງ ມ່າຍ ເຕົ້າ ຮນ້ຳ ໄຫ່ , ຕສຽບ ຕສົ໊ວະ ເຍີຍ ກໍ໋-ໂຢ໌ວ , ເຊ ເມີ່ຍ ບົວ ກັ້ນ ເຍີຍ ມ່ຽນ , ໂອ​ເນ​ສິ​ມັດ , ເຖສົາ ຈ໊ຽນ ນິ່ນ ມີ່ງ . ນິ່ນ ບົວ ອີ ລ່ານ ອ໋ອຍ ເຕສ໊າະ ເຢຍ ບົວ ຢຽມ ນ້າຍ ເຍີຍ ສີ່ ກ໊ອງ ເດສ່ງ ບົ໋ວ ເມີ່ຍ ບົວ .
51004010	ເຖສົາ ເຢຍ ຕສຸ ຫວວນ ຈ໊ຽນ ໂລ່ ວົ້ວ ເຕົ້າ ອາ​ລິດ​ທາ​ຄັດ ຈັ໋ງ ເຖົາ ເມີ່ຍ ບົວ . ບາ​ນາ​ບັດ ເຍີຍ ແປ໊ະ-ມົ໌ວ ຕອນ , ມາ​ໂຄ , ຢ່າ ຈັ໋ງ ເຖົາ ເມີ່ຍ ບົວ . ເຢຍ ຢ່າ ບົ໋ວ ເຈ໋ຍ ເມີ່ຍ ບົວ , ເຊ ກ໊ອງ ມາ​ໂຄ ເຖົາ ເມີ່ຍ ບົວ ໜ່າຍ , ອ໋ອຍ ຕສຸ ຕສິ໊ບ ຫລົງ ນິ່ນ ໂອ່ .
51004011	ເຢ​ຊູ , ແອ໋ງ ມ່າຍ ນອມ ບົ໋ວ ເຫ່ວ ຢຸ​ສະ​ທັດ ວົ້ວ ເຕົ້າ , ຢ່າ ຈັ໋ງ ເຖົາ ເມີ່ຍ ບົວ . ຂູງ ມ່າຍ ນ້າຍ ເຕີ໋ຍ ປົວ ລ່ານ ສຽນ ເຢ​ຊູ ເຍີຍ ຢິວ​ໄທ ມ່ຽນ ເຖສົາ ເຢຍ ຈວັ່ງ ທິນ-ຮູ່ງ ເຍີຍ ກົ໊ວະ ເຍີຍ ກົງ ໂຕສ໋ວ . ນິ່ນ ບົວ ຢ່າ ອອນ ເຢຍ ເຍີຍ ໂຮຍ້ວ ທສ້ຳ ໄຫ່ .
51004012	ເອ​ປາ​ຟາ ໂຕສ໋ວ ເມີ່ຍ ບົວ ກັ້ນ ເຍີຍ ມ່ຽນ ຢ່າ ໂຕສ໋ວ ກີ​ຕູ່ ເຢ​ຊູ ເຍີຍ ໂປວ . ນິ່ນ ຢ່າ ຈັ໋ງ ເຖົາ ເມີ່ຍ ບົວ . ເອ​ປາ​ຟາ ຕສັ່ນໆ ເຫວີ່ຍ ເມີ່ຍ ບົວ ເອຈ່ຍ ທຈະ ເຕົ໋າ ເກົ໋າ ໂທ້ ທິນ-ຮູ່ງ ປຸນ ເມີ່ຍ ບົວ ສຽນ ຕຸ໊ ວ້ວນ , ເອີຍ ສຽນ ເຍີຍ ເຈົ໊າ ເປ໋ນ ຕົ້ມ ມ່ຽນ , ໄຮ່ ກັນ ເດສ່ງ ທິນ-ຮູ່ງ ຕຸ້ນ ຢຸ້ນ ເຍີຍ ຕສະເອີ໋ຍ .
51004013	ເຢຍ ເຖງ ເອ​ປາ​ຟາ ໂຕສ໋ວ ຕສອງ-ເຕສ໋ງ ນິ່ນ ເຫວີ່ຍ ເມີ່ຍ ບົວ ຢ່າ ເຫວີ່ຍ ເລົາ​ດີ​ເຊຍ ເຖສົາ ຮີ​ເອ​ລາ​ບຸ​ລີ ຕສີ້ງ ເຍີຍ ມ່ຽນ ໂຕສ໋ວ ກົງ ໂຄ້ວ .
51004014	ບົວ ຮນ້ຳ ໄຫ່ ເຍີຍ ເດຍ-ໄຊ , ລູ​ກາ , ເຖສົາ ເດ​ມາດ ຢ່າ ຈັ໋ງ ເຖົາ ເມີ່ຍ ບົວ .
51004015	ໂທ້ ບົ໋ວ ເລົາ​ດີ​ເຊຍ ຕສີ້ງ ເຍີຍ ກໍ໋-ໂຢ໌ວ ເຖສົາ ນິມ​ຟາ ແອ໋ງ ເຖສົາ ຢຽມ ນິ່ນ ເຍີຍ ເປຢົ໊າ ເຍີຍ ຈິວ-ປາງ , ເຢຍ ຈັ໋ງ ເຖົາ ນິ່ນ ບົວ .
51004016	ມ່ຽນ ໂຕະ ນ້າຍ ເຕສີ໊ຍ ຝຽນ ປຸນ ເມີ່ຍ ບົວ ໝວັງ ລິ໌ວ , ອ໋ອຍ ຕສຸ ຈຸ໋ຍ ມີ່ງ ປຸນ ເລົາ​ດີ​ເຊຍ ຕສີ້ງ ເຍີຍ ຈິວ-ປາງ ມ່ຽນ ໂຕະ . ເມີ່ຍ ບົວ ຢ່າ ອ໋ອຍ ຕສຸ ໂຕະ ເລົາ​ດີ​ເຊຍ ຈິວ-ປາງ ຈຸ໋ຍ ຕ້າຍ ເຍີຍ ຝຽນ .
51004017	ຢ່າ ອ໋ອຍ ຕສຸ ບົ໋ວ ອານ​ຄິບ​ປັດ , “ ອ໋ອຍ ຕສຸ ຈ໊ຽນໆ ໂຕສ໋ວ ເຖົາ ຕສຢັ໋ງ ຕສ໊ຽວ ພ້າຍ ເມີ່ຍ ໂຕສ໋ວ ເຍີຍ ກົງ . ”
51004018	ເຢຍ ກັ້ນ ນັ້ນ ປັ໊ດ ເຟ້ຍ ນ້າຍ ເຕີ໋ຍ ຫວ່າ , “ ເຢຍ , ເປົາ​ໂລ , ຈັ໋ງ ເຖົາ ເມີ່ຍ ບົວ . ໂທ້ ເມີ່ຍ ບົວ ຈັ໋ງ ຈ໊ຽນ ເຢຍ ຕສຸ ຫວວນ ຈ໊ຽນ ນ້າຍ ໂລ່ . “ ໂທ້ ທິນ-ຮູ່ງ ເຖສີຍ ເອນ ປຸນ ເມີ່ຍ ບົວ . ”
52001001	ເຢຍ , ເປົາ​ໂລ , ເຖສົາ ຊີ​ລາ ເຖສົາ ທິ​ໂມ​ໄທ ເຟ້ຍ ຝຽນ ປຸນ ເທ​ສະ​ໂລ​ນິ​ກາ ຕສີ້ງ ເຍີຍ ຈິວ-ປາງ , ຕົ້ງ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຍີຍ ມ່ຽນ . ໂທ້ ທິນ-ຮູ່ງ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
52001002	ເຢຍ ບົວ ຕສັ່ນໆ ເຫວີ່ຍ ເມີ່ຍ ບົວ ຕສວັ໋ງ ມ່ຽນ ແລ໌ງ ຕສີ້ງ ທິນ-ຮູ່ງ . ຫາຍ ຕສັ່ນ ເຕົ໋າ ເກົ໋າ ຢ່າ ທີ່ ເຖົາ ເມີ່ຍ ບົວ .
52001003	ເຢຍ ບົວ ຢຽມ ເຢຍ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຍີຍ ດສະຮມຽນ ຕສັ່ນໆ ຈັ໋ງ ເມີ່ຍ ບົວ ເຫວີ່ຍ ສຽນ ເຢ​ຊູ ໂຕສ໋ວ ເຍີຍ ກົງ . ເມີ່ຍ ບົວ ຮນ້ຳ ນິ່ນ ຕສ່ຽວ ໂຕສ໋ວ ກົງ ໂຄ້ວ , ຢ່າ ເຂົາ ວ້ວນ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ມ່າຍ ລ່ຳ ຮນ້ຳ .
52001004	ທິນ-ຮູ່ງ ຮນ້ຳ ເຍີຍ ຕສວັ໋ງ ກໍ໋-ໂຢ໌ວ ອ້າ ! ເຢຍ ບົວ ຮິ້ວ ຕຸ໊ ທິນ-ຮູ່ງ ກິ໊ນ ເມີ່ຍ ບົວ ,
52001005	ເຫວີ່ຍ ຕສຸ ເຢຍ ບົວ ເຖົາ ເມີ່ຍ ບົວ ໜ່າຍ ຕສຸ້ນ ຄູ້ ຝຽນ , ເຢຍ ບົວ ໄມ້ ຕານ ຫລົ່ງ ຫວ່າ ກ໊ອງ ຮນັ້ງ , ຢ່າ ມ່າຍ ສີງ ລີ່ງ ເຍີຍ ທຈະ ປຸນ ເມີ່ຍ ບົວ ຮິ້ວ ຕີ່ງ ນ້າຍ ຄູ້ ຝຽນ ເຊ ຕສະເກ້ງ ຕສຽນ ເຍີຍ . ເມີ່ຍ ບົວ ກັ້ນ ຮິ້ວ ຕຸ໊ , ເຢຍ ບົວ ຢຽມ ເມີ່ຍ ບົວ ບຸດົ໋ງ ວົ້ວ ຕສັ່ນ , ເຢຍ ບົວ ຮນັ້ງ ຫາຍ ນໍ ຢຽມ . ນ້າຍ ເຊ ເຫວີ່ຍ ປຸນ ເມີ່ຍ ບົວ ຕຸ໊ ຫລົງ .
52001006	ເມີ່ຍ ບົວ ຕສວດ ເຢຍ ບົວ ເຍີຍ ຫຍູ່ງ ຢ່າ ຕສວດ ຕສ໊ຽວ ເຍີຍ ຫຍູ່ງ . ໄມ້ ກຸ໊ນ ເມີ່ຍ ບົວ ຕສຸ ສ່ຽວ ໂຄ້ວ ທສ້ຳ , ເມີ່ຍ ບົວ ມ່າຍ ສີງ ລີ່ງ ປຸນ ຕ້າຍ ເຍີຍ ອຈຽນ-ໂຢ້ວ ຕສິ໊ບ ນ້າຍ ຄູ້ ຝຽນ .
52001007	ເຫວີ່ຍ ນ້າຍ ເມີ່ຍ ບົວ ໂຕສ໋ວ ຫຍູ່ງ ເຕສີ໊ຍ ປຸນ ຢຽມ ມາ​ຊີ​ໂດ​ເນຍ ເຖສົາ ອາ​ຄາ​ຢາ ແຊ້ງ ເຍີຍ ສຽນ ເຢ​ຊູ ເຍີຍ ຕສວັ໋ງ ມ່ຽນ ຕສວດ .
52001008	ຕສ໊ຽວ ເຍີຍ ໂຕ໌ ໄມ້ ຕານ ຢຽມ ເມີ່ຍ ບົວ ໜ່າຍ ຕສຸ້ນ ທສວດ ມີ່ງ ກ໋ອມ ມາ​ຊີ​ໂດ​ເນຍ ແຊ້ງ ເຖສົາ ອາ​ຄາ​ຢາ ແຊ້ງ ຮນັ້ງ , ນອມໆ ຕ໋ອງ ເຍີຍ ມ່ຽນ ຢ່າ ໄຮ໌ ກ໊ອງ ເມີ່ຍ ບົວ ສຽນ ຫລົງ ທິນ-ຮູ່ງ , ເຢຍ ບົວ ຕສ່ຽວ ໄມ້ ຕສຸ ແອ໋ງ ກ໊ອງ ຫາຍ ຫຍູ່ງ ອ໊ະ .
52001009	ວົ້ວ ເຕີ໋ຍ ຕສວັ໋ງ ມ່ຽນ ກ໊ອງ ເຢຍ ບົວ ມີ່ງ ເມີ່ຍ ບົວ ໜ່າຍ ເມີ່ຍ ບົວ ຮນັ້ງ ຫາຍ ນໍ ຕສິ໊ບ ເຢຍ ບົວ , ຢ່າ ກ໊ອງ ເມີ່ຍ ບົວ ຮນັ້ງ ຫາຍ ນໍ ກວັ່ງ ລິ໌ວ ໝິ່ວ-ຝັງ ຕ້າຍ ລໍ໌ ທິນ-ຮູ່ງ , ເຫວີ່ຍ ຟູ-ສູ ຕສຢັ້ງ ຈ໊ຽນ ເຍີຍ , ຕສຽນ ເຍີຍ ທິນ-ຮູ່ງ .
52001010	ນິ່ນ ບົວ ກ໊ອງ ເມີ່ຍ ບົວ ຢ່າ ຕສົ໊ວ ທິນ-ຮູ່ງ ເຍີຍ ຕອນ ຢຽມ ທິນ-ຕ້ອງ ເອຈ່ຍ ຕ້າຍ , ຕົ້ງ ໄຕ່ ມີ່ງ , ທິນ-ຮູ່ງ ປຸນ ນັ່ງ ຕ້າຍ ເຍີຍ ເຢ​ຊູ . ນິ່ນ ຢ່າ ໂອຈ໋ວ ບົວ ເລີ່ຍ ດຸ໊ດ , ອກະຮ້າ ຮີ້ງ ໄມ້ ຕສຸ ທິນ-ຮູ່ງ ໂນ໌ວ .
52002001	ຕສວັ໋ງ ກໍ໋-ໂຢ໌ວ ອ່າ , ເມີ່ຍ ບົວ ກັ້ນ ຮິ້ວ ຕຸ໊ , ເຢຍ ບົວ ມີ່ງ ເມີ່ຍ ບົວ ໜ່າຍ ເຊ ໄມ້ ເຕສີ໌ຍ ມີ່ງ ໄມ້ ລ່ຳ ຫລົ່ງ .
52002002	ເມີ່ຍ ບົວ ຮິ້ວ ຕຸ໊ ຕສິ້ນ ດ່າງ ໄມ້ ແກ້ງ ມີ່ງ ວົ້ວ ຕສັ່ນ , ເຢຍ ບົວ ຢຽມ ຟີ​ລິບ​ພອຍ ຕສີ້ງ ຕສຸ ສ່ຽວ ໂຄ້ວ , ຕສຸ ມ່ຽນ ໂຕສ໋ວ ໂຕະ , ກ໊ອງ ໂຕະ ປຸນ ເຢຍ ບົວ ຕສຸ ໄຍ້ . ມປ່າ ໄມ້ ກຸ໊ນ ມ່ຽນ ເຖສົາ ເຢຍ ບົວ ຕ໋ອຍ-ເຕກ ດົ່ງ ໜ່າຍ ທສ້ຳ , ເຢຍ ບົວ ເຂົາ ທິນ-ຮູ່ງ ປຸນ ເຢຍ ບົວ ຕ໊າມ ໂຮລ ເຍີຍ ຕສຸ້ນ ທິນ-ຮູ່ງ ເຍີຍ ຄູ້ ຝຽນ ປຸນ ເມີ່ຍ ບົວ .
52002003	ເຢຍ ບົວ ຂວິນ ມ່ຽນ ສຽນ ເຢ​ຊູ , ເຢຍ ບົວ ໄມ້ ເຕສີ໌ຍ ກ໊ອງ ຈ໊າ ໄຟ ຮນ້ຳ ທສວດ ໄມ້ ທສີງ-ເດສ່ງ ເຍີຍ ເຈົ໊າ , ໄຟ ຫລົ່ງ ກູ໊ ໄກວ໋ ເຍີຍ ຕສະເອີ໋ຍ ດົ໊ວ ມ່ຽນ .
52002004	ຕ໋າວ ດສ໋ວນ ທິນ-ຮູ່ງ ເສີຍ ລິ໌ວ ເຢຍ ບົວ , ປວັດ ເຢຍ ບົວ ຫອບ ນິ່ນ ເຍີຍ ໂຮຍ້ວ , ຕສ່ຽວ ຈິວ ຄູ້ ຝຽນ ປຸນ ເຢຍ ບົວ . ເຢຍ ບົວ ຕສ່ຽວ ຕສຸ້ນ ຄູ້ ຝຽນ ໄມ້ ເຕສີ໌ຍ ເຫວີ່ຍ ປຸນ ມ່ຽນ ອະເຮນີ້ຍ . ເຢຍ ບົວ ອ໋ອຍ ໂຕສ໋ວ ເຫວີ່ຍ ປຸນ ທິນ-ຮູ່ງ ອະເຮນີ້ຍ , ຕົ້ງ ເສີຍ ເຢຍ ບົວ ເຍີຍ ໂຮຍ້ວ ວົ້ວ ເຕົ້າ .
52002005	ເມີ່ຍ ບົວ ຢ່າ ຮິ້ວ ຕຸ໊ , ເຢຍ ບົວ ມີ່ງ ເມີ່ຍ ບົວ ໜ່າຍ ເຢຍ ບົວ ໄມ້ ກ໊ອງ ຫວ່າ ກາມ ດົ໊ວ ເຈ໋ຍ ມ່ຽນ , ຢ່າ ໄມ້ ມ່າຍ ອ້ອມ ໂຮຍ້ວ ເມົ້າ ກະນ້າຍ . ນ້າຍ ທິນ-ຮູ່ງ ກັ້ນ ເຖງ ເຢຍ ບົວ ໂຕສ໋ວ ຕສອງ-ເຕສ໋ງ .
52002006	ເຢຍ ບົວ ໄມ້ ລໍ໌ ມ່ຽນ ເທສງ ເຢຍ ບົວ . ໄມ້ ລໍ໌ ເມີ່ຍ ບົວ ຢ່າ ໄມ້ ລໍ໌ ຫາຍ ເຕົ້າ ເທສງ ເຢຍ ບົວ .
52002007	ໄມ້ ກຸ໊ນ ເຢຍ ບົວ ໂຕສ໋ວ ກີ​ຕູ່ ເຍີຍ ກົງ-ໂຕສ້ ຕສ່ຽວ ມ່າຍ ເລີ໌ຍ ເຝີຍ ຫລຸ່ຍ ເມີ່ຍ ບົວ , ເຢຍ ບົວ ຢຽມ ເມີ່ຍ ບົວ ໜ່າຍ ເຍີຍ ຕສຢັ້ງ ໂຫ່ ເຢຍ ບົວ ໂຕສ໋ວ ສ່ວນ ເຍີຍ , ຮນັ້ງ ມາ ໂກ໋ວ ຫລົງ ກັ້ນ ເຍີຍ ຝຸຈ໊ວຍ ນໍ .
52002008	ເຢຍ ບົວ ຮນ້ຳ ໄຫ່ ເມີ່ຍ ບົວ ຕສ່ຽວ ໄມ້ ຕານ ຕສຸ້ນ ທິນ-ຮູ່ງ ເຍີຍ ຄູ້ ຝຽນ ປຸນ ເມີ່ຍ ບົວ , ລ່ຽມ ເຢຍ ບົວ ກັ້ນ ເຍີຍ ແໝ່ງ ຢ່າ ອະເຮນີ້ຍ ປຸນ ເມີ່ຍ ບົວ , ເຫວີ່ຍ ຕສຸ ເມີ່ຍ ບົວ ຕສະເກ້ງ ! ໂຕສ໋ວ ເຢຍ ບົວ ຮນ້ຳ ໄຫ່ ເຍີຍ ມ່ຽນ .
52002009	ກໍ໋-ໂຢ໌ວ ອ່າ , ເມີ່ຍ ບົວ ຕສູ໊ງ ຈັ໋ງ ຕຸ໊ ເຢຍ ບົວ ທສວດ ທຈະ ໂຕສ໋ວ ກົງ ໂຄ້ວ . ເຢຍ ບົວ ຕສຸ້ນ ທິນ-ຮູ່ງ ເຍີຍ ຄູ້ ຝຽນ ປຸນ ເມີ່ຍ ບົວ ວົ້ວ ຕສັ່ນ , ເຢຍ ບົວ ຮນອຍໆ ມ໌ວນໆ ຢ່າ ໂຕສ໋ວ ກົງ ໂຄ້ວ ເຫວີ່ຍ ໄມ້ ອ໋ອຍ ເຝີຍ ຫລຸ່ຍ ເມີ່ຍ ບົວ ຫາຍ ເຕົ້າ .
52002010	ເມີ່ຍ ບົວ ເຖງ ເຢຍ ບົວ ໂຕສ໋ວ ຕສອງ-ເຕສ໋ງ , ທິນ-ຮູ່ງ ຢ່າ ເຖງ ເຢຍ ບົວ ໂຕສ໋ວ ຕສອງ-ເຕສ໋ງ , ເຊ ເຢຍ ບົວ ຢຽມ ເມີ່ຍ ບົວ ສຽນ ເຢ​ຊູ ເຍີຍ ມ່ຽນ ບຸດົ໋ງ ໂຕສ໋ວ ທສີງ-ເດສ່ງ ເຍີຍ , ຫອບ ເຍີຍ , ໄມ້ ລ່ຳ ຕ້ານ ຕ໋ອງ .
52002011	ເມີ່ຍ ບົວ ຮິ້ວ ຕຸ໊ ເຢຍ ບົວ ຕ໋າຍ ເມີ່ຍ ບົວ ຮນັ້ງ ເຕຍ ຕ໋າຍ ນິ່ນ ກັ້ນ ເຍີຍ ຝຸຈ໊ວຍ ນໍ .
52002012	ເຢຍ ບົວ ເຖງ ເມີ່ຍ ບົວ ຕສູ໋ງ ທຈະ , ນຸ໌ນ ເມີ່ຍ ບົວ ເຍີຍ ໂຮຍ້ວ , ຕສັ່ນໆ ຂວິນ ເມີ່ຍ ບົວ ຢຽມ ເສີຍ ຕສັ່ງ ອ໋ອຍ ຕສຸ ຢຽມ ຜຸຍ ທິນ-ຮູ່ງ , ຕົ້ງ ເຫ່ວ ເມີ່ຍ ບົວ ຕ້າຍ ເປັຍ ນິ່ນ ເຍີຍ ກົ໊ວະ ຢ່າ ຈວັ່ງ ນິ່ນ ເຍີຍ ອຈັງ-ຫລ່າງ ວົ້ວ ເຕົ້າ .
52002013	ແອ໋ງ ມ່າຍ ຢຽດ ຕິ່ວ ປຸນ ເຢຍ ບົວ ຕສັ່ນໆ ແລ໌ງ ຕສີ້ງ ທິນ-ຮູ່ງ . ເຊ ເຫວີ່ຍ ຕສຸ ເຢຍ ບົວ ຕສຸ້ນ ທິນ-ຮູ່ງ ເຍີຍ ໂຕ໌ , ເມີ່ຍ ບົວ ໝວັງ ລິ໌ວ ຢ່າ ຕສິ໊ບ . ເມີ່ຍ ບົວ ຢ່າ ຮິ້ວ ຕຸ໊ ເຊ ໄມ້ ເຕສີ໌ຍ ປ້າມ ມ່ຽນ ເຍີຍ ໂຕ໌ , ເຊ ຕສະເກ້ງ ທິນ-ຮູ່ງ ເຍີຍ ໂຕ໌ , ຕົ້ງ ຢຽມ ເມີ່ຍ ບົວ ສຽນ ເຢ​ຊູ ເຍີຍ ມ່ຽນ ກະຍົ໌ວ ໂຕສ໋ວ ກົງ ເຍີຍ ໂຕ໌ .
52002014	ກໍ໋-ໂຢ໌ວ ອ່າ , ເມີ່ຍ ບົວ ປວັ້ງ ເຍີຍ ສີ່ ເຊ ຮນັ້ງ ຢຽມ ຢິວ​ໄທ ແຊ້ງ , ທິນ-ຮູ່ງ ເຍີຍ ຈິວ-ປາງ , ຕົ້ງ ສຽນ ກີ​ຕູ່ ເຢ​ຊູ ວົ້ວ ເຕີ໋ຍ ປວັ້ງ ເຍີຍ ນໍ , ເຫວີ່ຍ ຕສຸ ເມີ່ຍ ບົວ ຕສຸ ກັ້ນ ເຍີຍ ປ໊ວນ-ຝີງ ມ່ຽນ ໂຕສ໋ວ ໂຕະ ຮນັ້ງ ນິ່ນ ບົວ ຕສຸ ຢິວ​ໄທ ມ່ຽນ ໂຕສ໋ວ ໂຕະ ວົ້ວ ນໍ .
52002015	ຢິວ​ໄທ ມ່ຽນ ໄຕ໋ ຕສ໊ຽວ ເຢ​ຊູ , ຢ່າ ໄຕ໋ ໂຕ່ວ ຫວ່າ ມ່ຽນ , ຢ່າ ຕສຸ່ນ ເຢຍ ບົວ ທສວດ ມີ່ງ . ນິ່ນ ບົວ ໂຕສ໋ວ ໄມ້ ຫອບ ທິນ-ຮູ່ງ , ຢ່າ ເຖສົາ ໝ່ານ ມ່ຽນ ມ່າຍ ວິນ .
52002016	ນິ່ນ ບົວ ຕັ໊ງ ຈ໊ຽນ ໄມ້ ອ໋ອຍ ປຸນ ເຢຍ ບົວ ຕສຸ້ນ ໂຕ໌ ປຸນ ຈັ໋ນ ເຫວີ່ຍ ປຸນ ຈັ໋ນ ຕຸ໊ ໂອຈ໋ວ . ຮນັ້ງ ໜ່າຍ , ນິ່ນ ບົວ ຕສັ່ນໆ ປ໌າມ ຕສຸ໌ຍ ຢ່າ ປ໌າມ ເຖົາ ປວັ໊ງ ໂສວ ໂໝ່ວ . ອີ້ ຕສັ່ນ ນິ່ນ ບົວ ຕສູ໊ງ ຕສຸ ທິນ-ຮູ່ງ ໂນ໌ວ ຈ໊ຽນ ອ໊ະ .
52002017	ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ຕສຸ ເລີ່ຍ ອກອຍ ຖສາມ ປ໊າ ເມີ່ຍ ບົວ ວົ້ວ ຕສັ່ນ , ເຊ ຊິນ ເລີ່ຍ ຮນັ້ງ , ໂຮຍ້ວ ໄມ້ ເລີ່ຍ . ເຢຍ ບົວ ຕສະເກ້ງ ! ຈັ໋ງ ໄຫ່ ເມີ່ຍ ບົວ ຢ່າ ອ໋ອຍ ປວັດ ໄຫ່ ເມີ່ຍ ບົວ ເຍີຍ ຮມຽນ .
52002018	ເຢຍ ບົວ ເກ້ງ ອ໋ອຍ ມີ່ງ ເມີ່ຍ ບົວ ໜ່າຍ . ເຢຍ , ເປົາ​ໂລ , ຕສູ໊ງ ເຈ໌ຍ ຢຽດ ອີ ດສຸ່ນ ໂຮຍ້ວ ອ໋ອຍ ມີ່ງ , ມປ່າ ຊາ​ຕານ ຕັ໊ງ ຈ໊ຽນ ເຢຍ ບົວ .
52002019	ຕສ໊ຽວ ເຢ​ຊູ ແອ໋ງ ຕ້າຍ ວົ້ວ ຕສັ່ນ , ຫາຍ ຫຍູ່ງ ປຸນ ເຢຍ ບົວ ມ່າຍ ລ່ຳ ຮນ້ຳ , ຢ່າ ໂຕສ໋ວ ປຸນ ເຢຍ ບົວ ອອນ-ເຫລາະ , ຢ່າ ປຸນ ເຢຍ ບົວ ອະເຮນີ້ຍ ເຫວີ່ຍ ໂຕສ໋ວ ເຢຍ ບົວ ເຍີຍ ນີ້ງ ? ເຊ ເມີ່ຍ ບົວ ໄມ້ ເຕສີ໌ຍ ?
52002020	ເມີ່ຍ ບົວ ຕສະເກ້ງ ! ໂຕສ໋ວ ເຢຍ ບົວ ເຍີຍ ອຈັງ-ຫລ່າງ , ຢ່າ ໂຕສ໋ວ ເຢຍ ບົວ ເຍີຍ ອອນ-ເຫລາະ .
52003001	ໂຕສ໋ວ ເກົາ , ໄຮ໌ ຕສົ໊ວ ໄມ້ ຕຸ໊ ອ໊ະ , ຕສ່ຽວ ຕີ່ງ ເຢຍ ບົວ ກັ້ນ ຢຽມ ອາ​ເທນ ຕສີ້ງ ຮນັ້ງ ,
52003002	ແອ໋ງ ພ້າຍ ເຢຍ ບົວ ເຍີຍ ໂຢ໌ວ , ທິ​ໂມ​ໄທ , ມີ່ງ ເມີ່ຍ ບົວ ໜ່າຍ . ນິ່ນ ໂຕສ໋ວ ທິນ-ຮູ່ງ ເຍີຍ ກົງ-ມ່ຽນ , ຕສຸ້ນ ກີ​ຕູ່ ເຍີຍ ຄູ້ ຝຽນ , ເຖງ ຫລຽບ ວ້ວນ ເມີ່ຍ ບົວ ເຍີຍ ສຽນ ຟິມ ຢ່າ ນຸ໌ນ ເມີ່ຍ ບົວ ເຍີຍ ໂຮຍ້ວ ,
52003003	ເຫວີ່ຍ ຕສຸ ໄມ້ ອ໋ອຍ ຫາຍ ເຕົ້າ ຫລາຍ ຕສຸ ມ່ຽນ ໂຕສ໋ວ ໂຕະ ໄຮ່ ຖຸຍ ໂປ່ວ . ເມີ່ຍ ບົວ ຢ່າ ຮິ້ວ ຕຸ໊ ບົວ ຕສຸ ມ່ຽນ ໂຕສ໋ວ ໂຕະ ເຊ ຈາ-ດ່າງ ຕີ່ງ ຕສຢັ໋ງ ບົວ ອ໋ອຍ ຕສຸ ປວັ້ງ ເຍີຍ ສີ່ .
52003004	ເຢຍ ບົວ ຖສໍ່ ເຖສົາ ເມີ່ຍ ບົວ ຢຽມ ເຍີຍ ຕສຢັ້ງ ໂຫ່ , ເຢຍ ບົວ ຈາ-ດ່າງ ບົ໋ວ ລິ໌ວ ເມີ່ຍ ບົວ , ບົວ ຕສູ໊ງ ອ໋ອຍ ຕສຸ ປວັ້ງ ມ່ຽນ ໂຕສ໋ວ ໂຕະ . ເມີ່ຍ ບົວ ຢ່າ ຮິ້ວ ຕຸ໊ ສີ່ ຕສະເກ້ງ ຮນັ້ງ ນ້າຍ ນໍ ທສວດ ຕ້າຍ ຕສຽນ ເຍີຍ .
52003005	ເຫວີ່ຍ ນ້າຍ ເຢຍ ໄຮ໌ ຕສົ໊ວ ໄມ້ ຕຸ໊ ເກົ້າ ເລົ່າ , ຕສ່ຽວ ພ້າຍ ທິ​ໂມ​ໄທ ມີ່ງ ເມີ່ຍ ບົວ ໜ່າຍ , ອ໋ອຍ ຮິ້ວ ຕຸ໊ ເມີ່ຍ ບົວ ເຍີຍ ສຽນ ຟິມ ຮນັ້ງ ຫາຍ ນໍ . ເດສົ້າ ເຫີຍ ດົ໊ວ ມ່ຽນ ວົ້ວ ເຕົ້າ ດົ໊ວ ຕສຸ ເມີ່ຍ ບົວ , ເຢຍ ບົວ ໂຕສ໋ວ ເຍີຍ ກົງ ຕສ່ຽວ ດ໊ອດ ເດສ່ງ ໝີ່ ອ໊ະ .
52003006	ອີ້ ຕສັ່ນ ທິ​ໂມ​ໄທ ມີ່ງ ເມີ່ຍ ບົວ ໜ່າຍ ດສ໋ວນ ຕ້າຍ ອ໊ະ . ນິ່ນ ຕໍ້ ຫລົງ ໄຫ່ ເຍີຍ ຝຽນ ຕ້າຍ ບົ໋ວ ເຢຍ ບົວ ເມີ່ຍ ບົວ ຖສໍ່ ສຽນ ຫລົງ , ຮນ້ຳ ເຢ​ຊູ . ນິ່ນ ຢ່າ ກ໊ອງ ເມີ່ຍ ບົວ ອະເຮນີ້ຍ ຕສັ່ນໆ ຈັ໋ງ ເຖົາ ເຢຍ ບົວ , ອ໋ອຍ ປວັດ ໄຫ່ ເຢຍ ບົວ , ຮນັ້ງ ເຢຍ ບົວ ອ໋ອຍ ປວັດ ເມີ່ຍ ບົວ ນໍ .
52003007	ກໍ໋-ໂຢ໌ວ ອ່າ , ເຢຍ ບົວ ປວັ້ງ ຕສຸ ຂວນ ນ່ານ ຢ່າ ຕສຸ ສ່ຽວ ໂຄ້ວ , ມປ່າ ເຢຍ ບົວ ໄຮ໌ ກ໊ອງ ເມີ່ຍ ບົວ ສຽນ ຫລົງ , ເຢຍ ບົວ ຕສ່ຽວ ຕຸ໊ ອອນ ໂຮຍ້ວ ອ໊ະ .
52003008	ເຫວີ່ຍ ຕສຸ ເມີ່ຍ ບົວ ເຂົາ ວ້ວນ ຕສ໊ຽວ ເຢ​ຊູ , ເຢຍ ບົວ ເຍີຍ ແໝ່ງ ຕສ່ຽວ ໄຮ໌ ຮນັ້ງ ຟີ້ງ ເຈ໌ຍ ຕ້າຍ ນໍ .
52003009	ເຢຍ ບົວ ອ໋ອຍ ຕສຸ ຮນັ້ງ ຫາຍ ນໍ ເຫວີ່ຍ ເມີ່ຍ ບົວ ແລ໌ງ ຕສີ້ງ ທິນ-ຮູ່ງ ? ເຢຍ ບົວ ແລ໌ງ ຕສີ້ງ ນິ່ນ ເຫວີ່ຍ ຕສຸ ເມີ່ຍ ບົວ ປຸນ ເຢຍ ບົວ ຕຸ໊ ຢຽມ ນິ່ນ ເຍີຍ ດສະຮມຽນ ອອນ-ເຫລາະ ໄຫ່ .
52003010	ເຢຍ ບົວ ຮນອຍໆ ມ໌ວນໆ ທຈະ ໂທ້ ທິນ-ຮູ່ງ ປຸນ ເຢຍ ບົວ ແອ໋ງ ຕຸ໊ ປວັດ ເມີ່ຍ ບົວ ເຍີຍ ຮມຽນ . ເມີ່ຍ ບົວ ເຍີຍ ສຽນ ຟິມ ທສາ ຕສຸ ຫາຍ ຫຍູ່ງ ເຢຍ ບົວ ຕສ່ຽວ ໄຮ່ ທິບ ປຸນ ເມີ່ຍ ບົວ .
52003011	ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ຢ່າ ໂທ້ ບົວ ເຍີຍ ຕສ໊ຽວ ເຢ​ຊູ ຄອຍ ເຈົ໊າ ປຸນ ເຢຍ ບົວ ໄຮ່ ມີ່ງ ເຖົາ ເມີ່ຍ ບົວ ໜ່າຍ .
52003012	ຢ່າ ໂທ້ ຕສ໊ຽວ ເຢ​ຊູ ປຸນ ເມີ່ຍ ບົວ ລ່ານ ຮນ້ຳ ລ່ານ ຢ່າ ຮນ້ຳ ຕສວັ໋ງ ມ່ຽນ ທສ້ຳ ຈ໊ຽນ ຝາວ , ຮນັ້ງ ເຢຍ ບົວ ຮນ້ຳ ເມີ່ຍ ບົວ ວົ້ວ ນໍ .
52003013	ໂທ້ ນິ່ນ ຫລຽບ ວ້ວນ ເມີ່ຍ ບົວ ເຍີຍ ໂຮຍ້ວ , ຕສົ໊ວ ຕສ໊ຽວ ເຢ​ຊູ ເຖສົາ ຢຽດ ຕສູ໊ງ ເປ໋ນ ນິ່ນ ເຍີຍ ມ່ຽນ ວົ້ວ ເຕີ໋ຍ ແອ໋ງ ຕ້າຍ ວົ້ວ ຕສັ່ນ , ເມີ່ຍ ບົວ ຕສ່ຽວ ໄຮ່ ຢຽມ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຍີຍ ດສະຮມຽນ ທສີງ-ເດສ່ງ , ໄມ້ ລ່ຳ ເອກ້ມ ຕ໋ອງ .
52004001	ກໍ໋-ໂຢ໌ວ ອ່າ , ເຊດ ເມວີ໌ຍ ແອ໋ງ ມ່າຍ ເຕີ໋ຍ ຫວ່າ ກ໊ອງ . ເຢຍ ບົວ ອຈ໋າວ ເຈ໋ຍ ເມີ່ຍ ບົວ ຮນັ້ງ ຫາຍ ນໍ ຢຽມ ເສີຍ ຕສັ່ງ ໂຕສ໋ວ ຫອບ ທິນ-ຮູ່ງ ເຍີຍ ໂຮຍ້ວ . ເຊ ຮນັ້ງ ອີ້ ຕສັ່ນ ເມີ່ຍ ບົວ ຢຽມ ນໍ . ມປ່າ ອີ້ ຕສັ່ນ ເຢຍ ບົວ ເຫວີ່ຍ ຕສ໊ຽວ ເຢ​ຊູ ໂທ້ ເມີ່ຍ ບົວ ຢ່າ ຂວິນ ເມີ່ຍ ບົວ ອ໋ອຍ ຕສຸ ໂຕສ໋ວ ຈາ ທສ້ຳ ຈ໊ຽນ ຝາວ .
52004002	ເມີ່ຍ ບົວ ຮິ້ວ ຕຸ໊ ເຢຍ ບົວ ຫລົ່ງ ຕສ໊ຽວ ເຢ​ຊູ ເຍີຍ ຫັດ ມ໌າ ຮນັ້ງ ຫາຍ ນໍ ພ້າຍ ຕສຢັ໋ງ ເມີ່ຍ ບົວ .
52004003	ທິນ-ຮູ່ງ ເຍີຍ ເອີ໋ຍ ເຊ ຮນັ້ງ ນ້າຍ . ນິ່ນ ອ໋ອຍ ເມີ່ຍ ບົວ ໂຕສ໋ວ ທສີງ-ເດສ່ງ , ຊິ້ມ ອກອຍ ຫຮຢຽນ ເຍີຍ ສີ່ .
52004004	ເມີ່ຍ ບົວ ເກ໊າະ-ມ່ຽນ ອ໋ອຍ ຕສຸ ຮິ້ວ ຕຸ໊ ຮນັ້ງ ຫາຍ ນໍ ຫລົ່ງ ທສີງ-ເດສ່ງ ເຍີຍ , ທ່າຍ ເຍີຍ ຕສະເອີ໋ຍ ກຸ໊ນ ກັ້ນ ເຍີຍ ຊິນ .
52004005	ໄມ້ ຕູ໋ງ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ , ຮນັ້ງ ໄມ້ ສຽນ ທິນ-ຮູ່ງ ເຍີຍ ມ່ຽນ ໂຕສ໋ວ ນໍ .
52004006	ຮນັ້ງ ໜ່າຍ , ຢຽມ ນ້າຍ ເຕີ໋ຍ ສີ່ , ຫາຍ ເຕົ້າ ໄມ້ ຕູ໋ງ ໂຕສ໋ວ ຕ່ອງ ໄຟ ໂຕສ໋ວ ເຈ໋ຍ ດ່າງ ຫອບ ຕສຸ ໂຕສ໋ວ ເຍີຍ ປຸນ ນິ່ນ ເຍີຍ ກໍ໋-ໂຢ໌ວ . ນ້າຍ ເຕີ໋ຍ ຫວ່າ ຕສິ້ນ ດ່າງ ເຢຍ ບົ໋ວ ເຈ໋ຍ ເມີ່ຍ ບົວ , ຢ່າ ເຮນ້ຍໆ ເຍີຍ ຂວິນ ເມີ່ຍ ບົວ , ເຫວີ່ຍ ຕສຸ ຫາຍ ເຕົ້າ ໂຕສ໋ວ ນ້າຍ ເຕີ໋ຍ ສີ່ , ວົ້ວ ເຕົ້າ ຕສ່ຽວ ຕສຸ ຕສ໊ຽວ ຕີ່ງ ຕສຸ໌ຍ ອ໊ະ .
52004007	ທິນ-ຮູ່ງ ເຫ່ວ ບົວ ຕ້າຍ ໄມ້ ເຕສີ໌ຍ ເຫວີ່ຍ ໂຕສ໋ວ ໄມ້ ທສີງ-ເດສ່ງ . ນິ່ນ ອ໋ອຍ ບົວ ໂຕສ໋ວ ທສີງ-ເດສ່ງ ເຍີຍ .
52004008	ຮນັ້ງ ໜ່າຍ , ຫາຍ ເຕົ້າ ເອກ້ມ ນ້າຍ ເຕີ໋ຍ ອຈ໋າວ ເຍີຍ ຫວ່າ , ວົ້ວ ເຕົ້າ ໄມ້ ເຕສີ໌ຍ ເອກ້ມ ປ້າມ ມ່ຽນ ເຊ ເອກ້ມ ທິນ-ຮູ່ງ , ຕົ້ງ ເຖສີຍ ສີງ ລີ່ງ ປຸນ ເມີ່ຍ ບົວ ວົ້ວ ເຕົ້າ .
52004009	ກ໊ອງ ເຖົາ ຮນ້ຳ ກໍ໋-ໂຢ໌ວ ເຍີຍ ສີ່ ເຢຍ ບົວ ໄມ້ ຕສຸ ເຟ້ຍ , ເຫວີ່ຍ ຕສຸ ເມີ່ຍ ບົວ ກັ້ນ ຕຸ໊ ທິນ-ຮູ່ງ ອຈ໋າວ ລິ໌ວ ເມີ່ຍ ບົວ ລ່ານ ອ໋ອຍ ຕສຸ ຮນັ້ງ ຫາຍ ນໍ ຮນ້ຳ ລ່ານ .
52004010	ເມີ່ຍ ບົວ ຕສູ໊ງ ຮນັ້ງ ນ້າຍ ນໍ ຮນ້ຳ ຢຽມ ກ໋ອມ ມາ​ຊີ​ໂດ​ເນຍ ແຊ້ງ ເຍີຍ ຕສວັ໋ງ ກໍ໋-ໂຢ໌ວ . ມປ່າ ກໍ໋-ໂຢ໌ວ ອ່າ , ເຢຍ ບົວ ຂວິນ ເມີ່ຍ ບົວ ອ໋ອຍ ຕສຸ ຈາ ຮນ້ຳ ນິ່ນ ບົວ ທສ້ຳ ຈ໊ຽນ ຝາວ .
52004011	ອ໋ອຍ ຕສຸ ຫລຽບ ຕີ່ງ ໂຮຍ້ວ ໂຕສ໋ວ ປ໊ວນ-ສ່ວນ ມ່ຽນ , ໂກ໋ວ ກັ້ນ ເຍີຍ ດສະຮມຽນ ຢ່າ ຫລົ່ງ ກັ້ນ ເຍີຍ ປົ໌ວ ໂຕສ໋ວ ກົງ ຢູ໌ງ ແໝ່ງ , ຮນັ້ງ ຕສິ້ນ ດ່າງ ເຢຍ ບົວ ບົ໋ວ ເມີ່ຍ ບົວ ວົ້ວ ນໍ .
52004012	ຮນັ້ງ ນ້າຍ ນໍ ໂຕສ໋ວ ເມີ່ຍ ບົວ ຕສ່ຽວ ຕຸ໊ ກະເຫຍ່ຍ ເຍີຍ ມ່ຽນ ທ່າຍ ເມີ່ຍ ບົວ , ຢ່າ ໄມ້ ຕສຸ ປັ່ງ ຫາຍ ເຕົ້າ ຕຸ໊ ເມີ່ຍ ບົວ ຖຈຽມ ຫລົ່ງ ເຍີຍ ກະນ້າຍ .
52004013	ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ອ໋ອຍ ເມີ່ຍ ບົວ ຕສຽນໆ ເຍີຍ ຮິ້ວ ຕຸ໊ ໄຕ່ ມີ່ງ ເຍີຍ ມ່ຽນ ຮນັ້ງ ຫາຍ ນໍ , ເຫວີ່ຍ ປຸນ ເມີ່ຍ ບົວ ໄມ້ ຕສຸ ເດສົ້າ ຮນັ້ງ ວົ້ວ ເຕີ໋ຍ ໄມ້ ລ່ຳ ຮນ້ຳ ເຍີຍ ມ່ຽນ ເດສົ້າ ນໍ .
52004014	ເຢຍ ບົວ ສຽນ ເຢ​ຊູ ໄຕ່ ມີ່ງ ແອ໋ງ ນັ່ງ ຕ້າຍ ຕສ່ຽວ ສຽນ ທິນ-ຮູ່ງ ຢ່າ ອ໋ອຍ ຕໍ້ ຢຽດ ຕສູ໊ງ ສຽນ ເຢ​ຊູ ເຍີຍ ມ່ຽນ , ຕົ້ງ ໄຕ່ ມີ່ງ ວົ້ວ ເຕີ໋ຍ , ເຖສົາ ຈ໊ຽນ ເຢ​ຊູ ຢຽດ ເຈົ໊າ ແອ໋ງ ຕ້າຍ .
52004015	ອີ້ ຕສັ່ນ ເຢຍ ບົວ ບົ໋ວ ເມີ່ຍ ບົວ ເຍີຍ ເຊ ຕສິ໋ວ ຕສ໊ຽວ ອຈ໋າວ ເຢຍ ບົວ ເຍີຍ ຫວ່າ . ຕສ໊ຽວ ແອ໋ງ ຕ້າຍ ວົ້ວ ຮນອຍ , ບົວ ຖສໍ່ ຕສຢັ້ງ ຈ໊ຽນ ເຍີຍ ມ່ຽນ ຕສູ໊ງ ໄມ້ ຕຸ໊ ມີ່ງ ດ່າງ ໄຕ່ ມີ່ງ ເຍີຍ ມ່ຽນ .
52004016	ວົ້ວ ຕສັ່ນ ຕສ໊ຽວ ກັ້ນ ຕສ່ຽວ ຢຽມ ວົ້ວ ທິນ-ຕ້ອງ ເອຈ່ຍ ຕ້າຍ . ມ່າຍ ເຖຈຍ ຫັດ ບຸຍ ເຍີຍ , ແອ໋ງ ມ່າຍ ຟິນ-ມ່ຽນ ເປຢີ໊ຍ ເຍີຍ ເຖຈຍ ຢ່າ ມ່າຍ ທິນ-ຮູ່ງ ເຍີຍ ດສັດ ບຸຍ . ສຽນ ລິ໌ວ ກີ​ຕູ່ , ໄຕ່ ມີ່ງ ວົ້ວ ເຕີ໋ຍ , ຕສ່ຽວ ນັ່ງ ດ່າງ .
52004017	ອກະຮ້າ ບົວ ຖສໍ່ ຕສຢັ້ງ ຈ໊ຽນ ເຍີຍ ມ່ຽນ ເຖສົາ ນັ່ງ ຕ້າຍ ວົ້ວ ເຕີ໋ຍ ຕສ່ຽວ ຝາວ ມີ່ງ ຢຽມ ບ໋ວນ ກະຍົ໌ວ ປວັ້ງ ຕສ໊ຽວ ຢຽມ ວົ້ວ ດ໊າມ-ລູ່ງ . ຮນັ້ງ ໜ່າຍ , ບົວ ຕຸ໊ ຢຽດ ລິ໌ວ ເຖສົາ ຕສ໊ຽວ ຢຽມ .
52004018	ເຫວີ່ຍ ນ້າຍ ອ໋ອຍ ຕສຸ ຫລົ່ງ ນ້າຍ ເຕີ໋ຍ ຫວ່າ ລ່ານ ອອນ ລ່ານ ເຍີຍ ໂຮຍ້ວ .
52005001	ຕສວັ໋ງ ກໍ໋-ໂຢ໌ວ ອ່າ , ກ໊ອງ ເຖົາ ນ້າຍ ເຕີ໋ຍ ສີ່ ຫາຍ ນອມ ຕສຢັ້ງ ໂຫ່ ຫາຍ ນອມ ຫຍຸດ ເຕສີ໊ຍ ອ໋ອຍ ທສວດ ໄມ້ ຕສຸ ເຟ້ຍ ບົ໋ວ ເມີ່ຍ ບົວ ,
52005002	ເຫວີ່ຍ ຕສຸ ເມີ່ຍ ບົວ ເມ່ງໆ ເຍີຍ ຮິ້ວ ຕຸ໊ ຕສ໊ຽວ ຕ້າຍ ເຍີຍ ຮນອຍ ອ໋ອຍ ເຖົາ ຮນັ້ງ ຈັ໋ນ-ຕສະ ລູ່ງ ມ໌ວນ ຕສັ່ນ ຕ້າຍ ວົ້ວ ນໍ .
52005003	ຕສວັ໋ງ ມ່ຽນ ກ໊ອງ , “ ຖາຍ-ແປ້ງ ອ໊ະ ໂລ່ະ ! ໄມ້ ຕສຸ ກ້ຳ ເດສ໋ຍ ອ໊ະ , ” ວົ້ວ ຕສັ່ນ ນິ່ນ ບົວ ຕສ່ຽວ ລ່ຽມ ເຕສີ້ຍ ຕສຸ ໝຽດ , ຮນັ້ງ ມເຊັຍ ຕອນ ລ່ຽມ ເຕສີ້ຍ ມຸນ ກູ້ ງວ໌າ ນໍ . ໄມ້ ໄຮ່ ເປຢົ໋າ ໄມ້ ດຸ໊ດ .
52005004	ກໍ໋-ໂຢ໌ວ ອ່າ , ເມີ່ຍ ບົວ ໄມ້ ເຕສີ໌ຍ ຢຽມ ຫຮມວັງ ກະຍົ໌ວ . ຮນັ້ງ ໜ່າຍ , ວົ້ວ ນອມ ຮນອຍ ໄມ້ ຫອບ ຕສຸ ເຖົາ ຮນັ້ງ ຈັ໋ນ-ຕສະ ຕ້າຍ ນໍ .
52005005	ເມີ່ຍ ບົວ ຢຽດ ຕສູ໊ງ ໂຕສ໋ວ ຢຽມ ອຈັງ ເຍີຍ ມ່ຽນ ຢ່າ ເກວີຍ ລູ່ງ ຮນອຍ ຕສັ່ນ . ບົວ ໄມ້ ເຕສີ໌ຍ ເກວີຍ ລູ່ງ ມ໌ວນ ຕສັ່ນ ໄຟ ໂຕສ໋ວ ຢຽມ ຫຮມວັງ ເຍີຍ ມ່ຽນ .
52005006	ຮນັ້ງ ນ້າຍ , ບົວ ໄມ້ ຕູ໋ງ ຮນັ້ງ ເຫຍ່ຍ ເຍີຍ ມ່ຽນ ມອຈ້ອມ . ອ໋ອຍ ຕສຸ ກີງ ຈ໊ຽນ ໂຮຍ້ວ , ກຸ໊ນ ຈ໊ຽນ ກັ້ນ ,
52005007	ເຫວີ່ຍ ຕສຸ ເປວີ໋ຍ ມອຈ້ອມ ເຍີຍ ມ່ຽນ ເຊ ລູ່ງ ມ໌ວນ ຕສັ່ນ ມອຈ້ອມ . ຕິ໊ວ ອກວິນ ເຍີຍ ມ່ຽນ ລູ່ງ ມ໌ວນ ຕສັ່ນ ອກວິນ .
52005008	ມປ່າ ບົວ ເກວີຍ ລູ່ງ ຮນອຍ ຕສັ່ນ , ຕສ່ຽວ ອ໋ອຍ ຕສຸ ກຸ໊ນ ຕຸ໊ ກັ້ນ . ອ໋ອຍ ຕສຸ ຫລົ່ງ ສຽນ ເຢ​ຊູ ເຍີຍ ໂຮຍ້ວ ເຖສົາ ຮນ້ຳ ມ່ຽນ ເຍີຍ ໂຮຍ້ວ ໂຕສ໋ວ ເຮລັຍ-ຈ໊າບ ປວັງ ຈ໊ຽນ ຫລະຄວດ . ຢ່າ ອ໋ອຍ ຕສຸ ມ່າຍ ລ່ຳ ຮນ້ຳ ອ໋ອຍ ຕຸ໊ ໂອຈ໋ວ ເຫວີ່ຍ ໂຕສ໋ວ ເຮລັຍ-ໝົ່ວ ດົ໋ງ ຈ໊ຽນ .
52005009	ທິນ-ຮູ່ງ ກິ໊ນ ບົວ ຕ້າຍ ໄມ້ ເຕສີ໌ຍ ເຫວີ່ຍ ອ໋ອຍ ປຸນ ບົວ ຕສຸ ນິ່ນ ໂນ໌ວ . ນິ່ນ ອ໋ອຍ ປຸນ ບົວ ເຂົາ ຕສ໊ຽວ ເຢ​ຊູ ກີ​ຕູ່ ຕຸ໊ ໂອຈ໋ວ .
52005010	ກີ​ຕູ່ ເຫວີ່ຍ ບົວ ໄຕ່ . ຮນັ້ງ ໜ່າຍ , ນິ່ນ ແອ໋ງ ຕ້າຍ ວົ້ວ ຕສັ່ນ , ໄມ້ ກຸ໊ນ ບົວ ຕສຢັ້ງ ຈ໊ຽນ ໄຟ ໄຕ່ ມີ່ງ , ນິ່ນ ອ໋ອຍ ປຸນ ບົວ ເຖສົາ ນິ່ນ ຢຽມ .
52005011	ເຫວີ່ຍ ນ້າຍ ອ໋ອຍ ຕສຸ ລ່ານ ເຖງ ລ່ານ ຕສູ໋ງ ທຈະ , ລ່ານ ເຖງ ລ່ານ ເຖສີຍ ເຈ໌ຍ ຕ້າຍ , ຮນັ້ງ ອີ້ ຕສັ່ນ ເມີ່ຍ ບົວ ໂຕສ໋ວ ເຍີຍ ນໍ .
52005012	ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ໂທ້ ເມີ່ຍ ບົວ ອ໋ອຍ ຕສຸ ທ່າຍ ຢຽມ ເມີ່ຍ ບົວ ບຸດົ໋ງ ທສວດ ທຈະ ໂຕສ໋ວ ກົງ ເຍີຍ ມ່ຽນ , ຕົ້ງ ເຫວີ່ຍ ຕສ໊ຽວ ເຢ​ຊູ ກຸ໊ນ ເມີ່ຍ ບົວ , ອຈ໋າວ ເມີ່ຍ ບົວ ວົ້ວ ເຕີ໋ຍ .
52005013	ອ໋ອຍ ຕສຸ ເຫວີ່ຍ ນິ່ນ ບົວ ໂຕສ໋ວ ເຍີຍ ກົງ ຫລົງໆ ເຍີຍ ທ່າຍ ຢ່າ ຮນ້ຳ ນິ່ນ ບົວ . ລ່ານ ຢ່າ ອ໋ອຍ ຕສຸ ເຖສົາ ລ່ານ ແປ້ງ ອອນ ເຍີຍ ຢຽມ .
52005014	ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ໂທ້ ເມີ່ຍ ບົວ ອ໋ອຍ ຕສຸ ຂວິນ ມ່ຽນ ເຫລວີ່ຍ ມ່ຽນ , ອ໋ອຍ ຕສຸ ເຖງ ຕ໊າມ ໄຝ ເຍີຍ ມ່ຽນ ຕສູ໋ງ ຕ໊າມ , ອ໋ອຍ ຕສຸ ເຖງ ເມົາ ເຍີຍ ມ່ຽນ , ຢ່າ ອ໋ອຍ ຕສຸ ຫລົ່ງ ໜ່ອຍ ຕ໋າຍ ຕສວັ໋ງ ມ່ຽນ .
52005015	ອ໋ອຍ ຕສຸ ໄຝ ຟິມ , ໄມ້ ຕູ໋ງ ປຸນ ຫາຍ ເຕົ້າ ໂຕສ໋ວ ເອ໊າະ ວິ່ນ ເອ໊າະ . ມປ່າ ລ່ານ ອ໋ອຍ ຕສຸ ຕສັ່ນໆ ລໍ໌ ຖຈັງ ໂຕສ໋ວ ຫລົງ ປຸນ ລ່ານ ຢ່າ ໂຕສ໋ວ ຫລົງ ປຸນ ຕສວັ໋ງ ມ່ຽນ .
52005016	ອ໋ອຍ ຕສຸ ຕສັ່ນໆ ອອນ-ເຫລາະ .
52005017	ຢ່າ ອ໋ອຍ ຕສຸ ໄມ້ ຕີ້ງ ລ່ຽວ ເຍີຍ ເຕົ໋າ ເກົ໋າ .
52005018	ຢຽມ ໝ່ານ ສີ່ ອ໋ອຍ ຕສຸ ແລ໌ງ ຕສີ້ງ ທິນ-ຮູ່ງ . ເມີ່ຍ ບົວ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ , ທິນ-ຮູ່ງ ຕສ່ຽວ ອ໋ອຍ ເມີ່ຍ ບົວ ຮນັ້ງ ນ້າຍ ນໍ ໂຕສ໋ວ .
52005019	ໄມ້ ຕູ໋ງ ເບ໊າະ ໄຕ່ ສີງ ລີ່ງ ເຍີຍ ໂຕ໌ວ .
52005020	ໄມ້ ຕູ໋ງ ໝັ່ງ ເຜຍ ສີງ ລີ່ງ ປຸນ ມ່ຽນ ໂຕ່ວ ຕ້າຍ ເຍີຍ ຫວ່າ .
52005021	ອ໋ອຍ ຕສຸ ເສີຍ ໝັ່ງ ຫຍູ່ງໆ . ຫລົງ ເຍີຍ ອ໋ອຍ ຕສຸ ເອີຍ ຈ໊ຽນ ໂຕສ໋ວ .
52005022	ຫຍູ່ງໆ ເອ໊າະ ເຍີຍ ອ໋ອຍ ຕສຸ ຊິ້ມ ອກອຍ .
52005023	ໂທ້ ເຖສີຍ ແປ້ງ ອອນ ເຍີຍ ທິນ-ຮູ່ງ ປຸນ ເມີ່ຍ ບົວ ທສີງ-ເດສ່ງ ເຖົາ ຕ້າວ , ຢ່າ ເປວ ຈ໊ຽນ ເມີ່ຍ ບົວ ເຍີຍ ລີ່ງ ວ່ວນ , ເມີ່ຍ ບົວ ເຍີຍ ໂຮຍ້ວ , ເມີ່ຍ ບົວ ເຍີຍ ຊິນ , ເຖົາ ຕສ໊ຽວ ເຢ​ຊູ ກີ​ຕູ່ ແອ໋ງ ຕ້າຍ ວົ້ວ ຕສັ່ນ ຕສ່ຽວ ໄມ້ ມ່າຍ ຕ໋ອງ ເອກ້ມ .
52005024	ເຫ່ວ ເມີ່ຍ ບົວ ຕ້າຍ ວົ້ວ ເຕົ້າ ເຊ ຕສຽບ ຕສົ໊ວະ ເຍີຍ . ນິ່ນ ອ໋ອຍ ຮນັ້ງ ນ້າຍ ນໍ ໂຕສ໋ວ ຕສຢັ໋ງ .
52005025	ຕສວັ໋ງ ກໍ໋-ໂຢ໌ວ ອ່າ , ໂທ້ ເມີ່ຍ ບົວ ເຖງ ເຢຍ ບົວ ເຕົ໋າ ເກົ໋າ .
52005026	ຫວຸ່ຍ ປວັ້ງ ເຍີຍ ຕສຢັ້ງ ໂຫ່ ອ໋ອຍ ຕສຸ ໂຕສ໋ວ ໂຮຍ້ວ ທສີງ-ເດສ່ງ ຕສົມ ຮມຽນ ໜ່າຍ ແປ້ງ ອອນ .
52005027	ເຢຍ ຫລົ່ງ ຕສ໊ຽວ ເຍີຍ ຫັດ ມ໌າ ບົ໋ວ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ໂຕະ ນ້າຍ ເຕສີ໊ຍ ຝຽນ ປຸນ ຕສວັ໋ງ ກໍ໋-ໂຢ໌ວ ໝວັງ .
52005028	ໂທ້ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ປຸນ ເມີ່ຍ ບົວ .
53001001	ເຢຍ , ເປົາ​ໂລ , ເຖສົາ ຊີ​ລາ ເຖສົາ ທິ​ໂມ​ໄທ ເຟ້ຍ ຝຽນ ປຸນ ເທ​ສະ​ໂລ​ນິ​ກາ ຕສີ້ງ ເຍີຍ ຈິວ-ປາງ , ຕົ້ງ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຍີຍ ມ່ຽນ .
53001002	ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
53001003	ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ອ໋ອຍ ຕສຸ ຕສັ່ນໆ ເຫວີ່ຍ ເມີ່ຍ ບົວ ແລ໌ງ ຕສີ້ງ ທິນ-ຮູ່ງ . ຮນັ້ງ ນ້າຍ ແລ໌ງ ຕສີ້ງ ເຊ ຫອບ ເຍີຍ , ເຫວີ່ຍ ຕສຸ ເມີ່ຍ ບົວ ກຸ໊ນ ໂຕສ໋ວ ກຸ໊ນ ສຽນ ເຮ້ນ ຈ໊ຽນ ຝາວ . ເມີ່ຍ ບົວ ເກ໊າະ-ມ່ຽນ ລ່ານ ຢ່າ ຮນ້ຳ ລ່ານ ກຸ໊ນ ໂຕສ໋ວ ກຸ໊ນ ທສ້ຳ ຈ໊ຽນ ຝາວ .
53001004	ເຫວີ່ຍ ນ້າຍ , ເຢຍ ບົວ ຢຽມ ທິນ-ຮູ່ງ ເຍີຍ ຕສວັ໋ງ ຈິວ-ປາງ ປູ໋ງ ຫວ່າ-ເໝົາ ເທສງ ເມີ່ຍ ບົວ . ເຢຍ ບົວ ເທສງ ກ໊ອງ , ໄມ້ ກຸ໊ນ ເມີ່ຍ ບົວ ຕສຸ ມ່ຽນ ໂຕສ໋ວ ໂຕະ , ປວັ້ງ ຕສຸ ໂຄ້ວ , ເມີ່ຍ ບົວ ຫລົ່ງ ໜ່ອຍ ເຕ໊ຍ ຢ່າ ສຽນ ຕຸ໊ ວ້ວນ .
53001005	ນ້າຍ ເຕີ໋ຍ ຢຽດ ຕສູ໊ງ ສີ່ ປຸນ ທສີງ ທິນ-ຮູ່ງ ແປ້ງ ຟິມ ເຍີຍ ຊ້ຽມ ມ່ຽນ ຢ່າ ປິ໋ວ ເມ່ງ ເມີ່ຍ ບົວ ຜຸຍ ຕຸ໊ ຢຽມ ທິນ-ຮູ່ງ ເຍີຍ ກົ໊ວະ . ເຊ ເຫວີ່ຍ ນ້າຍ ນອມ ກົ໊ວະ ເມີ່ຍ ບົວ ອີ້ ຕສັ່ນ ຕສຸ ສ່ຽວ ໂຄ້ວ .
53001006	ທິນ-ຮູ່ງ ເຊ ແປ້ງ ຟິມ ເຍີຍ . ຫ່ອຍ ເມີ່ຍ ບົວ ຕສຸ ຂວນ ນ່ານ ວົ້ວ ເຕີ໋ຍ ມ່ຽນ , ທິນ-ຮູ່ງ ອ໋ອຍ ວິ່ນ ປຸນ ນິ່ນ ບົວ ຕສຸ ຂວນ ນ່ານ .
53001007	ນິ່ນ ຢ່າ ອ໋ອຍ ປຸນ ເມີ່ຍ ບົວ ປວັ້ງ ຕສຸ ຂວນ ນ່ານ ເຍີຍ ມ່ຽນ ເຖສົາ ເຢຍ ບົວ ລົ່ມ ດສ້ອຍ ຕຸ໊ ແປ້ງ ອອນ . ວົ້ວ ຕສັ່ນ ຕສ໊ຽວ ເຢ​ຊູ ເຖສົາ ຈ໊ຽນ ນິ່ນ ມ່າຍ ທຈະ ເຍີຍ ຟິນ-ມ່ຽນ ຢຽມ ວົ້ວ ລູ່ງ ຫິ່ນ ທສວດ , ຢຽມ ຫຮຢາງ ໄຫ່ ເຍີຍ ໂຕ໌ວ ກະຍົ໌ວ .
53001008	ຕສ໊ຽວ ເຢ​ຊູ ອ໋ອຍ ວິ່ນ ປຸນ ໄມ້ ຫຍ່ຽມ ທິນ-ຮູ່ງ ເຍີຍ ມ່ຽນ ຢ່າ ໄມ້ ໝວັງ ຕສ໊ຽວ ເຢ​ຊູ ເຍີຍ ຄູ້ ຝຽນ ວົ້ວ ເຕີ໋ຍ ມ່ຽນ ຕສຸ ຕີ່ງ ຕສຸ໌ຍ .
53001009	ນິ່ນ ບົວ ອ໋ອຍ ຕສຸ ສ່ຽວ ຕສຸ໌ຍ , ຢຽດ ລິ໌ວ ຕສຸ ໝຽດ , ແອກ໊ະ ຈ໊ຽນ ຕສ໊ຽວ ເຍີຍ ດສະຮມຽນ ເຖສົາ ນິ່ນ ອຈັງ-ຫລ່າງ ເຍີຍ ຕົ້ມ ທຈະ ,
53001010	ຕົ້ງ ນິ່ນ ຕ້າຍ ວົ້ວ ຮນອຍ ເຫວີ່ຍ ປຸນ ນິ່ນ ເຍີຍ ຕສວັ໋ງ ມ່ຽນ , ເຊ ຢຽດ ຕສູ໊ງ ສຽນ ນິ່ນ ເຍີຍ ມ່ຽນ , ເທສງ ນິ່ນ , ທ່າຍ ນິ່ນ . ເມີ່ຍ ບົວ ຢ່າ ອ໋ອຍ ເຖສົາ ຈ໊ຽນ ນິ່ນ ບົວ ເທສງ ເຫວີ່ຍ ຕສຸ ເມີ່ຍ ບົວ ສຽນ ເຢຍ ບົວ ໂຕສ໋ວ ເຍີຍ ຕສອງ-ເຕສ໋ງ ຫວ່າ .
53001011	ເຫວີ່ຍ ນ້າຍ ເຢຍ ບົວ ຕສັ່ນໆ ເຖງ ເມີ່ຍ ບົວ ເຕົ໋າ ເກົ໋າ ໂທ້ ບົວ ເຍີຍ ທິນ-ຮູ່ງ ປຸນ ເມີ່ຍ ບົວ ຜຸຍ ຕຸ໊ ນິ່ນ ກິ໊ນ ຕ້າຍ ເຍີຍ ມ່ຽນ . ຢ່າ ໂທ້ ນິ່ນ ຫລົ່ງ ນິ່ນ ເຍີຍ ທຈະ ປຸນ ເມີ່ຍ ບົວ ໂຕສ໋ວ ຕສຢັ໋ງ ເມີ່ຍ ບົວ ມ່າຍ ໂຮຍ້ວ ໂຕສ໋ວ ເຍີຍ ຄູ້ ສີ່ , ເຖສົາ ເອີຍ ເມີ່ຍ ບົວ ເຍີຍ ສຽນ ຟິມ ໂຕສ໋ວ ເຍີຍ ກົງ .
53001012	ຮນັ້ງ ໜ່າຍ , ບົວ ເຍີຍ ຕສ໊ຽວ ເຢ​ຊູ ເຍີຍ ບົ໋ວ ຕສ່ຽວ ຕຸ໊ ເມີ່ຍ ບົວ ທ່າຍ , ນິ່ນ ຢ່າ ອ໋ອຍ ທ່າຍ ເມີ່ຍ ບົວ . ນ້າຍ ເຊ ຕສິ໋ວ ບົວ ເຍີຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຍີຍ ເອນ .
53002001	ຕສວັ໋ງ ກໍ໋-ໂຢ໌ວ ອ່າ , ກ໊ອງ ເຖົາ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ແອ໋ງ ຕ້າຍ ຢ່າ ກ໊ອງ ເຖົາ ນິ່ນ ອ໋ອຍ ຊຽວ ຕສຸ໊ນ ບົວ , ປຸນ ບົວ ເຖສົາ ນິ່ນ ຢຽມ , ເຢຍ ບົວ ໂທ້ ເມີ່ຍ ບົວ
53002002	ໄມ້ ຕູ໋ງ ໂຮຍ້ວ ຮວາງ ໂຮຍ້ວ ຫລຸ່ນ , ເຫວີ່ຍ ຕສຸ ມ່າຍ ເຕີ໋ຍ ມ່ຽນ ກ໊ອງ ຕສ໊ຽວ ຕ້າຍ ເຍີຍ ຮນອຍ ເຖົາ ລິ໌ວ ອ໊ະ . ໄມ້ ກຸ໊ນ ມ່າຍ ມ່ຽນ ກ໊ອງ ສີງ ລີ່ງ ປຸນ ເຢຍ ບົວ ໂຕ່ວ ຫວ່າ , ໄຟ ຕສຸ້ນ ຕ້າຍ ກ໊ອງ ໄຟ ເຟ້ຍ ຝຽນ ຮນັ້ງ ນ້າຍ ນໍ ກ໊ອງ .
53002003	ໄມ້ ຕູ໋ງ ປຸນ ຫາຍ ເຕົ້າ ຫລົ່ງ ຫາຍ ຫຍູ່ງ ຕສະເອີ໋ຍ ດົ໊ວ ເມີ່ຍ ບົວ . ວົ້ວ ນອມ ຮນອຍ ໄມ້ ແກ້ງ ເຖົາ , ຕສູ໊ງ ອ໋ອຍ ຕສຸ ມ່າຍ ນ້າຍ ເຕີ໋ຍ ສີ່ ທສວດ . ມ່ຽນ ອ໋ອຍ ແຫງ່ງ ຈ໊ຽນ ທິນ-ຮູ່ງ , ຢ່າ ມ່າຍ ປ໌າມ ເລີ໌ຍ-ຫລັດ ວົ້ວ ເຕົ້າ ຫິ່ນ ທສວດ ຕ້າຍ , ຕົ້ງ ຕສູ໊ງ ອ໋ອຍ ຕສຸ ໝຽດ ວົ້ວ ເຕົ້າ .
53002004	ນິ່ນ ອ໋ອຍ ແຫງ່ງ ຈ໊ຽນ ຢ່າ ເທສງ ກັ້ນ ເກົ້າ ໂຮລ ເຈ໋ຍ ຕົ້ງ ມ່ຽນ ເຫ່ວ ຕສ້ຽນ ເຖສົາ ມ່ຽນ ຕສັ່ງ ເຍີຍ ຢຽດ ຕສູ໊ງ . ນິ່ນ ຕສູ໊ງ ອ໋ອຍ ເຕສວີ໌ຍ ຈ໊ຽນ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ ກ໊ອງ ນິ່ນ ກັ້ນ ໂຕສ໋ວ ທິນ-ຮູ່ງ .
53002005	ເມີ່ຍ ບົວ ຈັ໋ງ ໄມ້ ຕຸ໊ ໄຟ ? ເຢຍ ເຖສົາ ເມີ່ຍ ບົວ ຢຽມ ວົ້ວ ຕສັ່ນ ເຢຍ ຕສູ໊ງ ເຕສ໊າະ ນ້າຍ ເຕີ໋ຍ ສີ່ ບົ໋ວ ເມີ່ຍ ບົວ ໝີ່ ອ໊ະ .
53002006	ເມີ່ຍ ບົວ ຢ່າ ຮິ້ວ ຕຸ໊ ຫາຍ ຫຍູ່ງ ຕັ໊ງ ຈ໊ຽນ ໄມ້ ແກ້ງ ປຸນ ນ້າຍ ເຕີ໋ຍ ສີ່ ທສວດ . ຮນັ້ງ ໜ່າຍ , ເຖົາ ຕສຢັ້ງ ໂຫ່ , ປ໌າມ ເລີ໌ຍ-ຫລັດ ວົ້ວ ເຕົ້າ ຕສ່ຽວ ຫິ່ນ ທສວດ ຕ້າຍ ອ໊ະ .
53002007	ອີ້ ຕສັ່ນ ປ໌າມ ເລີ໌ຍ-ຫລັດ ເຍີຍ ທຈະ ເປີ່ຍ ເດ໊ຍ ໂຕສ໋ວ ກົງ , ມປ່າ ຕັ໊ງ ຈ໊ຽນ ນ້າຍ ເຕີ໋ຍ ທຈະ ວົ້ວ ເຕົ້າ ອ໋ອຍ ຕັ໊ງ ຈ໊ຽນ ມີ່ງ ເຖົາ ທິນ-ຮູ່ງ ຕໍ້ ນິ່ນ ທສວດ ມີ່ງ .
53002008	ເຖົາ ວົ້ວ ຕສັ່ນ ປ໌າມ ເລີ໌ຍ-ຫລັດ ວົ້ວ ເຕົ້າ ອ໋ອຍ ຫິ່ນ ທສວດ ຕ້າຍ . ມປ່າ ຕສ໊ຽວ ເຢ​ຊູ ແອ໋ງ ເອຈ່ຍ ຕ້າຍ ວົ້ວ ຕສັ່ນ , ເຢ​ຊູ ຕສ່ຽວ ຫລົ່ງ ຢຽມ ດສຸ້ຍ ປຢົ໊ມ ທສວດ ເຍີຍ ເຖຈຍ ໄຕ໋ ວົ້ວ ເຕົ້າ , ຢ່າ ຫລົ່ງ ເອຈ່ຍ ຕ້າຍ ວົ້ວ ຕສັ່ນ ມ່າຍ ເຍີຍ ອຈັງ-ຫລ່າງ ໝຽດ ເດສ່ງ ນິ່ນ .
53002009	ປ໌າມ ເລີ໌ຍ-ຫລັດ ວົ້ວ ເຕົ້າ ຕ້າຍ ວົ້ວ ຕສັ່ນ ເຊ ຕສິ໋ວ ຊາ​ຕານ ໂຕສ໋ວ ເຍີຍ ກົງ , ຢ່າ ມ່າຍ ຊາ​ຕານ ເຍີຍ ທຈະ ໂຕສ໋ວ ຫຍູ່ງໆ ຈ໊າ ເຍີຍ ຈັ໋ງ-ໂຫ່ ເຖສົາ ບົວະ ຮ່ອງ ເຍີຍ ສີ່ .
53002010	ນິ່ນ ຢ່າ ອ໋ອຍ ຫລົ່ງ ຫຍູ່ງໆ ກູ໊ ໄກວ໋ ເຍີຍ ເອ໊າະ ຕສະເອີ໋ຍ ດົ໊ວ ອ໋ອຍ ຕສຸ ໝຽດ ເຍີຍ ມ່ຽນ . ນິ່ນ ບົວ ຕສຸ ໝຽດ ເຫວີ່ຍ ຕສຸ ນິ່ນ ບົວ ໄມ້ ຮນ້ຳ ຕສຽນ ເລີ໌ຍ ຕສ່ຽວ ໄມ້ ຕຸ໊ ໂອຈ໋ວ .
53002011	ເຫວີ່ຍ ນ້າຍ ທິນ-ຮູ່ງ ປຸນ ນິ່ນ ບົວ ຕສຸ ດົ໊ວ ມ່ຽນ ໂຕສ໋ວ ຕ່ອງ ເຍີຍ ທຈະ ກຸ໊ນ ຈ໊ຽນ , ດົ໊ວ ນິ່ນ ບົວ ສຽນ ຈ໊າ ເຍີຍ .
53002012	ຮນັ້ງ ໜ່າຍ , ໄມ້ ສຽນ ຕສຽນ ເລີ໌ຍ , ຕ໋າວ ດສ໋ວນ ອະເຮນີ້ຍ ໂຕສ໋ວ ຕສຸ໌ຍ ເຍີຍ ຕສວັ໋ງ ມ່ຽນ , ຕສູ໊ງ ອ໋ອຍ ຕສຸ ຕີ່ງ ຕສຸ໌ຍ ອ໊ະ .
53002013	ຕສ໊ຽວ ຮນ້ຳ ເຍີຍ ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ອ໋ອຍ ຕສຸ ຕສັ່ນໆ ເຫວີ່ຍ ເມີ່ຍ ບົວ ແລ໌ງ ຕສີ້ງ ທິນ-ຮູ່ງ , ເຫວີ່ຍ ຕສຸ ຢຽມ ກອນ ທິນ-ຮູ່ງ ກິ໊ນ ເມີ່ຍ ບົວ ເຫວີ່ຍ ປຸນ ເມີ່ຍ ບົວ ຕຸ໊ ໂອຈ໋ວ . ເມີ່ຍ ບົວ ຕຸ໊ ໂອຈ໋ວ ເຊ ເຫວີ່ຍ ເມີ່ຍ ບົວ ເຂົາ ສີງ ລີ່ງ ປຸນ ເມີ່ຍ ບົວ ເປ໋ນ ທິນ-ຮູ່ງ ເຍີຍ ທສີງ-ເດສ່ງ ມ່ຽນ , ຢ່າ ເຫວີ່ຍ ເມີ່ຍ ບົວ ສຽນ ຕສຽນ ເລີ໌ຍ .
53002014	ທິນ-ຮູ່ງ ຫລົ່ງ ເຢຍ ບົວ ຕສຸ້ນ ເຍີຍ ຄູ້ ຝຽນ ເຫ່ວ ເມີ່ຍ ບົວ ຕ້າຍ ສຽນ . ຢ່າ ເຫ່ວ ເມີ່ຍ ບົວ ຕ້າຍ ເຫວີ່ຍ ຕຸ໊ ປ່ວນ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ອຈັງ-ຫລ່າງ .
53002015	ກໍ໋-ໂຢ໌ວ ອ່າ , ອ໋ອຍ ຕສຸ ສຽນ ວ້ວນ , ໄມ້ ຕູ໋ງ ປູ໋ງ ດ໊ອດ ເຢຍ ບົວ ອຈ໋າວ ເຍີຍ ຕສຽນ ເລີ໌ຍ , ໄມ້ ກຸ໊ນ ເຢຍ ບົວ ຕສຸ້ນ ເຍີຍ ຫວ່າ ໄຟ ເຟ້ຍ ຝຽນ ອຈ໋າວ ເຍີຍ ຫວ່າ .
53002016	ໂທ້ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ກັ້ນ ເຖສົາ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ , ຕົ້ງ ຮນ້ຳ ບົວ , ຢ່າ ເຖສີຍ ເອນ ຢຽດ ລິ໌ວ ອອນ ບົວ ເຍີຍ ໂຮຍ້ວ , ຢ່າ ປຸນ ຫລົງ ໄຫ່ ເຍີຍ ມ່າຍ ລ່ຳ ຮນ້ຳ , ວົ້ວ ເຕົ້າ ,
53002017	ອອນ ເມີ່ຍ ບົວ ເຍີຍ ໂຮຍ້ວ ຢ່າ ຫລຽບ ວ້ວນ ເມີ່ຍ ບົວ ເຫວີ່ຍ ໂຕສ໋ວ ຫຍູ່ງໆ ຄູ້ ສີ່ ຢ່າ ກ໊ອງ ຫຍູ່ງໆ ຄູ້ ຫວ່າ .
53003001	ຕສວັ໋ງ ກໍ໋-ໂຢ໌ວ ອ່າ , ເຊດ ເມວີ໌ຍ ແອ໋ງ ມ່າຍ ເຕີ໋ຍ ຫວ່າ . ໂທ້ ເມີ່ຍ ບົວ ເຖງ ເຢຍ ບົວ ເຕົ໋າ ເກົ໋າ ເຫວີ່ຍ ປຸນ ຕສ໊ຽວ ເຍີຍ ໂຕ໌ ຊຽບໆ ເຍີຍ ຕສຸ້ນ ຕຸ໊ ອກອຍ ຢ່າ ຕຸ໊ ມ່ຽນ ທ່າຍ ຮນັ້ງ ເມີ່ຍ ບົວ ທ່າຍ ນໍ .
53003002	ຢ່າ ໂທ້ ທິນ-ຮູ່ງ ໂອຈ໋ວ ເຢຍ ບົວ ເລີ່ຍ ດຸ໊ດ ຫວ່າຍ ໄຫ່ , ເອ໊າະ ໄຫ່ ເຍີຍ ມ່ຽນ , ເຫວີ່ຍ ຕສຸ ໄມ້ ເຕສີ໌ຍ ເຕົ້າໆ ມ່ຽນ ມ່າຍ ສຽນ ຟິມ .
53003003	ມປ່າ ຕສ໊ຽວ ເຊ ຕສຽບ ຕສົ໊ວະ ເຍີຍ . ນິ່ນ ອ໋ອຍ ເຖງ ເມີ່ຍ ບົວ ມ່າຍ ທຈະ ຢ່າ ເປວ ຈ໊ຽນ ໄມ້ ປຸນ ຮຢວັງ ເອ໊າະ ວົ້ວ ເຕົ້າ ຫ່ອຍ ເມີ່ຍ ບົວ .
53003004	ຕສ໊ຽວ ປຸນ ເຢຍ ບົວ ໄຮ່ ປູ໋ງ ຕຸ໊ ໂຮຍ້ວ ເມີ່ຍ ບົວ . ເຢຍ ບົວ ສຽນ ຕີ່ງ , ຕົ້ງ ເຢຍ ບົວ ບົ໋ວ ເມີ່ຍ ບົວ ໂຕສ໋ວ ເຍີຍ , ເມີ່ຍ ບົວ ຕສະເກ້ງ ໂຕສ໋ວ ຢ່າ ອ໋ອຍ ໂຕສ໋ວ ຈ໊ຽນ ມີ່ງ .
53003005	ໂທ້ ຕສ໊ຽວ ຢ໌ຽນ ເມີ່ຍ ບົວ , ປຸນ ເມີ່ຍ ບົວ ມ່າຍ ໂຮຍ້ວ ຮນ້ຳ ທິນ-ຮູ່ງ , ຢ່າ ປຸນ ເມີ່ຍ ບົວ ມ່າຍ ກີ​ຕູ່ ປຸນ ເຍີຍ ໜ່ອຍ .
53003006	ຕສວັ໋ງ ກໍ໋-ໂຢ໌ວ ອ່າ , ເຢຍ ບົວ ເຕ໊ງ ຕສ໊ຽວ ເຢ​ຊູ ກີ​ຕູ່ ເຍີຍ ບົ໋ວ ຫັດ ເມີ່ຍ ບົວ , ຫາຍ ເຕົ້າ ກໍ໋-ໂຢ໌ວ ເຫລວີ່ຍ ໄຫ່ , ໄມ້ ອ໋ອຍ ໂຕສ໋ວ ກົງ ຢ່າ ໄມ້ ກັນ ເຢຍ ບົວ ອຈ໋າວ ເຈ໋ຍ ເມີ່ຍ ບົວ ວົ້ວ ເຕີ໋ຍ ຫວ່າ , ເມີ່ຍ ບົວ ອ໋ອຍ ຕສຸ ຊິ້ມ ອກອຍ .
53003007	ເມີ່ຍ ບົວ ກັ້ນ ຮິ້ວ ຕຸ໊ ເມີ່ຍ ບົວ ອ໋ອຍ ຕສຸ ຮນັ້ງ ຫາຍ ນໍ ຕສວດ ເຢຍ ບົວ ເຍີຍ ຫຍູ່ງ ໂຕສ໋ວ . ເຢຍ ບົວ ເຖສົາ ເມີ່ຍ ບົວ ຢຽມ ວົ້ວ ຕສັ່ນ ເຢຍ ບົວ ໄມ້ ເຫລວີ່ຍ .
53003008	ເຢຍ ບົວ ຢ່າ ໄມ້ ຫຍັ່ນ ຫາຍ ເຕົ້າ ເຍີຍ ແປະ ຫຮນາງ , ໄມ້ ທສວດ ຍ່ານ . ຕ໋າວ ດສ໋ວນ ເຢຍ ບົວ ຮນອຍໆ ມ໌ວນໆ ໂຕສ໋ວ ກົງ ໂຄ້ວ ໄຫ່ ເຫວີ່ຍ ໄມ້ ອ໋ອຍ ເຝີຍ ຫລຸ່ຍ ເມີ່ຍ ບົວ ຫາຍ ເຕົ້າ .
53003009	ເຢຍ ບົວ ຮນັ້ງ ນ້າຍ ນໍ ໂຕສ໋ວ , ໄມ້ ເຕສີ໌ຍ ເຫວີ່ຍ ຕສຸ ໄມ້ ມ່າຍ ເລີ໌ຍ ເຫ່ວ ມ່ຽນ ຈວັງ ເຢຍ ບົວ , ເຊ ເຢຍ ບົວ ອ໋ອຍ ໂຕສ໋ວ ຫຍູ່ງ ເຕສີ໊ຍ ປຸນ ເມີ່ຍ ບົວ ຕສວດ .
53003010	ເຢຍ ບົວ ເຖສົາ ເມີ່ຍ ບົວ ຢຽມ ວົ້ວ ຕສັ່ນ ເຢຍ ບົວ ບົ໋ວ ເມີ່ຍ ບົວ , “ ເຊ ກ໊ອງ ຫາຍ ເຕົ້າ ໄມ້ ຄັ້ງ ໂຕສ໋ວ ກົງ , ໄມ້ ຕູ໋ງ ປຸນ ຫຮນາງ ນິ່ນ ຫຍັ່ນ . ”
53003011	ເຢຍ ບົວ ຮນັ້ງ ນ້າຍ ນໍ ກ໊ອງ ເຫວີ່ຍ ຕສຸ ເຢຍ ບົວ ໄຮ໌ ມ່ຽນ ກ໊ອງ , ຢຽມ ເມີ່ຍ ບົວ ໜ່າຍ ມ່າຍ ເຕີ໋ຍ ມ່ຽນ ເຫລວີ່ຍ ໄຫ່ , ໄມ້ ໂຕສ໋ວ ກົງ . ຂູງ ມີ່ງ ຫລະເຍົ້າ ມ່ຽນ ໂຕສ໋ວ ເຍີຍ ສີ່ ຮນັ້ງ .
53003012	ເຢຍ ບົວ ເຕ໊ງ ຕສ໊ຽວ ເຢ​ຊູ ກີ​ຕູ່ ເຍີຍ ບົ໋ວ ຫັດ ນ້າຍ ຫຍູ່ງ ມ່ຽນ ຢ່າ ຂວິນ ນິ່ນ ບົວ ອ໋ອຍ ຕສຸ ໂຕສ໋ວ ສ່ວນ ເຍີຍ , ຈ້ຽນ ໂຕສ໋ວ ກົງ ເຫວີ່ຍ ຢູ໌ງ ກັ້ນ ເຍີຍ ແໝ່ງ .
53003013	ກໍ໋-ໂຢ໌ວ ອ່າ , ເມີ່ຍ ບົວ ໂຕສ໋ວ ຄູ້ ສີ່ , ໄມ້ ຕູ໋ງ ໂຮຍ້ວ ໜຳ .
53003014	ເຊ ກ໊ອງ ຢຽມ ເມີ່ຍ ບົວ ໜ່າຍ ຫາຍ ເຕົ້າ ໄມ້ ໝວັງ ເຢຍ ບົວ ເຟ້ຍ ນ້າຍ ເຕສີ໊ຍ ຝຽນ ເຍີຍ ຫວ່າ , ອ໋ອຍ ຕສຸ ຈັ໋ງ ຈ໊ຽນ ນິ່ນ , ຢ່າ ໄມ້ ຕູ໋ງ ເຖສົາ ນິ່ນ ຈິວ ທົງ ເຫວີ່ຍ ປຸນ ນິ່ນ ໄຍ້ .
53003015	ມປ່າ ໄມ້ ຕູ໋ງ ຝຸນ ນິ່ນ ໂຕສ໋ວ ວິນ-ວັ້ງ . ຕ໋າວ ດສ໋ວນ ອ໋ອຍ ຕສຸ ຂວິນ ນິ່ນ ຮນັ້ງ ຂວິນ ກໍ໋-ໂຢ໌ວ ນໍ .
53003016	ໂທ້ ເຖສີຍ ແປ້ງ ອອນ ເຍີຍ ຕສ໊ຽວ ກັ້ນ ຕສັ່ນໆ ຢຽມ ຫຍູ່ງໆ ເຈົ໊າ ເຖສີຍ ແປ້ງ ອອນ ປຸນ ເມີ່ຍ ບົວ . ໂທ້ ຕສ໊ຽວ ເຖສົາ ເມີ່ຍ ບົວ ຕສວັ໋ງ ມ່ຽນ ຢຽມ .
53003017	ເຢຍ ກັ້ນ ນັ້ນ ປັ໊ດ ເຟ້ຍ ນ້າຍ ເຕີ໋ຍ ຫວ່າ , “ ເຢຍ , ເປົາ​ໂລ , ຈັ໋ງ ເຖົາ ເມີ່ຍ ບົວ . ” ເຢຍ ເຟ້ຍ ເຍີຍ ເຕສີ໊ຍໆ ຝຽນ ມ່າຍ ນ້າຍ ເຕີ໋ຍ ຫວ່າ ໂຕສ໋ວ ຈັ໋ງ-ໂຫ່ . ເຢຍ ກັ້ນ ເຍີຍ ດສັ່ງ-ແຫວະ ຢ່າ ຮນັ້ງ ນ້າຍ ນໍ ເຟ້ຍ .
53003018	ໂທ້ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ປຸນ ເມີ່ຍ ບົວ ຕສວັ໋ງ ມ່ຽນ .
54001001	ເຢຍ , ເປົາ​ໂລ , ຕສິ໋ວ ບົວ ເຍີຍ ໂອຈ໋ວ ຕສ໊ຽວ ທິນ-ຮູ່ງ ເຖສົາ ປຸນ ບົວ ມ່າຍ ລ່ຳ ຮນ້ຳ ເຍີຍ ກີ​ຕູ່ ເຢ​ຊູ ເຍີຍ ຫລີ່ງ ໂຕສ໋ວ ກີ​ຕູ່ ເຢ​ຊູ ເຍີຍ ກົງ-ໂຕສ້ .
54001002	ເຢຍ ເຟ້ຍ ຝຽນ ປຸນ ທິ​ໂມ​ໄທ , ຕົ້ງ ເຫວີ່ຍ ບົວ ສຽນ ຕສ໊ຽວ ຕ໋ອງ ໂຕສ໋ວ ເຢຍ ເຍີຍ ທສຽນ ຕອນ ວົ້ວ ເຕົ້າ . ໂທ້ ຕສັ່ງ ເຕ໋ຍ ທິນ-ຮູ່ງ , ຢ່າ ໂທ້ ບົວ ເຍີຍ ຕສ໊ຽວ ກີ​ຕູ່ ເຢ​ຊູ ຄໍ້-ລ່ຽນ ເມີ່ຍ , ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ .
54001003	ເຢຍ ຂວິນ ເມີ່ຍ ຢຽມ ເອຈ່ຍ ເອ​ເຟ​ໂຊ ຕສີ້ງ ຮນັ້ງ ຕສິ້ນ ດ່າງ ເຢຍ ອ໋ອຍ ມີ່ງ ມາ​ຊີ​ໂດ​ເນຍ ວົ້ວ ຕສັ່ນ ເຢຍ ຂວິນ ເມີ່ຍ ນໍ . ຢຽມ ໜ່າຍ ມ່າຍ ເຕີ໋ຍ ມ່ຽນ ຕສຸ້ນ ຈ໊າ ໂຕ໌-ເລີ໌ຍ , ເຢຍ ຢ່າ ອ໋ອຍ ເມີ່ຍ ຫັດ ຈ໊ຽນ ໄມ້ ຕູ໋ງ ປຸນ ນິ່ນ ບົວ ອຈ໋າວ .
54001004	ອ໋ອຍ ຕສຸ ບົ໋ວ ນິ່ນ ບົວ ກວັ່ງ , ໄມ້ ຕູ໋ງ ປຸນ ໂຮຍ້ວ ດສ່ຳ ໂລ໌-ຮນອຍ ເຍີຍ ໂກ໊ວ-ໄຫລ່ ເຖສົາ ໂລ໌-ຮນອຍ ອົງ-ຖາຍ ເຍີຍ ໂຕ້ວ ຕສົງ ໄມ້ ໄຮ່ ຈົ່ມ , ຕ່ອຍ ເຈ໋ຍ ຕ່ອຍ ເຍີຍ ບົ໋ວ . ນ້າຍ ເຕີ໋ຍ ສີ່ ຂູງ ໂຕສ໋ວ ກອນ ປຸນ ມ່ຽນ ແດສງ ມີ່ງ ແດສງ ຕ້າຍ ຮນັ້ງ , ໄມ້ ເຖງ ມ່ຽນ ສຽນ ຫລົງ , ໄຮ່ ຮິ້ວ ຕຸ໊ ທິນ-ຮູ່ງ ເຍີຍ ຕສະເອີ໋ຍ .
54001005	ເຢຍ ຮນັ້ງ ນ້າຍ ນໍ ຫັດ ເຊ ເຫວີ່ຍ ປຸນ ເມີ່ຍ ບົວ ລ່ານ ຮນ້ຳ ລ່ານ . ລ່ານ ຮນັ້ງ ນ້າຍ ຮນ້ຳ ລ່ານ ອ໋ອຍ ຕສຸ ຫລົ່ງ ທສີງ-ເດສ່ງ ເຍີຍ ໂຮຍ້ວ , ຫລົ່ງ ຄູ້ ລ່າງ ຟິມ , ຢ່າ ຕສຽນໆ ເຍີຍ ສຽນ .
54001006	ມປ່າ ມ່າຍ ເຕີ໋ຍ ມ່ຽນ ກວັ່ງ ນ້າຍ ເຕີ໋ຍ ເຈົ໊າ ມີ່ງ ພຽນ , ຂູງ ແດສງ ໄມ້ ລ່ຳ ຫລົ່ງ ເຍີຍ ສີ່ ຮນັ້ງ .
54001007	ນິ່ນ ບົວ ອ໋ອຍ ໂຕສ໋ວ ຟິນ-ແຊງ ອຈ໋າວ ທິນ-ຮູ່ງ ເຍີຍ ເລີ໌ຍ-ຫລັດ ມປ່າ ນິ່ນ ບົວ ກ໊ອງ ເຍີຍ ຫວ່າ ນິ່ນ ບົວ ກັ້ນ ໄມ້ ເມ່ງ ແປະ . ນິ່ນ ບົວ ແຫງ່ງ ຈ໊ຽນ ກ໊ອງ ເຍີຍ ສີ່ ນິ່ນ ບົວ ກັ້ນ ຕສູ໊ງ ໄມ້ ເປັຍ ໂຮຍ້ວ .
54001008	ເຊ ກ໊ອງ ມ່ຽນ ຫລົ່ງ ຕຸ໊ ຫອບ ນໍ , ບົວ ຮິ້ວ ຕຸ໊ ເລີ໌ຍ-ຫລັດ ເຊ ຫລົງ ເຍີຍ .
54001009	ມປ່າ ອ໋ອຍ ຕສຸ ຈັ໋ງ ຈ໊ຽນ ເລີ໌ຍ-ຫລັດ ເຊ ໄມ້ ເຕສີ໌ຍ ເຫວີ່ຍ ຄູ້ ມ່ຽນ ຫລຽບ ຕ້າຍ . ເລີ໌ຍ-ຫລັດ ຫລຽບ ຕ້າຍ ເຫວີ່ຍ ມ່ຽນ ຫວ່າຍ ມ່ຽນ ເຖສົາ ໄມ້ ໝວັງ ເລີ໌ຍ ເຍີຍ ມ່ຽນ , ແອ໋ງ ເຖສົາ ໄມ້ ກັນ ທິນ-ຮູ່ງ ເຍີຍ , ປ໌າມ ຕສຸ໌ຍ ເຍີຍ , ໄມ້ ທສີງ-ເດສ່ງ ເຍີຍ , ເຖສົາ ໝັ່ງ ເຜຍ ທິນ-ຮູ່ງ ເຍີຍ , ໄຕ໋ ເຕຍ ໄຕ໋ ມາ ເຍີຍ , ເຖສົາ ໄຕ໋ ມ່ຽນ ເຍີຍ ມ່ຽນ ,
54001010	ໄມ້ ຫລວນ ຫ່ອງ ເຍີຍ , ມຈັ່ງ ຫຮຢຽນ ມຈັ່ງ ເຍີຍ ມ່ຽນ , ໜິ່ມ ມ່ຽນ ໝ່າຍ ເຍີຍ , ເຖສົາ ກ໊ອງ-ແປະ ເຍີຍ , ໂຕສ໋ວ ຈ໊າ ຕສອງ-ເຕສ໋ງ ເຍີຍ , ຢ່າ ເຫວີ່ຍ ຢຽດ ຕສູ໊ງ ແຫງ່ງ ຕສຽນ ໂຕ໌-ເລີ໌ຍ ເຍີຍ ມ່ຽນ .
54001011	ນ້າຍ ຕສຽນ ໂຕ໌-ເລີ໌ຍ ເຊ ຫອບ ຕສຸ ເທສງ ເຍີຍ ທິນ-ຮູ່ງ ຈິວ ປຸນ ເຢຍ ຕສຸ້ນ ວົ້ວ ຫຍູ່ງ ອຈັງ-ຫລ່າງ ເຍີຍ ຄູ້ ຝຽນ .
54001012	ເຢຍ ແລ໌ງ ຕສີ້ງ ບົວ ເຍີຍ ຕສ໊ຽວ ກີ​ຕູ່ ເຢ​ຊູ , ຕົ້ງ ເຖສີຍ ທຈະ ປຸນ ເຢຍ ວົ້ວ ເຕົ້າ , ເຫວີ່ຍ ຕສຸ ນິ່ນ ຝຸນ ເຢຍ ຕສຽບ ຕສົ໊ວະ ເຍີຍ ຕສ່ຽວ ພ້າຍ ເຢຍ ໂຕສ໋ວ ນິ່ນ ເຍີຍ ກົງ .
54001013	ໄມ້ ກຸ໊ນ ຕສິ້ນ ດ່າງ ເຢຍ ຄີ ນິ່ນ , ໂຕສ໋ວ ໂຕະ ກ໊ອງ ໂຕະ ນິ່ນ , ທິນ-ຮູ່ງ ຄໍ້-ລ່ຽນ ເຢຍ ເຫວີ່ຍ ຕສຸ ວົ້ວ ຕສັ່ນ ເຢຍ ໄມ້ ແກ້ງ ສຽນ ກີ​ຕູ່ , ເຢຍ ກັ້ນ ໂຕສ໋ວ ເຍີຍ ເຢຍ ຢ່າ ໄມ້ ຮິ້ວ .
54001014	ບົວ ເຍີຍ ຕສ໊ຽວ ເຖສີຍ ເອນ ທສ້ຳໆ ເຍີຍ ຕສ່ຽວ ປຸນ ເຢຍ ເຂົາ ກີ​ຕູ່ ເຢ​ຊູ ມ່າຍ ສຽນ ຟິມ ຢ່າ ມ່າຍ ຮນ້ຳ ມ່ຽນ ເຍີຍ ໂຮຍ້ວ .
54001015	ກີ​ຕູ່ ເຢ​ຊູ ເອຈ່ຍ ປ້າມ ເກນ ເຫວີ່ຍ ໂອຈ໋ວ ຕສຸ໌ຍ-ມ່ຽນ . ນ້າຍ ໂຈ໋ວ ຫວ່າ ຕສະເກ້ງ ຕສຽນ ໄຫ່ , ຜຸຍ ຕຸ໊ ໝ່ານ ມ່ຽນ ສຽນ . ຢຽດ ຕສູ໊ງ ຕສຸ໌ຍ-ມ່ຽນ ເຢຍ ກັ້ນ ຢ່າ ໂຕສ໋ວ ເກົ້າ ຫວ່າຍ ເຈ໋ຍ ວົ້ວ ເຕົ້າ .
54001016	ມປ່າ ທິນ-ຮູ່ງ ຄໍ້-ລ່ຽນ ເຢຍ , ເຫວີ່ຍ ປຸນ ກີ​ຕູ່ ເຢ​ຊູ ຢຽມ ເຢຍ ປຸນ ທສີງ ນິ່ນ ມ່າຍ ເຍີຍ ຢຽດ ຕສູ໊ງ ໜ່ອຍ . ຮນັ້ງ ໜ່າຍ , ໄມ້ ກຸ໊ນ ເຢຍ ໂຕສ໋ວ ເກົ້າ ຫວ່າຍ ເຈ໋ຍ ເຍີຍ ຕສຸ໌ຍ-ມ່ຽນ , ນ້າຍ ໂຕສ໋ວ ຫຍູ່ງ ເຕສີ໊ຍ ປຸນ ອກະຮ້າ ຕ້າຍ ສຽນ ນິ່ນ , ຕຸ໊ ຢຽດ ລິ໌ວ ເຍີຍ ແໝ່ງ ເຍີຍ ມ່ຽນ .
54001017	ອ໋ອຍ ຕສຸ ທ່າຍ ຢຽດ ລິ໌ວ ຢຽມ ເຍີຍ ຮູ່ງ ເຕ໋ຍ , ຕົ້ງ ໄມ້ ໄຮ່ ໄຕ່ , ບົວ ໝັ່ງ ໄມ້ ປວັດ ເຍີຍ ດຸ ເຕົ້າ ທິນ-ຮູ່ງ . ຢ່າ ອ໋ອຍ ຕສຸ ຢຽດ ລິ໌ວ ເທສງ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
54001018	ເຢຍ ເຍີຍ ຕອນ , ທິ​ໂມ​ໄທ ອ້າ ! ເຢຍ ອີ້ ຕສັ່ນ ເຫ່ວ ເມີ່ຍ ໂຕສ໋ວ ເຍີຍ ເຊ ຕສິ໋ວ ຕສິ້ນ ດ່າງ ມ່ຽນ ໂຕ່ວ ຕ້າຍ ກ໊ອງ ເຖົາ ເມີ່ຍ ວົ້ວ ເຕີ໋ຍ ຫວ່າ , ເຫວີ່ຍ ປຸນ ເມີ່ຍ ຫລົ່ງ ວົ້ວ ເຕີ໋ຍ ຫວ່າ ໂຕສ໋ວ ຫວົວະ ກິ່ນ ເບ໊າະ ຫລົງ ເຍີຍ ຈ໋າ .
54001019	ອ໋ອຍ ຕສຸ ຕສັ່ນໆ ສຽນ ຫລົງ ຢ່າ ມ່າຍ ຄູ້ ລ່າງ ຟິມ . ມ່າຍ ເຕີ໋ຍ ມ່ຽນ ຫວ່າຍ ລ່າງ ຟິມ , ນິ່ນ ບົວ ເຍີຍ ສຽນ ຟິມ ຕສ່ຽວ ດ໊ອດ ເດສ່ງ ໝີ່ ອ໊ະ .
54001020	ນ້າຍ ຫຍູ່ງ ມ່ຽນ ມ່າຍ ອີ ເຕົ້າ , ບົ໋ວ ເຫ່ວ ຮີ​ເມ​ເນ​ອັດ ເຖສົາ ອາ​ເລກ​ຊານ​ເດ . ເຢຍ ເຕສ໊າະ ນິ່ນ ບົວ ຈິວ ປຸນ ຊາ​ຕານ ໝີ່ ອ໊ະ , ເຫວີ່ຍ ອຈ໋າວ ນິ່ນ ບົວ ໄມ້ ຕູ໋ງ ຄີ ທິນ-ຮູ່ງ .
54002001	ຮນັ້ງ ນ້າຍ , ຕະຢ໊ຽດ ເຢຍ ຂວິນ ເມີ່ຍ ອ໋ອຍ ຕສຸ ເຖງ ໝ່ານ ມ່ຽນ ໂທ້ ທິນ-ຮູ່ງ . ອ໋ອຍ ຕສຸ ເຫວີ່ຍ ນິ່ນ ບົວ ເຕົ໋າ ເກົ໋າ , ໂຈ້ວ ທິນ-ຮູ່ງ , ແລ໌ງ ຕສີ້ງ ທິນ-ຮູ່ງ .
54002002	ຢ່າ ອ໋ອຍ ຕສຸ ເຫວີ່ຍ ຕສວັ໋ງ ຮູ່ງ ເຕ໋ຍ ເຖສົາ ຢຽດ ຕສູ໊ງ ໂຕສ໋ວ ໂຮລ ກຸ໊ນ ແປະ ຝີງ ວົ້ວ ເຕີ໋ຍ ເຕົ໋າ ເກົ໋າ , ປຸນ ບົວ ໄມ້ ມ່າຍ ສີ່ , ຖາຍ-ແປ້ງ ເຍີຍ ຢຽມ , ຕສ່ຽວ ໄຮ່ ຫລົງໆ ເຍີຍ ຕສັ່ງ ທິນ-ຮູ່ງ , ລ່ານ ຢ່າ ທ່າຍ ລ່ານ .
54002003	ຮນັ້ງ ນ້າຍ ເຕົ໋າ ເກົ໋າ ເຊ ຫລົງ ເຍີຍ , ຢ່າ ຫອບ ບົວ ເຍີຍ ໂອຈ໋ວ ຕສ໊ຽວ ທິນ-ຮູ່ງ .
54002004	ທິນ-ຮູ່ງ ອ໋ອຍ ໝ່ານ ມ່ຽນ ຕຸ໊ ໂອຈ໋ວ ຢ່າ ອ໋ອຍ ນິ່ນ ບົວ ຮິ້ວ ຕຸ໊ ຕສຽນ ເລີ໌ຍ .
54002005	ເຫວີ່ຍ ຕສຸ ມ່າຍ ດຸ ເຕົ້າ ທິນ-ຮູ່ງ ຮນັ້ງ . ຢ່າ ມ່າຍ ດຸ ເຕົ້າ ຢຽມ ທິນ-ຮູ່ງ ເຖສົາ ມ່ຽນ ບຸດົ໋ງ ໂຕສ໋ວ ບຸດົ໋ງ ມ່ຽນ , ເຊ ກີ​ຕູ່ ເຢ​ຊູ , ຕົ້ງ ເປ໋ນ ປ້າມ ມ່ຽນ ວົ້ວ ເຕົ້າ .
54002006	ກີ​ຕູ່ ເຢ​ຊູ ເຊ້ຍ ນິ່ນ ກັ້ນ ເຍີຍ ແໝ່ງ ເຫວີ່ຍ ຕສົວະ ໝ່ານ ມ່ຽນ ດສ໋ວນ . ເຖົາ ຫອບ ເຍີຍ ຕສຢັ້ງ ໂຫ່ ນິ່ນ ຮນັ້ງ ນ້າຍ ນໍ ໂຕສ໋ວ ປຸນ ທສີງ ທິນ-ຮູ່ງ ອ໋ອຍ ໝ່ານ ມ່ຽນ ຕຸ໊ ໂອຈ໋ວ .
54002007	ເຫວີ່ຍ ນ້າຍ ທິນ-ຮູ່ງ ພ້າຍ ເຢຍ ໂຕສ໋ວ ຕສຸ້ນ ໂຕ໌ ມ່ຽນ ຢ່າ ພ້າຍ ເຢຍ ໂຕສ໋ວ ກົງ-ໂຕສ້ , ໂຕສ໋ວ ຟິນ-ແຊງ ອຈ໋າວ ໝ່ານ ຝີງ ຈັ໋ນ ສຽນ ເຢ​ຊູ , ຢ່າ ຮິ້ວ ຕຸ໊ ຕສຽນ ເລີ໌ຍ . ນ້າຍ ເຢຍ ໄມ້ ກ໊ອງ-ແປະ . ເຢຍ ກ໊ອງ ຕສຽນ ເຍີຍ .
54002008	ເຢຍ ອ໋ອຍ ຢຽມ ນອມໆ ຕ໋ອງ ເຍີຍ ມຈັ່ງ ຕອນ ຊູງ ເຈ໌ຍ ທສີງ-ເດສ່ງ ເຍີຍ ປົ໌ວ ເຕົ໋າ ເກົ໋າ , ຢ່າ ໄມ້ ເຖຈຍ ເຈ໌ຍ , ໄມ້ ແດສງ ຈ໋າ .
54002009	ເຢຍ ຢ່າ ອ໋ອຍ ມເຊັຍ ຕອນ ຕສຸ໊ ຕສົງ ຮ່ອງ ລຸຍ-ໂຫວ . ໄມ້ ຕູ໋ງ ຕສອງ ເຫວີ່ຍ ສາຍ-ລຢັ໌ງ ມ່ຽນ , ຢ່າ ໄມ້ ຕູ໋ງ ກິ໊ດ ບະເປຢີຍ ບິ໌ນ , ໄຟ ຫລົ່ງ ຈ໋າຍ ເຍີຍ ຫລະເປຢີ໊ຍ-ໂຕສວ , ໄຟ ຈຽມ , ໄຟ ຫລົ່ງ ຈ໋າຍ ໄຫ່ ເຍີຍ ລຸຍ-ໂຫວ ຕສອງ ຊິນ .
54002010	ມເຊັຍ ຕອນ ອ໋ອຍ ຕສຸ ໂຕສ໋ວ ຄູ້ ສີ່ ເຫວີ່ຍ ຕສອງ ກັ້ນ . ນ້າຍ ເຊ ຜຸຍ ຫຍ່ຽມ ສຽນ ທິນ-ຮູ່ງ ເຍີຍ ມເຊັຍ ຕອນ ໂຕສ໋ວ ເຍີຍ ສີ່ .
54002011	ໂຫະ ໂຕ໌-ເລີ໌ຍ ເຍີຍ ຕສຢັ້ງ ໂຫ່ , ມເຊັຍ ຕອນ ອ໋ອຍ ຕສຸ ເດສັຍ ດສີ໌ງ ຢ່າ ໂຮຍ້ວ ສ່ວນ ເຍີຍ .
54002012	ເຢຍ ໄມ້ ປຸນ ມເຊັຍ ຕອນ ອຈ໋າວ ໄຟ ຫລົ່ງ ຫັດ ມ໌າ ກຸ໊ນ ມຈັ່ງ ຕອນ . ມເຊັຍ ຕອນ ອ໋ອຍ ຕສຸ ເດສັຍ ດສີ໌ງ ເຍີຍ ,
54002013	ເຫວີ່ຍ ຕສຸ ທິນ-ຮູ່ງ ເຕສີ໋ຍ ອາ​ດຳ ດ່າງ , ອກະຮ້າ ຖສີງ ເຕສີ໋ຍ ຮາ​ວາ .
54002014	ຕສຸ ດົ໊ວ ເຍີຍ ເຊ ໄມ້ ເຕສີ໌ຍ ອາ​ດຳ . ຕສຸ ດົ໊ວ ເຍີຍ ເຊ ມເຊັຍ ຕອນ , ນິ່ນ ຕສ່ຽວ ປ໌າມ ຕສຸ໌ຍ ອ໊ະ .
54002015	ມປ່າ ເຫວີ່ຍ ຕສຸ ມເຊັຍ ຕອນ ຢູ໌ງ ກູ້ ງວ໌າ , ເຊ ກ໊ອງ ຕສັ່ນໆ ສຽນ ຫລົງ , ມ່າຍ ໂຮຍ້ວ ຮນ້ຳ ມ່ຽນ , ໂຕສ໋ວ ທສີງ-ເດສ່ງ ຢ່າ ກຸ໊ນ ຕຸ໊ ກັ້ນ , ນິ່ນ ບົວ ຕສ່ຽວ ຕຸ໊ ໂອຈ໋ວ .
54003001	ນ້າຍ ໂຈ໋ວ ຫວ່າ ເຊ ຕສະເກ້ງ ຕສຽນ ເຍີຍ . “ ຫາຍ ເຕົ້າ ມ່າຍ ໂຮຍ້ວ ອ໋ອຍ ໂຕສ໋ວ ຈິວ-ປາງ ເຍີຍ ມ່ຽນ ໂກ໋ , ວົ້ວ ເຕົ້າ ອ໋ອຍ ໂຕສ໋ວ ເຍີຍ ເຊ ຫລົງ ໄຫ່ ເຍີຍ ກົງ . ”
54003002	ຈິວ-ປາງ ເຍີຍ ມ່ຽນ ໂກ໋ ອ໋ອຍ ຕສຸ ໂຕສ໋ວ ໄມ້ ມ່າຍ ຕ໋ອງ ຕ້ານ ເຍີຍ ມ່ຽນ , ຂູງ ຫລົ່ງ ດຸ ເຕົ້າ ເອົ໊າ , ໄຮ່ ຕສັ໊ນ ກັ້ນ , ກຸ໊ນ ຕຸ໊ ກັ້ນ , ໂຕສ໋ວ ຕໍ້ ເລີ໌ຍ ເຍີຍ ມ່ຽນ , ມ່າຍ ໂຮຍ້ວ ຕສິ໊ບ ແຄະ , ຢ່າ ໄຮ່ ອຈ໋າວ ມ່ຽນ .
54003003	ນິ່ນ ໄມ້ ເຫງ ຮົບ ຕິ໊ວ , ໄມ້ ໂຕສ໋ວ ທສ້ຽວ ເບ໊າະ ມ່ຽນ , ໂຮຍ້ວ ສ່ວນ ເຍີຍ , ໄມ້ ອ໋ອຍ ເຖສົາ ມ່ຽນ ແດສງ ຈ໋າ , ຢ່າ ໄມ້ ເມົ້າ ຍ່ານ .
54003004	ອ໋ອຍ ຕສຸ ໄຮ່ ກຸ໊ນ ຕຸ໊ ຫລົງ ກັ້ນ ເຍີຍ ຮມວັ້ງ ຕ່ອຍ , ອຈ໋າວ ກັ້ນ ເຍີຍ ຝຸຈ໊ວຍ ທ່າຍ ນິ່ນ , ໝວັງ ນິ່ນ ເຍີຍ ຫວ່າ .
54003005	ເຊ ກ໊ອງ ມ່ຽນ ໄມ້ ໄຮ່ ກຸ໊ນ ຕຸ໊ ກັ້ນ ເຍີຍ ຮມວັ້ງ ຕ່ອຍ , ນິ່ນ ຮນັ້ງ ຫາຍ ນໍ ໄຮ່ ໂກ໋ວ ທິນ-ຮູ່ງ ເຍີຍ ຈິວ-ປາງ ?
54003006	ຊຢັງ-ສຽນ ເຍີຍ ມ່ຽນ ໄມ້ ຫອບ ຕສຸ ໂຕສ໋ວ ຈິວ-ປາງ ເຍີຍ ມ່ຽນ ໂກ໋ . ເດສົ້າ ເຫີຍ ນິ່ນ ໄຮ່ ເທສງ-ໂຮລ ຕສ່ຽວ ຕສຸ ຕີ່ງ ຕສຸ໌ຍ , ຮນັ້ງ ມ້ຽນ ເຍີຍ ຮູ່ງ ຕສຸ ຕີ່ງ ຕສຸ໌ຍ ວົ້ວ ນໍ .
54003007	ໂຕສ໋ວ ມ່ຽນ ໂກ໋ ເຍີຍ ມ່ຽນ ອ໋ອຍ ຕສຸ ຕົ້ງ ຈິວ-ປາງ ກະເຫຍ່ຍ ເຍີຍ ມ່ຽນ ຝຸນ ເມ່ງ ໂຫ່ ຫລົງ ເຍີຍ ມ່ຽນ . ນິ່ນ ຕສ່ຽວ ໄມ້ ຕສຸ ມ່ຽນ ຕ້ານ ຢ່າ ໄມ້ ຕສຸ ມ້ຽນ ເຍີຍ ຮູ່ງ ແຕສງ ໂຂວ ຮລົບ ນິ່ນ .
54003008	ຈິວ-ປາງ ເຍີຍ ປອງ-ປົ໌ວ ມ່ຽນ ຟີ່ ຮນັ້ງ . ອ໋ອຍ ຕສຸ ເປ໋ນ ມ່ຽນ ທ່າຍ ເຍີຍ ມ່ຽນ , ນິ່ນ ບົວ ກ໊ອງ ເຍີຍ ຫວ່າ ໄຮ່ ເຂົາ ຕຸ໊ ຕສຸ , ໄມ້ ເຫງ ຮົບ ຕິ໊ວ , ຢ່າ ໄມ້ ເມົ້າ ຕສິ້ນ ຕສ້ອຍ .
54003009	ນິ່ນ ບົວ ອ໋ອຍ ຕສຸ ຫລົ່ງ ທສີງ-ເດສ່ງ ເຍີຍ ລ່າງ ຟິມ ສຽນ ວ້ວນ ທິນ-ຮູ່ງ ປຸນ ບຢ໋າງ ຢ້າງ ທສວດ ຕ້າຍ ເຍີຍ ຕສຽນ ເລີ໌ຍ .
54003010	ຫາຍ ເຕົ້າ ອ໋ອຍ ໂຕສ໋ວ ປອງ-ປົ໌ວ ມ່ຽນ ອ໋ອຍ ຕສຸ ເສີຍ ນິ່ນ ບົວ ດ່າງ . ປວັດ ນິ່ນ ບົວ ໄມ້ ມ່າຍ ຕ໋ອງ ຕ້ານ ນໍ , ກຸ໊ນ ພ້າຍ ນິ່ນ ບົວ ໂຕສ໋ວ ນ້າຍ ຫຍູ່ງ ກົງ ອ໊ະ .
54003011	ຟູ-ສູ ຕສ໊ຽວ ເຍີຍ ມເຊັຍ ຕອນ ຢ່າ ຟີ່ ຮນັ້ງ ເຍີຍ ອ໋ອຍ ຕສຸ ມ່າຍ ເມ່ງ ເຕົ້າ ຫລົງ , ໄມ້ ກ໊ອງ ຫວ່າ-ຮູ້ , ໄຮ່ ຕສັ໊ນ ຕຸ໊ ກັ້ນ , ຢຽມ ໝ່ານ ສີ່ ຢ່າ ໂຕສ໋ວ ໂຮຍ້ວ ຕສີ໋ງ ເຍີຍ ມ່ຽນ .
54003012	ປອງ-ປົ໌ວ ມ່ຽນ ອ໋ອຍ ຕສຸ ຫລົ່ງ ດຸ ເຕົ້າ ເອົ໊າ ຮນັ້ງ , ຢ່າ ໄຮ່ ກຸ໊ນ ຕຸ໊ ຫລົງ ກັ້ນ ເຍີຍ ຝຸຈ໊ວຍ ເຖສົາ ເປຢົ໊າ ຕສົງ ມ່ຽນ .
54003013	ນິ່ນ ບົວ ໂຕສ໋ວ ຕຸ໊ ກົງ ຫລົງ ຕສ່ຽວ ຕຸ໊ ມ່ຽນ ທ່າຍ ຢ່າ ຕຸ໊ ປູ໋ງ ຫລ່າງ ເຍີຍ ຕສຸ້ນ ນິ່ນ ບົວ ສຽນ ກີ​ຕູ່ ເຢ​ຊູ ເຍີຍ ເຈົ໊າ-ໂຫລ່ວ .
54003014	ເຢຍ ຮນ້ຳ ຕ້າຍ ໄມ້ ໜັ່ງ ເລົ່າ ເຢຍ ອ໋ອຍ ມີ່ງ ເມີ່ຍ ໜ່າຍ , ມປ່າ ເຢຍ ເຟ້ຍ ນ້າຍ ເຕສີ໊ຍ ຝຽນ ປຸນ ເມີ່ຍ ຮິ້ວ ຕຸ໊ ນ້າຍ ເຕີ໋ຍ ສີ່ ດ່າງ .
54003015	ຮນັ້ງ ໜ່າຍ , ເຊ ກ໊ອງ ມ່າຍ ຫາຍ ຫຍູ່ງ ຕສໍ໊ ເຢຍ , ເມີ່ຍ ຕສ່ຽວ ຮິ້ວ ຕຸ໊ ທິນ-ຮູ່ງ ເຍີຍ ເປຢົ໊າ ຕສົງ ມ່ຽນ , ຕົ້ງ ຕສຢັ້ງ ຈ໊ຽນ ເຍີຍ ທິນ-ຮູ່ງ ເຍີຍ ຈິວ-ປາງ , ອ໋ອຍ ຕສຸ ຮນັ້ງ ຫາຍ ນໍ ຢຽມ . ຈິວ-ປາງ ໂຕສ໋ວ ຕສຽນ ເລີ໌ຍ ເຍີຍ ດ້ຽວ ເຖສົາ ກອນ-ໂດ໊ະ .
54003016	ບົວ ອ໋ອຍ ຕສຸ ຫຍ່ຽມ ບົວ ສຽນ ເຍີຍ ເຈົ໊າ ບຢ໋າງ ຢ້າງ ທສວດ ຕ້າຍ ເຍີຍ ສີ່ ຕສະເກ້ງ ໂຮລ ໄຫ່ ອ໊ະ . ນິ່ນ ຫິ່ນ ທສວດ ເປ໋ນ ເຕົ້າ ປ້າມ ມ່ຽນ , ສີງ ລີ່ງ ປິ໋ວ ເມ່ງ ນິ່ນ ຫອບ ເດສ່ງ , ຟິນ-ມ່ຽນ ຢ່າ ຕຸ໊ ປວັດ ນິ່ນ , ມ່າຍ ມ່ຽນ ຕສຸ້ນ ນິ່ນ ເຍີຍ ເຈົ໊າ ປຸນ ໝ່ານ ຝີງ ໝວັງ , ລູ່ງ ເດ໊ຍ ນອມໆ ຕ໋ອງ ມ່າຍ ມ່ຽນ ສຽນ ນິ່ນ , ທິນ-ຮູ່ງ ຢ່າ ຕສິ໊ບ ນິ່ນ ຝາວ ເຖົາ ອຈັງ-ຫລ່າງ ເຍີຍ ຕ໋ອງ .
54004001	ສີງ ລີ່ງ ເມ່ງໆ ເຍີຍ ກ໊ອງ , ອກະຮ້າ ຮີ້ງ ມ່າຍ ເຕີ໋ຍ ມ່ຽນ ອ໋ອຍ ກວັ່ງ ນິ່ນ ບົວ ສຽນ ເຍີຍ ເຈົ໊າ , ໝວັງ ມ້ຽນ ດົ໊ວ ນິ່ນ ບົວ ຢ່າ ກັນ ມ້ຽນ ອຈ໋າວ ເຍີຍ ເຈົ໊າ .
54004002	ເປີ້ຍ ຕສະ ໂຮຍ້ວ ອຈ໊ວດ ເຍີຍ ມ່ຽນ ຫລົ່ງ ກ໊ອງ-ແປະ ເຍີຍ ຫວ່າ ດົ໊ວ ເຫວີ່ຍ ຕສຸ ນິ່ນ ບົວ ເຍີຍ ລ່າງ ຟິມ ຮນັ້ງ ປົ໊ວ ເຮລັຍ ນາດ ໄຕ່ ໝີ່ ອ໊ະ .
54004003	ນິ່ນ ບົວ ໄມ້ ປຸນ ມ່ຽນ ຕອງ ຈາ , ຢ່າ ຫັດ ມ່ຽນ ມ່າຍ ເຕີ໋ຍ ຫຍັ່ນ ຮົບ ອ໋ອຍ ຕສຸ ເກ່ . ມປ່າ ນ້າຍ ເຕີ໋ຍ ຫຍັ່ນ ຮົບ ທິນ-ຮູ່ງ ເຕສີ໋ຍ ຕ້າຍ ປຸນ ສຽນ ເຍີຍ ເຖສົາ ຮິ້ວ ຕຸ໊ ຕສຽນ ເລີ໌ຍ ເຍີຍ ມ່ຽນ ແລ໌ງ ຕສີ້ງ ລິ໌ວ , ຫຍັ່ນ ຕຸ໊ ອ໊ະ .
54004004	ເຫວີ່ຍ ຕສຸ ທິນ-ຮູ່ງ ເຕສີ໋ຍ ຕ້າຍ ເຍີຍ ກະນ້າຍ , ຫຍູ່ງໆ ເຊ ຫລົງ ເຍີຍ , ໄມ້ ຕສຸ ເອກ້ມ ຫາຍ ຫຍູ່ງ . ຕະຟ່ານ ແລ໌ງ ຕສີ້ງ ລິ໌ວ ທິນ-ຮູ່ງ , ຫຍູ່ງໆ ຫຍັ່ນ ຕຸ໊ ເຍີຍ ,
54004005	ເຫວີ່ຍ ຕສຸ ທິນ-ຮູ່ງ ເຍີຍ ຫວ່າ ເຖສົາ ບົວ ເຕົ໋າ ເກົ໋າ ເຍີຍ ຫວ່າ ປຸນ ຫຍູ່ງໆ ທສີງ-ເດສ່ງ ຕ້າຍ .
54004006	ເຊ ກ໊ອງ ເມີ່ຍ ເຕສ໊າະ ນ້າຍ ເຕີ໋ຍ ເຈົ໊າ ບົ໋ວ ກໍ໋-ໂຢ໌ວ ບົວ , ເມີ່ຍ ຕສ່ຽວ ໂຕສ໋ວ ກີ​ຕູ່ ເຢ​ຊູ ເຍີຍ ຄູ້ ໂປວ . ຢ່າ ມ່າຍ ເມີ່ຍ ສຽນ ເຍີຍ ຕສຽນ ເລີ໌ຍ ເຖສົາ ເມີ່ຍ ກັນ ເຍີຍ ຄູ້ ໂຕ໌-ເລີ໌ຍ ຢູ໌ງ ກັ້ນ ເຍີຍ ລີ່ງ ວ່ວນ .
54004007	ອ໋ອຍ ຕສຸ ຊິ້ມ ອກອຍ ໄມ້ ສຽນ ທິນ-ຮູ່ງ ວົ້ວ ເຕີ໋ຍ ມ່ຽນ ເຍີຍ ໂກ໊ວ-ໄຫລ່ . ຢ່າ ອ໋ອຍ ຕສຸ ໂຫະ ຫລິ່ນ ກັນ ຫລົງ ທິນ-ຮູ່ງ .
54004008	ໂຫະ ຫລິ່ນ ຊິນ ຕສັ່ງ ເຍີຍ ທຈະ ໄຮ່ ເຖງ ຕຸ໊ ຫຍູ່ງ ປ໊າ . ມປ່າ ໂຫະ ຫລິ່ນ ກັນ ຫລົງ ທິນ-ຮູ່ງ ເຫວີ່ຍ ຫຍູ່ງໆ ມ່າຍ ລ່ຳ ຫລົ່ງ , ຢ່າ ເຖງ ນ້າຍ ເສີຍ ເຖສົາ ອກະຮ້າ ຮີ້ງ ວົ້ວ ເສີຍ .
54004009	ນ້າຍ ໂຈ໋ວ ຫວ່າ ຕສະເກ້ງ ຕສຽນ ເຍີຍ , ຜຸຍ ຕຸ໊ ໝ່ານ ມ່ຽນ ສຽນ .
54004010	ເຫວີ່ຍ ນ້າຍ ເຢຍ ບົວ ໂຕສ໋ວ ກົງ ໂຄ້ວ , ເຕ໊ຍ ໂຄ້ວ , ເຫວີ່ຍ ຕສຸ ເຢຍ ບົວ ມ່າຍ ລ່ຳ ຮນ້ຳ ຕ໋ອງ ຢຽມ ຕສຢັ້ງ ຈ໊ຽນ ເຍີຍ ທິນ-ຮູ່ງ , ນິ່ນ ໂຕສ໋ວ ໝ່ານ ມ່ຽນ ເຍີຍ ໂອຈ໋ວ ຕສ໊ຽວ , ຢ່າ ເຫລ່ງ ເຈີ໊ຍ ເຍີຍ ໂຕສ໋ວ ສຽນ ນິ່ນ ວົ້ວ ເຕີ໋ຍ ມ່ຽນ ເຍີຍ ໂອຈ໋ວ ຕສ໊ຽວ .
54004011	ນ້າຍ ເຕີ໋ຍ ສີ່ ເມີ່ຍ ອ໋ອຍ ຕສຸ ຫັດ ມ່ຽນ , ອຈ໋າວ ມ່ຽນ .
54004012	ໄມ້ ຕູ໋ງ ປຸນ ຫາຍ ເຕົ້າ ຫລາຍ ເມີ່ຍ ຫຮຍັງ-ເຈີ໊ຍ ຫລຸນ ໝັ່ງ ໄຝ ເມີ່ຍ . ຕ໋າວ ດສ໋ວນ ອ໋ອຍ ຕສຸ ໂຕສ໋ວ ຫຍູ່ງ ເຕສີ໊ຍ ຫລົງ , ປຸນ ສຽນ ເຍີຍ ຕສວັ໋ງ ມ່ຽນ ຕສວດ ເມີ່ຍ ກ໊ອງ ເຍີຍ ຫວ່າ ເຖສົາ ໂຕສ໋ວ ເຍີຍ ສີ່ , ເມີ່ຍ ຮນັ້ງ ຫາຍ ນໍ ຮນ້ຳ ມ່ຽນ , ຮນັ້ງ ຫາຍ ນໍ ສຽນ ເຢ​ຊູ ຢ່າ ໂຕສ໋ວ ທສີງ-ເດສ່ງ ມ່ຽນ .
54004013	ອ໋ອຍ ຕສຸ ຫລົ່ງ ໂຮຍ້ວ ຕອງ ຕສວັ໋ງ ໂຕະ ກີງ-ໂຊວ , ຕສຸ້ນ ໂຕ໌ , ອຈ໋າວ ມ່ຽນ , ຢ່າ ໂຕສ໋ວ ຈ໊ຽນ ມີ່ງ ຕສົ໊ວ ເຢຍ ເຖົາ ເມີ່ຍ ໜ່າຍ .
54004014	ໄມ້ ຕູ໋ງ ປູ໋ງ ຫລໍ ເມີ່ຍ ຕສິ໊ບ ຕ້າຍ ເຍີຍ ຕສີ້ງ ເຫຍີ່ຍ , ຕົ້ງ ຕສວັ໋ງ ມ່ຽນ ໂກ໋ ມານ ຈ໊ຽນ ເມີ່ຍ , ຢ່າ ມ່າຍ ມ່ຽນ ໂຕ່ວ ທິນ-ຮູ່ງ ເຍີຍ ຫວ່າ ວົ້ວ ຕສັ່ນ ເມີ່ຍ ຕຸ໊ ຕ້າຍ ເຍີຍ ຕສີ້ງ ເຫຍີ່ຍ .
54004015	ນ້າຍ ເຕີ໋ຍ ເຈົ໊າ ອ໋ອຍ ຕສຸ ຫລຽບ ຟຽມ ຫລຽບ ເອີ໋ຍ ຈອມ ໂຮຍ້ວ ໂຕສ໋ວ , ເຫວີ່ຍ ປຸນ ຕສວັ໋ງ ມ່ຽນ ປວັດ ເມີ່ຍ ເປັຍ ໂປ່ວ .
54004016	ອ໋ອຍ ຕສຸ ໄຝ ຟິມ ຫລົງໆ ເຍີຍ ໂກ໋ວ ຈ໊ຽນ ກັ້ນ ເຖສົາ ກັ້ນ ອຈ໋າວ ເຍີຍ ໂຕ໌-ເລີ໌ຍ . ເມີ່ຍ ຫລົ່ງ ໂຮຍ້ວ ໂຕສ໋ວ ນໍ , ເມີ່ຍ ຕສ່ຽວ ໂອຈ໋ວ ກັ້ນ ຢ່າ ໂອຈ໋ວ ໝວັງ ເມີ່ຍ ເຍີຍ ຫວ່າ ວົ້ວ ເຕີ໋ຍ ມ່ຽນ .
54005001	ໄມ້ ຕູ໋ງ ເຫມ ມ່ຽນ ໂກ໋ ມ່ຽນ . ອ໋ອຍ ຕສຸ ຂວິນ ນິ່ນ ຮນັ້ງ ຂວິນ ກັ້ນ ເຍີຍ ເຕຍ ນໍ . ອ໋ອຍ ຕສຸ ຂວິນ ຫຮຍັງ-ເຈີ໊ຍ ຫລຸນ ເຍີຍ ວົ້ວ ເຕີ໋ຍ ຮນັ້ງ ກັ້ນ ເຍີຍ ກໍ໋ , ກັ້ນ ເຍີຍ ໂຢ໌ວ ນໍ .
54005002	ຫຮຍັງ-ເຈີ໊ຍ ໂກ໋ ວົ້ວ ເຕີ໋ຍ ມເຊັຍ ຕອນ ອ໋ອຍ ຕສຸ ຂວິນ ຮນັ້ງ ກັ້ນ ເຍີຍ ມາ . ເກົ້າ ຫລຸນ ວົ້ວ ເຕີ໋ຍ ອ໋ອຍ ຕສຸ ຂວິນ ຮນັ້ງ ກັ້ນ ເຍີຍ ຕໍ່ , ກັ້ນ ເຍີຍ ໝົ່ວ , ຢ່າ ອ໋ອຍ ຕສຸ ໂຕສ໋ວ ໂຮຍ້ວ ທສີງ-ເດສ່ງ ຕ໋າຍ ນິ່ນ ບົວ .
54005003	ອ໋ອຍ ຕສຸ ທ່າຍ ກິ໋ນ ໄມ້ ລ່ຳ ເຂົາ ຕ໋ອງ ເຍີຍ ເອົ໊າ-ກວ໊າ .
54005004	ຫາຍ ເຕົ້າ ເອົ໊າ-ກວ໊າ ມ່າຍ ຕອນ-ເຈວີ໊ຍ ຟຸນ-ຟະ , ນິ່ນ ເຍີຍ ຕອນ-ເຈວີ໊ຍ ຟຸນ-ຟະ ຕະຢ໊ຽດ ອ໋ອຍ ຕສຸ ໂຫະ ເອີຍ ຈ໊ຽນ ນິ່ນ ບົວ ສຽນ ເຍີຍ ເຈົ໊າ ໂຕສ໋ວ , ໂກ໋ວ ກັ້ນ ເຍີຍ ຮມວັ້ງ ຕ່ອຍ . ຮນັ້ງ ໜ່າຍ ໄຮ່ ວິ່ນ ນິ່ນ ບົວ ອົງ ກູ໋ ເຕ໋ຍ ໝ່າ ເຍີຍ ເອນ-ຕສີ້ງ , ເຫວີ່ຍ ຕສຸ ຮນັ້ງ ນ້າຍ ໂຕສ໋ວ ເຊ ຫອບ ທິນ-ຮູ່ງ ເຍີຍ ໂຮຍ້ວ .
54005005	ມປ່າ ຕົ້ງ ໄມ້ ລ່ຳ ເຂົາ ຕ໋ອງ ເຍີຍ ເອົ໊າ-ກວ໊າ-ໂດະ , ນິ່ນ ຢຽມ ທິນ-ຮູ່ງ ມ່າຍ ລ່ຳ ຮນ້ຳ ຕສ່ຽວ ຮນອຍໆ ມ໌ວນໆ ໂທ້ ທິນ-ຮູ່ງ ເຖງ .
54005006	ຂູງ ຮນ້ຳ ອ໋ອຍ ກັ້ນ ຕຸ໊ ອຈຽນ-ໂຢ້ວ ເຍີຍ ເອົ໊າ-ກວ໊າ , ນິ່ນ ຕສຢັ້ງ ຈ໊ຽນ ມປ່າ ຕ໋ອງ ໄຕ່ ໝີ່ ອ໊ະ .
54005007	ອ໋ອຍ ຕສຸ ຮນັ້ງ ນ້າຍ ນໍ ອຈ໋າວ ຕສວັ໋ງ ມ່ຽນ ຖສີງ ຕ້າຍ ໄມ້ ມ່າຍ ຫາຍ ເຕົ້າ ຕສຸ ຕ້ານ .
54005008	ເຊ ກ໊ອງ ຫາຍ ເຕົ້າ ໄມ້ ໂກ໋ວ ກັ້ນ ເຍີຍ ທສຽນ-ເທສະ , ເຫລ່ງ ເຈີ໊ຍ ໂກ໋ວ ກັ້ນ ເຍີຍ ຮມວັ້ງ ຕ່ອຍ , ວົ້ວ ເຕົ້າ ເຊ ແຫງ່ງ ຕສຽນ ໂຕ໌ ອ໊ະ . ນິ່ນ ຕສູ໊ງ ເກົ້າ ຫວ່າຍ ເຈ໋ຍ ໄມ້ ສຽນ ເຢ​ຊູ ເຍີຍ ມ່ຽນ .
54005009	ເອົ໊າ-ກວ໊າ ອ໋ອຍ ຕສຸ ປວັ໊ງ ຫລົວະ ຕສຽບ ຫຮຍັງ ຢ່າ ຫລົ່ງ ເຈ໋ຍ ດຸ ຖອງ ໂອກ໋ ຮນັ້ງ ຖສີງ ຕ້າຍ ຝາວ ບົ໋ວ ຢຽມ ເອົ໊າ-ກວ໊າ ຕານ .
54005010	ນິ່ນ ຢ່າ ອ໋ອຍ ຕສຸ ມ່າຍ ເມ່ງ ເຕົ້າ ໂຕສ໋ວ ຄູ້ ສີ່ , ຕໍ້ ຫລົງ ນິ່ນ ເຍີຍ ຝຸຈ໊ວຍ , ມ່າຍ ໂຮຍ້ວ ຕສິ໊ບ ແຄະ , ເຖງ ກີ​ຕູ່ ມ່ຽນ ດສ໋າວ ເຈ໋ຍ ເຕສົ໋າ , ເຖງ ເຈ໋ຍ ດ໊ອດ ໜ່ານ ມ່ຽນ , ຢ່າ ຈ້ຽນ ທສວດ ຟິມ ໂຕສ໋ວ ຫຍູ່ງໆ ຄູ້ ສີ່ , ຖສີງ ຕຸ໊ ຝາວ ບົ໋ວ ຢຽມ ເອົ໊າ-ກວ໊າ ຕານ .
54005011	ຫລຸນ ວົ້ວ ເຕີ໋ຍ ເອົ໊າ-ກວ໊າ , ໄມ້ ຕູ໋ງ ຝາວ ບົ໋ວ ຢຽມ ເອົ໊າ-ກວ໊າ ຕານ , ເຫວີ່ຍ ຕສຸ ນິ່ນ ບົວ ແອ໋ງ ໄຮ໌ ອ໋ອຍ ຕອງ ຈາ ຕສ່ຽວ ກວັ່ງ ກີ​ຕູ່ ໝີ່ ອ໊ະ .
54005012	ຮນັ້ງ ໜ່າຍ , ນິ່ນ ບົວ ຕສຸ ຕີ່ງ ຕສຸ໌ຍ ເຫວີ່ຍ ຕສຸ ນິ່ນ ບົວ ໄມ້ ເອີຍ ຕສິ້ນ ດ່າງ ນິ່ນ ບົວ ແລ໌ງ ເຈ໋ຍ ເຍີຍ ແຫງ່ງ ຫວ່າ .
54005013	ນິ່ນ ບົວ ຢ່າ ໂຫະ ຊາວ ລ໌າງ ກວັ່ງ ຕສຢັ້ງ ໂຫ່ ເປັຍ ນ້າຍ ນອມ ເປຢົ໊າ , ທສວດ ວົ້ວ ນອມ ເປຢົ໊າ . ໄມ້ ຕານ ບົວະ ນ້າຍ ຮນັ້ງ , ນິ່ນ ບົວ ຢ່າ ກ໊ອງ ຫວ່າ-ຮູ້ , ລ່າມ ໂຕສ້ວ ມ່ຽນ ເຍີຍ ສີ່ , ໄມ້ ຫອບ ຕສຸ ກ໊ອງ ເຍີຍ ຢ່າ ກ໊ອງ .
54005014	ເຫວີ່ຍ ນ້າຍ ເຢຍ ອ໋ອຍ ຫລຸນ ວົ້ວ ເຕີ໋ຍ ເອົ໊າ-ກວ໊າ ແອ໋ງ ຫລົ່ງ ໂອກ໋ , ຢູ໌ງ ຝຸຈ໊ວຍ , ຕສ໊າງ ຫລົງ ຈາ , ປຸນ ບົວ ເຍີຍ ວິນ-ວັ້ງ ໄມ້ ມ່າຍ ຕ໋ອງ ຕ້ານ .
54005015	ມ່າຍ ເຕີ໋ຍ ເອົ໊າ-ກວ໊າ-ຫລຸນ ຕສູ໊ງ ຮວິນ ອກາງ ກັນ ຊາ​ຕານ ໝີ່ ອ໊ະ .
54005016	ເຊ ກ໊ອງ ສຽນ ເຢ​ຊູ ເຍີຍ ມເຊັຍ ຕອນ ມ່າຍ ມົ໌ວ-ຕ່ອຍ ທສຽນ-ເທສະ ໂຕສ໋ວ ເອົ໊າ-ກວ໊າ , ນິ່ນ ອ໋ອຍ ຕສຸ ໂກ໋ວ , ໄມ້ ຕູ໋ງ ເຝີຍ ຫລຸ່ຍ ຈິວ-ປາງ , ເຫວີ່ຍ ປຸນ ຈິວ-ປາງ ໄຮ່ ເຖງ ຕສະເກ້ງ ໄມ້ ລ່ຳ ເຂົາ ເຍີຍ ເອົ໊າ-ກວ໊າ .
54005017	ກຸ໊ນ ຕຸ໊ ຈິວ-ປາງ ຫລົງ ວົ້ວ ເຕີ໋ຍ ມ່ຽນ ໂກ໋ , ເຫລ່ງ ເຈີ໊ຍ ເຍີຍ ຈ້ຽນ ຕສຸ້ນ ໂຕ໌ ເຖສົາ ອຈ໋າວ ມ່ຽນ ວົ້ວ ເຕີ໋ຍ , ອ໋ອຍ ຕສຸ ຝຸນ ຜຸຍ ຕຸ໊ ຕສິ໊ບ ຊູງ-ໂກ໊ວ ເຍີຍ ຟິນ-ໂຄ້ວ .
54005018	ເຫວີ່ຍ ຕສຸ ກີງ-ໂຊວ ກ໊ອງ , “ ງົ່ງ ຫລິ່ນ ເບຢົ້າ ເຍີຍ ຕສຢັ້ງ ໂຫ່ ໄມ້ ຕູ໋ງ ໂຕວ ງົ່ງ ເຍີຍ ດສຸ້ຍ ແປ໋ງ . ” “ ໂຕສ໋ວ ກົງ ເຍີຍ ມ່ຽນ ຫອບ ຕສຸ ຕຸ໊ ກົງ-ຕສິ້ນ . ”
54005019	ເຊ ກ໊ອງ ມ່າຍ ຫາຍ ເຕົ້າ ໂກ໋ ຈິວ-ປາງ ເຍີຍ ມ່ຽນ ໂກ໋ , ທສວດ ລິ໌ວ ມ່າຍ ອີ ເຕສ໋ຍ ລ່ານ ຕສອງ-ເຕສ໋ງ ມ່ຽນ , ໄມ້ ຕູ໋ງ ສຽນ .
54005020	ເຊ ກ໊ອງ ຫາຍ ລ່ານ ຈິວ-ປາງ ເຍີຍ ມ່ຽນ ໂກ໋ ຕສັ່ນໆ ປ໌າມ ຕສຸ໌ຍ , ອ໋ອຍ ຕສຸ ຕອງ ຈ໊ຽນ ຕສວັ໋ງ ມ່ຽນ ກ໊ອງ ນິ່ນ , ເຫວີ່ຍ ປຸນ ຕສວັ໋ງ ມ່ຽນ ກ້ຳ ເດສ໋ຍ .
54005021	ເຢຍ ຕອງ ຈ໊ຽນ ທິນ-ຮູ່ງ ເຖສົາ ກີ​ຕູ່ ເຢ​ຊູ ເຖສົາ ກິ໊ນ ຕ້າຍ ເຍີຍ ຕສວັ໋ງ ຟິນ-ມ່ຽນ ຫລົງໆ ຂວິນ ເມີ່ຍ , ອ໋ອຍ ຕສຸ ເອີຍ ຈ໊ຽນ ເຢຍ ບົ໋ວ ເມີ່ຍ ນ້າຍ ເຕີ໋ຍ ຫວ່າ . ຢ່າ ອ໋ອຍ ຕສຸ ແປ້ງ ຟິມ ເຍີຍ ໂຕສ໋ວ , ໄມ້ ຕູ໋ງ ໝັ່ງ ຫາຍ ເຕົ້າ ເຍີຍ ຮມຽນ .
54005022	ໄມ້ ຕູ໋ງ ຮວາງ ຈ໊ຽນ ມານ ຫາຍ ເຕົ້າ ເຫວີ່ຍ ອອນ ນິ່ນ . ໄມ້ ຕູ໋ງ ເຖສົາ ຫາຍ ເຕົ້າ ມ່າຍ ປ່ວນ ໂຕສ໋ວ ຕສຸ໌ຍ . ອ໋ອຍ ຕສຸ ໂກ໋ວ ກັ້ນ ໂຕສ໋ວ ທສີງ-ເດສ່ງ ມ່ຽນ .
54005023	ຢັ້ງ ນ້າຍ ເຈ໋ຍ , ໄມ້ ຕູ໋ງ ຂູງ ຮົບ ວວມ ຮນັ້ງ . ອ໋ອຍ ຕສຸ ຮົບ ເຕີ໋ຍ ປ໊າ ອະຫງຸ່ນ ຕິ໊ວ ເຖງ ເມີ່ຍ ເຍີຍ ກະເຊຍ ເຫວີ່ຍ ຕສຸ ເມີ່ຍ ປຸ໊ດ ແປ່ງ ໝະ ໄຫ່ .
54005024	ມ່າຍ ເຕີ໋ຍ ມ່ຽນ ປ໌າມ ເຍີຍ ຕສຸ໌ຍ ເຊ ແອກ່ງ ເຍີຍ , ປຸນ ທສີງ ນິ່ນ ບົວ ຕສູ໊ງ ຕສຸ ຕີ່ງ ຕສຸ໌ຍ ອ໊ະ . ມປ່າ ມ່າຍ ເຕີ໋ຍ ມ່ຽນ ປ໌າມ ເຍີຍ ຕສຸ໌ຍ ອກະຮ້າ ຖສີງ ຕ້າຍ ປວັດ ຕຸ໊ ເມ່ງ .
54005025	ຟີ່ ຮນັ້ງ ເຍີຍ , ຄູ້ ສີ່ ເຊ ປວັດ ຕຸ໊ ແອກ່ງ ເຍີຍ . ໄມ້ ແອກ່ງ ວົ້ວ ເຕີ໋ຍ ຕສູ໊ງ ປີ໋ງ ໄມ້ ຈ໊ຽນ .
54006001	ໂຕສ໋ວ ໂນ່ວ ວົ້ວ ເຕີ໋ຍ ອ໋ອຍ ຕສຸ ຢຽມ ຫຍູ່ງໆ ສີ່ ທ່າຍ ກັ້ນ ເຍີຍ ຕສ໊ຽວ , ເຫວີ່ຍ ໄມ້ ປຸນ ຫາຍ ເຕົ້າ ກ໊ອງ ໂຕະ ທິນ-ຮູ່ງ ເຍີຍ ບົ໋ວ ເຖສົາ ເຢຍ ບົວ ຕສຸ້ນ ເຍີຍ ເລີ໌ຍ .
54006002	ຫາຍ ເຕົ້າ ໂນ່ວ ມ່າຍ ສຽນ ເຢ​ຊູ ເຍີຍ ຕສ໊ຽວ , ໄມ້ ຕູ໋ງ ໝັ່ງ ເຜຍ , ເຫວີ່ຍ ຕສຸ ນິ່ນ ເຍີຍ ຕສ໊ຽວ ໂຕສ໋ວ ສຽນ ເຢ​ຊູ ເຍີຍ ກໍ໋-ໂຢ໌ວ . ຕ໋າວ ດສ໋ວນ ຕສູ໊ງ ອ໋ອຍ ຕສຸ ຟູ-ສູ ເກົ້າ ຫລົງ , ເຫວີ່ຍ ຕສຸ ນິ່ນ ຟູ-ສູ ວົ້ວ ເຕົ້າ ຕສ໊ຽວ ເຊ ສຽນ ເຢ​ຊູ ເຍີຍ ມ່ຽນ ຢ່າ ໂຕສ໋ວ ນິ່ນ ຮນ້ຳ ເຍີຍ ກໍ໋-ໂຢ໌ວ . ນ້າຍ ເຕີ໋ຍ ສີ່ ເມີ່ຍ ອ໋ອຍ ຕສຸ ອຈ໋າວ ມ່ຽນ , ຂວິນ ນິ່ນ ບົວ ເອີຍ ຈ໊ຽນ ໂຕສ໋ວ .
54006003	ຫາຍ ເຕົ້າ ອຈ໋າວ ກັ້ນ ຫຍູ່ງ ໂຕ໌-ເລີ໌ຍ , ເລີ໌ຍ ຢ່າ ໄມ້ ຕ໋ອຍ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ຕສຽນ ຫວ່າ ຢ່າ ໄມ້ ອຈ໋າວ ມ່ຽນ ກັນ ຫລົງ ທິນ-ຮູ່ງ ,
54006004	ວົ້ວ ເຕົ້າ ເທສງ ກັ້ນ ໂຮລ ຮນັ້ງ , ໄມ້ ຮິ້ວ ຫາຍ ຫຍູ່ງ . ນິ່ນ ຂູງ ອ໋ອຍ ແດສງ ຫວ່າ ແດສງ ເລີ໌ຍ ຮນັ້ງ ປຸ໊ດ ອິ໊ນ ນໍ , ຕສ່ຽວ ມ່າຍ ເໝວີ່ຍ ເຈັ໊ຍ ເຍີຍ ສີ່ , ແດສງ ຈ໋າ , ກ໊ອງ ໂຕະ ມ່ຽນ , ມ່າຍ ໂຮຍ້ວ ເຍີ້ຍ ເອ໊າະ ສີ່ .
54006005	ນ້າຍ ຫຍູ່ງ ມ່ຽນ ຕສັ່ນໆ ແດສງ ຍິ່ນ ໂຖສ ໂຍ໌ວ , ເຫວີ່ຍ ຕສຸ ນິ່ນ ບົວ ຫວ່າຍ ໄຫ່ , ຕສຽນ ເລີ໌ຍ ໄມ້ ຢຽມ ນິ່ນ ບົວ ເຍີຍ ໂຮຍ້ວ . ນິ່ນ ບົວ ຫລ່າຍ ກັນ ທິນ-ຮູ່ງ ເຊ ປຸນ ມ່ຽນ ມ່າຍ ເຈົ໊າ ປຸ໊ດ ຕສ້ອຍ .
54006006	ຫາຍ ເຕົ້າ ກັນ ຫລົງ ທິນ-ຮູ່ງ ຢ່າ ປວັ໊ງ ໂຮຍ້ວ ນິ່ນ ມ່າຍ ເຍີຍ , ວົ້ວ ເຕົ້າ ຕສະເກ້ງ ປຸ໊ດ ຕສ້ອຍ .
54006007	ບົວ ໄມ້ ຕຸ໊ ຕໍ້ ຫາຍ ຫຍູ່ງ ເປັຍ ນ້າຍ ປ້າມ ເກນ . ບົວ ທສວດ ປ້າມ ເກນ ຢ່າ ໄມ້ ໄຮ່ ຕໍ້ ຫາຍ ຫຍູ່ງ ມີ່ງ .
54006008	ຮນັ້ງ ໜ່າຍ , ຕະຟ່ານ ບົວ ມ່າຍ ຫຍັ່ນ ມ່າຍ ຮົບ , ມ່າຍ ລຸຍ-ໂຫວ ຕສຸ໊ , ອ໋ອຍ ຕສຸ ປວັ໊ງ ໂຮຍ້ວ ອ໊ະ .
54006009	ມປ່າ ເມົ້າ ອ໋ອຍ ປຸ໊ດ ຕສ້ອຍ ວົ້ວ ເຕີ໋ຍ ມ່ຽນ ຕສຸ ດົ໊ວ ປ໌າມ ຕສຸ໌ຍ , ຕສຸ ໂຂວ ຮລົບ ຈ໊ຽນ . ນິ່ນ ບົວ ເຍີຍ ໂຮຍ້ວ ຫັ່ນ ຕໍ້ ນິ່ນ ບົວ ເອີຍ ທສ້ຳ-ຫຍູ່ງ ຫຮງົງ ໄຫ່ , ໄຮ່ ຫ່ອຍ ມ່ຽນ ເຍີຍ ຕສະເອີ໋ຍ , ນິ່ນ ບົວ ຕສ່ຽວ ຕສຸ ດ໊ອດ ເດສ່ງ , ທຈຸຍ ເດສ່ງ .
54006010	ເຫວີ່ຍ ຕສຸ ເມົ້າ ຕສິ້ນ ເມົ້າ ຍ່ານ ເຊ ຫຍູ່ງໆ ເອ໊າະ ສີ່ ເຍີຍ ກອນ . ຫລາຍ ເມົ້າ ຕສິ້ນ ຍ່ານ ມ່າຍ ເຕີ໋ຍ ມ່ຽນ ເລີ່ຍ ນິ່ນ ບົວ ສຽນ ເຍີຍ ເຈົ໊າ ຕສ່ຽວ ໂຕສ໋ວ ປຸນ ກັ້ນ ຕສຸ ເດສົ້າ ທສ້ຳ , ຮນັ້ງ ມ່າຍ ດສຸ ປ໊ະ ຈ໊ຽນ ບະດສິວ ນໍ .
54006011	ທິ​ໂມ​ໄທ ອ້າ ! ເມີ່ຍ ໂຕສ໋ວ ທິນ-ຮູ່ງ ເຍີຍ ມ່ຽນ ຕສ່ຽວ ອ໋ອຍ ຕສຸ ເປຢົ໋າ ອກອຍ ນ້າຍ ເຕີ໋ຍ ຢຽດ ຕສູ໊ງ ສີ່ . ອ໋ອຍ ຕສຸ ຫູງ ມີ່ງ ໂຕສ໋ວ ຫອບ ເຍີຍ ເຈົ໊າ , ກັນ ຫລົງ ທິນ-ຮູ່ງ , ສຽນ ຫລົງ , ຮນ້ຳ ມ່ຽນ , ຫລົ່ງ ໜ່ອຍ ເຕ໊ຍ ຢ່າ ໂຕສ໋ວ ໂຮຍ້ວ ສ່ວນ .
54006012	ອ໋ອຍ ຕສຸ ເອຈ່ຍ ທຈະ ເຫວີ່ຍ ບົວ ສຽນ ເຍີຍ ເຈົ໊າ ເບ໊າະ ຫລົງ ເຍີຍ ຈ໋າ , ທສ້າງ ຕຸ໊ ຢຽດ ລິ໌ວ ເຍີຍ ແໝ່ງ , ເຫວີ່ຍ ຕສຸ ເມີ່ຍ ຕອງ ຈ໊ຽນ ຕສອງ-ເຕສ໋ງ ມ່ຽນ ທສ້ຳ ຫລົງໆ ເຍີຍ ຫຍ່ຽມ ເຢ​ຊູ ວົ້ວ ຕສັ່ນ , ທິນ-ຮູ່ງ ເຫ່ວ ເມີ່ຍ ຕສິ໊ບ ຢຽດ ລິ໌ວ ເຍີຍ ແໝ່ງ .
54006013	ເຢຍ ຕອງ ຈ໊ຽນ ທິນ-ຮູ່ງ , ຕົ້ງ ປຸນ ໝ່ານ ໝວດ ຕສຢັ້ງ ຈ໊ຽນ ວົ້ວ ເຕົ້າ , ຢ່າ ຕອງ ຈ໊ຽນ ກີ​ຕູ່ ເຢ​ຊູ , ຕົ້ງ ຢຽມ ປອນ​ທິ​ອັດ ປີ​ລາດ ເຍີຍ ດສະຮມຽນ ຫລົງໆ ເຍີຍ ເຫວີ່ຍ ຕສຽນ ເລີ໌ຍ ໂຕສ໋ວ ຕສອງ-ເຕສ໋ງ ວົ້ວ ເຕົ້າ , ຫັດ ເມີ່ຍ .
54006014	ເມີ່ຍ ອ໋ອຍ ຕສຸ ຕສຽບ ຕສົ໊ວະ ເຍີຍ ເອີຍ ຈ໊ຽນ ນ້າຍ ຕິ້ວ ຫລີ່ງ , ໄມ້ ປຸນ ມ່ຽນ ມ່າຍ ຕ໋ອງ ຕ້ານ , ຕສົ໊ວ ເຖົາ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ແອ໋ງ ຕ້າຍ ວົ້ວ ຮນອຍ .
54006015	ທິນ-ຮູ່ງ ອ໋ອຍ ເອີຍ ນິ່ນ ຕີ່ງ ຕ້າຍ ເຍີຍ ຕສຢັ້ງ ໂຫ່ ປຸນ ຕສ໊ຽວ ເຢ​ຊູ ກີ​ຕູ່ ແອ໋ງ ຕ້າຍ . ທິນ-ຮູ່ງ ຜຸຍ ຕຸ໊ ມ່ຽນ ເທສງ . ນິ່ນ ດຸ ເຕົ້າ ຮນັ້ງ ເກົ້າ ໂຮລ ເຈ໋ຍ ເຊ ໂຕສ໋ວ ໝ່ານ ຮູ່ງ ເຍີຍ ຮູ່ງ , ໝ່ານ ຕສ໊ຽວ ເຍີຍ ຕສ໊ຽວ .
54006016	ຂູງ ທິນ-ຮູ່ງ ກັ້ນ ຢຽດ ລິ໌ວ ຕສຢັ້ງ ຈ໊ຽນ . ນິ່ນ ຢຽມ ຈ໊ຽນ ເຍີຍ ອຈັງ , ໄມ້ ມ່າຍ ຫາຍ ເຕົ້າ ໄຮ່ ມີ່ງ ຕຸ໊ ຟັດ . ໄມ້ ມ່າຍ ຫາຍ ເຕົ້າ ປວັດ ເຈ໋ຍ ນິ່ນ ໄຟ ໄຮ່ ຕຸ໊ ປວັດ . ນິ່ນ ຢຽດ ລິ໌ວ ມ່າຍ ທຈະ ຢ່າ ຕຸ໊ ມ່ຽນ ທ່າຍ ນິ່ນ . ອາ​ເມນ .
54006017	ອ໋ອຍ ຕສຸ ຫັດ ຢຽມ ນ້າຍ ປ້າມ ເກນ ເຍີຍ ປຸ໊ດ-ຕສ້ອຍ ມ່ຽນ ໄມ້ ຕູ໋ງ ໂຕສ໋ວ ເໝົາ , ຢ່າ ໄມ້ ຕູ໋ງ ເຂົາ ຕສິ້ນ ຍ່ານ , ເຫວີ່ຍ ຕສຸ ຕສິ້ນ ຍ່ານ ເຊ ເຂົາ ໄມ້ ວ້ວນ . ອ໋ອຍ ຕສຸ ເຂົາ ທິນ-ຮູ່ງ , ຕົ້ງ ເຖສີຍ ຫຍູ່ງໆ ທສ້ຳ ເຍີຍ ປຸນ ບົວ , ເຫວີ່ຍ ປຸນ ບົວ ອຈຽນ-ໂຢ້ວ .
54006018	ອ໋ອຍ ຕສຸ ຫັດ ນິ່ນ ບົວ ໂຕສ໋ວ ຫລົງ , ຕສັ່ນໆ ໂຕສ໋ວ ຄູ້ ສີ່ ທສ້ຳ , ຢ່າ ໂຕສ໋ວ ໂຮຍ້ວ ຈັ໊ງ ເດສຍ ມ່ຽນ .
54006019	ຮນັ້ງ ນ້າຍ ໂຕສ໋ວ ເຊ ຊຽວ ຈ໋າຍ ເຍີຍ ກະນ້າຍ ໂຕສ໋ວ ກອນ-ປ໊ວນ ເຫວີ່ຍ ອກະຮ້າ ຮີ້ງ ຕສ່ຽວ ໄຮ່ ຕຸ໊ ຕສຽນໆ ເຍີຍ ຕສຢັ້ງ ແໝ່ງ .
54006020	ທິ​ໂມ​ໄທ ອ້າ ! ຕົ້ງ ຈິວ ປຸນ ເມີ່ຍ , ອ໋ອຍ ຕສຸ ຫລົງໆ ໂກ໋ວ ຈ໊ຽນ . ອ໋ອຍ ຕສຸ ຊິ້ມ ອກອຍ ໄມ້ ສຽນ ທິນ-ຮູ່ງ ເຍີຍ ມ່ຽນ ກ໊ອງ ເຍີຍ ເຮ່ນ ບ໋ຽນ ຫວ່າ , ຢ່າ ຊິ້ມ ອກອຍ ຕົ້ງ ມ່ຽນ ເຫ່ວ “ ວ່ວນ ຕສາງ ” ມປ່າ ໄມ້ ຕສຽນ .
54006021	ມ່າຍ ເຕີ໋ຍ ມ່ຽນ ກ໊ອງ ນິ່ນ ບົວ ມ່າຍ ນ້າຍ ຫຍູ່ງ ວ່ວນ ຕສາງ ຕສ່ຽວ ກວັ່ງ , ໄມ້ ກັນ ບົວ ສຽນ ເຍີຍ ໂຕ໌ ໝີ່ ອ໊ະ . ໂທ້ ທິນ-ຮູ່ງ ເຖສີຍ ເອນ ປຸນ ເມີ່ຍ ບົວ ຢຽດ ຕສູ໊ງ .
55001001	ເຢຍ , ເປົາ​ໂລ , ເອີຍ ທິນ-ຮູ່ງ ເຍີຍ ຕສະເອີ໋ຍ ໂຕສ໋ວ ກີ​ຕູ່ ເຢ​ຊູ ເຍີຍ ກົງ-ໂຕສ້ ເຫວີ່ຍ ຕສຸ້ນ ທິນ-ຮູ່ງ ແລ໌ງ ປຸນ ເຍີຍ ແໝ່ງ , ຕົ້ງ ມ່ຽນ ເຂົາ ກີ​ຕູ່ ເຢ​ຊູ ຕຸ໊ ຕ້າຍ ເຍີຍ ຕສຢັ້ງ ແໝ່ງ .
55001002	ເຢຍ ເຟ້ຍ ຝຽນ ປຸນ ເຢຍ ຮນ້ຳ ໄຫ່ ເຍີຍ ຕອນ , ທິ​ໂມ​ໄທ . ໂທ້ ຕສັ່ງ ເຕ໋ຍ ທິນ-ຮູ່ງ ເຖສົາ ບົວ ເຍີຍ ຕສ໊ຽວ ກີ​ຕູ່ ເຢ​ຊູ ຄໍ້-ລ່ຽນ ເມີ່ຍ , ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ .
55001003	ເຢຍ ແລ໌ງ ຕສີ້ງ ທິນ-ຮູ່ງ , ຕົ້ງ ເຢຍ , ຮນັ້ງ ເຢຍ ເຍີຍ ອົງ-ຖາຍ ບົວ ນໍ , ຫລົ່ງ ທສີງ-ເດສ່ງ ໂຮຍ້ວ ຟູ-ສູ ວົ້ວ ເຕົ້າ . ເຢຍ ຮນອຍໆ ມ໌ວນໆ ເຕົ໋າ ເກົ໋າ ເຍີຍ ຕສຢັ້ງ ໂຫ່ ເຢຍ ຕສັ່ນໆ ຈັ໋ງ ຕສຸ ເມີ່ຍ .
55001004	ເຢຍ ຈັ໋ງ ຕສຸ ເມີ່ຍ ຍ້ຽມ ເຍີຍ ວວມ-ເໝວີ່ຍ ຕສ່ຽວ ຕສະເກ້ງ ! ອ໋ອຍ ປວັດ ເມີ່ຍ ໄຫ່ . ຕຸ໊ ປວັດ ເມີ່ຍ ນໍ , ເຢຍ ຕສ່ຽວ ອຈຽນ-ໂຢ້ວ ອອນ-ເຫລາະ ອ໊ະ .
55001005	ເຢຍ ຈັ໋ງ ຕສຸ ເມີ່ຍ ຕສຽນໆ ເຍີຍ ສຽນ , ຮນັ້ງ ຕສິ້ນ ດ່າງ ເມີ່ຍ ເຍີຍ ຕາ ກູ໋ , ໂລ​ອິດ , ເຖສົາ ເມີ່ຍ ເຍີຍ ມາ , ຢູ​ນິດ , ຕສຽນໆ ສຽນ ວົ້ວ ນໍ . ເຢຍ ສຽນ ຕີ່ງ ເມີ່ຍ ອີ້ ຕສັ່ນ ຢ່າ ຮນັ້ງ ວົ້ວ ນໍ ສຽນ .
55001006	ເຫວີ່ຍ ນ້າຍ ເຢຍ ເຖງ ເມີ່ຍ ຈັ໋ງ ຈ໊ຽນ ເຢຍ ມານ ຈ໊ຽນ ເມີ່ຍ ວົ້ວ ຕສັ່ນ , ທິນ-ຮູ່ງ ເຖສີຍ ປຸນ ເຍີຍ ຕສີ້ງ ເຫຍີ່ຍ , ເມີ່ຍ ອ໋ອຍ ຕສຸ ປຸນ ຮນັ້ງ ໂຕ໌ວ ນໍ ຫຮຢາງ ຕ້າຍ .
55001007	ທິນ-ຮູ່ງ ເຖສີຍ ປຸນ ບົວ ເຊ ໄມ້ ເຕສີ໌ຍ ກ້ຳ ເດສ໋ຍ ເຍີຍ ໂຮຍ້ວ . ນິ່ນ ປຸນ ບົວ ເຍີຍ ໂຮຍ້ວ ມ່າຍ ທຈະ , ປຸນ ບົວ ຮນ້ຳ ມ່ຽນ , ຢ່າ ໄຮ່ ກຸ໊ນ ຕຸ໊ ກັ້ນ .
55001008	ຮນັ້ງ ໜ່າຍ , ໄມ້ ຕູ໋ງ ໄຍ້ ເຖງ ບົວ ເຍີຍ ຕສ໊ຽວ ເຢ​ຊູ ໂຕສ໋ວ ຕສອງ-ເຕສ໋ງ . ເຢຍ ເຫວີ່ຍ ກີ​ຕູ່ ຕສຸ ຫວວນ ຈ໊ຽນ ໂລ່ , ເມີ່ຍ ຢ່າ ໄມ້ ຕູ໋ງ ເຫວີ່ຍ ເຢຍ ໄຍ້ . ຕ໋າວ ດສ໋ວນ ເມີ່ຍ ຢ່າ ອ໋ອຍ ຕສຸ ເຂົາ ທິນ-ຮູ່ງ ເຍີຍ ທຈະ ເຫວີ່ຍ ຄູ້ ຝຽນ ມ່າຍ ປ່ວນ ສ່ຽວ ໂຄ້ວ .
55001009	ທິນ-ຮູ່ງ ໂອຈ໋ວ ບົວ , ຢ່າ ເຫ່ວ ບົວ ຕ້າຍ ໂຕສ໋ວ ນິ່ນ ເຍີຍ ທສີງ-ເດສ່ງ ມ່ຽນ , ໄມ້ ເຕສີ໌ຍ ເຫວີ່ຍ ບົວ ໂຕສ໋ວ ເຍີຍ ຫາຍ ຫຍູ່ງ ຄູ້ ສີ່ , ເຊ ເອີຍ ນິ່ນ ກັ້ນ ເຍີຍ ຕສະເອີ໋ຍ ເຖສົາ ນິ່ນ ເຍີຍ ເອນ ຮນັ້ງ . ນ້າຍ ຫຍູ່ງ ເອນ , ຢຽມ ຕົ້ງ ທສໍ ໝ່ານ ໂກ໊ວ ໝ່ານ ຕ່ອຍ ວົ້ວ ຕສັ່ນ ທິນ-ຮູ່ງ ຫລົ່ງ ກີ​ຕູ່ ເຢ​ຊູ ເຖສີຍ ປຸນ ບົວ .
55001010	ມປ່າ ອີ້ ຕສັ່ນ ບົວ ເຍີຍ ໂອຈ໋ວ ຕສ໊ຽວ ກີ​ຕູ່ ເຢ​ຊູ ເອຈ່ຍ ຕ້າຍ ປິ໋ວ ເມ່ງ ນ້າຍ ຫຍູ່ງ ເອນ , ເຫວີ່ຍ ຕສຸ ກີ​ຕູ່ ໝຽດ ເດສ່ງ ໄຕ່ ເຍີຍ ທຈະ , ຢ່າ ຫລົ່ງ ຄູ້ ຝຽນ ປຸນ ມ່ຽນ ຮິ້ວ ຕຸ໊ ຢຽດ ລິ໌ວ ໄມ້ ໄຮ່ ໄຕ່ ເຍີຍ ແໝ່ງ .
55001011	ທິນ-ຮູ່ງ ພ້າຍ ເຢຍ ໂຕສ໋ວ ຕສຸ້ນ ໂຕ໌ ມ່ຽນ , ໂຕສ໋ວ ກົງ-ໂຕສ້ ຢ່າ ໂຕສ໋ວ ຟິນ-ແຊງ ຕສຸ້ນ ນ້າຍ ຄູ້ ຝຽນ .
55001012	ເຫວີ່ຍ ນ້າຍ ຄູ້ ຝຽນ ເຢຍ ອີ້ ຕສັ່ນ ຮນັ້ງ ນ້າຍ ນໍ ສ່ຽວ ໂຄ້ວ . ມປ່າ ເຢຍ ໄມ້ ໄຍ້ , ເຫວີ່ຍ ຕສຸ ຮິ້ວ ຕຸ໊ ເຢຍ ສຽນ ເຍີຍ ເຊ ຫາຍ ເຕົ້າ ຢ່າ ຮິ້ວ ຕີ່ງ ເຢຍ ຈິວ ປຸນ ນິ່ນ ເຍີຍ , ນິ່ນ ໄຮ່ ເປວ ຈ໊ຽນ ເຖົາ ຊ້ຽມ ຕສຸ໌ຍ ວົ້ວ ນອມ ຮນອຍ .
55001013	ອ໋ອຍ ຕສຸ ຫລົ່ງ ເມີ່ຍ ໄຮ໌ ເຢຍ ອຈ໋າວ ເຈ໋ຍ ເຍີຍ ຕສຽນ ຫວ່າ ໂຕສ໋ວ ຫຍູ່ງ ເຕສີ໊ຍ . ຢ່າ ອ໋ອຍ ຕສຸ ເຂົາ ກີ​ຕູ່ ເຢ​ຊູ ຕຸ໊ ຕ້າຍ ເຍີຍ ສຽນ ຟິມ ເຖສົາ ຮນ້ຳ ມ່ຽນ ເຍີຍ ໂຮຍ້ວ ເອີຍ ຈ໊ຽນ ໂຕສ໋ວ .
55001014	ສີງ ລີ່ງ ຢຽມ ບົວ ກະຍົ໌ວ . ອ໋ອຍ ຕສຸ ເຂົາ ສີງ ລີ່ງ ໂກ໋ວ ຈ໊ຽນ ຈິວ ປຸນ ເມີ່ຍ ເຍີຍ ຕສຽນ ເລີ໌ຍ .
55001015	ເມີ່ຍ ຮິ້ວ ຕຸ໊ ເອ​ເຊຍ ແຊ້ງ ເຍີຍ ມ່ຽນ ຢຽດ ຕສູ໊ງ ກວັ່ງ ເຢຍ ເດສ່ງ , ລ່ຽມ ຟີ​ເຈ​ລັດ ເຖສົາ ເຮ​ໂມ​ເກ​ເນດ ກວັ່ງ ເຢຍ .
55001016	ເຢຍ ໂທ້ ຕສ໊ຽວ ຄໍ້-ລ່ຽນ ໂອ​ເນ​ສິ​ໂຟ​ລັດ ວົ້ວ ເປຢົ໊າ ມ່ຽນ ເຫວີ່ຍ ຕສຸ ໂອ​ເນ​ສິ​ໂຟ​ລັດ ນຸ໌ນ ເຢຍ ເຍີຍ ໂຮຍ້ວ ເຕສ໋ຍ ດສຸ່ນ . ເຢຍ ຕສຸ ຫລິ່ມ ໂດ້ ຈ໊ຽນ , ນິ່ນ ຢ່າ ໄມ້ ໄຍ້ .
55001017	ຢ໊ຽດ ເຖົາ ໂລ​ມາ ຕສີ້ງ ນິ່ນ ຕສ່ຽວ ເອຈ່ຍ ທຈະ ຕສິ້ມ ລໍ໌ ເຢຍ , ຢ່າ ລໍ໌ ເຖົາ ປວັດ .
55001018	ເມີ່ຍ ຢ່າ ຮິ້ວ ຕຸ໊ ຢຽມ ເອ​ເຟ​ໂຊ ຕສີ້ງ ວົ້ວ ຕສັ່ນ ນິ່ນ ເຖງ ເຢຍ ດົ່ງ ຫາຍ ທສ້ຳ ! ເຢຍ ຕສ່ຽວ ໂທ້ ຕສ໊ຽວ , ເຖົາ ຊ້ຽມ ຕສຸ໌ຍ ວົ້ວ ຮນອຍ , ອ໋ອຍ ຕສຸ ຄໍ້-ລ່ຽນ ນິ່ນ .
55002001	ເຢຍ ເຍີຍ ຕອນ ອ່າ , ເມີ່ຍ ອ໋ອຍ ຕສຸ ເຂົາ ກີ​ຕູ່ ເຢ​ຊູ ເຖສີຍ ປຸນ ເຍີຍ ເອນ ເຮ້ນ ເຈ໌ຍ ຕ້າຍ .
55002002	ເມີ່ຍ ໄຮ໌ ເຢຍ ຕອງ ຈ໊ຽນ ຕສອງ-ເຕສ໋ງ ມ່ຽນ ທສ້ຳ ເຍີຍ ດສະຮມຽນ ອຈ໋າວ ວົ້ວ ເຕີ໋ຍ ຫວ່າ , ເມີ່ຍ ອ໋ອຍ ຕສຸ ຈິວ ປຸນ ຕສຽບ ຕສົ໊ວະ ເຍີຍ ມ່ຽນ , ຕົ້ງ ມ່າຍ ປັ້ນ ເຕສີ່ຍ ອຈ໋າວ ມ່ຽນ ວົ້ວ ເຕີ໋ຍ .
55002003	ເມີ່ຍ ອ໋ອຍ ຕສຸ ເຖສົາ ເຢຍ ບົວ ມ່າຍ ປ່ວນ ສ່ຽວ ໂຄ້ວ ໜ່ານ ຮນັ້ງ ກີ​ຕູ່ ເຢ​ຊູ ເຍີຍ ຄູ້ ແປງ .
55002004	ຕອງ ແປງ ເຍີຍ ມ່ຽນ ໄມ້ ມ່າຍ ຫາຍ ເຕົ້າ ຕສັ່ນໆ ຫລະເຍົ້າ ກະເຫຍ່ຍ ເຍີຍ ສີ່ . ນິ່ນ ຂູງ ອ໋ອຍ ໂຕສ໋ວ ປຸນ ກຸ໊ນ ນິ່ນ ວົ້ວ ເຕົ້າ ແປງ-ເປຢີ໊ຍ ປວັ໊ງ ໂຮຍ້ວ ຮນັ້ງ .
55002005	ໂດ໊ວ ສາຍ ເຍີຍ ມ່ຽນ ສາຍ ເຍີຍ ຕສຢັ້ງ ໂຫ່ , ໄມ້ ເອີຍ ຈ໊ຽນ ເລີ໌ຍ ໂຕສ໋ວ ນໍ , ໄມ້ ໄຮ່ ຕຸ໊ ນີ້ງ .
55002006	ທສວດ ທຈະ ໂຕສ໋ວ ເດີ່ຍ ເຍີຍ ມ່ຽນ ມ່າຍ ເລີ໌ຍ ຕຸ໊ ນິ່ນ ເຍີຍ ປ່ວນ ລ່າງ ຕສິ ດ່າງ .
55002007	ເມີ່ຍ ອ໋ອຍ ຕສຸ ຫລົງໆ ເຍີຍ ຮນ້ຳ ເຖົາ ເຢຍ ກ໊ອງ ເຍີຍ ຫວ່າ , ເຫວີ່ຍ ຕສຸ ຕສ໊ຽວ ຕສູ໊ງ ອ໋ອຍ ເຖງ ເມີ່ຍ ເມ່ງ ແປະ ນ້າຍ ເຕີ໋ຍ ຢຽດ ຕສູ໊ງ .
55002008	ອ໋ອຍ ຕສຸ ຈັ໋ງ ຈ໊ຽນ ເຢ​ຊູ ກີ​ຕູ່ , ດາ​ວິດ ຮູ່ງ ເຍີຍ ເຕສີ໊ຍ-ຟຸນ , ຕົ້ງ ໄຕ່ ມີ່ງ ທິນ-ຮູ່ງ ປຸນ ນັ່ງ ຕ້າຍ ວົ້ວ ເຕົ້າ . ນ້າຍ ເຊ ເຢຍ ຕສຸ້ນ ເຍີຍ ຄູ້ ຝຽນ .
55002009	ເຫວີ່ຍ ນ້າຍ ຄູ້ ຝຽນ ເຢຍ ຕສຸ ສ່ຽວ ໂຄ້ວ , ຕສູ໊ງ ຕສຸ ຫລິ່ມ ໂດ້ ຈ໊ຽນ ຮນັ້ງ ໂຕສ໋ວ ຕສຸ໌ຍ-ມ່ຽນ ນໍ . ມປ່າ ທິນ-ຮູ່ງ ເຍີຍ ໂຕ໌ ໄມ້ ຕສຸ ຫລິ່ມ ໂດ້ .
55002010	ຮນັ້ງ ໜ່າຍ ເຢຍ ເຫວີ່ຍ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ ເຕ໊ຍ ຫຍູ່ງໆ , ເຫວີ່ຍ ປຸນ ນິ່ນ ບົວ ເຂົາ ກີ​ຕູ່ ເຢ​ຊູ ຕຸ໊ ໂອຈ໋ວ ຢ່າ ຕຸ໊ ຢຽດ ລິ໌ວ ເຍີຍ ອຈັງ-ຫລ່າງ .
55002011	ນ້າຍ ໂຈ໋ວ ຫວ່າ ຕສະເກ້ງ ຕສຽນ ເຍີຍ . “ ເຊ ກ໊ອງ ບົວ ເຖສົາ ນິ່ນ ໄຕ່ , ບົວ ຕສ່ຽວ ຕຸ໊ ເຖສົາ ນິ່ນ ຕສຢັ້ງ .
55002012	ເຊ ກ໊ອງ ບົວ ເຕ໊ຍ ເຖົາ ຕ້າວ , ບົວ ຕສ່ຽວ ຕຸ໊ ເຖສົາ ນິ່ນ ກຸ໊ນ . ເຊ ກ໊ອງ ບົວ ໄມ້ ຫຍ່ຽມ ນິ່ນ , ນິ່ນ ຕສ່ຽວ ໄມ້ ຫຍ່ຽມ ບົວ .
55002013	ໄມ້ ກຸ໊ນ ບົວ ໂຮຍ້ວ ໄມ້ ຕສີ໋ງ , ນິ່ນ ໂຮຍ້ວ ຕສີ໋ງ ເຍີຍ , ເຫວີ່ຍ ຕສຸ ນິ່ນ ໄມ້ ໄຮ່ ດົ໊ວ ນິ່ນ ກັ້ນ . ”
55002014	ອ໋ອຍ ຕສຸ ບົ໋ວ ຕສວັ໋ງ ມ່ຽນ ຈັ໋ງ ຈ໊ຽນ ນ້າຍ ເຕີ໋ຍ ສີ່ . ຢ່າ ອ໋ອຍ ຕສຸ ຢຽມ ທິນ-ຮູ່ງ ເຍີຍ ດສະຮມຽນ ຫັດ ນິ່ນ ບົວ ໄມ້ ຕູ໋ງ ແດສງ ຍິ່ນ ແດສງ ໂຍ໌ວ . ແດສງ ຍິ່ນ ໂຍ໌ວ ເຊ ໄມ້ ລ່ຳ ຫລົ່ງ , ຂູງ ໂຕສ໋ວ ຫວ່າຍ ໝວັງ ເຍີຍ ມ່ຽນ ຮນັ້ງ .
55002015	ເມີ່ຍ ອ໋ອຍ ຕສຸ ເອຈ່ຍ ທຈະ ໂຕສ໋ວ ຫຍູ່ງໆ ເຫວີ່ຍ ປຸນ ທິນ-ຮູ່ງ ຫອບ ໂຮຍ້ວ , ຕສ່ຽວ ໂຕສ໋ວ ໄມ້ ຕສຸ ໄຍ້ ເຍີຍ ກົງ-ມ່ຽນ , ຢ່າ ຫລົ່ງ ຕຸ໊ ຫອບ ທິນ-ຮູ່ງ ຕສຽນ ເລີ໌ຍ ເຍີຍ ໂຕ໌ .
55002016	ອ໋ອຍ ຕສຸ ຊິ້ມ ອກອຍ ໄມ້ ສຽນ ທິນ-ຮູ່ງ ເຍີຍ ມ່ຽນ ເຍີຍ ເຮ່ນ ບ໋ຽນ ຫວ່າ , ເຫວີ່ຍ ຕສຸ ນ້າຍ ຫຍູ່ງ ຫວ່າ ຂູງ ປຸນ ມ່ຽນ ກຸ໊ນ ໂຕສ໋ວ ກຸ໊ນ ເລີ່ຍ ທິນ-ຮູ່ງ ໂກ ຮນັ້ງ .
55002017	ນ້າຍ ຫຍູ່ງ ຫວ່າ ອ໋ອຍ ຟ້ານ ຈ໊ຽນ ມີ່ງ ຮນັ້ງ ປຸ໊ດ ໂຕະ ໄຫ່ ເຍີຍ ຟາງ ຮູ້ ຈ໊ຽນ ອໍ໊ ມີ່ງ ນໍ . ອຈ໋າວ ນ້າຍ ຫຍູ່ງ ຫວ່າ ເຍີຍ ມ່ຽນ ມ່າຍ ອີ ເຕົ້າ ເຫ່ວ ຮີ​ເມ​ເນ​ອັດ ເຖສົາ ຟີ​ເລ​ທັດ .
55002018	ນິ່ນ ບົວ ກວັ່ງ ຕສຽນ ເລີ໌ຍ ເຍີຍ ເຈົ໊າ ຢ່າ ກ໊ອງ ມ່ຽນ ນັ່ງ ຕ້າຍ ເຍີຍ ຮນອຍ ເຈ໋ຍ ລິ໌ວ ອ໊ະ , ຕສ່ຽວ ມ່າຍ ເຕີ໋ຍ ມ່ຽນ ເຍີຍ ສຽນ ຟິມ ຫລຸ່ນ ເດສ່ງ .
55002019	ມປ່າ ທິນ-ຮູ່ງ ຫລຽບ ຕ້າຍ ເຍີຍ ກອນ-ໂດ໊ະ ເຊ ວ້ວນ ໄຫ່ ຢ່າ ມ່າຍ ຢ໋ຽນ ອກ໊າບ ຈ໊ຽນ ກ໊ອງ , “ ຕສ໊ຽວ ຮິ້ວ ຕຸ໊ ຫາຍ ເຕົ້າ ໂຕສ໋ວ ນິ່ນ ກັ້ນ ເຍີຍ ມ່ຽນ , ” ຢ່າ ກ໊ອງ , “ ຫາຍ ເຕົ້າ ຫຍ່ຽມ ຕສ໊ຽວ ເຍີຍ ບົ໋ວ , ວົ້ວ ເຕົ້າ ອ໋ອຍ ຕສຸ ກວັ່ງ ເດສ່ງ ຢຽດ ຕສູ໊ງ ຫວ່າຍ ສີ່ . ”
55002020	ຢຽດ ນອມ ຕົ້ມ ເປຢົ໊າ ເຍີຍ ຈາ-ຕ໋ອງ , ໄມ້ ຕານ ຫລົ່ງ ຈຽມ ຫລົ່ງ ຍ່ານ ໂຕສ໋ວ ຕ້າຍ ຮນັ້ງ , ຢ່າ ມ່າຍ ຫລົ່ງ ດຢັ໋ງ ຫລົ່ງ ເນຍ ໂຕສ໋ວ ເຍີຍ . ມ່າຍ ເຕີ໋ຍ ຫລົ່ງ ຕຸ໊ ຈ໋າຍ ເຍີຍ . ມ່າຍ ເຕີ໋ຍ ໂພວ-ທົງ ເຍີຍ ຫລົ່ງ .
55002021	ເຊ ກ໊ອງ ຫາຍ ເຕົ້າ ຝຽວ ກັ້ນ ທສີງ-ເດສ່ງ , ກວັ່ງ ເດສ່ງ ຮຢວັງ ເອ໊າະ ເຍີຍ ສີ່ , ວົ້ວ ເຕົ້າ ຕສ່ຽວ ຮນັ້ງ ຫລົ່ງ ຕຸ໊ ຈ໋າຍ ເຍີຍ ຈາ-ຕ໋ອງ , ທສີງ-ເດສ່ງ ເຍີຍ , ຜຸຍ ຕຸ໊ ນິ່ນ ເຍີຍ ຕສ໊ຽວ ຫລົ່ງ , ຢ່າ ຕຸ໊ ຫລິ່ວ ເລີ໌ຍ ຕສຢັ໋ງ ໂຕສ໋ວ ຫຍູ່ງໆ ຄູ້ ສີ່ .
55002022	ຮນັ້ງ ໜ່າຍ , ອ໋ອຍ ຕສຸ ຊິ້ມ ອກອຍ , ໄມ້ ຕູ໋ງ ໂຕສ໋ວ ຮນັ້ງ ມ່ຽນ ຫລຸນ ມ່ຽນ ເຍີຍ ໂຮຍ້ວ ຫັ່ນ ໂຕສ໋ວ ເຍີຍ ສີ່ . ອ໋ອຍ ຕສຸ ເຖສົາ ຢຽດ ຕສູ໊ງ ຫລົ່ງ ທສີງ-ເດສ່ງ ໂຮຍ້ວ ເຫ່ວ ຕສ໊ຽວ ເຖງ ເຍີຍ ມ່ຽນ ຈ້ຽນ ໂຕສ໋ວ ຫອບ ເຍີຍ ເຈົ໊າ , ສຽນ ຫລົງ , ຮນ້ຳ ມ່ຽນ ຢ່າ ມ່າຍ ແປ້ງ ອອນ .
55002023	ອ໋ອຍ ຕສຸ ຊິ້ມ ຈ໊ຽນ ມ່ຽນ ແດສງ ຫຮງົງ ໄຫ່ , ໄມ້ ມ່າຍ ເອີ໋ຍ ເລີ໌ຍ ເຍີຍ ສີ່ , ເຫວີ່ຍ ຕສຸ ເມີ່ຍ ຮິ້ວ ຕຸ໊ ນ້າຍ ເຕີ໋ຍ ສີ່ ຂູງ ໂຕສ໋ວ ກອນ ປຸນ ມ່ຽນ ແດສງ ຈ໋າ ຮນັ້ງ .
55002024	ຕສ໊ຽວ ເຍີຍ ໂປວ ໄມ້ ຫອບ ຕສຸ ແດສງ ຈ໋າ . ຕ໋າວ ດສ໋ວນ ອ໋ອຍ ຕສຸ ໂຕສ໋ວ ຫລົງ ປຸນ ຕສວັ໋ງ ມ່ຽນ , ອ໋ອຍ ຕສຸ ອຈ໋າວ ຫລົງ ຢ່າ ມ່າຍ ໜ່ອຍ .
55002025	ອ໋ອຍ ຕສຸ ຫລົ່ງ ສ່ວນ ໂຮຍ້ວ ຂວິນ ເຖສົາ ນິ່ນ ຕ໋ອຍ-ເຕກ ວົ້ວ ເຕີ໋ຍ ມ່ຽນ . ເດສ໋ຍ ທິນ-ຮູ່ງ ອ໋ອຍ ປຸນ ນິ່ນ ບົວ ມ່າຍ ຖຈັງ ກ໊ອຍ ໂຮຍ້ວ , ຮິ້ວ ຕຸ໊ ຕສຽນ ເລີ໌ຍ ມເປີຍ .
55002026	ຮນັ້ງ ໜ່າຍ ນິ່ນ ບົວ ໄຮ່ ດສັງ ຕ້າຍ ຕສ່ຽວ ເປຢົ໋າ ດຸ໊ດ ມ້ຽນ ເຍີຍ ຮູ່ງ ເຍີຍ ໂຂວ , ຕົ້ງ ຮລົບ ນິ່ນ ບົວ , ອ໊າບ ນິ່ນ ບົວ ເອີຍ ນິ່ນ ເຍີຍ ຕສະເອີ໋ຍ ໂຕສ໋ວ .
55003001	ເມີ່ຍ ອ໋ອຍ ຕສຸ ຮິ້ວ ຕຸ໊ ເຖົາ ເຊດ ເມວີ໌ຍ ເຍີຍ ຮນອຍ-ເຫຍັຍ ມ່າຍ ໂຄ້ວ ໄຫ່ ເຍີຍ ສີ່ .
55003002	ປ້າມ ມ່ຽນ ຂູງ ອ໋ອຍ ຮນ້ຳ ກັ້ນ ຮນັ້ງ , ຮນ້ຳ ຍ່ານ , ເທສງ ຮ່າ ປ້າ ປວັງ , ໂຕສ໋ວ ເໝົາ , ຄີ ມ່ຽນ , ໄມ້ ໝວັງ ເຕ໋ຍ ໝ່າ , ໄມ້ ມ່າຍ ເອນ-ຕສີ້ງ , ໄມ້ ທສີງ-ເດສ່ງ .
55003003	ນິ່ນ ບົວ ໄມ້ ຮນ້ຳ ມ່ຽນ , ໜິບ ວິນ , ກ໊ອງ ໂຕະ ມ່ຽນ , ໄມ້ ໄຮ່ ຕສັ໊ນ ກັ້ນ , ໂຕສ໋ວ ທສ້ຽວ , ດສອງ ໂຕສ໋ວ ຫລົງ ເຍີຍ ສີ່ ,
55003004	ໝ່າຍ ກົ໊ວະ ໝ່າຍ ກໍ໋-ໂຢ໌ວ , ໄມ້ ຮນ້ຳ ຕສິ້ນ ໂຮ໌ , ເຕສ໊າະ ຫລ່າງ , ຮນ້ຳ ກັ້ນ ອ໋ອຍ ຕຸ໊ ອຈຽນ-ໂຢ້ວ ເກົ້າ ທສ້ຳ ຮນ້ຳ ທິນ-ຮູ່ງ ,
55003005	ເປີ້ຍ ຕສັ່ງ ໂຕສ໋ວ ຮນັ້ງ ສຽນ ທິນ-ຮູ່ງ , ມປ່າ ໂຮຍ້ວ ໄມ້ ຫຍ່ຽມ ນິ່ນ ບົວ ສຽນ ເຍີຍ ເຈົ໊າ ມ່າຍ ທຈະ . ນ້າຍ ຫຍູ່ງ ມ່ຽນ ເມີ່ຍ ອ໋ອຍ ຕສຸ ຊິ້ມ ອກອຍ .
55003006	ມ່າຍ ເຕີ໋ຍ ນ້າຍ ຫຍູ່ງ ມ່ຽນ ປ໌ອງ ເປັຍ ມ່ຽນ ເຍີຍ ເປຢົ໊າ ກຸ໊ນ ໂຮຍ້ວ ຫຮງົງ ເຍີຍ ມເຊັຍ ຕອນ , ເຫວີ່ຍ ຕສຸ ນ້າຍ ເຕີ໋ຍ ມເຊັຍ ຕອນ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ຫຍູ່ງໆ ຕສ່ຽວ ຕສຸ ດາມ ຈ໊ຽນ ຕສຸ໌ຍ ເຮນ້ຍ ໄຫ່ .
55003007	ນ້າຍ ເຕີ໋ຍ ມເຊັຍ ຕອນ ໄມ້ ກຸ໊ນ ຕສັ່ນໆ ໂຫະ ມປ່າ ໂຫະ ເຖົາ ຫາຍ ຕສັ່ນ ໄມ້ ໄຮ່ ຮິ້ວ ຕສຽນ ເລີ໌ຍ .
55003008	ຕສິ້ນ ດ່າງ ຢັນ​ເນດ ເຖສົາ ຢຳ​ເບ ຮນັ້ງ ຫາຍ ນໍ ແຫງ່ງ ໂມ​ເຊ , ອີ້ ຕສັ່ນ ໂຕສ໋ວ ຫວ່າຍ ວົ້ວ ເຕີ໋ຍ ມ່ຽນ ຢ່າ ຮນັ້ງ ວົ້ວ ນໍ ແຫງ່ງ ຕສຽນ ເລີ໌ຍ . ນິ່ນ ບົວ ເຍີຍ ໂຮຍ້ວ ຫວ່າຍ ເດສ່ງ . ເອີຍ ນິ່ນ ບົວ ສຽນ ເຍີຍ ເຈົ໊າ ນິ່ນ ບົວ ຢ່າ ດ໊ອດ ເດສ່ງ ໝີ່ ອ໊ະ .
55003009	ນິ່ນ ບົວ ຮນັ້ງ ນ້າຍ ນໍ ໂຕສ໋ວ ມປ່າ ໂຕສ໋ວ ໄມ້ ຕຸ໊ ດົ່ງ ຫາຍ ເລົ່າ ເຫວີ່ຍ ຕສຸ ຕສວັ໋ງ ມ່ຽນ ຕສ່ຽວ ປວັດ ນິ່ນ ບົວ ດົ່ງ ຫາຍ ຫຮງົງ , ຮນັ້ງ ຢັນ​ເນດ ເຖສົາ ຢຳ​ເບ ວົ້ວ ນໍ .
55003010	ມປ່າ ເມີ່ຍ ຮິ້ວ ຕຸ໊ ເຢຍ ອຈ໋າວ ເຍີຍ ໂຕ໌-ເລີ໌ຍ , ເຢຍ ໂຕສ໋ວ ເຍີຍ ສີ່ , ເຢຍ ໂຮຍ້ວ ເຍີຍ ເອີ໋ຍ . ເມີ່ຍ ຢ່າ ປວັດ ເຢຍ ເຍີຍ ສຽນ ຟິມ , ເຢຍ ເຍີຍ ໜ່ອຍ , ເຢຍ ຮນັ້ງ ຫາຍ ນໍ ຮນ້ຳ ມ່ຽນ , ປວັດ ເຢຍ ເຕ໊ຍ ຕຸ໊ ,
55003011	ປວັດ ເຢຍ ຕສຸ ມ່ຽນ ໂຕສ໋ວ ໂຕະ ຢ່າ ຕສຸ ສ່ຽວ ໂຄ້ວ . ເມີ່ຍ ຢ່າ ຮິ້ວ ຕຸ໊ ຢຽມ ອັນ​ທີ​ອົກ ມູ້ງ , ອີ​ໂຄ​ນີ​ຢູມ ມູ້ງ , ລິ​ສະ​ຕາ ມູ້ງ ເຢຍ ຕສຸ ມ່ຽນ ໂຕສ໋ວ ໂຕະ , ເຕ໊ຍ ໂຄ້ວ ໄຫ່ . ມປ່າ ຕສ໊ຽວ ໂອຈ໋ວ ເຢຍ ເລີ່ຍ ດຸ໊ດ ນ້າຍ ເຕີ໋ຍ ຢຽດ ຕສູ໊ງ ສີ່ .
55003012	ຫາຍ ເຕົ້າ ອ໋ອຍ ເຖສົາ ກີ​ຕູ່ ເຢ​ຊູ ຈວັ່ງ ແໝ່ງ ຕສຢັ້ງ , ກັນ ຫລົງ ທິນ-ຮູ່ງ , ວົ້ວ ເຕົ້າ ຕສ່ຽວ ຕສຸ ມ່ຽນ ໂຕສ໋ວ ໂຕະ .
55003013	ເອ໊າະ ເຍີຍ ມ່ຽນ ເຖສົາ ດົ໊ວ ມ່ຽນ ເຍີຍ ມ່ຽນ ຢຽດ ຮນອຍ ເປີ໊ຍ ຢຽດ ຮນອຍ ຫວ່າຍ , ຂູງ ດົ໊ວ ມ່ຽນ ຢ່າ ຕສຸ ມ່ຽນ ດົ໊ວ ນິ່ນ ບົວ ຮນັ້ງ .
55003014	ມປ່າ ເມີ່ຍ ກັ້ນ ໂຫະ ລິ໌ວ , ສຽນ ວ້ວນ ເຍີຍ ຕສຽນ ເລີ໌ຍ , ອ໋ອຍ ຕສຸ ຕສັ່ນໆ ເອີຍ ຈ໊ຽນ ໂຕສ໋ວ , ເຫວີ່ຍ ຕສຸ ເມີ່ຍ ຮິ້ວ ຕຸ໊ ຫາຍ ເຕົ້າ ເຖງ ເມີ່ຍ ໂຫະ ຕ້າຍ .
55003015	ຢຽມ ເມີ່ຍ ໂຕສ໋ວ ຝຸຈ໊ວຍ ເຍີຍ ຕສຢັ້ງ ໂຫ່ ເມີ່ຍ ຕສູ໊ງ ຮິ້ວ ຕຸ໊ ກີງ-ໂຊວ . ກີງ-ໂຊວ ໄຮ່ ປຸນ ເມີ່ຍ ມ່າຍ ທສົງ-ເມ່ງ ຮິ້ວ ຕຸ໊ ອ໋ອຍ ຕສຸ ສຽນ ເຂົາ ກີ​ຕູ່ ເຢ​ຊູ ຖສີງ ຕຸ໊ ໂອຈ໋ວ .
55003016	ໂຕ່ວໆ ກີງ-ໂຊວ , ທິນ-ຮູ່ງ ຕໍ້ ມ່ຽນ ເຟ້ຍ ຢ່າ ມ່າຍ ລ່ຳ ຫລົ່ງ ເຫວີ່ຍ ອຈ໋າວ ມ່ຽນ , ເຫວີ່ຍ ກ໊ອງ-ເຫມ ມ່ຽນ , ເຫວີ່ຍ ຕສໍ່ ມ່ຽນ ໂຕສ໋ວ ຕ່ອງ ເຍີຍ ຕ໋ອງ , ເຫວີ່ຍ ອຈ໋າວ ມ່ຽນ ໂຕສ໋ວ ຫອບ ເຍີຍ ເຈົ໊າ .
55003017	ຮນັ້ງ ໜ່າຍ ຕສ່ຽວ ປຸນ ທິນ-ຮູ່ງ ເຍີຍ ມ່ຽນ ຕຸ໊ ຕຸ້ນ ຢຸ້ນ ດສ້ອຍ ເຫວີ່ຍ ໂຕສ໋ວ ຫຍູ່ງໆ ຄູ້ ສີ່ .
55004001	ເຢຍ ຕອງ ຈ໊ຽນ ທິນ-ຮູ່ງ ຢ່າ ຕອງ ຈ໊ຽນ ກີ​ຕູ່ ເຢ​ຊູ , ຕົ້ງ ອ໋ອຍ ຊ້ຽມ ຕສຢັ້ງ ຈ໊ຽນ ເຍີຍ ມ່ຽນ ເຖສົາ ໄຕ່ ມີ່ງ ເຍີຍ ມ່ຽນ , ແອ໋ງ ອ໋ອຍ ຕ້າຍ ໂຕສ໋ວ ຕສ໊ຽວ ກຸ໊ນ ມ່ຽນ ວົ້ວ ເຕົ້າ , ຫລົງໆ ຂວິນ ເມີ່ຍ .
55004002	ອ໋ອຍ ຕສຸ ຕສຸ້ນ ທິນ-ຮູ່ງ ເຍີຍ ໂຕ໌ . ໄມ້ ກຸ໊ນ ມ່າຍ ຖຈັງ ໄຟ ໄມ້ ມ່າຍ ຖຈັງ , ຕສູ໊ງ ອ໋ອຍ ຕສຸ ຕສຸ້ນ ອ໊ະ . ອ໋ອຍ ຕສຸ ຕສະເກ້ງ ຫລົ່ງ ໜ່ອຍ ຫລົງໆ ເຍີຍ ອຈ໋າວ , ພໍ້ ປຸນ ມ່ຽນ ເມ່ງ ແປະ , ກ໊ອງ-ເຫມ , ຂວິນ ມ່ຽນ .
55004003	ຕສຢັ້ງ ໂຫ່ ອ໋ອຍ ເຖົາ , ມ່ຽນ ອ໋ອຍ ແຫງ່ງ ໄມ້ ໝວັງ ມ່າຍ ກອນ-ປ໊ວນ ເຍີຍ ໂຕ໌ . ຂູງ ອ໋ອຍ ເອີຍ ກັ້ນ ເຍີຍ ໂຮຍ້ວ ຫຍຸ່ນ ລໍ໌ ຟິນ-ແຊງ ທສ້ຳ ເຍີຍ ຕ້າຍ ອຈ໋າວ ຜຸຍ ນິ່ນ ບົວ ເຍີຍ ມນ່ອມ ອ໋ອຍ ໝວັງ ເຍີຍ .
55004004	ນິ່ນ ບົວ ໄມ້ ອ໋ອຍ ໝວັງ ຕສຽນ ເລີ໌ຍ ຕສ່ຽວ ຫຮລຽວ ມນ່ອມ ມີ່ງ ໝວັງ ໄມ້ ມ່າຍ ກອນ-ປ໊ວນ ເຍີຍ ໂກ໊ວ-ໄຫລ່ .
55004005	ມປ່າ ເມີ່ຍ ກັ້ນ ຢຽມ ໝ່ານ ສີ່ ອ໋ອຍ ຕສຸ ກຸ໊ນ ຈ໊ຽນ ກັ້ນ , ອ໋ອຍ ຕສຸ ເຕ໊ຍ ໂຄ້ວ ໜ່ານ , ອ໋ອຍ ຕສຸ ໂຕສ໋ວ ຕສຸ້ນ ໂຕ໌ ມ່ຽນ ເຍີຍ ກົງ . ທິນ-ຮູ່ງ ພ້າຍ ເມີ່ຍ ໂຕສ໋ວ ເຍີຍ ກົງ , ຫຍູ່ງໆ ອ໋ອຍ ຕສຸ ໂຕສ໋ວ ເຖົາ ເດສ່ງ .
55004006	ເຢຍ ອີ້ ຕສັ່ນ ຕສຸ ເທສ້ຍ ເຕສ່ຍ . ເຢຍ ເລີ່ຍ ເສີຍ ເຍີຍ ຕສຢັ້ງ ໂຫ່ ຢ່າ ເຖົາ ອ໊ະ .
55004007	ເຢຍ ຫລົ່ງ ເດສ່ງ ທຈະ ເບ໊າະ ລິ໌ວ ຫລົງ ເຍີຍ ຈ໋າ ອ໊ະ . ເຢຍ ສາຍ ຖິວ ຢ່າ ຖິວ ເຖົາ ຕ໋ອງ ໝີ່ ອ໊ະ . ເຢຍ ສຽນ ເຍີຍ ໂຕ໌ ເຢຍ ໂກ໋ວ ຫລົງ ອ໊ະ .
55004008	ອີ້ ຕສັ່ນ ມ່າຍ ນອມ ນີ້ງ ລ່ຽວ ຈ໊ຽນ ປຸນ ເຢຍ , ຕົ້ງ ປຸນ ທສີງ ເຢຍ ໂຕສ໋ວ ຕຸ໊ ຫອບ ວົ້ວ ຫຍູ່ງ ນີ້ງ . ເຖົາ ວົ້ວ ນອມ ຮນອຍ , ແປ້ງ ຟິມ ເຍີຍ ຊ້ຽມ ຕສຸ໌ຍ ຈຽນ , ເຊ ຕສ໊ຽວ , ອ໋ອຍ ເຕສ໊າະ ວົ້ວ ນອມ ນີ້ງ ໂຕສ໋ວ ຕສີ້ງ ເຫຍີ່ຍ ປຸນ ເຢຍ . ໄມ້ ຕານ ປຸນ ເຢຍ ຮນັ້ງ , ຢ່າ ປຸນ ຢຽດ ຕສູ໊ງ ຮນ້ຳ ນິ່ນ ຕສ່ຽວ ຕສົ໊ວ ນິ່ນ ແອ໋ງ ຕ້າຍ ວົ້ວ ເຕີ໋ຍ ມ່ຽນ .
55004009	ໂທ້ ເມີ່ຍ ຊຽບໆ ເຍີຍ ຕ້າຍ ເຢຍ ນ້າຍ ໂອ່ ,
55004010	ເຫວີ່ຍ ຕສຸ ເດ​ມາດ ຮນ້ຳ ນ້າຍ ປ້າມ ເກນ ເຍີຍ ເຈົ໊າ ຕສ່ຽວ ກວັ່ງ ເຢຍ ມີ່ງ ເທ​ສະ​ໂລ​ນິ​ກາ ຕສີ້ງ ໝີ່ ອ໊ະ . ເຄ​ເລ​ເຊນ ມີ່ງ ກາ​ລາ​ເທຍ ແຊ້ງ , ທິ​ຕັດ ຢ່າ ມີ່ງ ດານ​ມາ​ເທຍ .
55004011	ຂູງ ລູ​ກາ ເຖສົາ ເຢຍ ຢຽມ ນ້າຍ ຮນັ້ງ . ໂທ້ ເມີ່ຍ ມີ່ງ ລໍ໌ ມາ​ໂຄ , ຕໍ້ ນິ່ນ ເຖສົາ ເມີ່ຍ ຢຽດ ເຈົ໊າ ຕ້າຍ , ເຫວີ່ຍ ຕສຸ ນິ່ນ ໄຮ່ ປອງ ເຢຍ ໂຕສ໋ວ ເຍີຍ ກົງ .
55004012	ເຢຍ ພ້າຍ ທີ​ຄິ​ກັດ ມີ່ງ ເອ​ເຟ​ໂຊ ຕສີ້ງ ໝີ່ ອ໊ະ .
55004013	ເມີ່ຍ ຕ້າຍ ເຍີຍ ຕສຢັ້ງ ໂຫ່ , ໂທ້ ເຖງ ຕໍ້ ເຢຍ ເຍີຍ ຕົ້ມ ລຸຍ ຕ້າຍ . ຕົ້ມ ລຸຍ ເຢຍ ຈຸ໋ຍ ໂຕ​ອັດ ຕສີ້ງ , ຄານ​ປັດ ວົ້ວ , ແອ໋ງ ຕໍ້ ເຢຍ ເຍີຍ ໂຊວ-ອຈຸ່ນ ຕ້າຍ ໂອ່ . ຫລົ່ງ ຈ໊ຽນ ເຈ໋ຍ ເຊ ຕົ້ງ ຫລົ່ງ ດົ໊ບ ໂຕສ໋ວ ຕ້າຍ ວົ້ວ ເຕີ໋ຍ .
55004014	ວົ້ວ ເຕົ້າ ຕົ້ງ ຕສັ່ງ , ອາ​ເລກ​ຊານ​ເດ , ໂຕສ໋ວ ຫ່ອຍ ເຢຍ ທສ້ຳ ໄຫ່ . ເອີຍ ນິ່ນ ໂຕສ໋ວ ເຍີຍ ສີ່ , ຕສ໊ຽວ ອ໋ອຍ ວິ່ນ ປຸນ ນິ່ນ .
55004015	ເມີ່ຍ ກັ້ນ ອ໋ອຍ ຕສຸ ບູ້ງ ຈ໊ຽນ ນິ່ນ , ເຫວີ່ຍ ຕສຸ ນິ່ນ ເອຈ່ຍ ທຈະ ລ່ານ ຈ໊ຽນ ບົວ ເຍີຍ ໂຕ໌ .
55004016	ເຢຍ ໄຈ໊ ຕະຢ໊ຽດ ດສຸ່ນ ຊິນ ວົ້ວ ຕສັ່ນ , ໄມ້ ມ່າຍ ຫາຍ ເຕົ້າ ຢຽມ ກະເຮລນ ເຖງ ເຢຍ . ຢຽດ ຕສູ໊ງ ກວັ່ງ ເຢຍ . ໂທ້ ທິນ-ຮູ່ງ ໄມ້ ຕູ໋ງ ຫລົ່ງ ນິ່ນ ບົວ ເຍີຍ ຕສຸ໌ຍ .
55004017	ມປ່າ ຕສ໊ຽວ ເຖສົາ ເຢຍ ຢຽມ , ປຸນ ເຢຍ ມ່າຍ ທຈະ ຕສຸ້ນ ເດສ່ງ ນິ່ນ ເຍີຍ ໂຕ໌ ປຸນ ຕສວັ໋ງ ຈັ໋ນ ໝວັງ . ເຢຍ ຢ່າ ຕຸ໊ ຢຽມ ຊ່ຽນ ເຍີຍ ດສຸ້ຍ ແປ໋ງ ໂອຈ໋ວ ທສວດ ຕ້າຍ ອ໊ະ .
55004018	ຕສ໊ຽວ ຢ່າ ອ໋ອຍ ໂອຈ໋ວ ເຢຍ ເລີ່ຍ ດຸ໊ດ ຫຍູ່ງໆ ເອ໊າະ ສີ່ , ຢ່າ ຕໍ້ ເຢຍ ແປ້ງ ອອນ ເຍີຍ ມີ່ງ ເຖົາ ນິ່ນ ເຍີຍ ທິນ-ຕ້ອງ ກົ໊ວະ . ອ໋ອຍ ຕສຸ ຢຽດ ລິ໌ວ ເທສງ ນິ່ນ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
55004019	ເຢຍ ຈັ໋ງ ເຖົາ ປິດ​ສິນ​ລາ ເຖສົາ ອາ​ຄວິນ​ລາ ຢ່າ ຈັ໋ງ ເຖົາ ໂອ​ເນ​ສິ​ໂຟ​ລັດ ວົ້ວ ເປຢົ໊າ ມ່ຽນ .
55004020	ເອ​ລັດ​ທັດ ຖສໍ່ ຢຽມ ໂຄ​ລິນ​ໂທ ຕສີ້ງ . ໂຕ​ຟີ​ມັດ ປຸ໊ດ ແປ່ງ , ເຢຍ ຕສ່ຽວ ລ່ຽວ ນິ່ນ ຢຽມ ມິ​ເລ​ທັດ ມູ້ງ .
55004021	ໂທ້ ເມີ່ຍ ຈ໊ຽນ ສີ່ ຕ້າຍ ເຢຍ ນ້າຍ ດ່າງ ຕົງ-ເກນ ຮນອຍ ໂອ່ . ຢູ​ບູ​ລັດ , ປູ​ເດນ , ລີ​ນັດ , ຄາ​ລາວ​ເດຍ ເຖສົາ ສຽນ ເຢ​ຊູ ເຍີຍ ຕສວັ໋ງ ກໍ໋-ໂຢ໌ວ ຈັ໋ງ ເຖົາ ເມີ່ຍ .
55004022	ໂທ້ ຕສ໊ຽວ ເຖສົາ ເມີ່ຍ ຢຽມ ຢ່າ ໂທ້ ນິ່ນ ເຖສີຍ ເອນ ປຸນ ເມີ່ຍ ບົວ .
56001001	ເຢຍ , ເປົາ​ໂລ , ໂຕສ໋ວ ທິນ-ຮູ່ງ ເຍີຍ ໂປວ ຢ່າ ໂຕສ໋ວ ເຢ​ຊູ ກີ​ຕູ່ ເຍີຍ ກົງ-ໂຕສ້ ເຫວີ່ຍ ເຖງ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ ສຽນ ຕຸ໊ ເຮ້ນ , ຢ່າ ປຸນ ນິ່ນ ບົວ ຮິ້ວ ຕຸ໊ ຕສຽນ ເລີ໌ຍ , ຕົ້ງ ຕໍ້ ມ່ຽນ ກັນ ຫລົງ ທິນ-ຮູ່ງ ເຍີຍ ຕສຽນ ເລີ໌ຍ .
56001002	ນິ່ນ ບົວ ສຽນ ເຍີຍ ເຖສົາ ຮິ້ວ ເຍີຍ ຕສຽນ ເລີ໌ຍ ເຍີຍ ກອນ-ໂດ໊ະ ເຊ ປຸນ ມ່ຽນ ມ່າຍ ລ່ຳ ຮນ້ຳ ອ໋ອຍ ຕຸ໊ ຢຽດ ລິ໌ວ ເຍີຍ ແໝ່ງ , ເຊ ໄມ້ ກ໊ອງ-ແປະ ເຍີຍ ທິນ-ຮູ່ງ ຢຽມ ຕົ້ງ ທສໍ ໝ່ານ ໂກ໊ວ ໝ່ານ ຕ່ອຍ ວົ້ວ ຕສັ່ນ ແລ໌ງ ປຸນ ເຍີຍ ແໝ່ງ .
56001003	ຕີ່ງ ຕ້າຍ ເຍີຍ ຫຍຸດ ເຕສີ໊ຍ ເຖົາ , ທິນ-ຮູ່ງ ປຸນ ນິ່ນ ເຍີຍ ໂຕ໌ ປິ໋ວ ເມ່ງ ທສວດ ຕ້າຍ . ນ້າຍ ໂຕ໌ ນິ່ນ ຈິວ ປຸນ ເຢຍ ຕສຸ້ນ , ເຢຍ ຕສ່ຽວ ເອີຍ ບົວ ເຍີຍ ໂອຈ໋ວ ຕສ໊ຽວ ທິນ-ຮູ່ງ ຫັດ ເຢຍ ຕສຸ້ນ ປຸນ ມ່ຽນ ໝວັງ .
56001004	ທິ​ຕັດ ອ້າ ! ເຢຍ ເຟ້ຍ ຝຽນ ປຸນ ເມີ່ຍ , ຕົ້ງ ເຫວີ່ຍ ບົວ ລົ່ມ ດສ້ອຍ ສຽນ ເຢ​ຊູ , ເມີ່ຍ ເຊ ຕ໋ອງ ເຢຍ ເຍີຍ ທສຽນ ຕອນ . ໂທ້ ຕສັ່ງ ເຕ໋ຍ ທິນ-ຮູ່ງ ເຖສົາ ບົວ ເຍີຍ ໂອຈ໋ວ ຕສ໊ຽວ ກີ​ຕູ່ ເຢ​ຊູ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ .
56001005	ເຢຍ ລ່ຽວ ເມີ່ຍ ຢຽມ ວົ້ວ ເຄ​ລີດ ຄ້ອຍ-ໂດສວ , ເຫວີ່ຍ ປຸນ ເມີ່ຍ ເບ່ນ ໄມ້ ແກ້ງ ຊູງ ເຍີຍ ສີ່ , ຢ່າ ຢຽມ ນອມໆ ມູ້ງ ພ້າຍ ມ່ຽນ ໂຕສ໋ວ ຈິວ-ປາງ ເຍີຍ ມ່ຽນ ໂກ໋ ຮນັ້ງ ເຢຍ ບົ໋ວ ເຈ໋ຍ ເມີ່ຍ ວົ້ວ ນໍ .
56001006	ຈິວ-ປາງ ເຍີຍ ມ່ຽນ ໂກ໋ ອ໋ອຍ ຕສຸ ໂຕສ໋ວ ໄມ້ ມ່າຍ ຕ໋ອງ ຕ້ານ ເຍີຍ ມ່ຽນ , ຂູງ ຫລົ່ງ ດຸ ເຕົ້າ ເອົ໊າ ຮນັ້ງ . ນິ່ນ ເຍີຍ ຝຸຈ໊ວຍ ຢ່າ ອ໋ອຍ ຕສຸ ສຽນ ເຢ​ຊູ , ໄມ້ ປຸນ ມ່ຽນ ມ່າຍ ຕ໋ອງ ເອກ້ມ ນິ່ນ ບົວ ໄມ້ ໝວັງ ຫວ່າ , ປູ໋ງ ຫລ່າງ ເຍີຍ ເຖສວ ສີ່ .
56001007	ເຫວີ່ຍ ຕສຸ ຈິວ-ປາງ ເຍີຍ ມ່ຽນ ໂກ໋ ເຊ ທິນ-ຮູ່ງ ເຍີຍ ກຸ໊ນ ກົງ ມ່ຽນ , ຕສ່ຽວ ໄມ້ ຫອບ ຕສຸ ມ່າຍ ຕ໋ອງ ປຸນ ມ່ຽນ ຕ້ານ . ນິ່ນ ໄມ້ ແດສງ-ແຫງ່ງ , ເຖຈຍ ໄມ້ ເປ໊ະ , ໄມ້ ເຫງ ຮົບ ຕິ໊ວ , ໄມ້ ໂຕສ໋ວ ທສ້ຽວ , ຢ່າ ໄມ້ ເມົ້າ ຕສິ້ນ ຕສ້ອຍ .
56001008	ຕ໋າວ ດສ໋ວນ ນິ່ນ ອ໋ອຍ ຕສຸ ມ່າຍ ໂຮຍ້ວ ຕສິ໊ບ ແຄະ , ຮນ້ຳ ໂຕສ໋ວ ຄູ້ ສີ່ , ໄຮ່ ຕສັ໊ນ ຕຸ໊ ກັ້ນ , ໂຕສ໋ວ ແປ້ງ ຟິມ ເຍີຍ , ທສີງ-ເດສ່ງ ເຍີຍ , ຢ່າ ໄຮ່ ກຸ໊ນ ຕຸ໊ ກັ້ນ .
56001009	ນິ່ນ ອ໋ອຍ ຕສຸ ໂກ໋ວ ຫລົງ ເຂົາ ຕຸ໊ ວ້ວນ ເຍີຍ ຕສຽນ ໂຕ໌ , ຕົ້ງ ຕ໋ອຍ ມ່ຽນ ອຈ໋າວ ເຈ໋ຍ ເຍີຍ ຕສຽນ ໂຕ໌ . ຮນັ້ງ ໜ່າຍ ນິ່ນ ໄຮ່ ຫລົ່ງ ຕສຽນ ໂຕ໌-ເລີ໌ຍ ຂວິນ ມ່ຽນ ຢ່າ ໄຮ່ ປິ໋ວ ເມ່ງ ປຸນ ແຫງ່ງ ນ້າຍ ຕສຽນ ໂຕ໌ ເຍີຍ ມ່ຽນ ຮິ້ວ ຕຸ໊ ນິ່ນ ບົວ ຕ່ອງ .
56001010	ເຫວີ່ຍ ຕສຸ ມ່າຍ ມ່ຽນ ທສ້ຳ ເຍີຍ , ເຫລ່ງ ເຈີ໊ຍ ເຍີຍ ສຽນ ເຢ​ຊູ ວົ້ວ ເຕີ໋ຍ ຢິວ​ໄທ ມ່ຽນ , ແຫງ່ງ ໂຕ໌ ຢ່າ ກ໊ອງ ໄມ້ ລ່ຳ ຫລົ່ງ ເຍີຍ ຫວ່າ ດົ໊ວ ມ່ຽນ .
56001011	ເມີ່ຍ ດົ່ງ ຫາຍ ຕສູ໊ງ ອ໋ອຍ ຕສຸ ໂຕສ໋ວ ປຸນ ນ້າຍ ເຕີ໋ຍ ມ່ຽນ ເຊກ , ເຫວີ່ຍ ຕສຸ ໄມ້ ຫອບ ຕສຸ ອຈ໋າວ ເຍີຍ ເລີ໌ຍ ນິ່ນ ບົວ ອຈ໋າວ ຕສ່ຽວ ໂຕສ໋ວ ປຸນ ເຕສ໋ຍ ນອມ ຈາ-ຕີ້ງ ຫລຸ່ນ ເດສ່ງ . ນ້າຍ ເຕີ໋ຍ ມ່ຽນ ຢ່າ ຂູງ ອຈ໋າວ ເຫວີ່ຍ ເມົ້າ ຕສິ້ນ ຕສ້ອຍ ຮນັ້ງ .
56001012	ນິ່ນ ບົວ ເຄ​ລີດ ມ່ຽນ ກັ້ນ ມ່າຍ ເຕົ້າ ໂຕ່ວ ຫວ່າ ມ່ຽນ ກ໊ອງ ເຈ໋ຍ ນ້າຍ ເຕີ໋ຍ ຫວ່າ . “ ເຄ​ລີດ ມ່ຽນ ຕສັ່ນໆ ກ໊ອງ-ແປະ , ຢ່າ ຮນັ້ງ ເຮ່ຍ ຕສ້ອຍ ນໍ ທສ້ຽວ , ໂຢ່ວ ເທສີຍ ໂຢ່ວ ເຫລວີ່ຍ . ”
56001013	ນິ່ນ ກ໊ອງ ເຍີຍ ຫວ່າ ຕສະເກ້ງ ຕສຽນ ເຍີຍ . ເຫວີ່ຍ ນ້າຍ ເມີ່ຍ ອ໋ອຍ ຕສຸ ເຮນ້ຍໆ ເຍີຍ ກ໊ອງ ນິ່ນ ບົວ , ເຫວີ່ຍ ປຸນ ນິ່ນ ບົວ ສຽນ ວ້ວນ ຕສຽນ ໂຕ໌ ,
56001014	ໄມ້ ໝວັງ ຢິວ​ໄທ ມ່ຽນ ເຍີຍ ໂກ໊ວ-ໄຫລ່ , ໄຟ ວົ້ວ ເຕີ໋ຍ ໄມ້ ກັນ ຕສຽນ ເລີ໌ຍ ເຍີຍ ມ່ຽນ ເປ໋ນ ຕ້າຍ ເຍີຍ ເລີ໌ຍ-ຫລັດ .
56001015	ທສີງ-ເດສ່ງ ເຍີຍ ມ່ຽນ ຝຸນ ຫຍູ່ງໆ ເຊ ທສີງ-ເດສ່ງ ເຍີຍ . ມປ່າ ຫວ່າຍ ເຍີຍ , ໄມ້ ສຽນ ເຍີຍ ມ່ຽນ ຝຸນ ໄມ້ ມ່າຍ ຢຽດ ຫຍູ່ງ ທສີງ-ເດສ່ງ , ເຫວີ່ຍ ຕສຸ ນິ່ນ ບົວ ເຍີຍ ໂຮຍ້ວ ເຖສົາ ລ່າງ ຟິມ ຢຽດ ຕສູ໊ງ ຫວ່າຍ ເດສ່ງ .
56001016	ນິ່ນ ບົວ ກ໊ອງ ນິ່ນ ບົວ ຮິ້ວ ຕຸ໊ ທິນ-ຮູ່ງ ມປ່າ ນິ່ນ ບົວ ໂຕສ໋ວ ເຍີຍ ສີ່ ປຸນ ທສີງ ນິ່ນ ບົວ ໄມ້ ຮິ້ວ ຕຸ໊ ນິ່ນ . ນິ່ນ ບົວ ເຊ ມ່ຽນ ໂຢ໋ວ ມ່ຽນ , ໄມ້ ໝວັງ ຫວ່າ ຢ່າ ໄມ້ ຜຸຍ ໂຕສ໋ວ ຫາຍ ຫຍູ່ງ ຄູ້ ສີ່ .
56002001	ເມີ່ຍ ອຈ໋າວ ມ່ຽນ , ເມີ່ຍ ອ໋ອຍ ຕສຸ ອຈ໋າວ ຕ໋ອຍ ມ່າຍ ກອນ-ປ໊ວນ ເຍີຍ ໂຕ໌ .
56002002	ອ໋ອຍ ຕສຸ ອຈ໋າວ ຫຮຍັງ-ເຈີ໊ຍ ໂກ໋ ເຍີຍ ມຈັ່ງ ຕອນ ຕສັ໊ນ ຕຸ໊ ກັ້ນ , ໂຕສ໋ວ ສີ່ ຜຸຍ ຕຸ໊ ມ່ຽນ ທ່າຍ , ຢ່າ ກຸ໊ນ ຕຸ໊ ກັ້ນ . ອ໋ອຍ ຕສຸ ອຈ໋າວ ນິ່ນ ບົວ ສຽນ ຫລົງ ເຢ​ຊູ , ຮນ້ຳ ມ່ຽນ , ຢ່າ ມ່າຍ ໜ່ອຍ ເຕ໊ຍ .
56002003	ຟີ່ ຮນັ້ງ ເຍີຍ , ອ໋ອຍ ຕສຸ ອຈ໋າວ ຫຮຍັງ-ເຈີ໊ຍ ໂກ໋ ເຍີຍ ມເຊັຍ ຕອນ ໂຕສ໋ວ ສີ່ ຜຸຍ ສຽນ ທິນ-ຮູ່ງ ເຍີຍ ມ່ຽນ , ໄມ້ ຕູ໋ງ ກ໊ອງ ຫວ່າ-ຮູ້ , ໄມ້ ຕູ໋ງ ເຫງ ຮົບ ຕິ໊ວ . ນິ່ນ ບົວ ຂູງ ອ໋ອຍ ຕສຸ ອຈ໋າວ ຫລົງ ເຍີຍ ສີ່ ຮນັ້ງ .
56002004	ຮນັ້ງ ໜ່າຍ , ນິ່ນ ບົວ ໄຮ່ ອຈ໋າວ ເອົ໊າ-ຈ໋ານ ຮນ້ຳ ໂອກ໋ ເຖສົາ ຝຸຈ໊ວຍ ,
56002005	ໄຮ່ ກຸ໊ນ ຕຸ໊ ກັ້ນ , ມ່າຍ ໂຮຍ້ວ ທສີງ-ເດສ່ງ , ຕສ໊າງ ຫລົງ ຈາ-ຕີ້ງ , ໂຕສ໋ວ ຫລົງ ປຸນ ມ່ຽນ ຢ່າ ບົວະ ກັ້ນ ເຍີຍ ໂອກ໋ ເຫວີ່ຍ ໄມ້ ປຸນ ມ່ຽນ ມ່າຍ ຕ໋ອງ ກ໊ອງ ໂຕະ ທິນ-ຮູ່ງ ເຍີຍ ໂຕ໌ .
56002006	ຟີ່ ຮນັ້ງ ເຍີຍ , ເມີ່ຍ ຢ່າ ອ໋ອຍ ຕສຸ ຂວິນ ຫຮຍັງ-ເຈີ໊ຍ ຫລຸນ ເຍີຍ ມຈັ່ງ ຕອນ ກຸ໊ນ ຕຸ໊ ກັ້ນ .
56002007	ຢຽມ ໝ່ານ ສີ່ ເມີ່ຍ ຢ່າ ອ໋ອຍ ຕສຸ ໂຕສ໋ວ ຫລົງ ເຍີຍ ຫຍູ່ງ ເຕສີ໊ຍ ປຸນ ນິ່ນ ບົວ ຕສວດ . ອຈ໋າວ ໂຕ໌ ເຍີຍ ຕສຢັ້ງ ໂຫ່ ອ໋ອຍ ຕສຸ ຕສຽບ ຕສົ໊ວະ ເຍີຍ ຫລົ່ງ ໂຮຍ້ວ ອຈ໋າວ .
56002008	ອ໋ອຍ ຕສຸ ຫລົ່ງ ມ່າຍ ກອນ-ໂດ໊ະ ເຍີຍ ຫວ່າ , ຕົ້ງ ໄມ້ ມ່າຍ ຕ໋ອງ ຕ້ານ ເຍີຍ ຫວ່າ . ຮນັ້ງ ນ້າຍ , ເຖສົາ ເມີ່ຍ ຕ໋ອຍ-ເຕກ ວົ້ວ ເຕີ໋ຍ ຕສ່ຽວ ຕສຸ ໄຍ້ , ເຫວີ່ຍ ຕສຸ ລໍ໌ ໄມ້ ຕຸ໊ ຕ໋ອງ ຕ້ານ ບົວ .
56002009	ອ໋ອຍ ຕສຸ ອຈ໋າວ ໂຕສ໋ວ ໂນ່ວ ວົ້ວ ເຕີ໋ຍ ຢຽມ ຫຍູ່ງໆ ສີ່ ບົວະ ກັ້ນ ເຍີຍ ຕສ໊ຽວ ກຸ໊ນ , ຢ່າ ໂຕສ໋ວ ຫຍູ່ງໆ ເຫວີ່ຍ ປຸນ ຕສ໊ຽວ ອະເຮນີ້ຍ . ໄມ້ ຕູ໋ງ ເຕົ໋າ ດສຸ້ຍ ,
56002010	ຢ່າ ໄມ້ ຕູ໋ງ ໜິ່ມ ຕສ໊ຽວ ເຍີຍ ຍ່ານ . ນິ່ນ ບົວ ອ໋ອຍ ຕສຸ ຢຽມ ໝ່ານ ສີ່ ປຸນ ທສີງ ນິ່ນ ບົວ ຕສັ່ນໆ ຕສຽບ ຕສົ໊ວະ ເຍີຍ ໂຕສ໋ວ ເຫວີ່ຍ ປຸນ ນິ່ນ ບົວ ໂຕສ໋ວ ເຍີຍ ຫຍູ່ງໆ ຕຸ໊ ມ່ຽນ ທ່າຍ ບົວ ເຍີຍ ໂອຈ໋ວ ຕສ໊ຽວ ທິນ-ຮູ່ງ ເຍີຍ ໂຕ໌ .
56002011	ທິນ-ຮູ່ງ ເຍີຍ ເອນ ຕສູ໊ງ ປິ໋ວ ເມ່ງ ທສວດ ຕ້າຍ ເຫວີ່ຍ ປຸນ ໝ່ານ ມ່ຽນ ຕຸ໊ ໂອຈ໋ວ .
56002012	ນ້າຍ ຫຍູ່ງ ເອນ ອຈ໋າວ ບົວ ກວັ່ງ ອກອຍ ຕົ້ງ ໄມ້ ທ່າຍ ທິນ-ຮູ່ງ ເຍີຍ ເຖສົາ ປ້າມ ມ່ຽນ ໂຮຍ້ວ ຫັ່ນ ໂຕສ໋ວ ເຍີຍ ຢຽດ ຕສູ໊ງ , ຕສ່ຽວ ຢຽມ ນ້າຍ ຈ໋າ ລູ່ງ ເດ໊ຍ ກຸ໊ນ ຕຸ໊ ກັ້ນ , ໂຕສ໋ວ ແປ້ງ ຟິມ ເຍີຍ , ຢ່າ ກັນ ຫລົງ ທິນ-ຮູ່ງ .
56002013	ອ໋ອຍ ຕສຸ ຮນັ້ງ ນ້າຍ ນໍ ໂຕສ໋ວ ຕສົ໊ວ ຈ໊ຽນ ບົວ ມ່າຍ ລ່ຳ ຮນ້ຳ ອ໋ອຍ ຕຸ໊ ເຍີຍ ອອນ-ເຫລາະ , ຕົ້ງ ໂຮລ ເຈ໋ຍ ເຍີຍ ທິນ-ຮູ່ງ , ບົວ ເຍີຍ ໂອຈ໋ວ ຕສ໊ຽວ ເຢ​ຊູ ກີ​ຕູ່ , ຢຽມ ນິ່ນ ເຍີຍ ອຈັງ-ຫລ່າງ ແອ໋ງ ຕ້າຍ .
56002014	ນິ່ນ ເຫວີ່ຍ ບົວ ເຊ້ຍ ນິ່ນ ກັ້ນ ເຍີຍ ແໝ່ງ ຕສົວະ ບົວ ດສ໋ວນ , ເລີ່ຍ ດຸ໊ດ ຢຽດ ຕສູ໊ງ ຫວ່າຍ ເຍີຍ , ເອ໊າະ ເຍີຍ ສີ່ . ນິ່ນ ຢ່າ ດສ໋າວ ບົວ ທສີງ-ເດສ່ງ ຕ້າຍ , ເປ໋ນ ນິ່ນ ກັ້ນ ເຍີຍ ມ່ຽນ , ບົວ ຕສ່ຽວ ຈອມ ໂຮຍ້ວ ເຍີຍ ໂຕສ໋ວ ຫຍູ່ງໆ ຄູ້ ສີ່ .
56002015	ເມີ່ຍ ອ໋ອຍ ຕສຸ ຫລົ່ງ ນ້າຍ ເຕີ໋ຍ ຫວ່າ ອຈ໋າວ ມ່ຽນ . ອ໋ອຍ ຕສຸ ຫລົ່ງ ເດສ່ງ ເມີ່ຍ ເຍີຍ ຫັດ ມ໌າ ຂວິນ ມ່ຽນ , ກ໊ອງ-ເຫມ ມ່ຽນ . ຢ່າ ໄມ້ ຕູ໋ງ ປຸນ ຫາຍ ເຕົ້າ ໝັ່ງ ເຜຍ ເມີ່ຍ .
56003001	ອ໋ອຍ ຕສຸ ເຖງ ສຽນ ເຢ​ຊູ ເຍີຍ ມ່ຽນ ຈັ໋ງ ຈ໊ຽນ . ນິ່ນ ບົວ ອ໋ອຍ ຕສຸ ບົວະ ຮູ່ງ ຈາ ຈຽນ-ໂຟ້ວ ກຸ໊ນ . ອ໋ອຍ ຕສຸ ເອີຍ ຈ໊ຽນ ນິ່ນ ບົວ ເຍີຍ ຫວ່າ ໂຕສ໋ວ ຢ່າ ຫລິ່ວ ເລີ໌ຍ ຕສຢັ໋ງ ໂຕສ໋ວ ຫຍູ່ງໆ ຄູ້ ສີ່ .
56003002	ອ໋ອຍ ຕສຸ ບົ໋ວ ມ່ຽນ ໄມ້ ຕູ໋ງ ກ໊ອງ ໂຕະ ຫາຍ ເຕົ້າ , ໄມ້ ຕູ໋ງ ເຫງ ແດສງ ຈ໋າ . ອ໋ອຍ ຕສຸ ຮໍ່ ນໍ່ ເຍີຍ , ຢ່າ ເຖສົາ ມ່ຽນ ສ່ວນ ຕສີ້ງ ສ່ວນ ເອີ໋ຍ ເຍີຍ ຢຽມ .
56003003	ຕສິ້ນ ດ່າງ ບົວ ກັ້ນ ຢ່າ ຫຮງົງ , ໄມ້ ໝວັງ ຫວ່າ , ຕສຸ ດົ໊ວ ຢ່າ ຕສຸ ໂຮຍ້ວ ຫັ່ນ ໂຕສ໋ວ ເຍີຍ ຫຍູ່ງໆ ສີ່ ເຖສົາ ເສີຍ ຕສັ່ງ ເຍີຍ ອຈຽນ-ໂຢ້ວ ກຸ໊ນ ຈ໊ຽນ ບົວ . ບົວ ຢ່າ ຢຽມ ເສີຍ ຕສັ່ງ ໂຕສ໋ວ ຫວ່າຍ ສີ່ ປຸນ ມ່ຽນ , ຫັ່ນ ມ່ຽນ , ດສອງ ມ່ຽນ , ຢ່າ ຕສຸ ມ່ຽນ ດສອງ ບົວ .
56003004	ມປ່າ ບົວ ເຍີຍ ໂອຈ໋ວ ຕສ໊ຽວ ທິນ-ຮູ່ງ ປຸນ ທສີງ ນິ່ນ ໂຕສ໋ວ ຫລົງ ຢ່າ ຮນ້ຳ ມ່ຽນ ວົ້ວ ຕສັ່ນ ,
56003005	ນິ່ນ ໂອຈ໋ວ ບົວ . ເຊ ໄມ້ ເຕສີ໌ຍ ເຫວີ່ຍ ບົວ ໂຕສ໋ວ ເຍີຍ ຫາຍ ຫຍູ່ງ ຄູ້ ສີ່ , ເຊ ເຫວີ່ຍ ທິນ-ຮູ່ງ ກັ້ນ ຄໍ້-ລ່ຽນ ບົວ . ນິ່ນ ຫລົ່ງ ສີງ ລີ່ງ ດສ໋າວ ບົວ , ປຸນ ບົວ ຊຢັງ-ຢູ໌ງ ເຈ໋ຍ .
56003006	ທິນ-ຮູ່ງ ຢ່າ ຫລົ່ງ ບົວ ເຍີຍ ໂອຈ໋ວ ຕສ໊ຽວ ເຢ​ຊູ ກີ​ຕູ່ ໂຕ໋ ສີງ ລີ່ງ ທສ້ຳໆ ເຍີຍ ປຸນ ບົວ ,
56003007	ຕສ່ຽວ ປຸນ ບົວ ເຫວີ່ຍ ນິ່ນ ເຍີຍ ເອນ ໄຮ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ຢ່າ ຕຸ໊ ຕສິ໊ບ ຢຽດ ລິ໌ວ ເຍີຍ ແໝ່ງ , ຕົ້ງ ບົວ ມ່າຍ ລ່ຳ ຮນ້ຳ ອ໋ອຍ ຕຸ໊ ເຍີຍ ແໝ່ງ .
56003008	ນ້າຍ ໂຈ໋ວ ຫວ່າ ຕສະເກ້ງ ຕສຽນ ເຍີຍ . ເຢຍ ອ໋ອຍ ເມີ່ຍ ເຮນ້ຍໆ ເຍີຍ ກ໊ອງ ນ້າຍ ເຕີ໋ຍ ສີ່ ເຫວີ່ຍ ປຸນ ສຽນ ເຂົາ ທິນ-ຮູ່ງ ເຍີຍ ມ່ຽນ ຈອມ ໂຮຍ້ວ ໂຕສ໋ວ ຄູ້ ສີ່ . ນ້າຍ ເຕີ໋ຍ ສີ່ ເຊ ຫລົງ ເຍີຍ ຢ່າ ເຫວີ່ຍ ຕສວັ໋ງ ມ່ຽນ ມ່າຍ ລ່ຳ ຫລົ່ງ .
56003009	ມປ່າ ອ໋ອຍ ຕສຸ ຊິ້ມ ອກອຍ , ໄມ້ ຕູ໋ງ ແດສງ ຫຮງົງ ໄຫ່ ເຍີຍ ສີ່ , ໄຟ ອົງ-ຖາຍ ຕ່ອຍ ເຈ໋ຍ ຕ່ອຍ ເຍີຍ ບົ໋ວ . ຢ່າ ໄມ້ ຕູ໋ງ ຕະເຮົ້າ , ໄມ້ ຕູ໋ງ ແດສງ ເລີ໌ຍ-ຫລັດ ເຍີຍ ສີ່ , ເຫວີ່ຍ ຕສຸ ນ້າຍ ເຕີ໋ຍ ສີ່ ໄມ້ ລ່ຳ ຫລົ່ງ , ເຖງ ໄມ້ ຕຸ໊ ຫາຍ ເຕົ້າ .
56003010	ຫາຍ ເຕົ້າ ເຖສວ ຫລຸ່ນ ໂຕສ໋ວ ປຸນ ຈິວ-ປາງ ປຸນ ອກອຍ , ອ໋ອຍ ຕສຸ ຂວິນ ຢຽດ ດສຸ່ນ ອີ ດສຸ່ນ ລິ໌ວ , ອກະຮ້າ ໄມ້ ຕູ໋ງ ມີ່ງ ທສ້ອຍ ນິ່ນ ອ໊ະ .
56003011	ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ນ້າຍ ຫຍູ່ງ ມ່ຽນ ເຊ ຫວ່າຍ ເດສ່ງ ໝີ່ ອ໊ະ . ນິ່ນ ເຍີຍ ຕສຸ໌ຍ ປິ໋ວ ເມ່ງ ນິ່ນ ເຊ ຕ່ອງ .
56003012	ເຢຍ ພ້າຍ ອານ​ເທ​ມາດ ໄຟ ທີ​ຄິ​ກັດ ມີ່ງ ເມີ່ຍ ໜ່າຍ ວົ້ວ ຕສັ່ນ , ເມີ່ຍ ອ໋ອຍ ຕສຸ ກ໊ານ ມີ່ງ ນິ​ໂຄ​ບຸ​ລີ ມູ້ງ ເຖສົາ ເຢຍ ກັ໊ບ ຕ່ອຍ , ເຫວີ່ຍ ຕສຸ ເຢຍ ຕີ່ງ ຢຽມ ໜ່າຍ ເຈ໋ຍ ຕົງ-ເກນ ຮນອຍ .
56003013	ຢ່າ ອ໋ອຍ ຕສຸ ຫລົ່ງ ໂຮຍ້ວ ເຖງ ແຖສງ ສີ່ ມ່ຽນ , ເສ​ນາດ , ເຖສົາ ອາ​ປໍ​ໂລ ທສວດ ເຈົ໊າ . ໄມ້ ຕູ໋ງ ປຸນ ນິ່ນ ບົວ ທສາ ນິ່ນ ບົວ ຖຈຽມ ຫລົ່ງ ເຍີຍ ຫາຍ ຫຍູ່ງ .
56003014	ອ໋ອຍ ຕສຸ ບົ໋ວ ບົວ ເຍີຍ ມ່ຽນ ໂຫະ ຫລົ່ງ ນິ່ນ ບົວ ເຍີຍ ຕສຢັ້ງ ໂຫ່ ໂຕສ໋ວ ຫລົງ ເຍີຍ ສີ່ , ເຫວີ່ຍ ຕຸ໊ ຮນອຍໆ ຖຈຽມ ຫລົ່ງ ເຍີຍ ກະນ້າຍ . ໄມ້ ອ໋ອຍ ນິ່ນ ບົວ ຢຽມ ເສີຍ ຕສັ່ງ ໂຕສ໋ວ ໄມ້ ທສວດ ຫາຍ ຫຍູ່ງ .
56003015	ເຖສົາ ເຢຍ ຢຽມ ນ້າຍ ເຍີຍ ຕສວັ໋ງ ມ່ຽນ ຈັ໋ງ ເຖົາ ເມີ່ຍ . ແອ໋ງ ບົ໋ວ ຕົ້ງ ຮນ້ຳ ເຢຍ ບົວ , ເຖສົາ ເຢຍ ບົວ ລົ່ມ ດສ້ອຍ ສຽນ ເຢ​ຊູ ວົ້ວ ເຕີ໋ຍ , ເຢຍ ບົວ ຈັ໋ງ ເຖົາ ນິ່ນ ບົວ . ໂທ້ ທິນ-ຮູ່ງ ເຖສີຍ ເອນ ປຸນ ເມີ່ຍ ບົວ ຕສວັ໋ງ ມ່ຽນ .
57001001	ເຢຍ , ເປົາ​ໂລ , ເຫວີ່ຍ ກີ​ຕູ່ ເຢ​ຊູ ຕສຸ ຫວວນ ຈ໊ຽນ ໂລ່ . ເຢຍ ເຖສົາ ບົວ ເຍີຍ ໂຢ໌ວ , ທິ​ໂມ​ໄທ , ເຟ້ຍ ຝຽນ ປຸນ ເຢຍ ບົວ ຮນ້ຳ ເຍີຍ ຕ່ອຍ , ຕົ້ງ ເຖສົາ ເຢຍ ບົວ ຈວັ່ງ ກົງ ໂຕສ໋ວ ເຍີຍ ມ່ຽນ , ຟີ​ເລ​ມົນ ,
57001002	ຢ່າ ເຟ້ຍ ປຸນ ເຢຍ ບົວ ເຍີຍ ໝົ່ວ , ອັບ​ເຟຍ , ແອ໋ງ ເຖສົາ ເຢຍ ບົວ ລົ່ມ ດສ້ອຍ ໂຕສ໋ວ ແປງ ວົ້ວ ເຕົ້າ ອານ​ຄິບ​ປັດ , ເຖສົາ ຢຽມ ຟີ​ເລ​ມົນ ເຍີຍ ເປຢົ໊າ ກັ໊ບ ຕສຸ໊ນ ໂຕສ໋ວ ເລີ໌ຍ-ປ໋າຍ ເຍີຍ ຈິວ-ປາງ .
57001003	ໂທ້ ບົວ ເຍີຍ ຕສັ່ງ ເຕ໋ຍ ທິນ-ຮູ່ງ ເຖສົາ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ .
57001004	ຟີ​ເລ​ມົນ ໂຢ໌ວ ອ່າ , ເຢຍ ເຕົ໋າ ເກົ໋າ ເຍີຍ ຕສຢັ້ງ ໂຫ່ ເຢຍ ຈັ໋ງ ຕສຸ ເມີ່ຍ ຢ່າ ຕສັ່ນໆ ເຫວີ່ຍ ເມີ່ຍ ແລ໌ງ ຕສີ້ງ ເຢຍ ເຍີຍ ທິນ-ຮູ່ງ ,
57001005	ເຫວີ່ຍ ຕສຸ ເຢຍ ໄຮ໌ ກ໊ອງ ເມີ່ຍ ສຽນ ຫລົງ ຕສ໊ຽວ ເຢ​ຊູ ຢ່າ ຮນ້ຳ ໄຫ່ ທິນ-ຮູ່ງ ເຍີຍ ຕສວັ໋ງ ມ່ຽນ .
57001006	ເຢຍ ໂທ້ ທິນ-ຮູ່ງ ປຸນ ບົວ ເຫວີ່ຍ ບົວ ຕົ້ງ ຫຍູ່ງ ສຽນ ມ່າຍ ເຍີຍ ຈິວ ທົງ , ເຖງ ບົວ ຈາ ຮິ້ວ ຕຸ໊ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ ຕຸ໊ ຕ້າຍ ຫລົງ ເຍີຍ ຢຽດ ຕສູ໊ງ .
57001007	ໂຢ໌ວ ອ່າ , ເມີ່ຍ ດົ່ງ ໜ່າຍ ຮນ້ຳ ມ່ຽນ ປຸນ ເຢຍ ເກ້ງ ອຈຽນ-ໂຢ້ວ ອອນ-ເຫລາະ ໄຫ່ , ເຫວີ່ຍ ຕສຸ ເມີ່ຍ ເຖງ ທິນ-ຮູ່ງ ເຍີຍ ຕສວັ໋ງ ມ່ຽນ ເຍີຍ ໂຮຍ້ວ ເຮ້ນ ເຈ໌ຍ ຕ້າຍ .
57001008	ເຫວີ່ຍ ຕສຸ ບົວ ເຊ ລົ່ມ ດສ້ອຍ ສຽນ ກີ​ຕູ່ ເຍີຍ ກໍ໋-ໂຢ໌ວ , ເຢຍ ໄຮ່ ປູ໋ງ ຫລ່າງ ເຍີຍ ພ້າຍ ເມີ່ຍ ໂຕສ໋ວ ເມີ່ຍ ຫອບ ຕສຸ ໂຕສ໋ວ ເຍີຍ ສີ່ .
57001009	ມປ່າ ເຫວີ່ຍ ຕສຸ ເຢຍ ຮນ້ຳ ເມີ່ຍ , ເຢຍ ຖສີງ ຕ້າຍ ໂທ້ ເມີ່ຍ ຮນັ້ງ . ເຢຍ , ເປົາ​ໂລ , ມ່ຽນ ໂກ໋ ມ່ຽນ , ອີ້ ຕສັ່ນ ຢ່າ ເຫວີ່ຍ ກີ​ຕູ່ ເຢ​ຊູ ຕສຸ ຫວວນ ຈ໊ຽນ ໂລ່ .
57001010	ເຢຍ ເຖງ ເຢຍ ເຍີຍ ຕອນ , ໂອ​ເນ​ສິ​ມັດ , ໂທ້ . ເຢຍ ຕສຸ ຫວວນ ຈ໊ຽນ ໂລ່ ເຍີຍ ຕສຢັ້ງ ໂຫ່ ເຢຍ ຕຸ໊ ໂອ​ເນ​ສິ​ມັດ ຕ້າຍ ໂຕສ໋ວ ເຢຍ ເຍີຍ ຕອນ .
57001011	ຕສິ້ນ ດ່າງ ເມີ່ຍ ປວັດ ນິ່ນ ໄມ້ ລ່ຳ ຫລົ່ງ . ມປ່າ ອີ້ ຕສັ່ນ ນິ່ນ ເຫວີ່ຍ ເມີ່ຍ ຢ່າ ເຫວີ່ຍ ເຢຍ ມ່າຍ ລ່ຳ ຫລົ່ງ ໄຫ່ ອ໊ະ .
57001012	ອີ້ ຕສັ່ນ ເຢຍ ຝູງ ນິ່ນ ດສ໋ວນ ເມີ່ຍ ໜ່າຍ , ເຊ ຮນັ້ງ ແມະ ຢຽດ ປ່ວນ ເຢຍ ເຍີຍ ບະດສິວ ກັນ ຈ໊ຽນ ມີ່ງ ໝີ່ ອ໊ະ ນໍ .
57001013	ເຢຍ ເຫວີ່ຍ ຄູ້ ຝຽນ ຕສຸ ຫວວນ ຈ໊ຽນ ໂລ່ ຢ່າ ໄຮ໌ ອ໋ອຍ ລ່ຽວ ນິ່ນ ຢຽມ ນ້າຍ ຕີ໊ ເມີ່ຍ ເຖງ ເຢຍ .
57001014	ມປ່າ ເຢຍ ໄມ້ ແກ້ງ ໂຕສ໋ວ ຫາຍ ຫຍູ່ງ ເຖົາ ເມີ່ຍ ອກອຍ ດສຸ້ຍ , ເຫວີ່ຍ ປຸນ ເມີ່ຍ ໂຕສ໋ວ ຫາຍ ຫຍູ່ງ ຫລົງ ເຊ ຢຽມ ເມີ່ຍ ກັ້ນ ມ່າຍ ໂຮຍ້ວ ໂຕສ໋ວ , ໄມ້ ເຕສີ໌ຍ ອ໊າບ ໂຕສ໋ວ .
57001015	ເດສ໋ຍ ໂອ​ເນ​ສິ​ມັດ ເລີ່ຍ ຖສາມ ປ໊າ ເມີ່ຍ ເຊ ເຫວີ່ຍ ປຸນ ເມີ່ຍ ຕຸ໊ ນິ່ນ ດສ໋ວນ ຕ້າຍ ຢຽດ ລິ໌ວ ຢຽມ .
57001016	ມປ່າ ອີ້ ຕສັ່ນ ນິ່ນ ໄມ້ ເຕສີ໌ຍ ຂູງ ໂຕສ໋ວ ໂນ່ວ , ນິ່ນ ໂຕສ໋ວ ເກົ້າ ຫລົງ ເຈ໋ຍ ໂນ່ວ , ເຊ ໂຕສ໋ວ ຮນ້ຳ ເຍີຍ ກໍ໋-ໂຢ໌ວ . ເຢຍ ຕສະເກ້ງ ຮນ້ຳ ນິ່ນ , ມປ່າ ເມີ່ຍ ຕສູ໊ງ ອ໋ອຍ ຮນ້ຳ ນິ່ນ ເກົ້າ ທສ້ຳ ເຫວີ່ຍ ຕສຸ ນິ່ນ ເຊ ເມີ່ຍ ເຍີຍ ມ່ຽນ ຢ່າ ເຖສົາ ເມີ່ຍ ໂຕສ໋ວ ສຽນ ຕສ໊ຽວ ເຍີຍ ກໍ໋-ໂຢ໌ວ .
57001017	ຮນັ້ງ ນ້າຍ , ເຊ ກ໊ອງ ເມີ່ຍ ຝຸນ ເຢຍ ເຖສົາ ເມີ່ຍ ຈວັ່ງ ກົງ ໂຕສ໋ວ ເຍີຍ ມ່ຽນ , ອ໋ອຍ ຕສຸ ຕສິ໊ບ ໂອ​ເນ​ສິ​ມັດ ຮນັ້ງ ຕສິ໊ບ ເຢຍ ນໍ .
57001018	ເຊ ກ໊ອງ ນິ່ນ ໂຕສ໋ວ ຫາຍ ຫຍູ່ງ ຕ່ອງ ເມີ່ຍ ໄຟ ຖຈຽມ ເມີ່ຍ ເຍີຍ ຫາຍ ຫຍູ່ງ ແຕສ໊ະ , ອ໋ອຍ ຕສຸ ຝຸນ ເປ໋ນ ເຢຍ ເຍີຍ .
57001019	ເຢຍ ຫລົ່ງ ເຢຍ ກັ້ນ ເຍີຍ ປົ໌ວ ເຟ້ຍ ນ້າຍ . “ ເຢຍ , ເປົາ​ໂລ , ແລ໌ງ ຈ໊າວ ຊູງ ເມີ່ຍ . ” ເຢຍ ໄມ້ ກ໊ອງ ເມີ່ຍ ຖຈຽມ ເຢຍ ເຍີຍ ແຕສ໊ະ , ເຊ ເມີ່ຍ ຕສູ໊ງ ຖຈຽມ ເມີ່ຍ ກັ້ນ ເຢຍ .
57001020	ໂຢ໌ວ ອ່າ , ໂທ້ ເມີ່ຍ ເຫວີ່ຍ ຕສ໊ຽວ ຮນັ້ງ ນ້າຍ ນໍ ເຖງ ເຢຍ , ປຸນ ເຢຍ ເຍີຍ ໂຮຍ້ວ ອອນ-ເຫລາະ , ເຫວີ່ຍ ຕສຸ ບົວ ລົ່ມ ດສ້ອຍ ສຽນ ກີ​ຕູ່ .
57001021	ເຢຍ ເຟ້ຍ ນ້າຍ ເຕສີ໊ຍ ຝຽນ , ເຢຍ ຮິ້ວ ຕີ່ງ ເມີ່ຍ ອ໋ອຍ ເອີຍ ຈ໊ຽນ ເຢຍ ໂທ້ ເຍີຍ ໂຕສ໋ວ . ຢ່າ ຮິ້ວ ຕຸ໊ ເມີ່ຍ ຕສູ໊ງ ອ໋ອຍ ໂຕສ໋ວ ທສ້ຳ ເຈ໋ຍ ດ່າງ ເຢຍ ໂທ້ ເຍີຍ .
57001022	ແອ໋ງ ມ່າຍ ຕິ່ວ . ໂທ້ ເມີ່ຍ ບົວ ຫລິ່ວ ເລີ໌ຍ ຕ໋ອງ ປຸນ ເຢຍ ຮິດ . ເຢຍ ຮນ້ຳ ຕ້າຍ ທິນ-ຮູ່ງ ອ໋ອຍ ເຕົາ ເມີ່ຍ ບົວ ເຕົ໋າ ເກົ໋າ ເຍີຍ ຫວ່າ ປຸນ ເຢຍ ໄມ້ ເລົ່າ ແອ໋ງ ຕຸ໊ ດສ໋ວນ ເມີ່ຍ ບົວ ໜ່າຍ .
57001023	ເອ​ປາ​ຟາ , ຕົ້ງ ເຫວີ່ຍ ກີ​ຕູ່ ເຢ​ຊູ ຕສຸ ເຖສົາ ເຢຍ ຫວວນ ຈ໊ຽນ ນ້າຍ ໂລ່ ວົ້ວ ເຕົ້າ , ຈັ໋ງ ເຖົາ ເມີ່ຍ ບົວ .
57001024	ເຖສົາ ເຢຍ ຈວັ່ງ ກົງ ໂຕສ໋ວ ເຍີຍ ມ່ຽນ , ມາ​ໂຄ , ອາ​ລິດ​ທາ​ຄັດ , ເດ​ມາດ ເຖສົາ ລູ​ກາ ຢ່າ ຈັ໋ງ ເຖົາ ເມີ່ຍ ບົວ .
57001025	ໂທ້ ຕສ໊ຽວ ເຢ​ຊູ ກີ​ຕູ່ ເຖສີຍ ເອນ ປຸນ ເມີ່ຍ ບົວ .
58001001	ໂລ໌-ຮນອຍ ທິນ-ຮູ່ງ ຫລົ່ງ ນິ່ນ ເຍີຍ ຕສວັ໋ງ ໂຕ່ວ ຫວ່າ ມ່ຽນ ຢ່າ ຫລົ່ງ ທສ້ຳ-ຫຍູ່ງ ຕສະເອີ໋ຍ ເຖສົາ ບົວ ເຍີຍ ອົງ-ຖາຍ ບົວ ກ໊ອງ ທສ້ຳ-ດສຸ່ນ .
58001002	ມປ່າ ຢຽມ ນ້າຍ ເຕີ໋ຍ ເຊດ ເມວີ໌ຍ ເຍີຍ ຮນອຍ ທິນ-ຮູ່ງ ຫລົ່ງ ນິ່ນ ເຍີຍ ຕອນ ເຖສົາ ບົວ ກ໊ອງ . ນ້າຍ ເຕົ້າ ຕອນ ທິນ-ຮູ່ງ ຫລົ່ງ ເຕສີ໋ຍ ໝ່ານ ໝວດ ຢ່າ ພ້າຍ ນິ່ນ ດສິບ ໝ່ານ ໝວດ ເປ໋ນ ນິ່ນ ເຍີຍ ຈາ-ຕີ້ງ .
58001003	ນິ່ນ ແອ໊ງ ທິນ-ຮູ່ງ ເຍີຍ ອຈັງ-ຫລ່າງ , ຢ່າ ຕສວັ໊ງ ເດສ່ງ ທິນ-ຮູ່ງ , ແອ໋ງ ຫລົ່ງ ນິ່ນ ມ່າຍ ຫລີ່ງ ເຍີຍ ຫວ່າ ໂປ້ວ ຈ໊ຽນ ໝ່ານ ໝວດ . ນິ່ນ ດສ໋າວ ລິ໌ວ ປ້າມ ມ່ຽນ ເຍີຍ ຕສຸ໌ຍ , ອກະຮ້າ ຢຽມ ທິນ-ຕ້ອງ ເຕສວີ໌ຍ ຈ໊ຽນ ມ່າຍ ຮ່າງ ຕ້າວ ເຍີຍ ທິນ-ຮູ່ງ ເຍີຍ ບຢ່າວ ແໝງ .
58001004	ນ້າຍ ເຕົ້າ ຕອນ ຕຸ໊ ໂຕສ໋ວ ເກົ້າ ໂຮລ ເຈ໋ຍ ຟິນ-ມ່ຽນ ດົ່ງ ທິນ-ຮູ່ງ ທສວດ ປຸນ ນິ່ນ ວົ້ວ ນອມ ບົ໋ວ ເກົ້າ ໂຮລ ເຈ໋ຍ ຕສວັ໋ງ ຟິນ-ມ່ຽນ ເຍີຍ ບົ໋ວ .
58001005	ເຫວີ່ຍ ຕສຸ ທິນ-ຮູ່ງ ໄມ້ ບົ໋ວ ເຈ໋ຍ ຫາຍ ເຕົ້າ ຟິນ-ມ່ຽນ , “ ເມີ່ຍ ໂຕສ໋ວ ເຢຍ ເຍີຍ ຕອນ . ອີ້ ຮນອຍ ເຢຍ ເປ໋ນ ເມີ່ຍ ເຍີຍ ເຕຍ . ” “ ເຢຍ ອ໋ອຍ ໂຕສ໋ວ ນິ່ນ ເຍີຍ ເຕຍ . ນິ່ນ ອ໋ອຍ ເປ໋ນ ເຢຍ ເຍີຍ ຕອນ ອ໊ະ . ” “ ທິນ-ຮູ່ງ ເຍີຍ ຕສວັ໋ງ ຟິນ-ມ່ຽນ ອ໋ອຍ ຕສຸ ປ໋າຍ ນິ່ນ . ” “ ທິນ-ຮູ່ງ ປຸນ ນິ່ນ ເຍີຍ ຟິນ-ມ່ຽນ ເປ໋ນ ດສຢ໋າວ , ຢ່າ ປຸນ ນິ່ນ ເຍີຍ ໂປວ ເປ໋ນ ໂຕ໌ວ-ບຽດ . ” “ ທິນ-ຮູ່ງ ອ່າ , ເມີ່ຍ ເຍີຍ ເຫວີ່ຍ ອ໋ອຍ ຢຽດ ລິ໌ວ ຢຽມ ເຖົາ ໝ່ານ ໂກ໊ວ ໝ່ານ ຕ່ອຍ . ເມີ່ຍ ຢ່າ ອ໋ອຍ ແປ້ງ ຟິມ ເຍີຍ ກຸ໊ນ ເມີ່ຍ ເຍີຍ ກົ໊ວະ .
58001006	ແອ໋ງ ມ່າຍ ດສຸ່ນ , ຕົ້ງ ທິນ-ຮູ່ງ ອ໋ອຍ ພ້າຍ ນິ່ນ ເຍີຍ ຕອນ-ຫລະເກົ໊າ ເປັຍ ປ້າມ ເກນ ວົ້ວ ຕສັ່ນ , ນິ່ນ ກ໊ອງ , “ ທິນ-ຮູ່ງ ເຍີຍ ຕສວັ໋ງ ຟິນ-ມ່ຽນ ອ໋ອຍ ຕສຸ ປ໋າຍ ນິ່ນ . ”
58001007	ກ໊ອງ ເຖົາ ຟິນ-ມ່ຽນ ວົ້ວ ຕສັ່ນ ທິນ-ຮູ່ງ ກ໊ອງ , “ ທິນ-ຮູ່ງ ປຸນ ນິ່ນ ເຍີຍ ຟິນ-ມ່ຽນ ເປ໋ນ ດສຢ໋າວ , ຢ່າ ປຸນ ນິ່ນ ເຍີຍ ໂປວ ເປ໋ນ ໂຕ໌ວ-ບຽດ . ”
58001008	ມປ່າ ກ໊ອງ ເຖົາ ນິ່ນ ເຍີຍ ຕອນ ວົ້ວ ຕສັ່ນ , ທິນ-ຮູ່ງ ກ໊ອງ , “ ທິນ-ຮູ່ງ ອ່າ , ເມີ່ຍ ເຍີຍ ເຫວີ່ຍ ອ໋ອຍ ຢຽດ ລິ໌ວ ຢຽມ ເຖົາ ໝ່ານ ໂກ໊ວ ໝ່ານ ຕ່ອຍ . ເມີ່ຍ ຢ່າ ອ໋ອຍ ແປ້ງ ຟິມ ເຍີຍ ກຸ໊ນ ເມີ່ຍ ເຍີຍ ກົ໊ວະ .
58001009	ໂຕສ໋ວ ຫອບ ເຍີຍ ເຈົ໊າ ເມີ່ຍ ຮນ້ຳ , ໂຕສ໋ວ ເອ໊າະ ເຍີຍ ເມີ່ຍ ດສອງ . ເຫວີ່ຍ ນ້າຍ , ທິນ-ຮູ່ງ , ຕົ້ງ ເມີ່ຍ ເຍີຍ ທິນ-ຮູ່ງ , ຫລົ່ງ ອອນ ມ່ຽນ ເຍີຍ ໂຢ້ວ ຮຢຽດ ເມີ່ຍ , ອອນ ເມີ່ຍ ໂຕສ໋ວ ເກົ້າ ໂຮລ ເຈ໋ຍ ເມີ່ຍ ເຍີຍ ຢຽດ ຕສູ໊ງ ຕ່ອຍ . ” “ ຕສ໊ຽວ ອ່າ , ຢຽມ ກອນ ວົ້ວ ຕສັ່ນ ເມີ່ຍ ເຕສີ໋ຍ ທສວດ ເດົາ ເຍີຍ ກອນ-ໂດ໊ະ ຕ້າຍ , ຢ່າ ຫລົ່ງ ກັ້ນ ເຍີຍ ປົ໌ວ ເຕສີ໋ຍ ທສວດ ລູ່ງ .
58001010	ທິນ-ຮູ່ງ ຢ່າ ກ໊ອງ , “ ຕສ໊ຽວ ອ່າ , ຢຽມ ກອນ ວົ້ວ ຕສັ່ນ ເມີ່ຍ ເຕສີ໋ຍ ທສວດ ເດົາ ເຍີຍ ກອນ-ໂດ໊ະ ຕ້າຍ , ຢ່າ ຫລົ່ງ ກັ້ນ ເຍີຍ ປົ໌ວ ເຕສີ໋ຍ ທສວດ ລູ່ງ .
58001011	ລູ່ງ ເດົາ ຕສູ໊ງ ອ໋ອຍ ຕສຸ ໝຽດ , ມປ່າ ເມີ່ຍ ຢຽດ ລິ໌ວ ຢຽມ . ລູ່ງ ເດົາ ອ໋ອຍ ຮນັ້ງ ລຸຍ-ໂຫວ ນໍ , ໂລ໌ ເດສ່ງ .
58001012	ເມີ່ຍ ອ໋ອຍ ເຕສ໊າະ ລູ່ງ ເດົາ ອຈຸ່ນ ຈ໊ຽນ ຮນັ້ງ ອຈຸ່ນ ຕົ້ມ ລຸຍ . ລູ່ງ ເດົາ ຕສ່ຽວ ກ໊ອຍ ຢ່ຽນ ຮນັ້ງ ຢ່ຽນ ລຸຍ ມປ່າ ເມີ່ຍ ຢຽດ ລິ໌ວ ຮນັ້ງ ໂລ໌ ວົ້ວ ນໍ . ເມີ່ຍ ເຍີຍ ຫຮຍັງ-ເຈີ໊ຍ ຢຽດ ລິ໌ວ ຢ່າ ໄມ້ ຈົ່ມ . ” “ ເຕສວີ໌ຍ ຈ໊ຽນ ເຢຍ ເຍີຍ ບຢ່າວ ແໝງ , ຕສົ໊ວ ເຢຍ ປຸນ ເມີ່ຍ ເຍີຍ ວິນ-ວັ້ງ
58001013	ທິນ-ຮູ່ງ ໄມ້ ບົ໋ວ ເຈ໋ຍ ຫາຍ ເຕົ້າ ຟິນ-ມ່ຽນ , “ ເຕສວີ໌ຍ ຈ໊ຽນ ເຢຍ ເຍີຍ ບຢ່າວ ແໝງ , ຕສົ໊ວ ເຢຍ ປຸນ ເມີ່ຍ ເຍີຍ ວິນ-ວັ້ງ ເອຈ່ຍ ເມີ່ຍ ເຍີຍ ເຕສົ໋າ-ເດ໊ຍ ໂຕສ໋ວ ຫລອງ ເຕສົ໋າ ເຍີຍ ຕ໋ອງ . ”
58001014	ວົ້ວ ຫຍູ່ງ , ຟິນ-ມ່ຽນ ຮນັ້ງ ຫາຍ ນໍ ? ຟິນ-ມ່ຽນ ໄມ້ ມ່າຍ ຊິນ , ມ່ຽນ ຢ່າ ໝັ່ງ ໄມ້ ປວັດ . ນິ່ນ ບົວ ຢ່າ ຟູ-ສູ ທິນ-ຮູ່ງ . ທິນ-ຮູ່ງ ພ້າຍ ນິ່ນ ບົວ ມີ່ງ ເຖງ ອ໋ອຍ ຕຸ໊ ໂອຈ໋ວ ເຍີຍ ມ່ຽນ .
58002001	ເຫວີ່ຍ ນ້າຍ , ບົວ ເກົ້າ ອ໋ອຍ ຕສຸ ໝວັງ ຫລົງ ບົວ ໄຮ໌ ເຈ໋ຍ ເຍີຍ ຕສຽນ ເລີ໌ຍ . ໄມ້ ເຕສີຍ ແອ໊ະ , ເດສ໋ຍ ບົວ ໄຮ່ ເລີ່ຍ ຕສຽນ ເລີ໌ຍ ໂກ .
58002002	ຟິນ-ມ່ຽນ ໂຕ່ວ ວົ້ວ ເຕີ໋ຍ ຫວ່າ ເຊ ຕສຽນ ເຍີຍ . ຫາຍ ເຕົ້າ ປ໌າມ , ໄມ້ ເອີຍ ຈ໊ຽນ ນ້າຍ ເຕີ໋ຍ ຫວ່າ ໂຕສ໋ວ , ວົ້ວ ເຕົ້າ ຕສ່ຽວ ຜຸຍ ນິ່ນ ໂຕສ໋ວ ເຍີຍ ຕສຸ ວິ່ນ ປຸນ ນິ່ນ .
58002003	ວົ້ວ ຫຍູ່ງ , ເຊ ກ໊ອງ ບົວ ໄມ້ ໝວັງ ທິນ-ຮູ່ງ ໂຮລ ໄຫ່ ເຍີຍ ຕສະເອີ໋ຍ ໂອຈ໋ວ ບົວ , ບົວ ຮນັ້ງ ຫາຍ ນໍ ໄຮ່ ເປຢົ໋າ ຕຸ໊ ດຸ໊ດ ໄມ້ ຕສຸ ຕີ່ງ ຕສຸ໌ຍ ? ທິນ-ຮູ່ງ ເຍີຍ ຕສະເອີ໋ຍ ໂອຈ໋ວ ມ່ຽນ , ຕສ໊ຽວ ກັ້ນ ກ໊ອງ ດ່າງ . ໝວັງ ໄຮ໌ ເຍີຍ ມ່ຽນ ຢ່າ ປິ໋ວ ເມ່ງ ເຊ ຕສະເກ້ງ ຕສຽນ ເຍີຍ .
58002004	ທິນ-ຮູ່ງ ກັ້ນ ຢ່າ ໂຕສ໋ວ ຕສອງ-ເຕສ໋ງ . ນິ່ນ ໂຕສ໋ວ ຈັ໋ງ-ໂຫ່ ເຖສົາ ບົວະ ຮ່ອງ , ຮນ້ຳ ໄມ້ ເມ່ງ ແປະ ເຍີຍ ສີ່ ທສ້ຳ ເຍີຍ , ຢ່າ ເຕສ໊າະ ຢຽມ ສີງ ລີ່ງ ຕ້າຍ ເຍີຍ ຕສີ້ງ ເຫຍີ່ຍ , ເອີຍ ນິ່ນ ກັ້ນ ເຍີຍ ຕສະເອີ໋ຍ ເຖສີຍ ປຸນ ມ່ຽນ .
58002005	ທິນ-ຮູ່ງ ໄມ້ ເຕສີ໌ຍ ພ້າຍ ຟິນ-ມ່ຽນ ກຸ໊ນ ອ໋ອຍ ຕ້າຍ ວົ້ວ ນອມ ຊຢັງ-ລູ່ງ ເດ໊ຍ , ຕົ້ງ ເຢຍ ບົວ ກ໊ອງ ວົ້ວ ນອມ ລູ່ງ ເດ໊ຍ .
58002006	ມປ່າ , ຢຽມ ກີງ-ໂຊວ ມ່າຍ ນອມ ຕ໋ອງ ມ່າຍ ເຕົ້າ ກ໊ອງ , “ ເມີ່ຍ ຝຸນ ປ້າມ ມ່ຽນ ເປ໋ນ ຫາຍ ຫຍູ່ງ ຖສີງ ຈັ໋ງ ເຖົາ ນິ່ນ ? ຝຸນ ເສີຍ ຕສັ່ງ ມ່ຽນ ເປ໋ນ ຫາຍ ຫຍູ່ງ ຖສີງ ຕ້າຍ ໂກ໋ວ ນິ່ນ ?
58002007	ເມີ່ຍ ປຸນ ນິ່ນ ມ່າຍ ໂຕ່ວ ໂຕສ໋ວ ເກົ້າ ໄອ໊ ເຕີ໋ຍ ຟິນ-ມ່ຽນ , ແອ໋ງ ທ່າຍ ນິ່ນ , ປຸນ ນິ່ນ ມ່າຍ ອຈັງ-ຫລ່າງ ເຫວີ່ຍ ໂຕສ໋ວ ຮູ່ງ ນີ້ງ ,
58002008	ຕສູ໊ງ ອອນ ນິ່ນ ກຸ໊ນ ໝ່ານ ໝວດ . ”
58002009	ຕ໋າວ ດສ໋ວນ ບົວ ປວັດ ເຢ​ຊູ , ຕົ້ງ ມ່າຍ ໂຕ່ວ ຕສຸ ໂຕສ໋ວ ເກົ້າ ໄອ໊ ເຕີ໋ຍ ຟິນ-ມ່ຽນ , ຕຸ໊ ທິນ-ຮູ່ງ ເຍີຍ ເອນ ເຫວີ່ຍ ໝ່ານ ມ່ຽນ ໄຕ່ . ເຫວີ່ຍ ຕສຸ ນິ່ນ ສ່ຽວ ໂຄ້ວ ເຖົາ ໄຕ່ , ບົວ ອີ້ ຕສັ່ນ ປວັດ ທິນ-ຮູ່ງ ທ່າຍ ນິ່ນ , ປຸນ ນິ່ນ ມ່າຍ ອຈັງ-ຫລ່າງ ຕ໋ອງ ຮູ່ງ ນີ້ງ .
58002010	ທິນ-ຮູ່ງ ເຕສີ໋ຍ ໝ່ານ ໝວດ ຢ່າ ເຕສີ໋ຍ ຕ້າຍ ເຫວີ່ຍ ນິ່ນ ກັ້ນ . ຮນັ້ງ ໜ່າຍ ທິນ-ຮູ່ງ ປຸນ ເຢ​ຊູ ສ່ຽວ ໂຄ້ວ ເຫວີ່ຍ ປຸນ ນິ່ນ ຕຸ້ນ ຢຸ້ນ ດສ້ອຍ ເຊ ໂຕສ໋ວ ຕຸ໊ ຫອບ ເຍີຍ . ທິນ-ຮູ່ງ ຮນັ້ງ ນ້າຍ ໂຕສ໋ວ ເຫວີ່ຍ ຕໍ້ ມ່ຽນ ທສ້ຳ ຕ້າຍ ຕສິ໊ບ ນິ່ນ ເຍີຍ ອຈັງ-ຫລ່າງ ເຫວີ່ຍ ຕສຸ ເຢ​ຊູ ໂຕສ໋ວ ເປຢີ໊ຍ ຕໍ້ ນິ່ນ ບົວ ຕຸ໊ ໂອຈ໋ວ .
58002011	ນິ່ນ ດສ໋າວ ເດສ່ງ ມ່ຽນ ເຍີຍ ຕສຸ໌ຍ , ປຸນ ນິ່ນ ບົວ ທສີງ-ເດສ່ງ ຕ້າຍ . ລ່ຽມ ນິ່ນ ກັ້ນ ເຖສົາ ຕຸ໊ ນິ່ນ ດສ໋າວ ທສີງ-ເດສ່ງ ວົ້ວ ເຕີ໋ຍ ຢຽດ ຕສູ໊ງ ຈວັ່ງ ເຕົ້າ ເຕຍ . ເຫວີ່ຍ ນ້າຍ ເຢ​ຊູ ໄມ້ ໄຍ້ ເຫ່ວ ນິ່ນ ບົວ ໂຕສ໋ວ ກໍ໋-ໂຢ໌ວ .
58002012	ນິ່ນ ກ໊ອງ ບົ໋ວ ທິນ-ຮູ່ງ , “ ເຢຍ ອ໋ອຍ ຕສຸ້ນ ເມີ່ຍ ເຍີຍ ເມ່ງ ບົ໋ວ ເຢຍ ເຍີຍ ກໍ໋-ໂຢ໌ວ . ນິ່ນ ບົວ ກັ໊ບ ຕສຸ໊ນ ເຍີຍ ຕສຢັ້ງ ໂຫ່ ເຢຍ ອ໋ອຍ ຢຽມ ນິ່ນ ບົວ ກັ໊ບ ຕສຸ໊ນ ເຍີຍ ຫວຸ່ຍ ບຸດົ໋ງ ເທສງ ເມີ່ຍ . ” “ ເຢຍ ອ໋ອຍ ສຽນ ເຂົາ ທິນ-ຮູ່ງ . ” “ ໝັ່ງ ມ່າະ ! ເຢຍ ເຖສົາ ທິນ-ຮູ່ງ ເຖສີຍ ປຸນ ເຢຍ ນ້າຍ ເຕີ໋ຍ ນ່າມ ໂຍ໌ວ ຢຽມ ນ້າຍ . ”
58002013	ເຢ​ຊູ ຢ່າ ກ໊ອງ , “ ເຢຍ ອ໋ອຍ ສຽນ ເຂົາ ທິນ-ຮູ່ງ . ” ແອ໋ງ ກ໊ອງ , “ ໝັ່ງ ມ່າະ ! ເຢຍ ເຖສົາ ທິນ-ຮູ່ງ ເຖສີຍ ປຸນ ເຢຍ ນ້າຍ ເຕີ໋ຍ ນ່າມ ໂຍ໌ວ ຢຽມ ນ້າຍ . ”
58002014	ນິ່ນ ເຫ່ວ ນ່າມ ໂຍ໌ວ ວົ້ວ ເຕີ໋ຍ , ເຊ ມ່າຍ ອໍ໊ ມ່າຍ ດສຢ໊າມ ເຍີຍ ມ່ຽນ . ເຢ​ຊູ ກັ້ນ ຢ່າ ເປ໋ນ ປ້າມ ມ່ຽນ , ມ່າຍ ອໍ໊ ມ່າຍ ດສຢ໊າມ ຟີ່ ຮນັ້ງ ເຍີຍ . ຮນັ້ງ ໜ່າຍ , ເຫວີ່ຍ ນິ່ນ ໄຕ່ ມີ່ງ ນິ່ນ ໄຮ່ ໝຽດ ເດສ່ງ ມ່າຍ ຫລີ່ງ ປຸນ ມ່ຽນ ຕສຸ ໄຕ່ ວົ້ວ ເຕົ້າ , ເຊ ມ້ຽນ ເຍີຍ ຮູ່ງ ,
58002015	ຢ່າ ປູ໋ງ ອກອຍ ຕສຢັ້ງ ເສີຍ ຕສຸ ໂຕສ໋ວ ໂນ່ວ ເຫວີ່ຍ ກ້ຳ ເດສ໋ຍ ໄຮ່ ໄຕ່ ເຍີຍ ມ່ຽນ .
58002016	ຮນັ້ງ ໜ່າຍ , ປວັດ ຕຸ໊ ເມ່ງ ເຍີຍ . ນິ່ນ ເຖງ ເຍີຍ ເຊ ໄມ້ ເຕສີ໌ຍ ຟິນ-ມ່ຽນ . ນິ່ນ ເຖງ ເຍີຍ ເຊ ອັບ​ລາ​ຮຳ ເຍີຍ ເຕສີ໊ຍ-ຟຸນ .
58002017	ເຫວີ່ຍ ນ້າຍ ນິ່ນ ອ໋ອຍ ຕສຸ ຢຽມ ໝ່ານ ສີ່ ຮນັ້ງ ເດສ່ງ ນິ່ນ ເຍີຍ ກໍ໋-ໂຢ໌ວ , ເຫວີ່ຍ ຕຸ໊ ໂຕສ໋ວ ນິ່ນ ບົວ ເຍີຍ ຕົ້ມ ໄຊ ມ່ຽນ , ມ່າຍ ໂຮຍ້ວ ຄໍ້-ລ່ຽນ ມ່ຽນ ຢ່າ ຕສຽບ ຕສົ໊ວະ ເຍີຍ ຟູ-ສູ ທິນ-ຮູ່ງ , ຕສ່ຽວ ຕຸ໊ ເຖງ ແປະ ຝີງ ຟິ ຕສຸ໌ຍ .
58002018	ເຫວີ່ຍ ນິ່ນ ກັ້ນ ຕສຸ ເສີຍ ເຈ໋ຍ ຢ່າ ຕສຸ ສ່ຽວ ໂຄ້ວ , ນິ່ນ ຖສີງ ຕ້າຍ ໄຮ່ ເຖງ ຕສຸ ເສີຍ ເຍີຍ ມ່ຽນ .
58003001	ສຽນ ກີ​ຕູ່ ເຍີຍ ກໍ໋-ໂຢ໌ວ ອ່າ , ເມີ່ຍ ບົວ ເປ໋ນ ທິນ-ຮູ່ງ ເຫ່ວ ຕ້າຍ ເຍີຍ ມ່ຽນ . ອ໋ອຍ ຕສຸ ຮນ້ຳ ເຖົາ ເຢ​ຊູ , ຕົ້ງ ຕສິ໋ວ ບົວ ຫຍ່ຽມ ເຍີຍ ເຈົ໊າ ໂຕສ໋ວ ກົງ-ໂຕສ້ ຢ່າ ໂຕສ໋ວ ຕົ້ມ ໄຊ ມ່ຽນ ວົ້ວ ເຕົ້າ .
58003002	ເຢ​ຊູ ຕສຽບ ຕສົ໊ວະ ເຍີຍ ໂຕສ໋ວ ພ້າຍ ນິ່ນ ຕ້າຍ ວົ້ວ ເຕົ້າ ເຍີຍ ກົງ , ຮນັ້ງ ໂມ​ເຊ ຕສຽບ ຕສົ໊ວະ ເຍີຍ ເຫວີ່ຍ ທິນ-ຮູ່ງ ເຍີຍ ເປຢົ໊າ ຕສົງ ມ່ຽນ ໂຕສ໋ວ ກົງ .
58003003	ເຢ​ຊູ ຢ່າ ຜຸຍ ຕຸ໊ ມ່ຽນ ທ່າຍ ເກົ້າ ທສ້ຳ ໂມ​ເຊ , ຮນັ້ງ ກົ໊ມ ເປຢົ໊າ ຕສັ່ງ ຕຸ໊ ມ່ຽນ ທ່າຍ ນິ່ນ ເກົ້າ ທສ້ຳ ທ່າຍ ນິ່ນ ກົ໊ມ ເຍີຍ ເປຢົ໊າ .
58003004	ໂມ໌ວ ນອມ ເປຢົ໊າ ມຕ້າຍ ມ່າຍ ລ່ານ ມ່ຽນ ກົ໊ມ . ມປ່າ ໝ່ານ ໝວດ ເຊ ທິນ-ຮູ່ງ ກັ້ນ ເຕສີ໋ຍ ຕ້າຍ .
58003005	ໂມ​ເຊ ຕສຽບ ຕສົ໊ວະ ເຍີຍ ໂຕສ໋ວ ໂປວ ເຖງ ທິນ-ຮູ່ງ ເຍີຍ ເປຢົ໊າ ຕສົງ ມ່ຽນ ເຫວີ່ຍ ໂຕສ໋ວ ຕສອງ-ເຕສ໋ງ ກ໊ອງ ທິນ-ຮູ່ງ ອກະຮ້າ ຮີ້ງ ອ໋ອຍ ກ໊ອງ ເຍີຍ ສີ່ .
58003006	ມປ່າ ກີ​ຕູ່ ໂຕສ໋ວ ຕອນ ຕສຽບ ຕສົ໊ວະ ເຍີຍ ກຸ໊ນ ທິນ-ຮູ່ງ ເຍີຍ ເປຢົ໊າ ຕສົງ ມ່ຽນ . ເຊ ກ໊ອງ ບົວ ປູ໋ງ ຫລ່າງ ສຽນ ວ້ວນ ບົວ ມ່າຍ ລ່ຳ ຮນ້ຳ ອ໋ອຍ ຕຸ໊ ເຍີຍ , ບົວ ຕສ່ຽວ ເປ໋ນ ທິນ-ຮູ່ງ ເຍີຍ ເປຢົ໊າ ຕສົງ ມ່ຽນ .
58003007	ວົ້ວ ຫຍູ່ງ , ຮນັ້ງ ສີງ ລີ່ງ ກ໊ອງ ນໍ , “ ເຊ ກ໊ອງ ເມີ່ຍ ບົວ ອີ້ ຮນອຍ ໄຮ໌ ທິນ-ຮູ່ງ ກ໊ອງ ເຍີຍ ຫວ່າ ,
58003008	ໄມ້ ຕູ໋ງ ໂຕສ໋ວ ໂຮຍ້ວ ແຫງ່ງ ຮນັ້ງ ເມີ່ຍ ບົວ ເຍີຍ ອົງ-ຖາຍ ຢຽມ ເຕີ່ຍ-ປູງ-ຮວາງ ແຫງ່ງ ຈ໊ຽນ ເສີຍ ທິນ-ຮູ່ງ ວົ້ວ ດສຸ່ນ ນໍ .
58003009	ເຝີຍ ຕສຽບ ຫຮຍັງ ກະຍົ໌ວ ເມີ່ຍ ບົວ ເຍີຍ ອົງ-ຖາຍ ປວັດ ເຢຍ ໂຕສ໋ວ ເຍີຍ ເຈົ໊າ ,
58003010	ເຢຍ ຕສ່ຽວ ໂນ໌ວ ໄຫ່ ວົ້ວ ຕ່ອຍ ມ່ຽນ ຢ່າ ກ໊ອງ , ‘ ນິ່ນ ບົວ ເຍີຍ ໂຮຍ້ວ ຕສັ່ນໆ ໄມ້ ອ໋ອຍ ກັນ ເຢຍ .
58003011	ເຢຍ ເຖຈຍ ເຈ໌ຍ ໄຫ່ , ຕສ່ຽວ ໂຮ້ວ ຈ໊ຽນ ກ໊ອງ , ‘ ນິ່ນ ບົວ ຢຽດ ລິ໌ວ ໄມ້ ຕຸ໊ ເປັຍ ເຢຍ ເຍີຍ ຮິດ ຂວນ ຕ໋ອງ . ’ ”
58003012	ຕສວັ໋ງ ກໍ໋-ໂຢ໌ວ ອ່າ , ອ໋ອຍ ຕສຸ ໄຝ ຟິມ , ຢຽມ ເມີ່ຍ ບົວ ໜ່າຍ ໄມ້ ຕູ໋ງ ປຸນ ຫາຍ ເຕົ້າ ມ່າຍ ເອ໊າະ ໂຮຍ້ວ , ໄມ້ ສຽນ ຕສ່ຽວ ເລີ່ຍ ຕສຢັ້ງ ຈ໊ຽນ ເຍີຍ ທິນ-ຮູ່ງ .
58003013	ເມີ່ຍ ບົວ ອ໋ອຍ ຕສຸ ຮນອຍໆ ລ່ານ ຂວິນ ລ່ານ , ຕະຟ່ານ ຖສໍ່ ມ່າຍ ຕົ້ງ ມ່ຽນ ເຫ່ວ , “ ອີ້ ຮນອຍ ” ເຍີຍ ຮນອຍ , ເຫວີ່ຍ ໄມ້ ປຸນ ເມີ່ຍ ບົວ ຫາຍ ເຕົ້າ ຕສຸ ຕສຸ໌ຍ ດົ໊ວ ນິ່ນ ໂຮຍ້ວ ແຫງ່ງ .
58003014	ເຊ ກ໊ອງ ບົວ ສຽນ ວ້ວນ ເຖົາ ຕ້າວ ເຖົາ ເມວີ໌ຍ ຮນັ້ງ ຢຽມ ກອນ ສຽນ ວົ້ວ ນໍ , ບົວ ຕສ່ຽວ ເຖສົາ ກີ​ຕູ່ ມ່າຍ ປ່ວນ .
58003015	ກີງ-ໂຊວ ກ໊ອງ , “ ເຊ ກ໊ອງ ເມີ່ຍ ບົວ ອີ້ ຮນອຍ ໄຮ໌ ທິນ-ຮູ່ງ ກ໊ອງ ເຍີຍ ຫວ່າ , ໄມ້ ຕູ໋ງ ໂຕສ໋ວ ໂຮຍ້ວ ແຫງ່ງ ຮນັ້ງ ເມີ່ຍ ບົວ ເຍີຍ ອົງ-ຖາຍ
58003016	ໄຮ໌ ທິນ-ຮູ່ງ ເຍີຍ ຫວ່າ ມປ່າ ຖສໍ່ ທສົວະ ນິ່ນ ວົ້ວ ເຕີ໋ຍ ເຊ ຕົ້ງ ຫາຍ ເຕີ໋ຍ ? ຕົ້ງ ໂມ​ເຊ ຕໍ້ ທສວດ ອີ​ຢິ໊ບ ເຕີ່ຍ-ປູງ ວົ້ວ ເຕີ໋ຍ ຢຽດ ຕສູ໊ງ ໄມ້ ເຕສີ໌ຍ ?
58003017	ທິນ-ຮູ່ງ ໂນ໌ວ ເຝີຍ ຕສຽບ ຫຮຍັງ ວົ້ວ ເຕີ໋ຍ ຕົ້ງ ຫາຍ ເຕີ໋ຍ ? ຕົ້ງ ປ໌າມ ຕສຸ໌ຍ ຕສຸ ກວັ່ງ ເຊີຍ ຢຽມ ເຕີ່ຍ-ປູງ-ຮວາງ ວົ້ວ ເຕີ໋ຍ ໄມ້ ເຕສີ໌ຍ ?
58003018	ຕົ້ງ ທິນ-ຮູ່ງ ໂຮ້ວ ຈ໊ຽນ ກ໊ອງ , “ ນິ່ນ ບົວ ຢຽດ ລິ໌ວ ໄມ້ ຕຸ໊ ເປັຍ ເຢຍ ອ໋ອຍ ປຸນ ນິ່ນ ບົວ ຮິດ ຂວນ ເຍີຍ ຕ໋ອງ ” ວົ້ວ ເຕີ໋ຍ ຫວ່າ , ນິ່ນ ກ໊ອງ ຫາຍ ເຕີ໋ຍ ມ່ຽນ ? ເຊ ຕົ້ງ ແຫງ່ງ ຈ໊ຽນ ໄມ້ ໝວັງ ນິ່ນ ວົ້ວ ເຕີ໋ຍ .
58003019	ຮນັ້ງ ໜ່າຍ , ບົວ ຮິ້ວ ຕຸ໊ ນິ່ນ ບົວ ໄມ້ ຕຸ໊ ເປັຍ ຮິດ ຂວນ ເຍີຍ ຕ໋ອງ ເຊ ຫລາຍ ນິ່ນ ບົວ ໄມ້ ສຽນ .
58004001	ທິນ-ຮູ່ງ ແລ໌ງ ປຸນ ບົວ ຕຸ໊ ເປັຍ ນິ່ນ ຮິດ ຂວນ ເຍີຍ ຕ໋ອງ ວົ້ວ ເຕີ໋ຍ ຫວ່າ ຖສໍ່ ໄມ້ ແກ້ງ ເຈ໋ຍ . ວົ້ວ ຫຍູ່ງ , ບົວ ອ໋ອຍ ຕສຸ ໄຝ ຟິມ , ເດສ໋ຍ ເມີ່ຍ ບົວ ມ່າຍ ຫາຍ ເຕົ້າ ມີ່ງ ໄມ້ ເຖົາ .
58004002	ເຢຍ ບົວ ໄຮ໌ ລິ໌ວ ຄູ້ ຝຽນ ຮນັ້ງ ນິ່ນ ບົວ ໄຮ໌ ນໍ . ມປ່າ ນິ່ນ ບົວ ໄຮ໌ ລິ໌ວ ເຍີຍ ຄູ້ ຝຽນ ໄມ້ ເຖງ ຫາຍ ຫຍູ່ງ ນິ່ນ ບົວ , ເຫວີ່ຍ ຕສຸ ໄຮ໌ ລິ໌ວ ນິ່ນ ບົວ ຢ່າ ໄມ້ ສຽນ .
58004003	ບົວ ສຽນ ເຍີຍ ມ່ຽນ ຕສະເກ້ງ ຕຸ໊ ເປັຍ ທິນ-ຮູ່ງ ແລ໌ງ ປຸນ ເຍີຍ ຮິດ ຂວນ ຕ໋ອງ . ວົ້ວ ນອມ ຮິດ ຂວນ ຕ໋ອງ ເຊ ຕົ້ງ ທິນ-ຮູ່ງ ກ໊ອງ , “ ເຫວີ່ຍ ນ້າຍ ເຢຍ ເຖຈຍ ເຈ໌ຍ ຕສ່ຽວ ໂຮ້ວ ຈ໊ຽນ ກ໊ອງ , “ ນິ່ນ ບົວ ຢຽດ ລິ໌ວ ໄມ້ ຕຸ໊ ເປັຍ ເຢຍ ເຍີຍ ຮິດ ຂວນ ຕ໋ອງ . ” ‘ ນິ່ນ ບົວ ຢຽດ ລິ໌ວ ໄມ້ ຕຸ໊ ເປັຍ “ ຕະທສຽດ ຮນອຍ ວົ້ວ ຮນອຍ ທິນ-ຮູ່ງ ຕີ້ງ ເອຈ່ຍ ນິ່ນ ເຍີຍ ຢຽດ ຕສູ໊ງ ກົງ ຮິດ ຂວນ . ” “ ນິ່ນ ບົວ ຢຽດ ລິ໌ວ ໄມ້ ຕຸ໊ ເປັຍ ເຢຍ ເຍີຍ ຮິດ ຂວນ ຕ໋ອງ . ”
58004004	ເຫວີ່ຍ ຕສຸ ຢຽມ ກີງ-ໂຊວ ມ່າຍ ນອມ ຕ໋ອງ ກ໊ອງ , “ ຕະທສຽດ ຮນອຍ ວົ້ວ ຮນອຍ ທິນ-ຮູ່ງ ຕີ້ງ ເອຈ່ຍ ນິ່ນ ເຍີຍ ຢຽດ ຕສູ໊ງ ກົງ ຮິດ ຂວນ . ”
58004005	ແອ໋ງ ຮນັ້ງ ອະຈັງ ກ໊ອງ ລິ໌ວ ວົ້ວ ເຕີ໋ຍ ຫວ່າ , “ ນິ່ນ ບົວ ຢຽດ ລິ໌ວ ໄມ້ ຕຸ໊ ເປັຍ ເຢຍ ເຍີຍ ຮິດ ຂວນ ຕ໋ອງ . ”
58004006	ໄຮ໌ ຄູ້ ຝຽນ ດ່າງ ວົ້ວ ເຕີ໋ຍ ໄມ້ ຕຸ໊ ເປັຍ ທິນ-ຮູ່ງ ເຍີຍ ຮິດ ຂວນ ຕ໋ອງ ເຫວີ່ຍ ຕສຸ ນິ່ນ ບົວ ໄມ້ ໝວັງ ຫວ່າ . ມປ່າ ມ່າຍ ເຕີ໋ຍ ຕຸ໊ ເປັຍ ເຍີຍ .
58004007	ເຫວີ່ຍ ນ້າຍ , ທິນ-ຮູ່ງ ແອ໋ງ ຕີ່ງ ນອມ ຮນອຍ ເຫ່ວ “ ອີ້ ຮນອຍ . ” ອກະຮ້າ ເລົ່າ ເຍີຍ , ທິນ-ຮູ່ງ ຫລົ່ງ ດາ​ວິດ ຮູ່ງ ກ໊ອງ ວົ້ວ ນອມ ຮນອຍ , ຮນັ້ງ ກ໊ອງ ເຈ໋ຍ ວົ້ວ ເຕີ໋ຍ ກີງ-ໂຊວ ເຍີຍ ຫວ່າ , “ ເຊ ກ໊ອງ ເມີ່ຍ ບົວ ອີ້ ຮນອຍ ໄຮ໌ ທິນ-ຮູ່ງ ກ໊ອງ ເຍີຍ ຫວ່າ , ໄມ້ ຕູ໋ງ ໂຕສ໋ວ ໂຮຍ້ວ ແຫງ່ງ . ”
58004008	ເຊ ກ໊ອງ ໂຢ​ຊູ​ວາ ປຸນ ນິ່ນ ບົວ ຕຸ໊ ຮິດ ຂວນ , ອກະຮ້າ ທິນ-ຮູ່ງ ໄມ້ ກ໊ອງ ແອ໋ງ ກັ້ນ ມ່າຍ ນອມ ຮນອຍ .
58004009	ຮນັ້ງ ໜ່າຍ , ເຫວີ່ຍ ທິນ-ຮູ່ງ ເຍີຍ ແປະ ຝີງ ແອ໋ງ ກັ້ນ ມ່າຍ ນອມ ຕີ້ງ ກົງ ຮິດ ຂວນ ຮນອຍ ,
58004010	ເຫວີ່ຍ ຕສຸ ຫາຍ ເຕົ້າ ຕຸ໊ ເປັຍ ທິນ-ຮູ່ງ ປຸນ ເຍີຍ ຮິດ ຂວນ ຕ໋ອງ , ວົ້ວ ເຕົ້າ ຕຸ໊ ຕີ້ງ ນິ່ນ ກັ້ນ ເຍີຍ ກົງ ຮິດ ຂວນ , ຮນັ້ງ ທິນ-ຮູ່ງ ຕີ້ງ ກົງ ຮິດ ຂວນ ວົ້ວ ນໍ .
58004011	ຮນັ້ງ ໜ່າຍ , ບົວ ອ໋ອຍ ຕສຸ ເອຈ່ຍ ທຈະ ໂຕສ໋ວ ເຫວີ່ຍ ເປັຍ ທິນ-ຮູ່ງ ເຍີຍ ຮິດ ຂວນ ຕ໋ອງ , ເຫວີ່ຍ ໄມ້ ປຸນ ຫາຍ ເຕົ້າ ຮນັ້ງ ວົ້ວ ເຕີ໋ຍ ມ່ຽນ ໄມ້ ໝວັງ ຫວ່າ ຕສ່ຽວ ໄມ້ ຕຸ໊ ເປັຍ .
58004012	ທິນ-ຮູ່ງ ເຍີຍ ຫວ່າ ເຊ ນັ່ງ ເຍີຍ , ມ່າຍ ທຈະ ເຍີຍ , ເກົ້າ ໄຫລ່ ເຈ໋ຍ ຢຽດ ຕສູ໊ງ ອີ ແໝງ ໄຫລ່ ເຍີຍ ດສຸ ດ໊າວ . ໄຮ່ ດສົ໊ບ ເປັຍ ເຖົາ ໂຮຍ້ວ ເຖສົາ ລີ່ງ ວ່ວນ ກັ໊ບ ເຍີຍ ຕ໋ອງ , ບູ໊ງ-ຟິມ ເຖສົາ ບູ໊ງ-ຕ໋າວ ກັ໊ບ ເຍີຍ ຕ໋ອງ . ຕສູ໊ງ ໄຮ່ ຊ້ຽມ ຕຸ໊ ມ່ຽນ ໂຮຍ້ວ ຫຍຸ່ນ ໂຕສ໋ວ ເຍີຍ ເຖສົາ ໂຮຍ້ວ ຮນ້ຳ ທສວດ ເຍີຍ ສີ່ .
58004013	ໄມ້ ມ່າຍ ຫາຍ ຫຍູ່ງ ປີ໋ງ ຕຸ໊ ທິນ-ຮູ່ງ ຈ໊ຽນ . ຕ໋າວ ດສ໋ວນ ໝ່ານ ໝວດ ຢຽດ ຕສູ໊ງ ຢຽມ ທິນ-ຮູ່ງ ເຍີຍ ດສະຮມຽນ ຄອຍ ອກອຍ ເດສ່ງ . ບົວ ຢ່າ ອ໋ອຍ ຕສຸ ເຕສ໊າະ ບົວ ເຍີຍ ຫຍູ່ງໆ ປິ໊ນ ເມ່ງ ບົ໋ວ ນິ່ນ .
58004014	ຮນັ້ງ ໜ່າຍ , ອ໋ອຍ ຕສຸ ສຽນ ວ້ວນ ບົວ ຫຍ່ຽມ ເຍີຍ ໂຕ໌ , ເຫວີ່ຍ ຕສຸ ບົວ ມ່າຍ ເຕົ້າ ໂຕສ໋ວ ໂຮລ ເຍີຍ ຕົ້ມ ໄຊ ມ່ຽນ ເປັຍ ເຖົາ ທິນ-ຮູ່ງ ເຍີຍ ດສະຮມຽນ , ຕົ້ງ ທິນ-ຮູ່ງ ເຍີຍ ຕອນ , ເຢ​ຊູ .
58004015	ບົວ ເຍີຍ ຕົ້ມ ໄຊ ມ່ຽນ ໄມ້ ເຕສີ໌ຍ ໄມ້ ຮິ້ວ ບົວ ເມົາ ເຍີຍ ຕ໋ອງ , ເຫວີ່ຍ ຕສຸ ນິ່ນ ກັ້ນ ຢ່າ ຕສຸ ຫຍູ່ງໆ ເສີຍ ເຈ໋ຍ , ຮນັ້ງ ບົວ ຕສຸ ເສີຍ ນໍ , ມປ່າ ນິ່ນ ໄມ້ ປ໌າມ ຕສຸ໌ຍ .
58004016	ເຫວີ່ຍ ນ້າຍ ບົວ ອ໋ອຍ ຕສຸ ປູ໋ງ ຫລ່າງ ເຍີຍ ມີ່ງ ເຖົາ ທິນ-ຮູ່ງ ເຖສີຍ ເອນ ເຍີຍ ເຫວີ່ຍ . ຢຽມ ໜ່າຍ ບົວ ຖຈຽມ ຕສຸ ເຍີຍ ຕສຢັ້ງ ໂຫ່ ຕສ່ຽວ ຕຸ໊ ທິນ-ຮູ່ງ ຄໍ້-ລ່ຽນ ຢ່າ ເຖສີຍ ເອນ ປຸນ ບົວ .
58005001	ເຕົ້າໆ ຕົ້ມ ໄຊ ມ່ຽນ ເຊ ຢຽມ ຕສວັ໋ງ ມ່ຽນ ບຸດົ໋ງ ກິ໊ນ ທສວດ ຕ້າຍ ຢ່າ ອອນ ນິ່ນ ຕີ໊ ຕສວັ໋ງ ມ່ຽນ ຟູ-ສູ ທິນ-ຮູ່ງ . ນິ່ນ ອ໋ອຍ ຕສຸ ເຫວີ່ຍ ຕສວັ໋ງ ມ່ຽນ ເຍີຍ ຕສຸ໌ຍ ຕໍ້ ຕສີ້ງ ເຫຍີ່ຍ ເຖສົາ ເຕສ່ຍ ເຍີຍ ກະນ້າຍ ຝູງ ປຸນ ທິນ-ຮູ່ງ .
58005002	ເຫວີ່ຍ ຕສຸ ຕົ້ມ ໄຊ ມ່ຽນ ກັ້ນ ມ່າຍ ເຕສ໋ຍ ຕິ່ວ ເມົາ ເຍີຍ , ນິ່ນ ໄຮ່ ສ່ວນ ໂຮຍ້ວ ເຍີຍ ເຖງ ໄມ້ ຮິ້ວ ເຖສົາ ທສະ-ໂປ່ວ ໂຕສ໋ວ ຕ່ອງ ເຍີຍ ມ່ຽນ .
58005003	ເຫວີ່ຍ ຕສຸ ນິ່ນ ກັ້ນ ຢ່າ ເມົາ , ນິ່ນ ອ໋ອຍ ຕສຸ ຕໍ້ ກະນ້າຍ ມີ່ງ ເຕສ່ຍ ເຫວີ່ຍ ນິ່ນ ກັ້ນ ເຍີຍ ຕສຸ໌ຍ ເຖສົາ ຕສວັ໋ງ ມ່ຽນ ເຍີຍ ຕສຸ໌ຍ .
58005004	ໄມ້ ມ່າຍ ຫາຍ ເຕົ້າ ໄຮ່ ທ່າຍ ກັ້ນ ໂຕສ໋ວ ເກົ້າ ໂຮລ ເຈ໋ຍ ເຍີຍ ຕົ້ມ ໄຊ ມ່ຽນ . ເຊ ທິນ-ຮູ່ງ ພ້າຍ ນິ່ນ ໂຕສ໋ວ ຮນັ້ງ ພ້າຍ ອາ​ລົນ ນໍ .
58005005	ຟີ່ ຮນັ້ງ ເຍີຍ , ກີ​ຕູ່ ຢ່າ ໄມ້ ເຕສີ໌ຍ ທ່າຍ ກັ້ນ ໂຕສ໋ວ ຕົ້ມ ໄຊ ມ່ຽນ , ເຊ ທິນ-ຮູ່ງ ພ້າຍ ນິ່ນ ໂຕສ໋ວ . ທິນ-ຮູ່ງ ບົ໋ວ ນິ່ນ , “ ເມີ່ຍ ໂຕສ໋ວ ເຢຍ ເຍີຍ ຕອນ . ອີ້ ຮນອຍ ເຢຍ ເປ໋ນ ເມີ່ຍ ເຍີຍ ເຕຍ . ” “ ເມີ່ຍ ຢຽດ ລິ໌ວ ໂຕສ໋ວ ໄຊ ມ່ຽນ , ຮນັ້ງ ເມນ​ຄີ​ເຊ​ເດກ ວົ້ວ ຫຍູ່ງ ໄຊ ມ່ຽນ ນໍ . ”
58005006	ແອ໋ງ ມ່າຍ ນອມ ຕ໋ອງ ນິ່ນ ກ໊ອງ , “ ເມີ່ຍ ຢຽດ ລິ໌ວ ໂຕສ໋ວ ໄຊ ມ່ຽນ , ຮນັ້ງ ເມນ​ຄີ​ເຊ​ເດກ ວົ້ວ ຫຍູ່ງ ໄຊ ມ່ຽນ ນໍ . ”
58005007	ເຢ​ຊູ ຖສໍ່ ຢຽມ ນ້າຍ ປ້າມ ເກນ ວົ້ວ ຕສັ່ນ , ນິ່ນ ເຫ່ວ ຈ໊ຽນ ບຸຍ , ມ່າຍ ວວມ-ເໝວີ່ຍ ຫລ່ຽວ ທສວດ ເຍີຍ ໂທ້ ທິນ-ຮູ່ງ , ຕົ້ງ ໄຮ່ ໂອຈ໋ວ ນິ່ນ , ປຸນ ນິ່ນ ໄມ້ ຕສຸ ໄຕ່ ວົ້ວ ເຕົ້າ . ເຫວີ່ຍ ຕສຸ ນິ່ນ ຫລົ່ງ ໂຮຍ້ວ ໝວັງ ທິນ-ຮູ່ງ , ທິນ-ຮູ່ງ ຕສ່ຽວ ໄຮ໌ ນິ່ນ ເຕົ໋າ ເກົ໋າ ໂທ້ ເຍີຍ ຫວ່າ .
58005008	ໄມ້ ກຸ໊ນ ເຢ​ຊູ ໂຕສ໋ວ ທິນ-ຮູ່ງ ເຍີຍ ຕອນ , ນິ່ນ ຕສຸ ສ່ຽວ ເຍີຍ ໂຄ້ວ ໜ່ານ ປຸນ ນິ່ນ ໂຫະ ຫລິ່ນ ໝວັງ ຫວ່າ .
58005009	ທິນ-ຮູ່ງ ປຸນ ນິ່ນ ຕຸ້ນ ຢຸ້ນ ລິ໌ວ , ເຢ​ຊູ ຕສ່ຽວ ໂຕສ໋ວ ກອນ ປຸນ ຢຽດ ຕສູ໊ງ ໝວັງ ທິນ-ຮູ່ງ ເຍີຍ ຫວ່າ ເຍີຍ ມ່ຽນ ຢຽດ ລິ໌ວ ຕຸ໊ ໂອຈ໋ວ .
58005010	ທິນ-ຮູ່ງ ຢ່າ ພ້າຍ ນິ່ນ ໂຕສ໋ວ ຕົ້ມ ໄຊ ມ່ຽນ ຮນັ້ງ ເມນ​ຄີ​ເຊ​ເດກ ວົ້ວ ຫຍູ່ງ ໄຊ ມ່ຽນ ນໍ .
58005011	ເຢຍ ບົວ ຖສໍ່ ມ່າຍ ຫວ່າ ທສ້ຳ ເຍີຍ ກ໊ອງ ໂຕສ໋ວ ໄຊ ມ່ຽນ ເຍີຍ ເຈົ໊າ ມປ່າ ອະ ຕຸ໊ ກ໊ອງ ເມ່ງ ເຫວີ່ຍ ຕສຸ ເມີ່ຍ ບົວ ເຍີຍ ມນ່ອມ ໄມ້ ຕສ້າງ ຫວ່າ .
58005012	ເຖົາ ອີ້ ຕສັ່ນ ເມີ່ຍ ບົວ ຕສູ໊ງ ຫອບ ຕສຸ ໂຕສ໋ວ ຟິນ-ແຊງ , ມປ່າ ເມີ່ຍ ບົວ ຖສໍ່ ຖຈຽມ ຕສຸ ມ່ຽນ ແອ໋ງ ອຈ໋າວ ຕະຢ໊ຽດ ຄັງ ທິນ-ຮູ່ງ ເຍີຍ ໂຕ໌ . ເມີ່ຍ ບົວ ຖສໍ່ ຖຈຽມ ຕສຸ ຮົບ ຫຍໍ ເຍີຍ , ໄມ້ ໄຮ່ ຫຍັ່ນ ຫຮນາງ .
58005013	ຫາຍ ເຕົ້າ ອ໋ອຍ ຕສຸ ຮົບ ຫຍໍ , ວົ້ວ ເຕົ້າ ຖສໍ່ ໂຕສ໋ວ ກູ້ ງວ໌າ , ໄມ້ ເມ່ງ ແປະ ໂຕສ໋ວ ຫອບ ເຍີຍ ເຈົ໊າ .
58005014	ຫຮນາງ ເຊ ເຫວີ່ຍ ຕົ້ມ ມ່ຽນ ຫຍັ່ນ , ຕົ້ງ ໂຫະ ຫລິ່ນ ລິ໌ວ ຕສ່ຽວ ຮິ້ວ ຕຸ໊ ຫາຍ ຫຍູ່ງ ເຊ ຫລົງ ເຍີຍ , ຫາຍ ຫຍູ່ງ ເຊ ຫວ່າຍ ເຍີຍ , ວົ້ວ ເຕີ໋ຍ ມ່ຽນ .
58006001	ຮນັ້ງ ໜ່າຍ , ບົວ ອ໋ອຍ ຕສຸ ເຈ໋ຍ ຕະຢ໊ຽດ ຄັງ ກີ​ຕູ່ ເຍີຍ ໂຕ໌-ເລີ໌ຍ ແອ໋ງ ຫູງ ຈ໊ຽນ ວົ້ວ ດ່າງ ມີ່ງ ເຖົາ ເອີຍ ສຽນ ເຍີຍ ເຈົ໊າ ເປ໋ນ ຕົ້ມ ມ່ຽນ . ໄມ້ ຕູ໋ງ ແອ໋ງ ພານ-ເພີຍ ຫລຽບ ດສຸ່ນ ກອນ-ໂດ໊ະ , ຕົ້ງ ອ໋ອຍ ຕສຸ ກ໊ອຍ ໂຮຍ້ວ ກວັ່ງ ໄມ້ ລ່ຳ ຫລົ່ງ ເຍີຍ ສີ່ ສຽນ ທິນ-ຮູ່ງ .
58006002	ໄມ້ ຕູ໋ງ ພານ-ເພີຍ ອຈ໋າວ ເຈ໋ຍ ວວມ ເຍີຍ ເລີ໌ຍ , ເຖສົາ ຫລົ່ງ ປົ໌ວ ມານ ມ່ຽນ ເຍີຍ ເລີ໌ຍ , ເຖສົາ ມ່ຽນ ໄຕ່ ມີ່ງ ແອ໋ງ ນັ່ງ ຕ້າຍ ເຍີຍ ເຈົ໊າ , ເຖສົາ ຕສຸ ທິນ-ຮູ່ງ ຊ້ຽມ ຕີ່ງ ຕສຸ໌ຍ ເຫວີ່ຍ ຢຽດ ລິ໌ວ ວົ້ວ ຫຍູ່ງ ເຈົ໊າ .
58006003	ເຊ ກ໊ອງ ທິນ-ຮູ່ງ ປຸນ ນໍ , ບົວ ຕສະເກ້ງ ຮນັ້ງ ນ້າຍ ນໍ ໂຕສ໋ວ ອ໊ະ .
58006004	ຕສິ້ນ ດ່າງ ສຽນ ລິ໌ວ ເຢ​ຊູ ແອ໋ງ ທສວດ ມີ່ງ ວົ້ວ ເຕີ໋ຍ ມ່ຽນ , ຮນັ້ງ ຫາຍ ນໍ ໄຮ່ ຕໍ້ ນິ່ນ ບົວ ກ໊ອຍ ໂຮຍ້ວ ດສ໋ວນ ? ນິ່ນ ບົວ ຕສິ໊ບ ເຈ໋ຍ ທິນ-ຮູ່ງ ເຍີຍ ອຈັງ , ຢ່າ ເສີຍ ເຈ໋ຍ ຢຽມ ທິນ-ຕ້ອງ ຕ້າຍ ເຍີຍ ຕສີ້ງ ເຫຍີ່ຍ ເຍີຍ ເໝວີຍ , ຢ່າ ຕຸ໊ ປ່ວນ ສີງ ລີ່ງ ,
58006005	ຢ່າ ຕຸ໊ ເສີຍ ເຈ໋ຍ ຕສ່ຽວ ຮິ້ວ ຕຸ໊ ທິນ-ຮູ່ງ ເຍີຍ ຫວ່າ ມ່າຍ ເໝວີຍ ໂຕ່ ຫລົງ ເຍີຍ , ຢ່າ ຕຸ໊ ເສີຍ ເຈ໋ຍ ອກະຮ້າ ວົ້ວ ກິ໊ດ ລູ່ງ ເດ໊ຍ ເຍີຍ ທຈະ .
58006006	ເຊ ກ໊ອງ ເສີຍ ລິ໌ວ ມປ່າ ອກະຮ້າ ທສວດ ເຢ​ຊູ , ໄມ້ ສຽນ , ຕສະເກ້ງ ໄມ້ ມ່າຍ ຕສະເອີ໋ຍ ຕໍ້ ນ້າຍ ຫຍູ່ງ ມ່ຽນ ກ໊ອຍ ໂຮຍ້ວ ດສ໋ວນ , ເຫວີ່ຍ ຕສຸ ນິ່ນ ບົວ ເຕສ໊າະ ທິນ-ຮູ່ງ ເຍີຍ ຕອນ ແອ໋ງ ຕີງ ຈ໊ຽນ ຕສຽບ ດສັ່ງ ຈ໋າ ປຸນ ນິ່ນ ຕອງ ຕສວັ໋ງ ຕສຸ ໄຍ້ .
58006007	ຫາຍ ດສົງ ເດີ່ຍ ຕສັ່ນໆ ຕຸ໊ ບຢູ່ງ-ວວມ ຫລົງ , ແກງ-ຕສວັ໋ງ ຕສ່ຽວ ທສວດ ຫລົງ ເຫວີ່ຍ ເຖງ ໂຕສ໋ວ ເດີ່ຍ ເຍີຍ ມ່ຽນ , ວົ້ວ ດສົງ ເດີ່ຍ ຕຸ໊ ທິນ-ຮູ່ງ ເຖສີຍ ຟຸ .
58006008	ມປ່າ ຫາຍ ດສົງ ເດີ່ຍ ຂູງ ທສວດ ອຈິ໊ມ ທສວດ ເມ້ຍ ເຊ ໄມ້ ລ່ຳ ຫລົ່ງ , ອ໊າ ລ່ຳ ເຕີ໋ຍ ຕສຸ ຕສ໋ຽວ ອ໊ະ . ອກະຮ້າ ຕສ່ຽວ ຕສຸ ໂຕ໌ວ ປົ໊ວ ທຈຸຍ ເດສ່ງ .
58006009	ຮນ້ຳ ໄຫ່ ເຍີຍ ກໍ໋-ໂຢ໌ວ ອ່າ , ໄມ້ ກຸ໊ນ ເຢຍ ບົວ ຮນັ້ງ ນ້າຍ ນໍ ກ໊ອງ , ເຢຍ ບົວ ສຽນ ຕີ່ງ ເຫວີ່ຍ ເມີ່ຍ ບົວ ຕຸ໊ ໂອຈ໋ວ ເມີ່ຍ ບົວ ອ໋ອຍ ຕຸ໊ ເກົ້າ ຫລົງ ເຍີຍ ສີ່ .
58006010	ທິນ-ຮູ່ງ ເຊ ແປ້ງ ຟິມ ເຍີຍ . ນິ່ນ ໄມ້ ໄຮ່ ຫລະຄຸ ເມີ່ຍ ບົວ ໂຕສ໋ວ ເຍີຍ ກົງ , ຢ່າ ໄມ້ ຫລະຄຸ ເມີ່ຍ ບົວ ປຸນ ທສີງ ເມີ່ຍ ບົວ ຮນ້ຳ ນິ່ນ , ຕົ້ງ ເມີ່ຍ ບົວ ເຖງ ນິ່ນ ເຍີຍ ມ່ຽນ ຢ່າ ຕສັ່ນໆ ເຖງ ຈ໊ຽນ ມີ່ງ .
58006011	ເຢຍ ບົວ ອ໋ອຍ ເມີ່ຍ ບົວ ໂມ໌ວ ລ່ານ ຟີ່ ຮນັ້ງ ເຍີຍ ຈອມ ໂຮຍ້ວ ເຖົາ ເຊດ ເມວີ໌ຍ ເຫວີ່ຍ ປຸນ ເມີ່ຍ ບົວ ຕສະເກ້ງ ຕຸ໊ ຕົ້ງ ເມີ່ຍ ບົວ ມ່າຍ ລ່ຳ ຮນ້ຳ ອ໋ອຍ ຕຸ໊ ເຍີຍ .
58006012	ເຢຍ ບົວ ໄມ້ ອ໋ອຍ ເມີ່ຍ ບົວ ເຫລວີ່ຍ , ມປ່າ ອ໋ອຍ ເມີ່ຍ ບົວ ຕສວດ ຕົ້ງ ມ່າຍ ສຽນ ຟິມ ຢ່າ ຫລົ່ງ ໜ່ອຍ ຕສົ໊ວ ວົ້ວ ເຕີ໋ຍ ເຍີຍ ຫຍູ່ງ ເຕສີ໊ຍ ຕສ່ຽວ ຕຸ໊ ສ່ຽວ ທິນ-ຮູ່ງ ແລ໌ງ ປຸນ ເຍີຍ ປ່ວນ .
58006013	ທິນ-ຮູ່ງ ແລ໌ງ ຫວ່າ ປຸນ ອັບ​ລາ​ຮຳ ວົ້ວ ຕສັ່ນ ນິ່ນ ໄມ້ ລ່ຳ ຕສຢັ໊ງ ຕ໋ອງ ເຫວີ່ຍ ຕສຸ ໄມ້ ມ່າຍ ຫາຍ ເຕົ້າ ເກົ້າ ໂຮລ ເຈ໋ຍ ທິນ-ຮູ່ງ ກັ້ນ . ນິ່ນ ຕສ່ຽວ ຕສຢັ໊ງ ຈ໊ຽນ ນິ່ນ ກັ້ນ ແລ໌ງ ຫວ່າ .
58006014	ນິ່ນ ກ໊ອງ ບົ໋ວ ອັບ​ລາ​ຮຳ , “ ເຢຍ ຕສູ໊ງ ອ໋ອຍ ເຖສີຍ ຟຸ ປຸນ ເມີ່ຍ ຢ່າ ອ໋ອຍ ປຸນ ເມີ່ຍ ມ່າຍ ເຕສີ໊ຍ-ຟຸນ ທສ້ຳ . ”
58006015	ອັບ​ລາ​ຮຳ ຫລົ່ງ ໜ່ອຍ ຕສົ໊ວ ຕສ່ຽວ ຕຸ໊ ຕສິ໊ບ ທິນ-ຮູ່ງ ແລ໌ງ ເຖສີຍ ປຸນ ເຍີຍ .
58006016	ປ້າມ ມ່ຽນ ແລ໌ງ ຫວ່າ ນິ່ນ ບົວ ຕສຢັ໊ງ ຈ໊ຽນ ຢຽດ ເຕົ້າ ເກົ້າ ໂຮລ ນິ່ນ ບົວ ກັ້ນ ແລ໌ງ . ຮນັ້ງ ໜ່າຍ ແລ໌ງ ລິ໌ວ , ນ້າຍ ເຕີ໋ຍ ຫວ່າ ເຊ ຫລຽບ ຕີ່ງ ໝີ່ ອ໊ະ , ໄມ້ ລ່ຳ ແດສງ ຕ໋ອງ .
58006017	ທິນ-ຮູ່ງ ອ໋ອຍ ປຸນ , ຕົ້ງ ອ໋ອຍ ຕສິ໊ບ ນິ່ນ ແລ໌ງ ປຸນ ເຍີຍ ວົ້ວ ເຕີ໋ຍ , ເມ່ງໆ ເຍີຍ ຮິ້ວ ຕຸ໊ ນິ່ນ ເຍີຍ ຕສະເອີ໋ຍ ຢຽດ ລິ໌ວ ໄມ້ ໄຮ່ ກ໊ອຍ ຢ່ຽນ . ເຫວີ່ຍ ນ້າຍ , ນິ່ນ ຖສີງ ຕ້າຍ ຕສຢັ໊ງ ນິ່ນ ກັ້ນ ແລ໌ງ ຫວ່າ .
58006018	ຮນັ້ງ ໜ່າຍ , ມ່າຍ ນ້າຍ ເຕີ໋ຍ ອີ ຫຍູ່ງ ຢຽດ ລິ໌ວ ໄມ້ ໄຮ່ ກ໊ອຍ ຢ່ຽນ , ທິນ-ຮູ່ງ ຢ່າ ໄມ້ ໄຮ່ ກ໊ອງ-ແປະ . ເຫວີ່ຍ ນ້າຍ ບົວ ເປຢົ໋າ ຕ້າຍ ລໍ໌ ນິ່ນ ປຸນ ບົວ ມ່າຍ ລ່ຳ ເຂົາ ຕ໋ອງ ຕສ່ຽວ ປຸນ ບົວ ເກົ້າ ຈອມ ໂຮຍ້ວ ສຽນ ວ້ວນ ມ່າຍ ລ່ຳ ຮນ້ຳ ອກະຮ້າ ຮີ້ງ ອ໋ອຍ ຕຸ໊ ເຍີຍ .
58006019	ບົວ ຮນັ້ງ ນ້າຍ ມ່າຍ ລ່ຳ ຮນ້ຳ ເຊ ຮນັ້ງ ມ່າຍ ກະນ້າຍ ຕສຸ່ຍ ຈ໊ຽນ ບົວ ເຍີຍ ໂຮຍ້ວ ຕີ່ງ ເຍີຍ , ວ້ວນ ເຍີຍ . ນ້າຍ ຫຍູ່ງ ມ່າຍ ລ່ຳ ຮນ້ຳ ເປັຍ ທິນ-ຕ້ອງ ເຍີຍ ສີງ ຕິ່ນ , ຢຽມ ແບະ ແກ້ງ ເດຍ ກະຍົ໌ວ ວົ້ວ ຖຈົງ .
58006020	ເຢ​ຊູ ເຫວີ່ຍ ບົວ ຕສູ໊ງ ເປັຍ ກະຍົ໌ວ ດ່າງ ໝີ່ ອ໊ະ , ຢ່າ ຢຽດ ລິ໌ວ ໂຕສ໋ວ ຕົ້ມ ໄຊ ມ່ຽນ , ຮນັ້ງ ເມນ​ຄີ​ເຊ​ເດກ ວົ້ວ ຫຍູ່ງ ໄຊ ມ່ຽນ .
58007001	ນ້າຍ ເຕົ້າ ເມນ​ຄີ​ເຊ​ເດກ ໂຕສ໋ວ ຊາ​ເລມ ຕສີ້ງ ເຍີຍ ຮູ່ງ ຢ່າ ໂຕສ໋ວ ຢຽມ ຮລັງ ເຈ໋ຍ ເຍີຍ ທິນ-ຮູ່ງ ເຍີຍ ໄຊ ມ່ຽນ . ອັບ​ລາ​ຮຳ ມີ່ງ ເບ໊າະ ຮີ່ງ ວົ້ວ ເຕີ໋ຍ ເປຢີຍ ເຕົ້າ ຮູ່ງ ເຕ໋ຍ ລິ໌ວ , ດສ໋ວນ ວົ້ວ ຕສັ່ນ , ເມນ​ຄີ​ເຊ​ເດກ ມີ່ງ ປວັ້ງ ນິ່ນ ຢ່າ ປວັງ ຫວ່າ ປຸນ ນິ່ນ .
58007002	ອັບ​ລາ​ຮຳ ຢ່າ ເຕສ໊າະ ນິ່ນ ເບ໊າະ ຮີ່ງ ທສ້າງ ຕຸ໊ ຕ້າຍ ເຍີຍ ຢຽດ ຕສູ໊ງ ກະນ້າຍ , ຕສຽບ ໂກ໊ວ ເຍີຍ ປຸນ ຢຽດ ໂກ໊ວ ເມນ​ຄີ​ເຊ​ເດກ . ເມນ​ຄີ​ເຊ​ເດກ ເຍີຍ ບົ໋ວ ຕະຢ໊ຽດ ຫຍູ່ງ ເອີ໋ຍ ເລີ໌ຍ ເຊ “ ແປ້ງ ຟິມ ເຍີຍ ຮູ່ງ . ” ນິ່ນ ໂຕສ໋ວ ຊາ​ເລມ ຕສີ້ງ ເຍີຍ ຮູ່ງ ຕສ່ຽວ ແອ໋ງ ມ່າຍ ນອມ ບົ໋ວ ເຫ່ວ “ ແປ້ງ ອອນ ເຍີຍ ຮູ່ງ ເຕ໋ຍ , ” ເຫວີ່ຍ ຕສຸ ຊາ​ເລມ ວົ້ວ ໂຈ໋ວ ຫວ່າ ເຍີຍ ເອີ໋ຍ ເລີ໌ຍ ເຊ “ ແປ້ງ ອອນ . ”
58007003	ໄມ້ ມ່າຍ ໂຊວ ກ໊ອງ ຫາຍ ເຕົ້າ ໂຕສ໋ວ ເມນ​ຄີ​ເຊ​ເດກ ເຍີຍ ເຕຍ ໄຟ ມາ , ໄຟ ນິ່ນ ເຍີຍ ໂຕ້ວ ຕສົງ , ຢ່າ ໄມ້ ກ໊ອງ ນິ່ນ ທສວດ ເສີຍ ເຖສົາ ເກວີຍ ເສີຍ ເຍີຍ ຮນອຍ . ນິ່ນ ເຊ ຮນັ້ງ ທິນ-ຮູ່ງ ເຍີຍ ຕອນ ນໍ , ຢຽດ ລິ໌ວ ໂຕສ໋ວ ໄຊ ມ່ຽນ .
58007004	ຮນ້ຳ ໝັ່ງ ກ໋າ , ເມນ​ຄີ​ເຊ​ເດກ ດົ່ງ ຫາຍ ໂຮລ ! ບົວ ເຍີຍ ອົງ-ຖາຍ-ແງະ ອັບ​ລາ​ຮຳ ຕສູ໊ງ ເຕສ໊າະ ນິ່ນ ເບ໊າະ ຈ໋າ ຮີ່ງ ທສ້າງ ຕຸ໊ ຕ້າຍ ເຍີຍ ກະນ້າຍ ຕສຽບ ໂກ໊ວ ປຸນ ຢຽດ ໂກ໊ວ ເມນ​ຄີ​ເຊ​ເດກ .
58007005	ຕສິ໋ວ ເລີ໌ຍ-ຫລັດ ຕີ່ງ , ເລ​ວີ ເຍີຍ ຟຸນ-ຟະ , ຕົ້ງ ໂຕສ໋ວ ໄຊ ມ່ຽນ ວົ້ວ ເຕີ໋ຍ , ອ໋ອຍ ຕສຸ ຊຽວ ອິ​ສະ​ລາ​ເອນ ມ່ຽນ ເຍີຍ ກະນ້າຍ ຕສຽບ ໂກ໊ວ ເຍີຍ ຢຽດ ໂກ໊ວ , ໄມ້ ກຸ໊ນ ນິ່ນ ບົວ ລົ່ມ ດສ້ອຍ ໂຕສ໋ວ ອິ​ສະ​ລາ​ເອນ ຝີງ ຢ່າ ໂຕສ໋ວ ອັບ​ລາ​ຮຳ ເຍີຍ ເຕສີ໊ຍ-ຟຸນ .
58007006	ເມນ​ຄີ​ເຊ​ເດກ ໄມ້ ເຕສີ໌ຍ ເລ​ວີ ເຍີຍ ໂຕ້ວ ຕສົງ , ມປ່າ ນິ່ນ ຕຸ໊ ຊຽວ ອັບ​ລາ​ຮຳ ເຍີຍ ກະນ້າຍ ຕສຽບ ໂກ໊ວ ເຍີຍ ຢຽດ ໂກ໊ວ , ຢ່າ ປວັງ ຫວ່າ ປຸນ ອັບ​ລາ​ຮຳ , ຕົ້ງ ຕຸ໊ ຕສິ໊ບ ເອີຍ ທິນ-ຮູ່ງ ແລ໌ງ ເຍີຍ ຫວ່າ .
58007007	ປວັງ ຫວ່າ ວົ້ວ ເຕົ້າ ດົ່ງ ຫາຍ ຕສູ໊ງ ໂຕສ໋ວ ເກົ້າ ໂຮລ ຕົ້ງ ຕຸ໊ ນິ່ນ ປວັງ ຫວ່າ ວົ້ວ ເຕົ້າ .
58007008	ກ໊ອງ ເຖົາ ໄຊ ມ່ຽນ ນໍ , ນິ່ນ ບົວ ຊຽວ ຕສຽບ ໂກ໊ວ ເຍີຍ ຢຽດ ໂກ໊ວ ມປ່າ ນິ່ນ ບົວ ເຊ ໄຮ່ ໄຕ່ ເຍີຍ ມ່ຽນ . ເມນ​ຄີ​ເຊ​ເດກ ຢ່າ ຊຽວ ຕສຽບ ໂກ໊ວ ເຍີຍ ຢຽດ ໂກ໊ວ ມປ່າ ນິ່ນ ຖສໍ່ ຕສຢັ້ງ ຈ໊ຽນ ເຍີຍ ຮນັ້ງ ກີງ-ໂຊວ ກ໊ອງ ນໍ .
58007009	ເຊ ກ໊ອງ ແອ໋ງ ກ໊ອງ ຫຍູ່ງ , ໄມ້ ກຸ໊ນ ເລ​ວີ ເຍີຍ ເຕສີ໊ຍ-ຟຸນ ຊຽວ ຕສຽບ ໂກ໊ວ ເຍີຍ ຢຽດ ໂກ໊ວ ມປ່າ ອັບ​ລາ​ຮຳ ທສວດ ຕສຽບ ໂກ໊ວ ເຍີຍ ຢຽດ ໂກ໊ວ ປຸນ ເມນ​ຄີ​ເຊ​ເດກ ວົ້ວ ຕສັ່ນ , ເລ​ວີ ຢ່າ ເຖສົາ ຈ໊ຽນ ທສວດ .
58007010	ເຫວີ່ຍ ຕສຸ ເມນ​ຄີ​ເຊ​ເດກ ປວັ້ງ ອັບ​ລາ​ຮຳ ວົ້ວ ຕສັ່ນ , ເລ​ວີ ໄມ້ ແກ້ງ ທສວດ ເສີຍ , ມປ່າ ຖສໍ່ ຢຽມ ນິ່ນ ເຍີຍ ອົງ-ຖາຍ-ແງະ , ອັບ​ລາ​ຮຳ , ເຍີຍ ຊິນ .
58007011	ຕສິ້ນ ດ່າງ ທິນ-ຮູ່ງ ປຸນ ເລີ໌ຍ-ຫລັດ ອິ​ສະ​ລາ​ເອນ ມ່ຽນ ວົ້ວ ຕສັ່ນ , ມ່າຍ ເລ​ວີ ວົ້ວ ຫຍູ່ງ ໄຊ ມ່ຽນ ໂຕສ໋ວ ເລີ໌ຍ-ຫລັດ ເຍີຍ ກອນ-ໂດ໊ະ . ເຊ ກ໊ອງ ເລ​ວີ ວົ້ວ ຫຍູ່ງ ໄຊ ມ່ຽນ ໂຕສ໋ວ ເຍີຍ ກົງ ໄຮ່ ປຸນ ມ່ຽນ ຕຸ້ນ ຢຸ້ນ ນໍ , ເຫວີ່ຍ ຫາຍ ຕິ່ວ ອ໋ອຍ ຕສຸ ແອ໋ງ ກັ້ນ ມ່າຍ ຫຍູ່ງ ໄຊ ມ່ຽນ ທສວດ ຕ້າຍ ຮນັ້ງ ເມນ​ຄີ​ເຊ​ເດກ ວົ້ວ ຫຍູ່ງ ໄຊ ມ່ຽນ , ໄມ້ ຮນັ້ງ ອາ​ລົນ ?
58007012	ກັ້ນ ຢ່ຽນ ຫຍູ່ງ ໄຊ ມ່ຽນ ນໍ , ເລີ໌ຍ-ຫລັດ ຢ່າ ອ໋ອຍ ຕສຸ ກັ້ນ ຢ່ຽນ ເຈ໋ຍ .
58007013	ບົວ ເຍີຍ ຕສ໊ຽວ , ຕົ້ງ ເຢຍ ບົວ ກ໊ອງ ເຖົາ ວົ້ວ ເຕົ້າ , ເປ໋ນ ກັ້ນ ຝີງ ມ່ຽນ . ວົ້ວ ຝີງ ຢ່າ ໄມ້ ມ່າຍ ຢຽດ ເຕົ້າ ຕຸ໊ ໂຕສ໋ວ ເຈ໋ຍ ໄຊ ມ່ຽນ ຢຽມ ເຕສ່ຍ-ຕ້ອງ ຟູ-ສູ .
58007014	ມ່ຽນ ເມ່ງໆ ເຍີຍ ຮິ້ວ ຕຸ໊ ບົວ ເຍີຍ ຕສ໊ຽວ ທສວດ ເສີຍ ເປ໋ນ ຢູ​ດາ ຝີງ . ໂມ​ເຊ ກ໊ອງ ໄຊ ມ່ຽນ ເຍີຍ ເຈົ໊າ ວົ້ວ ຕສັ່ນ , ນິ່ນ ລ່ຽມ ໄມ້ ທີ່ ຢຽດ ໂຈ໋ວ ຢູ​ດາ ຝີງ .
58007015	ແອ໋ງ ມ່າຍ ຕິ່ວ ປຸນ ບົວ ຕສູ໊ງ ເກົ້າ ເມ່ງ ແປະ , ເຊ ມ່າຍ ກັ້ນ ເຕົ້າ ໄຊ ມ່ຽນ ທສວດ ຕ້າຍ , ນິ່ນ ຢ່າ ຮນັ້ງ ເມນ​ຄີ​ເຊ​ເດກ ນໍ .
58007016	ນິ່ນ ຕຸ໊ ໂຕສ໋ວ ໄຊ ມ່ຽນ ເຊ ໄມ້ ເຕສີ໌ຍ ເອີຍ ໂຕ້ວ ຕສົງ ໂຕສ໋ວ ໄຊ ເຍີຍ ເລີ໌ຍ , ເຊ ເອີຍ ໄມ້ ໄຮ່ ໝຽດ ເຍີຍ ແໝ່ງ ເຍີຍ ທຈະ ໂຕສ໋ວ .
58007017	ເຫວີ່ຍ ຕສຸ ກີງ-ໂຊວ ກ໊ອງ , “ ເມີ່ຍ ຢຽດ ລິ໌ວ ໂຕສ໋ວ ໄຊ ມ່ຽນ ຮນັ້ງ ເມນ​ຄີ​ເຊ​ເດກ ວົ້ວ ຫຍູ່ງ ໄຊ ມ່ຽນ ນໍ . ”
58007018	ຮນັ້ງ ໜ່າຍ ໂລ໌-ເລີ໌ຍ-ຫລັດ ຕສຸ ຖຸຍ ທສວດ ໝີ່ ອ໊ະ ເຫວີ່ຍ ຕສຸ ເມົາ ໄຫ່ , ໄມ້ ລ່ຳ ຫລົ່ງ .
58007019	ໂມ​ເຊ ເຍີຍ ເລີ໌ຍ-ຫລັດ ໄມ້ ໄຮ່ ປຸນ ຫາຍ ຫຍູ່ງ ຕຸ້ນ ຢຸ້ນ . ມປ່າ ອີ້ ຕສັ່ນ ມ່າຍ ຫຍູ່ງ ເກົ້າ ຫລົງ , ເກົ້າ ມ່າຍ ລ່ຳ ຮນ້ຳ ໄຮ່ ຕໍ້ ບົວ ນິດ ຟັດ ທິນ-ຮູ່ງ .
58007020	ແອ໋ງ ມ່າຍ ທິນ-ຮູ່ງ ແລ໌ງ ເຍີຍ ຫວ່າ . ນິ່ນ ພ້າຍ ເລ​ວີ ຝີງ ໂຕສ໋ວ ໄຊ ມ່ຽນ ວົ້ວ ຕສັ່ນ , ນິ່ນ ໄມ້ ຕສຢັ໊ງ ຫາຍ ຫຍູ່ງ ແລ໌ງ ຫວ່າ .
58007021	ມປ່າ ພ້າຍ ອກະຮ້າ ຕ້າຍ ວົ້ວ ເຕົ້າ ໂຕສ໋ວ ໄຊ ມ່ຽນ , ທິນ-ຮູ່ງ ຕສຢັ໊ງ ຈ໊ຽນ ນິ່ນ ກັ້ນ ແລ໌ງ ຫວ່າ . ວົ້ວ ຕສັ່ນ ນິ່ນ ກ໊ອງ , “ ຕສ໊ຽວ ແລ໌ງ ແຫງ່ງ ຫວ່າ ກ໊ອງ , ອກະຮ້າ ຕສູ໊ງ ໄມ້ ທິ້ວ ໂຮຍ້ວ , ‘ ເມີ່ຍ ຢຽດ ລິ໌ວ ຕຸ໊ ໂຕສ໋ວ ໄຊ ມ່ຽນ . ’ ”
58007022	ທິນ-ຮູ່ງ ຮນັ້ງ ໜ່າຍ ແລ໌ງ ຫວ່າ , ເຢ​ຊູ ຕສ່ຽວ ຕຸ໊ ໂຕສ໋ວ ທິນ-ຮູ່ງ ຫລຽບ ເຈ໋ຍ ເກົ້າ ຫລົງ ວົ້ວ ເຕີ໋ຍ ແຫງ່ງ ຫວ່າ ເຍີຍ ດາມ-ຕ້າວ .
58007023	ວົ້ວ ເຕີ໋ຍ ໄຊ ມ່ຽນ ມ່າຍ ທສ້ຳ ເຍີຍ , ເຫວີ່ຍ ຕສຸ ນິ່ນ ບົວ ໄຕ່ ໝີ່ ອ໊ະ , ຕສ່ຽວ ແອກ໊ະ ຈ໊ຽນ , ໄມ້ ໄຮ່ ຢຽດ ລິ໌ວ ໂຕສ໋ວ ໄຊ ມ່ຽນ ເຍີຍ ກົງ ມີ່ງ .
58007024	ມປ່າ ເຢ​ຊູ ຢຽດ ລິ໌ວ ຕສຢັ້ງ ຈ໊ຽນ ຕສ່ຽວ ຢຽດ ລິ໌ວ ຕຸ໊ ໂຕສ໋ວ ໄຊ ມ່ຽນ .
58007025	ເຫວີ່ຍ ນ້າຍ ເຢ​ຊູ ໄຮ່ ຢຽດ ລິ໌ວ ໂອຈ໋ວ ເຂົາ ນິ່ນ ຕ້າຍ ລໍ໌ ທິນ-ຮູ່ງ ວົ້ວ ເຕີ໋ຍ ເຫວີ່ຍ ຕສຸ ນິ່ນ ຢຽດ ລິ໌ວ ຕສຢັ້ງ ຈ໊ຽນ ເຖງ ນິ່ນ ບົວ ໂທ້ ທິນ-ຮູ່ງ .
58007026	ຮນັ້ງ ໜ່າຍ , ເຢ​ຊູ ເຊ ໂຕສ໋ວ ບົວ ຖຈຽມ ຫລົ່ງ ເຍີຍ ຕົ້ມ ໄຊ ມ່ຽນ . ນິ່ນ ທສີງ-ເດສ່ງ , ໄມ້ ລ່ຳ ເອກ້ມ ຕ໋ອງ ຢ່າ ໄມ້ ມ່າຍ ຕສຸ໌ຍ . ນິ່ນ ເລີ່ຍ ອກອຍ ຕສຸ໌ຍ-ມ່ຽນ ຢ່າ ຢຽມ ເກົ້າ ຮລັງ ເຈ໋ຍ ລູ່ງ .
58007027	ເຢ​ຊູ ໄມ້ ຮນັ້ງ ວົ້ວ ເຕີ໋ຍ ຕົ້ມ ໄຊ ມ່ຽນ . ນິ່ນ ໄມ້ ຖຈຽມ ຕສຸ ຮນອຍໆ ຕໍ້ ກະນ້າຍ ມີ່ງ ເຕສ່ຍ ເຫວີ່ຍ ນິ່ນ ກັ້ນ ເຍີຍ ຕສຸ໌ຍ ດ່າງ , ອກະຮ້າ ເຫວີ່ຍ ຕສວັ໋ງ ແປະ ຝີງ ເຍີຍ ຕສຸ໌ຍ . ເຢ​ຊູ ຫລົ່ງ ນິ່ນ ກັ້ນ ເຕສ່ຍ ດຸ ດສຸ່ນ ຮນັ້ງ ເຊ ຕ໋ອງ ຢຽດ ລິ໌ວ .
58007028	ເອີຍ ໂມ​ເຊ ເຍີຍ ເລີ໌ຍ-ຫລັດ ພ້າຍ ໂຕສ໋ວ ຕົ້ມ ໄຊ ມ່ຽນ ວົ້ວ ເຕີ໋ຍ ເຊ ປ້າມ ມ່ຽນ , ມຕ້າຍ ເມົາ ໄຫ່ . ມປ່າ ຢຽມ ເລີ໌ຍ-ຫລັດ ອກະຮ້າ , ທິນ-ຮູ່ງ ແລ໌ງ ແຫງ່ງ ຫວ່າ ຫລຽບ ນິ່ນ ເຍີຍ ຕອນ ໂຕສ໋ວ ຢຽດ ລິ໌ວ ຕຸ້ນ ຢຸ້ນ ເຍີຍ ຕົ້ມ ໄຊ ມ່ຽນ .
58008001	ເຢຍ ບົວ ກ໊ອງ ນ້າຍ ຕິ້ວ ເຈົ໊າ ເກົ້າ ຫລົ່ງ ຈ໊ຽນ ເຈ໋ຍ ເຍີຍ ເຊ , ບົວ ມ່າຍ ນ້າຍ ຫຍູ່ງ ຕົ້ມ ໄຊ ມ່ຽນ ເຕສວີ໌ຍ ຈ໊ຽນ ທິນ-ຕ້ອງ , ເກົ້າ ໂຮລ ເຈ໋ຍ ວົ້ວ ເຕົ້າ ເຍີຍ ເຫວີ່ຍ ບຢ່າວ ແໝງ ປູງ .
58008002	ນິ່ນ ຢຽມ ວົ້ວ ນອມ ສີງ ຕິ່ນ ກະຍົ໌ວ , ເຊ ຢຽມ ຕສັ່ງ ຕສ໊ຽວ ເຍີຍ ຕສຽນ ວົ້ວ ນອມ ດົ໊ບ-ລິ່ວ , ໂຕສ໋ວ ຕົ້ມ ໄຊ ມ່ຽນ ເຍີຍ ກົງ . ນ້າຍ ນອມ ດົ໊ບ-ລິ່ວ ໄມ້ ເຕສີ໌ຍ ປ້າມ ມ່ຽນ ທສອງ , ເຊ ຕສ໊ຽວ ທສອງ ຕ້າຍ .
58008003	ເຕົ້າໆ ຕົ້ມ ໄຊ ມ່ຽນ ເຊ ພ້າຍ ຕ້າຍ ເຫວີ່ຍ ຕໍ້ ຕສີ້ງ ເຫຍີ່ຍ ເຖສົາ ເຕສ່ຍ ເຍີຍ ກະນ້າຍ ມີ່ງ ຝູງ ປຸນ ທິນ-ຮູ່ງ . ຮນັ້ງ ໜ່າຍ , ນ້າຍ ເຕົ້າ ຕົ້ມ ໄຊ ມ່ຽນ ຢ່າ ອ໋ອຍ ຕສຸ ມ່າຍ ກະນ້າຍ ຝູງ ປຸນ ທິນ-ຮູ່ງ .
58008004	ເຊ ກ໊ອງ ນິ່ນ ຢຽມ ປ້າມ ເກນ ນໍ , ນິ່ນ ຕສູ໊ງ ໄມ້ ໂຕສ໋ວ ໄຊ ມ່ຽນ ເຫວີ່ຍ ຕສຸ ມ່າຍ ໄຊ ມ່ຽນ ເອີຍ ຈ໊ຽນ ເລີ໌ຍ-ຫລັດ ຝົ່ງ ຫໍ່ ຕສີ້ງ ເຫຍີ່ຍ ໝີ່ ອ໊ະ .
58008005	ນ້າຍ ເຕີ໋ຍ ໄຊ ມ່ຽນ ໂຕສ໋ວ ເຍີຍ ກົງ ເຊ ຂູງ ໂຕສ໋ວ ຢຽມ ທິນ-ຕ້ອງ ມ່າຍ ເຍີຍ ຫຍູ່ງ ເຕສີ໊ຍ ເຖສົາ ໂມວ ເຕສີ໊ຍ ຮນັ້ງ . ໂມ​ເຊ ຢ່າ ຟີ່ ຮນັ້ງ ເຍີຍ . ນິ່ນ ອ໋ອຍ ໂຕສ໋ວ ຕສັ່ງ ຕສ໊ຽວ ເຍີຍ ດົ໊ບ-ລິ່ວ ວົ້ວ ຕສັ່ນ , ທິນ-ຮູ່ງ ຫັດ ນິ່ນ , “ ອ໋ອຍ ຕສຸ ໄຝ ຟິມ ໂຕສ໋ວ ຫຍູ່ງໆ ເອີຍ ເດສ່ງ ຕສິ້ນ ດ່າງ ຢຽມ ບົງ
58008006	ມປ່າ ອີ້ ຕສັ່ນ ເຢ​ຊູ ໂຕສ໋ວ ໄຊ ມ່ຽນ ເຍີຍ ກົງ ເກົ້າ ຮລັງ ນິ່ນ ບົວ ເຍີຍ , ຮນັ້ງ ນິ່ນ ໂຕສ໋ວ ບຸດົ໋ງ ມ່ຽນ ເຖງ ທິນ-ຮູ່ງ ເຖສົາ ນິ່ນ ເຍີຍ ມ່ຽນ ຫລຽບ ເຈ໌ຍ ເຍີຍ ແຫງ່ງ ຫວ່າ ເຊ ເກົ້າ ຮລັງ , ເຫວີ່ຍ ຕສຸ ນ້າຍ ເຕີ໋ຍ ແລ໌ງ ແຫງ່ງ ຫວ່າ ເຍີຍ ກອນ-ໂດ໊ະ ເຊ ເກົ້າ ຫລົງ .
58008007	ເຊ ກ໊ອງ ແລ໌ງ ຕະຢ໊ຽດ ດສຸ່ນ ເຍີຍ ແຫງ່ງ ຫວ່າ ຕຸ້ນ ຢຸ້ນ ນໍ , ໄມ້ ຕສຸ ແອ໋ງ ຫລຽບ ຕະເຫຍີ່ຍ ດສຸ່ນ ແຫງ່ງ ຫວ່າ .
58008008	ມປ່າ ທິນ-ຮູ່ງ ເອກ້ມ ນິ່ນ ເຍີຍ ມ່ຽນ ໂຕສ໋ວ ຕ່ອງ . ວົ້ວ ຕສັ່ນ ນິ່ນ ກ໊ອງ , “ ຕສ໊ຽວ ກ໊ອງ , ‘ ຮນອຍ-ເຫຍັຍ ອ໋ອຍ ເຖົາ , ເຢຍ ອ໋ອຍ ເຖສົາ ອິ​ສະ​ລາ​ເອນ ເຍີຍ ເຕສີ໊ຍ-ຟຸນ ເຖສົາ ຢູ​ດາ ເຍີຍ ເຕສີ໊ຍ-ຟຸນ ຫລຽບ ເຈ໌ຍ ຊຢັງ-ແຫງ່ງ ຫວ່າ .
58008009	ເຢຍ ອ໋ອຍ ຫລຽບ ເຈ໌ຍ ເຍີຍ ແຫງ່ງ ຫວ່າ ເຊ ໄມ້ ຮນັ້ງ ເຢຍ ເຖສົາ ນິ່ນ ບົວ ເຍີຍ ອົງ-ຖາຍ ບົວ ຫລຽບ ເຍີຍ , ຕົ້ງ ເຢຍ ນັ້ນ ຈ໊ຽນ ປົ໌ວ ເຄນ ນິ່ນ ບົວ ທສວດ ອີ​ຢິ໊ບ ເຕີ່ຍ-ປູງ ວົ້ວ ຕສັ່ນ ນໍ . ນິ່ນ ບົວ ໄມ້ ເອີຍ ຈ໊ຽນ ເຢຍ ເຖສົາ ນິ່ນ ບົວ ຫລຽບ ເຈ໌ຍ ເຍີຍ ແຫງ່ງ ຫວ່າ , ເຢຍ ຕສ່ຽວ ໄມ້ ກຸ໊ນ ນິ່ນ ບົວ ອ໊ະ . ’ ນ້າຍ ເຊ ຕສ໊ຽວ ກ໊ອງ ເຍີຍ ຫວ່າ .
58008010	ຕສ໊ຽວ ກ໊ອງ , ‘ ວົ້ວ ເຕີ໋ຍ ຮນອຍ-ເຫຍັຍ ເຈ໋ຍ ລິ໌ວ , ເຢຍ ອ໋ອຍ ເຖສົາ ອິ​ສະ​ລາ​ເອນ ເຍີຍ ເຕສີ໊ຍ-ຟຸນ ຫລຽບ ເຈ໌ຍ ເຍີຍ ແຫງ່ງ ຫວ່າ ເຊ ຮນັ້ງ ນ້າຍ . ເຢຍ ອ໋ອຍ ເຕສ໊າະ ເຢຍ ເຍີຍ ເລີ໌ຍ-ຫລັດ ຟັບ ຈ໊ຽນ ນິ່ນ ບົວ ເຍີຍ ບະດສິວ-ກອນ , ເຢຍ ຕສ່ຽວ ໂຕສ໋ວ ນິ່ນ ບົວ ເຍີຍ ທິນ-ຮູ່ງ , ນິ່ນ ບົວ ຢ່າ ໂຕສ໋ວ ເຢຍ ເຍີຍ ແປະ ຝີງ .
58008011	ນິ່ນ ບົວ ຫາຍ ເຕົ້າ ໄມ້ ຕສຸ ອຈ໋າວ ນິ່ນ ເຍີຍ ລ໌າງ ຕສັ່ງ ມ່ຽນ ເຫວີ່ຍ ຕສຸ ຢຽມ ໂຕສ໋ວ ໄຝ ເຈ໋ຍ ວົ້ວ ເຕີ໋ຍ ເຖົາ ໂຕສ໋ວ ໂຮລ ເຈ໋ຍ ວົ້ວ ເຕີ໋ຍ , ນິ່ນ ບົວ ຢຽດ ຕສູ໊ງ ອ໋ອຍ ຮິ້ວ ຕຸ໊ ເຢຍ .
58008012	ເຢຍ ອ໋ອຍ ກວັ່ງ ນິ່ນ ບົວ ໂຕສ໋ວ ເຍີຍ ຫວ່າຍ ສີ່ , ຢ່າ ໄມ້ ຈັ໋ງ ເຖົາ ນິ່ນ ບົວ ໂຕສ໋ວ ເຍີຍ ຕສຸ໌ຍ . ’ ”
58008013	ທິນ-ຮູ່ງ ກ໊ອງ ເຖົາ ຊຢັງ-ແຫງ່ງ ຫວ່າ ຕສ່ຽວ ປຸນ ຕ້າວ ດສຸ່ນ ເຍີຍ ແຫງ່ງ ຫວ່າ ເຈ໋ຍ ໝີ່ ອ໊ະ . ຫາຍ ຫຍູ່ງ ເຈ໋ຍ ຕສຢັ້ງ ໂຫ່ ຢ່າ ໂລ໌ , ໄມ້ ເລົ່າ ຕສ່ຽວ ຕສຸດ ເດສ່ງ ອ໊ະ .
58009001	ຕະຢ໊ຽດ ດສຸ່ນ ແລ໌ງ ເຍີຍ ແຫງ່ງ ຫວ່າ ມ່າຍ ໂຕສ໋ວ ເລີ໌ຍ-ປ໋າຍ ເຍີຍ ຢຽດ ເຫຍີ່ຍ ຢ່າ ມ່າຍ ມ່ຽນ ໂຕສ໋ວ ຕ້າຍ ເຍີຍ ສີງ ຕິ່ນ .
58009002	ນິ່ນ ບົວ ທສອງ ນອມ ຕສັ່ງ ທິນ-ຮູ່ງ ເຍີຍ ດົ໊ບ-ລິ່ວ . ກະເຫຍ່ຍ ວົ້ວ ຖຈົງ ເຫ່ວ ທສີງ-ເດສ່ງ ເຍີຍ ຕ໋ອງ . ນ້າຍ ຖຈົງ ກະຍົ໌ວ ມ່າຍ ນອມ ຕັງ-ຈ໋າ ຢ່າ ມ່າຍ ນອມ ເຕ້ຍ ອັນ ອຈົ໊ວ ເກ໋ງ ທິນ-ຮູ່ງ .
58009003	ຕະເຫຍີ່ຍ ຄັງ ແບະ ແກ້ງ ເດຍ ກະຍົ໌ວ ແໝງ ວົ້ວ ຖຈົງ ເຫ່ວ ເກົ້າ ທສີງ-ເດສ່ງ ເຈ໋ຍ ວົ້ວ ຖຈົງ .
58009004	ວົ້ວ ຖຈົງ ມ່າຍ ປົ໊ວ ຮູງ ເຍີຍ ຈຽມ-ເຕ້ຍ ເຖສົາ ປວັງ ຈ໊ຽນ ຈຽມ ວົ້ວ ນອມ ແລ໌ງ ແຫງ່ງ ຫວ່າ ຟາງ . ຟາງ ກະຍົ໌ວ ມ່າຍ ນອມ ຈຽມ-ອົ໋ງ ຕັ໊ບ ຈ໊ຽນ ມາ​ນາ , ເຖສົາ ອາ​ລົນ ເຍີຍ ວົ້ວ ຕິ້ວ ທສວດ ຖສຸນ ເຍີຍ ປຢ໊າ-ບຢ່າ ແອ໋ງ ເຖສົາ ເຟ້ຍ ຈ໊ຽນ ທິນ-ຮູ່ງ ເຍີຍ ຕສຽບ ຕິ້ວ ຫລີ່ງ ວົ້ວ ເຕີ໋ຍ ອີ ຄວ້າຍ ຫລະເປຢີ໊ຍ .
58009005	ຟາງ ກູ້ ຫງວ່າຍ ມ່າຍ ອຈັງ-ຫລ່າງ ເຍີຍ ເຄ​ລູ​ບິມ . ນິ່ນ ບົວ ເຍີຍ ດ໊າດ ຢັງ ກົ໊ມ ຈ໊ຽນ ທິນ-ຮູ່ງ ເຖສີຍ ເອນ ເຍີຍ ເຫວີ່ຍ . ມປ່າ ອີ້ ຕສັ່ນ ໄມ້ ມ່າຍ ຕສຢັ້ງ ໂຫ່ ກ໊ອງ ໝ່ວນ ນ້າຍ ເຕີ໋ຍ ສີ່ .
58009006	ນ້າຍ ເຕີ໋ຍ ກະນ້າຍ ຮນັ້ງ ນ້າຍ ນໍ ເບ່ນ ດສ້ອຍ , ໄຊ ມ່ຽນ ຕສ່ຽວ ຕສັ່ນໆ ເປັຍ ດົ໊ບ-ລິ່ວ ກະເຫຍ່ຍ ວົ້ວ ຖຈົງ ໂຕສ໋ວ ນິ່ນ ບົວ ໄຊ ມ່ຽນ ເຍີຍ ກົງ .
58009007	ມປ່າ ກະຍົ໌ວ ວົ້ວ ຖຈົງ ຂູງ ຕົ້ມ ໄຊ ມ່ຽນ ກັ້ນ ເປັຍ ຮນັ້ງ , ຢຽດ ຫຮຍັງ ເປັຍ ຢຽດ ດສຸ່ນ . ເປັຍ ວົ້ວ ຕສັ່ນ ນິ່ນ ດົ່ງ ຫາຍ ຕສູ໊ງ ອ໋ອຍ ຕສຸ ຕໍ້ ຈ໊ຽນ ແຊງ-ຄູ້ ດສຢ໊າມ ຫລົ່ງ ຟິ ກັ້ນ ເຍີຍ ຕສຸ໌ຍ ເຖສົາ ແປະ ຝີງ ທສະ-ໂປ່ວ ໂຕສ໋ວ ຕ່ອງ ເຍີຍ ຕສຸ໌ຍ .
58009008	ຮນັ້ງ ໜ່າຍ , ສີງ ລີ່ງ ຕສ່ຽວ ປຸນ ທສີງ ຕະຟ່ານ ກະເຫຍ່ຍ ເຍີຍ ດົ໊ບ-ລິ່ວ ຖສໍ່ ຢຽມ ນໍ , ເປັຍ ກະຍົ໌ວ ເກົ້າ ທສີງ-ເດສ່ງ ເຈ໋ຍ ວົ້ວ ຖຈົງ ເຍີຍ ເຈົ໊າ ຖສໍ່ ໄມ້ ແກ້ງ ຄອຍ .
58009009	ນ້າຍ ຢຽດ ຕສູ໊ງ ໂຕສ໋ວ ຈັ໋ງ-ໂຫ່ ເປີ໊ຍ ອີ້ ຈ໋າ ເຍີຍ ສີ່ , ເຫວີ່ຍ ຕສຸ ມ່ຽນ ຝົ່ງ ຫໍ່ ເຍີຍ ຕສີ້ງ ເຫຍີ່ຍ ເຖສົາ ເຕສ່ຍ ເຍີຍ ກະນ້າຍ ໄມ້ ໄຮ່ ປຸນ ຝົ່ງ ຫໍ່ ເຍີຍ ມ່ຽນ ເຍີຍ ໂຮຍ້ວ ຕຸ້ນ ຢຸ້ນ .
58009010	ນ້າຍ ເຕີ໋ຍ ເລີ໌ຍ ເຊ ຫຍັ່ນ ຮົບ ເຍີຍ ເລີ໌ຍ ເຖສົາ ເຕສ໋ຍ ຫຍູ່ງ ດສ໋າວ ຫວຸຍ ເຍີຍ ເລີ໌ຍ ຮນັ້ງ . ນ້າຍ ເຕີ໋ຍ ເລີ໌ຍ ຂູງ ເຖງ ຊິນ ກະເຫຍ່ຍ ແໝງ , ປຸນ ມ່ຽນ ຫລົ່ງ ຈ໊ຽນ ດ່າງ ເຖົາ ຕສຢັ້ງ ໂຫ່ ທິນ-ຮູ່ງ ກ໊ອຍ ຢຽດ ຕສູ໊ງ ເປ໋ນ ຊຢັງ ເດສ່ງ .
58009011	ມປ່າ ອີ້ ຕສັ່ນ ກີ​ຕູ່ ຕສູ໊ງ ເຖົາ ຕ້າຍ , ໂຕສ໋ວ ອີ້ ຕສັ່ນ ຕ້າຍ ເຖົາ ເຍີຍ ຄູ້ ສີ່ ເຍີຍ ຕົ້ມ ໄຊ ມ່ຽນ . ນິ່ນ ເປັຍ ວົ້ວ ນອມ ຕສັ່ງ ທິນ-ຮູ່ງ ເຍີຍ ດົ໊ບ-ລິ່ວ ເຊ ເກົ້າ ໂຮລ , ເກົ້າ ຕຸ້ນ ຢຸ້ນ . ເຊ ໄມ້ ເຕສີ໌ຍ ປ້າມ ມ່ຽນ ໂຕສ໋ວ ເຍີຍ ດົ໊ບ-ລິ່ວ , ຢ່າ ໄມ້ ເຕສີ໌ຍ ເຖສົາ ທິນ-ຮູ່ງ ເຕສີ໋ຍ ຕ້າຍ ນ້າຍ ນອມ ປ້າມ ເກນ ມ່າຍ ປ່ວນ .
58009012	ກີ​ຕູ່ ເປັຍ ດົ໊ບ-ລິ່ວ ວົ້ວ ຕສັ່ນ , ນິ່ນ ເປັຍ ເຖົາ ເກົ້າ ທສີງ-ເດສ່ງ ເຈ໋ຍ ວົ້ວ ຖຈົງ , ເປັຍ ດຸ ດສຸ່ນ ເຊ ຕ໋ອງ ຢຽດ ລິ໌ວ . ນິ່ນ ໄມ້ ຕໍ້ ຢູ້ງ ດສຢ໊າມ ເຖສົາ ງົ່ງ ໂກ໊ວ ດສຢ໊າມ ເປັຍ . ນິ່ນ ຫລົ່ງ ນິ່ນ ກັ້ນ ເຍີຍ ດສຢ໊າມ ຕສ່ຽວ ຕສົວະ ບົວ ເຫວີ່ຍ ຢຽດ ລິ໌ວ .
58009013	ໄຊ ມ່ຽນ ອ໋ອຍ ຕສຸ ຫລົ່ງ ຢູ້ງ ດສຢ໊າມ ເຖສົາ ງົ່ງ ໂກ໊ວ ດສຢ໊າມ ຟຸ ຢ່າ ຫລົ່ງ ງົ່ງ ເຕສີ່ຍ ປົ໊ວ ທຈຸຍ ເຍີຍ ຊ້າຍ ຫຮຢາມ ມ່າຍ ຫວຸຍ ເຍີຍ ມ່ຽນ , ສາ ນິ່ນ ບົວ ທສີງ-ເດສ່ງ ຕ້າຍ , ໄມ້ ມ່າຍ ຫວຸຍ .
58009014	ວົ້ວ ຫຍູ່ງ , ກີ​ຕູ່ ເຍີຍ ດສຢ໊າມ ເກົ້າ ເຮ້ນ ດົ່ງ ຫາຍ ທສ້ຳ ! ກີ​ຕູ່ ເຂົາ ຢຽດ ລິ໌ວ ຕສຢັ້ງ ເຍີຍ ສີງ ລີ່ງ ເຕສ໊າະ ນິ່ນ ກັ້ນ ເຫວີ່ຍ ໂຕສ໋ວ ໄມ້ ມ່າຍ ຕ໋ອງ ເອກ້ມ ເຍີຍ ກະນ້າຍ ເຕສ່ຍ ປຸນ ທິນ-ຮູ່ງ . ນິ່ນ ດສ໋າວ ເດສ່ງ ບົວ ເຍີຍ ໂຮຍ້ວ , ປຸນ ບົວ ໄມ້ ໂຕສ໋ວ ໄມ້ ລ່ຳ ຫລົ່ງ ເຍີຍ ສີ່ , ປຸນ ບົວ ຟູ-ສູ ຕສຢັ້ງ ຈ໊ຽນ ເຍີຍ ທິນ-ຮູ່ງ .
58009015	ເຫວີ່ຍ ນ້າຍ ກີ​ຕູ່ ໂຕສ໋ວ ຊຢັງ-ແຫງ່ງ ຫວ່າ ເຍີຍ ບຸດົ໋ງ ມ່ຽນ , ເຫວີ່ຍ ປຸນ ທິນ-ຮູ່ງ ເຫ່ວ ຕ້າຍ ເຍີຍ ມ່ຽນ ຕຸ໊ ສ່ຽວ ນິ່ນ ແລ໌ງ ປຸນ ຢຽດ ລິ໌ວ ເຍີຍ ຟຸ . ເຫວີ່ຍ ຕສຸ ກີ​ຕູ່ ໄຕ່ , ຕສ່ຽວ ປູ໋ງ ອກອຍ ມ່ຽນ ເລີ່ຍ ດຸ໊ດ ຢຽມ ຕ້າວ ດສຸ່ນ ແລ໌ງ ເຍີຍ ແຫງ່ງ ຫວ່າ ກະເດ໊ຍ ປ໌າມ ເຍີຍ ຕສຸ໌ຍ .
58009016	ເຊ ກ໊ອງ ມ່າຍ ພ້າຍ ຈາ-ຕີ້ງ ເຍີຍ ຕານ ນໍ , ອ໋ອຍ ຕສຸ ປຸນ ທສີງ ຫລຽບ ຕານ ວົ້ວ ເຕົ້າ ເກວີຍ ເສີຍ ໝີ່ ອ໊ະ .
58009017	ເຊ ກ໊ອງ ຫລຽບ ຕານ ວົ້ວ ເຕົ້າ ຖສໍ່ ຕສຢັ້ງ ຈ໊ຽນ ນໍ , ພ້າຍ ຈາ-ຕີ້ງ ເຍີຍ ຕານ ໄມ້ ແກ້ງ ໄຮ່ ຫລົ່ງ . ເຖົາ ນິ່ນ ເກວີຍ ເສີຍ ມີ່ງ ຖສີງ ຕ້າຍ ໄຮ່ ຫລົ່ງ .
58009018	ເຫວີ່ຍ ນ້າຍ , ຕ້າວ ດສຸ່ນ ແລ໌ງ ເຍີຍ ແຫງ່ງ ຫວ່າ ອ໋ອຍ ຕສຸ ຫລົ່ງ ດສຢ໊າມ ຫລຽບ ຖສີງ ຕ້າຍ ໄຮ່ ຫລົ່ງ .
58009019	ໂລ໌-ຮນອຍ ໂມ​ເຊ ຕສຸ້ນ ເລີ໌ຍ-ຫລັດ ເຍີຍ ຕິ້ວໆ ເລີ໌ຍ ປຸນ ຕສວັ໋ງ ມ່ຽນ ໝວັງ ລິ໌ວ , ອກະຮ້າ ນິ່ນ ຫລົ່ງ ງົ່ງ ຕອນ ເຍີຍ ດສຢ໊າມ , ຢູ້ງ ເຍີຍ ດສຢ໊າມ ເຖສົາ ວວມ , ຫຸ​ໂສບ ເມ້ຍ , ປະກີ ຢູ້ງ ເປຢີຍ ຊິ , ຟຸ ວົ້ວ ອຈຸ່ນ ໂຊວ ຢ່າ ຟຸ ຕສວັ໋ງ ມ່ຽນ .
58009020	ໂມ​ເຊ ກ໊ອງ , “ ນ້າຍ ເຕີ໋ຍ ດສຢ໊າມ ເຊ ເຫວີ່ຍ ຫລຽບ ເຈ໌ຍ ແຫງ່ງ ຫວ່າ , ຕົ້ງ ທິນ-ຮູ່ງ ເຫ່ວ ເມີ່ຍ ບົວ ເອີຍ ຈ໊ຽນ ໂຕສ໋ວ ວົ້ວ ເຕີ໋ຍ ຫວ່າ . ”
58009021	ໂມ​ເຊ ຢ່າ ຟີ່ ຮນັ້ງ ເຍີຍ ຫລົ່ງ ດສຢ໊າມ ຟຸ ວົ້ວ ນອມ ຕສັ່ງ ທິນ-ຮູ່ງ ເຍີຍ ຕິ່ນ ເຖສົາ ຫລົ່ງ ຕສັ່ງ ຕສ໊ຽວ ເຍີຍ ຢຽດ ຕສູ໊ງ ຈາ-ຕ໋ອງ .
58009022	ຕສິ໋ວ ເລີ໌ຍ-ຫລັດ ນໍ , ອ໊າ ລ່ຳ ເຕີ໋ຍ ຫຍູ່ງໆ ອ໋ອຍ ຕສຸ ຫລົ່ງ ດສຢ໊າມ ຖສີງ ຕ້າຍ ໄຮ່ ສາ ຕຸ໊ ທສີງ-ເດສ່ງ . ໄມ້ ມ່າຍ ດສຢ໊າມ ຫລ່ຽວ ທສວດ ນໍ , ທິນ-ຮູ່ງ ຢ່າ ໄມ້ ໄຮ່ ກວັ່ງ ມ່ຽນ ເຍີຍ ຕສຸ໌ຍ .
58009023	ນ້າຍ ເຕີ໋ຍ ກະນ້າຍ ຂູງ ໂຕສ໋ວ ຢຽມ ທິນ-ຕ້ອງ ວົ້ວ ເຕີ໋ຍ ເຍີຍ ຫຍູ່ງ ເຕສີ໊ຍ ຮນັ້ງ , ຢ່າ ອ໋ອຍ ຕສຸ ຮນັ້ງ ນ້າຍ ນໍ ສາ ທສີງ-ເດສ່ງ ຕ້າຍ . ມປ່າ ຢຽມ ທິນ-ຕ້ອງ ຕສຽນ ເຍີຍ ກະນ້າຍ ອ໋ອຍ ຕສຸ ມ່າຍ ເຕສ່ຍ ເຍີຍ ກະນ້າຍ ເກົ້າ ຫລົງ ຖສີງ ໄຮ່ ສາ ຕຸ໊ ທສີງ-ເດສ່ງ .
58009024	ກີ​ຕູ່ ໄມ້ ເຕສີ໌ຍ ເປັຍ ປ້າມ ມ່ຽນ ໂຕສ໋ວ ເຍີຍ ສີງ ຕິ່ນ . ນ້າຍ ເຊ ໂຕສ໋ວ ຕສຽນ ວົ້ວ ນອມ ເຍີຍ ຫຍູ່ງ ເຕສີ໊ຍ ຮນັ້ງ . ກີ​ຕູ່ ເປັຍ ເຍີຍ ເຊ ທິນ-ຕ້ອງ , ອີ້ ຕສັ່ນ ເຫວີ່ຍ ບົວ ຢຽມ ທິນ-ຮູ່ງ ເຍີຍ ດສະຮມຽນ .
58009025	ຕົ້ມ ໄຊ ມ່ຽນ ໂມ໌ວ ຫຮຍັງ ໄມ້ ເຕສີ໌ຍ ຕໍ້ ນິ່ນ ກັ້ນ ເຍີຍ ດສຢ໊າມ , ນິ່ນ ຕໍ້ ແຊງ-ຄູ້ ດສຢ໊າມ ເປັຍ ເກົ້າ ທສີງ-ເດສ່ງ ເຈ໋ຍ ວົ້ວ ຖຈົງ . ມປ່າ ກີ​ຕູ່ ໄມ້ ຕສຸ ຕສັ່ນໆ ຫລົ່ງ ກັ້ນ ເຕສ່ຍ ປຸນ ທິນ-ຮູ່ງ .
58009026	ເຊ ກ໊ອງ ຮນັ້ງ ນ້າຍ ນໍ ໂຕສ໋ວ , ຢຽມ ເຕສີ໋ຍ ລູ່ງ ເຕສີ໋ຍ ເດົາ ເຖົາ ອີ້ ຕສັ່ນ , ກີ​ຕູ່ ອ໋ອຍ ຕສຸ ສ່ຽວ ໂຄ້ວ ເຕສ໋ຍ ! ເຕສ໋ຍ ດສຸ່ນ ອ໊ະ . ມປ່າ ອີ້ ຕສັ່ນ ກິ໊ດໆ ລູ່ງ ເດ໊ຍ ອ໊າ ລ່ຳ ເຖົາ ເຊດ ເມວີ໌ຍ ເຍີຍ ຮນອຍ-ເຫຍັຍ , ກີ​ຕູ່ ຕ້າຍ ຢຽດ ດສຸ່ນ ຕ໋ອງ ຢຽດ ລິ໌ວ , ເຫວີ່ຍ ຫລົ່ງ ນິ່ນ ກັ້ນ ໂຕສ໋ວ ເຕສ່ຍ ເຍີຍ ກະນ້າຍ ໝຽດ ເດສ່ງ ຕສຸ໌ຍ .
58009027	ເຕົ້າໆ ມ່ຽນ ຕສູ໊ງ ມ່າຍ ດສຸ່ນ ໄຕ່ , ອກະຮ້າ ຕສຸ ທິນ-ຮູ່ງ ຊ້ຽມ ຕສຸ໌ຍ .
58009028	ຟີ່ ຮນັ້ງ ເຍີຍ , ກີ​ຕູ່ ຕສຸ ເຕສ່ຍ ຢຽດ ດສຸ່ນ ຮນັ້ງ ເຫວີ່ຍ ເຖີຍ ມ່ຽນ ມ່ານ ເຍີຍ ຕສຸ໌ຍ . ນິ່ນ ແອ໋ງ ອ໋ອຍ ຕ້າຍ ຕະເຫຍີ່ຍ ດສຸ່ນ , ໄມ້ ເຕສີ໌ຍ ເຫວີ່ຍ ເຖງ ມ່ຽນ ເຖີຍ ຕສຸ໌ຍ . ນິ່ນ ຕ້າຍ ເຫວີ່ຍ ໂອຈ໋ວ ກີງ ໂຮຍ້ວ ຕສົ໊ວ ນິ່ນ ວົ້ວ ເຕີ໋ຍ ມ່ຽນ .
58010001	ເລີ໌ຍ-ຫລັດ ເຊ ໄມ້ ເຕສີ໌ຍ ອກະຮ້າ ອ໋ອຍ ຕ້າຍ ວົ້ວ ເຕີ໋ຍ ຕສຽນ ສີ່ . ເລີ໌ຍ-ຫລັດ ຂູງ ໂຕສ໋ວ ວົ້ວ ເຕີ໋ຍ ຫລົງ ເຍີຍ ສີ່ ເຍີຍ ຫຍູ່ງ ເຕສີ໊ຍ ເຖສົາ ຕົ້ງ ລິ່ນ ຮນັ້ງ . ເຫວີ່ຍ ນ້າຍ ມ່ຽນ ຫຮຍັງໆ ຕສັ່ນໆ ຕົ້ງ ວົ້ວ ຫຍູ່ງ ກະນ້າຍ ຕໍ້ ມີ່ງ ເຕສ່ຍ , ມປ່າ ນ້າຍ ເຕີ໋ຍ ເຕສ່ຍ ເຍີຍ ກະນ້າຍ ໄມ້ ໄຮ່ ປຸນ ຕ້າຍ ລໍ໌ ທິນ-ຮູ່ງ ວົ້ວ ເຕີ໋ຍ ຕຸ້ນ ຢຸ້ນ .
58010002	ເຊ ກ໊ອງ ໄຮ່ ປຸນ ນິ່ນ ບົວ ຢຽດ ລິ໌ວ ທສີງ-ເດສ່ງ ນິ່ນ ບົວ ຕສ່ຽວ ໄຮ໌ ໄມ້ ມ່າຍ ຕສຸ໌ຍ , ໄມ້ ຕສຸ ແອ໋ງ ຕໍ້ ກະນ້າຍ ມີ່ງ ເຕສ່ຍ ປຸນ ທິນ-ຮູ່ງ ອ໊ະ .
58010003	ມປ່າ ມ່ຽນ ເຕສ່ຍ ເຍີຍ ກະນ້າຍ ເຖງ ນິ່ນ ບົວ ຫຮຍັງໆ ຈັ໋ງ ຕສຸ ກັ້ນ ເຍີຍ ຕສຸ໌ຍ ,
58010004	ເຫວີ່ຍ ຕສຸ ງົ່ງ ໂກ໊ວ ດສຢ໊າມ ເຖສົາ ຢູ້ງ ເຍີຍ ດສຢ໊າມ ຕສູ໊ງ ໄມ້ ໄຮ່ ດສ໋າວ ໄມ້ ດຸ໊ດ ຕສຸ໌ຍ .
58010005	ເຫວີ່ຍ ນ້າຍ , ກີ​ຕູ່ ເປັຍ ປ້າມ ເກນ ວົ້ວ ຕສັ່ນ ນິ່ນ ກ໊ອງ ບົ໋ວ ທິນ-ຮູ່ງ , “ ເມີ່ຍ ໄມ້ ອ໋ອຍ ມ່ຽນ ຫລົ່ງ ແຊງ-ຄູ້ ເຕສ່ຍ ໄຟ ຝົ່ງ ຫໍ່ ຕສີ້ງ ເຫຍີ່ຍ , ມປ່າ ເມີ່ຍ ຫລິ່ວ ເລີ໌ຍ ຕສຢັ໋ງ ຊິນ ເຫວີ່ຍ ເຢຍ ,
58010006	ເມີ່ຍ ໄມ້ ຫອບ ໂຮຍ້ວ ຕສຢັ້ງ ເຕົ້າ ປົ໊ວ ເຕສ່ຍ ເຍີຍ ແຊງ-ຄູ້ , ຢ່າ ໄມ້ ຫອບ ໂຮຍ້ວ ເຕສ່ຍ ຟິ ຕສຸ໌ຍ ເຍີຍ ກະນ້າຍ .
58010007	ເຢຍ ຕສ່ຽວ ກ໊ອງ , ‘ ໂອ ທິນ-ຮູ່ງ ອ່າ , ເຢຍ ຢຽມ ນ້າຍ , ເຢຍ ຕ້າຍ ເຫວີ່ຍ ເອີຍ ຈ໊ຽນ ເມີ່ຍ ເຍີຍ ຕສະເອີ໋ຍ ໂຕສ໋ວ , ຮນັ້ງ ວົ້ວ ອຈຸ່ນ ເລີ໌ຍ-ຫລັດ ໂຊວ ເຟ້ຍ ຈ໊ຽນ ກ໊ອງ ເຖົາ ເຢຍ . ’ ”
58010008	ຕ້າວ ຕັ້ງ ກີ​ຕູ່ ກ໊ອງ , “ ມ່ຽນ ຫລົ່ງ ແຊງ-ຄູ້ ເຕສ່ຍ ຢ່າ ຝົ່ງ ຫໍ່ ກະນ້າຍ , ໄຟ ຕໍ້ ແຊງ-ຄູ້ ຕສຢັ້ງ ເຕົ້າ ປົ໊ວ ເຕສ່ຍ , ໄຟ ຫລົ່ງ ແຊງ-ຄູ້ ເຕສ່ຍ ເຫວີ່ຍ ຟິ ຕສຸ໌ຍ ເມີ່ຍ ໄມ້ ອ໋ອຍ , ຢ່າ ໄມ້ ອະເຮນີ້ຍ ” ( ນ້າຍ ເຕີ໋ຍ ເຊ ຕສິ໋ວ ເລີ໌ຍ-ຫລັດ ຝົ່ງ ຫໍ່ ເຕສ່ຍ ເຍີຍ . )
58010009	ອກະຮ້າ ນິ່ນ ແອ໋ງ ກ໊ອງ , “ ໂອ ທິນ-ຮູ່ງ ອ່າ , ເຢຍ ຢຽມ ນ້າຍ . ເຢຍ ຕ້າຍ ເຫວີ່ຍ ເອີຍ ຈ໊ຽນ ເມີ່ຍ ເຍີຍ ຕສະເອີ໋ຍ ໂຕສ໋ວ . ” ທິນ-ຮູ່ງ ຕສ່ຽວ ປຸນ ໂລ໌-ຕສະເອີ໋ຍ ເຈ໋ຍ ເດສ່ງ , ແອ໋ງ ຫລົ່ງ ກີ​ຕູ່ ຫລຽບ ເຈ໌ຍ ຊຢັງ ເຍີຍ ຕ້າຍ .
58010010	ເຫວີ່ຍ ຕສຸ ເຢ​ຊູ ກີ​ຕູ່ ເອີຍ ທິນ ຮູ່ງ ເຍີຍ ຕສະເອີ໋ຍ ໂຕສ໋ວ , ຫລົ່ງ ນິ່ນ ກັ້ນ ເຍີຍ ຊິນ ໂຕສ໋ວ ເຕສ່ຍ ເຍີຍ ກະນ້າຍ , ເຕສ່ຍ ຢຽດ ດສຸ່ນ ຕ໋ອງ ຢຽດ ລິ໌ວ , ຕສ່ຽວ ປຸນ ບົວ ທສີງ-ເດສ່ງ ຕ້າຍ .
58010011	ເຕົ້າໆ ໄຊ ມ່ຽນ ຮນອຍໆ ໂຕສ໋ວ ນິ່ນ ໄຊ ມ່ຽນ ເຍີຍ ກົງ , ດສຸ່ນໆ ຕົ້ງ ວົ້ວ ຫຍູ່ງ ກະນ້າຍ ເຕສ່ຍ . ວົ້ວ ເຕີ໋ຍ ກະນ້າຍ ຢຽດ ລິ໌ວ ຢ່າ ໄມ້ ໄຮ່ ດສ໋າວ ໄມ້ ດຸ໊ດ ຕສຸ໌ຍ .
58010012	ມປ່າ ກີ​ຕູ່ ເຫວີ່ຍ ຕສຸ໌ຍ ເຊ້ຍ ນິ່ນ ກັ້ນ ໂຕສ໋ວ ເຕສ່ຍ ເຍີຍ ກະນ້າຍ , ເຕສ່ຍ ຢຽດ ດສຸ່ນ ຕ໋ອງ ຢຽດ ລິ໌ວ ອ໊ະ . ອກະຮ້າ ນິ່ນ ເຕສວີ໌ຍ ຈ໊ຽນ ທິນ-ຮູ່ງ ເຍີຍ ບຢ່າວ ແໝງ .
58010013	ຢຽມ ໜ່າຍ ຕ້າຍ , ກີ​ຕູ່ ຕສົ໊ວ ຈ໊ຽນ ນິ່ນ ເຍີຍ ວິນ-ວັ້ງ ຕສຸ ຢຽມ ນິ່ນ ເຍີຍ ເຕສົ໋າ-ເດ໊ຍ ໂຕສ໋ວ ຫລອງ ເຕສົ໋າ ເຍີຍ ຕ໋ອງ .
58010014	ເຫວີ່ຍ ຕສຸ ກີ​ຕູ່ ຫລົ່ງ ນິ່ນ ກັ້ນ ເຕສ່ຍ ຢຽດ ດສຸ່ນ , ນິ່ນ ຕສ່ຽວ ປຸນ ດສ໋າວ ທສີງ-ເດສ່ງ ຕ້າຍ ເຍີຍ ມ່ຽນ ຢຽດ ລິ໌ວ ຕຸ້ນ ຢຸ້ນ .
58010015	ສີງ ລີ່ງ ຢ່າ ໂຕສ໋ວ ຕສອງ-ເຕສ໋ງ ກ໊ອງ ນ້າຍ ເຕີ໋ຍ ສີ່ . ຕ້າວ ຕັ້ງ ນິ່ນ ກ໊ອງ ,
58010016	“ ຕສ໊ຽວ ກ໊ອງ , ຫຍຸດ ເຕສີ໊ຍ ອ໋ອຍ ເຖົາ , ເຢຍ ອ໋ອຍ ເຖສົາ ນິ່ນ ບົວ ຫລຽບ ເຈ໌ຍ ແຫງ່ງ ຫວ່າ . ເຢຍ ອ໋ອຍ ເຕສ໊າະ ເຢຍ ເຍີຍ ເລີ໌ຍ-ຫລັດ ຟັບ ຈ໊ຽນ ນິ່ນ ບົວ ເຍີຍ ບະດສິວ-ກອນ , ຢ່າ ເຟ້ຍ ຈ໊ຽນ ນິ່ນ ບົວ ເຍີຍ ໂຮຍ້ວ ກະຍົ໌ວ . ” “ ຢຽມ ນ້າຍ ມີ່ງ ເຢຍ ໄມ້ ຈັ໋ງ ນິ່ນ ບົວ ເຍີຍ ຕສຸ໌ຍ , ເຖສົາ ນິ່ນ ບົວ ໂຕສ໋ວ ເຍີຍ ຫວ່າຍ ສີ່ . ”
58010017	ອກະຮ້າ ນິ່ນ ແອ໋ງ ກ໊ອງ , “ ຢຽມ ນ້າຍ ມີ່ງ ເຢຍ ໄມ້ ຈັ໋ງ ນິ່ນ ບົວ ເຍີຍ ຕສຸ໌ຍ , ເຖສົາ ນິ່ນ ບົວ ໂຕສ໋ວ ເຍີຍ ຫວ່າຍ ສີ່ . ”
58010018	ຮນັ້ງ ໜ່າຍ ຕຸ໊ ນ້າຍ ເຕີ໋ຍ ຕສຸ໌ຍ ກວັ່ງ ລິ໌ວ , ຕສ່ຽວ ໄມ້ ຕສຸ ແອ໋ງ ຫລົ່ງ ກະນ້າຍ ເຕສ່ຍ ເຫວີ່ຍ ຟິ ຕສຸ໌ຍ .
58010019	ຕສວັ໋ງ ກໍ໋-ໂຢ໌ວ ອ່າ , ຮນັ້ງ ໜ່າຍ ບົວ ເຫວີ່ຍ ເຢ​ຊູ ເຍີຍ ດສຢ໊າມ ໄຮ່ ປູ໋ງ ຫລ່າງ ເຍີຍ ເປັຍ ເກົ້າ ທສີງ-ເດສ່ງ ເຈ໋ຍ ວົ້ວ ຖຈົງ .
58010020	ເຢ​ຊູ ເຫວີ່ຍ ບົວ ຄອຍ ຊຢັງ-ເຈົ໊າ , ຕົ້ງ ຕສຢັ້ງ ຈ໊ຽນ ເຍີຍ ເຈົ໊າ , ເຫວີ່ຍ ຕສຸ ນິ່ນ ຄອຍ ທົງ ແບະ ແກ້ງ ເດຍ ປຸນ ບົວ ກັນ ໜ່າຍ ມີ່ງ . ນ້າຍ ແບະ ແກ້ງ ເດຍ ເຊ ນິ່ນ ກັ້ນ ເຍີຍ ຊິນ .
58010021	ບົວ ມ່າຍ ເຕົ້າ ຕົ້ມ ໄຊ ມ່ຽນ ກຸ໊ນ ທິນ-ຮູ່ງ ເຍີຍ ເປຢົ໊າ ຕສົງ ມ່ຽນ .
58010022	ອ໋ອຍ ຕສຸ ຫລົ່ງ ຕສຽບ ຕສົ໊ວະ ເຍີຍ ໂຮຍ້ວ , ສຽນ ວ້ວນ , ບົວ ເຍີຍ ໂຮຍ້ວ ຢ່າ ດສ໋າວ ທສີງ-ເດສ່ງ , ໄມ້ ມ່າຍ ຕ໋ອງ ເອກ້ມ ເຍີຍ ລ່າງ ຟິມ , ບົວ ເຍີຍ ຊິນ ຢ່າ ຫລົ່ງ ທສີງ-ເດສ່ງ ເຍີຍ ວວມ ດສ໋າວ ລິ໌ວ , ຕ້າຍ ນິດ ຟັດ ທິນ-ຮູ່ງ .
58010023	ບົວ ອ໋ອຍ ຕສຸ ສຽນ ວ້ວນ ບົວ ຫຍ່ຽມ ມ່າຍ ລ່ຳ ຮນ້ຳ ອ໋ອຍ ຕຸ໊ ເຍີຍ , ເຫວີ່ຍ ຕສຸ ແລ໌ງ ຫວ່າ ວົ້ວ ເຕົ້າ ເຊ ເຂົາ ຕຸ໊ ວ້ວນ ເຍີຍ .
58010024	ບົວ ຢ່າ ອ໋ອຍ ຕສຸ ຮນ້ຳ ໝັ່ງ ກ໋າ , ຮນັ້ງ ຫາຍ ນໍ ໄຮ່ ເຖງ ລ່ານ ຢຽດ ເຕສີຍ ຮນ້ຳ ລ່ານ , ຢຽດ ເຕສີຍ ໂຕສ໋ວ ຄູ້ ສີ່ .
58010025	ອ໋ອຍ ຕສຸ ກັ໊ບ ຕສຸ໊ນ ໂຕສ໋ວ ເລີ໌ຍ-ປ໋າຍ , ໄມ້ ຕູ໋ງ ກວັ່ງ ຮນັ້ງ ມ່າຍ ເຕີ໋ຍ ມ່ຽນ ກວັ່ງ ເກວ໋ນ ນໍ . ຕ໋າວ ດສ໋ວນ ລ່ານ ອ໋ອຍ ຕສຸ ຢຽດ ເຕສີຍ ຂວິນ ລ່ານ ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ຕສ໊ຽວ ຊ້ຽມ ຕສຸ໌ຍ ເຍີຍ ຮນອຍ ເຖົາ ຟັດ ອ໊ະ .
58010026	ເຊ ກ໊ອງ ບົວ ຮິ້ວ ລິ໌ວ ຕສຽນ ເລີ໌ຍ ມປ່າ ຕຸ໊-ເອີ໋ຍ ຕສັ່ນໆ ປ໌າມ ຕສຸ໌ຍ , ໄມ້ ມ່າຍ ຫາຍ ຫຍູ່ງ ເຕສ່ຍ ເຍີຍ ກະນ້າຍ ໄຮ່ ຟິ ຕຸ໊ ຕສຸ໌ຍ ອ໊ະ .
58010027	ຂູງ ກ້ຳ ເດສ໋ຍ ຈ໊ຽນ ຕສົ໊ວ ຕສຸ ຊ້ຽມ ຕສຸ໌ຍ ຢ່າ ຕສຸ ຫຮຢາງ ໄຫ່ ເຍີຍ ໂຕ໌ວ , ຕົ້ງ ຫລົ່ງ ປົ໊ວ ທິນ-ຮູ່ງ ເຍີຍ ວິນ-ຈາ ວົ້ວ ຫຍູ່ງ ໂຕ໌ວ .
58010028	ຫາຍ ເຕົ້າ ປ໌າມ ໂມ​ເຊ ເຍີຍ ເລີ໌ຍ , ຢ່າ ມ່າຍ ອີ ປົວ ລ່ານ ມ່ຽນ ໂຕສ໋ວ ຕສອງ-ເຕສ໋ງ ນໍ , ວົ້ວ ເຕົ້າ ຕສູ໊ງ ຕສຸ ໄຕ່ ຢ່າ ໄມ້ ມ່າຍ ຫາຍ ເຕົ້າ ຄໍ້-ລ່ຽນ .
58010029	ວົ້ວ ຫຍູ່ງ , ຮນ້ຳ ໝັ່ງ ກ໋າ , ຫາຍ ເຕົ້າ ທສ້າຍ ຈ໊ຽນ ທິນ-ຮູ່ງ ເຍີຍ ຕອນ , ວົ້ວ ເຕົ້າ ຕສ່ຽວ ໝັ່ງ ເຜຍ ຫລົ່ງ ຫລຽບ ແຫງ່ງ ຫວ່າ ເຍີຍ ດສຢ໊າມ , ຕົ້ງ ດສ໋າວ ນິ່ນ ທສີງ-ເດສ່ງ ວົ້ວ ຫຍູ່ງ ດສຢ໊າມ . ນິ່ນ ຢ່າ ກ໊ອງ ໂຕະ ເຖສີຍ ເອນ ເຍີຍ ສີງ ລີ່ງ , ຕສ່ຽວ ຕສີ່ ຕຸ໊ ຕີ່ງ ຕສຸ໌ຍ ດົ່ງ ຫາຍ ເຮນ້ຍ ?
58010030	ບົວ ຮິ້ວ ຕຸ໊ ກ໊ອງ ນ້າຍ ໂຈ໋ວ ຫວ່າ ວົ້ວ ເຕົ້າ . ນິ່ນ ກ໊ອງ , “ ຈ໊າວ ວິນ ເຊ ຢຽມ ເຢຍ . ເຢຍ ຕສະເກ້ງ ຈ໊າວ ອ໊ະ . ” “ ຕສ໊ຽວ ອ໋ອຍ ຊ້ຽມ ນິ່ນ ເຍີຍ ແປະ ຝີງ . ”
58010031	ຮນັ້ງ ໜ່າຍ , ຕສຸ ດ໊ອດ ຢຽມ ຕສຢັ້ງ ຈ໊ຽນ ເຍີຍ ທິນ-ຮູ່ງ ເຍີຍ ປົ໌ວ-ເດ໊ຍ ນໍ , ເຊ ກ້ຳ ເດສ໋ຍ ໄຫ່ ເຍີຍ ສີ່ .
58010032	ອ໋ອຍ ຕສຸ ຈັ໋ງ ຈ໊ຽນ ຕສິ້ນ ດ່າງ ເມີ່ຍ ບົວ ຮນັ້ງ ຫາຍ ນໍ . ເມີ່ຍ ບົວ ໂທສະ ໂຫະ ຕຸ໊ ທິນ-ຮູ່ງ ເຍີຍ ອຈັງ ຕສິ໋ວ ຈ໊ຽນ ເມີ່ຍ ບົວ ວົ້ວ ຕສັ່ນ , ເມີ່ຍ ບົວ ເຕ໊ຍ ຕຸ໊ ທສ້ຳ-ຫຍູ່ງ ໂຄ້ວ ໜ່ານ ມປ່າ ເມີ່ຍ ບົວ ເຕ໊ຍ ຕຸ໊ ຮີ່ງ .
58010033	ມ່າຍ ຕສຢັ້ງ ໂຫ່ ເມີ່ຍ ບົວ ຕອງ ຕສວັ໋ງ ຕສຸ ມ່ຽນ ກ໊ອງ ໂຕະ , ໂຕສ໋ວ ໂຕະ . ມ່າຍ ຕສຢັ້ງ ໂຫ່ ມ່າຍ ເຕີ໋ຍ ຕສຸ ມ່ຽນ ຮນັ້ງ ນ້າຍ ນໍ ໂຕສ໋ວ . ເມີ່ຍ ບົວ ຢ່າ ມີ່ງ ເຖສົາ ນິ່ນ ບົວ ຈວັ່ງ ຈ໊ຽນ ເຕ໊ຍ .
58010034	ເມີ່ຍ ບົວ ຢ່າ ມ່າຍ ໂຮຍ້ວ ຄໍ້-ລ່ຽນ ຕສຸ ຫວວນ ເຍີຍ ມ່ຽນ . ເມີ່ຍ ບົວ ເຍີຍ ກະນ້າຍ ຕສຸ ທສ້າງ ເດສ່ງ , ເມີ່ຍ ບົວ ອະເຮນີ້ຍ ເຕ໊ຍ ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ເມີ່ຍ ບົວ ຖສໍ່ ມ່າຍ ຫຍູ່ງ ເກົ້າ ຫລົງ ເຈ໋ຍ , ຢ່າ ຢຽດ ລິ໌ວ ຢຽມ .
58010035	ຮນັ້ງ ໜ່າຍ , ອ໋ອຍ ຕສຸ ປູ໋ງ ຫລ່າງ ເຍີຍ ສຽນ , ໄມ້ ຕູ໋ງ ກວັ່ງ . ເມີ່ຍ ບົວ ຕສ່ຽວ ຕຸ໊ ຕສິ໊ບ ຕົ້ມ ຕສີ້ງ ເຫຍີ່ຍ .
58010036	ອ໋ອຍ ຕສຸ ຫລົ່ງ ໜ່ອຍ ເຕ໊ຍ ເຫວີ່ຍ ໂຕສ໋ວ ເອີຍ ທິນ-ຮູ່ງ ເຍີຍ ເອີ໋ຍ ຕສ່ຽວ ຕຸ໊ ຕສິ໊ບ ນິ່ນ ແລ໌ງ ປຸນ ເຍີຍ ປ່ວນ .
58010037	ຮນັ້ງ ກີງ-ໂຊວ ກ໊ອງ ນໍ , “ ໄມ້ ເລົ່າ ອ໋ອຍ ຕ້າຍ ວົ້ວ ເຕົ້າ ຕສະເກ້ງ ຕ້າຍ , ນິ່ນ ຕສູ໊ງ ໄມ້ ໄງ່ .
58010038	ຫາຍ ເຕົ້າ ເຖສົາ ເຢຍ ຫອບ ໂຮຍ້ວ , ວົ້ວ ເຕົ້າ ເຫວີ່ຍ ສຽນ ເຢຍ ຕຸ໊ ຕສຢັ້ງ ຈ໊ຽນ . ມປ່າ ເຊ ກ໊ອງ ຫາຍ ເຕົ້າ ຮລວດ ອກາງ , ເຢຍ ຕສ່ຽວ ໄມ້ ອະເຮນີ້ຍ ວົ້ວ ເຕົ້າ ອ໊ະ . ”
58010039	ມປ່າ ບົວ ໄມ້ ເຕສີ໌ຍ ຮລວດ ອກາງ ຕສຸ ໝຽດ ເຍີຍ ມ່ຽນ . ບົວ ສຽນ ທິນ-ຮູ່ງ ຢ່າ ໂຕສ໋ວ ຕຸ໊ ໂອຈ໋ວ ເຍີຍ ມ່ຽນ .
58011001	ສຽນ ຟິມ ເຊ ສຽນ ຕີ່ງ ບົວ ມ່າຍ ລ່ຳ ຮນ້ຳ ອ໋ອຍ ຕຸ໊ ເຍີຍ ຕສະເກ້ງ ອ໋ອຍ ຕຸ໊ , ຢ່າ ສຽນ ຕີ່ງ ບົວ ໝັ່ງ ໄມ້ ປວັດ ເຍີຍ ຕສະເກ້ງ ມ່າຍ .
58011002	ໂລ໌-ຮນອຍ ມ່ຽນ ເຫວີ່ຍ ມ່າຍ ສຽນ ຟິມ ຕຸ໊ ທິນ-ຮູ່ງ ອະເຮນີ້ຍ ນິ່ນ ບົວ .
58011003	ເຫວີ່ຍ ບົວ ມ່າຍ ສຽນ ຟິມ ບົວ ຖສີງ ຕ້າຍ ເມ່ງ ແປະ ທິນ-ຮູ່ງ ຂູງ ກ໊ອງ ທສວດ ຫວ່າ ຮນັ້ງ ຕສ່ຽວ ເຕສີ໋ຍ ທສວດ ໝ່ານ ໝວດ ຕ້າຍ . ຮນັ້ງ ໜ່າຍ , ໝັ່ງ ຕຸ໊ ປວັດ ເຍີຍ ເຊ ຢຽມ ໝັ່ງ ໄມ້ ປວັດ ເຍີຍ ເຕສີ໋ຍ ທສວດ ຕ້າຍ .
58011004	ເຫວີ່ຍ ອາ​ແບນ ມ່າຍ ສຽນ ຟິມ , ນິ່ນ ຫລົ່ງ ເຕສ່ຍ ປຸນ ທິນ-ຮູ່ງ ເຍີຍ ກະນ້າຍ ເກົ້າ ຫລົງ ຄາ​ອິນ ເຍີຍ . ທິນ-ຮູ່ງ ຢ່າ ຕສິ໊ບ ອາ​ແບນ ເຕສ່ຍ ເຍີຍ ກະນ້າຍ ຕສ່ຽວ ປຸນ ທສີງ ອາ​ແບນ ໂຕສ໋ວ ຕຸ໊ ຫອບ ທິນ-ຮູ່ງ ເຍີຍ ໂຮຍ້ວ . ເຫວີ່ຍ ນິ່ນ ມ່າຍ ສຽນ ຟິມ , ໄມ້ ກຸ໊ນ ນິ່ນ ໄຕ່ ໝີ່ ອ໊ະ , ເຊ ຮນັ້ງ ນິ່ນ ຖສໍ່ ກ໊ອງ ຈ໊ຽນ ຫວ່າ ນໍ .
58011005	ເຫວີ່ຍ ເອ​ນົກ ມ່າຍ ສຽນ ຟິມ , ທິນ-ຮູ່ງ ຕສິ໊ບ ນິ່ນ ຝາວ ໝີ່ ອ໊ະ , ນິ່ນ ໄມ້ ຕສຸ ໄຕ່ . ໄມ້ ມ່າຍ ຫາຍ ເຕົ້າ ໄຮ່ ລໍ໌ ຕຸ໊ ປວັດ ນິ່ນ , ເຫວີ່ຍ ຕສຸ ທິນ-ຮູ່ງ ຕສິ໊ບ ນິ່ນ ຝາວ ໝີ່ ອ໊ະ . ກີງ-ໂຊວ ກ໊ອງ , ທິນ-ຮູ່ງ ໄມ້ ແກ້ງ ຕສິ໊ບ ເອ​ນົກ ຝາວ ວົ້ວ ຕສັ່ນ , ເອ​ນົກ ໂຕສ໋ວ ຕຸ໊ ຫອບ ທິນ-ຮູ່ງ ເຍີຍ ໂຮຍ້ວ .
58011006	ເຊ ກ໊ອງ ມ່ຽນ ໄມ້ ມ່າຍ ສຽນ ຟິມ , ໄມ້ ໄຮ່ ໂຕສ໋ວ ປຸນ ທິນ-ຮູ່ງ ອະເຮນີ້ຍ . ເຫວີ່ຍ ຕສຸ ຫາຍ ເຕົ້າ ຕ້າຍ ລໍ໌ ທິນ-ຮູ່ງ ອ໋ອຍ ຕສຸ ສຽນ ຕສະເກ້ງ ມ່າຍ ທິນ-ຮູ່ງ ເຍີຍ , ຢ່າ ສຽນ ທິນ-ຮູ່ງ ເຖສີຍ ຕສີ້ງ ເຫຍີ່ຍ ປຸນ ຫລົ່ງ ໂຮຍ້ວ ລໍ໌ ນິ່ນ ວົ້ວ ເຕີ໋ຍ ມ່ຽນ .
58011007	ເຫວີ່ຍ ໂນ​ຢາ ມ່າຍ ສຽນ ຟິມ , ທິນ-ຮູ່ງ ຖສີງ ບົ໋ວ ນິ່ນ ບູ້ງ ອກະຮ້າ ຮີ້ງ ໄມ້ ແກ້ງ ປວັດ ເຍີຍ ສີ່ . ໂນ​ຢາ ທ່າຍ ທິນ-ຮູ່ງ ຕສ່ຽວ ເອີຍ ຈ໊ຽນ ທິນ-ຮູ່ງ ບົ໋ວ ເຍີຍ ຫວ່າ ໂຕສ໋ວ . ນິ່ນ ກັ໊ບ ໂຜວ ດສັ໊ງ ຕ້າຍ ເຫວີ່ຍ ໂອຈ໋ວ ນິ່ນ ເຍີຍ ຮມວັ້ງ ຕ່ອຍ . ຮນັ້ງ ໜ່າຍ , ເຫວີ່ຍ ໂນ​ຢາ ມ່າຍ ສຽນ ຟິມ , ນິ່ນ ຕີ່ງ ປ້າມ ເກນ ເຍີຍ ຕສຸ໌ຍ , ຢ່າ ຕຸ໊ ສ່ຽວ ເຖສົາ ທິນ-ຮູ່ງ ຫອບ ໂຮຍ້ວ ເຍີຍ ມ່ຽນ ຕຸ໊ ເຍີຍ ປ່ວນ .
58011008	ເຫວີ່ຍ ອັບ​ລາ​ຮຳ ມ່າຍ ສຽນ ຟິມ , ທິນ-ຮູ່ງ ເຫ່ວ ນິ່ນ ທສວດ ມີ່ງ ເຖົາ ແລ໌ງ ເຖສີຍ ປຸນ ນິ່ນ ດສິບ ເຍີຍ ເຕີ່ຍ-ປູງ , ນິ່ນ ໝວັງ ທິນ-ຮູ່ງ ເຍີຍ ຫວ່າ . ນິ່ນ ທສວດ ມີ່ງ , ຕສູ໊ງ ໄມ້ ຮິ້ວ ຕຸ໊ ນິ່ນ ມີ່ງ ຫາຍ .
58011009	ເຫວີ່ຍ ອັບ​ລາ​ຮຳ ມ່າຍ ສຽນ ຟິມ , ນິ່ນ ຕສ່ຽວ ຢຽມ ທິນ-ຮູ່ງ ແລ໌ງ ປຸນ ວົ້ວ ນອມ ເຕີ່ຍ-ປູງ ຮນັ້ງ ໂຕສ໋ວ ແຄະ ມ່ຽນ ຢຽມ ກັ້ນ ຝີງ ມ່ຽນ ເຍີຍ ເຕີ່ຍ-ປູງ ນໍ . ນິ່ນ ຢຽມ ດົ໊ບ-ລິ່ວ ຮນັ້ງ ອີ​ສັກ ເຖສົາ ຢາ​ໂຄບ , ຕົ້ງ ເຖສົາ ນິ່ນ ສ່ຽວ ທິນ-ຮູ່ງ ແລ໌ງ ເຍີຍ ຫວ່າ ວົ້ວ ເຕີ໋ຍ .
58011010	ອັບ​ລາ​ຮຳ ຕສົ໊ວ ຈ໊ຽນ ມ່າຍ ກອນ-ໂດ໊ະ ວົ້ວ ນອມ ຕສີ້ງ , ຕົ້ງ ທິນ-ຮູ່ງ ກັ້ນ ຕ໊າ ຕສະເອີ໋ຍ ເຖສີຍ ຢ່າ ໂຕສ໋ວ ຕສັ່ງ ມ່ຽນ ເຖສີຍ ເຈ໌ຍ ເຍີຍ ຕສີ້ງ .
58011011	ເຫວີ່ຍ ມ່າຍ ສຽນ ຟິມ , ໄມ້ ກຸ໊ນ ອັບ​ລາ​ຮຳ ໂກ໋ ໄຫ່ , ຊາ​ລາ ຢ່າ ໄມ້ ໄຮ່ ມ່າຍ ແຊງ-ຢູ໌ງ , ອັບ​ລາ​ຮຳ ຕຸ໊ ໂຕສ໋ວ ເຕຍ , ເຫວີ່ຍ ຕສຸ ນິ່ນ ສຽນ ທິນ-ຮູ່ງ ອ໋ອຍ ຕສຽບ ຕສົ໊ວະ ເຍີຍ ເອີຍ ນິ່ນ ແລ໌ງ ເຍີຍ ຫວ່າ ໂຕສ໋ວ .
58011012	ເຫວີ່ຍ ນ້າຍ , ໄມ້ ກຸ໊ນ ອັບ​ລາ​ຮຳ ຕສູ໊ງ ຮນັ້ງ ໄຕ່ ໝີ່ ອ໊ະ ນໍ , ຢຽມ ນ້າຍ ດຸ ລ່ານ ມ່ຽນ ທສວດ ຕ້າຍ ເຍີຍ ເຕສີ໊ຍ-ຟຸນ ດົ່ງ ກູ້ ຫງວ່າຍ ລູ່ງ ເຍີຍ ເຫຮລີຍ ທສ້ຳ ຢ່າ ດົ່ງ ຄ້ອຍ-ເຮລນ ເຍີຍ ຊາ-ຕສຽວ ທສ້ຳ .
58011013	ນ້າຍ ເຕີ໋ຍ ຕສວັ໋ງ ມ່ຽນ ໄຕ່ ເຍີຍ ຕສຢັ້ງ ໂຫ່ ນິ່ນ ບົວ ຖສໍ່ ມ່າຍ ສຽນ ຟິມ . ນິ່ນ ບົວ ໄມ້ ແກ້ງ ຕຸ໊ ຕສິ໊ບ ທິນ-ຮູ່ງ ແລ໌ງ ປຸນ ເຍີຍ ປ່ວນ , ມປ່າ ຢຽມ ໂກ ເຍີຍ ໝັ່ງ ຕຸ໊ ປວັດ ຕສ່ຽວ ອະເຮນີ້ຍ . ນິ່ນ ບົວ ຫຍ່ຽມ ນິ່ນ ບົວ ຢຽມ ນ້າຍ ປ້າມ ເກນ ໂຕສ໋ວ ກັ້ນ ນອມ ເຕີ່ຍ-ປູງ ຕ້າຍ ເຍີຍ ແຄະ ມ່ຽນ ຮນັ້ງ .
58011014	ກ໊ອງ ນ້າຍ ເຕີ໋ຍ ຫວ່າ ເຍີຍ ມ່ຽນ ປຸນ ທສີງ ນິ່ນ ບົວ ລໍ໌ ນອມ ເຕີ່ຍ-ປູງ ເປ໋ນ ນິ່ນ ບົວ ກັ້ນ ເຍີຍ .
58011015	ເຊ ກ໊ອງ ນິ່ນ ບົວ ຈັ໋ງ ເຖົາ ນິ່ນ ບົວ ເລີ່ຍ ວົ້ວ ນອມ ເຕີ່ຍ-ປູງ , ນິ່ນ ບົວ ຕສູ໊ງ ມ່າຍ ຖຈັງ ດສ໋ວນ ເຍີຍ .
58011016	ມປ່າ ນິ່ນ ບົວ ຕສະເກ້ງ ອ໋ອຍ ຕຸ໊ ນອມ ເກົ້າ ຫລົງ ເຍີຍ ເຕີ່ຍ-ປູງ , ເຊ ຢຽມ ວົ້ວ ທິນ-ຕ້ອງ . ເຫວີ່ຍ ນ້າຍ ທິນ-ຮູ່ງ ໄມ້ ໄຍ້ ນິ່ນ ບົວ ເຫ່ວ ນິ່ນ ໂຕສ໋ວ ນິ່ນ ບົວ ເຍີຍ ທິນ-ຮູ່ງ , ເຫວີ່ຍ ຕສຸ ທິນ-ຮູ່ງ ຕສູ໊ງ ຫລິ່ວ ເລີ໌ຍ ຕສຢັ໋ງ ນອມ ຕສີ້ງ ປຸນ ນິ່ນ ບົວ .
58011017	ເຫວີ່ຍ ອັບ​ລາ​ຮຳ ມ່າຍ ສຽນ ຟິມ , ທິນ-ຮູ່ງ ເສີຍ ນິ່ນ ວົ້ວ ຕສັ່ນ , ອັບ​ລາ​ຮຳ ເຕສ໊າະ ນິ່ນ ເຍີຍ ຕອນ , ອີ​ສັກ , ອ໋ອຍ ເຕສ່ຍ ປຸນ ທິນ-ຮູ່ງ . ອັບ​ລາ​ຮຳ ຕສິ໊ບ ທິນ-ຮູ່ງ ແລ໌ງ ເຍີຍ ຫວ່າ ມປ່າ ຖສໍ່ ຫຍຸ່ນ ເຕສ໊າະ ນິ່ນ ເຍີຍ ໂດະ ຕອນ ອ໋ອຍ ເຕສ່ຍ ປຸນ ທິນ-ຮູ່ງ ,
58011018	ໄມ້ ກຸ໊ນ ຕສິ້ນ ດ່າງ ທິນ-ຮູ່ງ ບົ໋ວ ເຈ໋ຍ ນິ່ນ , “ ເມີ່ຍ ເຍີຍ ໂຮ໌ ຕ່ອຍ ເຕສີ໊ຍ-ຟຸນ ອ໋ອຍ ຢຽມ ອີ​ສັກ ຕ້າຍ . ”
58011019	ອັບ​ລາ​ຮຳ ຝຸນ ທິນ-ຮູ່ງ ໄຮ່ ປຸນ ໄຕ່ ມີ່ງ ເຍີຍ ມ່ຽນ ນັ່ງ ຕ້າຍ . ນິ່ນ ຢ່າ ຕຸ໊ ນິ່ນ ເຍີຍ ຕອນ ດສ໋ວນ ຕ້າຍ , ເປີ໊ຍ ຮນັ້ງ ອີ​ສັກ ໄຕ່ ມີ່ງ ແອ໋ງ ນັ່ງ ຕ້າຍ ນໍ .
58011020	ເຫວີ່ຍ ອີ​ສັກ ມ່າຍ ສຽນ ຟິມ , ນິ່ນ ຖສີງ ຕ້າຍ ປວັງ ຫວ່າ ປຸນ ຢາ​ໂຄບ ເຖສົາ ເອ​ຊາວ ອກະຮ້າ ຮີ້ງ ຕຸ໊ ທິນ-ຮູ່ງ ເຍີຍ ຟຸ .
58011021	ເຫວີ່ຍ ຢາ​ໂຄບ ມ່າຍ ສຽນ ຟິມ , ນິ່ນ ອ໊າ ລ່ຳ ເກວີຍ ເສີຍ ເຍີຍ ຕສຢັ້ງ ໂຫ່ ນິ່ນ ປວັງ ຫວ່າ ປຸນ ໂຢ​ເຊບ ເຍີຍ ອີ ເຕົ້າ ຕອນ , ຢ່າ ຫລົ່ງ ນິ່ນ ເຍີຍ ປຢ໊າ-ບຢ່າ ແຖສງ ຈ໊ຽນ ຊິນ ປ໋າຍ ທິນ-ຮູ່ງ .
58011022	ເຫວີ່ຍ ໂຢ​ເຊບ ມ່າຍ ສຽນ ຟິມ , ນິ່ນ ອ໊າ ລ່ຳ ເກວີຍ ເສີຍ ເຍີຍ ຕສຢັ້ງ ໂຫ່ ນິ່ນ ຈາ-ດ່າງ ກ໊ອງ ຕສຢັ໋ງ ອິ​ສະ​ລາ​ເອນ ມ່ຽນ ອ໋ອຍ ທສວດ ອີ​ຢິ໊ບ ເຕີ່ຍ-ປູງ ເຍີຍ ເຈົ໊າ-ໂຫລ່ວ , ຢ່າ ພ້າຍ ຕສຢັ໋ງ ຫວ່າ , ທສວດ ວົ້ວ ຕສັ່ນ ອ໋ອຍ ຕສຸ ຕໍ້ ຈ໊ຽນ ນິ່ນ ເຍີຍ ບູ໊ງ ມີ່ງ .
58011023	ເຫວີ່ຍ ໂມ​ເຊ ເຍີຍ ເຕ໋ຍ ໝ່າ ມ່າຍ ສຽນ ຟິມ , ໂມ​ເຊ ທສວດ ເສີຍ ວົ້ວ ຕສັ່ນ , ນິ່ນ ບົວ ປວັດ ນິ່ນ ຕສຢັ້ງ ຕຸ໊ ເດສວີ່ຍ ໄຫ່ , ຕສ່ຽວ ເຕສ໊າະ ນິ່ນ ປີ໋ງ ປົວ ຫຮລາ ເຫຍັຍ . ນິ່ນ ບົວ ຢ່າ ໄມ້ ກ້ຳ ເດສ໋ຍ ຮູ່ງ ເຕ໋ຍ ເອຈ່ຍ ເຍີຍ ຫລີ່ງ .
58011024	ເຫວີ່ຍ ໂມ​ເຊ ມ່າຍ ສຽນ ຟິມ , ນິ່ນ ໂຮລ ຕ້າຍ ວົ້ວ ຕສັ່ນ ນິ່ນ ໄມ້ ອ໋ອຍ ດາມ ເມ່ງ ໂຕສ໋ວ ຟາ​ໂລ ຮູ່ງ ເຍີຍ ເຊັຍ ເຍີຍ ຕອນ .
58011025	ນິ່ນ ຫຍຸ່ນ ເຖສົາ ທິນ-ຮູ່ງ ເຍີຍ ແປະ ຝີງ ຕສຸ ສ່ຽວ ໂຄ້ວ ຢ່າ ຝຸນ ເຊ ເກົ້າ ຫລົງ ຕຸ໊ ຖສາມ ປ໊າ ຕສຸ໌ຍ ເຍີຍ ອຈຽນ-ໂຢ້ວ .
58011026	ນິ່ນ ຝຸນ ເຫວີ່ຍ ກີ​ຕູ່ ເຕ໊ຍ ໄຍ້ ເກົ້າ ຕສີ່ ອີ​ຢິ໊ບ ເຕີ່ຍ-ປູງ ຈ໋າຍ ເຈ໋ຍ ເຍີຍ ຕສິ້ນ ຕສ້ອຍ , ເຫວີ່ຍ ຕສຸ ນິ່ນ ຮນ້ຳ ເຖົາ ອກະຮ້າ ຮີ້ງ ອ໋ອຍ ຕຸ໊ ເຍີຍ ຕສີ້ງ ເຫຍີ່ຍ .
58011027	ເຫວີ່ຍ ໂມ​ເຊ ມ່າຍ ສຽນ ຟິມ , ນິ່ນ ເປຢົ໋າ ທສວດ ອີ​ຢິ໊ບ ຢ່າ ໄມ້ ກ້ຳ ເດສ໋ຍ ຮູ່ງ ເຕ໋ຍ ໂນ໌ວ . ນິ່ນ ຢ່າ ໄມ້ ຕ໋າວ ອກາງ ເຫວີ່ຍ ຕສຸ ນິ່ນ ຮນັ້ງ ໝັ່ງ ຕຸ໊ ປວັດ ຕົ້ງ ມ່ຽນ ເຍີຍ ມຕສີງ ໝັ່ງ ໄມ້ ປວັດ ເຍີຍ ທິນ-ຮູ່ງ .
58011028	ເຫວີ່ຍ ໂມ​ເຊ ມ່າຍ ສຽນ ຟິມ , ນິ່ນ ຕສ່ຽວ ຫລຽບ ເຈ໌ຍ ເສຍ ແໝ່ງ ຕສິ໊ບ ຢ່າ ຫັດ ມ່ຽນ ຫລົ່ງ ດສຢ໊າມ ຟຸ ວົ້ວ ແກ້ງ ດ່າງ , ເຫວີ່ຍ ໄມ້ ປຸນ ໄຕ໋ ມ່ຽນ ວົ້ວ ເຕົ້າ ຟິນ-ມ່ຽນ ໄຕ໋ ອິ​ສະ​ລາ​ເອນ ມ່ຽນ ເຍີຍ ໂມ໌ວ ເຕົ້າ ຕອນ-ຫລະເກົ໊າ .
58011029	ເຫວີ່ຍ ອິ​ສະ​ລາ​ເອນ ມ່ຽນ ມ່າຍ ສຽນ ຟິມ , ນິ່ນ ບົວ ເຈ໋ຍ ຄ້ອຍ-ຊິ ຮນັ້ງ ຢັ້ງ ເຈົ໊າ-ອກາຍ ນໍ . ມປ່າ ອີ​ຢິ໊ບ ມ່ຽນ ເສີຍ ເຈ໋ຍ ກ໋າ , ຕສ່ຽວ ຕສຸ ວວມ ຢ໋ຽມ ໄຕ່ ເດສ່ງ ໝີ່ ອ໊ະ .
58011030	ເຫວີ່ຍ ອິ​ສະ​ລາ​ເອນ ມ່ຽນ ມ່າຍ ສຽນ ຟິມ , ນິ່ນ ບົວ ຮວີງ ເຢ​ລີ​ໂຄ ຕສີ້ງ ເສ່ຍ ຮນອຍ , ຕສີ້ງ ຫລາດ ຕສ່ຽວ ບາງ ໝີ່ ອ໊ະ .
58011031	ເຫວີ່ຍ ໝ່າຍ ປ໊ວນ-ຊິນ ວົ້ວ ເຕົ້າ ມເຊັຍ ຕອນ , ລາ​ຫັບ , ມ່າຍ ສຽນ ຟິມ , ນິ່ນ ອະເຮນີ້ຍ ຕສິ໊ບ ທສ້າຍ ຈົ໊ວະ ວົ້ວ ເຕີ໋ຍ ອິ​ສະ​ລາ​ເອນ ມ່ຽນ ຕສ່ຽວ ໄມ້ ເຖສົາ ໄມ້ ໝວັງ ທິນ-ຮູ່ງ ເຍີຍ ຫວ່າ ວົ້ວ ເຕີ໋ຍ ມ່ຽນ ຕສຸ ໄຕ໋ .
58011032	ເຢຍ ອ໋ອຍ ຕສຸ ແອ໋ງ ກ໊ອງ ຈ໊ຽນ ມີ່ງ ໄຟ ? ເຢຍ ໄມ້ ມ່າຍ ຕສຢັ້ງ ໂຫ່ ກ໊ອງ ກິ​ເດ​ໂອນ , ບາ​ລາກ , ແຊມ​ສັນ , ເຢ໊ບ​ທາ , ດາ​ວິດ , ຊາ​ມູ​ເອນ ເຖສົາ ທິນ-ຮູ່ງ ເຍີຍ ຕສວັ໋ງ ໂຕ່ວ ຫວ່າ ມ່ຽນ .
58011033	ເຫວີ່ຍ ນິ່ນ ບົວ ມ່າຍ ສຽນ ຟິມ , ຕສ່ຽວ ເບ໊າະ ຮີ່ງ ທສ້ຳ-ນອມ ກົ໊ວະ , ຫລຽບ ເຈ໌ຍ ແປ້ງ ຟິມ ເຍີຍ ເລີ໌ຍ , ຢ່າ ຕຸ໊ ຕສິ໊ບ ທິນ-ຮູ່ງ ແລ໌ງ ປຸນ ເຍີຍ ປ່ວນ . ນິ່ນ ບົວ ປວັງ ຈ໊ຽນ ຊ່ຽນ ເຍີຍ ດສຸ້ຍ ແປ໋ງ ,
58011034	ເບ໊າະ ໄຕ່ ຕົ້ມ ໂຕ໌ວ , ເປຢົ໋າ ດຸ໊ດ ໄມ້ ຕສຸ ດສຸ ດ໊າວ ໄຕ໋ . ນິ່ນ ບົວ ເມົາ ມປ່າ ເຮ້ນ ເຈ໌ຍ ຕ້າຍ . ນິ່ນ ບົວ ໂຕສ໋ວ ເຮ້ນ ໄຫ່ ເຍີຍ ເບ໊າະ ຈ໋າ ແປງ ເບ໊າະ ບ໋າຍ ກັ້ນ ກົ໊ວະ ເຍີຍ ຈຸນ-ແປງ .
58011035	ມ່າຍ ເຕີ໋ຍ ມເຊັຍ ຕອນ ເຫວີ່ຍ ມ່າຍ ສຽນ ຟິມ ຕຸ໊ ນິ່ນ ບົວ ໄຕ່ ມີ່ງ ເຍີຍ ມ່ຽນ ແອ໋ງ ນັ່ງ ຕ້າຍ . ແອ໋ງ ມ່າຍ ເຕີ໋ຍ ມ່ຽນ ຕສຸ ມ່ຽນ ເຕສີ໋ຍ ເຖົາ ໄຕ່ , ໄມ້ ຫຍ່ຽມ ເມົາ ເຫວີ່ຍ ຕຸ໊ ປູ໋ງ ທສວດ . ນິ່ນ ບົວ ຮນັ້ງ ນ້າຍ ນໍ ໂຕສ໋ວ ເຫວີ່ຍ ໄຮ່ ນັ່ງ ຕ້າຍ ຕຸ໊ ເກົ້າ ຫລົງ ເຍີຍ ແໝ່ງ .
58011036	ມ່າຍ ເຕີ໋ຍ ຕສຸ ມ່ຽນ ກວັດ ໂຕະ ຈັ໊ດ , ຕສຸ ປຢ໊າ-ປິນ ເບ໊າະ . ແອ໋ງ ມ່າຍ ເຕີ໋ຍ ຕສຸ ຫລິ່ມ ໂດ້ ຈ໊ຽນ ຢ່າ ຕສຸ ຫວວນ ໂລ່ .
58011037	ມ່າຍ ເຕີ໋ຍ ຕສຸ ມ່ຽນ ຫລົ່ງ ຫລະເປຢີ໊ຍ ຕສົງ , ມ່າຍ ເຕີ໋ຍ ຕສຸ ມ່ຽນ ໂອຈ໋ວ ໂຕສ໋ວ ອີ ອກັ໋ນ , ມ່າຍ ເຕີ໋ຍ ຕສຸ ມ່ຽນ ຫລົ່ງ ດສຸ ດ໊າວ ໄຕ໋ ໄຕ່ . ນິ່ນ ບົວ ປຸ໋ຍ ປະກີ ຢູ້ງ ດົ໊ບ ເຖສົາ ຢູ້ງ ດົ໊ບ ຕ໋ອງ ລຸຍ-ໂຫວ ຢ່າ ໂຢ້ວ ຈ໊ຽນ ມີ່ງ , ຈົ່ມ ຕຸ໊ ໂຄ້ວ ໄຫ່ , ຕສຸ ມ່ຽນ ໂຕສ໋ວ ໂຕະ , ຕສຸ ມ່ຽນ ຫ່ອຍ .
58011038	ນ້າຍ ນອມ ປ້າມ ເກນ ຕສູ໊ງ ໄມ້ ຜຸຍ ນິ່ນ ບົວ ຢຽມ . ນິ່ນ ບົວ ໂຢ້ວ ຈ໊ຽນ ເຕີ່ຍ-ປູງ-ຮວາງ , ໂຢ້ວ ຈ໊ຽນ ບົງ ມີ່ງ , ຢຽມ ແບ໋ງ-ຄວດ ເຖສົາ ເດົາ-ຄວດ .
58011039	ນ້າຍ ເຕີ໋ຍ ມ່ຽນ ຕຸ໊ ເມ່ງ ເຕົ້າ ຫລົງ ເຫວີ່ຍ ຕສຸ ນິ່ນ ບົວ ມ່າຍ ສຽນ ຟິມ , ມປ່າ ທິນ-ຮູ່ງ ແລ໌ງ ປຸນ ເຍີຍ ປ່ວນ ນິ່ນ ບົວ ໄມ້ ແກ້ງ ຕຸ໊ ຕສິ໊ບ .
58011040	ທິນ-ຮູ່ງ ເຫວີ່ຍ ບົວ ຕີ່ງ ຕສຢັ໋ງ ເກົ້າ ຫລົງ ເຍີຍ ຕສະເອີ໋ຍ . ເຊ ວົ້ວ ເຕີ໋ຍ ມ່ຽນ ອ໋ອຍ ຕສຸ ເຖສົາ ບົວ ຢຽດ ເຈົ໊າ ຖສີງ ຕ້າຍ ໄຮ່ ຕຸ໊ ຕຸ້ນ ຢຸ້ນ ດສ້ອຍ .
58012001	ຮນັ້ງ ໜ່າຍ , ບົວ ມ່າຍ ຕສອງ-ເຕສ໋ງ ມ່ຽນ ດົ່ງ ໜ່າຍ ທສ້ຳ ເວີ່ຍ ຈ໊ຽນ ບົວ , ບົວ ຕສ່ຽວ ອ໋ອຍ ຕສຸ ກວັ່ງ ຢຽດ ຕສູ໊ງ ທ້ອງ ເຈົ໊າ ເຍີຍ ກະນ້າຍ ຢ່າ ກວັ່ງ ອ້າ ໂຫລ່ ເຍົາ ຈ໊ຽນ ບົວ ເຍີຍ ຕສຸ໌ຍ . ຢ່າ ອ໋ອຍ ຕສຸ ຫລົ່ງ ໜ່ອຍ ເຕ໊ຍ ຈ໊ຽນ ຖິວ , ຫູງ ຈ໊ຽນ ມີ່ງ ເຖົາ ຕີ່ງ ຕ້າຍ ເຍີຍ ຕ໋ອງ .
58012002	ຖິວ ມີ່ງ ອ໋ອຍ ຕສຸ ໝັ່ງ ຕີ່ງ ເຢ​ຊູ , ເຫວີ່ຍ ຕສຸ ເຢ​ຊູ ໂຕສ໋ວ ກອນ ປຸນ ບົວ ສຽນ ຢ່າ ອ໋ອຍ ປຸນ ບົວ ສຽນ ຕຸ໊ ຕຸ້ນ ຢຸ້ນ . ນິ່ນ ຢຽມ ຕສຽບ ດສັ່ງ ຈ໋າ ເຕ໊ຍ ໂຄ້ວ , ຢ່າ ຝຸນ ຢຽມ ຕສຽບ ດສັ່ງ ຈ໋າ ເຕ໊ຍ ໄຍ້ ເຊ ໄມ້ ຫລົ່ງ ຈ໊ຽນ ເຫວີ່ຍ ອກະຮ້າ ຮີ້ງ ອ໋ອຍ ຕຸ໊ ເຍີຍ ອອນ-ເຫລາະ . ອີ້ ຕສັ່ນ ນິ່ນ ຕສູ໊ງ ເຕສວີ໌ຍ ຈ໊ຽນ ທິນ-ຮູ່ງ ເຍີຍ ເຫວີ່ຍ ບຢ່າວ ແໝງ ປູງ .
58012003	ເມີ່ຍ ບົວ ຮນ້ຳ ໝັ່ງ ກ໋າ , ນິ່ນ ອ໋ອຍ ຕສຸ ດົ່ງ ໜ່າຍ ເຕ໊ຍ ຕສຸ໌ຍ-ມ່ຽນ ເຖສົາ ນິ່ນ ຕ໋ອຍ-ເຕກ . ຮນັ້ງ ໜ່າຍ , ເມີ່ຍ ບົວ ໄມ້ ຕູ໋ງ ໂຮຍ້ວ ໜຳ , ໄມ້ ຕູ໋ງ ເຊວີຍ .
58012004	ເມີ່ຍ ບົວ ເຖສົາ ຕສຸ໌ຍ ປ໌ອງ ຈ໋າ , ເມີ່ຍ ບົວ ໄມ້ ແກ້ງ ແຫງ່ງ ຈ໊ຽນ ປ໌ອງ ເຖົາ ຕສຸ ໄຕ໋ ໄຕ່ .
58012005	ເມີ່ຍ ບົວ ຫລະຄຸ ທິນ-ຮູ່ງ ຂວິນ ເມີ່ຍ ບົວ ຮນັ້ງ ເຕຍ ຂວິນ ຕອນ ວົ້ວ ເຕີ໋ຍ ຫວ່າ ໄຟ ? ນິ່ນ ກ໊ອງ , “ ເຢຍ ເຍີຍ ຕອນ ອ່າ , ຕສ໊ຽວ ເບ໊າະ ອຈ໋າວ ເຍີຍ ຕສຢັ້ງ ໂຫ່ ອ໋ອຍ ຕສຸ ໝວັງ ຫລົງ , ນິ່ນ ກ໊ອງ-ອຈ໋າວ ເຍີຍ ຕສຢັ້ງ ໂຫ່ ໄມ້ ຕູ໋ງ ໂຮຍ້ວ ໜຳ .
58012006	ເຫວີ່ຍ ຕສຸ ຕສ໊ຽວ ເບ໊າະ ອຈ໋າວ ນິ່ນ ຮນ້ຳ ເຍີຍ ມ່ຽນ , ນິ່ນ ຕສິ໊ບ ຫາຍ ເຕົ້າ ໂຕສ໋ວ ຕອນ , ນິ່ນ ຢ່າ ຫລົ່ງ ປຢ໊າ ຟິດ . ”
58012007	ເມີ່ຍ ບົວ ຕສຸ ເຕ໊ຍ ເຍີຍ ໂຄ້ວ ໜ່ານ ເຊ ເຫວີ່ຍ ເບ໊າະ ອຈ໋າວ . ທິນ-ຮູ່ງ ໂຕສ໋ວ ປຸນ ເມີ່ຍ ບົວ ຮນັ້ງ ໂຕສ໋ວ ປຸນ ນິ່ນ ເຍີຍ ຕອນ-ເຈວີ໊ຍ ນໍ . ມ່າຍ ຫາຍ ເຕົ້າ ຕອນ-ເຈວີ໊ຍ ໄມ້ ຕສຸ ນິ່ນ ເຍີຍ ເຕຍ ເບ໊າະ ອຈ໋າວ ເຈ໋ຍ ?
58012008	ເຊ ກ໊ອງ ເມີ່ຍ ບົວ ໄມ້ ຮນັ້ງ ນິ່ນ ເຍີຍ ຕອນ ບົວ ຕສຸ ເບ໊າະ ອຈ໋າວ , ເມີ່ຍ ບົວ ໄມ້ ເຕສີ໌ຍ ທສຽນ ຕອນ , ຂູງ ໂຕສ໋ວ ຝຸຈ໊ວຍ-ທອຍ ຮນັ້ງ .
58012009	ແອ໋ງ ມ່າຍ ຕິ່ວ , ບົວ ເຍີຍ ທສຽນ ເຕຍ ເບ໊າະ ອຈ໋າວ ບົວ , ບົວ ຢ່າ ບົວະ ນິ່ນ ບົວ . ຮນັ້ງ ໜ່າຍ , ບົວ ຢຽດ ເຕສີຍ ອ໋ອຍ ຕສຸ ບົວະ ບົວ ເຍີຍ ທິນ-ຕ້ອງ ເຕ໋ຍ ຕສ່ຽວ ຕຸ໊ ຕສຢັ້ງ ຈ໊ຽນ .
58012010	ບົວ ເຍີຍ ທສຽນ ເຕຍ ເບ໊າະ ອຈ໋າວ ບົວ ເຊ ຕສິ໋ວ ນິ່ນ ບົວ ປວັດ ຫອບ ຕສຸ ອຈ໋າວ ເຍີຍ , ຢ່າ ເຫວີ່ຍ ຕັ້ງ ປ໊າ ຮນັ້ງ . ມປ່າ ທິນ-ຮູ່ງ ເບ໊າະ ອຈ໋າວ ບົວ ເຊ ເຫວີ່ຍ ປຸນ ບົວ ຕຸ໊ ຫລົງ ຢ່າ ເຫວີ່ຍ ປຸນ ບົວ ຮນັ້ງ ນິ່ນ ນໍ , ທສີງ-ເດສ່ງ .
58012012	ຮນັ້ງ ນ້າຍ , ອ໋ອຍ ຕສຸ ເທສົາ ເຈ໌ຍ ໄມ້ ມ່າຍ ທຈະ ເຍີຍ ປົ໌ວ , ຢ່າ ປຸນ ເມົາ ເຍີຍ ທສີ່ງ ເບາະ ເຮ້ນ ເຈ໌ຍ ຕ້າຍ .
58012013	ອ໋ອຍ ຕສຸ ໂຕສ໋ວ ເຈົ໊າ ຢ້ວນ ເຍີຍ . ເຕສົ໋າ ຫວ່າຍ ເຍີຍ ມ່ຽນ ຕສ່ຽວ ໄມ້ ຈາ ຫວ່າຍ , ຕ໋າວ ດສ໋ວນ ໄຮ່ ຫລົງ ເດສ່ງ .
58012014	ອ໋ອຍ ຕສຸ ຫລົ່ງ ໂຮຍ້ວ ເຖສົາ ຕສວັ໋ງ ມ່ຽນ ຫອບ ຟິມ ຕົ້ງ ເອີ໋ຍ ເຍີຍ ຢຽມ ຢ່າ ຫລົ່ງ ໂຮຍ້ວ ໂຕສ໋ວ ທສີງ-ເດສ່ງ ມ່ຽນ . ຫາຍ ເຕົ້າ ໄມ້ ທສີງ-ເດສ່ງ , ໄມ້ ໄຮ່ ຕຸ໊ ປວັດ ຕສ໊ຽວ .
58012015	ອ໋ອຍ ຕສຸ ໄຝ ຟິມ , ໄມ້ ຕູ໋ງ ປຸນ ເມີ່ຍ ບົວ ຫາຍ ເຕົ້າ ປູ໋ງ ດ໊ອດ ທິນ-ຮູ່ງ ເຍີຍ ເອນ , ຢ່າ ໄມ້ ຕູ໋ງ ປຸນ ມ່ຽນ ມ່າຍ ຮນັ້ງ ອິມ ໄຫ່ ເຍີຍ ເມ້ຍ-ດສູ້ງ ແປ໊ດ ທສວດ ໂຮລ ຕ້າຍ ປຸນ ມ່ຽນ ຫລຸ່ນ , ຫ່ອຍ ມ່ຽນ ທສ້ຳ ຫວ່າຍ .
58012016	ຢ່າ ໄມ້ ຕູ໋ງ ປຸນ ຫາຍ ເຕົ້າ ໂຕສ໋ວ ປວັ້ງ ລ່ຽວ ເຍີຍ ສີ່ ໄຟ ໄມ້ ທ່າຍ ທິນ-ຮູ່ງ ຮນັ້ງ ເອ​ຊາວ ນໍ . ເອ​ຊາວ ເຫວີ່ຍ ຢຽດ ຕົ໋ນ ຫຮນາງ ໝ່າຍ ນິ່ນ ໂຕສ໋ວ ຕອນ-ຫລະເກົ໊າ ຕຸ໊ ຊູງ-ໂກ໊ວ ເຍີຍ ເລີ໌ຍ .
58012017	ເມີ່ຍ ບົວ ຮິ້ວ ຕຸ໊ ອກະຮ້າ ນິ່ນ ອ໋ອຍ ຕຸ໊ ນິ່ນ ເຍີຍ ເຕຍ ປວັງ ເຍີຍ ຫວ່າ ມປ່າ ຕສຸ ເອກ້ມ , ເຫວີ່ຍ ຕສຸ ນິ່ນ ກ໊ອຍ ວຸ່ຍ ໄມ້ ດສ໋ວນ ນິ່ນ ໂຕສ໋ວ ລິ໌ວ ເຍີຍ ສີ່ , ໄມ້ ກຸ໊ນ ນິ່ນ ທຈະ ລໍ໌ ເຖົາ ວວມ-ເໝວີ່ຍ ທສວດ .
58012018	ເມີ່ຍ ບົວ ໄມ້ ເຕສີ໌ຍ ຮນັ້ງ ໂລ໌-ຮນອຍ ເຍີຍ ອິ​ສະ​ລາ​ເອນ ມ່ຽນ ມີ່ງ ເຖົາ ຮລົວ ຕຸ໊ ຕສຸ ເຍີຍ ຊີ​ນາຍ ບົງ , ມ່າຍ ໂຕ໌ວ ເຕສັຍ ຈ໊ຽນ , ມ່າຍ ໂຕ໌ວ-ສຽວ ອົມ ຈ໊ຽນ ມັບ ແມ່ງ ມັບ ຫຮມວັງ ເຍີຍ , ມ່າຍ ຕົ້ມ ດສຢ໋າວ ,
58012019	ມ່າຍ ດສັດ ບຸຍ , ຢ່າ ມ່າຍ ກ໊ອງ ຫວ່າ ເຍີຍ ເຖຈຍ . ຕສວັ໋ງ ມ່ຽນ ໄຮ໌ ລິ໌ວ ຕສ່ຽວ ທຈະ ໂທ້ ໄມ້ ຕູ໋ງ ແອ໋ງ ເຖສົາ ນິ່ນ ບົວ ກ໊ອງ ຫວ່າ
58012020	ເຫວີ່ຍ ຕສຸ ນິ່ນ ບົວ ສ່ຽວ ໄມ້ ຕຸ໊ ວົ້ວ ເຕີ໋ຍ ຫັດ ເຍີຍ ຫວ່າ , “ ລ່ຽມ ແຊງ-ຄູ້ ຄວັດ ຕສຸ ບົງ ນໍ , ອ໋ອຍ ຕສຸ ຫລົ່ງ ຫລະເປຢີ໊ຍ ຕສົງ ເຖົາ ໄຕ່ . ”
58012021	ນິ່ນ ບົວ ປວັດ ເຍີຍ ສີ່ ຕສະເກ້ງ ກ້ຳ ເດສ໋ຍ ໄຫ່ ອ໊ະ . ລ່ຽມ ໂມ​ເຊ ກັ້ນ ຢ່າ ກ໊ອງ , “ ເຢຍ ກັ້ນ ຢ່າ ກ້ຳ ເດສ໋ຍ ເກົາ , ຊິນ ຕສິ໋ນ ເດສ່ງ . ”
58012022	ເມີ່ຍ ບົວ ມີ່ງ ເຍີຍ ເຊ ມີ່ງ ເຖົາ ສິ​ໂອນ ບົງ , ເຖົາ ຢຽມ ທິນ-ຕ້ອງ ເຍີຍ ເຢ​ລູ​ຊາ​ເລມ ຕສີ້ງ , ຕົ້ງ ຕສຢັ້ງ ຈ໊ຽນ ເຍີຍ ທິນ-ຮູ່ງ ເຍີຍ ຕສີ້ງ , ຢ່າ ມ່າຍ ເຕສ໋ຍ ທສິນ ເຕສ໋ຍ ຫວ່ານ ຟິນ-ມ່ຽນ ຢຽມ ວົ້ວ .
58012023	ເມີ່ຍ ບົວ ມີ່ງ ເຖົາ ທິນ-ຮູ່ງ ເຍີຍ ຕສວັ໋ງ ຕອນ-ຫລະເກົ໊າ , ຕົ້ງ ມ່າຍ ບົ໋ວ ເຟ້ຍ ຈ໊ຽນ ຢຽມ ທິນ-ຕ້ອງ ວົ້ວ ເຕີ໋ຍ , ກັ໊ບ ຕສຸ໊ນ ອຈຽນ-ໂຢ້ວ ເຍີຍ ຕ໋ອງ . ເມີ່ຍ ບົວ ມີ່ງ ເຖົາ ທິນ-ຮູ່ງ , ຕົ້ງ ຊ້ຽມ ໝ່ານ ມ່ຽນ ວົ້ວ ເຕົ້າ , ຢ່າ ມີ່ງ ເຖົາ ຕຸ້ນ ຢຸ້ນ ດສ້ອຍ ວົ້ວ ເຕີ໋ຍ ຄູ້ ມ່ຽນ ເຍີຍ ລີ່ງ ວ່ວນ .
58012024	ເມີ່ຍ ບົວ ຢ່າ ມີ່ງ ເຖົາ ເຢ​ຊູ , ຕົ້ງ ຫລຽບ ຊຢັງ-ແຫງ່ງ ຫວ່າ ວົ້ວ ເຕົ້າ ບຸດົ໋ງ ມ່ຽນ , ຢ່າ ມີ່ງ ເຖົາ ນິ່ນ ຟຸ ລິ໌ວ ເຍີຍ ດສຢ໊າມ . ເຢ​ຊູ ເຍີຍ ດສຢ໊າມ ກ໊ອງ ເຍີຍ ເຈົ໊າ ຢ່າ ເກົ້າ ຫລົງ ອາ​ແບນ ເຍີຍ ດສຢ໊າມ ກ໊ອງ ເຍີຍ .
58012025	ໄຝ ຟິມ ໂອ່ , ໄມ້ ຕູ໋ງ ແຫງ່ງ ໄມ້ ໝວັງ ກ໊ອງ ຫວ່າ ວົ້ວ ເຕົ້າ . ເຊ ກ໊ອງ ວົ້ວ ເຕີ໋ຍ ແຫງ່ງ ໄມ້ ໝວັງ ຢຽມ ປ້າມ ເກນ ບົ໋ວ ນິ່ນ ບົວ ໄຝ ຟິມ ວົ້ວ ເຕົ້າ ກ໊ອງ ເຍີຍ ຫວ່າ ນໍ , ນິ່ນ ບົວ ເປຢົ໋າ ໄມ້ ດຸ໊ດ . ຮນັ້ງ ໜ່າຍ , ເຊ ກ໊ອງ ບົວ ເອກ້ມ ໄມ້ ໝວັງ ຢຽມ ທິນ-ຕ້ອງ ວົ້ວ ເຕົ້າ ກ໊ອງ ນໍ , ບົວ ເກົ້າ ຟັດ ເປຢົ໋າ ໄມ້ ດຸ໊ດ .
58012026	ວົ້ວ ຕສັ່ນ ນິ່ນ ເຍີຍ ເຖຈຍ ດັ່ນ ເດົາ ຕົ໌ງ , ມປ່າ ອີ້ ຕສັ່ນ ນິ່ນ ແລ໌ງ , “ ແອ໋ງ ມ່າຍ ດສຸ່ນ ເຢຍ ໄມ້ ຕານ ດັ່ນ ເດົາ ຕົ໌ງ ຮນັ້ງ , ລ່ຽມ ລູ່ງ ຢ່າ ອ໋ອຍ ດັ່ນ ຕົ໌ງ ເດສ່ງ . ”
58012027	ກ໊ອງ “ ແອ໋ງ ມ່າຍ ດສຸ່ນ ” ວົ້ວ ໂຈ໋ວ ຫວ່າ ປຸນ ທສີງ ເຕສີ໋ຍ ຕ້າຍ ເຍີຍ ກະນ້າຍ ອ໋ອຍ ຕສຸ ດັ່ນ ຕົ໌ງ ເດສ່ງ ຕສ່ຽວ ຕສຸ ເຕສ໊າະ ທສວດ ໝີ່ ອ໊ະ , ເຫວີ່ຍ ປຸນ ດັ່ນ ໄມ້ ໄຮ່ ຕົ໌ງ ເຍີຍ ຖສໍ່ ຢຽມ ຈ໊ຽນ .
58012028	ຮນັ້ງ ໜ່າຍ , ບົວ ອ໋ອຍ ຕສຸ ແລ໌ງ ຕສີ້ງ ທິນ-ຮູ່ງ ເຫວີ່ຍ ຕສຸ ບົວ ຕຸ໊ ນອມ ດັ່ນ ໄມ້ ໄຮ່ ຕົ໌ງ ເຍີຍ ກົ໊ວະ . ບົວ ອ໋ອຍ ຕສຸ ແລ໌ງ ທິນ-ຮູ່ງ ເຍີຍ ເອນ-ຕສີ້ງ ຢ່າ ຕສັ່ງ ນິ່ນ ຫອບ ນິ່ນ ເຍີຍ ໂຮຍ້ວ , ກ້ຳ ເດສ໋ຍ ນິ່ນ , ທ່າຍ ນິ່ນ ,
58012029	ເຫວີ່ຍ ຕສຸ ບົວ ເຍີຍ ທິນ-ຮູ່ງ ເຊ ເຮ້ນ ໄຫ່ ເຍີຍ ໂຕ໌ວ , ໄຮ່ ໝຽດ ເດສ່ງ ຢຽດ ຕສູ໊ງ .
58013001	ເມີ່ຍ ບົວ ອ໋ອຍ ຕສຸ ຕສັ່ນໆ ຮນັ້ງ ມົ໌ວ-ຕ່ອຍ ນໍ , ລ່ານ ຮນ້ຳ ລ່ານ .
58013002	ອ໋ອຍ ຕສຸ ຈັ໋ງ ຈ໊ຽນ ຫລົ່ງ ໂຮຍ້ວ ຕສິ໊ບ ໄມ້ ປວັດ ເຈ໋ຍ ເຍີຍ ແຄະ ມ່ຽນ . ມ່າຍ ເຕີ໋ຍ ມ່ຽນ ຕສິ໊ບ ແຄະ ຕສ່ຽວ ຕສິ໊ບ ຕສຸ ຟິນ-ມ່ຽນ ຢ່າ ລ່ຽມ ໄມ້ ຮິ້ວ .
58013003	ອ໋ອຍ ຕສຸ ຈັ໋ງ ຈ໊ຽນ ຕສຸ ຫວວນ ໂລ່ ເຍີຍ ມ່ຽນ ຮນັ້ງ ເມີ່ຍ ບົວ ກັ້ນ ຢ່າ ເຖສົາ ຈ໊ຽນ ນິ່ນ ບົວ ຕສຸ ຫວວນ ໂລ່ ນໍ . ຢ່າ ອ໋ອຍ ຕສຸ ຈັ໋ງ ຈ໊ຽນ ຕສຸ ມ່ຽນ ໂຕສ໋ວ ໂຕະ ວົ້ວ ເຕີ໋ຍ , ຮນັ້ງ ເມີ່ຍ ບົວ ກັ້ນ ຢ່າ ຕສຸ ເຖສົາ ຈ໊ຽນ ນິ່ນ ບົວ ສ່ຽວ ໂຄ້ວ .
58013004	ເຕົ້າໆ ອ໋ອຍ ຕສຸ ທ່າຍ ຕອງ ຈາ ເຍີຍ ເລີ໌ຍ , ຂູງ ຫລົ່ງ ກັ້ນ ເຍີຍ ເອົ໊າ ໂອກ໋ ຈວັ່ງ ໂຖສວ ເປວີ໋ຍ , ເຫວີ່ຍ ຕສຸ ທິນ-ຮູ່ງ ອ໋ອຍ ຕີ່ງ ປວັ້ງ ລ່ຽວ ເຍີຍ ມ່ຽນ ເຖສົາ ຫຮຢຽນ ເອົ໊າ ຫຮຢຽນ ໂອກ໋ ເຍີຍ ມ່ຽນ ເຍີຍ ຕສຸ໌ຍ .
58013005	ໄມ້ ຕູ໋ງ ປຸນ ເມົ້າ ຍ່ານ ເຍີຍ ເຈົ໊າ ກຸ໊ນ ເມີ່ຍ ບົວ ເຍີຍ ແໝ່ງ . ເມີ່ຍ ບົວ ມ່າຍ ເຍີຍ , ອ໋ອຍ ຕສຸ ປວັ໊ງ ໂຮຍ້ວ ເຫວີ່ຍ ຕສຸ ທິນ-ຮູ່ງ ກ໊ອງ , “ ເຢຍ ຢຽດ ລິ໌ວ ໄມ້ ເລີ່ຍ ເມີ່ຍ , ຢຽດ ລິ໌ວ ຢ່າ ໄມ້ ກວັ່ງ ເມີ່ຍ . ” “ ເຖງ ເຢຍ ວົ້ວ ເຕົ້າ ເຊ ຕສ໊ຽວ , ເຢຍ ຕສ່ຽວ ໄມ້ ກ້ຳ ເດສ໋ຍ . ປ້າມ ມ່ຽນ ໄຮ່ ໂຕສ໋ວ ຫາຍ ຫຍູ່ງ ປຸນ ເຢຍ ? ”
58013006	ຮນັ້ງ ໜ່າຍ ບົວ ອ໋ອຍ ຕສຸ ປູ໋ງ ຕີ່ງ ໂຮຍ້ວ ກ໊ອງ , “ ເຖງ ເຢຍ ວົ້ວ ເຕົ້າ ເຊ ຕສ໊ຽວ , ເຢຍ ຕສ່ຽວ ໄມ້ ກ້ຳ ເດສ໋ຍ . ປ້າມ ມ່ຽນ ໄຮ່ ໂຕສ໋ວ ຫາຍ ຫຍູ່ງ ປຸນ ເຢຍ ? ”
58013007	ອ໋ອຍ ຕສຸ ຈັ໋ງ ຈ໊ຽນ ຕສິ້ນ ດ່າງ ຕໍ້ ເມີ່ຍ ບົວ ວົ້ວ ເຕີ໋ຍ ເປຢີ໊ຍ ເຕສີ໊ຍ , ຕົ້ງ ຕສຸ້ນ ທິນ-ຮູ່ງ ເຍີຍ ໂຕ໌-ເລີ໌ຍ ປຸນ ເມີ່ຍ ບົວ ໝວັງ ວົ້ວ ເຕີ໋ຍ . ຮນ້ຳ ໝັ່ງ ກ໋າ ນິ່ນ ບົວ ຢຽມ ເສີຍ ຕສັ່ງ ຮນັ້ງ ຫາຍ ນໍ ຕສຢັ້ງ , ຮນັ້ງ ຫາຍ ນໍ ໄຕ່ . ນິ່ນ ບົວ ຮນັ້ງ ຫາຍ ນໍ ສຽນ , ເມີ່ຍ ບົວ ອ໋ອຍ ຕສຸ ຕສວດ ນິ່ນ ບົວ ເຍີຍ ຫຍູ່ງ ເຕສີ໊ຍ .
58013008	ເຢ​ຊູ ກີ​ຕູ່ ໄມ້ ກ໊ອຍ ຢ່ຽນ . ອະຮນອຍ , ອີ້ ຮນອຍ , ຢຽດ ລິ໌ວ ຟີ່ ຮນັ້ງ ເຍີຍ .
58013009	ໄມ້ ຕູ໋ງ ປຸນ ຫາຍ ຫຍູ່ງ ກັ້ນ ຫຍູ່ງ ເລີ໌ຍ ຕໍ້ ເມີ່ຍ ບົວ ຢັ້ງ ຕ່ອງ ເຈົ໊າ . ອ໋ອຍ ຕສຸ ເຂົາ ທິນ-ຮູ່ງ ເຍີຍ ເອນ ປຸນ ໂຮຍ້ວ ວ້ວນ ເຊ ເກົ້າ ຫລົງ ເຂົາ ຫຍັ່ນ ຮົບ ເຍີຍ ເລີ໌ຍ-ເຫຍີ່ຍ . ມ່ຽນ ເຂົາ ຫຍັ່ນ ຮົບ ເຍີຍ ເລີ໌ຍ-ເຫຍີ່ຍ ເຊ ໄມ້ ເຖງ ຢຽດ ເຕີ໋ຍ ນິ່ນ ບົວ .
58013010	ບົວ ມ່າຍ ນອມ ເຕສ່ຍ-ຕ້ອງ . ຢຽມ ຕສັ່ງ ທິນ-ຮູ່ງ ເຍີຍ ດົ໊ບ-ລິ່ວ ຟູ-ສູ ທິນ-ຮູ່ງ ວົ້ວ ເຕີ໋ຍ ໄຊ ມ່ຽນ ໄມ້ ມ່າຍ ເລີ໌ຍ ຫຍັ່ນ ຢຽມ ບົວ ເຍີຍ ເຕສ່ຍ-ຕ້ອງ ເຕສ່ຍ ເຍີຍ ກະນ້າຍ .
58013011	ຢິວ​ໄທ ມ່ຽນ ເຍີຍ ຕົ້ມ ໄຊ ມ່ຽນ ຕໍ້ ແຊງ-ຄູ້ ເຍີຍ ດສຢ໊າມ ເປັຍ ເກົ້າ ທສີງ-ເດສ່ງ ເຈ໋ຍ ວົ້ວ ຖຈົງ ເຫວີ່ຍ ຟິ ຕສຸ໌ຍ . ມປ່າ ແຊງ-ຄູ້ ເຍີຍ ເຊີຍ ຕໍ້ ທສວດ ກະເຫຍ່ຍ ຕສິ ດົ໊ບ-ລິ່ວ ທສຢັ້ງ ປົ໊ວ ເດສ່ງ .
58013012	ເຫວີ່ຍ ນ້າຍ ເຢ​ຊູ ຢ່າ ຢຽມ ກະເຫຍ່ຍ ຕສິ ຕສີ້ງ ແກ້ງ ສ່ຽວ ໂຄ້ວ ເຖົາ ໄຕ່ ເຫວີ່ຍ ຫລົ່ງ ນິ່ນ ກັ້ນ ເຍີຍ ດສຢ໊າມ ດສ໋າວ ແປະ ຝີງ ທສີງ-ເດສ່ງ ຕ້າຍ .
58013013	ວົ້ວ ຫຍູ່ງ , ປຸນ ບົວ ທສວດ ກະເຫຍ່ຍ ຕສິ ດົ໊ບ-ລິ່ວ ທສຢັ້ງ ມີ່ງ ເຖສົາ ນິ່ນ ຕສຸ ເຕ໊ຍ ໄຍ້ .
58013014	ເຫວີ່ຍ ຕສຸ ຢຽມ ນ້າຍ ປ້າມ ເກນ ບົວ ໄມ້ ມ່າຍ ຢຽດ ລິ໌ວ ວ້ວນ ເຍີຍ ຕສີ້ງ , ມປ່າ ບົວ ລໍ໌ ອກະຮ້າ ຮີ້ງ ອ໋ອຍ ຕ້າຍ ວົ້ວ ນອມ ຕສີ້ງ .
58013015	ຮນັ້ງ ໜ່າຍ , ບົວ ອ໋ອຍ ຕສຸ ເຂົາ ເຢ​ຊູ ຕສັ່ນໆ ຫລົ່ງ ເທສງ ທິນ-ຮູ່ງ ເຍີຍ ຫວ່າ ເຫວີ່ຍ ໂຕສ໋ວ ເຕສ່ຍ ເຍີຍ ກະນ້າຍ ເຕສ່ຍ ປຸນ ທິນ-ຮູ່ງ . ນ້າຍ ເຊ ຫລົ່ງ ບົວ ເຍີຍ ດສຸ້ຍ ຫຍ່ຽມ ນິ່ນ ເຍີຍ ບົ໋ວ ວົ້ວ ເຕີ໋ຍ ຫວ່າ .
58013016	ໄມ້ ຕູ໋ງ ຫລະຄຸ ໂຕສ໋ວ ຄູ້ ສີ່ , ລ່ານ ຢ່າ ເຖງ ລ່ານ . ນ້າຍ ເຕີ໋ຍ ສີ່ ຕສ່ຽວ ເປ໋ນ ເຕສ່ຍ ເຍີຍ ກະນ້າຍ ປຸນ ທິນ-ຮູ່ງ ຫອບ ໂຮຍ້ວ .
58013017	ອ໋ອຍ ຕສຸ ໝວັງ ເມີ່ຍ ບົວ ເຍີຍ ເປຢີ໊ຍ ເຕສີ໊ຍ ຢ່າ ບົວະ ນິ່ນ ບົວ ກຸ໊ນ . ນິ່ນ ບົວ ຕສັ່ນໆ ໂກ໋ວ ຈ໊ຽນ ເມີ່ຍ ບົວ ເຫວີ່ຍ ຕສຸ ນິ່ນ ບົວ ອ໋ອຍ ຕສຸ ກ໊ອງ ເມ່ງ ນິ່ນ ບົວ ໂຕສ໋ວ ເຍີຍ ກົງ ບົ໋ວ ທິນ-ຮູ່ງ . ອ໋ອຍ ຕສຸ ໝວັງ ນິ່ນ ບົວ ເຫວີ່ຍ ປຸນ ນິ່ນ ບົວ ອຈຽນ-ໂຢ້ວ ເຍີຍ ໂຕສ໋ວ ນິ່ນ ບົວ ເຍີຍ ກົງ . ໄມ້ ເຕສີຍ ແອ໊ະ , ນິ່ນ ບົວ ເດສົ້າ . ນ້າຍ ຢ່າ ໄມ້ ເຖງ ຫາຍ ຫຍູ່ງ ເມີ່ຍ ບົວ .
58013018	ໂທ້ ເຖງ ເຢຍ ບົວ ເຕົ໋າ ເກົ໋າ . ເຢຍ ບົວ ຮິ້ວ ຕີ່ງ ເຢຍ ບົວ ເຍີຍ ໂຮຍ້ວ ທສີງ-ເດສ່ງ , ຕສັ່ນໆ ຂູງ ອ໋ອຍ ໂຕສ໋ວ ຫອບ ເຍີຍ ເຈົ໊າ ຮນັ້ງ .
58013019	ເຢຍ ຢ່າ ທຈະ ໂທ້ ເມີ່ຍ ບົວ ເຕົ໋າ ເກົ໋າ ໂຈ້ວ ທິນ-ຮູ່ງ ປຸນ ເຢຍ ຊຽບໆ ເຍີຍ ໄຮ່ ດສ໋ວນ ເມີ່ຍ ບົວ ໜ່າຍ .
58013020	ໂທ້ ເຖສີຍ ແປ້ງ ອອນ ເຍີຍ ທິນ-ຮູ່ງ , ຕົ້ງ ບົວ ເຍີຍ ຕສ໊ຽວ ເຢ​ຊູ ໄຕ່ ມີ່ງ ປຸນ ນິ່ນ ນັ່ງ ຕ້າຍ ວົ້ວ ເຕົ້າ , ປຸນ ເມີ່ຍ ບົວ ຕຸ໊ ຫຍູ່ງໆ ຫລົງ ເຫວີ່ຍ ເອີຍ ຈ໊ຽນ ນິ່ນ ເຍີຍ ເອີ໋ຍ ໂຕສ໋ວ . ຢ່າ ໂທ້ ທິນ-ຮູ່ງ ຫລົ່ງ ເຢ​ຊູ ກີ​ຕູ່ ຢຽມ ບົວ ກະຍົ໌ວ ປຸນ ບົວ ໂຕສ໋ວ ຫຍູ່ງໆ ຫອບ ນິ່ນ ເຍີຍ ໂຮຍ້ວ . ເຢ​ຊູ ກີ​ຕູ່ ຫລົ່ງ ນິ່ນ ເຍີຍ ດສຢ໊າມ ຫລຽບ ເຈ໌ຍ ຢຽດ ລິ໌ວ ຢຽມ ເຍີຍ ແຫງ່ງ ຫວ່າ ຢ່າ ໂຕສ໋ວ ໂກ໋ວ ປະກີ ຢູ້ງ ເຍີຍ ຕົ້ມ ຕສ໊ຽວ . ບົວ ອ໋ອຍ ຕສຸ ຢຽດ ລິ໌ວ ເທສງ ນິ່ນ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ . ໂທ້ ເຖສີຍ ແປ້ງ ອອນ ເຍີຍ ທິນ-ຮູ່ງ , ຕົ້ງ ບົວ ເຍີຍ ຕສ໊ຽວ ເຢ​ຊູ ໄຕ່ ມີ່ງ ປຸນ ນິ່ນ ນັ່ງ ຕ້າຍ ວົ້ວ ເຕົ້າ , ປຸນ ເມີ່ຍ ບົວ ຕຸ໊ ຫຍູ່ງໆ ຫລົງ ເຫວີ່ຍ ເອີຍ ຈ໊ຽນ ນິ່ນ ເຍີຍ ເອີ໋ຍ ໂຕສ໋ວ . ຢ່າ ໂທ້ ທິນ-ຮູ່ງ ຫລົ່ງ ເຢ​ຊູ ກີ​ຕູ່ ຢຽມ ບົວ ກະຍົ໌ວ ປຸນ ບົວ ໂຕສ໋ວ ຫຍູ່ງໆ ຫອບ ນິ່ນ ເຍີຍ ໂຮຍ້ວ . ເຢ​ຊູ ກີ​ຕູ່ ຫລົ່ງ ນິ່ນ ເຍີຍ ດສຢ໊າມ ຫລຽບ ເຈ໌ຍ ຢຽດ ລິ໌ວ ຢຽມ ເຍີຍ ແຫງ່ງ ຫວ່າ ຢ່າ ໂຕສ໋ວ ໂກ໋ວ ປະກີ ຢູ້ງ ເຍີຍ ຕົ້ມ ຕສ໊ຽວ . ບົວ ອ໋ອຍ ຕສຸ ຢຽດ ລິ໌ວ ເທສງ ນິ່ນ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
58013021	
58013022	ຕສວັ໋ງ ກໍ໋-ໂຢ໌ວ ອ້າ ! ເຢຍ ໂທ້ ເມີ່ຍ ບົວ ໝວັງ ຫລົງ ເຢຍ ຂວິນ ເມີ່ຍ ບົວ ນ້າຍ ເຕີ໋ຍ ຫວ່າ , ເຫວີ່ຍ ຕສຸ ເຢຍ ເຟ້ຍ ປຸນ ເມີ່ຍ ບົວ ນ້າຍ ເຕສີ໊ຍ ຝຽນ ເຊ ໄມ້ ໜັ່ງ ດ໊າວ .
58013023	ເຢຍ ອ໋ອຍ ເມີ່ຍ ບົວ ຮິ້ວ ຕຸ໊ ບົວ ເຍີຍ ໂຢ໌ວ , ທິ​ໂມ​ໄທ , ຕຸ໊ ປູ໋ງ ທສວດ ໂລ່ ຕ້າຍ ອ໊ະ . ເຊ ກ໊ອງ ນິ່ນ ເຖົາ ຊຽບ ເຕີ໋ຍ ນໍ , ນິ່ນ ໄຮ່ ເຖສົາ ເຢຍ ມີ່ງ ໝັ່ງ ເມີ່ຍ ບົວ .
58013024	ບົ໋ວ ເມີ່ຍ ບົວ ເຍີຍ ຕສວັ໋ງ ເປຢີ໊ຍ ເຕສີ໊ຍ ເຖສົາ ທິນ-ຮູ່ງ ເຍີຍ ມ່ຽນ ຢຽດ ຕສູ໊ງ , ເຢຍ ບົວ ຈັ໋ງ ເຖົາ ນິ່ນ ບົວ . ຢຽມ ອິ​ຕາ​ລີ ຕ້າຍ ເຍີຍ ກໍ໋-ໂຢ໌ວ ຢ່າ ຈັ໋ງ ເຖົາ ເມີ່ຍ ບົວ .
58013025	ໂທ້ ທິນ-ຮູ່ງ ເຖສີຍ ເອນ ປຸນ ເມີ່ຍ ບົວ ຕສວັ໋ງ ມ່ຽນ .
59001001	ເຢຍ , ຢາ​ກອບ , ໂຕສ໋ວ ທິນ-ຮູ່ງ ເຍີຍ ໂປວ ຢ່າ ໂຕສ໋ວ ຕສ໊ຽວ ເຢ​ຊູ ກີ​ຕູ່ ເຍີຍ ໂປວ . ເຢຍ ຈັ໋ງ ເຖົາ ເມີ່ຍ ບົວ ຢຽມ ດສ໋ານ ເຍີຍ ຕສຽບ ເຫຍີ່ຍ ຝີງ .
59001002	ເຢຍ ເຍີຍ ກໍ໋-ໂຢ໌ວ ອ່າ , ເມີ່ຍ ບົວ ປວັ້ງ ຕສຸ ຫຍູ່ງໆ ໂຄ້ວ ໜ່ານ ອ໋ອຍ ຕສຸ ຝຸນ ເປ໋ນ ອຈຽນ-ໂຢ້ວ ເຍີຍ ສີ່ ,
59001003	ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ປວັ້ງ ນ້າຍ ເຕີ໋ຍ ສີ່ ເຊ ເສີຍ ໝັ່ງ ເມີ່ຍ ບົວ ເຍີຍ ສຽນ ຟິມ , ເຫວີ່ຍ ປຸນ ເມີ່ຍ ບົວ ມ່າຍ ໜ່ອຍ ເຕ໊ຍ ຕຸ໊ .
59001004	ອ໋ອຍ ຕສຸ ຫລົ່ງ ໜ່ອຍ ເຕ໊ຍ ເຖົາ ຕ້າວ ເຫວີ່ຍ ປຸນ ເມີ່ຍ ບົວ ໄຮ່ ເປ໋ນ ຕຸ້ນ ຢຸ້ນ ດສ້ອຍ ເຍີຍ ມ່ຽນ , ໄມ້ ທສາ ຢຽດ ຫຍູ່ງ .
59001005	ເຊ ກ໊ອງ ເມີ່ຍ ບົວ ຫາຍ ເຕົ້າ ທສົງ-ເມ່ງ ໄມ້ ເກົ໋າ , ອ໋ອຍ ຕສຸ ໂທ້ ທິນ-ຮູ່ງ , ທິນ-ຮູ່ງ ຕສ່ຽວ ເຖສີຍ ປຸນ ອ໊ະ . ເຫວີ່ຍ ຕສຸ ທິນ-ຮູ່ງ ເຍີຍ ໂຮຍ້ວ ຈັ໊ງ ໄຫ່ , ອ໋ອຍ ປຸນ ຕສວັ໋ງ ມ່ຽນ ຢ່າ ໄມ້ ເຫມ .
59001006	ມປ່າ ໂທ້ ເຍີຍ ມ່ຽນ ອ໋ອຍ ຕສຸ ຫລົ່ງ ສຽນ ຟິມ ເຕົ໋າ ເກົ໋າ , ໄມ້ ຕູ໋ງ ຮລູ່ງ ຮລວດ , ເຫວີ່ຍ ຕສຸ ຫາຍ ເຕົ້າ ຮລູ່ງ ຮລວດ ເຊ ຮນັ້ງ ດສຢ໋າວ ປ່ວນ ຄ້ອຍ ເຈ໌ຍ ຫລ່າງ ມຽດ ມີ່ງ ມຽດ ຕ້າຍ ນໍ .
59001007	ວົ້ວ ເຕົ້າ ໄມ້ ຕສຸ ຮນ້ຳ ຕ້າຍ ຕສ໊ຽວ ອ໋ອຍ ປຸນ ຫາຍ ຫຍູ່ງ ນິ່ນ ,
59001008	ເຫວີ່ຍ ຕສຸ ວົ້ວ ຫຍູ່ງ ມ່ຽນ ມ່າຍ ອີ ຕິ່ວ ໂຮຍ້ວ . ໂຕສ໋ວ ຫາຍ ຫຍູ່ງ ຢ່າ ໄມ້ ຕີ່ງ .
59001009	ຈົ່ມ ວົ້ວ ເຕົ້າ ກໍ໋-ໂຢ໌ວ ຕຸ໊ ທິນ-ຮູ່ງ ທ່າຍ ນິ່ນ ຝາວ ຮລັງ ຕສ່ຽວ ອ໋ອຍ ຕສຸ ອະເຮນີ້ຍ .
59001010	ປຸ໊ດ ຕສ້ອຍ ວົ້ວ ເຕົ້າ ຕສຸ ທິນ-ຮູ່ງ ປຸນ ນິ່ນ ໂຕສ໋ວ ໄຝ ຢ່າ ອ໋ອຍ ຕສຸ ອະເຮນີ້ຍ ເຫວີ່ຍ ຕສຸ ປຸ໊ດ-ຕສ້ອຍ ມ່ຽນ ອ໋ອຍ ຮນັ້ງ ເມ້ຍ ເຍີຍ ປຢັ້ງ ນໍ , ເຕສ່ຍ ໝີ່ ອ໊ະ .
59001011	ເຫວີ່ຍ ຕສຸ ບະຮນອຍ ທສວດ ຕ້າຍ , ຫຍຸດ ໂຕະ ພຸຍ ເຫຍົາ ອກາຍ , ປຢັ້ງ ຕສ່ຽວ ໂປຢ້ ໝີ່ ອ໊ະ . ເດສວີ່ຍ ເຍີຍ ຈ໋າ ຖຸຍ ເດສ່ງ . ປຸ໊ດ-ຕສ້ອຍ ມ່ຽນ ໂຕສ໋ວ ຈ໊ຽນ ນິ່ນ ເຍີຍ ກົງ ຢຽມ , ຢ່າ ຮນັ້ງ ນ້າຍ ເຕີ໋ຍ ປຢັ້ງ ນໍ , ໝັ່ນໆ ປ່າ ເດສ່ງ ໝີ່ ອ໊ະ .
59001012	ຫາຍ ເຕົ້າ ຕສຸ ເສີຍ ຢ່າ ເຕ໊ຍ ຕຸ໊ ເຖົາ ຕ້າວ , ວົ້ວ ເຕົ້າ ມ່າຍ ອອນ-ເຫລາະ ອ໊ະ , ເຫວີ່ຍ ຕສຸ ເຕ໊ຍ ລິ໌ວ , ຕສ່ຽວ ຕຸ໊ ທິນ-ຮູ່ງ ເຖສີຍ ປຸນ ເຍີຍ ແໝ່ງ . ເຊ ຕົ້ງ ທິນ-ຮູ່ງ ແລ໌ງ ປຸນ ຮນ້ຳ ນິ່ນ ວົ້ວ ເຕີ໋ຍ ມ່ຽນ ຕຸ໊ ເຍີຍ ແໝ່ງ .
59001013	ຫາຍ ເຕົ້າ ປວັ້ງ ຕສຸ ດົ໊ວ ນິ່ນ ປ໌າມ ຕສຸ໌ຍ ເຍີຍ ສີ່ ໄມ້ ຕູ໋ງ ກ໊ອງ , “ ທິນ-ຮູ່ງ ດົ໊ວ ເຢຍ ປ໌າມ ຕສຸ໌ຍ , ” ເຫວີ່ຍ ຕສຸ ຮຢວັງ ເອ໊າະ ເຍີຍ ສີ່ ໄມ້ ໄຮ່ ດົ໊ວ ໄມ້ ຕສຸ ທິນ-ຮູ່ງ . ທິນ-ຮູ່ງ ຢ່າ ໄມ້ ດົ໊ວ ຫາຍ ເຕົ້າ ປ໌າມ ຕສຸ໌ຍ .
59001014	ມປ່າ ມ່ຽນ ຕສຸ ດົ໊ວ ເຊ ຫລາຍ ກັ້ນ ເຍີຍ ໂຮຍ້ວ ຫັ່ນ ຕສ່ຽວ ຢົວະ ກັ້ນ ມີ່ງ ປ໌າມ ຕສຸ໌ຍ .
59001015	ໂຮຍ້ວ ຫັ່ນ ຫາຍ ຫຍູ່ງ ເຊ ເປີ໊ຍ ມ່າຍ ຈ໊ຽນ ຊິນ ນໍ . ຢູ໌ງ ທສວດ ຕ້າຍ ເປ໋ນ ຕສຸ໌ຍ ໝີ່ ອ໊ະ . ຕສຸ໌ຍ ໂຮລ ຕີ່ງ , ຕສ່ຽວ ປຸນ ວົ້ວ ເຕົ້າ ມ່ຽນ ຕສຸ ໄຕ່ ໝີ່ ອ໊ະ .
59001016	ເຢຍ ຮນ້ຳ ໄຫ່ ເຍີຍ ກໍ໋-ໂຢ໌ວ ອ່າ , ໄມ້ ຕູ໋ງ ຕສຸ ດົ໊ວ .
59001017	ຢຽດ ຕສູ໊ງ ຫລົງ ເຍີຍ , ຕຸ້ນ ຢຸ້ນ ເຍີຍ ຕສີ້ງ ເຫຍີ່ຍ ຢຽມ ທິນ-ຕ້ອງ ເອຈ່ຍ ຕ້າຍ . ເຊ ທິນ-ຮູ່ງ , ຕົ້ງ ເຕສີ໋ຍ ທສວດ ລູ່ງ ເຍີຍ ຫຍູ່ງໆ ອຈັງ ວົ້ວ ເຕົ້າ , ເຖສີຍ ປຸນ ບົວ . ນິ່ນ ຢຽດ ລິ໌ວ ໄມ້ ກ໊ອຍ ຢ່ຽນ , ຢ່າ ໄມ້ ກວິ້ນ ຕົ໌ງ ທ້ອງ ຕສຸ ຫຮມວັງ .
59001018	ທິນ-ຮູ່ງ ຕສິ໋ວ ນິ່ນ ກັ້ນ ເຍີຍ ຕສະເອີ໋ຍ ຫລົ່ງ ຕສຽນ ເລີ໌ຍ ເຍີຍ ໂຕ໌ ຢູ໌ງ ບົວ ຕ້າຍ ເຫວີ່ຍ ປຸນ ບົວ ຢຽມ ນິ່ນ ເຕສີ໋ຍ ຕ້າຍ ເຍີຍ ໝ່ານ ໝວດ ໂຕສ໋ວ ຕະຢ໊ຽດ .
59001019	ເຢຍ ຮນ້ຳ ໄຫ່ ເຍີຍ ກໍ໋-ໂຢ໌ວ ອ່າ , ນ້າຍ ເມີ່ຍ ບົວ ອ໋ອຍ ຕສຸ ຮິ້ວ . ເຕົ້າໆ ອ໋ອຍ ຕສຸ ຊຽບໆ ເຍີຍ ໝວັງ , ມປ່າ ໄມ້ ຕູ໋ງ ໂຕສ໋ວ ດສຸ້ຍ ຊຽບ , ຢ່າ ໄມ້ ຕູ໋ງ ເຖຈຍ ເຈ໌ຍ ຊຽບ .
59001020	ເຫວີ່ຍ ຕສຸ ມ່ຽນ ເຖຈຍ ເຈ໌ຍ ໄມ້ ໄຮ່ ໂຕສ໋ວ ໄມ້ ທສວດ ທິນ-ຮູ່ງ ຫອບ ໄຫ່ ເຍີຍ ຕສະເອີ໋ຍ .
59001021	ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ກວັ່ງ ເດສ່ງ ຢຽດ ຕສູ໊ງ ໄລ່ ຮລົບ ເຖສົາ ຮຢວັງ ເອ໊າະ ເຍີຍ ສີ່ . ອ໋ອຍ ຕສຸ ສ່ວນ ໂຮຍ້ວ ໝວັງ ທິນ-ຮູ່ງ ຕສວັ໋ງ ຈ໊ຽນ ເມີ່ຍ ບົວ ເຍີຍ ໂຮຍ້ວ ເຍີຍ ໂຕ໌ , ຕົ້ງ ໄຮ່ ໂອຈ໋ວ ເມີ່ຍ ບົວ ວົ້ວ ຫຍູ່ງ ໂຕ໌ .
59001022	ໄມ້ ຕູ໋ງ ດົ໊ວ ກັ້ນ ຫລ່າຍ ໄຮ໌ ລິ໌ວ ໂຕ໌ ຕສ່ຽວ ເກົ໋າ ອ໊ະ . ຕ໋າວ ດສ໋ວນ ອ໋ອຍ ຕສຸ ເອີຍ ຈ໊ຽນ ໂຕສ໋ວ .
59001023	ຫາຍ ເຕົ້າ ໄຮ໌ ລິ໌ວ ໂຕ໌ ຢ່າ ໄມ້ ເອີຍ ຈ໊ຽນ ໂຕສ໋ວ , ເຊ ຮນັ້ງ ເຕົ້າ ມ່ຽນ ຫລົ່ງ ກີ໋ງ ໝັ່ງ ນິ່ນ ກັ້ນ ເຍີຍ ຮມຽນ .
59001024	ໝັ່ງ ລິ໌ວ , ຕສ່ຽວ ມີ່ງ ໝີ່ ອ໊ະ . ຢ່າ ລ່ຽມ ເຕສີ້ຍ ຫລະຄຸ ເດສ່ງ ນິ່ນ ກັ້ນ ເຍີຍ ຮມຽນ-ເໝວີ່ຍ ຮນັ້ງ ຫາຍ ນໍ .
59001025	ທິນ-ຮູ່ງ ຕຸ້ນ ຢຸ້ນ ເຍີຍ ເລີ໌ຍ-ຫລັດ ປຸນ ມ່ຽນ ຕຸ໊ ໂຕສ໋ວ ປູ໋ງ ອກອຍ ເຍີຍ ມ່ຽນ . ຫາຍ ເຕົ້າ ຕສ້າ ໝັ່ງ , ຢ່າ ຕສັ່ນໆ ຕສ້າ ຈ໊ຽນ , ໄມ້ ຫລະຄຸ ນິ່ນ ໄຮ໌ ເຍີຍ ເລີ໌ຍ , ໄຮ໌ ລິ໌ວ ຕສ່ຽວ ເອີຍ ຈ໊ຽນ ໂຕສ໋ວ , ວົ້ວ ຫຍູ່ງ ມ່ຽນ ຢຽມ ນິ່ນ ໂຕສ໋ວ ເຍີຍ ສີ່ ຕສ່ຽວ ຕຸ໊ ອອນ-ເຫລາະ .
59001026	ຫາຍ ເຕົ້າ ຝຸນ ນິ່ນ ກັ້ນ ສຽນ ຕຸ໊ ຫລົງ ມປ່າ ໄມ້ ກຸ໊ນ ກັ້ນ ເຍີຍ ດສຸ້ຍ ນໍ , ເຊ ຂູງ ດົ໊ວ ກັ້ນ ຮນັ້ງ . ນິ່ນ ສຽນ ເຍີຍ ເຈົ໊າ ໄມ້ ລ່ຳ ຫລົ່ງ ອ໊ະ .
59001027	ເອີຍ ຕສັ່ງ ເຕ໋ຍ ທິນ-ຮູ່ງ ໝັ່ງ , ບົວ ສຽນ ຕຸ໊ ຫອບ , ໂຕສ໋ວ ທສີງ-ເດສ່ງ ເຊ ຮນັ້ງ ນ້າຍ . ປວັດ ກູ້ ຮັ່ນ ຕອນ ເຖສົາ ເອົ໊າ-ກວ໊າ ດ໊ອດ ໜ່ານ , ອ໋ອຍ ຕສຸ ໂກ໋ວ . ຢ່າ ອ໋ອຍ ຕສຸ ໂກ໋ວ ຈ໊ຽນ ກັ້ນ , ໄມ້ ປຸນ ປ້າມ ເກນ ເຍີຍ ຫາຍ ຫຍູ່ງ ເຈົ໊າ ກົ໊ວະ ບົວ ໄລ່ ຮລົບ .
59002001	ເຢຍ ເຍີຍ ກໍ໋-ໂຢ໌ວ ອ້າ ! ເມີ່ຍ ບົວ ສຽນ ເຂົາ ບົວ ອຈັງ-ຫລ່າງ ເຍີຍ ຕສ໊ຽວ , ຕສ໊ຽວ ເຢ​ຊູ ກີ​ຕູ່ . ເຫວີ່ຍ ນ້າຍ ໄມ້ ຕູ໋ງ ໝັ່ງ ຫາຍ ເຕົ້າ ເຍີຍ ຮມຽນ .
59002002	ເຊ ກ໊ອງ ມ່າຍ ລ່ານ ມ່ຽນ ຕສຸ໊ ລຸຍ-ໂຫວ ຫລົງ ເຍີຍ ຢ່າ ຕັ້ງ ຈ໊ຽນ ຈຽມ-ປົ໌ວ-ໂດ໊ະ-ແດສງ ເປັຍ ເມີ່ຍ ບົວ ກັ໊ບ ຕສຸ໊ນ ເຍີຍ ຕ໋ອງ , ແອ໋ງ ມ່າຍ ລ່ານ ມ່ຽນ ຈົ່ມ ມ່ຽນ ຕສຸ໊ ຈ໊ຽນ ລຸຍ-ໂຫວ-ຮູ້ ຢ່າ ເປັຍ ຕ້າຍ ,
59002003	ເມີ່ຍ ບົວ ທ່າຍ ຕສຸ໊ ລຸຍ-ໂຫວ ຫລົງ ວົ້ວ ລ່ານ ຕສ່ຽວ ບົ໋ວ ນິ່ນ , “ ຕ້າຍ ເຕສວີ໌ຍ ນ້າຍ ຫລົງ ເຈ໋ຍ ເຍີຍ ຕ໋ອງ ໂອ່ . ” ແອ໋ງ ບົ໋ວ ຈົ່ມ ວົ້ວ ລ່ານ , “ ໂຊ້ວ ຈ໊ຽນ ໜ່າຍ . ໄມ້ ເຕສີຍ ນໍ , ຕ້າຍ ເຕສວີ໌ຍ ເຢຍ ນ້າຍ ເຕສົ໋າ-ເຮລນ . ”
59002004	ຮນັ້ງ ໜ່າຍ ຢຽມ ເມີ່ຍ ບົວ ກະຍົ໌ວ ເມີ່ຍ ບົວ ປຸນ ອກອຍ ໂຕສ໋ວ ເຕສ໋ຍ ຮ່ອງ ມ່ຽນ ໄມ້ ເຕສີ໌ຍ ? ເມີ່ຍ ບົວ ຫລົ່ງ ເມີ່ຍ ບົວ ກັ້ນ ເອ໊າະ ໄຫ່ ເຍີຍ ໂຮຍ້ວ ສຳ ມ່ຽນ ໄມ້ ເຕສີ໌ຍ ?
59002005	ເຢຍ ຮນ້ຳ ໄຫ່ ເຍີຍ ກໍ໋-ໂຢ໌ວ ອ່າ , ເມີ່ຍ ບົວ ໝວັງ ໂອ່ . ທິນ-ຮູ່ງ ກິ໊ນ ປ້າມ ເກນ ເຍີຍ ມ່ຽນ ຈົ່ມ ມ່ຽນ ຕ້າຍ ເຫວີ່ຍ ປຸນ ນິ່ນ ບົວ ປຸ໊ດ ສຽນ ຟິມ ເຍີຍ ຕສ້ອຍ ຢ່າ ປຸນ ນິ່ນ ບົວ ຕຸ໊ ດສິບ ທິນ-ຮູ່ງ ເຍີຍ ກົ໊ວະ , ຕົ້ງ ທິນ-ຮູ່ງ ແລ໌ງ ປຸນ ຮນ້ຳ ນິ່ນ ວົ້ວ ເຕີ໋ຍ ມ່ຽນ ເຍີຍ ກົ໊ວະ .
59002006	ມປ່າ ເມີ່ຍ ບົວ ໝັ່ງ ເຜຍ ມ່ຽນ ຈົ່ມ ມ່ຽນ . ໂຕສ໋ວ ໂຕະ ເມີ່ຍ ບົວ ເຊ ຕົ້ງ ປຸ໊ດ-ຕສ້ອຍ ມ່ຽນ ໄມ້ ເຕສີ໌ຍ ? ທໍ ເມີ່ຍ ບົວ ມີ່ງ ວົ້ວ ສີ່ ຕ້ອງ ຢ່າ ຕົ້ງ ປຸ໊ດ-ຕສ້ອຍ ມ່ຽນ ໄມ້ ເຕສີ໌ຍ ?
59002007	ຕົ້ງ ນ້າຍ ເຕີ໋ຍ ປຸ໊ດ-ຕສ້ອຍ ມ່ຽນ ກ໊ອງ ໂຕະ ເມີ່ຍ ບົວ ຫຍ່ຽມ ວົ້ວ ນອມ ຈ໋າຍ ເຍີຍ ບົ໋ວ ໄມ້ ເຕສີ໌ຍ ?
59002008	ກີງ-ໂຊວ ເຟ້ຍ ຈ໊ຽນ ກ໊ອງ , “ ອ໋ອຍ ຕສຸ ຮນ້ຳ ມ່ຽນ ຮນັ້ງ ຮນ້ຳ ກັ້ນ ນໍ . ”
59002009	ມປ່າ ເຊ ກ໊ອງ ເມີ່ຍ ບົວ ທ່າຍ ນ້າຍ ລ່ານ , ໝັ່ງ ໄຝ ວົ້ວ ລ່ານ , ເມີ່ຍ ບົວ ຕສ່ຽວ ປ໌າມ ຕສຸ໌ຍ . ເລີ໌ຍ-ຫລັດ ຢ່າ ຕີ່ງ ເມີ່ຍ ບົວ ເຍີຍ ຕສຸ໌ຍ ອ໊ະ .
59002010	ຫາຍ ເຕົ້າ ກັນ ເດສ່ງ ເລີ໌ຍ-ຫລັດ ມປ່າ ຕ່ອງ ຢຽດ ຕິ້ວ , ເຊ ຟີ່ ຮນັ້ງ ຕ່ອງ ເດສ່ງ ຕິ້ວໆ ອ໊ະ .
59002011	ທິນ-ຮູ່ງ ກ໊ອງ , “ ໄມ້ ຕູ໋ງ ຫຮຢຽນ ເອົ໊າ ຫຮຢຽນ ໂອກ໋ , ” “ ໄມ້ ຕູ໋ງ ໄຕ໋ ມ່ຽນ . ”
59002012	ເມີ່ຍ ບົວ ອ໋ອຍ ຕສິ໋ວ ປຸນ ມ່ຽນ ຕຸ໊ ປູ໋ງ ອກອຍ ເຍີຍ ເລີ໌ຍ ຕສຸ ຊ້ຽມ . ຮນັ້ງ ໜ່າຍ ເມີ່ຍ ບົວ ກ໊ອງ ເຍີຍ ເຖສົາ ໂຕສ໋ວ ເຍີຍ ອ໋ອຍ ຕສຸ ຕ໋ອຍ ວົ້ວ ຫຍູ່ງ ເລີ໌ຍ .
59002013	ຫາຍ ເຕົ້າ ໄມ້ ຄໍ້-ລ່ຽນ ມ່ຽນ , ເຖົາ ຊ້ຽມ ຕສຸ໌ຍ ວົ້ວ ຕສັ່ນ ທິນ-ຮູ່ງ ຕສ່ຽວ ໄມ້ ຄໍ້-ລ່ຽນ ວົ້ວ ເຕົ້າ . ຄໍ້-ລ່ຽນ ມ່ຽນ ເຍີຍ ສີ່ ຮີ່ງ ເຈ໋ຍ ຕີ່ງ ຕສຸ໌ຍ ເຍີຍ ເຈົ໊າ .
59002014	ເຢຍ ເຍີຍ ກໍ໋-ໂຢ໌ວ ອ່າ , ຫາຍ ເຕົ້າ ກ໊ອງ ນິ່ນ ມ່າຍ ສຽນ ຟິມ ຢ່າ ໄມ້ ເອີຍ ຈ໊ຽນ ດສຸ້ຍ ກ໊ອງ ເຍີຍ ໂຕສ໋ວ ນໍ , ຝູ່ງ ມ່າຍ ລ່ຳ ຫລົ່ງ ? ນິ່ນ ເຍີຍ ສຽນ ຟິມ ໄຮ່ ໂອຈ໋ວ ນິ່ນ ໄຟ ?
59002015	ເຊ ກ໊ອງ ມ່າຍ ເຕົ້າ ກໍ໋-ໂຢ໌ວ ໄຟ ຕໍ່ ເດສ໌ຍ ໄມ້ ມ່າຍ ລຸຍ-ໂຫວ ຕສຸ໊ , ຫຮນາງ-ຕົ໋ນ ຢ່າ ໄມ້ ມ່າຍ ຫຍັ່ນ ,
59002016	ເມີ່ຍ ບົວ ຢ່າ ມ່າຍ ເຕົ້າ ບົ໋ວ ນິ່ນ , “ ແປ້ງ ອອນ ເຍີຍ ມີ່ງ ອ໊ະ . ຕສຸ໊ ຊ້ຽວ ຫຍັ່ນ ເປ໊ວ ໂອ່ . ” ມປ່າ ນິ່ນ ຖຈຽມ ຫລົ່ງ ເຍີຍ ກະນ້າຍ ຢ່າ ໄມ້ ປຸນ . ນ້າຍ ຝູ່ງ ມ່າຍ ລ່ຳ ຫລົ່ງ ?
59002017	ສຽນ ຟິມ ຢ່າ ຮນັ້ງ ໜ່າຍ ນໍ . ຂູງ ສຽນ ຮນັ້ງ ຢ່າ ໄມ້ ເອີຍ ຈ໊ຽນ ໂຕສ໋ວ ເຊ ຕ໋ອງ ໄຕ່ ໝີ່ ອ໊ະ .
59002018	ມປ່າ ມ່າຍ ມ່ຽນ ອ໋ອຍ ກ໊ອງ , “ ເມີ່ຍ ມ່າຍ ສຽນ ຟິມ , ເຢຍ ມ່າຍ ເຢຍ ໂຕສ໋ວ ເຍີຍ ສີ່ . ” ເຢຍ ຕສ່ຽວ ເຕົາ , “ ວົ້ວ ຫຍູ່ງ ປຸນ ເຢຍ ໝັ່ງ ກ໋າ ເມີ່ຍ ຮນັ້ງ ຫາຍ ນໍ ໄຮ່ ມ່າຍ ສຽນ ຟິມ ຢ່າ ໄມ້ ເອີຍ ຈ໊ຽນ ໂຕສ໋ວ ຫາຍ ຫຍູ່ງ ? ເຢຍ ຕສ່ຽວ ປຸນ ເມີ່ຍ ໝັ່ງ ເຢຍ ໂຕສ໋ວ ເຍີຍ ສີ່ ປຸນ ທສີງ ເຢຍ ເຍີຍ ສຽນ ຟິມ . ”
59002019	ເມີ່ຍ ສຽນ ຂູງ ມ່າຍ ດຸ ເຕົ້າ ທິນ-ຮູ່ງ ຮນັ້ງ ໄຟ ? ຫລົງ ອ໊ະ . ລ່ຽມ ມ້ຽນ ຢ່າ ສຽນ , ກ້ຳ ເດສ໋ຍ ໄຫ່ , ຊິນ ຕສິ໋ນ ເດສ່ງ .
59002020	ມ່ຽນ ຫຮງົງ ມ່ຽນ ອ້າ ! ຂູງ ສຽນ ຮນັ້ງ , ໄມ້ ເອີຍ ຈ໊ຽນ ໂຕສ໋ວ ເຊ ໄມ້ ລ່ຳ ຫລົ່ງ . ເມີ່ຍ ບົວ ອ໋ອຍ ເຢຍ ປິ໋ວ ເມ່ງ ປຸນ ເມີ່ຍ ບົວ ຮິ້ວ ໄຟ ?
59002021	ບົວ ເຍີຍ ອົງ-ຖາຍ-ແງະ , ອັບ​ລາ​ຮຳ , ຮນັ້ງ ຫາຍ ນໍ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ? ເຊ ເຫວີ່ຍ ນິ່ນ ໂຕສ໋ວ ເຍີຍ ສີ່ , ຕົ້ງ ນິ່ນ ຕໍ້ ນິ່ນ ເຍີຍ ຕອນ , ອີ​ສັກ , ອັນ ວົ້ວ ເຕສ່ຍ-ຕ້ອງ ອ໋ອຍ ເຕສ່ຍ ປຸນ ທິນ-ຮູ່ງ .
59002022	ເມີ່ຍ ບົວ ປວັດ ເຍີຍ ໄຟ ? ອັບ​ລາ​ຮຳ ເຍີຍ ສຽນ ຟິມ ເຖສົາ ໂຕສ໋ວ ເຍີຍ ສີ່ ກັ໊ບ ຈ໊ຽນ . ນິ່ນ ໂຕສ໋ວ ເຍີຍ ສີ່ ຕສ່ຽວ ປຸນ ນິ່ນ ເຍີຍ ສຽນ ຟິມ ຕຸ້ນ ຢຸ້ນ ດສ້ອຍ .
59002023	ຮນັ້ງ ໜ່າຍ , ກີງ-ໂຊວ ເຍີຍ ຫວ່າ ທສວດ ຕ້າຍ ຕ໋ອຍ-ຕິ່ວ ເດສ່ງ . ກີງ-ໂຊວ ກ໊ອງ , “ ອັບ​ລາ​ຮຳ ສຽນ ທິນ-ຮູ່ງ . ເຫວີ່ຍ ນິ່ນ ສຽນ , ທິນ-ຮູ່ງ ຕສ່ຽວ ຝຸນ ນິ່ນ ໂຕສ໋ວ ຕຸ໊ ຫອບ ທິນ-ຮູ່ງ ເຍີຍ ໂຮຍ້ວ . ” ອັບ​ລາ​ຮຳ ຕສ່ຽວ ຕຸ໊ ເມ່ງ ໂຕສ໋ວ ທິນ-ຮູ່ງ ເຍີຍ ໂລ໌-ແກງ ຕ່ອຍ .
59002024	ຮນັ້ງ ນ້າຍ , ເມີ່ຍ ບົວ ປວັດ ເຍີຍ , ມ່ຽນ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ ເຊ ເຫວີ່ຍ ນິ່ນ ບົວ ໂຕສ໋ວ ເຍີຍ ສີ່ , ໄມ້ ເຕສີ໌ຍ ຂູງ ເຫວີ່ຍ ສຽນ ຮນັ້ງ .
59002025	ວົ້ວ ເຕົ້າ ໝ່າຍ ປ໊ວນ-ຊິນ ເຍີຍ ມເຊັຍ ຕອນ , ລາ​ຫັບ , ຟີ່ ຮນັ້ງ ເຍີຍ , ເຫວີ່ຍ ນິ່ນ ໂຕສ໋ວ ເຍີຍ ສີ່ ຕຸ໊ ເຖສົາ ທິນ-ຮູ່ງ ຫອບ ໂຮຍ້ວ , ຕົ້ງ ນິ່ນ ຕສິ໊ບ ທສ້າຍ ຈົ໊ວະ ເຍີຍ ຢິວ​ໄທ ມ່ຽນ ຢ່າ ປູ໋ງ ນິ່ນ ບົວ ທສວດ ກັ້ນ ຕິ້ວ ເຈົ໊າ .
59002026	ເຊ ກ໊ອງ ຊິນ ໄມ້ ມ່າຍ ເຖຈຍ , ມ່ຽນ ຕສ່ຽວ ໄຕ່ ໝີ່ ອ໊ະ . ສຽນ ຟິມ ຢ່າ ຟີ່ ຮນັ້ງ ເຍີຍ . ໄມ້ ເອີຍ ຈ໊ຽນ ໂຕສ໋ວ ເຊ ໄມ້ ລ່ຳ ຫລົ່ງ , ຮນັ້ງ ໄຕ່ ໝີ່ ອ໊ະ ນໍ .
59003001	ເຢຍ ເຍີຍ ກໍ໋-ໂຢ໌ວ ອ່າ , ເມີ່ຍ ບົວ ໄມ້ ຕສຸ ມ່າຍ ມ່ຽນ ທສ້ຳ ໂຕສ໋ວ ຟິນ-ແຊງ , ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ເຢຍ ບົວ ໂຕສ໋ວ ຟິນ-ແຊງ ເຍີຍ ມ່ຽນ ອ໋ອຍ ຕສຸ ຊ້ຽມ ເກົ້າ ເຮນ້ຍ ເຈ໋ຍ ໄມ້ ໂຕສ໋ວ ເຍີຍ ມ່ຽນ .
59003002	ບົວ ເຕົ້າໆ ໂຕສ໋ວ ຕ່ອງ ທສ້ຳ-ຫຍູ່ງ ເຍີຍ . ຫາຍ ເຕົ້າ ຢຽດ ລິ໌ວ ໄມ້ ກ໊ອງ ຕ່ອງ ຫາຍ ຫຍູ່ງ , ວົ້ວ ເຕົ້າ ເຊ ຕຸ້ນ ຢຸ້ນ ເຍີຍ ມ່ຽນ , ໄຮ່ ກຸ໊ນ ຕຸ໊ ເດສ່ງ ນິ່ນ ກັ້ນ ເຍີຍ ຊິນ .
59003003	ບົວ ເຕສ໊າະ ຮລາງ-ໂຄ້ວ ຟັບ ຈ໊ຽນ ມ໌າ ເຍີຍ ດສຸ້ຍ ແປ໋ງ ເຫວີ່ຍ ປຸນ ມ໌າ ໝວັງ ບົວ . ບົວ ຕສ່ຽວ ໄຮ່ ກຸ໊ນ ເດສ່ງ ນິ່ນ ເຍີຍ ຊິນ , ປຸນ ນິ່ນ ມີ່ງ ຫາຍ ຢ່າ ຕຸ໊ .
59003004	ຮນ້ຳ ໝັ່ງ ກ໋າ ດສັ໊ງ ! ໄມ້ ກຸ໊ນ ດສັ໊ງ ດົ່ງ ຫາຍ ໂຮລ ຢ່າ ຕສຸ ຕົ້ມ ດສຢ໋າວ ປ່ວນ ມີ່ງ , ດສັ໊ງ-ຈຽນ ຫລົ່ງ ດສັ໊ງ-ບຽດ ໄຝ ! ເຍີຍ , ເອີຍ ນິ່ນ ເຍີຍ ໂຮຍ້ວ ກ໊ອຍ ມີ່ງ ກ໊ອຍ ຕ້າຍ .
59003005	ບຽດ ຢ່າ ຟີ່ ຮນັ້ງ ເຍີຍ . ໄມ້ ກຸ໊ນ ເຊ ຊິນ ຕສັ່ງ ເຍີຍ ຢຽດ ຫຍູ່ງ ໄຝ ເຍີຍ , ມປ່າ ໄຮ່ ປູ໋ງ ຕຸ໊ ຕົ້ມ ຫວ່າ . ຢ່າ ຮນ້ຳ ໝັ່ງ ກ໋າ ! ຕິ໊ ຕຽນ ໂຕ໌ວ-ບຽດ ຮນັ້ງ ມປ່າ ໄຮ່ ເຕສັຍ ເດສ່ງ ຕົ້ມ ເກ້ມ .
59003006	ບຽດ ເຊ ຮນັ້ງ ໂຕ໌ວ ນໍ . ບຽດ ໂຕສ໋ວ ຊິນ ເຍີຍ ຢຽດ ຫຍູ່ງ ຢ່າ ເອ໊າະ ໄຫ່ , ປຸນ ເອ໊າະ ເຍີຍ ສີ່ ທສວດ ປວັ໊ງ ເດສ່ງ ຊິນ . ບຽດ ຕ໊ຽມ ຈ໊ຽນ ຢຽມ ເຕີ່ຍ ຫຍົວະ ຕ້າຍ ເຍີຍ ໂຕ໌ວ . ຢຽດ ເສີຍ ມ່າຍ ນ້າຍ ຫຍູ່ງ ໂຕ໌ວ ເຕສັຍ ຈ໊ຽນ ບົວ ຢຽມ .
59003007	ຫຍູ່ງໆ ແຊງ-ຄູ້ , ເຮ່ຍ ຕສ້ອຍ , ເໜາະ , ນາງ , ເບຢົ໌າ , ປ້າມ ມ່ຽນ ໄຮ່ ກຸ໊ນ ຕຸ໊ ຮີ່ງ , ຕສູ໊ງ ກຸ໊ນ ຕຸ໊ ບົວະ ໝີ່ ອ໊ະ .
59003008	ມປ່າ ບຽດ , ໄມ້ ມ່າຍ ຫາຍ ເຕົ້າ ໄຮ່ ກຸ໊ນ ຕຸ໊ ຈ໊ຽນ . ບຽດ ເຊ ເອ໊າະ ໄຫ່ , ໄມ້ ໄຮ່ ກຸ໊ນ ໄມ້ ຈ໊ຽນ , ມ່າຍ ແຫລ່ງ ໄຕ່ ມ່ຽນ ເຍີຍ ເດຍ ປວັ໊ງ ເດສ່ງ .
59003009	ບົວ ຫລົ່ງ ບຽດ ເທສງ ຕສ໊ຽວ ຕສັ່ງ ເຕ໋ຍ , ຢ່າ ຫລົ່ງ ຕສ໋ຽວ ມ່ຽນ , ຕົ້ງ ຕສັ່ງ ເຕ໋ຍ ເຕສີ໋ຍ ທສວດ ຕ້າຍ ຕສວັ໊ງ ນິ່ນ ກັ້ນ ຢ່າ ຮນັ້ງ ນິ່ນ ກັ້ນ ນໍ .
59003010	ເທສງ ເຍີຍ ຫວ່າ ເຖສົາ ຕສ໋ຽວ ເຍີຍ ຫວ່າ ຈວັ່ງ ຊູງ ດສຸ້ຍ ທສວດ . ເຢຍ ເຍີຍ ກໍ໋-ໂຢ໌ວ ອ້າ ! ຮນັ້ງ ໜ່າຍ ຕສະເກ້ງ ໄມ້ ຫອບ ຢຽດ ເຕີ໋ຍ .
59003011	ຄູ້ ເຍີຍ ວວມ ເຖສົາ ໄມ້ ຄູ້ ເຍີຍ ວວມ ໄຮ່ ຈວັ່ງ ນອມ ຕສີ໊ງ ທສວດ ໄຟ ?
59003012	ເຢຍ ເຍີຍ ກໍ໋-ໂຢ໌ວ ອ້າ ! ງົ່ງ ຫຍໍ ດຢັ໋ງ ໄຮ່ ຕສຢັ້ງ ກະລັ້ນ ປ໊ຽວ ໄຟ ? ອະຫງຸ່ນ ເຮມີຍ ໄຮ່ ຕສຢັ້ງ ງົ່ງ ຫຍໍ ປ໊ຽວ ໄຟ ? ວວມ-ດສ້າຍ ຕສີ໊ງ ຢ່າ ໄມ້ ໄຮ່ ທສວດ ຄູ້ ເຍີຍ ວວມ .
59003013	ຢຽມ ເມີ່ຍ ບົວ ໜ່າຍ , ມ່າຍ ຫາຍ ເຕົ້າ ໄກວ ເຍີຍ , ທສົງ-ເມ່ງ ເຍີຍ ໄຟ ? ນິ່ນ ອ໋ອຍ ຕສຸ ຫລົ່ງ ສ່ວນ ໂຮຍ້ວ , ຫລົ່ງ ທສົງ-ເມ່ງ ໂຕສ໋ວ ຄູ້ ສີ່ ປຸນ ທສີງ ນິ່ນ ຕົ້ງ ໜ່າຍ ຫຍູ່ງ ມ່ຽນ .
59003014	ເຊ ກ໊ອງ ເມີ່ຍ ໂຮຍ້ວ ອິມ , ເໝວີ່ຍ ເຈັ໊ຍ , ຂູງ ໂຕ້ວ ກັ້ນ ຕຸ໊ ຫລົງ ຮນັ້ງ , ໄມ້ ຕູ໋ງ ເທສງ ກັ້ນ ມ່າຍ ທສົງ-ເມ່ງ . ໄມ້ ຕູ໋ງ ກ໊ອງ-ແປະ ແຫງ່ງ ຕສຽນ ເລີ໌ຍ .
59003015	ນ້າຍ ຫຍູ່ງ ທສົງ-ເມ່ງ ເຊ ໄມ້ ຮນັ້ງ ຢຽມ ກູ້ ຫງວ່າຍ ຕ້າຍ ເຍີຍ ທສົງ-ເມ່ງ . ເຊ ປ້າມ ເກນ ເຍີຍ , ຕົ້ງ ຢຽມ ມ່ຽນ ເຍີຍ ໂຮຍ້ວ ທສວດ ຕ້າຍ ເຍີຍ , ຢ່າ ຢຽມ ມ້ຽນ ທສວດ ຕ້າຍ ເຍີຍ ທສົງ-ເມ່ງ .
59003016	ຫາຍ ນອມ ຕ໋ອງ ມ່າຍ ມ່ຽນ ເໝວີ່ຍ ເຈັ໊ຍ , ໂຕ້ວ ກັ້ນ ຕຸ໊ ຫລົງ , ວົ້ວ ນອມ ຕ໋ອງ ຕສ່ຽວ ເຖສວ ຫລຸ່ນ , ມ່າຍ ຫຍູ່ງໆ ຫວ່າຍ ສີ່ ທສວດ .
59003017	ຢຽມ ກູ້ ຫງວ່າຍ ຕ້າຍ ເຍີຍ ທສົງ-ເມ່ງ ຕະຢ໊ຽດ ເຊ ທສີງ-ເດສ່ງ ເຍີຍ , ຢ່າ ແປ້ງ ອອນ ເຍີຍ , ສ່ວນ ເຍີຍ , ເຫ່ ຕຸ໊ ກ໊ອງ ເຍີຍ . ນ້າຍ ຫຍູ່ງ ທສົງ-ເມ່ງ ປຸນ ລ່ານ ຄໍ້-ລ່ຽນ ລ່ານ , ຢ່າ ຂູງ ໂຕສ໋ວ ທສວດ ຄູ້ ສີ່ ຮນັ້ງ , ໄມ້ ໝັ່ງ ໄຝ ຫາຍ ເຕົ້າ , ຢ່າ ໄມ້ ມ່າຍ ເປີ້ຍ ຕສະ ໂຮຍ້ວ ອຈ໊ວດ ເຍີຍ ສີ່ .
59003018	ຫາຍ ເຕົ້າ ຂວິນ ອີ ປູງ ມ່ຽນ ຫອບ ໂຮຍ້ວ ຕ້າຍ ເຊ ຕສວັ໋ງ ແປ້ງ ອອນ ເຍີຍ ຍິມ . ຊຽວ ຕ້າຍ ເຍີຍ ຢຽດ ຕສູ໊ງ ຕສ່ຽວ ຫລົງ ເຍີຍ .
59004001	ຢຽມ ເມີ່ຍ ບົວ ກະຍົ໌ວ ຫາຍ ຫຍູ່ງ ປຸນ ເມີ່ຍ ບົວ ແດສງ ຈ໋າ ເບ໊າະ ຈ໋າ ? ເຊ ຫລາຍ ເມີ່ຍ ບົວ ເຍີຍ ໂຮຍ້ວ ມ່າຍ ຫັ່ນ ເຍີຍ ສີ່ ຖສີງ ຫ່ອຍ ເມີ່ຍ ບົວ ເບ໊າະ ຈ໋າ ໄມ້ ເຕສີ໌ຍ ?
59004002	ເມີ່ຍ ບົວ ຫັ່ນ ອ໋ອຍ ຕຸ໊ ກະນ້າຍ ຢ່າ ໄມ້ ໄຮ່ ຕຸ໊ ຕສ່ຽວ ໄຕ໋ ມ່ຽນ . ເມົ້າ ມ່ຽນ ເຍີຍ ກະນ້າຍ ມປ່າ ໄມ້ ໄຮ່ ຕຸ໊ ຕສ່ຽວ ແດສງ ຈ໋າ ເບ໊າະ ຈ໋າ . ເມີ່ຍ ບົວ ອ໋ອຍ ຫລົ່ງ ເຍີຍ ເມີ່ຍ ບົວ ໄມ້ ມ່າຍ ເຫວີ່ຍ ຕສຸ ເມີ່ຍ ບົວ ໄມ້ ໂທ້ ທິນ-ຮູ່ງ .
59004003	ເມີ່ຍ ບົວ ໂທ້ ລິ໌ວ ຢ່າ ໄມ້ ຕຸ໊ ເຫວີ່ຍ ຕສຸ ເມີ່ຍ ບົວ ໂທ້ ຕ່ອງ , ຂູງ ອ໋ອຍ ຫລົ່ງ ຕໍ້ ມີ່ງ ໂຕສ໋ວ ເຮ່ນ ບ໋ຽນ ຮນັ້ງ .
59004004	ມ່າຍ ເຮ່ຍ ໂຮຍ້ວ ເຍີຍ ມ່ຽນ ອ້າ ! ເມີ່ຍ ບົວ ໄມ້ ຮິ້ວ ຕຸ໊ ໄຟ ? ເຖສົາ ປ້າມ ເກນ ໂຕສ໋ວ ຕ່ອຍ ເຊ ເຖສົາ ທິນ-ຮູ່ງ ຕ໊າ ວິນ . ຫາຍ ເຕົ້າ ຕີ່ງ ເຖສົາ ປ້າມ ເກນ ໂຕສ໋ວ ຕ່ອຍ , ວົ້ວ ເຕົ້າ ເປ໋ນ ທິນ-ຮູ່ງ ເຍີຍ ວິນ-ວັ້ງ ອ໊ະ .
59004005	ເມີ່ຍ ບົວ ຮນ້ຳ ຕ້າຍ ນ້າຍ ເຕີ໋ຍ ກີງ-ໂຊວ ເຍີຍ ຫວ່າ ໄມ້ ມ່າຍ ເອີ໋ຍ ເລີ໌ຍ ໄຟ ? ກີງ-ໂຊວ ກ໊ອງ , “ ທິນ-ຮູ່ງ ປຸນ ຢຽມ ບົວ ເຍີຍ ໂຮຍ້ວ ວົ້ວ ເຕົ້າ ສີງ ລີ່ງ ແດສງ ຈ໊ຽນ ອ໋ອຍ ກຸ໊ນ ບົວ . ” “ ທິນ-ຮູ່ງ ແຫງ່ງ ຈ໊ຽນ ເທສງ-ໂຮລ ເຍີຍ ມ່ຽນ , ມປ່າ ນິ່ນ ເຖສີຍ ເອນ ປຸນ ຫຍ່ຽມ ກັ້ນ ໂຕສ໋ວ ໄຝ ເຍີຍ ມ່ຽນ . ”
59004006	ມປ່າ ນິ່ນ ຢ່າ ຈາ ເຖສີຍ ເອນ ເກົ້າ ທສ້ຳ . ເຫວີ່ຍ ນ້າຍ ກີງ-ໂຊວ ກ໊ອງ , “ ທິນ-ຮູ່ງ ແຫງ່ງ ຈ໊ຽນ ເທສງ-ໂຮລ ເຍີຍ ມ່ຽນ , ມປ່າ ນິ່ນ ເຖສີຍ ເອນ ປຸນ ຫຍ່ຽມ ກັ້ນ ໂຕສ໋ວ ໄຝ ເຍີຍ ມ່ຽນ . ”
59004007	ຮນັ້ງ ໜ່າຍ ອ໋ອຍ ຕສຸ ບົວະ ທິນ-ຮູ່ງ ກຸ໊ນ . ອ໋ອຍ ຕສຸ ແຫງ່ງ ຈ໊ຽນ ມ້ຽນ ເຍີຍ ຮູ່ງ , ຊາ​ຕານ , ນິ່ນ ຕສ່ຽວ ເປຢົ໋າ ເມີ່ຍ ບົວ ອ໊ະ .
59004008	ອ໋ອຍ ຕສຸ ມີ່ງ ນິດ ຈ໊ຽນ ທິນ-ຮູ່ງ , ທິນ-ຮູ່ງ ຕສ່ຽວ ຕ້າຍ ນິດ ຈ໊ຽນ ເມີ່ຍ ບົວ . ຕສຸ໌ຍ-ມ່ຽນ ອ້າ ! ອ໋ອຍ ຕສຸ ດສ໋າວ ເດສ່ງ ປົ໌ວ . ອີ ຕິ່ວ ໂຮຍ້ວ ເຍີຍ ມ່ຽນ ອ້າ ! ອ໋ອຍ ຕສຸ ດສ໋າວ ເມີ່ຍ ບົວ ເຍີຍ ໂຮຍ້ວ ທສີງ-ເດສ່ງ ຕ້າຍ .
59004009	ອ໋ອຍ ຕສຸ ເດສົ້າ ໄຫ່ , ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ . ເມີ່ຍ ບົວ ຄູ່ ຈັ໊ດ , ອ໋ອຍ ຕສຸ ກ໊ອຍ ຕ້າຍ ຍ້ຽມ . ເມີ່ຍ ບົວ ອຈຽນ-ໂຢ້ວ , ອອນ-ເຫລາະ , ອ໋ອຍ ຕສຸ ກ໊ອຍ ຕ້າຍ ເປ໋ນ ໂຢວ-ເດສົ້າ .
59004010	ອ໋ອຍ ຕສຸ ຢຽມ ຕສ໊ຽວ ເຍີຍ ດສະຮມຽນ ຫຍ່ຽມ ກັ້ນ ໂຕສ໋ວ ໄຝ , ນິ່ນ ຕສ່ຽວ ທ່າຍ ເມີ່ຍ ບົວ ຝາວ .
59004011	ກໍ໋-ໂຢ໌ວ ອ່າ , ລ່ານ ໄມ້ ຕູ໋ງ ຕ້ານ ລ່ານ . ຫາຍ ເຕົ້າ ຕ້ານ ນິ່ນ ເຍີຍ ກໍ໋-ໂຢ໌ວ ໄຟ ຕີ່ງ ກໍ໋-ໂຢ໌ວ ມ່າຍ ຕສຸ໌ຍ , ວົ້ວ ເຕົ້າ ຢ່າ ຟີ່ ຮນັ້ງ ເຍີຍ ຕ້ານ ເລີ໌ຍ-ຫລັດ ຢ່າ ຕີ່ງ ເລີ໌ຍ-ຫລັດ ເຊ ໄມ້ ຫອບ . ເຊ ກ໊ອງ ເມີ່ຍ ຕີ່ງ ເລີ໌ຍ-ຫລັດ ເຊ ໄມ້ ຫອບ , ເມີ່ຍ ຕສ່ຽວ ໄມ້ ເຕສີ໌ຍ ເອີຍ ເລີ໌ຍ-ຫລັດ ເຍີຍ ມ່ຽນ . ເມີ່ຍ ໂຕສ໋ວ ຕີ່ງ ເລີ໌ຍ-ຫລັດ ເຍີຍ ມ່ຽນ .
59004012	ຂູງ ມ່າຍ ດຸ ເຕົ້າ ຫລຽບ ເຈ໌ຍ ເລີ໌ຍ-ຫລັດ ຢ່າ ໂຕສ໋ວ ຊ້ຽມ ຕສຸ໌ຍ ຈຽນ , ເຊ ຕົ້ງ ທິນ-ຮູ່ງ , ຕົ້ງ ໄຮ່ ໂອຈ໋ວ ມ່ຽນ ຢ່າ ໄຮ່ ໝຽດ ມ່ຽນ ວົ້ວ ເຕົ້າ . ວົ້ວ ຫຍູ່ງ ເມີ່ຍ ກັ້ນ ນີ ? ເມີ່ຍ ໂຕສ໋ວ ຫາຍ ເຕົ້າ ຖສີງ ຕ້າຍ ໄຮ່ ຕີ່ງ ເມີ່ຍ ກໍ໋-ໂຢ໌ວ ເຍີຍ ຕສຸ໌ຍ ?
59004013	ກ໊ອງ ນ້າຍ ເຕີ໋ຍ ຫວ່າ ເຍີຍ ມ່ຽນ ໝວັງ ເຢຍ ມ່າະ ! ເມີ່ຍ ບົວ ກ໊ອງ , “ ອີ້ ຮນອຍ ໄຟ ອຈັງ ຮນອຍ ເຢຍ ບົວ ອ໋ອຍ ມີ່ງ ນ້າຍ ນອມ ຕສີ້ງ ໄຟ ວົ້ວ ນອມ ຕສີ້ງ , ຢຽມ ວົ້ວ ໂຕສ໋ວ ຢຽດ ຫຮຍັງ ເຍີຍ ແຊງ-ເອີ໋ຍ ຕຸ໊ ເຫລີ່ຍ . ”
59004014	ມປ່າ ເມີ່ຍ ບົວ ລ່ຽມ ໄມ້ ຮິ້ວ ຕຸ໊ ອຈັງ ຮນອຍ ເມີ່ຍ ບົວ ເຍີຍ ແໝ່ງ ອ໋ອຍ ຮນັ້ງ ຫາຍ ນໍ . ເມີ່ຍ ບົວ ເຊ ຮນັ້ງ ຕິ໊ ຕຽນ ໂໝ່ວ ນໍ , ທສວດ ຕັ້ງ ຮນັ້ງ ແອ໋ງ ໝິດ ໝີ່ ອ໊ະ .
59004015	ເມີ່ຍ ບົວ ຫອບ ຕສຸ ກ໊ອງ , “ ເຊ ກ໊ອງ ຕສ໊ຽວ ເຍີຍ ຕສະເອີ໋ຍ , ເຢຍ ບົວ ໄຮ່ ຕສຢັ້ງ ຈ໊ຽນ ໂຕສ໋ວ ນ້າຍ ຫຍູ່ງ , ໂຕສ໋ວ ວົ້ວ ຫຍູ່ງ . ”
59004016	ມປ່າ ເມີ່ຍ ບົວ ເທສງ-ໂຮລ , ປູ໋ງ ຫວ່າ-ເໝົາ . ປູ໋ງ ນ້າຍ ຫຍູ່ງ ຕົ້ມ ຫວ່າ ຢຽດ ຕສູ໊ງ ເຊ ເອ໊າະ ໄຫ່ .
59004017	ຮນັ້ງ ໜ່າຍ , ຫາຍ ເຕົ້າ ຮິ້ວ ຕຸ໊ ນິ່ນ ຫອບ ຕສຸ ໂຕສ໋ວ ຫາຍ ຫຍູ່ງ ຄູ້ ສີ່ , ນິ່ນ ຢ່າ ໄມ້ ໂຕສ໋ວ , ວົ້ວ ເຕົ້າ ຕສ່ຽວ ມ່າຍ ຕສຸ໌ຍ ອ໊ະ .
59005001	ປຸ໊ດ-ຕສ້ອຍ ມ່ຽນ ອ້າ ! ໝວັງ ເຢຍ ກ໊ອງ ໂອ່ . ອ໋ອຍ ຕສຸ ເຫວີ່ຍ ເມີ່ຍ ບົວ ອ໋ອຍ ປວັ້ງ ເຍີຍ ໂຄ້ວ ໜ່ານ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ .
59005002	ເມີ່ຍ ບົວ ເຍີຍ ຕສິ້ນ ຕສ້ອຍ ຢຸ ເດສ່ງ , ລຸຍ-ໂຫວ ຕສຸ ແກງ ຫງາດ ຫວ່າຍ ເດສ່ງ .
59005003	ເມີ່ຍ ບົວ ເຍີຍ ຈຽມ ຍ່ານ ເຈ໋ຍ ດສີ໋ງ ໝີ່ ອ໊ະ . ນ້າຍ ດສີ໋ງ ໂຕສ໋ວ ຕສອງ-ເຕສ໋ງ ປຸນ ທສີງ ເມີ່ຍ ບົວ ຕ່ອງ . ດສີ໋ງ ຢ່າ ອ໋ອຍ ຮນັ້ງ ໂຕ໌ວ ນໍ , ປົ໊ວ ເດສ່ງ ເມີ່ຍ ບົວ ເຍີຍ ຊິນ . ຢຽມ ນ້າຍ ເຕີ໋ຍ ອກະຮ້າ ລາຍ ເຍີຍ ຮນອຍ ເມີ່ຍ ບົວ ຂູງ ຊຽວ ຈ໊ຽນ ຕສິ້ນ ຕສ້ອຍ ຮນັ້ງ .
59005004	ເມີ່ຍ ບົວ ໄມ້ ຄອຍ ກົງ-ຕສິ້ນ ປຸນ ເຖງ ເມີ່ຍ ບົວ ໂຕສ໋ວ ເດີ່ຍ ເຍີຍ ມ່ຽນ . ນ້າຍ ເຕີ໋ຍ ກົງ-ຕສິ້ນ ເຫ່ວ ຈ໊ຽນ ໂກ໋ ເມີ່ຍ ບົວ . ໝວັງ ກ໋າ ! ເຖງ ເມີ່ຍ ບົວ ຊຽວ ແກງ-ຕສວັ໋ງ ເຍີຍ ມ່ຽນ ເຍີຍ ເຖຈຍ ຝາວ ເຖົາ ເນິ່ນ ເຈ໋ຍ ເຍີຍ ຕສ໊ຽວ ເຍີຍ ມນ່ອມ .
59005005	ເມີ່ຍ ບົວ ຢຽມ ເສີຍ ຕສັ່ງ ຂູງ ຫຍັ່ນ ຫລົງ ຮົບ ຫລົງ ຕສ໋າວ ເຮ່ນ ບ໋ຽນ ຮນັ້ງ . ນ້າຍ ເຊ ຮນັ້ງ ຫວຸຍ ກັ້ນ ຈຸ່ນ ຕສົ໊ວ ຕສຸ ໄຕ໋ ວົ້ວ ຮນອຍ .
59005006	ເມີ່ຍ ບົວ ຕີ່ງ ຕສຸ໌ຍ ຢ່າ ໄຕ໋ ຄູ້ ມ່ຽນ , ນິ່ນ ຢ່າ ໄມ້ ແຫງ່ງ ເມີ່ຍ ບົວ .
59005007	ກໍ໋-ໂຢ໌ວ ອ່າ , ເມີ່ຍ ບົວ ອ໋ອຍ ຕສຸ ຫລົ່ງ ໜ່ອຍ ຕສົ໊ວ ເຖົາ ຕສ໊ຽວ ແອ໋ງ ຕ້າຍ . ໝັ່ງ ກ໋າ ! ໂຕສ໋ວ ເດີ່ຍ ເຍີຍ ມ່ຽນ ດົ່ງ ຫາຍ ຫລົ່ງ ໜ່ອຍ ຕສົ໊ວ ຈ໊ຽນ ຊຽວ ເດີ່ຍ ຈ໋າຍ ໄຫ່ ເຍີຍ ລ່າງ ຕສິ . ນິ່ນ ຢ່າ ຫລົ່ງ ໜ່ອຍ ຕສົ໊ວ ທສຽວ-ເກນ ບຢູ່ງ ເຖສົາ ທສຸນ-ເກນ ບຢູ່ງ ຕ້າຍ .
59005008	ເມີ່ຍ ບົວ ຢ່າ ອ໋ອຍ ຕສຸ ຫລົ່ງ ໜ່ອຍ , ຫລຽບ ຕີ່ງ ໂຮຍ້ວ ເຫວີ່ຍ ຕສຸ ຕສ໊ຽວ ຕ້າຍ ເຍີຍ ຮນອຍ ເຖົາ ຟັດ ອ໊ະ .
59005009	ກໍ໋-ໂຢ໌ວ ອ່າ , ເມີ່ຍ ບົວ ໄມ້ ຕູ໋ງ ລ່ານ ງົບ ລ່ານ ເຫວີ່ຍ ປຸນ ເມີ່ຍ ບົວ ໄມ້ ຕສຸ ຊ້ຽມ ຕສຸ໌ຍ . ໝັ່ງ ກ໋າ , ຊ້ຽມ ຕສຸ໌ຍ ຈຽນ ຕສູ໊ງ ໂຊ້ວ ຈ໊ຽນ ວົ້ວ ແກ້ງ ດ່າງ ອ໊ະ !
59005010	ເຢຍ ເຍີຍ ກໍ໋-ໂຢ໌ວ ອ່າ , ຈັ໋ງ ຈ໊ຽນ ຕສິ້ນ ດ່າງ ເຕ໊ງ ຕສ໊ຽວ ເຍີຍ ບົ໋ວ ກ໊ອງ ວົ້ວ ເຕີ໋ຍ ໂຕ່ວ ຫວ່າ ມ່ຽນ . ນິ່ນ ບົວ ສ່ຽວ ໂຄ້ວ ຢ່າ ຫລົ່ງ ໜ່ອຍ ເຕ໊ຍ . ເມີ່ຍ ບົວ ອ໋ອຍ ຕສຸ ຫລົ່ງ ນິ່ນ ບົວ ໂຕສ໋ວ ຫຍູ່ງ ເຕສີ໊ຍ .
59005011	ບົວ ກ໊ອງ , ຫລົ່ງ ໜ່ອຍ ເຕ໊ຍ ເຖົາ ຕ້າວ ເຍີຍ ມ່ຽນ ມ່າຍ ອອນ-ເຫລາະ . ເມີ່ຍ ບົວ ໄຮ໌ ເຈ໋ຍ ວົ້ວ ເຕົ້າ ໂຢ໊ບ ຫລົ່ງ ໜ່ອຍ ເຕ໊ຍ ຕຸ໊ ໂຄ້ວ . ຢ່າ ຮິ້ວ ຕຸ໊ ເຊດ ເມວີ໌ຍ ຕສ໊ຽວ ດົ່ງ ຫາຍ ຄໍ້-ລ່ຽນ ມ່ຽນ , ໂຕສ໋ວ ຫລົງ ປຸນ ມ່ຽນ .
59005012	ເຢຍ ເຍີຍ ກໍ໋-ໂຢ໌ວ ອ່າ , ເກົ້າ ຈ໊ຽນ ເຈ໋ຍ ເຊ ໄມ້ ຕູ໋ງ ຕສຢັ໊ງ ລູ່ງ ຕສຢັ໊ງ ເດົາ ໄຟ ຕສຢັ໊ງ ຫາຍ ຫຍູ່ງ ແລ໌ງ ຫວ່າ . ຫາຍ ຫຍູ່ງ “ ເຕສີ໌ຍ ” ຕສ່ຽວ ກ໊ອງ “ ເຕສີ໌ຍ . ” ຫາຍ ຫຍູ່ງ “ ໄມ້ ເຕສີ໌ຍ ” ຕສ່ຽວ ກ໊ອງ “ ໄມ້ ເຕສີ໌ຍ ” ເຫວີ່ຍ ປຸນ ເມີ່ຍ ບົວ ໄມ້ ຕສຸ ຕີ່ງ ຕສຸ໌ຍ .
59005013	ຢຽມ ເມີ່ຍ ບົວ ກະຍົ໌ວ ຫາຍ ເຕົ້າ ມ່າຍ ຂວນ ນ່ານ ໄຟ ? ວົ້ວ ເຕົ້າ ອ໋ອຍ ຕສຸ ເຕົ໋າ ເກົ໋າ . ຫາຍ ເຕົ້າ ມ່າຍ ອອນ-ເຫລາະ ໄຟ ? ອ໋ອຍ ຕສຸ ປ໋າວ ເທສງ ທິນ-ຮູ່ງ ເຍີຍ ດສູງ .
59005014	ເມີ່ຍ ບົວ ຫາຍ ເຕົ້າ ປຸ໊ດ ແປ່ງ ໄຟ ? ນິ່ນ ອ໋ອຍ ຕສຸ ເຫ່ວ ຈິວ-ປາງ ເຍີຍ ມ່ຽນ ໂກ໋ ຕ້າຍ ເຖງ ເຕົ໋າ ເກົ໋າ ຢ່າ ເຕ໊ງ ຕສ໊ຽວ ເຍີຍ ບົ໋ວ ເຕສ໊າະ ໂຢ້ວ ຮຢຽດ ຈ໊ຽນ ນິ່ນ ເຍີຍ ຊິນ .
59005015	ຫລົ່ງ ສຽນ ຟິມ ເຕົ໋າ ເກົ໋າ ຕສ່ຽວ ໂອຈ໋ວ ຕຸ໊ ແປ່ງ ມ່ຽນ , ຕສ໊ຽວ ຢ່າ ອ໋ອຍ ປຸນ ນິ່ນ ຫລົງ ຕ້າຍ . ເຊ ກ໊ອງ ນິ່ນ ປ໌າມ ຕສຸ໌ຍ , ທິນ-ຮູ່ງ ຕສ່ຽວ ກວັ່ງ ນິ່ນ ເຍີຍ ຕສຸ໌ຍ ໝີ່ ອ໊ະ .
59005016	ຮນັ້ງ ໜ່າຍ , ເມີ່ຍ ບົວ ລ່ານ ອ໋ອຍ ຕສຸ ຫຍ່ຽມ ຕສຸ໌ຍ ປຸນ ລ່ານ , ລ່ານ ອ໋ອຍ ຕສຸ ເຖງ ລ່ານ ເຕົ໋າ ເກົ໋າ . ເມີ່ຍ ບົວ ເຍີຍ ແປ່ງ ຕສ່ຽວ ຫລົງ ໝີ່ ອ໊ະ . ຄູ້ ມ່ຽນ ເຕົ໋າ ເກົ໋າ , ນິ່ນ ເຕົ໋າ ເກົ໋າ ເຍີຍ ຫວ່າ ມ່າຍ ທຈະ ຢ່າ ລີ່ງ ໄຫ່ .
59005017	ເອ​ລີ​ຢາ ເຊ ຢຽດ ເຕົ້າ ປ້າມ ມ່ຽນ , ເຖສົາ ບົວ ຟີ່ ຮນັ້ງ ເຍີຍ . ນິ່ນ ຫລົ່ງ ໂຮຍ້ວ ເອຈ່ຍ ທຈະ ເຕົ໋າ ເກົ໋າ ໂທ້ ທິນ-ຮູ່ງ ໄມ້ ຕູ໋ງ ປຸນ ລູ່ງ ຕຸ້ຍ ບຢູ່ງ . ລູ່ງ ຕສ່ຽວ ໄມ້ ຕຸ້ຍ ບຢູ່ງ ປົວ ຫຮຍັງ-ປ໋ຽນ .
59005018	ເອ​ລີ​ຢາ ແອ໋ງ ເຕົ໋າ ເກົ໋າ , ລູ່ງ ຕສ່ຽວ ຕຸ້ຍ ບຢູ່ງ . ເດົາ ຢ່າ ທສວດ ແກງ-ຕສວັ໋ງ ອ໊ະ .
59005019	ເຢຍ ເຍີຍ ກໍ໋-ໂຢ໌ວ ອ່າ , ເຊ ກ໊ອງ ຢຽມ ເມີ່ຍ ບົວ ກະຍົ໌ວ ມ່າຍ ເຕົ້າ ເລີ່ຍ ຕສຽນ ເລີ໌ຍ ມີ່ງ ຕ່ອງ ເຈົ໊າ , ແອ໋ງ ມ່າຍ ເຕົ້າ ເຄນ ນິ່ນ ດສ໋ວນ ຕ້າຍ ນໍ ,
59005020	ອ໋ອຍ ຕສຸ ຈັ໋ງ ຈ໊ຽນ ຫາຍ ເຕົ້າ ເຄນ ຢັ້ງ ຕ່ອງ ເຈົ໊າ ເຍີຍ ຕສຸ໌ຍ-ມ່ຽນ ດສ໋ວນ ຕ້າຍ , ວົ້ວ ເຕົ້າ ຕສ່ຽວ ໂອຈ໋ວ ຕສຸ໌ຍ-ມ່ຽນ ໄມ້ ຕສຸ ໄຕ່ . ມ່າຍ ຕສຸ໌ຍ ທສ້ຳ ມປ່າ ຕຸ໊ ທິນ-ຮູ່ງ ກວັ່ງ ເດສ່ງ ໝີ່ ອ໊ະ .
60001001	ເຢຍ , ປີ​ເຕ , ໂຕສ໋ວ ເຢ​ຊູ ກີ​ຕູ່ ເຍີຍ ກົງ-ໂຕສ້ . ເຢຍ ເຟ້ຍ ຝຽນ ປຸນ ທິນ-ຮູ່ງ ກິ໊ນ ຕ້າຍ ເຍີຍ ມ່ຽນ , ຕົ້ງ ຕສຸ ເປຢົ໋າ ຢຽມ ດສ໋ານ ປອນ​ທັດ ແຊ້ງ , ກາ​ລາ​ເທຍ , ຄັບ​ປາ​ໂດ​ເຊຍ , ເອ​ເຊຍ ເຖສົາ ບິ​ທີ​ເນຍ ແຊ້ງ ເຍີຍ ມ່ຽນ .
60001002	ຕສັ່ງ ເຕ໋ຍ ທິນ-ຮູ່ງ ເອີຍ ນິ່ນ ເຍີຍ ຕສະເອີ໋ຍ ຈາ-ດ່າງ ກິ໊ນ ເມີ່ຍ ບົວ ຕ້າຍ . ນິ່ນ ເຍີຍ ສີງ ລີ່ງ ປຸນ ເມີ່ຍ ບົວ ໂຕສ໋ວ ທສີງ-ເດສ່ງ ມ່ຽນ ເຫວີ່ຍ ປຸນ ເມີ່ຍ ບົວ ໝວັງ ເຢ​ຊູ ກີ​ຕູ່ ຢ່າ ຕຸ໊ ເຢ​ຊູ ເຍີຍ ດສຢ໊າມ ດສ໋າວ ເດສ່ງ ເມີ່ຍ ບົວ . ໂທ້ ທິນ-ຮູ່ງ ເຖສີຍ ເອນ ເຖສີຍ ແປ້ງ ອອນ ທສ້ຳໆ ເຍີຍ ປຸນ ເມີ່ຍ ບົວ .
60001003	ບົວ ອ໋ອຍ ຕສຸ ເທສງ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ເຕຍ , ທິນ-ຮູ່ງ . ນິ່ນ ຕສະເກ້ງ ! ຄໍ້-ລ່ຽນ ໄຫ່ ບົວ . ເຢ​ຊູ ກີ​ຕູ່ ໄຕ່ ມີ່ງ , ທິນ-ຮູ່ງ ແອ໋ງ ປຸນ ນັ່ງ ຕ້າຍ , ປຸນ ບົວ ເຂົາ ນິ່ນ ແອ໋ງ ຊຢັງ-ຢູ໌ງ ເຈ໋ຍ , ຕສ່ຽວ ຕຸ໊ ຢຽດ ລິ໌ວ ມ່າຍ ລ່ຳ ຮນ້ຳ ຕ໋ອງ .
60001004	ຮນັ້ງ ໜ່າຍ ບົວ ຕສ່ຽວ ໄຮ່ ສ່ຽວ ໄມ້ ໄຮ່ ໝຽດ , ໄມ້ ໄຮ່ ຮູ້ , ໄມ້ ໄຮ່ ຕສິດ ເຍີຍ ປ່ວນ , ຕົ້ງ ທິນ-ຮູ່ງ ເຫວີ່ຍ ນິ່ນ ເຍີຍ ມ່ຽນ ຊຽວ ຈ໊ຽນ ວົ້ວ ທິນ-ຕ້ອງ ເຍີຍ ປ່ວນ .
60001005	ເຫວີ່ຍ ເມີ່ຍ ບົວ ສຽນ , ເມີ່ຍ ບົວ ຕຸ໊ ທິນ-ຮູ່ງ ເຍີຍ ທຈະ ເປວ ຈ໊ຽນ , ຕສົ໊ວ ເຖົາ ເຊດ ເມວີ໌ຍ ເຍີຍ ຮນອຍ ທິນ-ຮູ່ງ ຫລິ່ວ ເລີ໌ຍ ຕສຢັ໋ງ ເຍີຍ ໂອຈ໋ວ ເອນ ທສວດ ຕ້າຍ .
60001006	ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ອອນ-ເຫລາະ ໄມ້ ກຸ໊ນ ອີ້ ຕສັ່ນ ຕສຸ ເສີຍ , ສ່ຽວ ທສ້ຳ-ຫຍູ່ງ ໂຄ້ວ ໜ່ານ , ເດສົ້າ ຖສາມ ປ໊າ .
60001007	ນ້າຍ ເຕີ໋ຍ ສີ່ ເຊ ເຫວີ່ຍ ປຸນ ທສີງ ເມີ່ຍ ບົວ ຕສຽນໆ ເຍີຍ ສຽນ . ສຽນ ຟິມ ເຊ ເກົ້າ ຈ໋າຍ ເຈ໋ຍ ຈຽມ . ໄມ້ ກຸ໊ນ ຈຽມ ໄຮ່ ຕສິດ ຖສໍ່ ອ໋ອຍ ຕສຸ ຫລົ່ງ ໂຕ໌ວ ສິນ . ຮນັ້ງ ໜ່າຍ , ອ໋ອຍ ຕສຸ ເສີຍ ໝັ່ງ ເມີ່ຍ ບົວ ເຍີຍ ສຽນ ຟິມ . ເຖົາ ເຢ​ຊູ ກີ​ຕູ່ ແອ໋ງ ຕ້າຍ ວົ້ວ ຕສັ່ນ , ທິນ-ຮູ່ງ ຕສ່ຽວ ເທສງ ເມີ່ຍ ບົວ , ທ່າຍ ເມີ່ຍ ບົວ , ປຸນ ເມີ່ຍ ບົວ ຕຸ໊ ອຈັງ-ຫລ່າງ .
60001008	ໄມ້ ກຸ໊ນ ເມີ່ຍ ບົວ ໄມ້ ແກ້ງ ປວັດ ເຈ໋ຍ ນິ່ນ , ເມີ່ຍ ບົວ ຮນ້ຳ ນິ່ນ . ໄມ້ ກຸ໊ນ ເມີ່ຍ ບົວ ອີ້ ຕສັ່ນ ໝັ່ງ ໄມ້ ປວັດ ນິ່ນ , ເມີ່ຍ ບົວ ຢ່າ ສຽນ ນິ່ນ ຕສ່ຽວ ຕສະເກ້ງ ! ມ່າຍ ອອນ-ເຫລາະ ອ໊ະ , ຕສູ໊ງ ໄມ້ ມ່າຍ ຫວ່າ ກ໊ອງ ,
60001009	ເຫວີ່ຍ ຕສຸ ເມີ່ຍ ບົວ ເຍີຍ ລີ່ງ ວ່ວນ ຕຸ໊ ໂອຈ໋ວ . ນ້າຍ ເຊ ເຫວີ່ຍ ເມີ່ຍ ບົວ ເຍີຍ ສຽນ ຟິມ .
60001010	ໂຕ່ວ ຫວ່າ ມ່ຽນ ກ໊ອງ ເຖົາ ທິນ-ຮູ່ງ ອ໋ອຍ ປຸນ ເມີ່ຍ ບົວ ເຍີຍ ເອນ . ນິ່ນ ບົວ ຫລົງໆ ເຍີຍ ຕສ້າ ໝັ່ງ ຢ່າ ຕສິ້ມ ລໍ໌ ນ້າຍ ໂອຈ໋ວ ເອນ .
60001011	ນ້າຍ ເຕີ໋ຍ ມ່ຽນ ມ່າຍ ກີ​ຕູ່ ເຍີຍ ສີງ ລີ່ງ ຢຽມ ນິ່ນ ບົວ ກະຍົ໌ວ ຈາ-ດ່າງ ກ໊ອງ ກີ​ຕູ່ ອ໋ອຍ ຕສຸ ສ່ຽວ ໂຄ້ວ , ມປ່າ ອກະຮ້າ ອ໋ອຍ ຕຸ໊ ເຍີຍ ອຈັງ-ຫລ່າງ . ນິ່ນ ບົວ ທຈະ ຕສ້າ ໝັ່ງ ນ້າຍ ເຕີ໋ຍ ສີ່ ເຖົາ ຫາຍ ຕສັ່ນ ທສວດ ຢ່າ ອ໋ອຍ ຮນັ້ງ ຫາຍ ນໍ ທສວດ .
60001012	ທິນ-ຮູ່ງ ປຸນ ນ້າຍ ເຕີ໋ຍ ໂຕ່ວ ຫວ່າ ມ່ຽນ ຮິ້ວ ຕຸ໊ ນິ່ນ ບົວ ໂຕສ໋ວ ເຍີຍ ກົງ ເຊ ໄມ້ ເຕສີ໌ຍ ເຫວີ່ຍ ເຖງ ນິ່ນ ບົວ ກັ້ນ , ເຊ ເຫວີ່ຍ ເຖງ ເມີ່ຍ ບົວ . ນິ່ນ ບົວ ໂຕ່ວ ຕ້າຍ ກ໊ອງ ເຍີຍ ສີ່ ເມີ່ຍ ບົວ ອີ້ ຕສັ່ນ ໄຮ໌ ມ່ຽນ ຕສຸ້ນ ຄູ້ ຝຽນ ບົ໋ວ ເມີ່ຍ ບົວ . ນ້າຍ ເຕີ໋ຍ ຕສຸ້ນ ຄູ້ ຝຽນ ເຍີຍ ມ່ຽນ ຢ່າ ເຂົາ ຢຽມ ທິນ-ຕ້ອງ ພ້າຍ ຕ້າຍ ເຍີຍ ສີງ ລີ່ງ ຕສຸ້ນ . ລ່ຽມ ຟິນ-ມ່ຽນ ຢ່າ ອ໋ອຍ ຮິ້ວ ນ້າຍ ເຕີ໋ຍ ສີ່ .
60001013	ເຫວີ່ຍ ນ້າຍ ອ໋ອຍ ຕສຸ ຫລິ່ວ ເລີ໌ຍ ຕສຢັ໋ງ ໂຮຍ້ວ , ກຸ໊ນ ຈ໊ຽນ ກັ້ນ , ຢ່າ ຫລົ່ງ ເດສ່ງ ໂຮຍ້ວ ຮນ້ຳ ເຢ​ຊູ ກີ​ຕູ່ ແອ໋ງ ຕ້າຍ ວົ້ວ ຕສັ່ນ ນິ່ນ ອ໋ອຍ ເຖສີຍ ປຸນ ເມີ່ຍ ບົວ ເຍີຍ ເອນ .
60001014	ເມີ່ຍ ບົວ ໂຕສ໋ວ ໝວັງ ທິນ-ຮູ່ງ ເຍີຍ ຫວ່າ ເຍີຍ ນ່າມ ໂຍ໌ວ . ໄມ້ ຕູ໋ງ ເອີຍ ຈ໊ຽນ ເມີ່ຍ ບົວ ເຍີຍ ໂຮຍ້ວ ຫັ່ນ ໂຕສ໋ວ , ຮນັ້ງ ຕສິ້ນ ດ່າງ ເມີ່ຍ ບົວ ໄມ້ ແກ້ງ ຮິ້ວ ເຍີຍ ຕສຢັ້ງ ໂຫ່ ໂຕສ໋ວ ເຍີຍ ນໍ .
60001015	ເຫ່ວ ເມີ່ຍ ບົວ ຕ້າຍ ວົ້ວ ເຕົ້າ ເຊ ທສີງ-ເດສ່ງ ເຍີຍ . ຢຽມ ເມີ່ຍ ບົວ ໂຕສ໋ວ ເຍີຍ ຫຍູ່ງໆ ສີ່ ເມີ່ຍ ບົວ ຢ່າ ອ໋ອຍ ຕສຸ ຮນັ້ງ ນິ່ນ ນໍ , ທສີງ-ເດສ່ງ .
60001016	ເຫວີ່ຍ ຕສຸ ກີງ-ໂຊວ ກ໊ອງ , “ ເມີ່ຍ ບົວ ອ໋ອຍ ຕສຸ ທສີງ-ເດສ່ງ ເຫວີ່ຍ ຕສຸ ເຢຍ ເຊ ທສີງ-ເດສ່ງ ເຍີຍ . ”
60001017	ເມີ່ຍ ບົວ ເຕົ໋າ ເກົ໋າ ເຍີຍ ຕສຢັ້ງ ໂຫ່ ເມີ່ຍ ບົວ ເຫ່ວ ທິນ-ຮູ່ງ ໂຕສ໋ວ “ ອາ ເຕຍ ອ່າ . ” ນິ່ນ ໄມ້ ໝັ່ງ ຫາຍ ເຕົ້າ ເຍີຍ ຮມຽນ . ນິ່ນ ຕສິ໋ວ ເກ໊າະ-ມ່ຽນ ໂຕສ໋ວ ເຍີຍ ສີ່ ຊ້ຽມ . ເຫວີ່ຍ ນ້າຍ ເມີ່ຍ ບົວ ຢຽມ ເສີຍ ຕສັ່ງ ອ໋ອຍ ຕສຸ ກ້ຳ ເດສ໋ຍ ນິ່ນ , ທ່າຍ ນິ່ນ .
60001018	ເມີ່ຍ ບົວ ຮິ້ວ ຕຸ໊ ທິນ-ຮູ່ງ ຕສົວະ ເມີ່ຍ ບົວ ຢຽມ ອົງ-ຖາຍ , ຕ່ອຍ ເຈ໋ຍ ຕ່ອຍ , ໄມ້ ລ່ຳ ຫລົ່ງ ເຍີຍ ເຈົ໊າ ທສວດ ຕ້າຍ . ນິ່ນ ໄມ້ ເຕສີ໌ຍ ຫລົ່ງ ໄຮ່ ຕສິດ ເຍີຍ ກະນ້າຍ ຮນັ້ງ ຈຽມ ໄຟ ຍ່ານ .
60001019	ນິ່ນ ຫລົ່ງ ກີ​ຕູ່ ຈ໋າຍ ໄຫ່ ເຍີຍ ດສຢ໊າມ ຕສົວະ ເມີ່ຍ ບົວ . ກີ​ຕູ່ ເຊ ຮນັ້ງ ໄມ້ ຫວ່າຍ ຝັງ ຢ່າ ໄມ້ ມ່າຍ ຕ໋ອງ ເອກ້ມ ເຍີຍ ປະກີ ຢູ້ງ ຕອນ ນໍ .
60001020	ທິນ-ຮູ່ງ ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ ນິ່ນ ກິ໊ນ ກີ​ຕູ່ ຕ້າຍ . ແອ໋ງ ເຖົາ ນ້າຍ ເຕີ໋ຍ ອກະຮ້າ ລາຍ ເຍີຍ ຮນອຍ-ເຫຍັຍ ກີ​ຕູ່ ທສວດ ຕ້າຍ ເຫວີ່ຍ ເຖງ ເມີ່ຍ ບົວ .
60001021	ເມີ່ຍ ບົວ ເຂົາ ກີ​ຕູ່ ສຽນ ທິນ-ຮູ່ງ , ຕົ້ງ ກີ​ຕູ່ ໄຕ່ ມີ່ງ ປຸນ ນິ່ນ ແອ໋ງ ນັ່ງ ຕ້າຍ ຕຸ໊ ອຈັງ-ຫລ່າງ ວົ້ວ ເຕົ້າ . ຮນັ້ງ ໜ່າຍ , ເມີ່ຍ ບົວ ເຍີຍ ສຽນ ຟິມ ເຖສົາ ມ່າຍ ລ່ຳ ຮນ້ຳ ເຍີຍ ເຊ ຢຽມ ທິນ-ຮູ່ງ .
60001022	ເມີ່ຍ ບົວ ເອີຍ ຈ໊ຽນ ຕສຽນ ເລີ໌ຍ ໂຕສ໋ວ ຕສ່ຽວ ປຸນ ເມີ່ຍ ບົວ ເຍີຍ ໂຮຍ້ວ ທສີງ-ເດສ່ງ ຕ້າຍ ຢ່າ ຕສະເກ້ງ ຮນ້ຳ ສຽນ ເຢ​ຊູ ເຍີຍ ກໍ໋-ໂຢ໌ວ . ຮນັ້ງ ໜ່າຍ ເມີ່ຍ ບົວ ອ໋ອຍ ຕສຸ ຫລົ່ງ ເດສ່ງ ໂຮຍ້ວ ລ່ານ ຮນ້ຳ ລ່ານ .
60001023	ເມີ່ຍ ບົວ ເຊ ກັ້ນ ຊຢັງ-ຢູ໌ງ ເຈ໋ຍ , ໄມ້ ເຕສີ໌ຍ ຢຽມ ໄຮ່ ໄຕ່ ເຍີຍ ປ໊ວນ ຢູ໌ງ , ເຊ ຢຽມ ໄມ້ ໄຮ່ ໄຕ່ ເຍີຍ ປ໊ວນ ຢູ໌ງ . ເຫວີ່ຍ ຕສຸ ເມີ່ຍ ບົວ ເຂົາ ທິນ-ຮູ່ງ ຢຽດ ລິ໌ວ ຕສຢັ້ງ ຈ໊ຽນ ເຍີຍ ໂຕ໌ ກັ້ນ ຊຢັງ-ຢູ໌ງ ເຈ໋ຍ .
60001024	ຮນັ້ງ ກີງ-ໂຊວ ກ໊ອງ ນໍ , “ ຢຽດ ຕສູ໊ງ ປ້າມ ມ່ຽນ ເຊ ຮນັ້ງ ເມ້ຍ ນໍ , ນິ່ນ ບົວ ເຍີຍ ອຈັງ-ຫລ່າງ ຢ່າ ຮນັ້ງ ເມ້ຍ ເຍີຍ ປຢັ້ງ . ເມ້ຍ ອກາຍ ມີ່ງ , ປຢັ້ງ ຢ່າ ໂປຢ້ .
60001025	ມປ່າ ຕສ໊ຽວ ເຍີຍ ໂຕ໌ ຢຽດ ລິ໌ວ ຢຽມ . ”
60002001	ເຫວີ່ຍ ນ້າຍ ອ໋ອຍ ຕສຸ ກວັ່ງ ຢຽດ ຕສູ໊ງ ຫວ່າຍ ສີ່ . ໄມ້ ຕູ໋ງ ກ໊ອງ-ແປະ ດົ໊ວ ມ່ຽນ , ໄມ້ ຕູ໋ງ ໂຕສ໋ວ ເປີ້ຍ ຕສະ ໂຮຍ້ວ ອຈ໊ວດ , ໄມ້ ຕູ໋ງ ເໝວີ່ຍ ເຈັ໊ຍ , ໄມ້ ຕູ໋ງ ກ໊ອງ ໂຕະ ມ່ຽນ .
60002002	ເມີ່ຍ ບົວ ອ໋ອຍ ຕສຸ ຮນັ້ງ ໂທສະ ໂຫະ ທສວດ ເສີຍ ເຍີຍ ກູ້ ງວ໌າ ອ໋ອຍ ຮົບ ຫຍໍ ນໍ , ຕສັ່ນໆ ອ໋ອຍ ຮົບ ຢູ໌ງ ລີ່ງ ວ່ວນ ເຍີຍ ທສີງ-ເດສ່ງ ຫຍໍ . ເມີ່ຍ ບົວ ຕສ່ຽວ ໄຮ່ ໂຮລ ຕ້າຍ ຕຸ໊ ໂອຈ໋ວ .
60002003	ຮນັ້ງ ກີງ-ໂຊວ ກ໊ອງ ນໍ , “ ເມີ່ຍ ບົວ ຕຸ໊ ເສີຍ ລິ໌ວ ເໝວີຍ ຕສ່ຽວ ຮິ້ວ ຕຸ໊ ຕສ໊ຽວ ເຊ ຫລົງ ໄຫ່ . ” “ ໝັ່ງ ມ່າະ ! ເຢຍ ກິ໊ນ ນອມ ຈ໋າຍ ໄຫ່ ເຍີຍ ຫລະເປຢີ໊ຍ ອັນ ວົ້ວ ສິ​ໂອນ ຕສີ້ງ ໂຕສ໋ວ ເປຢົ໊າ-ເກ໊າະ ຫາຍ ເຕົ້າ ສຽນ ເຂົາ ນິ່ນ , ວົ້ວ ເຕົ້າ ຢຽດ ລິ໌ວ ໄມ້ ພຢັດ . ” “ ກົ໊ມ ເປຢົ໊າ ຕສັ່ງ ເອກ້ມ ທສວດ ວົ້ວ ນອມ ຫລະເປຢີ໊ຍ , ຕສູ໊ງ ເປ໋ນ ອັນ ເປຢົ໊າ-ເກ໊າະ ເກົ້າ ຫລົ່ງ ຈ໊ຽນ ເຈ໋ຍ ວົ້ວ ນອມ . ” “ ນ້າຍ ນອມ ຫລະເປຢີ໊ຍ ເຊ ໂຕສ໋ວ ມ່ຽນ ດິ໊ ຕສຸ ເຍີຍ ຫລະເປຢີ໊ຍ , ຢ່າ ໂຕສ໋ວ ຕົ້ມ ຫລະເປຢີ໊ຍ ປຸນ ມ່ຽນ ດອບ . ”
60002004	ອ໋ອຍ ຕສຸ ຕ້າຍ ນິດ ຈ໊ຽນ ຕສ໊ຽວ , ຕົ້ງ ມ່າຍ ແໝ່ງ ເຍີຍ ຫລະເປຢີ໊ຍ . ມ່ຽນ ເອກ້ມ ມປ່າ ທິນ-ຮູ່ງ ກິ໊ນ ຕ້າຍ ຝຸນ ຈ໋າຍ .
60002005	ເມີ່ຍ ບົວ ຢ່າ ຮນັ້ງ ມ່າຍ ແໝ່ງ ເຍີຍ ຫລະເປຢີ໊ຍ , ຕົ້ງ ທິນ-ຮູ່ງ ຫລົ່ງ ເຖສີຍ ສີງ ລີ່ງ ຢຽມ ເຍີຍ ຕິ່ນ . ເມີ່ຍ ບົວ ຢ່າ ໂຕສ໋ວ ທສີງ-ເດສ່ງ ເຍີຍ ໄຊ ມ່ຽນ , ຕສ່ຽວ ເອີຍ ສີງ ລີ່ງ ເຕສ່ຍ ປຸນ ທິນ-ຮູ່ງ . ນ້າຍ ເຕີ໋ຍ ເຕສ່ຍ ເຍີຍ ກະນ້າຍ ທິນ-ຮູ່ງ ເຫວີ່ຍ ເຢ​ຊູ ກີ​ຕູ່ ອະເຮນີ້ຍ ຕສິ໊ບ .
60002006	ເຫວີ່ຍ ຕສຸ ກີງ-ໂຊວ ກ໊ອງ , “ ໝັ່ງ ມ່າະ ! ເຢຍ ກິ໊ນ ນອມ ຈ໋າຍ ໄຫ່ ເຍີຍ ຫລະເປຢີ໊ຍ ອັນ ວົ້ວ ສິ​ໂອນ ຕສີ້ງ ໂຕສ໋ວ ເປຢົ໊າ-ເກ໊າະ ເກົ້າ ຫລົ່ງ ຈ໊ຽນ ເຈ໋ຍ ເຍີຍ ຫລະເປຢີ໊ຍ . ຫາຍ ເຕົ້າ ສຽນ ເຂົາ ນິ່ນ , ວົ້ວ ເຕົ້າ ຢຽດ ລິ໌ວ ໄມ້ ພຢັດ . ”
60002007	ນ້າຍ ນອມ ຫລະເປຢີ໊ຍ ເຫວີ່ຍ ເມີ່ຍ ບົວ ສຽນ ເຍີຍ ມ່ຽນ ເຊ ຈ໋າຍ ໄຫ່ . ມປ່າ ກີງ-ໂຊວ ກ໊ອງ ເຫວີ່ຍ ໄມ້ ສຽນ ເຍີຍ ມ່ຽນ , “ ກົ໊ມ ເປຢົ໊າ ຕສັ່ງ ເອກ້ມ ທສວດ ວົ້ວ ນອມ ຫລະເປຢີ໊ຍ , ຕສູ໊ງ ເປ໋ນ ອັນ ເປຢົ໊າ-ເກ໊າະ ເກົ້າ ຫລົ່ງ ຈ໊ຽນ ເຈ໋ຍ ວົ້ວ ນອມ . ”
60002008	ກີງ-ໂຊວ ຢ່າ ກ໊ອງ , “ ນ້າຍ ນອມ ຫລະເປຢີ໊ຍ ເຊ ໂຕສ໋ວ ມ່ຽນ ດິ໊ ຕສຸ ເຍີຍ ຫລະເປຢີ໊ຍ , ຢ່າ ໂຕສ໋ວ ຕົ້ມ ຫລະເປຢີ໊ຍ ປຸນ ມ່ຽນ ດອບ . ” ນິ່ນ ບົວ ດິ໊ ຕສຸ ດອບ ເຫວີ່ຍ ຕສຸ ນິ່ນ ບົວ ໄມ້ ສຽນ ທິນ-ຮູ່ງ ເຍີຍ ໂຕ໌ . ນ້າຍ ເຊ ຕສິ໋ວ ທິນ-ຮູ່ງ ຈາ-ດ່າງ ຕີ່ງ ຕ້າຍ ເຍີຍ ຕສະເອີ໋ຍ .
60002009	ມປ່າ ເມີ່ຍ ບົວ ໂຕສ໋ວ ທິນ-ຮູ່ງ ກິ໊ນ ຕ້າຍ ເຍີຍ ຝີງ , ໂຕສ໋ວ ໄຊ ມ່ຽນ ຟູ-ສູ ທິນ-ຮູ່ງ , ຢ່າ ໂຕສ໋ວ ທສີງ-ເດສ່ງ ເຍີຍ ຝີງ , ເປ໋ນ ທິນ-ຮູ່ງ ກັ້ນ ເຍີຍ ແປະ ຝີງ ເຫວີ່ຍ ຕສຸ້ນ ນິ່ນ ໂຕສ໋ວ ບົວະ ຮ່ອງ ເຍີຍ ສີ່ . ນິ່ນ ເຫ່ວ ເມີ່ຍ ບົວ ທສວດ ຫຮມວັງ ຕ້າຍ ເປັຍ ນິ່ນ ບົວະ ຮ່ອງ ໄຫ່ ເຍີຍ ອຈັງ .
60002010	ຕສິ້ນ ດ່າງ ເມີ່ຍ ບົວ ໄມ້ ເຕສີ໌ຍ ທິນ-ຮູ່ງ ເຍີຍ ແປະ ຝີງ ມປ່າ ອີ້ ຕສັ່ນ ເມີ່ຍ ບົວ ໂຕສ໋ວ ນິ່ນ ເຍີຍ ແປະ ຝີງ . ຕສິ້ນ ດ່າງ ເມີ່ຍ ບົວ ໄມ້ ຕຸ໊ ທິນ-ຮູ່ງ ຄໍ້-ລ່ຽນ ມປ່າ ອີ້ ຕສັ່ນ ເມີ່ຍ ບົວ ຕຸ໊ ທິນ-ຮູ່ງ ຄໍ້-ລ່ຽນ .
60002011	ຮນ້ຳ ເຍີຍ ກໍ໋-ໂຢ໌ວ ອ່າ , ເມີ່ຍ ບົວ ຢຽມ ນ້າຍ ປ້າມ ເກນ ໂຕສ໋ວ ກັ້ນ ນອມ ເຕີ່ຍ-ປູງ ຕ້າຍ ເຍີຍ ແຄະ ມ່ຽນ . ເຢຍ ຕສ່ຽວ ຂວິນ ເມີ່ຍ ບົວ ໄມ້ ຕູ໋ງ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ . ກັ້ນ ເຍີຍ ໂຮຍ້ວ ຫັ່ນ ເຍີຍ ຂູງ ເຖສົາ ລີ່ງ ວ່ວນ ເບ໊າະ ຈ໋າ ຮນັ້ງ .
60002012	ເມີ່ຍ ບົວ ຢຽມ ໄມ້ ສຽນ ເຍີຍ ມ່ຽນ ບຸດົ໋ງ ຂູງ ອ໋ອຍ ຕສຸ ໂຕສ໋ວ ຫລົງ ເຍີຍ ສີ່ ຮນັ້ງ . ຮນັ້ງ ໜ່າຍ , ເຊ ກ໊ອງ ນິ່ນ ບົວ ຕ້ານ ເມີ່ຍ ບົວ , ກ໊ອງ ເມີ່ຍ ບົວ ເຊ ໂຕສ໋ວ ຫວ່າຍ ສີ່ ເຍີຍ ມ່ຽນ , ນິ່ນ ບົວ ໄຮ່ ເຕສັ໊ຍ ຕຸ໊ ເມີ່ຍ ບົວ ໂຕສ໋ວ ເຍີຍ ຄູ້ ສີ່ . ເຖົາ ທິນ-ຮູ່ງ ຕ້າຍ ວົ້ວ ຮນອຍ , ນິ່ນ ບົວ ຕສ່ຽວ ເທສງ ທິນ-ຮູ່ງ .
60002013	ເຫວີ່ຍ ເມີ່ຍ ບົວ ສຽນ ຕສ໊ຽວ , ເມີ່ຍ ບົວ ອ໋ອຍ ຕສຸ ບົວະ ໂຕສ໋ວ ໂຮລ , ກຸ໊ນ ປ້າມ ມ່ຽນ ວົ້ວ ເຕີ໋ຍ ຢຽດ ຕສູ໊ງ , ໄມ້ ກຸ໊ນ ເປ໋ນ ຕົ້ມ ຕສິ້ວ ຮູ່ງ , ເຫວີ່ຍ ຕສຸ ນິ່ນ ເຍີຍ ຫລີ່ງ ເກົ້າ ໂຮລ ເຈ໋ຍ .
60002014	ຢ່າ ອ໋ອຍ ຕສຸ ໝວັງ ຈຽນ-ໂຟ້ວ ເຍີຍ ຫວ່າ ເຫວີ່ຍ ຕສຸ ຮູ່ງ ເຕ໋ຍ ອອນ ຈຽນ-ໂຟ້ວ ຕ້າຍ ຕີ່ງ ໂຕສ໋ວ ຕ່ອງ ເຍີຍ ມ່ຽນ ເຍີຍ ຕສຸ໌ຍ ຢ່າ ເທສງ ໂຕສ໋ວ ຫອບ ເຍີຍ ມ່ຽນ .
60002015	ທິນ-ຮູ່ງ ເຍີຍ ຕສະເອີ໋ຍ ເຊ ອ໋ອຍ ເມີ່ຍ ບົວ ໂຕສ໋ວ ຄູ້ ສີ່ ຕັ໊ງ ຈ໊ຽນ ຫຮງົງ ເຍີຍ ມ່ຽນ ກ໊ອງ ເຍີຍ ພະລີ ພະຫລາຍ ຫວ່າ .
60002016	ເມີ່ຍ ບົວ ໂຕສ໋ວ ປູ໋ງ ອກອຍ ເຍີຍ ມ່ຽນ ຕສ່ຽວ ອ໋ອຍ ຕສຸ ຮນັ້ງ ປູ໋ງ ອກອຍ ເຍີຍ ມ່ຽນ ຢຽມ ນໍ . ມປ່າ ໄມ້ ຕູ໋ງ ຫລົ່ງ ປູ໋ງ ອກອຍ ເຍີຍ ເລີ໌ຍ ໂຕສ໋ວ ຫາຍ ຫຍູ່ງ ຫວ່າຍ ສີ່ . ອ໋ອຍ ຕສຸ ຕສຢັ້ງ ຈ໊ຽນ ໂຕສ໋ວ ທິນ-ຮູ່ງ ເຍີຍ ໂນ່ວ .
60002017	ອ໋ອຍ ຕສຸ ທ່າຍ ເຕົ້າໆ ມ່ຽນ . ອ໋ອຍ ຕສຸ ຮນ້ຳ ສຽນ ເຢ​ຊູ ເຍີຍ ກໍ໋-ໂຢ໌ວ . ອ໋ອຍ ຕສຸ ກ້ຳ ເດສ໋ຍ ທິນ-ຮູ່ງ , ທ່າຍ ທິນ-ຮູ່ງ , ຢ່າ ອ໋ອຍ ຕສຸ ທ່າຍ ຮູ່ງ ເຕ໋ຍ .
60002018	ເມີ່ຍ ບົວ ໂຕສ໋ວ ໂນ່ວ ເຍີຍ ມ່ຽນ ອ້າ ! ອ໋ອຍ ຕສຸ ບົວະ ເມີ່ຍ ບົວ ເຍີຍ ຕສ໊ຽວ ຢ່າ ທ່າຍ ນິ່ນ . ໄມ້ ເຕສີ໌ຍ ຂູງ ບົວະ ໂຮຍ້ວ ຫລົງ , ໂຮຍ້ວ ດ໊າວ ວົ້ວ ເຕີ໋ຍ ຮນັ້ງ . ລ່ຽມ ໂຕະ ວົ້ວ ເຕີ໋ຍ ຢ່າ ອ໋ອຍ ຕສຸ ບົວະ .
60002019	ເຊ ກ໊ອງ ມ່ຽນ ສ່ຽວ ໄມ້ ຫອບ ຕສຸ ສ່ຽວ ເຍີຍ ໂຄ້ວ ໜ່ານ ຢ່າ ເຕ໊ຍ ຈ໊ຽນ ເຫວີ່ຍ ຮິ້ວ ຕຸ໊ ເຊ ເອີຍ ທິນ-ຮູ່ງ ເຍີຍ ຕສະເອີ໋ຍ , ທິນ-ຮູ່ງ ຕສ່ຽວ ເທສງ ວົ້ວ ເຕົ້າ .
60002020	ເຊ ກ໊ອງ ເມີ່ຍ ບົວ ໂຕສ໋ວ ຕ່ອງ ສີ່ ຕສ່ຽວ ຕສຸ ເບ໊າະ ຢ່າ ຫລົ່ງ ໜ່ອຍ ເຕ໊ຍ , ນ້າຍ ມ່າຍ ຫາຍ ຫຍູ່ງ ໄຮ່ ເທສງ ? ມປ່າ ເມີ່ຍ ບົວ ເຫວີ່ຍ ໂຕສ໋ວ ຫອບ , ຕສຸ ສ່ຽວ ໂຄ້ວ ຢ່າ ຫລົ່ງ ໜ່ອຍ ເຕ໊ຍ ນໍ , ທິນ-ຮູ່ງ ຕສ່ຽວ ເທສງ ເມີ່ຍ ບົວ ອ໊ະ .
60002021	ທິນ-ຮູ່ງ ເຫ່ວ ເມີ່ຍ ບົວ ຮນັ້ງ ນ້າຍ ນໍ ໂຕສ໋ວ ເຫວີ່ຍ ຕສຸ ກີ​ຕູ່ ເຫວີ່ຍ ເມີ່ຍ ບົວ ສ່ຽວ ໂຄ້ວ ໂຕສ໋ວ ຫຍູ່ງ ເຕສີ໊ຍ ປຸນ ເມີ່ຍ ບົວ ຕສວດ . ເມີ່ຍ ບົວ ຕສ່ຽວ ອ໋ອຍ ຕສຸ ກັນ ຈ໊ຽນ ນິ່ນ ເຍີຍ ເຕສົ໋າ-ເບ່ຍ ຢັ້ງ .
60002022	“ ກີ​ຕູ່ ໄມ້ ປ໌າມ ເຈ໋ຍ ຕສຸ໌ຍ , ຢ່າ ໄມ້ ມ່າຍ ຫາຍ ເຕົ້າ ໄຮ໌ ນິ່ນ ກ໊ອງ-ແປະ ເຈ໋ຍ . ”
60002023	ນິ່ນ ຕສຸ ມ່ຽນ ກ໊ອງ ໂຕະ , ຢ່າ ໄມ້ ຫລົ່ງ ຫວ່າ-ໂຕະ ເຕົາ . ມ່ຽນ ປຸນ ນິ່ນ ຕສຸ ໂຄ້ວ , ນິ່ນ ຢ່າ ໄມ້ ກ໊ອງ ອ໋ອຍ ຈ໊າວ ຊ່ຽວ . ນິ່ນ ເຕສ໊າະ ນິ່ນ ເຍີຍ ສີ່ ຈິວ ປຸນ ທິນ-ຮູ່ງ , ຕົ້ງ ແປ້ງ ຟິມ ເຍີຍ ຊ້ຽມ ມ່ຽນ ວົ້ວ ເຕົ້າ .
60002024	ກີ​ຕູ່ ກັ້ນ ຫລົ່ງ ນິ່ນ ເຍີຍ ຊິນ ດາມ ຈ໊ຽນ ບົວ ເຍີຍ ຕສຸ໌ຍ ຢຽມ ຕສຽບ ດສັ່ງ ຈ໋າ , ປຸນ ບົວ ເປຢົ໋າ ດຸ໊ດ ຕສຸ໌ຍ ເຍີຍ ທຈະ ຢ່າ ຕສຢັ້ງ ຈ໊ຽນ ເຫວີ່ຍ ໂຕສ໋ວ ຫອບ ຮນັ້ງ . ເຫວີ່ຍ ຕສຸ ເຢ​ຊູ ສ່ຽວ ມຸນ , ເມີ່ຍ ບົວ ຕຸ໊ ນິ່ນ ຕສໍ່ ເມີ່ຍ ບົວ ຫລົງ ເດສ່ງ .
60002025	ຕສິ້ນ ດ່າງ ເມີ່ຍ ບົວ ເຊ ຮນັ້ງ ມີ່ງ ຕ່ອງ ເຈົ໊າ ເຍີຍ ປະກີ ຢູ້ງ . ມປ່າ ອີ້ ຕສັ່ນ ເມີ່ຍ ບົວ ດສ໋ວນ ຕ້າຍ ກັນ ຈ໊ຽນ ປະກີ ຢູ້ງ ຕສ໊ຽວ , ຕົ້ງ ໂກ໋ວ ເມີ່ຍ ບົວ ເຍີຍ ລີ່ງ ວ່ວນ ວົ້ວ ເຕົ້າ .
60003001	ເມີ່ຍ ບົວ ໂຕສ໋ວ ເອົ໊າ ເຍີຍ ມ່ຽນ ຢ່າ ຟີ່ ຮນັ້ງ ເຍີຍ ອ໋ອຍ ຕສຸ ບົວະ ກັ້ນ ເຍີຍ ໂອກ໋ . ຮນັ້ງ ໜ່າຍ , ຫາຍ ເຕົ້າ ໂອກ໋ ໄມ້ ແກ້ງ ສຽນ ທິນ-ຮູ່ງ ເຍີຍ ໂຕ໌ , ນິ່ນ ເຍີຍ ເອົ໊າ ໂຕສ໋ວ ເຍີຍ ສີ່ ຕສ່ຽວ ປຸນ ນິ່ນ ອ໋ອຍ ສຽນ , ລ່ຽມ ໄມ້ ຕສຸ ຂວິນ ຢຽດ ໂຈ໋ວ .
60003002	ເຫວີ່ຍ ຕສຸ ໂອກ໋ ປວັດ ຢຽມ ເອົ໊າ ໂຕສ໋ວ ເຍີຍ ຫຍູ່ງ ເຕສີ໊ຍ ມ່າຍ ໂຮຍ້ວ ທ່າຍ ຢ່າ ທສີງ-ເດສ່ງ ເຍີຍ .
60003003	ເມີ່ຍ ບົວ ຕສອງ ເດສວີ່ຍ ໄມ້ ຕູ໋ງ ຂູງ ຕສອງ ເປີ້ຍ ຕສັ່ງ , ກິ໊ດ ບະເປຢີຍ-ບິ໌ນ , ຕສອງ ຈຽມ ຕສອງ ຍ່ານ , ຕສຸ໊ ທສ່ຽວ ຕຸ່ນ ເຍີຍ ລຸຍ-ໂຫວ .
60003004	ຕ໋າວ ດສ໋ວນ ອ໋ອຍ ຕສຸ ຕສອງ ກະຍົ໌ວ ໂຮຍ້ວ , ເຊ ອ໋ອຍ ຕສຸ ໂຮຍ້ວ ສ່ວນ ໂຮຍ້ວ ດ໊າວ . ນ້າຍ ເຊ ຕສອງ ເດສວີ່ຍ ຢ່າ ຢຽດ ລິ໌ວ ໄມ້ ໄຮ່ ຕສິດ . ເອີຍ ທິນ-ຮູ່ງ ໝັ່ງ ຢ່າ ຈ໋າຍ ໄຫ່ .
60003005	ຕສິ້ນ ດ່າງ ກັນ ຫລົງ ທິນ-ຮູ່ງ , ສຽນ ເຂົາ ນິ່ນ ວົ້ວ ເຕີ໋ຍ ມເຊັຍ ຕອນ ຮນັ້ງ ນ້າຍ ນໍ ຕສອງ ເດສວີ່ຍ . ນິ່ນ ບົວ ບົວະ ກັ້ນ ເຍີຍ ໂອກ໋ ກຸ໊ນ ,
60003006	ຮນັ້ງ ຊາ​ລາ ໝວັງ ອັບ​ລາ​ຮຳ ນໍ , ເຫ່ວ ອັບ​ລາ​ຮຳ ໂຕສ໋ວ ນິ່ນ ເຍີຍ ຕສ໊ຽວ . ເຊ ກ໊ອງ ເມີ່ຍ ບົວ ໂຕສ໋ວ ຫອບ ຢ່າ ໄມ້ ກ້ຳ ເດສ໋ຍ ຫາຍ ຫຍູ່ງ , ເມີ່ຍ ບົວ ຕສ່ຽວ ໂຕສ໋ວ ນິ່ນ ເຍີຍ ເຊັຍ .
60003007	ເມີ່ຍ ບົວ ໂຕສ໋ວ ໂອກ໋ ເຍີຍ ມ່ຽນ ຢ່າ ອ໋ອຍ ຕສຸ ຟີ່ ຮນັ້ງ ເຍີຍ ຮິ້ວ ຕຸ໊ ຄໍ້-ລ່ຽນ ກັ້ນ ເຍີຍ ເອົ໊າ , ເຫວີ່ຍ ຕສຸ ມເຊັຍ ຕອນ ເກົ້າ ເມົາ ມຈັ່ງ ຕອນ . ຢ່າ ອ໋ອຍ ຕສຸ ທ່າຍ ເອົ໊າ ເຫວີ່ຍ ຕສຸ ນິ່ນ ບົວ ເຖສົາ ເມີ່ຍ ບົວ ຟີ່ ຮນັ້ງ ເຍີຍ ຕຸ໊ ທິນ-ຮູ່ງ ເຖສີຍ ປຸນ ເຍີຍ ເອນ , ເຊ ຕຸ໊ ດສິບ ຢຽດ ລິ໌ວ ເຍີຍ ແໝ່ງ . ອ໋ອຍ ຕສຸ ຮນັ້ງ ນ້າຍ ນໍ ໂຕສ໋ວ ເຫວີ່ຍ ໄມ້ ປຸນ ຫາຍ ຫຍູ່ງ ລ່ານ ເມີ່ຍ ບົວ ເຕົ໋າ ເກົ໋າ ເຍີຍ ຫວ່າ .
60003008	ເຢຍ ກ໊ອງ ເຕີ໋ຍ ເຊດ ເມວີ໌ຍ ຫວ່າ . ເມີ່ຍ ບົວ ຢຽດ ຕສູ໊ງ ອ໋ອຍ ຕສຸ ຕົ້ງ ຕິ່ວ ໂຮຍ້ວ , ລ່ານ ຄໍ້-ລ່ຽນ ລ່ານ , ຮນ້ຳ ສຽນ ເຢ​ຊູ ເຍີຍ ກໍ໋-ໂຢ໌ວ , ລ່ານ ໂຕສ໋ວ ຫລົງ ປຸນ ລ່ານ , ຢ່າ ຫຍ່ຽມ ກັ້ນ ໂຕສ໋ວ ໄຝ .
60003009	ໄມ້ ຕູ໋ງ ໂຕສ໋ວ ເອ໊າະ ວິ່ນ ເອ໊າະ . ຕສຸ ມ່ຽນ ກ໊ອງ ໂຕະ ຢ່າ ໄມ້ ຕູ໋ງ ກ໊ອງ ໂຕະ ມ່ຽນ . ຕ໋າວ ດສ໋ວນ ອ໋ອຍ ຕສຸ ປວັງ ຫວ່າ ນິ່ນ ບົວ , ເຫວີ່ຍ ຕສຸ ທິນ-ຮູ່ງ ເຫ່ວ ເມີ່ຍ ບົວ ຮນັ້ງ ນ້າຍ ນໍ ໂຕສ໋ວ , ນິ່ນ ຕສ່ຽວ ເຖສີຍ ຟຸ ປຸນ ເມີ່ຍ ບົວ .
60003010	ຮນັ້ງ ກີງ-ໂຊວ ກ໊ອງ ນໍ , “ ຫາຍ ເຕົ້າ ອ໋ອຍ ຢຽມ ເສີຍ ຕສັ່ງ ຕຸ໊ ອອນ-ເຫລາະ , ຢ່າ ອ໋ອຍ ຕຸ໊ ຫລົງ ເຍີຍ ຮນອຍ , ວົ້ວ ເຕົ້າ ອ໋ອຍ ຕສຸ ກຸ໊ນ ຈ໊ຽນ ບຽດ , ໄມ້ ຕູ໋ງ ກ໊ອງ ຫວ່າ-ໂຕະ . ຢ່າ ອ໋ອຍ ຕສຸ ກຸ໊ນ ຈ໊ຽນ ດສຸ້ຍ , ໄມ້ ຕູ໋ງ ກ໊ອງ-ແປະ ດົ໊ວ ມ່ຽນ .
60003011	ອ໋ອຍ ຕສຸ ກວັ່ງ ອກອຍ ເອ໊າະ ສີ່ , ໂຕສ໋ວ ຫລົງ ເຍີຍ ສີ່ ຮນັ້ງ . ອ໋ອຍ ຕສຸ ຫລຽບ ຕີ່ງ ໂຮຍ້ວ ລໍ໌ ແປ້ງ ອອນ
60003012	ເຫວີ່ຍ ຕສຸ ຕສ໊ຽວ ເຍີຍ ມຕສີງ ໝັ່ງ ຈ໊ຽນ ເຖສົາ ນິ່ນ ຫອບ ໂຮຍ້ວ ວົ້ວ ເຕີ໋ຍ . ນິ່ນ ເຍີຍ ມນ່ອມ ຢ່າ ໝວັງ ນິ່ນ ບົວ ເຕົ໋າ ເກົ໋າ ເຍີຍ ຫວ່າ . ມປ່າ ຕສ໊ຽວ ເຍີຍ ຮມຽນ
60003013	ເຊ ກ໊ອງ ເມີ່ຍ ບົວ ຈອມ ໂຮຍ້ວ ໂຕສ໋ວ ຄູ້ ສີ່ , ຫາຍ ເຕົ້າ ອ໋ອຍ ຫ່ອຍ ເມີ່ຍ ບົວ ?
60003014	ມປ່າ ໄມ້ ກຸ໊ນ ເມີ່ຍ ບົວ ເຫວີ່ຍ ໂຕສ໋ວ ຫອບ ເຍີຍ ເຈົ໊າ ຕສຸ ສ່ຽວ ໂຄ້ວ , ເມີ່ຍ ບົວ ຕສ່ຽວ ມ່າຍ ອອນ-ເຫລາະ . “ ໄມ້ ຕູ໋ງ ກ້ຳ ເດສ໋ຍ ຫາຍ ເຕົ້າ , ຢ່າ ໄມ້ ຕູ໋ງ ໂຮຍ້ວ ຮວາງ . ”
60003015	ຢຽມ ເມີ່ຍ ບົວ ເຍີຍ ໂຮຍ້ວ ເມີ່ຍ ບົວ ອ໋ອຍ ຕສຸ ທ່າຍ ກີ​ຕູ່ , ປຸນ ນິ່ນ ໂຕສ໋ວ ຕສ໊ຽວ . ອ໋ອຍ ຕສຸ ຕສັ່ນໆ ຫລິ່ວ ເລີ໌ຍ ຕສຢັ໋ງ ໂຮຍ້ວ , ໄຮ່ ພໍ້ ເມ່ງ ປຸນ ເຕົ້າໆ ອ໋ອຍ ຮິ້ວ ເຍີຍ ມ່ຽນ ເມີ່ຍ ບົວ ເຫວີ່ຍ ຫາຍ ຕິ່ວ ຮນັ້ງ ນ້າຍ ມ່າຍ ລ່ຳ ຮນ້ຳ . ເມີ່ຍ ບົວ ຕສ່ຽວ ມ່າຍ ຫວ່າ ເຕົາ , ມປ່າ ອ໋ອຍ ຕສຸ ຫລົ່ງ ສ່ວນ ໂຮຍ້ວ ຕໍ້ ເລີ໌ຍ ເຍີຍ ເຕົາ ນິ່ນ ບົວ .
60003016	ຢ່າ ອ໋ອຍ ຕສຸ ມ່າຍ ໄມ້ ມ່າຍ ຕ໋ອງ ເອກ້ມ ເຍີຍ ລ່າງ ຟິມ . ຮນັ້ງ ໜ່າຍ , ເມີ່ຍ ບົວ ຕສຸ ມ່ຽນ ກ໊ອງ ໂຕະ ເມີ່ຍ ບົວ ເຂົາ ກີ​ຕູ່ ໂຕສ໋ວ ເຍີຍ ຄູ້ ສີ່ , ນິ່ນ ບົວ ຕສ່ຽວ ເຫວີ່ຍ ນິ່ນ ບົວ ກ໊ອງ ເຍີຍ ຫວ່າ ຕສຸ ໄຍ້ .
60003017	ເຊ ກ໊ອງ ທິນ-ຮູ່ງ ເຍີຍ ຕສະເອີ໋ຍ ເຊ ປຸນ ເມີ່ຍ ບົວ ຫລາຍ ໂຕສ໋ວ ຄູ້ ສີ່ ຕສຸ ສ່ຽວ ໂຄ້ວ , ນ້າຍ ຖສໍ່ ເກົ້າ ຫລົງ ຫລາຍ ໂຕສ໋ວ ຫວ່າຍ ສີ່ ຕສຸ ສ່ຽວ ໂຄ້ວ .
60003018	ກີ​ຕູ່ ເຫວີ່ຍ ຕສຸ໌ຍ ໄຕ່ ຢຽດ ດສຸ່ນ ຕ໋ອງ ຢຽດ ລິ໌ວ . ຢຽດ ລ່ານ ໄມ້ ມ່າຍ ຕສຸ໌ຍ ເຍີຍ ມ່ຽນ ຕີ໊ ຕສວັ໋ງ ຕສຸ໌ຍ-ມ່ຽນ ໄຕ່ ເຫວີ່ຍ ຕໍ້ ບົວ ເຖົາ ທິນ-ຮູ່ງ . ກີ​ຕູ່ ເຍີຍ ຊິນ ຕສຸ ໄຕ໋ ໄຕ່ ມປ່າ ສີງ ລີ່ງ ປຸນ ນິ່ນ ແອ໋ງ ນັ່ງ ຕ້າຍ .
60003019	ນິ່ນ ເຂົາ ສີງ ລີ່ງ ມີ່ງ ຕສຸ້ນ ໂຕ໌ ປຸນ ຫວວນ ຈ໊ຽນ ໂລ່ ວົ້ວ ເຕີ໋ຍ ມ່ຽນ ເຍີຍ ວ່ວນ ໝວັງ ,
60003020	ເຊ ຕົ້ງ ໂນ​ຢາ ກັ໊ບ ດສັ໊ງ ວົ້ວ ຕສັ່ນ ທິນ-ຮູ່ງ ໂຕສ໋ວ ໂຮຍ້ວ ດ໊າວ ຕສົ໊ວ ຈ໊ຽນ ມປ່າ ນິ່ນ ບົວ ໄມ້ ໝວັງ ທິນ-ຮູ່ງ ເຍີຍ ຫວ່າ ວົ້ວ ເຕີ໋ຍ . ຢຽມ ດສັ໊ງ ກະຍົ໌ວ ເຍີຍ ມ່ຽນ ໂຕສະ , ຂູງ ມ່າຍ ຫຮຢຽດ ລ່ານ ຮນັ້ງ ເຂົາ ວວມ ຕຸ໊ ໂອຈ໋ວ .
60003021	ນ້າຍ ວວມ ປິ໋ວ ເມ່ງ ເຈ໋ຍ ວວມ ເຍີຍ ເລີ໌ຍ , ຕົ້ງ ອີ້ ຕສັ່ນ ໂອຈ໋ວ ເມີ່ຍ ບົວ ນ້າຍ ຫຍູ່ງ ເລີ໌ຍ . ນ້າຍ ໄມ້ ເຕສີ໌ຍ ດສ໋າວ ຊິນ ຕສັ່ງ ເຍີຍ ຕ້ຽນ , ເຊ ຫລົ່ງ ຕສຽບ ຕສົ໊ວະ ເຍີຍ ລ່າງ ຟິມ ແລ໌ງ ກັນ ຫລົງ ທິນ-ຮູ່ງ . ນ້າຍ ຫຍູ່ງ ເລີ໌ຍ ໂອຈ໋ວ ເມີ່ຍ ບົວ ເຫວີ່ຍ ຕສຸ ເຢ​ຊູ ກີ​ຕູ່ ໄຕ່ ມີ່ງ ແອ໋ງ ນັ່ງ ຕ້າຍ .
60003022	ນິ່ນ ຕສູ໊ງ ຝາວ ທິນ-ຕ້ອງ ຢຽມ ທິນ-ຮູ່ງ ເຍີຍ ບຢ່າວ ແໝງ , ຢ່າ ມ່າຍ ຕສວັ໋ງ ຟິນ-ມ່ຽນ ເຖສົາ ຢຽມ ດ໊າມ-ລູ່ງ ຢຽດ ຕສູ໊ງ ມ່າຍ ຫລີ່ງ ມ່າຍ ທຈະ ເຍີຍ ຢຽມ ນິ່ນ ເຍີຍ ປົ໌ວ-ເດ໊ຍ .
60004001	ເຫວີ່ຍ ຕສຸ ກີ​ຕູ່ ເຍີຍ ຊິນ ຕສຸ ສ່ຽວ ໂຄ້ວ , ເມີ່ຍ ບົວ ກັ້ນ ຢ່າ ອ໋ອຍ ຕສຸ ເຖສົາ ນິ່ນ ຕົ້ງ ຫຍູ່ງ ຮນ້ຳ ເຫວີ່ຍ ໂຕສ໋ວ ຫວົວະ ກິ່ນ , ເຫວີ່ຍ ຕສຸ ຫາຍ ເຕົ້າ ເຍີຍ ຊິນ ຕສັ່ງ ຕສຸ ສ່ຽວ ໂຄ້ວ , ວົ້ວ ເຕົ້າ ຕສ່ຽວ ກວັ່ງ , ໄມ້ ໂຕສ໋ວ ຕສຸ໌ຍ ອ໊ະ .
60004002	ຮນັ້ງ ໜ່າຍ , ເມີ່ຍ ບົວ ຢຽມ ເສີຍ ຕສັ່ງ ເຕສ່ງ ເອຈ່ຍ ເຍີຍ ຕສຢັ້ງ ໂຫ່ ອ໋ອຍ ຕສຸ ເອີຍ ທິນ-ຮູ່ງ ເຍີຍ ເອີ໋ຍ ໂຕສ໋ວ , ໄມ້ ເອີຍ ປ້າມ ມ່ຽນ ເຍີຍ ໂຮຍ້ວ ຫັ່ນ ໂຕສ໋ວ .
60004003	ເຈ໋ຍ ຕ້າຍ ເຍີຍ ຕສຢັ້ງ ໂຫ່ ເມີ່ຍ ບົວ ໂຕສ໋ວ ຮນັ້ງ ໄມ້ ສຽນ ເຍີຍ ມ່ຽນ ອ໋ອຍ ໂຕສ໋ວ ເຍີຍ ສີ່ ເກົ໋າ ອ໊ະ . ວົ້ວ ຕສັ່ນ ຂູງ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ເອ໊າະ ສີ່ , ຫັ່ນ ເຊັຍ ຫັ່ນ ຕອນ , ຕິ໊ວ ອກວິນ , ກັ໊ບ ຕສຸ໊ນ ຫຍັ່ນ ເປ໊ວ ຮົບ ອກວິນ , ເຖສວ ຫລຸ່ນ ຢ່າ ໂຕສ໋ວ ກ້ຳ ເດສ໊ຍ ເຍີຍ ສີ່ ປ໋າຍ ໝິ່ວ-ຝັງ .
60004004	ໄມ້ ສຽນ ເຍີຍ ມ່ຽນ ຮນ້ຳ ໄມ້ ເມ່ງ ແປະ ເມີ່ຍ ບົວ ອີ້ ຕສັ່ນ ໄມ້ ມີ່ງ ເຖສົາ ນິ່ນ ບົວ ເຖສວ ຫລຸ່ນ ໂຕສ໋ວ ຫວ່າຍ ສີ່ , ນິ່ນ ບົວ ຕສ່ຽວ ກ໊ອງ ໂຕະ ເມີ່ຍ ບົວ .
60004005	ມປ່າ ມ່າຍ ຮນອຍ ນິ່ນ ບົວ ອ໋ອຍ ຕສຸ ກ໊ອງ ເມ່ງ ນິ່ນ ບົວ ໂຕສ໋ວ ເຍີຍ ສີ່ ບົ໋ວ ທິນ-ຮູ່ງ , ຕົ້ງ ຫລິ່ວ ເລີ໌ຍ ຕສຢັ໋ງ ຊ້ຽມ ຕສຢັ້ງ ຈ໊ຽນ ເຍີຍ ມ່ຽນ ເຖສົາ ໄຕ່ ມີ່ງ ເຍີຍ ມ່ຽນ ວົ້ວ ເຕົ້າ .
60004006	ເຫວີ່ຍ ນ້າຍ , ລ່ຽມ ໄຕ່ ມີ່ງ ເຍີຍ ມ່ຽນ ຕຸ໊ ຄູ້ ຝຽນ ຕສຸ້ນ ປຸນ ນິ່ນ ບົວ . ຮນັ້ງ ໜ່າຍ , ໄມ້ ກຸ໊ນ ນິ່ນ ບົວ ຢຽມ ເສີຍ ຕສັ່ງ ຕສຸ ຊ້ຽມ ຮນັ້ງ ຕສວັ໋ງ ປ້າມ ມ່ຽນ ຕສຸ ຊ້ຽມ ນໍ , ນິ່ນ ບົວ ເຍີຍ ລີ່ງ ວ່ວນ ຕຸ໊ ຕສິ໋ວ ທິນ-ຮູ່ງ ເຍີຍ ຕສະເອີ໋ຍ ຕສຢັ້ງ ຈ໊ຽນ .
60004007	ໝ່ານ ໝວດ ເຍີຍ ເຊດ ເມວີ໌ຍ ຮນອຍ ເຖົາ ຟັດ ອ໊ະ . ເມີ່ຍ ບົວ ອ໋ອຍ ຕສຸ ກຸ໊ນ ຈ໊ຽນ ກັ້ນ , ກີງ ຈ໊ຽນ ໂຮຍ້ວ ເຕົ໋າ ເກົ໋າ .
60004008	ເກົ້າ ຫລົ່ງ ຈ໊ຽນ ເຈ໋ຍ ເຊ ອ໋ອຍ ຕສຸ ຈອມ ໂຮຍ້ວ ລ່ານ ຮນ້ຳ ລ່ານ , ເຫວີ່ຍ ຕສຸ ລ່ານ ຮນ້ຳ ລ່ານ ຕສ່ຽວ ໄຮ່ ກວັ່ງ ອກອຍ ມ່ຽນ ເຍີຍ ຕສຸ໌ຍ ທສ້ຳ ເຍີຍ .
60004009	ອ໋ອຍ ຕສຸ ອະເຮນີ້ຍ ລ່ານ ຕສິ໊ບ ລ່ານ ໂຕສ໋ວ ແຄະ , ຢ່າ ໄມ້ ຕູ໋ງ ຫລະງົບ .
60004010	ເຕົ້າໆ ຕຸ໊ ຕສິ໊ບ ທິນ-ຮູ່ງ ເຍີຍ ຕສີ້ງ ເຫຍີ່ຍ ຢ່າ ອ໋ອຍ ຕສຸ ໂກ໋ວ ຫລົງ . ຫາຍ ເຕົ້າ ຕສິ໊ບ ຫາຍ ຫຍູ່ງ ຕສີ້ງ ເຫຍີ່ຍ ອ໋ອຍ ຕສຸ ຫລົ່ງ ເຖງ ຕສວັ໋ງ ມ່ຽນ .
60004011	ຫາຍ ເຕົ້າ ຕສຸ້ນ ໂຕ໌ ອ໋ອຍ ຕສຸ ຕສະເກ້ງ ໂຕ່ວ ທິນ-ຮູ່ງ ເຍີຍ ຫວ່າ . ຫາຍ ເຕົ້າ ທສວດ ຟິມ ເຖງ ມ່ຽນ ອ໋ອຍ ຕສຸ ຫລົ່ງ ທິນ-ຮູ່ງ ປຸນ ຕ້າຍ ເຍີຍ ທຈະ ຟູ-ສູ . ຮນັ້ງ ໜ່າຍ ເມີ່ຍ ບົວ ໂຕສ໋ວ ເຍີຍ ຫຍູ່ງໆ ຕສ່ຽວ ປຸນ ມ່ຽນ ເຕ໊ງ ເຢ​ຊູ ກີ​ຕູ່ ເຍີຍ ບົ໋ວ ເທສງ ທິນ-ຮູ່ງ . ເຢ​ຊູ ກີ​ຕູ່ ຢຽດ ລິ໌ວ ມ່າຍ ອຈັງ-ຫລ່າງ , ມ່າຍ ທຈະ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
60004012	ຮນ້ຳ ເຍີຍ ກໍ໋-ໂຢ໌ວ ອ່າ , ໄມ້ ຕູ໋ງ ຮນ້ຳ ໄມ້ ເມ່ງ ແປະ ເມີ່ຍ ບົວ ຕສຸ ປວັ້ງ ໂຄ້ວ ໄຫ່ ເຍີຍ ສີ່ ເສີຍ ເມີ່ຍ ບົວ ຮນັ້ງ ຕສຸ ໂຕ໌ວ ປົ໊ວ ນໍ , ຢ່າ ໄມ້ ຕູ໋ງ ຝຸນ ເມີ່ຍ ບົວ ປວັ້ງ ເຍີຍ ສີ່ ເຊ ກັ້ນ ຫຍູ່ງ .
60004013	ຕ໋າວ ດສ໋ວນ ອ໋ອຍ ຕສຸ ອະເຮນີ້ຍ ເຫວີ່ຍ ຕສຸ ເມີ່ຍ ບົວ ຕຸ໊ ເຖສົາ ກີ​ຕູ່ ຈວັ່ງ ສ່ຽວ ໂຄ້ວ . ຮນັ້ງ ໜ່າຍ ກີ​ຕູ່ ເຍີຍ ອຈັງ-ຫລ່າງ ຫິ່ນ ທສວດ ວົ້ວ ຕສັ່ນ ເມີ່ຍ ບົວ ຕສ່ຽວ ອຈຽນ-ໂຢ້ວ ອອນ-ເຫລາະ ໄຫ່ .
60004014	ເຊ ກ໊ອງ ເຫວີ່ຍ ສຽນ ກີ​ຕູ່ ເມີ່ຍ ບົວ ຕສຸ ມ່ຽນ ກ໊ອງ ໂຕະ , ເມີ່ຍ ບົວ ຕສ່ຽວ ມ່າຍ ອອນ-ເຫລາະ ອ໊ະ , ເຫວີ່ຍ ຕສຸ ທິນ-ຮູ່ງ ອຈັງ-ຫລ່າງ ເຍີຍ ສີງ ລີ່ງ ເຖສົາ ເມີ່ຍ ບົວ ຢຽມ .
60004015	ໄມ້ ຕູ໋ງ ປຸນ ເມີ່ຍ ບົວ ຫາຍ ເຕົ້າ ຫລາຍ ໄຕ໋ ມ່ຽນ , ໂຕສ໋ວ ຕສະ , ໂຕສ໋ວ ຫວ່າຍ ສີ່ , ໄຟ ລ່າມ ໂຕສ້ວ ມ່ຽນ ເຍີຍ ສີ່ ຕສຸ ສ່ຽວ ໂຄ້ວ .
60004016	ມປ່າ ເຊ ກ໊ອງ ເມີ່ຍ ບົວ ຫລາຍ ສຽນ ກີ​ຕູ່ ຕສຸ ສ່ຽວ ໂຄ້ວ , ໄມ້ ຕູ໋ງ ໄຍ້ . ອ໋ອຍ ຕສຸ ເທສງ ທິນ-ຮູ່ງ ເຫວີ່ຍ ຕສຸ ເມີ່ຍ ບົວ ຕຸ໊ ດາມ ກີ​ຕູ່ ເຍີຍ ເມ່ງ .
60004017	ທິນ-ຮູ່ງ ເຈ໌ຍ ກອນ ຊ້ຽມ ຕສຸ໌ຍ ເຍີຍ ຕສຢັ້ງ ໂຫ່ ເຖົາ ອ໊ະ . ທິນ-ຮູ່ງ ກັ້ນ ເຍີຍ ມ່ຽນ ອ໋ອຍ ຕສຸ ຊ້ຽມ ດ່າງ . ເຊ ກ໊ອງ ຢຽມ ບົວ ເຈ໌ຍ ກອນ ຕສຸ ຊ້ຽມ , ໄມ້ ສຽນ ທິນ-ຮູ່ງ ເຍີຍ ຄູ້ ຝຽນ ວົ້ວ ເຕີ໋ຍ , ເຊດ ເມວີ໌ຍ ຮນັ້ງ ຫາຍ ນໍ .
60004018	ຮນັ້ງ ກີງ-ໂຊວ ກ໊ອງ ນໍ , “ ເຊ ກ໊ອງ ຄູ້ ມ່ຽນ ຕຸ໊ ໂອຈ໋ວ ເຊ ດົ່ງ ໜ່າຍ ອະ , ໄມ້ ສຽນ ທິນ-ຮູ່ງ ວົ້ວ ເຕີ໋ຍ
60004019	ຮນັ້ງ ໜ່າຍ , ເອີຍ ທິນ-ຮູ່ງ ເຍີຍ ຕສະເອີ໋ຍ ຕສຸ ສ່ຽວ ໂຄ້ວ ເຍີຍ ມ່ຽນ ອ໋ອຍ ຕສຸ ແອ໋ງ ໂຕສ໋ວ ຈ໊ຽນ ຄູ້ ສີ່ ມີ່ງ ຢ່າ ເຕສ໊າະ ກັ້ນ ຈິວ ປຸນ ທິນ-ຮູ່ງ , ຕົ້ງ ເຕສີ໋ຍ ນິ່ນ ບົວ ຕ້າຍ ຢ່າ ເຂົາ ຕຸ໊ ວ້ວນ ວົ້ວ ເຕົ້າ .
60005001	ເຢຍ ຂວິນ ຢຽມ ເມີ່ຍ ບົວ ໜ່າຍ ຈິວ-ປາງ ເຍີຍ ຕສວັ໋ງ ມ່ຽນ ໂກ໋ . ເຢຍ ຢ່າ ໂຕສ໋ວ ມ່ຽນ ໂກ໋ , ຢ່າ ໂຕສ໋ວ ກີ​ຕູ່ ສ່ຽວ ໂຄ້ວ ເຍີຍ ຕສອງ-ເຕສ໋ງ . ເຢຍ ຢ່າ ອ໋ອຍ ຈວັ່ງ ຈ໊ຽນ ຕສິ໊ບ ອກະຮ້າ ອ໋ອຍ ຫິ່ນ ທສວດ ເຍີຍ ອຈັງ-ຫລ່າງ .
60005002	ເຢຍ ຂວິນ ເມີ່ຍ ບົວ ໂກ໋ວ ຫລົງ ທິນ-ຮູ່ງ ປຸນ ເມີ່ຍ ບົວ ໂກ໋ວ ວົ້ວ ກວັ້ນ ມ່ຽນ ຮນັ້ງ ໂກ໋ວ ປະກີ ຢູ້ງ ມ່ຽນ ໂກ໋ວ ນິ່ນ ບົວ ເຍີຍ ປະກີ ຢູ້ງ ນໍ . ອ໋ອຍ ຕສຸ ປວັ໊ງ ໂຮຍ້ວ ໂກ໋ວ , ຮນັ້ງ ທິນ-ຮູ່ງ ອ໋ອຍ ເມີ່ຍ ບົວ ໂຕສ໋ວ ນໍ , ໄມ້ ເຕສີ໌ຍ ຮນັ້ງ ຕສຸ ອ໊າບ ຈ໊ຽນ ໂຕສ໋ວ . ຢ່າ ໄມ້ ຕູ໋ງ ໂຕສ໋ວ ເຫວີ່ຍ ໂຕ້ວ ຕຸ໊ ຍ່ານ . ອ໋ອຍ ຕສຸ ປວັ໊ງ ໂຮຍ້ວ ໂຕສ໋ວ .
60005003	ຢ່າ ໄມ້ ຕູ໋ງ ກຸ໊ນ ປະຫລະ ເຮນ້ຍ ທິນ-ຮູ່ງ ປຸນ ເມີ່ຍ ບົວ ໂກ໋ວ ວົ້ວ ເຕີ໋ຍ . ອ໋ອຍ ຕສຸ ໂຕສ໋ວ ຫລົງ ເຍີຍ ຫຍູ່ງ ເຕສີ໊ຍ ປຸນ ນິ່ນ ບົວ ຕສວດ .
60005004	ເຖົາ ກີ​ຕູ່ , ຕົ້ງ ໂກ໋ວ ປະກີ ຢູ້ງ ເຍີຍ ຕົ້ມ ຕສ໊ຽວ , ຕ້າຍ ວົ້ວ ຕສັ່ນ , ເມີ່ຍ ບົວ ຕສ່ຽວ ຕຸ໊ ໄມ້ ໄຮ່ ໝິດ ເຍີຍ ອຈັງ-ຫລ່າງ ນີ້ງ .
60005005	ເມີ່ຍ ບົວ ຫລຸນ ວົ້ວ ເຕີ໋ຍ ມຈັ່ງ ຕອນ ຟີ່ ຮນັ້ງ ເຍີຍ ອ໋ອຍ ຕສຸ ບົວະ ໂກ໋ ວົ້ວ ເຕີ໋ຍ ກຸ໊ນ . ອ໋ອຍ ຕສຸ ຫຍ່ຽມ ກັ້ນ ໂຕສ໋ວ ໄຝ , ລ່ານ ຟູ-ສູ ລ່ານ , ເຫວີ່ຍ ຕສຸ ກີງ-ໂຊວ ກ໊ອງ , “ ທິນ-ຮູ່ງ ແຫງ່ງ ຈ໊ຽນ ໂຕສ໋ວ ເໝົາ ເຍີຍ ມ່ຽນ , ມປ່າ ນິ່ນ ເຖສີຍ ເອນ ປຸນ ຫຍ່ຽມ ກັ້ນ ໂຕສ໋ວ ໄຝ ວົ້ວ ເຕີ໋ຍ . ”
60005006	ຮນັ້ງ ໜ່າຍ ອ໋ອຍ ຕສຸ ຫຍ່ຽມ ກັ້ນ ໂຕສ໋ວ ໄຝ ຢຽມ ທິນ-ຮູ່ງ ມ່າຍ ທຈະ ເຍີຍ ປົ໌ວ-ເດ໊ຍ . ເຖົາ ນິ່ນ ຕີ່ງ ເຍີຍ ຕສຢັ້ງ ໂຫ່ ນິ່ນ ຕສ່ຽວ ທ່າຍ ເມີ່ຍ ບົວ ຝາວ .
60005007	ອ໋ອຍ ຕສຸ ເຕສ໊າະ ຢຽດ ຕສູ໊ງ ໂຢວ-ເດສົ້າ ກວັ່ງ ປຸນ ນິ່ນ ເຫວີ່ຍ ຕສຸ ນິ່ນ ໂກ໋ວ ຈ໊ຽນ ເມີ່ຍ ບົວ .
60005008	ອ໋ອຍ ຕສຸ ກີງ ໂຮຍ້ວ ບູ້ງ ຈ໊ຽນ . ເມີ່ຍ ບົວ ເຍີຍ ວິນ-ວັ້ງ , ມ້ຽນ ເຍີຍ ຮູ່ງ , ຮນັ້ງ ຊ່ຽນ ນໍ ອຈຸ້ນ ຈ໊ຽນ ມີ່ງໆ ຕ້າຍໆ ລໍ໌ ມ່ຽນ ຫງາດ ຫຍັ່ນ .
60005009	ອ໋ອຍ ຕສຸ ສຽນ ວ້ວນ , ແຫງ່ງ ຈ໊ຽນ ມ້ຽນ ເຍີຍ ຮູ່ງ , ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ຢຽມ ນ້າຍ ລູ່ງ ເດ໊ຍ ສຽນ ເຢ​ຊູ ເຍີຍ ກໍ໋-ໂຢ໌ວ ຢ່າ ຮນັ້ງ ເມີ່ຍ ບົວ ນໍ , ຕສຸ ປວັ້ງ ນ້າຍ ຫຍູ່ງ ໂຄ້ວ .
60005010	ມປ່າ ຕສົ໊ວ ເມີ່ຍ ບົວ ຕສຸ ສ່ຽວ ໂຄ້ວ ຖສາມ ປ໊າ ລິ໌ວ , ເຖສີຍ ຫຍູ່ງໆ ເອນ ເຍີຍ ທິນ-ຮູ່ງ , ຕົ້ງ ເຫ່ວ ເມີ່ຍ ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ຢຽດ ລິ໌ວ ຈວັ່ງ ນິ່ນ ເຍີຍ ອຈັງ-ຫລ່າງ ວົ້ວ ເຕົ້າ , ອ໋ອຍ ປຸນ ເມີ່ຍ ບົວ ຕຸ້ນ ຢຸ້ນ , ສຽນ ເຮ້ນ ຢ່າ ສຽນ ວ້ວນ .
60005011	ທິນ-ຮູ່ງ ເຍີຍ ທຈະ ຢຽດ ລິ໌ວ ຢຽມ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
60005012	ຊີ​ລາ ເຖງ ເຢຍ ເຟ້ຍ ນ້າຍ ເຕສີ໊ຍ ຝຽນ ເຊ ນັ້ງ ເຍີຍ . ເຢຍ ຢ່າ ຝຸນ ນິ່ນ ໂຕສ໋ວ ຕສຽບ ຕສົ໊ວະ ເຍີຍ ກໍ໋-ໂຢ໌ວ . ເຢຍ ເຟ້ຍ ຂວິນ ເມີ່ຍ ບົວ ຢ່າ ໂຕສ໋ວ ຕສອງ-ເຕສ໋ງ ກ໊ອງ ນ້າຍ ເຊ ທິນ-ຮູ່ງ ເຍີຍ ຕສຽນ ເອນ . ເມີ່ຍ ບົວ ອ໋ອຍ ຕສຸ ເຂົາ ວ້ວນ ນິ່ນ ເຍີຍ ເອນ ອ໊ະ .
60005013	ບາ​ບີ​ລົນ ຕສີ້ງ ເຍີຍ ຈິວ-ປາງ ຢ່າ ຈັ໋ງ ເຖົາ ເມີ່ຍ ບົວ . ທິນ-ຮູ່ງ ຢ່າ ກິ໊ນ ນິ່ນ ບົວ ຮນັ້ງ ກິ໊ນ ເມີ່ຍ ບົວ ນໍ . ເຢຍ ເຍີຍ ຕອນ , ມາ​ໂຄ , ຢ່າ ຈັ໋ງ ເຖົາ ເມີ່ຍ ບົວ .
60005014	ເມີ່ຍ ບົວ ຫວຸ່ຍ ປວັ້ງ ອ໋ອຍ ຕສຸ ໂຕສ໋ວ ໂຮຍ້ວ ທສີງ-ເດສ່ງ ຕສົມ ຮມຽນ ປຸນ ທສີງ ລ່ານ ຮນ້ຳ ລ່ານ . ໂທ້ ທິນ-ຮູ່ງ ປຸນ ເມີ່ຍ ບົວ ຢຽດ ຕສູ໊ງ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ ເຍີຍ ມ່ຽນ ຕຸ໊ ແປ້ງ ອອນ .
61001001	ເຢຍ , ຊີ​ມົນ ປີ​ເຕ , ໂຕສ໋ວ ເຢ​ຊູ ກີ​ຕູ່ ເຍີຍ ໂປວ ຢ່າ ໂຕສ໋ວ ນິ່ນ ເຍີຍ ກົງ-ໂຕສ້ . ເຢຍ ເຟ້ຍ ຝຽນ ປຸນ ເຂົາ ບົວ ແປ້ງ ຟິມ ເຍີຍ ທິນ-ຮູ່ງ ເຖສົາ ໂອຈ໋ວ ຕສ໊ຽວ ເຢ​ຊູ ກີ​ຕູ່ ຕຸ໊ ເຖສົາ ບົວ ຈວັ່ງ ຕົ້ງ ຫຍູ່ງ ຈ໋າຍ ເຍີຍ ໂຕ໌ ສຽນ ເຍີຍ ມ່ຽນ .
61001002	ເຢຍ ໂທ້ ທິນ-ຮູ່ງ ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ ຈາ ທສ້ຳ ຈ໊ຽນ ຝາວ , ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ທິນ-ຮູ່ງ ຢ່າ ຮິ້ວ ຕຸ໊ ບົວ ເຍີຍ ຕສ໊ຽວ ເຢ​ຊູ .
61001003	ທິນ-ຮູ່ງ ຫລົ່ງ ນິ່ນ ເຍີຍ ທຈະ ເຕສ໊າະ ບົວ ຢຽມ ນ້າຍ ເສີຍ ຕສັ່ງ ເຫວີ່ຍ ກັນ ຫລົງ ທິນ-ຮູ່ງ ຖຈຽມ ຫລົ່ງ ເຍີຍ ຫຍູ່ງໆ ເຖສີຍ ປຸນ ບົວ . ບົວ ຮນັ້ງ ນ້າຍ ນໍ ຕຸ໊ ເຫວີ່ຍ ຕສຸ ບົວ ຮິ້ວ ຕຸ໊ ນິ່ນ , ຕົ້ງ ເຫ່ວ ບົວ ຕ້າຍ ຈວັ່ງ ນິ່ນ ເຍີຍ ອຈັງ-ຫລ່າງ ເຖສົາ ນິ່ນ ຫລົງ ເຍີຍ ຢຽດ ຕສູ໊ງ ວົ້ວ ເຕົ້າ .
61001004	ຮນັ້ງ ນ້າຍ , ນິ່ນ ແລ໌ງ ໂຮລ ໄຫ່ , ຈ໋າຍ ໄຫ່ ເຍີຍ ຫວ່າ ປຸນ ບົວ . ເມີ່ຍ ບົວ ຕສ່ຽວ ໄຮ່ ເຂົາ ນ້າຍ ເຕີ໋ຍ ແລ໌ງ ເຍີຍ ຫວ່າ ຕຸ໊ ຈວັ່ງ ທິນ-ຮູ່ງ ເຍີຍ ຟຽມ-ຝີງ , ຢ່າ ໄຮ່ ເປຢົ໋າ ດຸ໊ດ ປ້າມ ເກນ ເຍີຍ ຫວ່າຍ ສີ່ , ຕົ້ງ ປ້າມ ມ່ຽນ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ເຍີຍ ຫວ່າຍ ສີ່ .
61001005	ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ຫລົ່ງ ເດສ່ງ ໂຮຍ້ວ ປຸນ ເມີ່ຍ ບົວ ເຍີຍ ສຽນ ຟິມ ຈາ ໂຕສ໋ວ ຄູ້ ສີ່ . ໂຕສ໋ວ ຄູ້ ສີ່ ຢ່າ ອ໋ອຍ ຕສຸ ຈາ ຮິ້ວ ຕຸ໊ ທິນ-ຮູ່ງ .
61001006	ຮິ້ວ ຕຸ໊ ທິນ-ຮູ່ງ ຢ່າ ອ໋ອຍ ຕສຸ ຈາ ໄຮ່ ກຸ໊ນ ຕຸ໊ ກັ້ນ . ໄຮ່ ກຸ໊ນ ຕຸ໊ ກັ້ນ ຢ່າ ອ໋ອຍ ຕສຸ ຈາ ມ່າຍ ໜ່ອຍ ເຕ໊ຍ . ມ່າຍ ໜ່ອຍ ເຕ໊ຍ ຢ່າ ອ໋ອຍ ຕສຸ ຈາ ກັນ ຫລົງ ທິນ-ຮູ່ງ .
61001007	ກັນ ຫລົງ ທິນ-ຮູ່ງ ຢ່າ ອ໋ອຍ ຕສຸ ຈາ ຮນ້ຳ ສຽນ ເຢ​ຊູ ເຍີຍ ກໍ໋-ໂຢ໌ວ . ຮນ້ຳ ສຽນ ເຢ​ຊູ ເຍີຍ ກໍ໋-ໂຢ໌ວ ຢ່າ ອ໋ອຍ ຕສຸ ຈາ ຮນ້ຳ ຕສວັ໋ງ ມ່ຽນ .
61001008	ເຊ ກ໊ອງ ເມີ່ຍ ບົວ ມ່າຍ ນ້າຍ ເຕີ໋ຍ ໂຕສ໋ວ ຫລົງ ເຍີຍ ສີ່ ຢ່າ ຈາ ມ່າຍ ທສ້ຳ ຈ໊ຽນ ຝາວ , ຕສ່ຽວ ປຸນ ເມີ່ຍ ບົວ ທສວດ ປັ້ນ ເຕສີ່ຍ , ມ່າຍ ລ່ຳ ຫລົ່ງ , ຢ່າ ເກົ້າ ຮິ້ວ ຕຸ໊ ບົວ ເຍີຍ ຕສ໊ຽວ ເຢ​ຊູ ກີ​ຕູ່ .
61001009	ມປ່າ ຫາຍ ເຕົ້າ ໄມ້ ມ່າຍ ນ້າຍ ເຕີ໋ຍ ໂຕສ໋ວ ຫລົງ ເຍີຍ ສີ່ ນໍ , ວົ້ວ ເຕົ້າ ເຊ ມຕສີງ ບົ໊ວ , ໝັ່ງ ໄມ້ ຕຸ໊ ໂກ , ຢ່າ ຫລະຄຸ ນິ່ນ ຕສິ້ນ ດ່າງ ໂຕສ໋ວ ເຍີຍ ຕສຸ໌ຍ ຕຸ໊ ດສ໋າວ ເດສ່ງ ໝີ່ ອ໊ະ .
61001010	ຕສວັ໋ງ ກໍ໋-ໂຢ໌ວ ອ່າ , ເຫວີ່ຍ ນ້າຍ ເມີ່ຍ ບົວ ອ໋ອຍ ຕສຸ ຈາ ຈອມ ໂຮຍ້ວ ໂຕສ໋ວ , ປຸນ ທສີງ ເມີ່ຍ ບົວ ຕສະເກ້ງ ໂຕສ໋ວ ທິນ-ຮູ່ງ ເຫ່ວ ຕ້າຍ ກິ໊ນ ຕ້າຍ ເຍີຍ ມ່ຽນ . ເຊ ກ໊ອງ ເມີ່ຍ ບົວ ຮນັ້ງ ນ້າຍ ນໍ ໂຕສ໋ວ , ເມີ່ຍ ບົວ ຢຽດ ລິ໌ວ ຢ່າ ໄມ້ ດ໊ອດ .
61001011	ຮນັ້ງ ໜ່າຍ ທິນ-ຮູ່ງ ຕສ່ຽວ ປຸນ ເມີ່ຍ ບົວ ມ່າຍ ຕຸ້ນ ຢຸ້ນ ເຍີຍ ເລີ໌ຍ ເປັຍ ບົວ ໂອຈ໋ວ ຕສ໊ຽວ ເຢ​ຊູ ກີ​ຕູ່ ຢຽດ ລິ໌ວ ເຍີຍ ກົ໊ວະ .
61001012	ເຫວີ່ຍ ນ້າຍ , ໄມ້ ກຸ໊ນ ເມີ່ຍ ບົວ ຕສູ໊ງ ຮິ້ວ ລິ໌ວ ຢ່າ ເຂົາ ວ້ວນ ເມີ່ຍ ບົວ ຕສິ໊ບ ຕ້າຍ ເຍີຍ ຕສຽນ ເລີ໌ຍ , ເຢຍ ອ໋ອຍ ຕສັ່ນໆ ເຖງ ເມີ່ຍ ບົວ ຈັ໋ງ ຈ໊ຽນ ນ້າຍ ເຕີ໋ຍ ສີ່ .
61001013	ເຢຍ ຮນ້ຳ ເຢຍ ຖສໍ່ ຕສຢັ້ງ ຈ໊ຽນ ເຍີຍ ຕສຢັ້ງ ໂຫ່ ເຢຍ ຫອບ ຕສຸ ເຖງ ເມີ່ຍ ບົວ ຈັ໋ງ ຕຸ໊ ນ້າຍ ເຕີ໋ຍ ສີ່ .
61001014	ເຢຍ ຮິ້ວ ຕຸ໊ ໄມ້ ເລົ່າ ເຢຍ ອ໋ອຍ ຕສຸ ກວັ່ງ ເຢຍ ນ້າຍ ນອມ ໄຮ່ ໄຕ່ ເຍີຍ ຊິນ , ຮນັ້ງ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເມ່ງໆ ເຍີຍ ບົ໋ວ ເຢຍ ນໍ .
61001015	ເຢຍ ອ໋ອຍ ຫລົ່ງ ເດສ່ງ ທຈະ ລໍ໌ ເຈົ໊າ ເຫວີ່ຍ ປຸນ ເມີ່ຍ ບົວ ຕສົ໊ວ ເຢຍ ເກວີຍ ເສີຍ ຕສ່ຽວ ຕສັ່ນໆ ຈັ໋ງ ຈ໊ຽນ ນ້າຍ ເຕີ໋ຍ ສີ່ .
61001016	ເຢຍ ບົວ ໄມ້ ເຕສີ໌ຍ ຫລົ່ງ ໄກວ-ທຈ້າວ ມ່ຽນ ເປ໋ນ ຕ້າຍ ເຍີຍ ໂກ໊ວ-ໄຫລ່ ປຸນ ເມີ່ຍ ບົວ ຮິ້ວ ຕຸ໊ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ທຈະ ເຖສົາ ນິ່ນ ແອ໋ງ ອ໋ອຍ ຕ້າຍ ດສຸ່ນ ເຍີຍ ສີ່ . ເຊ ເຢຍ ບົວ ກັ້ນ ເຍີຍ ມຕສີງ ຕຸ໊ ປວັດ ນິ່ນ ເຍີຍ ຮ່າງ ຕ້າວ .
61001017	ຕສັ່ງ ເຕ໋ຍ ທິນ-ຮູ່ງ ທ່າຍ ນິ່ນ , ປຸນ ນິ່ນ ມ່າຍ ອຈັງ-ຫລ່າງ ວົ້ວ ຕສັ່ນ , ມ່າຍ ເຖຈຍ ຢຽມ ອຈັງ-ຫລ່າງ ໄຫ່ ເຍີຍ ທິນ-ຮູ່ງ ຕ້າຍ ກ໊ອງ , “ ນ້າຍ ເຊ ເຢຍ ກັ້ນ ເຍີຍ ຕອນ-ຮນ້ຳ . ເຢຍ ຕສະເກ້ງ ອະເຮນີ້ຍ ໄຫ່ ນິ່ນ . ”
61001018	ເຢຍ ບົວ ເຖສົາ ນິ່ນ ຢຽມ ວົ້ວ ນອມ ທສີງ-ເດສ່ງ ບົງ ເຍີຍ ຕສຢັ້ງ ໂຫ່ ເຢຍ ບົວ ຢ່າ ຕຸ໊ ໄຮ໌ ນ້າຍ ເຕີ໋ຍ ເຖຈຍ ຢຽມ ທິນ-ຕ້ອງ ຕ້າຍ .
61001019	ເຫວີ່ຍ ນ້າຍ ເຢຍ ບົວ ເກົ້າ ຮິ້ວ ຕີ່ງ ໂຕ່ວ ຫວ່າ ມ່ຽນ ໂຕ່ວ ຕ້າຍ ເຍີຍ ຫວ່າ ເຊ ຕສຽນ ເຍີຍ . ເມີ່ຍ ບົວ ຫລົ່ງ ໂຮຍ້ວ ຮນ້ຳ ເຖົາ ນ້າຍ ເຕີ໋ຍ ເຈົ໊າ ເຊ ຫລົງ ອ໊ະ , ເຫວີ່ຍ ຕສຸ ເຊ ຮນັ້ງ ນອມ ຕັງ ຕສິ໋ວ ຈ໊ຽນ ຫຮມວັງ ເຍີຍ ຕ໋ອງ , ເຖົາ ລູ່ງ ບ໌ຽວ ອຈັງ , ຖາຍ-ແປະ ຟີງ ທສວດ ຕ້າຍ ຕສິ໋ວ ຈ໊ຽນ ເມີ່ຍ ບົວ ເຍີຍ ໂຮຍ້ວ .
61001020	ຕະຢ໊ຽດ ຫລົ່ງ ຈ໊ຽນ ເຈ໋ຍ ອ໋ອຍ ຕສຸ ເປັຍ ໂຮຍ້ວ , ໄມ້ ມ່າຍ ຫາຍ ເຕົ້າ ໄຮ່ ຫລົ່ງ ກັ້ນ ເຍີຍ ຕສະເອີ໋ຍ ພໍ້ ເມ່ງ ໂຕ່ວ ຫວ່າ ມ່ຽນ ໂຕ່ວ ຕ້າຍ ເຟ້ຍ ວົ້ວ ເຕີ໋ຍ ກີງ-ໂຊວ ເຍີຍ ຫວ່າ .
61001021	ເຫວີ່ຍ ຕສຸ ໄມ້ ມ່າຍ ຫາຍ ເຕົ້າ ໄຮ່ ເອີຍ ກັ້ນ ເຍີຍ ເອີ໋ຍ ໂຕ່ວ ທິນ-ຮູ່ງ ເຍີຍ ຫວ່າ . ມ່ຽນ ໂຕ່ວ ທິນ-ຮູ່ງ ເຍີຍ ຫວ່າ ເຊ ເອີຍ ສີງ ລີ່ງ ຕໍ້ ນິ່ນ ບົວ ກ໊ອງ ຮນັ້ງ .
61002001	ຕສິ້ນ ດ່າງ ຢຽມ ອິ​ສະ​ລາ​ເອນ ມ່ຽນ ບຸດົ໋ງ ມ່າຍ ຈ໊າ ໂຕ່ວ ຫວ່າ ມ່ຽນ . ຟີ່ ຮນັ້ງ ເຍີຍ , ມ່າຍ ອຈ໋າວ ຈ໊າ ເລີ໌ຍ ເຍີຍ ຟິນ-ແຊງ ອ໋ອຍ ຢຽມ ເມີ່ຍ ບົວ ບຸດົ໋ງ . ນິ່ນ ບົວ ອ໋ອຍ ປີ໋ງ ຈ໊ຽນ ຕໍ້ ໄຮ່ ປຸນ ມ່ຽນ ຕສຸ ໝຽດ ເຍີຍ ຈ໊າ ເລີ໌ຍ ຕ້າຍ ອຈ໋າວ , ຢ່າ ລ່ຽມ ໄມ້ ຫຍ່ຽມ ຕສົວະ ນິ່ນ ບົວ ວົ້ວ ເຕົ້າ ຕສ໊ຽວ . ຮນັ້ງ ໜ່າຍ ຕສ່ຽວ ປຸນ ນິ່ນ ບົວ ກັ້ນ ຊຽບໆ ເຍີຍ ຕສຸ ໝຽດ .
61002002	ມປ່າ ມ່າຍ ມ່ຽນ ທສ້ຳ ເຍີຍ ອ໋ອຍ ກັນ ຈ໊ຽນ ນິ່ນ ບົວ ໂຕສ໋ວ ໄຍ້ ໄຫ່ ເຍີຍ ສີ່ . ຫລາຍ ນິ່ນ ບົວ ໂຕສ໋ວ ເຍີຍ ສີ່ ມ່ຽນ ຢ່າ ອ໋ອຍ ກ໊ອງ ໂຕະ ຕສຽນ ເລີ໌ຍ ເຍີຍ ເຈົ໊າ .
61002003	ນ້າຍ ເຕີ໋ຍ ອຈ໋າວ ຈ໊າ ເລີ໌ຍ ເຍີຍ ຟິນ-ແຊງ ເມົ້າ ຍ່ານ ຕສ່ຽວ ກ໊ອງ ນິ່ນ ບົວ ກັ້ນ ເປ໋ນ ຕ້າຍ ເຍີຍ ຈ໊າ ໂຕ໌-ເລີ໌ຍ ດົ໊ວ ເມີ່ຍ ບົວ ເຍີຍ ຍ່ານ ຫຍັ່ນ . ມປ່າ ຕີ່ງ ນິ່ນ ບົວ ເຍີຍ ຕສຸ໌ຍ ວົ້ວ ເຕົ້າ ຫລິ່ວ ເລີ໌ຍ ຕສຢັ໋ງ ເລົ່າ ອ໊ະ . ອ໋ອຍ ໝຽດ ນິ່ນ ບົວ ວົ້ວ ເຕົ້າ ຢ່າ ໄມ້ ອຈ້ອມ .
61002004	ທິນ-ຮູ່ງ ໄມ້ ລ່ຽວ ປ໌າມ ຕສຸ໌ຍ ເຍີຍ ຟິນ-ມ່ຽນ . ນິ່ນ ເຕສ໊າະ ນິ່ນ ບົວ ຕສອຍ ເອຈ່ຍ ເຕີ່ຍ ຫຍົວະ , ຫວວນ ຈ໊ຽນ ຢຽມ ຫຮມວັງ ເຍີຍ ຄວດ , ຕສົ໊ວ ຈ໊ຽນ ຕສຸ ຊ້ຽມ ຕສຸ໌ຍ .
61002005	ທິນ-ຮູ່ງ ຢ່າ ໄມ້ ລ່ຽວ ໂລ໌-ຮນອຍ ວົ້ວ ກິ໊ດ ລູ່ງ ເດ໊ຍ . ນິ່ນ ປຸນ ບຢູ່ງ-ຊຸ້ຍ-ອິ໋ມ ຢ໋ຽມ ໄຕ່ ເດສ່ງ ໄມ້ ກັນ ທິນ-ຮູ່ງ ເຍີຍ ມ່ຽນ . ຂູງ ໂອຈ໋ວ ຕສຸ້ນ ບົ໋ວ ມ່ຽນ ຮນັ້ງ ຫາຍ ນໍ ໂຕສ໋ວ ຫອບ ທິນ-ຮູ່ງ ວົ້ວ ເຕົ້າ ໂນ​ຢາ , ແອ໋ງ ເຖສົາ ຈ໊ຽນ ເສ່ຍ ເຕົ້າ ຮນັ້ງ .
61002006	ທິນ-ຮູ່ງ ຢ່າ ຕີ່ງ ໂສ​ດົມ ເຖສົາ ໂກ​ໂມ​ລາ ຕສີ້ງ ເຍີຍ ຕສຸ໌ຍ , ຫລົ່ງ ໂຕ໌ວ ປົ໊ວ ທຈຸຍ ເດສ່ງ , ໂຕສ໋ວ ຫຍູ່ງ ເຕສີ໊ຍ ປຸນ ໄມ້ ກັນ ທິນ-ຮູ່ງ ເຍີຍ ມ່ຽນ ເຕສັ໊ຍ ຕຸ໊ ນິ່ນ ບົວ ອ໋ອຍ ຕສຸ ປວັ້ງ ເຍີຍ ສີ່ .
61002007	ທິນ-ຮູ່ງ ຢ່າ ໂອຈ໋ວ ວົ້ວ ເຕົ້າ ຄູ້ ມ່ຽນ ໂລດ ທສວດ . ໂລດ ເຫວີ່ຍ ເອ໊າະ ມ່ຽນ ໂຕສ໋ວ ປວັ້ງ ລ່ຽວ ເຍີຍ ສີ່ ເດສົ້າ ຕຸ໊ ໂຄ້ວ ໄຫ່ .
61002008	ວົ້ວ ເຕົ້າ ຄູ້ ມ່ຽນ ຢຽມ ນິ່ນ ບົວ ບຸດົ໋ງ , ຮນອຍໆ ປວັດ ຢ່າ ໄຮ໌ ນິ່ນ ບົວ ໂຕສ໋ວ ເຍີຍ ຫວ່າຍ ສີ່ . ເຫວີ່ຍ ໂລດ ໂຕສ໋ວ ຄູ້ ມ່ຽນ ນິ່ນ ຕສ່ຽວ ໄຮ໌ ໂຮຍ້ວ ມຸນ ໄຫ່ .
61002009	ຮນັ້ງ ໜ່າຍ , ຕສ໊ຽວ ຮິ້ວ ຕຸ໊ ຮນັ້ງ ຫາຍ ນໍ ເຖງ ກັນ ຫລົງ ທິນ-ຮູ່ງ ເຍີຍ ມ່ຽນ ເປຢົ໋າ ດຸ໊ດ ຕສຸ ເສີຍ ເຍີຍ ສີ່ , ຢ່າ ຮິ້ວ ຕຸ໊ ຮນັ້ງ ຫາຍ ນໍ ຫວວນ ມ່ຽນ ຫວ່າຍ ມ່ຽນ ຕສຸ ຕີ່ງ ຈ໊ຽນ ຕສຸ໌ຍ , ຕສົ໊ວ ຊ້ຽມ ຕສຸ໌ຍ ເຍີຍ ຮນອຍ ເຖົາ .
61002010	ທິນ-ຮູ່ງ ອ໋ອຍ ເຫລ່ງ ເຈີ໊ຍ ເຍີຍ ຮນັ້ງ ນ້າຍ ນໍ ໂຕສ໋ວ ປຸນ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ ຢ່າ ໝັ່ງ ເຜຍ ທິນ-ຮູ່ງ ເຍີຍ ຫັດ ມ໌າ ເຍີຍ ມ່ຽນ . ນ້າຍ ເຕີ໋ຍ ອຈ໋າວ ຈ໊າ ເລີ໌ຍ ເຍີຍ ຟິນ-ແຊງ ຕ໊າມ ໂຮລ ຢ່າ ເໝົາ ໄຫ່ . ນິ່ນ ບົວ ໄມ້ ກ້ຳ ເດສ໋ຍ ກ໊ອງ ໂຕະ ຢຽມ ກູ້ ຫງວ່າຍ ມ່າຍ ອຈັງ-ຫລ່າງ ວົ້ວ ເຕີ໋ຍ .
61002011	ໄມ້ ກຸ໊ນ ຟິນ-ມ່ຽນ ມ່າຍ ຫລີ່ງ ມ່າຍ ທຈະ ເກົ້າ ເຮ້ນ ນ້າຍ ເຕີ໋ຍ ອຈ໋າວ ຈ໊າ ເລີ໌ຍ ເຍີຍ ຟິນ-ແຊງ , ຟິນ-ມ່ຽນ ຢ່າ ໄມ້ ຫລົ່ງ ໂຕະ ເຍີຍ ຫວ່າ ຢຽມ ຕສ໊ຽວ ເຍີຍ ດສະຮມຽນ ໂກ໋ ມ່າຍ ອຈັງ-ຫລ່າງ ວົ້ວ ເຕີ໋ຍ .
61002012	ນ້າຍ ເຕີ໋ຍ ອຈ໋າວ ຈ໊າ ເລີ໌ຍ ເຍີຍ ຟິນ-ແຊງ ເຊ ຮນັ້ງ ມເປີຍ ໄຕ່ ເຍີຍ ແຊງ-ຄູ້ ນໍ , ເອີຍ ກັ້ນ ເຍີຍ ຟຽມ-ຝີງ ໂຕສ໋ວ . ທສວດ ເສີຍ ຕ້າຍ ເຫວີ່ຍ ປຸນ ມ່ຽນ ເຕສ໊າະ ໄຕ໋ ຮນັ້ງ . ນິ່ນ ບົວ ກ໊ອງ ໂຕະ ນິ່ນ ບົວ ໄມ້ ເມ່ງ ແປະ ເຍີຍ ສີ່ , ຕສ່ຽວ ຮນັ້ງ ເຮ່ຍ ຕສ້ອຍ ນໍ , ຕສຸ ໝຽດ .
61002013	ນິ່ນ ບົວ ໂຕສ໋ວ ຫ່ອຍ ມ່ຽນ , ນິ່ນ ບົວ ກັ້ນ ຕສ່ຽວ ຕສຸ ຫ່ອຍ ອ໊ະ . ນິ່ນ ບົວ ຝຸນ ອຈຽນ-ໂຢ້ວ ເຍີຍ ເຊ ລູ່ງ ຮນອຍ ຕສັ່ນ ຫຍັ່ນ ເປ໊ວ ຮົບ ອກວິນ , ຮີ່ ຫູງ ຮ້າ ເຍີຍ ຈັ໊ດ . ນິ່ນ ບົວ ເຖສົາ ເມີ່ຍ ບົວ ຮນັ້ງ ນ້າຍ ນໍ ຫຍັ່ນ ຕສ່ຽວ ກົ໊ວະ ໄລ່ ຮລົບ ມ່າຍ ຫວຸຍ .
61002014	ນິ່ນ ບົວ ເຍີຍ ມຕສີງ ຂູງ ທສ່ຽນ ເຊັຍ ຮນັ້ງ . ປ໌າມ ຕສຸ໌ຍ ເຖົາ ຫາຍ ຕສັ່ນ ຢ່າ ໄມ້ ໄຮ່ ເກົ໋າ . ນິ່ນ ບົວ ດົ໊ວ ໂຮຍ້ວ ເມົາ ເຍີຍ ມ່ຽນ . ໂຮຍ້ວ ຢ່າ ເມົ້າ ເກວ໋ນ ກະນ້າຍ . ນິ່ນ ບົວ ຕສູ໊ງ ຕສຸ ທິນ-ຮູ່ງ ຕສ໋ຽວ ອ໊ະ .
61002015	ນິ່ນ ບົວ ເລີ່ຍ ຕສຽນ ເຈົ໊າ ຢັ້ງ ຕ່ອງ ເຈົ໊າ ໝີ່ ອ໊ະ , ກັນ ເບ​ໂອ ເຍີຍ ຕອນ , ບາ​ລາ​ອຳ . ບາ​ລາ​ອຳ ຮນ້ຳ ຍ່ານ ຕສ່ຽວ ໂຕສ໋ວ ໄມ້ ເປ໋ນ ເຍີຍ ສີ່ .
61002016	ຫລາຍ ນິ່ນ ປ໌າມ ຕສຸ໌ຍ ນິ່ນ ຢ່າ ຕສຸ ເຫມ ອ໊ະ . ນິ່ນ ເຍີຍ ມາ​ລີ ເຊ ໄມ້ ໄຮ່ ກ໊ອງ ຫວ່າ ເຍີຍ ກະນ້າຍ ມປ່າ ກ໊ອງ ທສວດ ເປ໋ນ ມ່ຽນ ເຍີຍ ເຖຈຍ ຕົ໊ນ ຈ໊ຽນ ວົ້ວ ເຕົ້າ ໂຕ່ວ ຫວ່າ ມ່ຽນ ໂຕສ໋ວ ເຍີຍ ກະນ້າຍ-ຫຮງົງ ສີ່ .
61002017	ນ້າຍ ເຕີ໋ຍ ອຈ໋າວ ຈ໊າ ເລີ໌ຍ ເຍີຍ ຟິນ-ແຊງ ເຊ ຮນັ້ງ ວວມ-ຕສີ໊ງ-ອກາຍ , ຢ່າ ຮນັ້ງ ຕສຸ ຕົ້ມ ດສຢ໋າວ ປ່ວນ ມີ່ງ ເຍີຍ ໂໝ່ວ ນໍ . ທິນ-ຮູ່ງ ຕສູ໊ງ ລ່ຽວ ຕສຢັ໋ງ ຕ໋ອງ ປຸນ ນິ່ນ ບົວ ຢຽມ ເຕີ່ຍ ຫຍົວະ ເກົ້າ ຫຮມວັງ ເຈ໋ຍ ເຍີຍ ຄວດ .
61002018	ນິ່ນ ບົວ ກ໊ອງ ເໝົາ ໄຫ່ ເຍີຍ ກະນ້າຍ-ຫຮງົງ ຫວ່າ , ຢ່າ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ປວັ້ງ ລ່ຽວ ສີ່ , ດົ໊ວ ຢັ້ງ ຕ່ອງ ເຈົ໊າ ໂທສະ ໂຫະ ເປຢົ໋າ ທສວດ ຕ້າຍ ເຍີຍ ມ່ຽນ .
61002019	ນ້າຍ ເຕີ໋ຍ ອຈ໋າວ ຈ໊າ ເລີ໌ຍ ເຍີຍ ຟິນ-ແຊງ ແລ໌ງ ປຸນ ມ່ຽນ ຕຸ໊ ປູ໋ງ ອກອຍ , ມປ່າ ນິ່ນ ບົວ ກັ້ນ ໂຕສ໋ວ ຫວ່າຍ ສີ່ ເຍີຍ ໂນ່ວ ເກົ໊າ , ເຫວີ່ຍ ຕສຸ ຫາຍ ຫຍູ່ງ ຮີ່ງ ມ່ຽນ , ມ່ຽນ ຕສ່ຽວ ໂຕສ໋ວ ວົ້ວ ຫຍູ່ງ ເຍີຍ ໂນ່ວ ອ໊ະ .
61002020	ເຊ ກ໊ອງ ມ່ຽນ ຮິ້ວ ຕຸ໊ ບົວ ເຍີຍ ໂອຈ໋ວ ຕສ໊ຽວ ເຢ​ຊູ ກີ​ຕູ່ , ນິ່ນ ບົວ ຕສ່ຽວ ເປຢົ໋າ ດຸ໊ດ ປ້າມ ເກນ ເຍີຍ ຫວ່າຍ ສີ່ , ມປ່າ ອກະຮ້າ ແອ໋ງ ຕສຸ ນ້າຍ ເຕີ໋ຍ ຫວ່າຍ ສີ່ ເດສ່ນ ຕສຸ , ຮີ່ງ ນິ່ນ ບົວ , ວົ້ວ ເຕີ໋ຍ ມ່ຽນ ເຊດ ເມວີ໌ຍ ເກົ້າ ໂຄ້ວ ເຈ໋ຍ ຕສິ້ນ ດ່າງ ໄມ້ ແກ້ງ ຮິ້ວ ຕຸ໊ ເຢ​ຊູ ກີ​ຕູ່ ເຍີຍ ຕສຢັ້ງ ໂຫ່ .
61002021	ເຊ ກ໊ອງ ນິ່ນ ບົວ ຢຽດ ລິ໌ວ ໄມ້ ຮິ້ວ ໂຕສ໋ວ ຫອບ ເຍີຍ ເຈົ໊າ , ເຊ ເກົ້າ ຫລົງ ຮິ້ວ ລິ໌ວ ມປ່າ ແອ໋ງ ຮວິນ ອກາງ ກວັ່ງ ຈິວ ປຸນ ນິ່ນ ບົວ ວົ້ວ ຕິ້ວ ທສີງ-ເດສ່ງ ຫລີ່ງ .
61002022	ນ້າຍ ເຕີ໋ຍ ຫວ່າ-ເປີ໊ຍ ຕສະເກ້ງ ຕ໋ອຍ ນ້າຍ ເຕີ໋ຍ ມ່ຽນ ໂຕສ໋ວ ເຍີຍ ສີ່ . ມ່າຍ ໂຈ໋ວ ຫວ່າ ກ໊ອງ , “ ຈູ໊ ແອ໋ງ ຕ໋າວ ອກາງ ຫຍັ່ນ ນິ່ນ ໂລ້ ທສວດ ເຍີຍ ກະນ້າຍ . ” “ ເຖງ ຕູ໌ງ ດສ໋າວ ລິ໌ວ ຊິນ , ຕູ໌ງ ແອ໋ງ ມີ່ງ ກົ໊ວະ ອຈ້າງ . ”
61003001	ເຢຍ ຮນ້ຳ ເຍີຍ ກໍ໋-ໂຢ໌ວ ອ້າ ! ອີ້ ຕສັ່ນ ເຢຍ ເຟ້ຍ ປຸນ ເມີ່ຍ ບົວ ນ້າຍ ເຕສີ໊ຍ ຝຽນ ເຊ ຕະເຫຍີ່ຍ ເຕສີ໊ຍ . ເຢຍ ເຟ້ຍ ນ້າຍ ເຕີ໋ຍ ອີ ເຕສີ໊ຍ ຝຽນ ເຫວີ່ຍ ເຖງ ເມີ່ຍ ບົວ ຈັ໋ງ ຈ໊ຽນ ຕສ່ຽວ ຕົ໌ງ ຕສຸ ເມີ່ຍ ບົວ ເຍີຍ ໂຮຍ້ວ ຕສຽບ ຕສົ໊ວະ ເຍີຍ ຮນ້ຳ ເຖົາ ນ້າຍ ເຕີ໋ຍ ເຈົ໊າ .
61003002	ເຢຍ ອ໋ອຍ ເມີ່ຍ ບົວ ຈັ໋ງ ຈ໊ຽນ ໂລ໌-ຮນອຍ ທິນ-ຮູ່ງ ເຍີຍ ທສີງ-ເດສ່ງ ໂຕ່ວ ຫວ່າ ມ່ຽນ ກ໊ອງ ເຍີຍ ຫວ່າ . ຢ່າ ອ໋ອຍ ເມີ່ຍ ບົວ ຈັ໋ງ ຈ໊ຽນ ບົວ ເຍີຍ ໂອຈ໋ວ ຕສ໊ຽວ ຫລົ່ງ ເມີ່ຍ ບົວ ເຍີຍ ກົງ-ໂຕສ້ ບົວ ຕສຸ້ນ ບົ໋ວ ເມີ່ຍ ບົວ ວົ້ວ ຕິ້ວ ຫລີ່ງ .
61003003	ຕະຢ໊ຽດ ຫລົ່ງ ຈ໊ຽນ ເຈ໋ຍ , ເມີ່ຍ ບົວ ອ໋ອຍ ຕສຸ ເປັຍ ໂຮຍ້ວ ເຖົາ ເຊດ ເມວີ໌ຍ ເຍີຍ ຮນອຍ-ເຫຍັຍ ອ໋ອຍ ມ່າຍ ເຕີ໋ຍ ມ່ຽນ ທສວດ ຕ້າຍ ຂູງ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ . ນິ່ນ ບົວ ອ໋ອຍ ກວັດ ໂຕະ ຈັ໊ດ ເມີ່ຍ ບົວ
61003004	ຢ່າ ໜ່າຍ ກ໋າ , “ ນິ່ນ ແລ໌ງ ນິ່ນ ແອ໋ງ ຕ້າຍ . ວົ້ວ ຫຍູ່ງ , ນິ່ນ ຢຽມ ຫາຍ ? ເຫວີ່ຍ ຕສຸ ຢຽມ ບົວ ເຍີຍ ອົງ-ຖາຍ ບົວ ໄຕ່ ໝີ່ ອ໊ະ , ຫຍູ່ງໆ ຖສໍ່ ຮນັ້ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ ນໍ . ”
61003005	ນິ່ນ ບົວ ຕຸ໊-ເອີ໋ຍ ຫລະຄຸ ໂລ໌-ຮນອຍ ທິນ-ຮູ່ງ ກ໊ອງ ທສວດ ຫວ່າ , ລູ່ງ ເຖສົາ ເດົາ ຕສ່ຽວ ທສວດ ຕ້າຍ ອ໊ະ . ເດົາ-ເປີ້ຍ ຢຽມ ວວມ ທສວດ ຕ້າຍ , ຢ່າ ຫລົ່ງ ວວມ ເຕສີ໋ຍ ທສວດ .
61003006	ຢ່າ ຕົ້ງ ວົ້ວ ເຕີ໋ຍ ວວມ ຢ໋ຽມ ເດສ່ງ , ໝຽດ ເດສ່ງ ວົ້ວ ກິ໊ດ ລູ່ງ ເດ໊ຍ .
61003007	ມປ່າ ອີ້ ຕສັ່ນ ເຍີຍ ລູ່ງ ເຖສົາ ເດົາ ມ່າຍ ທິນ-ຮູ່ງ ເຍີຍ ຫວ່າ ເປວ ຈ໊ຽນ , ລ່ຽວ ຈ໊ຽນ ຕສົ໊ວ ເຖົາ ໄມ້ ໝວັງ ທິນ-ຮູ່ງ ເຍີຍ ຫວ່າ ເຍີຍ ມ່ຽນ ຕສຸ ຊ້ຽມ , ຕສຸ ໝຽດ ວົ້ວ ຮນອຍ , ຕສ່ຽວ ຫລົ່ງ ໂຕ໌ວ ປົ໊ວ ທຈຸຍ .
61003008	ຮນ້ຳ ເຍີຍ ກໍ໋-ໂຢ໌ວ ອ່າ , ມ່າຍ ຢຽດ ຫຍູ່ງ ສີ່ ເມີ່ຍ ບົວ ໄມ້ ຕູ໋ງ ຫລະຄຸ . ນ້າຍ ເຊ ເອີຍ ຕສ໊ຽວ ໝັ່ງ , ຢຽດ ຮນອຍ ເຊ ຮນັ້ງ ຢຽດ ທສິນ ຫຮຍັງ , ຢຽດ ທສິນ ຫຮຍັງ ຢ່າ ຮນັ້ງ ຢຽດ ຮນອຍ .
61003009	ຕສ໊ຽວ ຕສະເກ້ງ ເອີຍ ນິ່ນ ແລ໌ງ ເຍີຍ ຫວ່າ ໂຕສ໋ວ , ນິ່ນ ໄມ້ ໄງ່ ຮນັ້ງ ມ່າຍ ເຕີ໋ຍ ມ່ຽນ ຮນ້ຳ ຕ້າຍ ນິ່ນ ໄງ່ ນໍ . ຕ໋າວ ດສ໋ວນ ນິ່ນ ໂຕສ໋ວ ໂຮຍ້ວ ດ໊າວ ຕສົ໊ວ ເມີ່ຍ ບົວ , ໄມ້ ອ໋ອຍ ຫາຍ ເຕົ້າ ຕສຸ ໝຽດ . ນິ່ນ ອ໋ອຍ ເຕົ້າໆ ກ໊ອຍ ໂຮຍ້ວ ກວັ່ງ ຕສຸ໌ຍ .
61003010	ມປ່າ ຕສ໊ຽວ ແອ໋ງ ຕ້າຍ ເຍີຍ ຮນອຍ ອ໋ອຍ ຮນັ້ງ ຈັ໋ນ-ຕສະ ຕ້າຍ ວົ້ວ ນໍ . ວົ້ວ ຮນອຍ ລູ່ງ ຕສ່ຽວ ອຈຸ້ນໆ ເຍີຍ ເຈ໋ຍ ເດສ່ງ . ຢຽມ ລູ່ງ ເຍີຍ ຢຽດ ຕສູ໊ງ ຕສຸ ໂຕ໌ວ ປົ໊ວ ຢຸ . ເດົາ ເຖສົາ ຢຽມ ເດົາ-ເປີ້ຍ ເຍີຍ ຫຍູ່ງໆ ກະນ້າຍ ຢ່າ ຕສຸ ປົ໊ວ ທຈຸຍ ເດສ່ງ .
61003011	ນ້າຍ ເຕີ໋ຍ ຢຽດ ຕສູ໊ງ ອ໋ອຍ ຮນັ້ງ ນ້າຍ ນໍ ຕສຸ ໝຽດ . ວົ້ວ ຫຍູ່ງ ເມີ່ຍ ບົວ ຫອບ ຕສຸ ໂຕສ໋ວ ຫາຍ ຫຍູ່ງ ມ່ຽນ ? ອ໋ອຍ ຕສຸ ໂຕສ໋ວ ທສີງ-ເດສ່ງ ມ່ຽນ ຢ່າ ກັນ ຫລົງ ທິນ-ຮູ່ງ ,
61003012	ຕສົ໊ວ ຈ໊ຽນ ທິນ-ຮູ່ງ ຊ້ຽມ ຕສຸ໌ຍ ເຍີຍ ຮນອຍ ເຖົາ . ຢ່າ ອ໋ອຍ ຕສຸ ຫລົ່ງ ໂຮຍ້ວ ໂຕສ໋ວ ປຸນ ວົ້ວ ນອມ ຮນອຍ ຕ້າຍ ຊຽບ . ວົ້ວ ນອມ ຮນອຍ ລູ່ງ ຕສູ໊ງ ອ໋ອຍ ຕສຸ ໂຕ໌ວ ປົ໊ວ ທຈຸຍ ເດສ່ງ . ຢຽມ ລູ່ງ ເຍີຍ ຫຍູ່ງໆ ຢ່າ ຕສຸ ໂຕ໌ວ ປົ໊ວ ຢຸ ເດສ່ງ .
61003013	ມປ່າ ຕສິ໋ວ ທິນ-ຮູ່ງ ແລ໌ງ ເຍີຍ ຫວ່າ ບົວ ຕສົ໊ວ ຈ໊ຽນ ຊຢັງ-ລູ່ງ ຊຢັງ-ເດົາ , ຢຽມ ວົ້ວ ຂູງ ມ່າຍ ໂຕສ໋ວ ຫອບ ເຍີຍ ເຈົ໊າ ຮນັ້ງ .
61003014	ຮນ້ຳ ເຍີຍ ກໍ໋-ໂຢ໌ວ ອ່າ , ຮນັ້ງ ໜ່າຍ ເມີ່ຍ ບົວ ຕສົ໊ວ ຈ໊ຽນ ນ້າຍ ເຕີ໋ຍ ສີ່ ທສວດ , ອ໋ອຍ ຕສຸ ຢຽມ ທິນ-ຮູ່ງ ເຍີຍ ດສະຮມຽນ ຫລົ່ງ ໂຮຍ້ວ ໂຕສ໋ວ ທສີງ-ເດສ່ງ , ໄມ້ ມ່າຍ ຕ໋ອງ ເອກ້ມ , ຢ່າ ເຖສົາ ນິ່ນ ຫອບ .
61003015	ອ໋ອຍ ຕສຸ ຝຸນ ບົວ ເຍີຍ ຕສ໊ຽວ ໂຕສ໋ວ ໂຮຍ້ວ ດ໊າວ ເຫວີ່ຍ ປຸນ ເມີ່ຍ ບົວ ມ່າຍ ຖຈັງ ຕຸ໊ ໂອຈ໋ວ , ຮນັ້ງ ບົວ ຮນ້ຳ ໄຫ່ ເຍີຍ ໂຢ໌ວ , ເປົາ​ໂລ , ຫລົ່ງ ທິນ-ຮູ່ງ ເຖສີຍ ເຍີຍ ທສົງ-ເມ່ງ ເຟ້ຍ ຝຽນ ບົ໋ວ ເມີ່ຍ ບົວ ວົ້ວ ນໍ .
61003016	ຢຽມ ເປົາ​ໂລ ເຟ້ຍ ເຍີຍ ເຕສີ໊ຍໆ ຝຽນ ນິ່ນ ຢ່າ ກ໊ອງ ເຖົາ ນ້າຍ ເຕີ໋ຍ ເຈົ໊າ . ຝຽນ ກະຍົ໌ວ ມ່າຍ ເຕີ໋ຍ ຕ໋ອງ ອະ ຕຸ໊ ເມ່ງ ແປະ . ແອ໋ງ ມ່າຍ ເຕີ໋ຍ ມ່ຽນ ຮິ້ວ ໄມ້ ໂຖວ ຢ່າ ສຽນ ໄມ້ ວ້ວນ ຕສ່ຽວ ເຕສ໊າະ ນ້າຍ ເຕີ໋ຍ ຫວ່າ ອ໋າວ ເປ໋ນ ຈ໊າ ຫວ່າ ໝີ່ ອ໊ະ , ຮນັ້ງ ນິ່ນ ບົວ ອ໋າວ ທສ້ຳ-ໂຕ່ວ ກີງ-ໂຊວ ເຍີຍ ຫວ່າ ເປ໋ນ ຈ໊າ ເຍີຍ ຫວ່າ . ນິ່ນ ບົວ ຕສ່ຽວ ໂຕສ໋ວ ປຸນ ນິ່ນ ບົວ ກັ້ນ ຕສຸ ໝຽດ .
61003017	ຮນ້ຳ ໄຫ່ ເຍີຍ ຕສວັ໋ງ ກໍ໋-ໂຢ໌ວ ອ່າ , ເມີ່ຍ ບົວ ຕສູ໊ງ ຮິ້ວ ນ້າຍ ເຕີ໋ຍ ສີ່ . ຮນັ້ງ ໜ່າຍ , ອ໋ອຍ ຕສຸ ໄຝ ຟິມ ໄມ້ ຕູ໋ງ ປຸນ ໂຕສ໋ວ ຫວ່າຍ ສີ່ ເຍີຍ ມ່ຽນ ດົ໊ວ ເມີ່ຍ ບົວ ກັນ ຈ໊ຽນ ນິ່ນ ບົວ ໂຕສ໋ວ ຫວ່າຍ ສີ່ ຕສ່ຽວ ປຸນ ເມີ່ຍ ບົວ ວ້ວນ ເຍີຍ ໂຮຍ້ວ ດ໊ອດ ມີ່ງ .
61003018	ອ໋ອຍ ຕສຸ ຢຽດ ເຕສີຍ ຮິ້ວ ຕຸ໊ ບົວ ເຍີຍ ໂອຈ໋ວ ຕສ໊ຽວ ເຢ​ຊູ ກີ​ຕູ່ ເຖສົາ ນິ່ນ ເຍີຍ ເອນ ເຖສີຍ ທສ້ຳ ຈ໊ຽນ ຝາວ . ບົວ ອີ້ ຕສັ່ນ ອ໋ອຍ ຕສຸ ເທສງ ນິ່ນ ຢ່າ ຢຽດ ລິ໌ວ ເທສງ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
62001001	ເຢຍ ບົວ ເຟ້ຍ ກ໊ອງ ເຖົາ ຢູ໌ງ ແໝ່ງ ເຍີຍ ໂຕ໌ . ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ ນ້າຍ ໂຕ໌ ຕສູ໊ງ ຢຽມ ເຍີຍ . ຕສິ້ນ ດ່າງ ໂຕ໌ ເຖສົາ ຕສັ່ງ ເຕ໋ຍ ຢຽມ ມປ່າ ອີ້ ຕສັ່ນ ຫິ່ນ ທສວດ ຕ້າຍ ປຸນ ເຢຍ ບົວ ປວັດ . ເຢຍ ບົວ ກັ້ນ ໄຮ໌ ເຈ໋ຍ ເຍີຍ , ມຕສີງ ຢ່າ ປວັດ ລິ໌ວ ອ໊ະ . ເຢຍ ບົວ ເຍີຍ ປົ໌ວ ຢ່າ ຕຸ໊ ຮລົວ ເຈ໋ຍ . ນ້າຍ ຢູ໌ງ ແໝ່ງ ເຍີຍ ໂຕ໌ ຫິ່ນ ທສວດ ຕ້າຍ , ເຢຍ ບົວ ຢ່າ ຕຸ໊ ປວັດ ຕສ່ຽວ ໂຕສ໋ວ ຕສອງ-ເຕສ໋ງ ກ໊ອງ ເຖົາ ນ້າຍ ຢຽດ ລິ໌ວ ເຍີຍ ແໝ່ງ . ເຢຍ ບົວ ເຟ້ຍ ກ໊ອງ ເຖົາ ຢູ໌ງ ແໝ່ງ ເຍີຍ ໂຕ໌ . ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ ນ້າຍ ໂຕ໌ ຕສູ໊ງ ຢຽມ ເຍີຍ . ຕສິ້ນ ດ່າງ ໂຕ໌ ເຖສົາ ຕສັ່ງ ເຕ໋ຍ ຢຽມ ມປ່າ ອີ້ ຕສັ່ນ ຫິ່ນ ທສວດ ຕ້າຍ ປຸນ ເຢຍ ບົວ ປວັດ . ເຢຍ ບົວ ກັ້ນ ໄຮ໌ ເຈ໋ຍ ເຍີຍ , ມຕສີງ ຢ່າ ປວັດ ລິ໌ວ ອ໊ະ . ເຢຍ ບົວ ເຍີຍ ປົ໌ວ ຢ່າ ຕຸ໊ ຮລົວ ເຈ໋ຍ . ນ້າຍ ຢູ໌ງ ແໝ່ງ ເຍີຍ ໂຕ໌ ຫິ່ນ ທສວດ ຕ້າຍ , ເຢຍ ບົວ ຢ່າ ຕຸ໊ ປວັດ ຕສ່ຽວ ໂຕສ໋ວ ຕສອງ-ເຕສ໋ງ ກ໊ອງ ເຖົາ ນ້າຍ ຢຽດ ລິ໌ວ ເຍີຍ ແໝ່ງ .
62001002	
62001003	ເຢຍ ບົວ ປວັດ ເຈ໋ຍ ຢ່າ ໄຮ໌ ເຈ໋ຍ ເຍີຍ ຕສ່ຽວ ຕສຸ້ນ ບົ໋ວ ເມີ່ຍ ບົວ , ອ໋ອຍ ປຸນ ເມີ່ຍ ບົວ ເຖສົາ ເຢຍ ບົວ ຈິວ ທົງ . ບົວ ມ່າຍ ຈິວ ທົງ ເຊ ບົວ ເຖສົາ ຕສັ່ງ ເຕ໋ຍ ຢ່າ ເຖສົາ ນິ່ນ ເຍີຍ ຕອນ , ເຢ​ຊູ ກີ​ຕູ່ , ມ່າຍ ຈິວ ທົງ .
62001004	ເຢຍ ບົວ ເຟ້ຍ ນ້າຍ ເຕີ໋ຍ ເຈົ໊າ ປຸນ ເມີ່ຍ ບົວ ເຫວີ່ຍ ປຸນ ບົວ ລົ່ມ ດສ້ອຍ ອຈຽນ-ໂຢ້ວ ອອນ-ເຫລາະ .
62001005	ນ້າຍ ເຊ ເຢຍ ບົວ ໄຮ໌ ທິນ-ຮູ່ງ ເຍີຍ ຕອນ ກ໊ອງ ເຈ໋ຍ ເຍີຍ ຫວ່າ ຕສ່ຽວ ຕສຸ້ນ ບົ໋ວ ເມີ່ຍ ບົວ . ນິ່ນ ກ໊ອງ , “ ທິນ-ຮູ່ງ ເຊ ຕົ້ງ ອຈັງ . ນິ່ນ ໄມ້ ມ່າຍ ຢຽດ ເຕີ໋ຍ ຫຮມວັງ . ”
62001006	ເຊ ກ໊ອງ ບົວ ກ໊ອງ ບົວ ເຖສົາ ທິນ-ຮູ່ງ ຈິວ ທົງ ມປ່າ ຖສໍ່ ຢັ້ງ ຫຮມວັງ ເຍີຍ ເຈົ໊າ ນໍ , ບົວ ຂູງ ກ໊ອງ-ແປະ ຮນັ້ງ , ໄມ້ ເອີຍ ຕສຽນ ເລີ໌ຍ ໂຕສ໋ວ .
62001007	ມປ່າ ເຊ ກ໊ອງ ບົວ ຢຽມ ອຈັງ ຮນັ້ງ ທິນ-ຮູ່ງ ຢຽມ ອຈັງ ນໍ , ບົວ ຕສ່ຽວ ລ່ານ ເຖສົາ ລ່ານ ຈິວ ທົງ . ນິ່ນ ເຍີຍ ຕອນ , ເຢ​ຊູ , ເຍີຍ ດສຢ໊າມ ຢ່າ ດສ໋າວ ເດສ່ງ ບົວ ເຍີຍ ຢຽດ ຕສູ໊ງ ຕສຸ໌ຍ .
62001008	ເຊ ກ໊ອງ ບົວ ກ໊ອງ ບົວ ໄມ້ ມ່າຍ ຕສຸ໌ຍ , ນ້າຍ ເຊ ດົ໊ວ ກັ້ນ ຮນັ້ງ . ຕສຽນ ເລີ໌ຍ ໄມ້ ຢຽມ ບົວ ເຍີຍ ໂຮຍ້ວ ອ໊ະ .
62001009	ເຊ ກ໊ອງ ບົວ ຫຍ່ຽມ ບົວ ເຍີຍ ຕສຸ໌ຍ , ທິນ-ຮູ່ງ ເຊ ຕສຽບ ຕສົ໊ວະ ເຍີຍ , ແປ້ງ ຟິມ ເຍີຍ , ຕສ່ຽວ ກວັ່ງ ບົວ ເຍີຍ ຕສຸ໌ຍ ເຖສົາ ບົວ ໂຕສ໋ວ ເຍີຍ ຢຽດ ຕສູ໊ງ ຫວ່າຍ ສີ່ , ຝຽວ ບົວ ທສີງ-ເດສ່ງ ຕ້າຍ .
62001010	ເຊ ກ໊ອງ ບົວ ກ໊ອງ ບົວ ໄມ້ ປ໌າມ ຕສຸ໌ຍ , ເຊ ຕ໋ອງ ຮນັ້ງ ບົວ ໂຕສ໋ວ ປຸນ ທິນ-ຮູ່ງ ກ໊ອງ-ແປະ ນໍ . ທິນ-ຮູ່ງ ເຍີຍ ຫວ່າ ຢ່າ ໄມ້ ຢຽມ ບົວ ເຍີຍ ໂຮຍ້ວ ອ໊ະ .
62002001	ເຢຍ ເຍີຍ ຝຸຈ໊ວຍ ອ້າ ! ເຢຍ ຮນັ້ງ ນ້າຍ ນໍ ເຟ້ຍ ປຸນ ເມີ່ຍ ບົວ ເຫວີ່ຍ ປຸນ ເມີ່ຍ ບົວ ໄມ້ ປ໌າມ ຕສຸ໌ຍ . ເຊ ກ໊ອງ ຫາຍ ເຕົ້າ ປ໌າມ ຕສຸ໌ຍ ນໍ , ບົວ ມ່າຍ ເຕົ້າ ເຖງ ບົວ ໂທ້ ຕສັ່ງ ເຕ໋ຍ , ເຊ ແປ້ງ ຟິມ ເຍີຍ ວົ້ວ ເຕົ້າ , ເຢ​ຊູ ກີ​ຕູ່ .
62002002	ກີ​ຕູ່ ເຊ້ຍ ນິ່ນ ກັ້ນ ເຍີຍ ແໝ່ງ ໄຕ່ ເຫວີ່ຍ ຟິ ບົວ ເຍີຍ ຕສຸ໌ຍ . ຢ່າ ໄມ້ ຕານ ບົວ ເຍີຍ ຕສຸ໌ຍ ຮນັ້ງ , ຢ່າ ເຫວີ່ຍ ລູ່ງ ເດ໊ຍ ມ່ຽນ ເຍີຍ ຕສຸ໌ຍ .
62002003	ເຊ ກ໊ອງ ບົວ ເອີຍ ຈ໊ຽນ ທິນ-ຮູ່ງ ເຍີຍ ຫລີ່ງ ໂຕສ໋ວ , ບົວ ຕສ່ຽວ ຮິ້ວ ຕຸ໊ ຕີ່ງ ບົວ ຕສະເກ້ງ ຮິ້ວ ທິນ-ຮູ່ງ .
62002004	ຫາຍ ເຕົ້າ ກ໊ອງ ນິ່ນ ຮິ້ວ ຕຸ໊ ທິນ-ຮູ່ງ ຢ່າ ໄມ້ ເອີຍ ຈ໊ຽນ ທິນ-ຮູ່ງ ເຍີຍ ຫລີ່ງ ໂຕສ໋ວ , ວົ້ວ ເຕົ້າ ຂູງ ກ໊ອງ-ແປະ ຮນັ້ງ . ຕສຽນ ເລີ໌ຍ ໄມ້ ຢຽມ ນິ່ນ ເຍີຍ ໂຮຍ້ວ ອ໊ະ .
62002005	ຫາຍ ເຕົ້າ ເອີຍ ຈ໊ຽນ ທິນ-ຮູ່ງ ເຍີຍ ຫວ່າ ໂຕສ໋ວ , ວົ້ວ ເຕົ້າ ຕສະເກ້ງ ຮນ້ຳ ທິນ-ຮູ່ງ ເຖົາ ຕ້າວ ອ໊ະ . ຮນັ້ງ ໜ່າຍ , ບົວ ຕສ່ຽວ ຮິ້ວ ຕຸ໊ ບົວ ເຖສົາ ທິນ-ຮູ່ງ ຈວັ່ງ ແໝ່ງ ຕສຢັ້ງ .
62002006	ຫາຍ ເຕົ້າ ກ໊ອງ ນິ່ນ ເຖສົາ ທິນ-ຮູ່ງ ຈວັ່ງ ແໝ່ງ ຕສຢັ້ງ , ເຢ​ຊູ ຮນັ້ງ ຫາຍ ນໍ ໂຕສ໋ວ , ວົ້ວ ເຕົ້າ ຢ່າ ອ໋ອຍ ຕສຸ ຮນັ້ງ ວົ້ວ ນໍ ໂຕສ໋ວ .
62002007	ຮນ້ຳ ເຍີຍ ກໍ໋-ໂຢ໌ວ ອ້າ ! ເຢຍ ໄມ້ ເຕສີ໌ຍ ເຟ້ຍ ຕິ້ວ ຊຢັງ-ຫລີ່ງ ບົ໋ວ ເມີ່ຍ ບົວ . ເຢຍ ເຟ້ຍ ເຍີຍ ເຊ ໂລ໌-ຫລີ່ງ , ຕົ້ງ ຕສິ້ນ ດ່າງ ຢຽມ ກອນ ວົ້ວ ເມີ່ຍ ບົວ ມຕ້າຍ ມ່າຍ ເຍີຍ . ນ້າຍ ຕິ້ວ ໂລ໌-ຫລີ່ງ ເຊ ເມີ່ຍ ບົວ ໄຮ໌ ເຈ໋ຍ ເຍີຍ ຫວ່າ .
62002008	ມປ່າ ເຢຍ ເຟ້ຍ ຕິ້ວ ຊຢັງ-ຫລີ່ງ ປຸນ ເມີ່ຍ ບົວ . ນ້າຍ ຕິ້ວ ຊຢັງ-ຫລີ່ງ ຢຽມ ກີ​ຕູ່ ຢ່າ ຢຽມ ເມີ່ຍ ບົວ ປິ໋ວ ເມ່ງ ເຊ ຕສຽນ ເຍີຍ , ເຫວີ່ຍ ຕສຸ ຫຮມວັງ ເຈ໋ຍ ຈ໊ຽນ ມີ່ງ , ຕສຽນ ອຈັງ ທສວດ ຕ້າຍ ຕສູ໊ງ ຕສິ໋ວ ຈ໊ຽນ ອ໊ະ .
62002009	ຫາຍ ເຕົ້າ ກ໊ອງ ນິ່ນ ຢຽມ ອຈັງ ມປ່າ ດສອງ ນິ່ນ ເຍີຍ ກໍ໋-ໂຢ໌ວ , ວົ້ວ ເຕົ້າ ຖສໍ່ ຢຽມ ຫຮມວັງ ກະຍົ໌ວ .
62002010	ຫາຍ ເຕົ້າ ຮນ້ຳ ນິ່ນ ເຍີຍ ກໍ໋-ໂຢ໌ວ ຕສ່ຽວ ຢຽມ ອຈັງ ກະຍົ໌ວ . ນິ່ນ ຢ່າ ໄມ້ ມ່າຍ ຫາຍ ຫຍູ່ງ ດົ໊ວ ຫາຍ ເຕົ້າ ປ໌າມ ຕສຸ໌ຍ .
62002011	ຫາຍ ເຕົ້າ ໄມ້ ຮນ້ຳ ນິ່ນ ເຍີຍ ກໍ໋-ໂຢ໌ວ , ວົ້ວ ເຕົ້າ ຢຽມ ຫຮມວັງ ກະຍົ໌ວ . ນິ່ນ ເຊ ຮນັ້ງ ຢັ້ງ ຫຮມວັງ ເຍີຍ ຕ໋ອງ ນໍ , ໄມ້ ຮິ້ວ ຕຸ໊ ນິ່ນ ມີ່ງ ຫາຍ , ເຫວີ່ຍ ຕສຸ ຫຮມວັງ ປຸນ ນິ່ນ ເຍີຍ ມຕສີງ ຮນັ້ງ ແມ່ງ ນໍ .
62002012	ຝຸຈ໊ວຍ ອ້າ ! ເຢຍ ເຟ້ຍ ຝຽນ ປຸນ ເມີ່ຍ ບົວ ເຫວີ່ຍ ຕສຸ ເມີ່ຍ ບົວ ເຫວີ່ຍ ກີ​ຕູ່ ຕຸ໊ ກວັ່ງ ລິ໌ວ ເມີ່ຍ ບົວ ເຍີຍ ຕສຸ໌ຍ .
62002013	ໂຕສ໋ວ ເຕຍ ເຍີຍ ຕສວັ໋ງ ມ່ຽນ ອ້າ ! ເຢຍ ເຟ້ຍ ຝຽນ ປຸນ ເມີ່ຍ ບົວ ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ຢຽມ ເຍີຍ ວົ້ວ ເຕົ້າ . ເມີ່ຍ ບົວ ມ່ຽນ ຫລຸນ ມ່ຽນ ອ້າ ! ເຢຍ ເຟ້ຍ ຝຽນ ປຸນ ເມີ່ຍ ບົວ ເຫວີ່ຍ ຕສຸ ເມີ່ຍ ບົວ ຮີ່ງ ເຈ໋ຍ ຮຢວັງ ເອ໊າະ ວົ້ວ ເຕົ້າ ໝີ່ ອ໊ະ . ຝຸຈ໊ວຍ ອ້າ ! ເຢຍ ເຟ້ຍ ຝຽນ ປຸນ ເມີ່ຍ ບົວ ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ຕສັ່ງ ເຕ໋ຍ .
62002014	ໂຕສ໋ວ ເຕຍ ເຍີຍ ຕສວັ໋ງ ມ່ຽນ ອ້າ ! ເຢຍ ເຟ້ຍ ຝຽນ ປຸນ ເມີ່ຍ ບົວ ເຫວີ່ຍ ຕສຸ ເມີ່ຍ ບົວ ຮິ້ວ ຕຸ໊ ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ຕສູ໊ງ ຢຽມ ເຍີຍ ວົ້ວ ເຕົ້າ . ມ່ຽນ ຫລຸນ ມ່ຽນ ອ້າ ! ເຢຍ ເຟ້ຍ ຝຽນ ປຸນ ເມີ່ຍ ບົວ ເຫວີ່ຍ ຕສຸ ເມີ່ຍ ບົວ ເຮ້ນ . ທິນ-ຮູ່ງ ເຍີຍ ຫວ່າ ຢ່າ ຢຽມ ເມີ່ຍ ບົວ ເຍີຍ ໂຮຍ້ວ . ເມີ່ຍ ບົວ ຢ່າ ຮີ່ງ ເຈ໋ຍ ຮຢວັງ ເອ໊າະ ວົ້ວ ເຕົ້າ ໝີ່ ອ໊ະ .
62002015	ໄມ້ ຕູ໋ງ ຮນ້ຳ ປ້າມ ເກນ ໄຟ ຮນ້ຳ ປ້າມ ເກນ ເຍີຍ ກະນ້າຍ . ຫາຍ ເຕົ້າ ຮນ້ຳ ປ້າມ ເກນ , ວົ້ວ ເຕົ້າ ໄມ້ ມ່າຍ ໂຮຍ້ວ ຮນ້ຳ ຕສັ່ງ ເຕ໋ຍ .
62002016	ເຫວີ່ຍ ຕສຸ ຢຽດ ຕສູ໊ງ ຢຽມ ປ້າມ ເກນ ເຍີຍ ກະນ້າຍ ເຊ ປ້າມ ມ່ຽນ ຫັ່ນ ເຍີຍ , ມຕສີງ ປວັດ ຕສ່ຽວ ເໝວີ່ຍ ເຈັ໊ຍ ເຍີຍ , ເຖສົາ ມ່ຽນ ເທສງ-ໂຮລ , ໂຕສ໋ວ ເໝົາ ເຍີຍ ສີ່ . ນ້າຍ ເຕີ໋ຍ ຢຽດ ຕສູ໊ງ ເຊ ຢຽມ ປ້າມ ເກນ ທສວດ ຕ້າຍ ເຍີຍ , ໄມ້ ເຕສີ໌ຍ ຢຽມ ຕສັ່ງ ເຕ໋ຍ ຕ້າຍ .
62002017	ປ້າມ ເກນ ເຖສົາ ຢຽມ ປ້າມ ເກນ ຢົວະ ມ່ຽນ ເຍີຍ ກະນ້າຍ ເຈ໋ຍ ຈ໊ຽນ ມີ່ງ ອ໊ະ . ມປ່າ ຫາຍ ເຕົ້າ ເອີຍ ຈ໊ຽນ ທິນ-ຮູ່ງ ເຍີຍ ເອີ໋ຍ ໂຕສ໋ວ , ວົ້ວ ເຕົ້າ ຕສ່ຽວ ຕຸ໊ ຢຽດ ລິ໌ວ ຕສຢັ້ງ ຈ໊ຽນ .
62002018	ຝຸຈ໊ວຍ ອ້າ ! ອກະຮ້າ ລາຍ ເຍີຍ ຕສຢັ້ງ ໂຫ່ ເຖົາ ອ໊ະ . ເມີ່ຍ ບົວ ໄຮ໌ ກ໊ອງ ເຈ໋ຍ , ຕົ້ງ ເຖສົາ ກີ​ຕູ່ ໂຕສ໋ວ ວິນ-ວັ້ງ ວົ້ວ ເຕົ້າ ອ໋ອຍ ຕ້າຍ . ອີ້ ຕສັ່ນ ມ່າຍ ກີ​ຕູ່ ເຍີຍ ວິນ-ວັ້ງ ຕ້າຍ ທສ້ຳ ໄຫ່ . ບົວ ຕສ່ຽວ ຮິ້ວ ຕຸ໊ ອກະຮ້າ ລາຍ ເຍີຍ ຕສຢັ້ງ ໂຫ່ ເຖົາ ອ໊ະ .
62002019	ນ້າຍ ເຕີ໋ຍ ວິນ-ວັ້ງ ຢຽມ ບົວ ທສວດ ມີ່ງ ມປ່າ ນິ່ນ ບົວ ໄມ້ ຕສະເກ້ງ ເປ໋ນ ບົວ ເຍີຍ ມ່ຽນ . ເຊ ກ໊ອງ ນິ່ນ ບົວ ຕສະເກ້ງ ບົວ ເຍີຍ ມ່ຽນ , ນິ່ນ ບົວ ຖສໍ່ ເຖສົາ ບົວ ຢຽມ . ມປ່າ ນິ່ນ ບົວ ທສວດ ມີ່ງ ຕສ່ຽວ ປຸນ ທສີງ ນິ່ນ ບົວ ໄມ້ ມ່າຍ ຢຽດ ເຕົ້າ ເຕສີ໌ຍ ບົວ ເຍີຍ ມ່ຽນ .
62002020	ມປ່າ ກີ​ຕູ່ ເຖສີຍ ສີງ ລີ່ງ ປຸນ ເມີ່ຍ ບົວ , ເມີ່ຍ ບົວ ຢຽດ ຕສູ໊ງ ຕສ່ຽວ ຮິ້ວ ຕຸ໊ ຕສຽນ ເລີ໌ຍ ອ໊ະ .
62002021	ເຢຍ ເຟ້ຍ ຝຽນ ປຸນ ເມີ່ຍ ບົວ ໄມ້ ເຕສີ໌ຍ ເຫວີ່ຍ ເມີ່ຍ ບົວ ໄມ້ ຮິ້ວ ຕຸ໊ ຕສຽນ ເລີ໌ຍ . ເຢຍ ເຟ້ຍ ເຍີຍ ເຊ ເຫວີ່ຍ ເມີ່ຍ ບົວ ຮິ້ວ ຕຸ໊ ຕສຽນ ເລີ໌ຍ ເຍີຍ . ຢ່າ ຮິ້ວ ຕຸ໊ ກ໊ອງ-ແປະ ເຍີຍ ສີ່ ໄມ້ ໄຮ່ ຢຽມ ຕສຽນ ເລີ໌ຍ ທສວດ ຕ້າຍ .
62002022	ວົ້ວ ຫຍູ່ງ , ຫາຍ ເຕົ້າ ກ໊ອງ-ແປະ ? ເຊ ຕົ້ງ ໄມ້ ຫຍ່ຽມ ເຢ​ຊູ ໂຕສ໋ວ ກີ​ຕູ່ ວົ້ວ ເຕົ້າ . ວົ້ວ ເຕົ້າ ໂຕສ໋ວ ກີ​ຕູ່ ເຍີຍ ວິນ-ວັ້ງ , ຫລາຍ ນິ່ນ ໄມ້ ຫຍ່ຽມ ຕສັ່ງ ເຕ໋ຍ ຢ່າ ໄມ້ ຫຍ່ຽມ ຕສັ່ງ ເຕ໋ຍ ເຍີຍ ຕອນ .
62002023	ຫາຍ ເຕົ້າ ໄມ້ ຫຍ່ຽມ ຕອນ , ວົ້ວ ເຕົ້າ ຢ່າ ໄມ້ ມ່າຍ ຕສັ່ງ ເຕ໋ຍ . ຫາຍ ເຕົ້າ ຫຍ່ຽມ ຕອນ , ວົ້ວ ເຕົ້າ ຢ່າ ມ່າຍ ຕສັ່ງ ເຕ໋ຍ .
62002024	ເມີ່ຍ ບົວ ຢຽມ ກອນ ໄຮ໌ ເຈ໋ຍ ເຍີຍ ຫວ່າ ອ໋ອຍ ຕສຸ ຕສ້າງ ຈ໊ຽນ ໂຮຍ້ວ . ຮນັ້ງ ໜ່າຍ , ເມີ່ຍ ບົວ ຕສ່ຽວ ຕຸ໊ ຢຽດ ລິ໌ວ ເຖສົາ ຕສັ່ງ ເຕ໋ຍ ຢ່າ ເຖສົາ ນິ່ນ ເຍີຍ ຕອນ ຈວັ່ງ ແໝ່ງ ຕສຢັ້ງ .
62002025	ນ້າຍ ເຊ ກີ​ຕູ່ ກັ້ນ ແລ໌ງ ເຍີຍ ແຫງ່ງ ຫວ່າ . ນິ່ນ ແລ໌ງ ປຸນ ບົວ ຕຸ໊ ຢຽດ ລິ໌ວ ເຍີຍ ແໝ່ງ .
62002026	ເຢຍ ເຟ້ຍ ນ້າຍ ເຕີ໋ຍ ຫວ່າ ປຸນ ເມີ່ຍ ບົວ ຮິ້ວ ຕຸ໊ ດົ໊ວ ເມີ່ຍ ບົວ ວົ້ວ ເຕີ໋ຍ ມ່ຽນ .
62002027	ມປ່າ ກີ​ຕູ່ ເຖສີຍ ສີງ ລີ່ງ ປຸນ ເມີ່ຍ ບົວ . ສີງ ລີ່ງ ຢ່າ ຢຽມ ຈ໊ຽນ ເມີ່ຍ ບົວ ເຍີຍ ໂຮຍ້ວ , ເມີ່ຍ ບົວ ຕສ່ຽວ ໄມ້ ຖຈຽມ ຕສຸ ຫາຍ ເຕົ້າ ອຈ໋າວ ອ໊ະ . ເຫວີ່ຍ ຕສຸ ເມີ່ຍ ບົວ ຕຸ໊ ລິ໌ວ ສີງ ລີ່ງ , ສີງ ລີ່ງ ຕສ່ຽວ ອຈ໋າວ ຫຍູ່ງໆ ເມີ່ຍ ບົວ . ນິ່ນ ເຍີຍ ຫວ່າ ຢ່າ ຕສຽນ ເຍີຍ , ໄມ້ ຈ໊າ . ສີງ ລີ່ງ ອຈ໋າວ ເມີ່ຍ ບົວ ຮນັ້ງ ຫາຍ ນໍ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ເມີ່ຍ ບົວ ຕສ່ຽວ ອ໋ອຍ ຕສຸ ຮນັ້ງ ວົ້ວ ນໍ ໂຕສ໋ວ .
62002028	ຝຸຈ໊ວຍ ອ້າ ! ອ໋ອຍ ຕສຸ ຕສັ່ນໆ ເຖສົາ ນິ່ນ ຈວັ່ງ ແໝ່ງ ຕສຢັ້ງ . ຮນັ້ງ ໜ່າຍ , ນິ່ນ ແອ໋ງ ຕ້າຍ ວົ້ວ ຮນອຍ , ບົວ ໄຮ່ ປູ໋ງ ຫລ່າງ ເຍີຍ ຢຽມ ນິ່ນ ເຍີຍ ດສະຮມຽນ , ໄມ້ ຕສຸ ໄຍ້ , ໄມ້ ຕສຸ ປີ໋ງ .
62002029	ເມີ່ຍ ບົວ ຮິ້ວ ຕຸ໊ ກີ​ຕູ່ ເຊ ແປ້ງ ຟິມ ເຍີຍ . ຮນັ້ງ ໜ່າຍ , ເມີ່ຍ ບົວ ຮິ້ວ ຕຸ໊ ຫາຍ ເຕົ້າ ໂຕສ໋ວ ແປ້ງ ຟິມ , ວົ້ວ ເຕົ້າ ເຊ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ .
62003001	ໝັ່ງ ກ໋າ ທິນ-ຮູ່ງ ດົ່ງ ຫາຍ ຮນ້ຳ ບົວ ! ນິ່ນ ປຸນ ບົວ ຕຸ໊ ບົ໋ວ ເຫ່ວ ທິນ-ຮູ່ງ ເຍີຍ ນ່າມ ໂຍ໌ວ . ຢ່າ ໄມ້ ເຕສີ໌ຍ ຂູງ ຕຸ໊ ບົ໋ວ ຮນັ້ງ , ຕສະເກ້ງ ເປ໋ນ ນິ່ນ ເຍີຍ ນ່າມ ໂຍ໌ວ ໝີ່ ອ໊ະ . ປ້າມ ມ່ຽນ ໄມ້ ຮິ້ວ ຕຸ໊ ບົວ ເຊ ເຫວີ່ຍ ຕສຸ ນິ່ນ ບົວ ໄມ້ ຮິ້ວ ຕຸ໊ ຕສັ່ງ ເຕ໋ຍ .
62003002	ຮນ້ຳ ໄຫ່ ເຍີຍ ກໍ໋-ໂຢ໌ວ ອ້າ ! ອີ້ ຕສັ່ນ ບົວ ເປ໋ນ ທິນ-ຮູ່ງ ເຍີຍ ນ່າມ ໂຍ໌ວ . ອກະຮ້າ ຮີ້ງ ບົວ ອ໋ອຍ ຮນັ້ງ ຫາຍ ນໍ ໄມ້ ແກ້ງ ຮິ້ວ . ມປ່າ ບົວ ຮິ້ວ ຕຸ໊ ກີ​ຕູ່ ຫິ່ນ ທສວດ ວົ້ວ ຕສັ່ນ ບົວ ອ໋ອຍ ຮນັ້ງ ນິ່ນ ນໍ , ເຫວີ່ຍ ຕສຸ ເຢ​ຊູ ຕສະເກ້ງ ຮນັ້ງ ຫາຍ ນໍ , ບົວ ຢ່າ ຕຸ໊ ປວັດ ນິ່ນ ຮນັ້ງ ວົ້ວ ນໍ .
62003003	ຫາຍ ເຕົ້າ ມ່າຍ ລ່ຳ ຮນ້ຳ ທິນ-ຮູ່ງ ອ໋ອຍ ປຸນ ນິ່ນ ຮນັ້ງ ເຢ​ຊູ , ວົ້ວ ເຕົ້າ ຕສ່ຽວ ອ໋ອຍ ຕສຸ ໂກ໋ວ ກັ້ນ ທສີງ-ເດສ່ງ , ຮນັ້ງ ກີ​ຕູ່ ນໍ ທສີງ-ເດສ່ງ .
62003004	ຫາຍ ເຕົ້າ ປ໌າມ ຕສຸ໌ຍ ເຊ ປ໌າມ ທິນ-ຮູ່ງ ເຍີຍ ເລີ໌ຍ-ຫລັດ ເຫວີ່ຍ ຕສຸ ຕສຸ໌ຍ ເຊ ປ໌າມ ເລີ໌ຍ-ຫລັດ ເຍີຍ ສີ່ .
62003005	ເມີ່ຍ ບົວ ຮິ້ວ ຕຸ໊ ກີ​ຕູ່ ຕ້າຍ ເຫວີ່ຍ ເຖີຍ ບົວ ເຍີຍ ຕສຸ໌ຍ . ນິ່ນ ກັ້ນ ຢ່າ ໄມ້ ມ່າຍ ຕສຸ໌ຍ .
62003006	ຫາຍ ເຕົ້າ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ນິ່ນ ໄມ້ ປ໌າມ ຈ໊ຽນ ຕສຸ໌ຍ ມີ່ງ . ຫາຍ ເຕົ້າ ປ໌າມ ຈ໊ຽນ ຕສຸ໌ຍ ມີ່ງ , ວົ້ວ ເຕົ້າ ໄມ້ ປວັດ ເຈ໋ຍ ກີ​ຕູ່ , ຢ່າ ໄມ້ ຮິ້ວ ຕຸ໊ ນິ່ນ .
62003007	ຝຸຈ໊ວຍ ອ້າ ! ໄມ້ ຕູ໋ງ ໝວັງ ຫາຍ ເຕົ້າ ດົ໊ວ ເມີ່ຍ ບົວ . ຫາຍ ເຕົ້າ ໂຕສ໋ວ ຫອບ , ວົ້ວ ເຕົ້າ ຕສ່ຽວ ເຖສົາ ທິນ-ຮູ່ງ ຫອບ ໂຮຍ້ວ , ຮນັ້ງ ກີ​ຕູ່ ເຖສົາ ທິນ-ຮູ່ງ ຫອບ ໂຮຍ້ວ ນໍ .
62003008	ຫາຍ ເຕົ້າ ປ໌າມ ຕສຸ໌ຍ ເຊ ມ້ຽນ ເຍີຍ ຮູ່ງ ເຍີຍ ມ່ຽນ , ເຫວີ່ຍ ຕສຸ ມ້ຽນ ເຍີຍ ຮູ່ງ ມຕ້າຍ ຢຽມ ກອນ ປ໌າມ ຕສຸ໌ຍ ເຖົາ ອີ້ ຕສັ່ນ . ເຫວີ່ຍ ນ້າຍ ທິນ-ຮູ່ງ ເຍີຍ ຕອນ ຕ້າຍ , ເຊ ເຫວີ່ຍ ໝຽດ ເດສ່ງ ມ້ຽນ ເຍີຍ ຮູ່ງ ໂຕສ໋ວ ເຍີຍ ກົງ .
62003009	ຫາຍ ເຕົ້າ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ , ວົ້ວ ເຕົ້າ ໄມ້ ປ໌າມ ຈ໊ຽນ ຕສຸ໌ຍ ມີ່ງ ເຫວີ່ຍ ຕສຸ ທິນ-ຮູ່ງ ເຍີຍ ຟຽມ-ຝີງ ຢຽມ ຈ໊ຽນ ນິ່ນ ເຍີຍ ໂຮຍ້ວ . ທິນ-ຮູ່ງ ໂຕສ໋ວ ນິ່ນ ເຍີຍ ເຕຍ , ນິ່ນ ຕສ່ຽວ ໄມ້ ໄຮ່ ປ໌າມ ຈ໊ຽນ ຕສຸ໌ຍ ມີ່ງ .
62003010	ຮນັ້ງ ນ້າຍ ບົວ ໄຮ່ ຮິ້ວ ຕຸ໊ ຫາຍ ເຕົ້າ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ , ຫາຍ ເຕົ້າ ໂຕສ໋ວ ມ້ຽນ ເຍີຍ ຮູ່ງ ເຍີຍ ນ່າມ ໂຍ໌ວ . ຫາຍ ເຕົ້າ ໄມ້ ໂຕສ໋ວ ຫອບ ໄຟ ໄມ້ ຮນ້ຳ ນິ່ນ ເຍີຍ ກໍ໋-ໂຢ໌ວ , ວົ້ວ ເຕົ້າ ເຊ ໄມ້ ເຕສີ໌ຍ ທິນ-ຮູ່ງ ເຍີຍ ນ່າມ ໂຍ໌ວ ອ໊ະ .
62003011	ເມີ່ຍ ບົວ ຢຽມ ກອນ ໄຮ໌ ເຈ໋ຍ ເຍີຍ ຫວ່າ ເຊ ຕົ້ງ ນ້າຍ . ລ່ານ ອ໋ອຍ ຕສຸ ຮນ້ຳ ລ່ານ .
62003012	ໄມ້ ຕູ໋ງ ຮນັ້ງ ຄາ​ອິນ ນໍ . ຄາ​ອິນ ເຊ ຮຢວັງ ເອ໊າະ ວົ້ວ ເຕົ້າ ເຍີຍ ມ່ຽນ ຢ່າ ໄຕ໋ ນິ່ນ ເຍີຍ ໂຢ໌ວ . ນິ່ນ ເຫວີ່ຍ ຫາຍ ຕິ່ວ ໄຕ໋ ນິ່ນ ເຍີຍ ໂຢ໌ວ ? ເຫວີ່ຍ ຕສຸ ນິ່ນ ກັ້ນ ໂຕສ໋ວ ຕ່ອງ , ນິ່ນ ເຍີຍ ໂຢ໌ວ ໂຕສ໋ວ ຕຸ໊ ຫອບ .
62003013	ກໍ໋-ໂຢ໌ວ ອ້າ ! ເຊ ກ໊ອງ ປ້າມ ມ່ຽນ ດສອງ ເມີ່ຍ ບົວ , ເມີ່ຍ ບົວ ໄມ້ ຕູ໋ງ ເຫວີ່ຍ ໜ່າຍ ຮນ້ຳ ໄມ້ ເມ່ງ ແປະ .
62003014	ບົວ ຮນ້ຳ ບົວ ເຍີຍ ກໍ໋-ໂຢ໌ວ ຕສ່ຽວ ຮິ້ວ ຕຸ໊ ບົວ ເປຢົ໋າ ດຸ໊ດ ໄຮ່ ໄຕ່ ເຍີຍ ທຈະ ຕຸ໊ ແໝ່ງ ຕສຢັ້ງ ຈ໊ຽນ . ຫາຍ ເຕົ້າ ໄມ້ ຮນ້ຳ ມ່ຽນ , ວົ້ວ ເຕົ້າ ຖສໍ່ ຕສຸ ໄຕ່ ເຍີຍ ທຈະ ກຸ໊ນ ຈ໊ຽນ .
62003015	ຫາຍ ເຕົ້າ ດສອງ ນິ່ນ ເຍີຍ ກໍ໋-ໂຢ໌ວ , ວົ້ວ ເຕົ້າ ເຊ ໄຕ໋ ມ່ຽນ ເຍີຍ ມ່ຽນ . ເມີ່ຍ ບົວ ຢ່າ ຮິ້ວ ຕຸ໊ ໄຕ໋ ມ່ຽນ ເຍີຍ ມ່ຽນ ໄມ້ ມ່າຍ ຢຽດ ລິ໌ວ ເຍີຍ ແໝ່ງ ຢຽມ ນິ່ນ .
62003016	ບົວ ຮິ້ວ ຕຸ໊ ມ່າຍ ຮນ້ຳ ມ່ຽນ ເຍີຍ ໂຮຍ້ວ ເຊ ຮນັ້ງ ຫາຍ ນໍ ເຫວີ່ຍ ຕສຸ ເຢ​ຊູ ເຫວີ່ຍ ບົວ ເຊ້ຍ ນິ່ນ ເຍີຍ ແໝ່ງ . ບົວ ຢ່າ ອ໋ອຍ ຕສຸ ເຫວີ່ຍ ບົວ ເຍີຍ ກໍ໋-ໂຢ໌ວ ເຊ້ຍ ແໝ່ງ .
62003017	ຫາຍ ເຕົ້າ ຄູ່ ຢຽມ ຄູ່ ຫຍັ່ນ , ຢ່າ ປວັດ ນິ່ນ ເຍີຍ ກໍ໋-ໂຢ໌ວ ດ໊ອດ ໜ່ານ , ນິ່ນ ຢ່າ ໝັ່ງ ຕຸ໊ ເຈ໋ຍ ເໝວີ່ຍ ໄມ້ ເຖງ , ວົ້ວ ເຕົ້າ ຮນັ້ງ ຫາຍ ນໍ ໄຮ່ ກ໊ອງ ນິ່ນ ຮນ້ຳ ທິນ-ຮູ່ງ ?
62003018	ຝຸຈ໊ວຍ ອ້າ ! ໄມ້ ຕູ໋ງ ຂູງ ຫລົ່ງ ດສຸ້ຍ ກ໊ອງ ຮນ້ຳ ມ່ຽນ ຮນັ້ງ , ອ໋ອຍ ຕສຸ ໂຕສ໋ວ ສີ່ ປຸນ ທສີງ ຕສະເກ້ງ ຮນ້ຳ .
62003019	ຮນັ້ງ ໜ່າຍ , ບົວ ຕສ່ຽວ ຮິ້ວ ຕຸ໊ ບົວ ເກວີຍ ຕສຽນ ເລີ໌ຍ . ບົວ ຢ່າ ໄຮ່ ປູ໋ງ ຫລ່າງ ເຍີຍ ຢຽມ ທິນ-ຮູ່ງ ເຍີຍ ດສະຮມຽນ .
62003020	ເຊ ກ໊ອງ ບົວ ເຍີຍ ໂຮຍ້ວ ຕີ່ງ ບົວ ມ່າຍ ຕສຸ໌ຍ , ບົວ ຖສໍ່ ຮິ້ວ ຕຸ໊ ທິນ-ຮູ່ງ ເກົ້າ ໂຮລ ເຈ໋ຍ ບົວ ເຍີຍ ໂຮຍ້ວ , ນິ່ນ ຢ່າ ຮິ້ວ ຕຸ໊ ໝ່ານ ສີ່ .
62003021	ຮນ້ຳ ເຍີຍ ກໍ໋-ໂຢ໌ວ ອ້າ ! ເຊ ກ໊ອງ ບົວ ເຍີຍ ໂຮຍ້ວ ໄມ້ ຕີ່ງ ບົວ ມ່າຍ ຕສຸ໌ຍ , ບົວ ຕສ່ຽວ ປູ໋ງ ຫລ່າງ ເຍີຍ ຢຽມ ທິນ-ຮູ່ງ ເຍີຍ ດສະຮມຽນ .
62003022	ບົວ ຢ່າ ຮິ້ວ ຕຸ໊ ບົວ ເຖງ ນິ່ນ ໂທ້ ຫາຍ ຫຍູ່ງ , ຕສ່ຽວ ຕຸ໊ ວົ້ວ ຫຍູ່ງ ອ໊ະ , ເຫວີ່ຍ ຕສຸ ບົວ ເອີຍ ຈ໊ຽນ ນິ່ນ ເຍີຍ ຫລີ່ງ ໂຕສ໋ວ , ຢ່າ ໂຕສ໋ວ ຫອບ ນິ່ນ ເຍີຍ ໂຮຍ້ວ .
62003023	ທິນ-ຮູ່ງ ເຍີຍ ຫລີ່ງ ເຊ ບົວ ອ໋ອຍ ຕສຸ ສຽນ ນິ່ນ ເຍີຍ ຕອນ , ເຢ​ຊູ ກີ​ຕູ່ , ຢ່າ ອ໋ອຍ ຕສຸ ລ່ານ ຮນ້ຳ ລ່ານ ຮນັ້ງ ນິ່ນ ເຫ່ວ ບົວ ໂຕສ໋ວ ນໍ .
62003024	ຫາຍ ເຕົ້າ ເອີຍ ຈ໊ຽນ ທິນ-ຮູ່ງ ເຍີຍ ຫລີ່ງ ໂຕສ໋ວ , ວົ້ວ ເຕົ້າ ເຖສົາ ທິນ-ຮູ່ງ ຈວັ່ງ ແໝ່ງ ຕສຢັ້ງ . ທິນ-ຮູ່ງ ຢ່າ ເຖສົາ ວົ້ວ ເຕົ້າ ຈວັ່ງ ແໝ່ງ ຕສຢັ້ງ . ຮນັ້ງ ໜ່າຍ , ບົວ ໄຮ່ ຮິ້ວ ຕຸ໊ ທິນ-ຮູ່ງ ເຖສົາ ບົວ ຈວັ່ງ ແໝ່ງ ຕສຢັ້ງ ເຫວີ່ຍ ຕສຸ ບົວ ມ່າຍ ທິນ-ຮູ່ງ ເຖສີຍ ປຸນ ເຍີຍ ສີງ ລີ່ງ .
62004001	ເຢຍ ຮນ້ຳ ເຍີຍ ກໍ໋-ໂຢ໌ວ ອ້າ ! ມ່ຽນ ກ໊ອງ ນິ່ນ ບົວ ມ່າຍ ສີງ ລີ່ງ , ມປ່າ ເມີ່ຍ ບົວ ໄມ້ ຕູ໋ງ ຫລະໄກວ້ ສຽນ . ອ໋ອຍ ຕສຸ ເສີຍ ໝັ່ງ ກ໋າ , ນິ່ນ ບົວ ມ່າຍ ເຍີຍ ເຊ ຢຽມ ທິນ-ຮູ່ງ ຕ້າຍ ເຕສີ໌ຍ ໄຟ ໄມ້ ເຕສີ໌ຍ , ເຫວີ່ຍ ຕສຸ ມ່າຍ ຈ໊າ ໂຕ່ວ ຫວ່າ ມ່ຽນ ທສ້ຳ ໄຫ່ ທສວດ ມີ່ງ ໂຢ້ວ ລູ່ງ ເດ໊ຍ .
62004002	ນ້າຍ ໄຮ່ ປຸນ ເມີ່ຍ ບົວ ເຕສັ໊ຍ ຕຸ໊ ເຊ ທິນ-ຮູ່ງ ເຍີຍ ສີງ ລີ່ງ . ຫາຍ ເຕົ້າ ຫຍ່ຽມ ເຢ​ຊູ ກີ​ຕູ່ ເອຈ່ຍ ຕ້າຍ ເປ໋ນ ເຕົ້າ ປ້າມ ມ່ຽນ , ວົ້ວ ເຕົ້າ ມ່າຍ ຢຽມ ທິນ-ຮູ່ງ ຕ້າຍ ເຍີຍ ສີງ ລີ່ງ .
62004003	ມປ່າ ຫາຍ ເຕົ້າ ໄມ້ ຫຍ່ຽມ ເຢ​ຊູ , ວົ້ວ ເຕົ້າ ໄມ້ ມ່າຍ ຢຽມ ທິນ-ຮູ່ງ ຕ້າຍ ເຍີຍ ສີງ ລີ່ງ . ນິ່ນ ມ່າຍ ເຍີຍ ເຊ ຕົ້ງ ຢຽມ ກີ​ຕູ່ ເຍີຍ ວິນ-ວັ້ງ ຕ້າຍ ເຍີຍ ມ້ຽນ . ເມີ່ຍ ບົວ ໄຮ໌ ກ໊ອງ ວົ້ວ ເຕົ້າ ວິນ-ວັ້ງ ອ໋ອຍ ຕ້າຍ , ນິ່ນ ຕສູ໊ງ ຕ້າຍ ຢຽມ ຈ໊ຽນ ປ້າມ ເກນ ອ໊ະ .
62004004	ຝຸຈ໊ວຍ ອ້າ ! ເມີ່ຍ ບົວ ໂຕສ໋ວ ທິນ-ຮູ່ງ ເຍີຍ ມ່ຽນ ຢ່າ ຮີ່ງ ເຈ໋ຍ ວົ້ວ ເຕີ໋ຍ ຕສຸ້ນ ຈ໊າ ເລີ໌ຍ ເຍີຍ ມ່ຽນ ໝີ່ ອ໊ະ . ເຫວີ່ຍ ຕສຸ ຢຽມ ເມີ່ຍ ບົວ ເຍີຍ ໂຮຍ້ວ ວົ້ວ ເຕົ້າ ເຊ ເກົ້າ ເຮ້ນ ເຈ໋ຍ ຢຽມ ປ້າມ ເກນ ວົ້ວ ເຕົ້າ .
62004005	ວົ້ວ ເຕີ໋ຍ ຕສຸ້ນ ຈ໊າ ເລີ໌ຍ ເຍີຍ ມ່ຽນ ເກວີຍ ປ້າມ ເກນ . ເຫວີ່ຍ ນ້າຍ ນິ່ນ ບົວ ຂູງ ກ໊ອງ ປ້າມ ເກນ ເຍີຍ ເຈົ໊າ-ໂຫລ່ວ ຮນັ້ງ . ປ້າມ ມ່ຽນ ຢ່າ ໝວັງ ນິ່ນ ບົວ .
62004006	ບົວ ເປ໋ນ ທິນ-ຮູ່ງ ເຍີຍ ມ່ຽນ . ຫາຍ ເຕົ້າ ຮິ້ວ ຕຸ໊ ທິນ-ຮູ່ງ , ວົ້ວ ເຕົ້າ ຕສ່ຽວ ໝວັງ ບົວ . ຫາຍ ເຕົ້າ ໄມ້ ເປ໋ນ ທິນ-ຮູ່ງ ເຍີຍ ມ່ຽນ , ນິ່ນ ຢ່າ ໄມ້ ໝວັງ ບົວ . ຮນັ້ງ ໜ່າຍ , ບົວ ຕສ່ຽວ ໄຮ່ ສຳ ຕຸ໊ ທສວດ ກ໊ອງ ຕສຽນ ເລີ໌ຍ ເຍີຍ ສີງ ລີ່ງ ເຖສົາ ກ໊ອງ ຈ໊າ ເລີ໌ຍ ເຍີຍ ມ້ຽນ .
62004007	ຮນ້ຳ ເຍີຍ ກໍ໋-ໂຢ໌ວ ອ້າ ! ບົວ ອ໋ອຍ ຕສຸ ລ່ານ ຮນ້ຳ ລ່ານ ເຫວີ່ຍ ຕສຸ ຮນ້ຳ ມ່ຽນ ນ້າຍ ຫຍູ່ງ ໂຮຍ້ວ ເຊ ຢຽມ ທິນ-ຮູ່ງ ຕ້າຍ . ຫາຍ ເຕົ້າ ຮນ້ຳ ມ່ຽນ , ວົ້ວ ເຕົ້າ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ ຢ່າ ຮິ້ວ ຕຸ໊ ທິນ-ຮູ່ງ .
62004008	ຫາຍ ເຕົ້າ ໄມ້ ຮນ້ຳ ມ່ຽນ , ວົ້ວ ເຕົ້າ ໄມ້ ຮິ້ວ ຕຸ໊ ທິນ-ຮູ່ງ , ເຫວີ່ຍ ຕສຸ ທິນ-ຮູ່ງ ໂຕສ໋ວ ຮນ້ຳ ມ່ຽນ ເຍີຍ ກອນ .
62004009	ທິນ-ຮູ່ງ ຮນັ້ງ ນ້າຍ ນໍ ປຸນ ບົວ ຮິ້ວ ຕຸ໊ ນິ່ນ ຮນ້ຳ ມ່ຽນ . ນິ່ນ ພ້າຍ ນິ່ນ ເຍີຍ ໂດະ ຕອນ ເອຈ່ຍ ປ້າມ ເກນ , ເຫວີ່ຍ ປຸນ ບົວ ໄຮ່ ເຂົາ ນິ່ນ ເຍີຍ ຕອນ ຕຸ໊ ຕສຢັ້ງ ຈ໊ຽນ .
62004010	ຮນ້ຳ ເຍີຍ ເຈົ໊າ ເຊ ຮນັ້ງ ນ້າຍ . ໄມ້ ເຕສີ໌ຍ ບົວ ຮນ້ຳ ທິນ-ຮູ່ງ . ທິນ-ຮູ່ງ ຮນ້ຳ ບົວ ຕສ່ຽວ ພ້າຍ ນິ່ນ ເຍີຍ ຕອນ ຕ້າຍ ຟິ ບົວ ເຍີຍ ຕສຸ໌ຍ .
62004011	ຮນ້ຳ ເຍີຍ ກໍ໋-ໂຢ໌ວ ອ້າ ! ທິນ-ຮູ່ງ ດົ່ງ ໜ່າຍ ຮນ້ຳ ບົວ , ບົວ ຫອບ ຕສຸ ລ່ານ ຮນ້ຳ ລ່ານ .
62004012	ໄມ້ ມ່າຍ ຫາຍ ເຕົ້າ ປວັດ ເຈ໋ຍ ທິນ-ຮູ່ງ . ເຊ ກ໊ອງ ບົວ ລ່ານ ຮນ້ຳ ລ່ານ ນໍ , ທິນ-ຮູ່ງ ຢຽມ ບົວ ເຍີຍ ໂຮຍ້ວ ຮນ້ຳ ບົວ ຕຸ້ນ ຢຸ້ນ ດສ້ອຍ .
62004013	ທິນ-ຮູ່ງ ປຸນ ນິ່ນ ເຍີຍ ສີງ ລີ່ງ ບົວ , ບົວ ຕສ່ຽວ ຮິ້ວ ຕຸ໊ ຕີ່ງ ບົວ ເຖສົາ ທິນ-ຮູ່ງ ຈວັ່ງ ແໝ່ງ ຕສຢັ້ງ , ນິ່ນ ຢ່າ ເຖສົາ ບົວ ຈວັ່ງ ແໝ່ງ ຕສຢັ້ງ .
62004014	ເຢຍ ບົວ ປວັດ ເຈ໋ຍ ຢ່າ ໂຕສ໋ວ ຕສອງ-ເຕສ໋ງ ກ໊ອງ ຕສັ່ງ ເຕ໋ຍ ພ້າຍ ນິ່ນ ເຍີຍ ຕອນ ຕ້າຍ ໂຕສ໋ວ ປ້າມ ມ່ຽນ ເຍີຍ ໂອຈ໋ວ ຕສ໊ຽວ .
62004015	ຫາຍ ເຕົ້າ ຫຍ່ຽມ ເຢ​ຊູ ໂຕສ໋ວ ທິນ-ຮູ່ງ ເຍີຍ ຕອນ , ທິນ-ຮູ່ງ ຕສ່ຽວ ເຖສົາ ວົ້ວ ເຕົ້າ ຈວັ່ງ ແໝ່ງ ຕສຢັ້ງ . ວົ້ວ ເຕົ້າ ຢ່າ ເຖສົາ ທິນ-ຮູ່ງ ຈວັ່ງ ແໝ່ງ ຕສຢັ້ງ .
62004016	ຮນັ້ງ ໜ່າຍ , ບົວ ຮິ້ວ ຕຸ໊ ຢ່າ ສຽນ ທິນ-ຮູ່ງ ຮນ້ຳ ບົວ . ທິນ-ຮູ່ງ ໂຕສ໋ວ ຮນ້ຳ ມ່ຽນ ເຍີຍ ກອນ . ຫາຍ ເຕົ້າ ຕສັ່ນໆ ຮນ້ຳ ທິນ-ຮູ່ງ ຢ່າ ຮນ້ຳ ກັ້ນ ເຍີຍ ກໍ໋-ໂຢ໌ວ , ວົ້ວ ເຕົ້າ ເຖສົາ ທິນ-ຮູ່ງ ຈວັ່ງ ແໝ່ງ ຕສຢັ້ງ . ທິນ-ຮູ່ງ ຢ່າ ເຖສົາ ວົ້ວ ເຕົ້າ ຈວັ່ງ ແໝ່ງ ຕສຢັ້ງ .
62004017	ທິນ-ຮູ່ງ ຮນ້ຳ ບົວ ເຖົາ ຕ້າວ ເຖົາ ເມວີ໌ຍ , ຖສີງ ຕ້າຍ ເຖົາ ຊ້ຽມ ຕສຸ໌ຍ ວົ້ວ ຮນອຍ ບົວ ໄຮ່ ປູ໋ງ ຫລ່າງ ເຍີຍ ຢຽມ ທິນ-ຮູ່ງ ເຍີຍ ດສະຮມຽນ . ເຫວີ່ຍ ຕສຸ ກີ​ຕູ່ ຮນັ້ງ ຫາຍ ນໍ , ບົວ ຢຽມ ນ້າຍ ລູ່ງ ເດ໊ຍ ຢ່າ ຮນັ້ງ ວົ້ວ ນໍ .
62004018	ທິນ-ຮູ່ງ ຮນ້ຳ ບົວ , ບົວ ຕສ່ຽວ ໄມ້ ກ້ຳ ເດສ໋ຍ ຫາຍ ຫຍູ່ງ . ທິນ-ຮູ່ງ ຮນ້ຳ ບົວ ເຖົາ ຕ້າວ , ກ້ຳ ເດສ໋ຍ ເຍີຍ ເຈົ໊າ ຕສ່ຽວ ທສວດ ເດສ່ງ ໝີ່ ອ໊ະ , ເຫວີ່ຍ ຕສຸ ກ້ຳ ເດສ໋ຍ ເຍີຍ ເຈົ໊າ ເຊ ກ້ຳ ເດສ໋ຍ ອ໋ອຍ ຕສຸ ຕີ່ງ ຕສຸ໌ຍ . ຮນັ້ງ ໜ່າຍ , ຫາຍ ເຕົ້າ ກ້ຳ ເດສ໋ຍ , ວົ້ວ ເຕົ້າ ຖສໍ່ ໄມ້ ແກ້ງ ຮິ້ວ ທິນ-ຮູ່ງ ຮນ້ຳ ນິ່ນ ເຖົາ ຕ້າວ .
62004019	ບົວ ຮນ້ຳ ທິນ-ຮູ່ງ ຢ່າ ຮນ້ຳ ມ່ຽນ ເຫວີ່ຍ ຕສຸ ທິນ-ຮູ່ງ ຮນ້ຳ ບົວ ດ່າງ .
62004020	ຫາຍ ເຕົ້າ ກ໊ອງ , “ ເຢຍ ຮນ້ຳ ທິນ-ຮູ່ງ , ” ມປ່າ ດສອງ ກັ້ນ ເຍີຍ ກໍ໋-ໂຢ໌ວ , ວົ້ວ ເຕົ້າ ຂູງ ກ໊ອງ-ແປະ ຮນັ້ງ . ເຫວີ່ຍ ຕສຸ ຫາຍ ເຕົ້າ ໄມ້ ຮນ້ຳ ໝັ່ງ ຕຸ໊ ປວັດ ເຍີຍ ກໍ໋-ໂຢ໌ວ , ນິ່ນ ໄມ້ ໄຮ່ ຮນ້ຳ ນິ່ນ ໝັ່ງ ໄມ້ ປວັດ ເຈ໋ຍ ເຍີຍ ທິນ-ຮູ່ງ .
62004021	ກີ​ຕູ່ ປຸນ ນ້າຍ ຕິ້ວ ຫລີ່ງ ບົວ , ເຊ ຫາຍ ເຕົ້າ ຮນ້ຳ ທິນ-ຮູ່ງ ຢ່າ ອ໋ອຍ ຕສຸ ຮນ້ຳ ກັ້ນ ເຍີຍ ກໍ໋-ໂຢ໌ວ .
62005001	ຫາຍ ເຕົ້າ ສຽນ ເຢ​ຊູ ໂຕສ໋ວ ກີ​ຕູ່ , ວົ້ວ ເຕົ້າ ໂຕສ໋ວ ທິນ-ຮູ່ງ ເຍີຍ ນ່າມ ໂຍ໌ວ . ຫາຍ ເຕົ້າ ຮນ້ຳ ເຕຍ ຕສ່ຽວ ລ່ຽມ ວົ້ວ ເຕົ້າ ເຍີຍ ຕອນ ຮນ້ຳ .
62005002	ບົວ ຮນັ້ງ ນ້າຍ ນໍ ຮິ້ວ ຕຸ໊ ບົວ ຮນ້ຳ ທິນ-ຮູ່ງ ເຍີຍ ນ່າມ ໂຍ໌ວ , ເຊ ເຫວີ່ຍ ຕສຸ ບົວ ຮນ້ຳ ທິນ-ຮູ່ງ ຢ່າ ເອີຍ ຈ໊ຽນ ນິ່ນ ເຍີຍ ຫລີ່ງ ໂຕສ໋ວ .
62005003	ບົວ ຮນ້ຳ ທິນ-ຮູ່ງ ເຊ ຮນັ້ງ ນ້າຍ . ບົວ ເອີຍ ຈ໊ຽນ ນິ່ນ ເຍີຍ ຫລີ່ງ ໂຕສ໋ວ . ນິ່ນ ເຍີຍ ຫລີ່ງ ຢ່າ ໄມ້ ອະ ຕຸ໊ ກັນ ,
62005004	ເຫວີ່ຍ ຕສຸ ທິນ-ຮູ່ງ ເຍີຍ ນ່າມ ໂຍ໌ວ ເຕົ້າໆ ຮີ່ງ ເຈ໋ຍ ປ້າມ ເກນ ໝີ່ ອ໊ະ . ປຸນ ບົວ ຕຸ໊ ຮີ່ງ ເຈ໋ຍ ປ້າມ ເກນ , ເຊ ບົວ ເຍີຍ ສຽນ ຟິມ .
62005005	ຫາຍ ເຕົ້າ ໄຮ່ ຮີ່ງ ເຈ໋ຍ ປ້າມ ເກນ ? ເຊ ຕົ້ງ ສຽນ ເຢ​ຊູ ໂຕສ໋ວ ທິນ-ຮູ່ງ ເຍີຍ ຕອນ ວົ້ວ ເຕົ້າ ຮນັ້ງ .
62005006	ເຢ​ຊູ ກີ​ຕູ່ ຕ້າຍ ນິ່ນ ມ່າຍ ວວມ ເຖສົາ ດສຢ໊າມ ໂຕສ໋ວ ຈັ໋ງ-ໂຫ່ . ໄມ້ ຕານ ມ່າຍ ວວມ ຮນັ້ງ , ມ່າຍ ວວມ ຢ່າ ມ່າຍ ດສຢ໊າມ . ສີງ ລີ່ງ ກັ້ນ ໂຕສ໋ວ ຕສອງ-ເຕສ໋ງ ກ໊ອງ ນ້າຍ ເຊ ຕສຽນ ອ໊ະ , ເຫວີ່ຍ ຕສຸ ສີງ ລີ່ງ ກັ້ນ ຢ່າ ຕົ້ງ ຕສຽນ ເລີ໌ຍ .
62005007	ຮນັ້ງ ໜ່າຍ ມ່າຍ ປົວ ຫຍູ່ງ ໂຕສ໋ວ ຕສອງ-ເຕສ໋ງ .
62005008	ມ່າຍ ສີງ ລີ່ງ , ມ່າຍ ວວມ , ມ່າຍ ດສຢ໊າມ . ນ້າຍ ປົວ ຫຍູ່ງ ໂຕສ໋ວ ຕສອງ-ເຕສ໋ງ ຕ໋ອຍ ເດສ່ງ .
62005009	ປ້າມ ມ່ຽນ ໂຕສ໋ວ ຕສອງ-ເຕສ໋ງ , ບົວ ຢ່າ ສຽນ ເຍີຍ . ມປ່າ ທິນ-ຮູ່ງ ເຖງ ນິ່ນ ກັ້ນ ເຍີຍ ຕອນ ໂຕສ໋ວ ຕສອງ-ເຕສ໋ງ , ນິ່ນ ໂຕສ໋ວ ຕສອງ-ເຕສ໋ງ ຢ່າ ເກົ້າ ໂຮລ .
62005010	ຫາຍ ເຕົ້າ ສຽນ ທິນ-ຮູ່ງ ເຍີຍ ຕອນ , ວົ້ວ ເຕົ້າ ມ່າຍ ທິນ-ຮູ່ງ ຢຽມ ນິ່ນ ເຍີຍ ໂຮຍ້ວ ໂຕສ໋ວ ຕສອງ-ເຕສ໋ງ . ຫາຍ ເຕົ້າ ໄມ້ ສຽນ ທິນ-ຮູ່ງ , ນິ່ນ ໂຕສ໋ວ ປຸນ ທິນ-ຮູ່ງ ກ໊ອງ ເຍີຍ ຫວ່າ ໄມ້ ຕສຽນ , ຫລາຍ ນິ່ນ ໄມ້ ສຽນ ທິນ-ຮູ່ງ ເຖງ ນິ່ນ ເຍີຍ ຕອນ ໂຕສ໋ວ ຕສອງ-ເຕສ໋ງ ເຍີຍ ຫວ່າ .
62005011	ທິນ-ຮູ່ງ ໂຕສ໋ວ ຕສອງ-ເຕສ໋ງ ເຊ ຕົ້ງ ນ້າຍ . ທິນ-ຮູ່ງ ປຸນ ບົວ ຕຸ໊ ຢຽດ ລິ໌ວ ເຍີຍ ແໝ່ງ . ນ້າຍ ຫຍູ່ງ ແໝ່ງ ເຊ ຢຽມ ນິ່ນ ເຍີຍ ຕອນ ຕ້າຍ .
62005012	ຫາຍ ເຕົ້າ ມ່າຍ ທິນ-ຮູ່ງ ເຍີຍ ຕອນ , ວົ້ວ ເຕົ້າ ຕສ່ຽວ ມ່າຍ ຕສຢັ້ງ ແໝ່ງ . ຫາຍ ເຕົ້າ ໄມ້ ມ່າຍ ທິນ-ຮູ່ງ ເຍີຍ ຕອນ , ວົ້ວ ເຕົ້າ ໄມ້ ມ່າຍ ຕສຢັ້ງ ແໝ່ງ ອ໊ະ .
62005013	ເຢຍ ເຟ້ຍ ນ້າຍ ເຕີ໋ຍ ເຈົ໊າ-ໂຫລ່ວ ປຸນ ເມີ່ຍ ບົວ ສຽນ ທິນ-ຮູ່ງ ເຍີຍ ຕອນ ເຍີຍ ມ່ຽນ , ເຫວີ່ຍ ປຸນ ເມີ່ຍ ບົວ ຮິ້ວ ຕຸ໊ ເມີ່ຍ ບົວ ມ່າຍ ຢຽດ ລິ໌ວ ເຍີຍ ແໝ່ງ .
62005014	ບົວ ໄຮ່ ປູ໋ງ ຫລ່າງ ເຍີຍ ຢຽມ ທິນ-ຮູ່ງ ເຍີຍ ດສະຮມຽນ ເຫວີ່ຍ ຕສຸ ບົວ ຮິ້ວ ຕຸ໊ ບົວ ເອີຍ ຈ໊ຽນ ນິ່ນ ເຍີຍ ເອີ໋ຍ ໂທ້ ຫາຍ ຫຍູ່ງ , ນິ່ນ ຕສ່ຽວ ໝວັງ ບົວ .
62005015	ເຊ ກ໊ອງ ບົວ ຮິ້ວ ຕຸ໊ ໄມ້ ກຸ໊ນ ບົວ ໂທ້ ຫາຍ ຫຍູ່ງ ທິນ-ຮູ່ງ ອ໋ອຍ ໝວັງ ບົວ ນໍ , ບົວ ຕສ່ຽວ ຮິ້ວ ຕຸ໊ ບົວ ເຖງ ນິ່ນ ໂທ້ ຫາຍ ຫຍູ່ງ ບົວ ຕສ່ຽວ ຕຸ໊ ວົ້ວ ຫຍູ່ງ ອ໊ະ .
62005016	ຫາຍ ເຕົ້າ ປວັດ ນິ່ນ ເຍີຍ ກໍ໋-ໂຢ໌ວ ປ໌າມ ຕສຸ໌ຍ ມປ່າ ຕສຸ໌ຍ ໄມ້ ແກ້ງ ຕສີ່ ຕຸ໊ ປຸນ ມ່ຽນ ຕສຸ ໄຕ່ ນໍ , ອ໋ອຍ ຕສຸ ເຖງ ນິ່ນ ໂທ້ ທິນ-ຮູ່ງ , ທິນ-ຮູ່ງ ຕສ່ຽວ ປຸນ ນິ່ນ ມ່າຍ ຕສຢັ້ງ ແໝ່ງ . ນ້າຍ ເຢຍ ກ໊ອງ ເຖົາ ປ໌າມ ໄມ້ ຕສີ່ ຕຸ໊ ໄຕ່ ເຍີຍ ຕສຸ໌ຍ . ມປ່າ ປຸນ ມ່ຽນ ຕສີ່ ຕຸ໊ ໄຕ່ ເຍີຍ ຕສຸ໌ຍ ຢ່າ ມ່າຍ ເຍີຍ . ເຢຍ ຢ່າ ໄມ້ ບົ໋ວ ເມີ່ຍ ບົວ ເຫວີ່ຍ ນ້າຍ ຫຍູ່ງ ຕສຸ໌ຍ ເຕົ໋າ ເກົ໋າ .
62005017	ໂຕສ໋ວ ຕ່ອງ ເຍີຍ ສີ່ ຢຽດ ຕສູ໊ງ ເຊ ຕສຸ໌ຍ ອ໊ະ . ມປ່າ ໄມ້ ຕສີ່ ຕຸ໊ ປຸນ ມ່ຽນ ໄຕ່ ເຍີຍ ຕສຸ໌ຍ ຢ່າ ມ່າຍ .
62005018	ບົວ ຮິ້ວ ຕຸ໊ ທິນ-ຮູ່ງ ເຍີຍ ນ່າມ ໂຍ໌ວ ໄມ້ ມ່າຍ ຫາຍ ເຕົ້າ ຕສັ່ນໆ ປ໌າມ ຕສຸ໌ຍ , ເຫວີ່ຍ ຕສຸ ທິນ-ຮູ່ງ ເຍີຍ ຕອນ ເປວ ຈ໊ຽນ ນິ່ນ . ຮຢວັງ ເອ໊າະ ວົ້ວ ເຕົ້າ ຢ່າ ໄມ້ ໄຮ່ ຫ່ອຍ ນິ່ນ .
62005019	ໄມ້ ກຸ໊ນ ປ້າມ ເກນ ຢຽມ ຮຢວັງ ເອ໊າະ ວົ້ວ ເຕົ້າ ເຍີຍ ປົ໌ວ-ເດ໊ຍ , ບົວ ຮິ້ວ ຕຸ໊ ບົວ ເປ໋ນ ທິນ-ຮູ່ງ ເຍີຍ ນ່າມ ໂຍ໌ວ .
62005020	ບົວ ຢ່າ ຮິ້ວ ຕຸ໊ ທິນ-ຮູ່ງ ເຍີຍ ຕອນ ເອຈ່ຍ ຕ້າຍ ປຸນ ບົວ ໄຮ່ ເມ່ງ ແປະ , ໄຮ່ ຮິ້ວ ຕຸ໊ ຕສຽນ ວົ້ວ ເຕົ້າ ທິນ-ຮູ່ງ . ບົວ ເຖສົາ ຕສຽນ ວົ້ວ ເຕົ້າ ຈວັ່ງ ແໝ່ງ ຕສຢັ້ງ , ເຊ ເຖສົາ ນິ່ນ ເຍີຍ ຕອນ , ເຢ​ຊູ ກີ​ຕູ່ . ນ້າຍ ເຊ ຕສຽນ ວົ້ວ ເຕົ້າ ທິນ-ຮູ່ງ ຢ່າ ຕົ້ງ ຢຽດ ລິ໌ວ ເຍີຍ ແໝ່ງ .
62005021	ຝຸຈ໊ວຍ ອ້າ ! ເມີ່ຍ ບົວ ອ໋ອຍ ຕສຸ ໄຝ ຟິມ ເປວ ຈ໊ຽນ ກັ້ນ , ໄມ້ ຕູ໋ງ ມີ່ງ ທສ້ອຍ ໝິ່ວ-ຝັງ ອ໊ະ .
63001001	ເຢຍ , ຈິວ-ປາງ ເຍີຍ ມ່ຽນ ໂກ໋ , ເຟ້ຍ ຝຽນ ປຸນ ທິນ-ຮູ່ງ ກິ໊ນ ຕ້າຍ ເຍີຍ ຕົ້ມ ຕໍ່ ເຖສົາ ນິ່ນ ເຍີຍ ຝຸຈ໊ວຍ . ເຢຍ ຕສະເກ້ງ ຮນ້ຳ ເມີ່ຍ ບົວ . ໄມ້ ຕານ ເຢຍ ຮນ້ຳ ຮນັ້ງ . ຢຽດ ຕສູ໊ງ ຮິ້ວ ຕສຽນ ເລີ໌ຍ ເຍີຍ ມ່ຽນ ຢ່າ ຮນ້ຳ ເມີ່ຍ ບົວ ,
63001002	ເຫວີ່ຍ ຕສຸ ມ່າຍ ຕສຽນ ເລີ໌ຍ ຢຽມ ບົວ ເຍີຍ ໂຮຍ້ວ ຢ່າ ອ໋ອຍ ຢຽດ ລິ໌ວ ເຖສົາ ບົວ ຢຽມ .
63001003	ໂທ້ ຕສັ່ງ ເຕ໋ຍ ທິນ-ຮູ່ງ ເຖສົາ ນິ່ນ ເຍີຍ ຕອນ , ເຢ​ຊູ ກີ​ຕູ່ , ຄໍ້-ລ່ຽນ ບົວ , ເຖສີຍ ເອນ ເຖສີຍ ແປ້ງ ອອນ ປຸນ ບົວ ຢຽດ ຕສູ໊ງ ຮິ້ວ ຕຸ໊ ຕສຽນ ເລີ໌ຍ , ລ່ານ ຢ່າ ຮນ້ຳ ລ່ານ .
63001004	ເຢຍ ຕສະເກ້ງ ອະເຮນີ້ຍ ໄຫ່ ປວັດ ມ່າຍ ເຕີ໋ຍ ເມີ່ຍ ເຍີຍ ຝຸຈ໊ວຍ ເອີຍ ຈ໊ຽນ ຕສັ່ງ ເຕ໋ຍ ປຸນ ບົວ ເຍີຍ ຫລີ່ງ ກັນ ຫລົງ ຕສຽນ ເລີ໌ຍ .
63001005	ຕົ້ມ ຕໍ່ ອ້າ ! ອີ້ ຕສັ່ນ ເຢຍ ຂວິນ ເມີ່ຍ ບົວ ອ໋ອຍ ຕສຸ ລ່ານ ຮນ້ຳ ລ່ານ . ນ້າຍ ໄມ້ ເຕສີ໌ຍ ເຢຍ ເຟ້ຍ ຊຢັງ-ຫລີ່ງ ປຸນ ເມີ່ຍ ບົວ . ນ້າຍ ຕິ້ວ ຫລີ່ງ ຢຽມ ກອນ ບົວ ມຕ້າຍ ມ່າຍ ຈ໊ຽນ ຕ້າຍ ອ໊ະ .
63001006	ຮນ້ຳ ທິນ-ຮູ່ງ ເຖສົາ ຮນ້ຳ ມ່ຽນ ເຊ ຮນັ້ງ ນ້າຍ . ບົວ ອ໋ອຍ ຕສຸ ເອີຍ ຈ໊ຽນ ທິນ-ຮູ່ງ ເຍີຍ ຫລີ່ງ . ຢຽມ ກອນ ວົ້ວ ຕສັ່ນ ເມີ່ຍ ບົວ ໄຮ໌ ເຈ໋ຍ ນິ່ນ ເຍີຍ ຫລີ່ງ ເຊ ອ໋ອຍ ຕສຸ ຮນ້ຳ ທິນ-ຮູ່ງ . ລ່ານ ຢ່າ ອ໋ອຍ ຕສຸ ຮນ້ຳ ລ່ານ .
63001007	ມ່າຍ ດົ໊ວ ມ່ຽນ ເຍີຍ ມ່ຽນ ທສ້ຳ ເຍີຍ ທສວດ ມີ່ງ ໂຢ້ວ ລູ່ງ ເດ໊ຍ . ນິ່ນ ບົວ ໄມ້ ຫຍ່ຽມ ເຢ​ຊູ ກີ​ຕູ່ ເອຈ່ຍ ຕ້າຍ ເປ໋ນ ເຕົ້າ ປ້າມ ມ່ຽນ . ນ້າຍ ຫຍູ່ງ ມ່ຽນ ເຊ ຂູງ ດົ໊ວ ມ່ຽນ ຮນັ້ງ ຢ່າ ໂຕສ໋ວ ກີ​ຕູ່ ເຍີຍ ວິນ-ວັ້ງ .
63001008	ເມີ່ຍ ບົວ ອ໋ອຍ ຕສຸ ໄຝ ຟິມ , ໄມ້ ຕູ໋ງ ປຸນ ເມີ່ຍ ບົວ ໂຕສ໋ວ ເຈ໋ຍ ເຍີຍ ກົງ ດ໊ອດ , ມປ່າ ຕຸ໊ ຕສິ໊ບ ຕສີ້ງ ເຫຍີ່ຍ ປວັ໊ງ .
63001009	ຫາຍ ເຕົ້າ ໄກວ ບຢັ໋ງ-ດສຢ໋າວ , ໄມ້ ເອີຍ ຈ໊ຽນ ກີ​ຕູ່ ອຈ໋າວ ເຍີຍ ຫວ່າ , ວົ້ວ ເຕົ້າ ໄມ້ ມ່າຍ ທິນ-ຮູ່ງ . ມປ່າ ຫາຍ ເຕົ້າ ເອີຍ ຈ໊ຽນ ກີ​ຕູ່ ອຈ໋າວ ເຍີຍ ຫວ່າ , ນິ່ນ ມ່າຍ ຕສັ່ງ ເຕ໋ຍ ຢ່າ ມ່າຍ ຕສັ່ງ ເຕ໋ຍ ເຍີຍ ຕອນ .
63001010	ເຊ ກ໊ອງ ຫາຍ ເຕົ້າ ຕ້າຍ ຢ່າ ໄມ້ ຕສຸ້ນ ນ້າຍ ເຕີ໋ຍ ອຈ໋າວ ເຍີຍ ຫວ່າ , ໄມ້ ຕູ໋ງ ຕສິ໊ບ ນິ່ນ ເປັຍ ເປຢົ໊າ . ລ່ຽມ ໄມ້ ຕູ໋ງ ເຖສົາ ນິ່ນ ກ໊ອງ ຫາຍ ຫຍູ່ງ ຫວຸ່ຍ ປວັ້ງ ຫວ່າ .
63001011	ເຊ ກ໊ອງ ຫາຍ ເຕົ້າ ເຖສົາ ນິ່ນ ກ໊ອງ ຫວຸ່ຍ ປວັ້ງ ຫວ່າ , ວົ້ວ ເຕົ້າ ເຖສົາ ນິ່ນ ຕົ້ງ ໂຮຍ້ວ ໂຕສ໋ວ ເອ໊າະ ສີ່ .
63001012	ເຢຍ ຖສໍ່ ມ່າຍ ທສ້ຳ ເຍີຍ ເຢຍ ອ໋ອຍ ບົ໋ວ ເມີ່ຍ ບົວ ມປ່າ ໄມ້ ອ໋ອຍ ຫລົ່ງ ເຕສີ໊ຍ ຫລົ່ງ ໝັດ ເຟ້ຍ . ເຢຍ ກັ້ນ ອ໋ອຍ ມີ່ງ ເຖສົາ ເມີ່ຍ ບົວ ຕ໋ອຍ ຮມຽນ ກ໊ອງ ເຫວີ່ຍ ປຸນ ບົວ ລົ່ມ ດສ້ອຍ ອຈຽນ-ໂຢ້ວ ເຖົາ ຕ້າວ .
63001013	ເມີ່ຍ ເຍີຍ ເດສ໌ຍ , ຕົ້ງ ທິນ-ຮູ່ງ ກິ໊ນ ຕ້າຍ ວົ້ວ ເຕົ້າ ເຍີຍ ຝຸຈ໊ວຍ , ຢ່າ ຈັ໋ງ ເຖົາ ເມີ່ຍ .
64001001	ເຢຍ , ຈິວ-ປາງ ເຍີຍ ມ່ຽນ ໂກ໋ , ເຟ້ຍ ຝຽນ ປຸນ ທສຽນ ຮນ້ຳ ເຍີຍ ກາຍ​ອັດ . ເຢຍ ຕສຽນໆ ຮນ້ຳ ເມີ່ຍ .
64001002	ຮນ້ຳ ເຍີຍ ໂລ໌-ແກງ ອ້າ ! ເຢຍ ໂທ້ ທິນ-ຮູ່ງ ປຸນ ເມີ່ຍ ໂຕສ໋ວ ຫາຍ ຫຍູ່ງ ຢ່າ ແຮ່ງ ຫວັ່ງ ແອ໋ງ ປຸນ ເມີ່ຍ ຫວັ່ງ ສຢັງ , ຮນັ້ງ ເຢຍ ຮິ້ວ ຕຸ໊ ເມີ່ຍ ເຍີຍ ລີ່ງ ວ່ວນ ຫວັ່ງ ສຢັງ ນໍ .
64001003	ເຢຍ ອະເຮນີ້ຍ ໄຫ່ ມ່າຍ ເຕີ໋ຍ ກໍ໋-ໂຢ໌ວ ຕ້າຍ ນ້າຍ ບົ໋ວ ເຢຍ , ເມີ່ຍ ຕສຽບ ຕສົ໊ວະ ເຍີຍ ກັນ ຕສຽນ ເລີ໌ຍ , ຫາຍ ຕສັ່ນ ຢ່າ ເອີຍ ຈ໊ຽນ ຕສຽນ ເລີ໌ຍ ໂຕສ໋ວ .
64001004	ໄມ້ ມ່າຍ ຫາຍ ຫຍູ່ງ ປຸນ ເຢຍ ເກົ້າ ອຈຽນ-ໂຢ້ວ ເຈ໋ຍ ນ້າຍ ອ໊ະ ! ເຊ ເຢຍ ໄຮ໌ ມ່ຽນ ກ໊ອງ ເຢຍ ເຍີຍ ຝຸຈ໊ວຍ ຕສັ່ນໆ ກັນ ຫລົງ ຕສຽນ ເລີ໌ຍ .
64001005	ຮນ້ຳ ເຍີຍ ໂລ໌-ແກງ ອ່າ , ເມີ່ຍ ຕສະເກ້ງ ເຖງ ຕຸ໊ ສຽນ ເຢ​ຊູ ເຍີຍ ກໍ໋-ໂຢ໌ວ ຫລົງ ໄຫ່ . ໄມ້ ກຸ໊ນ ໄມ້ ປວັດ ເຈ໋ຍ ເຍີຍ ມ່ຽນ , ເມີ່ຍ ຢ່າ ຫລົ່ງ ໂຮຍ້ວ ເຖງ ນິ່ນ ບົວ .
64001006	ນິ່ນ ບົວ ຢຽມ ນ້າຍ ນອມ ຈິວ-ປາງ ໂຕສ໋ວ ຕສອງ-ເຕສ໋ງ ກ໊ອງ ເມີ່ຍ ດົ່ງ ໜ່າຍ ຮນ້ຳ ນິ່ນ ບົວ . ໂທ້ ເມີ່ຍ ເຖງ ນິ່ນ ບົວ ແອ໋ງ ໄຮ່ ທສວດ ເຈົ໊າ ມີ່ງ ຜຸຍ ຕຸ໊ ທິນ-ຮູ່ງ ພ້າຍ ເຍີຍ ມ່ຽນ .
64001007	ນິ່ນ ບົວ ເຫວີ່ຍ ກີ​ຕູ່ ເຍີຍ ເມ່ງ ທສວດ ມີ່ງ ຢ່າ ໄມ້ ຫລົ່ງ ໄມ້ ສຽນ ເຍີຍ ມ່ຽນ ເຖງ ຫາຍ ຫຍູ່ງ ນິ່ນ ບົວ .
64001008	ເຫວີ່ຍ ນ້າຍ ບົວ ອ໋ອຍ ຕສຸ ຈວັງ ນ້າຍ ຫຍູ່ງ ມ່ຽນ , ຖສີງ ຕ້າຍ ຕຸ໊ ຈວັ່ງ ຈ໊ຽນ ເຫວີ່ຍ ຕສຽນ ເລີ໌ຍ ໂຕສ໋ວ ກົງ .
64001009	ເຢຍ ເຟ້ຍ ເຈ໋ຍ ຝຽນ ປຸນ ຈິວ-ປາງ ມປ່າ ດີ​ໂອ​ເຕ​ເຟດ ແດສງ ໂຕສ໋ວ ໂຮລ , ໄມ້ ອ໋ອຍ ໝວັງ ເຢຍ ເຍີຍ ຫວ່າ .
64001010	ຮນັ້ງ ໜ່າຍ , ເຊ ກ໊ອງ ເຢຍ ມີ່ງ ເຖົາ ເມີ່ຍ ບົວ ໜ່າຍ , ເຢຍ ອ໋ອຍ ເວດ ທສວດ ນິ່ນ ເຍີຍ ກອນ-ແປ໋ງ . ນິ່ນ ຂູງ ກ໊ອງ ໂຕະ , ກ໊ອງ ຫວ່າ-ຮູ້ , ໂຕສ໋ວ ຫວ່າຍ ເຢຍ ບົວ ເຍີຍ ເມ່ງ ເຕົ້າ . ບົວະ ນ້າຍ ນິ່ນ ເຍີຍ ໂຮຍ້ວ ຖສໍ່ ໄມ້ ແກ້ງ ອກາຍ , ນິ່ນ ຢ່າ ໄມ້ ຕສິ໊ບ ເຈ໋ຍ ເຈົ໊າ ເຍີຍ ກໍ໋-ໂຢ໌ວ . ອ໋ອຍ ຕສິ໊ບ ເຍີຍ ມ່ຽນ ນິ່ນ ຮ່າງ ຈ໊ຽນ ໄມ້ ປຸນ ຕສິ໊ບ , ຕສູ໊ງ ຕສຸ່ນ ນິ່ນ ບົວ ທສວດ ຈິວ-ປາງ .
64001011	ຮນ້ຳ ເຍີຍ ໂລ໌-ແກງ ອ່າ , ໄມ້ ຕູ໋ງ ຕສວດ ຫວ່າຍ ເຍີຍ ສີ່ . ອ໋ອຍ ຕສຸ ຕສວດ ຄູ້ ສີ່ ຮນັ້ງ . ຫາຍ ເຕົ້າ ໂຕສ໋ວ ຄູ້ ສີ່ , ວົ້ວ ເຕົ້າ ເຊ ທິນ-ຮູ່ງ ເຍີຍ ມ່ຽນ . ຫາຍ ເຕົ້າ ໂຕສ໋ວ ຫວ່າຍ ສີ່ , ວົ້ວ ເຕົ້າ ໄມ້ ປວັດ ເຈ໋ຍ ທິນ-ຮູ່ງ .
64001012	ຕສວັ໋ງ ມ່ຽນ ເທສງ ເດ​ເມດ​ລິ​ອັດ ໂຕສ໋ວ ຕຸ໊ ຫລົງ . ຕສຽນ ເລີ໌ຍ ຢ່າ ເຖງ ນິ່ນ ໂຕສ໋ວ ຕສອງ-ເຕສ໋ງ . ເຢຍ ບົວ ຢ່າ ຟີ່ ຮນັ້ງ ເຍີຍ ໂຕສ໋ວ ຕສອງ-ເຕສ໋ງ ເທສງ ເດ​ເມດ​ລິ​ອັດ ໂຕສ໋ວ ຕຸ໊ ຫລົງ . ເມີ່ຍ ຢ່າ ຮິ້ວ ຕຸ໊ ເຢຍ ບົວ ກ໊ອງ ເຍີຍ ຫວ່າ ເຊ ຕສຽນ ເຍີຍ .
64001013	ເຢຍ ແອ໋ງ ມ່າຍ ຫວ່າ ທສ້ຳ ເຍີຍ ອ໋ອຍ ບົ໋ວ ເມີ່ຍ ມປ່າ ໄມ້ ອ໋ອຍ ຫລົ່ງ ປັ໊ດ ຫລົ່ງ ໝັດ ເຟ້ຍ .
64001014	ເຢຍ ຮນ້ຳ ຕ້າຍ ໄມ້ ເລົ່າ ເຢຍ ຕຸ໊ ປວັດ ເມີ່ຍ , ບົວ ຕສ່ຽວ ຕຸ໊ ຕ໋ອຍ ຮມຽນ ກ໊ອງ ຫວ່າ .
64001015	ໂທ້ ທິນ-ຮູ່ງ ປຸນ ເມີ່ຍ ມ່າຍ ແປ້ງ ອອນ . ຢຽມ ນ້າຍ ເຍີຍ ຕສວັ໋ງ ກໍ໋-ໂຢ໌ວ ຢ່າ ຈັ໋ງ ເຖົາ ເມີ່ຍ . ໂທ້ ເມີ່ຍ ເຖງ ບົ໋ວ ຢຽດ ເຕົ້າ ຢຽດ ເຕົ້າ ຢຽມ ໜ່າຍ ເຍີຍ ກໍ໋-ໂຢ໌ວ , ເຢຍ ບົວ ຢ່າ ຈັ໋ງ ເຖົາ ນິ່ນ ບົວ ໂອ່ .
65001001	ເຢຍ , ຢາ​ກອບ ເຍີຍ ໂຢ໌ວ ຢິວ​ດາ , ໂຕສ໋ວ ເຢ​ຊູ ກີ​ຕູ່ ເຍີຍ ໂປວ . ເຢຍ ເຟ້ຍ ຝຽນ ປຸນ ທິນ-ຮູ່ງ ເຫ່ວ ຕ້າຍ ເຍີຍ ມ່ຽນ , ຕົ້ງ ຕສັ່ງ ເຕ໋ຍ ທິນ-ຮູ່ງ ຮນ້ຳ ເຍີຍ ມ່ຽນ , ເຢ​ຊູ ກີ​ຕູ່ ຢ່າ ໂກ໋ວ ຈ໊ຽນ ວົ້ວ ເຕີ໋ຍ .
65001002	ໂທ້ ທິນ-ຮູ່ງ ຄໍ້-ລ່ຽນ ເມີ່ຍ ບົວ , ເຖສີຍ ແປ້ງ ອອນ ທສ້ຳໆ ເຍີຍ ປຸນ ເມີ່ຍ ບົວ , ຢ່າ ປຸນ ເມີ່ຍ ບົວ ຢຽດ ເຕສີຍ ມ່າຍ ໂຮຍ້ວ ຮນ້ຳ ມ່ຽນ .
65001003	ຮນ້ຳ ເຍີຍ ກໍ໋-ໂຢ໌ວ ອ່າ , ເຢຍ ເກ້ງ ມ່າຍ ໂຮຍ້ວ ເຟ້ຍ ຝຽນ ກ໊ອງ ບົວ ລົ່ມ ດສ້ອຍ ຕຸ໊ ໂອຈ໋ວ ເຍີຍ ເຈົ໊າ . ມປ່າ ເຢຍ ໄຮ໌ ດົ່ງ ຫາຍ ອ໋ອຍ ຕສຸ ເຟ້ຍ ຂວິນ ເມີ່ຍ ບົວ ແດສງ ຈ໊ຽນ ເມີ່ຍ ບົວ ສຽນ ເຍີຍ ໂຕ໌ , ໄມ້ ຕູ໋ງ ປຸນ ດ໊ອດ . ທິນ-ຮູ່ງ ເຕສ໊າະ ນິ່ນ ເຍີຍ ໂຕ໌ ຈິວ ປຸນ ນິ່ນ ເຍີຍ ມ່ຽນ , ປຸນ ຢຽດ ດສຸ່ນ ຕສ່ຽວ ຕຸ້ນ ຢຸ້ນ ດສ້ອຍ ອ໊ະ .
65001004	ເຫວີ່ຍ ຕສຸ ມ່າຍ ເຕີ໋ຍ ມ່ຽນ ໜິ່ມ ເປັຍ ເມີ່ຍ ບົວ ບຸດົ໋ງ , ຕົ້ງ ຕສິ້ນ ດ່າງ ເລົ່າ ອ໊ະ , ກີງ-ໂຊວ ເຟ້ຍ ຈ໊ຽນ ກ໊ອງ ນ້າຍ ເຕີ໋ຍ ມ່ຽນ ຕສູ໊ງ ອ໋ອຍ ຕສຸ ຕີ່ງ ຕສຸ໌ຍ . ນິ່ນ ບົວ ໄມ້ ກັນ ຫລົງ ທິນ-ຮູ່ງ . ນິ່ນ ບົວ ເຕສ໊າະ ທິນ-ຮູ່ງ ເຍີຍ ເອນ ອ໋າວ ຕ້າຍ ໂຕສ໋ວ ກອນ ຫລົ່ງ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ . ນິ່ນ ບົວ ຢ່າ ໄມ້ ຫຍ່ຽມ ບົວ ເຍີຍ ດຸ ເຕົ້າ ຮູ່ງ ເຖສົາ ຕສ໊ຽວ , ເຢ​ຊູ ກີ​ຕູ່ .
65001005	ໄມ້ ກຸ໊ນ ເມີ່ຍ ບົວ ຮິ້ວ ເດສ່ງ ນ້າຍ ເຕີ໋ຍ ສີ່ , ເຢຍ ອ໋ອຍ ເຖງ ເມີ່ຍ ບົວ ຈັ໋ງ ເຖົາ ມ່າຍ ດສຸ່ນ ຕສ໊ຽວ ໂອຈ໋ວ ອິ​ສະ​ລາ​ເອນ ມ່ຽນ ທສວດ ອີ​ຢິ໊ບ ເຕີ່ຍ-ປູງ ມປ່າ ອກະຮ້າ ໝຽດ ເດສ່ງ ໄມ້ ສຽນ ວົ້ວ ເຕີ໋ຍ .
65001006	ແອ໋ງ ຈັ໋ງ ຈ໊ຽນ ມ່າຍ ວົ້ວ ເຕີ໋ຍ ຟິນ-ມ່ຽນ ໄມ້ ຫລົ່ງ ນິ່ນ ບົວ ຕຸ໊ ຕ້າຍ ເຍີຍ ປ່ວນ ຫັດ ມ໌າ ມປ່າ ກວັ່ງ ນິ່ນ ບົວ ຫອບ ຕສຸ ຢຽມ ເຍີຍ ຕ໋ອງ . ນິ່ນ ບົວ ຕສ່ຽວ ຕສຸ ທິນ-ຮູ່ງ ຫລົ່ງ ຢຽດ ລິ໌ວ ໄມ້ ໄຮ່ ຫວ່າຍ ເຍີຍ ຫລິ່ມ ໂດ້ ຈ໊ຽນ , ຫວວນ ຈ໊ຽນ ຫຮມວັງ ເຍີຍ ຕ໋ອງ , ຕສົ໊ວ ຊ້ຽມ ຕສຸ໌ຍ ເຍີຍ ຕົ້ມ ຮນອຍ ເຖົາ .
65001007	ໂສ​ດົມ ເຖສົາ ໂກ​ໂມ​ລາ ເຖສົາ ເວີ່ຍ ກ໋ອມ ວົ້ວ ເຕີ໋ຍ ຕສີ້ງ ເຍີຍ ມ່ຽນ ຟີ່ ຮນັ້ງ ເຍີຍ . ນິ່ນ ບົວ ໂຕສ໋ວ ໄມ້ ຫລວນ ຫ່ອງ ເຍີຍ ສີ່ , ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ . ນິ່ນ ບົວ ຕສ່ຽວ ຕສຸ ຢຽດ ລິ໌ວ ເຕສັຍ ຈ໊ຽນ ເຍີຍ ໂຕ໌ວ ຕີ່ງ ຕສຸ໌ຍ ໂຕສ໋ວ ຫຍູ່ງ ເຕສີ໊ຍ ຕົ໊ນ ມ່ຽນ .
65001008	ນ້າຍ ເຕີ໋ຍ ອຈ໋າວ ຈ໊າ ເລີ໌ຍ ເຍີຍ ຟິນ-ແຊງ ຢ່າ ຟີ່ ຮນັ້ງ ເຍີຍ . ນ້າຍ ເຕີ໋ຍ ເບີ໋ຍ ເບີ໋ຍ ເຍີຍ ມ່ຽນ ເອີຍ ນິ່ນ ບົວ ເຍີຍ ເບີ໋ຍ ປ໌າມ ຕສຸ໌ຍ ປຸນ ກັ້ນ ເຍີຍ ຊິນ ມ່າຍ ຫວຸຍ , ຢ່າ ໄມ້ ໝວັງ ມ່າຍ ຫລີ່ງ ວົ້ວ ເຕີ໋ຍ , ຢ່າ ກ໊ອງ ໂຕະ ຢຽມ ກູ້ ຫງວ່າຍ ມ່າຍ ອຈັງ-ຫລ່າງ ວົ້ວ ເຕີ໋ຍ .
65001009	ລ່ຽມ ວົ້ວ ເຕົ້າ ຕົ້ມ ຟິນ-ມ່ຽນ ເປຢີ໊ຍ , ມີ​ຄາ​ເອນ , ໄມ້ ຮນັ້ງ ນ້າຍ ນໍ ໂຕສ໋ວ . ນິ່ນ ເຖສົາ ມ້ຽນ ເຍີຍ ຮູ່ງ ແດສງ ໂມ​ເຊ ເຍີຍ ເຊີຍ ວົ້ວ ຕສັ່ນ , ມີ​ຄາ​ເອນ ໄມ້ ກ໊າມ ຫລົ່ງ ຫວ່າ-ໂຕະ ຕີ່ງ ມ້ຽນ ເຍີຍ ຮູ່ງ ເຍີຍ ຕສຸ໌ຍ . ນິ່ນ ຂູງ ກ໊ອງ , “ ຕສ໊ຽວ ກັ້ນ ຕີ່ງ ເມີ່ຍ ເຍີຍ ຕສຸ໌ຍ ອ໊ະ . ”
65001010	ນ້າຍ ເຕີ໋ຍ ມ່ຽນ ມ່າຍ ຫາຍ ຫຍູ່ງ ນິ່ນ ບົວ ໄມ້ ເມ່ງ ແປະ , ນິ່ນ ບົວ ຕສ່ຽວ ກ໊ອງ ໂຕະ ວົ້ວ ຫຍູ່ງ . ນິ່ນ ບົວ ເຊ ຮນັ້ງ ເຮ່ຍ ຕສ້ອຍ ນໍ , ມເປີຍ ໄຕ່ , ເອີຍ ກັ້ນ ເຍີຍ ຟຽມ-ຝີງ ໂຕສ໋ວ . ຕົ້ງ ນິ່ນ ບົວ ໂຕສ໋ວ ເຍີຍ , ປຸນ ນິ່ນ ບົວ ກັ້ນ ຕສຸ ໝຽດ .
65001011	ນ້າຍ ເຕີ໋ຍ ມ່ຽນ ຕສູ໊ງ ອ໋ອຍ ປວັ້ງ ຕສຸ ໂຄ້ວ ອ໊ະ . ນິ່ນ ບົວ ຕສິ໋ວ ຄາ​ອິນ ເຍີຍ ເຈົ໊າ ຢັ້ງ . ເຫວີ່ຍ ໂຕ້ວ ຍ່ານ ນິ່ນ ບົວ ເຊວີ່ຍ ກັ້ນ ໂຕສ໋ວ ຕ່ອງ ຮນັ້ງ ບາ​ລາ​ອຳ ໂຕສ໋ວ ວົ້ວ ນໍ . ນິ່ນ ບົວ ຢ່າ ຟ້ານ ໂຮຍ້ວ ຮນັ້ງ ໂຄ​ລາ ນໍ , ຕສ່ຽວ ຮນັ້ງ ໂຄ​ລາ ຕສຸ ໝຽດ .
65001012	ເມີ່ຍ ບົວ ກັ໊ບ ຕສຸ໊ນ ຫຍັ່ນ ຫຮນາງ ເຫວີ່ຍ ຈິວ ທົງ ເຍີຍ ຕສຢັ້ງ ໂຫ່ , ນ້າຍ ເຕີ໋ຍ ມ່ຽນ ໂຕສ໋ວ ຫວ່າຍ ເມີ່ຍ ບົວ ເຍີຍ ຫວຸ່ຍ , ໄມ້ ຮິ້ວ ຕຸ໊ ໄຍ້ , ຂູງ ເມົ້າ ຫຍັ່ນ ເມົ້າ ຮົບ , ຈັ໋ງ ຕສຸ ກັ້ນ ຮນັ້ງ . ນິ່ນ ບົວ ເຊ ຮນັ້ງ ໄມ້ ມ່າຍ ບຢູ່ງ ເຍີຍ ບ໋ວນ ຕສຸ ດສຢ໋າວ ປ່ວນ ມີ່ງ . ຢ່າ ຮນັ້ງ ດຢັ໋ງ , ຫອບ ຕສຸ ຕສຢັ້ງ ປ໊ຽວ ເຍີຍ ຕສຢັ້ງ ໂຫ່ ຢ່າ ໄມ້ ຕສຢັ້ງ . ລ່ຽມ ດສູ້ງ ອ໋ອຍ ຕສຸ ແປງ ທສວດ ເດສ່ງ , ດຢັ໋ງ ຕສ່ຽວ ໄຕ່ ເດສ່ງ ໝີ່ ອ໊ະ .
65001013	ນິ່ນ ບົວ ໂຕສ໋ວ ໄຍ້ ໄຫ່ ເຍີຍ ສີ່ ທສວດ ຕ້າຍ ຮນັ້ງ ຄ້ອຍ ເຈ໌ຍ ເສີຍ ໄຫ່ ເຍີຍ ວວມ-ຫລ່າງ ທສວດ ເຍີຍ ບຢ໌າວ ນໍ . ນິ່ນ ບົວ ຢ່າ ຮນັ້ງ ໂຢ້ວ ລູ່ງ ເຍີຍ ເຫຮລີຍ , ມ່າຍ ມັບ ແມ່ງ ມັບ ຫຮມວັງ ເຍີຍ ຕ໋ອງ ລ່ຽວ ຈ໊ຽນ ປຸນ ນິ່ນ ບົວ ຢຽດ ລິ໌ວ ຢຽມ .
65001014	ອາ​ດຳ ເຍີຍ ຕະທສຽດ ຕ່ອຍ ເຕສີ໊ຍ-ຟຸນ ເອ​ນົກ ຈາ-ດ່າງ ໂຕ່ວ ທິນ-ຮູ່ງ ເຍີຍ ຫວ່າ ກ໊ອງ ນ້າຍ ເຕີ໋ຍ ມ່ຽນ . ນິ່ນ ກ໊ອງ , “ ໝັ່ງ ມ່າະ ! ຕສ໊ຽວ ອ໋ອຍ ຕໍ້ ເຕສ໋ຍ ທສິນ ເຕສ໋ຍ ຫວ່ານ ເຕົ້າ ທສີງ-ເດສ່ງ ຟິນ-ມ່ຽນ ເຖສົາ ຈ໊ຽນ ນິ່ນ ຕ້າຍ
65001015	ຊ້ຽມ ໝ່ານ ມ່ຽນ ເຍີຍ ຕສຸ໌ຍ , ຢ່າ ຕີ່ງ ໄມ້ ກັນ ທິນ-ຮູ່ງ ເຍີຍ ມ່ຽນ ເຍີຍ ຕສຸ໌ຍ ເຫວີ່ຍ ນິ່ນ ບົວ ໂຕສ໋ວ ເຍີຍ ຢຽດ ຕສູ໊ງ ຫວ່າຍ ສີ່ , ຢ່າ ເຫວີ່ຍ ນ້າຍ ເຕີ໋ຍ ມ່ຽນ ຫວ່າຍ ມ່ຽນ ກ໊ອງ ໂຕະ ນິ່ນ ວົ້ວ ເຕີ໋ຍ ຫວ່າ . ”
65001016	ນ້າຍ ເຕີ໋ຍ ມ່ຽນ ຕສັ່ນໆ ງົບ , ຢ່າ ໄກວ໋ ມ່ຽນ . ນິ່ນ ບົວ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ຫວ່າຍ ສີ່ , ເທສງ ຮ່າ ປ້າ ປວັງ , ຢ່າ ອະເຮນີ້ຍ ເທສງ ມ່ຽນ ເຫວີ່ຍ ໂຕ້ວ ກັ້ນ ຕຸ໊ ຫລົງ .
65001017	ຮນ້ຳ ເຍີຍ ກໍ໋-ໂຢ໌ວ ອ້າ ! ອ໋ອຍ ຕສຸ ຈັ໋ງ ຈ໊ຽນ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເຍີຍ ກົງ-ໂຕສ້ ຕສິ້ນ ດ່າງ ກ໊ອງ ເຍີຍ ຫວ່າ .
65001018	ນິ່ນ ບົວ ບົ໋ວ ເມີ່ຍ ບົວ , “ ເຖົາ ເຊດ ເມວີ໌ຍ ເຍີຍ ຮນອຍ-ເຫຍັຍ ອ໋ອຍ ມ່າຍ ມ່ຽນ ທສວດ ຕ້າຍ ກວັດ ໂຕະ ຈັ໊ດ ເມີ່ຍ ບົວ ຢ່າ ຂູງ ເອີຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ຫວ່າຍ ສີ່ ຮນັ້ງ . ”
65001019	ນ້າຍ ເຕີ໋ຍ ມ່ຽນ ດົ໊ວ ມ່ຽນ ປຸນ ອກອຍ ໂຕສ໋ວ ເຕສ໋ຍ ກວັ້ນ . ນິ່ນ ບົວ ໄມ້ ມ່າຍ ສີງ ລີ່ງ , ຂູງ ເອີຍ ປ້າມ ມ່ຽນ ເຍີຍ ໂຮຍ້ວ ຫັ່ນ ໂຕສ໋ວ ຮນັ້ງ .
65001020	ຮນ້ຳ ເຍີຍ ກໍ໋-ໂຢ໌ວ ອ່າ , ອ໋ອຍ ຕສຸ ຢຽມ ເມີ່ຍ ບົວ ສຽນ ເຍີຍ ທສີງ-ເດສ່ງ ໂຕ໌ ເຖສີຍ ກັ້ນ ເຈ໌ຍ ຕ້າຍ . ຢ່າ ອ໋ອຍ ຕສຸ ເຂົາ ສີງ ລີ່ງ ເຍີຍ ທຈະ ເຕົ໋າ ເກົ໋າ .
65001021	ອ໋ອຍ ຕສຸ ຕສັ່ນໆ ກຸ໊ນ ກັ້ນ ເຫວີ່ຍ ປຸນ ທສີງ ທິນ-ຮູ່ງ ຮນ້ຳ ເມີ່ຍ ບົວ , ຕສົ໊ວ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ຄໍ້-ລ່ຽນ ເມີ່ຍ ບົວ , ປຸນ ເມີ່ຍ ບົວ ຕຸ໊ ຢຽດ ລິ໌ວ ເຍີຍ ແໝ່ງ .
65001022	ອ໋ອຍ ຕສຸ ຄໍ້-ລ່ຽນ ໂຮຍ້ວ ບູ້ງ ບ໊ຽນ ເຍີຍ ມ່ຽນ .
65001023	ມ່າຍ ເຕີ໋ຍ ອ໋ອຍ ຕສຸ ຮນັ້ງ ຢຽມ ໂຕ໌ວ ທສ້າງ ທສວດ ຕ້າຍ ນໍ , ໂອຈ໋ວ ນິ່ນ ບົວ . ແອ໋ງ ມ່າຍ ເຕີ໋ຍ ອ໋ອຍ ຕສຸ ຄໍ້-ລ່ຽນ ມປ່າ ອ໋ອຍ ຕສຸ ໄຝ ຟິມ ນິ່ນ ບົວ . ອ໋ອຍ ຕສຸ ໂຢ໋ວ ນິ່ນ ບົວ ເອີຍ ໂຮຍ້ວ ຫັ່ນ ໂຕສ໋ວ ໄລ່ ຮລົບ ເຍີຍ ສີ່ , ໄມ້ ຕູ໋ງ ປຸນ ກົ໊ວະ ຕສຸ ເມີ່ຍ ບົວ .
65001024	ບົວ ອ໋ອຍ ຕສຸ ເທສງ ບົວ ເຍີຍ ໂອຈ໋ວ ຕສ໊ຽວ ທິນ-ຮູ່ງ . ຂູງ ມ່າຍ ນ້າຍ ດຸ ເຕົ້າ ທິນ-ຮູ່ງ ຮນັ້ງ , ນິ່ນ ຢ່າ ໄຮ່ ເປວ ຈ໊ຽນ ໄມ້ ປຸນ ເມີ່ຍ ບົວ ຖຸຍ ໂປ່ວ ຢ່າ ໄຮ່ ຕໍ້ ເມີ່ຍ ບົວ ທສີງ-ເດສ່ງ ເຍີຍ , ອຈຽນ-ໂຢ້ວ ເຍີຍ ເຖົາ ນິ່ນ ອຈັງ-ຫລ່າງ ເຍີຍ ດສະຮມຽນ . ອ໋ອຍ ຕສຸ ເຂົາ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເທສງ ທິນ-ຮູ່ງ ເຫວີ່ຍ ຕສຸ ທິນ-ຮູ່ງ ໂຕສ໋ວ ໂຮລ , ມ່າຍ ຕົ້ມ ທຈະ , ມ່າຍ ຫລີ່ງ ຢຽມ ໂລ໌-ຮນອຍ ໝ່ານ ໂກ໊ວ ໝ່ານ ຕ່ອຍ ເຖົາ ອີ້ ຕສັ່ນ ແອ໋ງ ເຖົາ ອກະຮ້າ ຮີ້ງ ຢຽດ ລິ໌ວ . ອາ​ເມນ . ບົວ ອ໋ອຍ ຕສຸ ເທສງ ບົວ ເຍີຍ ໂອຈ໋ວ ຕສ໊ຽວ ທິນ-ຮູ່ງ . ຂູງ ມ່າຍ ນ້າຍ ດຸ ເຕົ້າ ທິນ-ຮູ່ງ ຮນັ້ງ , ນິ່ນ ຢ່າ ໄຮ່ ເປວ ຈ໊ຽນ ໄມ້ ປຸນ ເມີ່ຍ ບົວ ຖຸຍ ໂປ່ວ ຢ່າ ໄຮ່ ຕໍ້ ເມີ່ຍ ບົວ ທສີງ-ເດສ່ງ ເຍີຍ , ອຈຽນ-ໂຢ້ວ ເຍີຍ ເຖົາ ນິ່ນ ອຈັງ-ຫລ່າງ ເຍີຍ ດສະຮມຽນ . ອ໋ອຍ ຕສຸ ເຂົາ ບົວ ເຍີຍ ຕສ໊ຽວ ເຢ​ຊູ ກີ​ຕູ່ ເທສງ ທິນ-ຮູ່ງ ເຫວີ່ຍ ຕສຸ ທິນ-ຮູ່ງ ໂຕສ໋ວ ໂຮລ , ມ່າຍ ຕົ້ມ ທຈະ , ມ່າຍ ຫລີ່ງ ຢຽມ ໂລ໌-ຮນອຍ ໝ່ານ ໂກ໊ວ ໝ່ານ ຕ່ອຍ ເຖົາ ອີ້ ຕສັ່ນ ແອ໋ງ ເຖົາ ອກະຮ້າ ຮີ້ງ ຢຽດ ລິ໌ວ . ອາ​ເມນ .
65001025	
66001001	ນ້າຍ ປ໊ວນ ໂຊວ ເຟ້ຍ ຈ໊ຽນ ກ໊ອງ ເຢ​ຊູ ກີ​ຕູ່ ຫລ່າວ ຢ້າງ ເຍີຍ ສີ່ , ເຊ ທິນ-ຮູ່ງ ຈິວ ປຸນ ນິ່ນ ເຫວີ່ຍ ປຸນ ທິນ-ຮູ່ງ ເຍີຍ ຕສວັ໋ງ ໂປວ ຮິ້ວ ຕຸ໊ ໄມ້ ເລົ່າ ອ໋ອຍ ມ່າຍ ຫາຍ ຫຍູ່ງ ສີ່ ທສວດ . ກີ​ຕູ່ ຕສ່ຽວ ພ້າຍ ນິ່ນ ເຍີຍ ຟິນ-ມ່ຽນ ມີ່ງ ບົ໋ວ ນິ່ນ ເຍີຍ ໂປວ , ໂຢ​ຮັນ , ຮິ້ວ ຕຸ໊ ນ້າຍ ເຕີ໋ຍ ສີ່ .
66001002	ໂຢ​ຮັນ ຢ່າ ໂຕສ໋ວ ຕສອງ-ເຕສ໋ງ ກ໊ອງ ເດສ່ງ ນິ່ນ ປວັດ ລິ໌ວ ເຍີຍ ຢຽດ ຕສູ໊ງ ສີ່ . ນິ່ນ ກ໊ອງ ເຍີຍ ເຊ ທິນ-ຮູ່ງ ເຍີຍ ຫວ່າ ເຖສົາ ເຢ​ຊູ ກີ​ຕູ່ ໂຕສ໋ວ ເຍີຍ ຕສອງ-ເຕສ໋ງ .
66001003	ໂຕະ ນ້າຍ ປ໊ວນ ໂຊວ ເຍີຍ ມ່ຽນ ມ່າຍ ອອນ-ເຫລາະ ອ໊ະ . ໝວັງ ໄຮ໌ ນ້າຍ ເຕີ໋ຍ ໂຕ່ວ ຕ້າຍ ເຍີຍ ຫວ່າ ຢ່າ ເອີຍ ຈ໊ຽນ ໂຕສ໋ວ ເຍີຍ ມ່ຽນ ຢ່າ ມ່າຍ ອອນ-ເຫລາະ , ເຫວີ່ຍ ຕສຸ ນ້າຍ ເຕີ໋ຍ ສີ່ ອ໋ອຍ ທສວດ ເຍີຍ ຕສຢັ້ງ ໂຫ່ ເຖົາ ຟັດ ອ໊ະ .
66001004	ເຢຍ , ໂຢ​ຮັນ , ເຟ້ຍ ປຸນ ຢຽມ ເອ​ເຊຍ ແຊ້ງ ເຍີຍ ເສ່ຍ ນອມ ຈິວ-ປາງ . ໂທ້ ຕສິ້ນ ດ່າງ ຢຽມ , ອີ້ ຕສັ່ນ ຢຽມ , ອກະຮ້າ ອ໋ອຍ ຕ້າຍ ເຍີຍ ທິນ-ຮູ່ງ , ຢ່າ ໂທ້ ຢຽມ ທິນ-ຮູ່ງ ເຍີຍ ດສະຮມຽນ ຟູ-ສູ ນິ່ນ ວົ້ວ ເຕີ໋ຍ ເສ່ຍ ນອມ ລີ່ງ ວ່ວນ , ຢ່າ ໂທ້ ເຢ​ຊູ ກີ​ຕູ່ , ຕົ້ງ ຕສຽບ ຕສົ໊ວະ ເຍີຍ ໂຕສ໋ວ ຕສອງ-ເຕສ໋ງ ຢ່າ ໂຕສ໋ວ ໄຕ່ ມີ່ງ ນັ່ງ ຕ້າຍ ເຍີຍ ຕະຢ໊ຽດ ເຕົ້າ , ເຊ ກຸ໊ນ ເດສ່ງ ປ້າມ ເກນ ເຍີຍ ໝ່ານ ຮູ່ງ ວົ້ວ ເຕົ້າ , ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ ຢຽດ ຕສູ໊ງ . ເຢ​ຊູ ຮນ້ຳ ບົວ ຢ່າ ຫລົ່ງ ນິ່ນ ເຍີຍ ດສຢ໊າມ ປຸນ ບົວ ເລີ່ຍ ດຸ໊ດ ຕສຸ໌ຍ , ເຢຍ , ໂຢ​ຮັນ , ເຟ້ຍ ປຸນ ຢຽມ ເອ​ເຊຍ ແຊ້ງ ເຍີຍ ເສ່ຍ ນອມ ຈິວ-ປາງ . ໂທ້ ຕສິ້ນ ດ່າງ ຢຽມ , ອີ້ ຕສັ່ນ ຢຽມ , ອກະຮ້າ ອ໋ອຍ ຕ້າຍ ເຍີຍ ທິນ-ຮູ່ງ , ຢ່າ ໂທ້ ຢຽມ ທິນ-ຮູ່ງ ເຍີຍ ດສະຮມຽນ ຟູ-ສູ ນິ່ນ ວົ້ວ ເຕີ໋ຍ ເສ່ຍ ນອມ ລີ່ງ ວ່ວນ , ຢ່າ ໂທ້ ເຢ​ຊູ ກີ​ຕູ່ , ຕົ້ງ ຕສຽບ ຕສົ໊ວະ ເຍີຍ ໂຕສ໋ວ ຕສອງ-ເຕສ໋ງ ຢ່າ ໂຕສ໋ວ ໄຕ່ ມີ່ງ ນັ່ງ ຕ້າຍ ເຍີຍ ຕະຢ໊ຽດ ເຕົ້າ , ເຊ ກຸ໊ນ ເດສ່ງ ປ້າມ ເກນ ເຍີຍ ໝ່ານ ຮູ່ງ ວົ້ວ ເຕົ້າ , ເຖສີຍ ເອນ ເຖສີຍ ແປ້ງ ອອນ ປຸນ ເມີ່ຍ ບົວ ຢຽດ ຕສູ໊ງ . ເຢ​ຊູ ຮນ້ຳ ບົວ ຢ່າ ຫລົ່ງ ນິ່ນ ເຍີຍ ດສຢ໊າມ ປຸນ ບົວ ເລີ່ຍ ດຸ໊ດ ຕສຸ໌ຍ ,
66001005	
66001006	ຢ່າ ປຸນ ບົວ ໂຕສ໋ວ ນິ່ນ ເຍີຍ ກົ໊ວະ ເຍີຍ ແປະ ຝີງ ຢ່າ ໂຕສ໋ວ ໄຊ ມ່ຽນ ຟູ-ສູ ນິ່ນ ເຍີຍ ເຕຍ , ທິນ-ຮູ່ງ . ນິ່ນ ຢຽດ ລິ໌ວ ມ່າຍ ອຈັງ-ຫລ່າງ , ມ່າຍ ທຈະ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ .
66001007	ໝັ່ງ ມ່າະ ! ນິ່ນ ເຖສົາ ຈ໊ຽນ ບ໋ວນ ຕ້າຍ . ເຕົ້າໆ ເຍີຍ ມຕສີງ ອ໋ອຍ ຕຸ໊ ປວັດ ນິ່ນ , ລ່ຽມ ດສົ໊ບ ນິ່ນ ວົ້ວ ເຕີ໋ຍ ມ່ຽນ ຢ່າ ຕຸ໊ ປວັດ . ປ້າມ ເກນ ເຍີຍ ໝ່ານ ຝີງ ຢ່າ ອ໋ອຍ ຫລາຍ ນິ່ນ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ . ຕສະເກ້ງ ອ໋ອຍ ຕສຸ ຮນັ້ງ ໜ່າຍ ອ໊ະ . ອາ​ເມນ .
66001008	ເນິ່ນ ເຈ໋ຍ ເຍີຍ ຕສ໊ຽວ ທິນ-ຮູ່ງ ກ໊ອງ , “ ເຢຍ ໂຕສ໋ວ ອັນ​ຟາ ຢ່າ ໂຕສ໋ວ ໂອ​ເມ​ກາ , ຕົ້ງ ຕສິ້ນ ດ່າງ ຢຽມ , ອີ້ ຕສັ່ນ ຢຽມ , ອກະຮ້າ ອ໋ອຍ ຕ້າຍ ວົ້ວ ເຕົ້າ . ”
66001009	ເຢຍ , ໂຢ​ຮັນ , ໂຕສ໋ວ ເມີ່ຍ ບົວ ເຍີຍ ກໍ໋-ໂຢ໌ວ . ບົວ ເຖສົາ ກີ​ຕູ່ ຈວັ່ງ ແໝ່ງ ຕສຢັ້ງ , ເຢຍ ຕສ່ຽວ ເຖສົາ ເມີ່ຍ ບົວ ລົ່ມ ດສ້ອຍ ສ່ຽວ ໂຄ້ວ , ຫລົ່ງ ໜ່ອຍ ເຕ໊ຍ , ຢ່າ ຈວັ່ງ ໂຕສ໋ວ ທິນ-ຮູ່ງ ເຍີຍ ກົ໊ວະ ເຍີຍ ແປະ ຝີງ . ເຫວີ່ຍ ເຢຍ ຕສຸ້ນ ທິນ-ຮູ່ງ ເຍີຍ ໂຕ໌ ຢ່າ ເຖງ ເຢ​ຊູ ໂຕສ໋ວ ຕສອງ-ເຕສ໋ງ , ເຢຍ ຕສຸ ຢຽມ ປັດ​ມອດ ຄ້ອຍ-ໂດສວ .
66001010	ຢຽມ ຕສ໊ຽວ ເຍີຍ ຮນອຍ , ສີງ ລີ່ງ ກຸ໊ນ ຈ໊ຽນ ເຢຍ , ເຢຍ ຕສ່ຽວ ໄຮ໌ ຢຽມ ເຢຍ ອກະຮ້າ ແໝງ ມ່າຍ ເຖຈຍ ກ໊ອງ ຫວ່າ ຮນັ້ງ ດສັດ ນໍ ບຸຍ .
66001011	ເຢຍ ໄຮ໌ ກ໊ອງ , “ ເມີ່ຍ ປວັດ ເຍີຍ ສີ່ ອ໋ອຍ ຕສຸ ເຟ້ຍ ຈ໊ຽນ ໂຊວ-ອຈຸ່ນ , ຈຸ໋ຍ ມີ່ງ ປຸນ ນ້າຍ ເຕີ໋ຍ ເສ່ຍ ນອມ ຕສີ້ງ ເຍີຍ ຈິວ-ປາງ , ເຊ ຢຽມ ເອ​ເຟ​ໂຊ , ສະ​ເມ​ນາ , ເປ​ກາ​ມຳ , ທິ​ຢາ​ທິ​ລາ , ຊາ​ດິດ , ຟີ​ລາ​ເດນ​ເຟຍ ເຖສົາ ເລົາ​ດີ​ເຊຍ ຕສີ້ງ ເຍີຍ ຈິວ-ປາງ . ”
66001012	ເຢຍ ຮວິນ ດສ໋ວນ ໝັ່ງ ກ໋າ ຫາຍ ເຕົ້າ ເຖສົາ ເຢຍ ກ໊ອງ ຫວ່າ , ຕສ່ຽວ ປວັດ ເສ່ຍ ນອມ ຕົນ ຕັງ ເຍີຍ ຈຽມ-ຈ໋າ .
66001013	ຢຽມ ວົ້ວ ເຕີ໋ຍ ຈ໋າ ບຸດົ໋ງ ມ່າຍ ເຕົ້າ ຮນັ້ງ ປ້າມ ມ່ຽນ ນໍ , ຕສຸ໊ ຈ໊ຽນ ລຸຍ-ດ໊າວ ຊົ່ວ ເຖົາ ເຕສົ໋າ ມີ່ງ , ຢ່າ ມ່າຍ ຈຽມ-ໂຄວ ໂຄວ ຈ໊ຽນ ຫລະຄວດ .
66001014	ນິ່ນ ເຍີຍ ບະເປຢີຍ ບົ໊ບ ແປະ , ຮນັ້ງ ປະກີ ຢູ້ງ ແປະ ເຍີຍ ເປຢີຍ ຢ່າ ຮນັ້ງ ຊອງ ນໍ ແປະ . ມຕສີງ ຢ່າ ຮນັ້ງ ໂຕ໌ວ-ບຽດ .
66001015	ນິ່ນ ເຍີຍ ເຕສົ໋າ ໂຢ່ວ ! ໂຢ່ວ ວົ້ວ ຮນັ້ງ ຫລົ່ງ ໂລ່ວ ໂຕ໌ວ ສິນ ຕ້າຍ ຕສຽນ ໄຫ່ ເຍີຍ ຕົ້ງ ຊິ ນໍ . ເຖຈຍ ຢ່າ ຮນັ້ງ ວວມ ປວັ໊ງ ໂມ່ວ ທສວດ ວົ້ວ ນໍ ບຸຍ .
66001016	ນິ່ນ ເຍີຍ ບຢ່າວ ເຈັ໊ຍ ປົ໌ວ ນັ້ນ ຈ໊ຽນ ເສ່ຍ ນອມ ເຫຮລີຍ . ຢຽມ ດສຸ້ຍ ທສວດ ຕສູງ ອີ ແໝງ ໄຫລ່ ເຍີຍ ດສຸ ດ໊າວ . ນິ່ນ ເຍີຍ ຮມຽນ ອຈັງ ໄຫ່ , ຮນັ້ງ ລູ່ງ ອ໋ານ ຕສັ່ນ ເຍີຍ ບະຮນອຍ ວົ້ວ ນໍ ອຈັງ .
66001017	ເຢຍ ຢ໊ຽດ ປວັດ ນິ່ນ , ເຢຍ ຕສ່ຽວ ຄີງ ເອຈ່ຍ ນິ່ນ ເຍີຍ ເຕສົ໋າ-ເຮລນ ຮນັ້ງ ໄຕ່ ໝີ່ ອ໊ະ ນໍ . ນິ່ນ ຕສ່ຽວ ຫລົ່ງ ນິ່ນ ເຍີຍ ບຢ່າວ ເຈັ໊ຍ ປົ໌ວ ມານ ຈ໊ຽນ ເຢຍ ຢ່າ ກ໊ອງ , “ ໄມ້ ຕູ໋ງ ກ້ຳ ເດສ໋ຍ . ເຢຍ ໂຕສ໋ວ ກອນ ຢ່າ ໂຕສ໋ວ ເຊດ ເມວີ໌ຍ ,
66001018	ຢ່າ ໂຕສ໋ວ ຕສຢັ້ງ ຈ໊ຽນ ວົ້ວ ເຕົ້າ . ເຢຍ ໄຕ່ ມີ່ງ ມປ່າ ໝັ່ງ ກ໋າ , ອີ້ ຕສັ່ນ ເຢຍ ຢຽດ ລິ໌ວ ຕສຢັ້ງ ຈ໊ຽນ ເຖົາ ໝ່ານ ໂກ໊ວ ໝ່ານ ຕ່ອຍ . ເຢຍ ຢ່າ ນັ້ນ ຈ໊ຽນ ໄຕ່ ເຍີຍ ເຖສົາ ຢ້ຽມ ເກນ ເຍີຍ ຟໍ້-ເຕສີ້ຍ .
66001019	“ ເມີ່ຍ ອ໋ອຍ ຕສຸ ເຟ້ຍ ຈ໊ຽນ ເມີ່ຍ ປວັດ ເຈ໋ຍ ເຍີຍ , ເຖສົາ ອີ້ ຕສັ່ນ ປວັດ ເຍີຍ , ເຖສົາ ອກະຮ້າ ຮີ້ງ ອ໋ອຍ ທສວດ ຕ້າຍ ເຍີຍ ສີ່ .
66001020	ກ໊ອງ ເຖົາ ຢຽມ ເຢຍ ເຍີຍ ບຢ່າວ ເຈັ໊ຍ ປົ໌ວ ວົ້ວ ເຕີ໋ຍ ເສ່ຍ ນອມ ເຫຮລີຍ ເຖສົາ ວົ້ວ ເຕີ໋ຍ ເສ່ຍ ນອມ ຕົນ ຕັງ ເຍີຍ ຈຽມ-ຈ໋າ ໄມ້ ແກ້ງ ບຢ໋າງ ຢ້າງ ເຍີຍ ເອີ໋ຍ ເລີ໌ຍ . ເສ່ຍ ນອມ ເຫຮລີຍ ເຊ ວົ້ວ ເຕີ໋ຍ ເສ່ຍ ນອມ ຈິວ-ປາງ ເຍີຍ ຟິນ-ມ່ຽນ . ເສ່ຍ ນອມ ຕົນ ຕັງ ເຍີຍ ຈ໋າ ເຊ ວົ້ວ ເຕີ໋ຍ ເສ່ຍ ນອມ ຈິວ-ປາງ .
66002001	“ ເມີ່ຍ ອ໋ອຍ ຕສຸ ເຟ້ຍ ຝຽນ ປຸນ ເອ​ເຟ​ໂຊ ຈິວ-ປາງ ເຍີຍ ຟິນ-ມ່ຽນ ບົ໋ວ ນິ່ນ ,
66002002	ເຢຍ ຮິ້ວ ຕຸ໊ ເມີ່ຍ ໂຕສ໋ວ ເຍີຍ ສີ່ . ຮິ້ວ ຕຸ໊ ເມີ່ຍ ໂຕສ໋ວ ກົງ ໂຄ້ວ ໄຫ່ ຢ່າ ຫລົ່ງ ໜ່ອຍ ເຕ໊ຍ . ເຢຍ ຢ່າ ຮິ້ວ ຕຸ໊ ເມີ່ຍ ຫຍ່າງ ໄມ້ ເອຈ່ຍ ມ່ຽນ ເອ໊າະ ມ່ຽນ . ເມີ່ຍ ຕສູ໊ງ ເສີຍ ເຈ໋ຍ ຕົ້ງ ເທສງ ກັ້ນ ໂຕສ໋ວ ກົງ-ໂຕສ້ ມປ່າ ໄມ້ ເຕສີ໌ຍ . ເມີ່ຍ ຢ່າ ເສີຍ ຕຸ໊ ທສວດ ນິ່ນ ບົວ ເຊ ຈ໊າ ເຍີຍ .
66002003	ເຢຍ ຮິ້ວ ຕຸ໊ ເມີ່ຍ ມ່າຍ ໜ່ອຍ ເຕ໊ຍ ຢ່າ ເຫວີ່ຍ ເຢຍ ເຍີຍ ບົ໋ວ ສ່ຽວ ໂຄ້ວ , ເມີ່ຍ ຢ່າ ໄມ້ ເຊວີຍ .
66002004	‘ ມປ່າ ເຢຍ ມ່າຍ ຢຽດ ຕິ່ວ ອ໋ອຍ ກ໊ອງ ເມີ່ຍ . ເຊ ເມີ່ຍ ອີ້ ຕສັ່ນ ໄມ້ ຮນ້ຳ ເຢຍ ຮນັ້ງ ຕ້າວ ຕັ້ງ ວົ້ວ ນໍ ຮນ້ຳ .
66002005	ຮນ້ຳ ໝັ່ງ ກ໋າ , ຕ້າວ ຕັ້ງ ເມີ່ຍ ຮນ້ຳ ເຢຍ ມປ່າ ອີ້ ຕສັ່ນ ດ໊ອດ ດົ່ງ ຫາຍ ໂກ ! ອ໋ອຍ ຕສຸ ກ໊ອຍ ໂຮຍ້ວ ດສ໋ວນ ໂຕສ໋ວ ຮນັ້ງ ຕ້າວ ຕັ້ງ ວົ້ວ ນໍ . ເຊ ກ໊ອງ ເມີ່ຍ ໄມ້ ກ໊ອຍ ໂຮຍ້ວ , ເຢຍ ອ໋ອຍ ມີ່ງ ເມີ່ຍ ໜ່າຍ ແອ໋ງ ເຕສ໊າະ ອກອຍ ເມີ່ຍ ເຍີຍ ຕັງ-ຈ໋າ .
66002006	ມປ່າ ເມີ່ຍ ມ່າຍ ຕິ່ວ ຫລົງ ເຍີຍ . ເມີ່ຍ ດສອງ ນີ​ໂຄ​ເລົາ ວົ້ວ ເຈົ໊າ ມ່ຽນ ໂຕສ໋ວ ເຍີຍ ສີ່ ຮນັ້ງ ເຢຍ ດສອງ ວົ້ວ ນໍ .
66002007	‘ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ສີງ ລີ່ງ ຮນັ້ງ ຫາຍ ນໍ ບົ໋ວ ຕສວັ໋ງ ຈິວ-ປາງ . ຫາຍ ເຕົ້າ ຕຸ໊ ຮີ່ງ ເຈ໋ຍ ນໍ , ເຢຍ ອ໋ອຍ ປຸນ ມ່າຍ ເລີ໌ຍ ຫຍັ່ນ ຢຽມ ທິນ-ຮູ່ງ ເຍີຍ ຫຮວີງ ກະຍົ໌ວ ວົ້ວ ຕສູ້ງ ຕສຢັ້ງ ແໝ່ງ ດຢັ໋ງ ເຍີຍ ປ໊ຽວ . ’
66002008	“ ເມີ່ຍ ອ໋ອຍ ຕສຸ ເຟ້ຍ ຝຽນ ປຸນ ສະ​ເມ​ນາ ຈິວ-ປາງ ເຍີຍ ຟິນ-ມ່ຽນ , ບົ໋ວ ນິ່ນ , ‘ ໂຕສ໋ວ ກອນ ເຖສົາ ເຊດ ເມວີ໌ຍ , ໄຕ່ ມີ່ງ ແອ໋ງ ນັ່ງ ຕ້າຍ ວົ້ວ ເຕົ້າ ຮນັ້ງ ນ້າຍ ນໍ ກ໊ອງ ,
66002009	ເຢຍ ຮິ້ວ ຕຸ໊ ເມີ່ຍ ເຍີຍ ໂຄ້ວ ໜ່ານ ຢ່າ ຮິ້ວ ຕຸ໊ ເມີ່ຍ ຈົ່ມ ໄຫ່ ມປ່າ ເມີ່ຍ ຕສະເກ້ງ ປຸ໊ດ ຕສ້ອຍ . ເຢຍ ຮິ້ວ ຕຸ໊ ເມີ່ຍ ຕສຸ ສ່ຽວ ມ່ຽນ ກ໊ອງ ໂຕະ . ກ໊ອງ ເມີ່ຍ ວົ້ວ ເຕີ໋ຍ ເຊ ເທສງ ກັ້ນ ໂຕສ໋ວ ຢິວ​ໄທ ມ່ຽນ ມປ່າ ໄມ້ ເຕສີ໌ຍ . ນິ່ນ ບົວ ໂຕສ໋ວ ຊາ​ຕານ ເຍີຍ ຫວຸ່ຍ ຮນັ້ງ .
66002010	ໄມ້ ຕູ໋ງ ກ້ຳ ເດສ໋ຍ ເມີ່ຍ ໄມ້ ເລົ່າ ອ໋ອຍ ຕສຸ ສ່ຽວ ເຍີຍ ໂຄ້ວ ໜ່ານ . ມ້ຽນ ເຍີຍ ຮູ່ງ ອ໋ອຍ ເຕສ໊າະ ເຕີ໋ຍ ເມີ່ຍ ບົວ ເຍີຍ ມ່ຽນ ຫວວນ ຈ໊ຽນ ໂລ່ ເສີຍ ເມີ່ຍ ບົວ . ເມີ່ຍ ບົວ ຕສ່ຽວ ສ່ຽວ ຕສຽບ ຮນອຍ ເຍີຍ ໂຄ້ວ ໜ່ານ . ມປ່າ ອ໋ອຍ ຕສຸ ສຽນ ວ້ວນ ເຖົາ ໄຕ່ , ເຢຍ ຕສ່ຽວ ເຖສີຍ ຕສຢັ້ງ ແໝ່ງ ເຍີຍ ນີ້ງ ປຸນ ເມີ່ຍ .
66002011	‘ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ສີງ ລີ່ງ ຮນັ້ງ ຫາຍ ນໍ ບົ໋ວ ຕສວັ໋ງ ຈິວ-ປາງ . ຫາຍ ເຕົ້າ ຕຸ໊ ຮີ່ງ , ວົ້ວ ເຕົ້າ ຕສ່ຽວ ໄມ້ ຕສຸ ສ່ຽວ ຕະເຫຍີ່ຍ ດສຸ່ນ ໄຕ່ ເຍີຍ ໂຄ້ວ ໜ່ານ . ’
66002012	“ ເມີ່ຍ ອ໋ອຍ ຕສຸ ເຟ້ຍ ຝຽນ ປຸນ ເປ​ກາ​ມຳ ຈິວ-ປາງ ເຍີຍ ຟິນ-ມ່ຽນ , ບົ໋ວ ນິ່ນ , ‘ ມ່າຍ ຕສູງ ອີ ແໝງ ໄຫລ່ ເຍີຍ ດສຸ ດ໊າວ ວົ້ວ ເຕົ້າ , ຮນັ້ງ ນ້າຍ ນໍ ກ໊ອງ ,
66002013	ເຢຍ ຮິ້ວ ຕຸ໊ ເມີ່ຍ ຢຽມ ເຍີຍ ຕ໋ອງ , ເຊ ຊາ​ຕານ ເຍີຍ ເຫວີ່ຍ ຢຽມ ວົ້ວ ນອມ ຕ໋ອງ . ມປ່າ ເມີ່ຍ ເຂົາ ວ້ວນ ເຢຍ ເຍີຍ ເມ່ງ ຢ່າ ໄມ້ ກວັ່ງ ເຢຍ , ຖສໍ່ ສຽນ ເຢຍ , ໄມ້ ກຸ໊ນ ເຢຍ ເຍີຍ ຕສຽບ ຕສົ໊ວະ ເຍີຍ ຕສອງ-ເຕສ໋ງ ມ່ຽນ , ອັນ​ທິ​ປາດ , ຢຽມ ເມີ່ຍ ບົວ ບຸດົ໋ງ , ຕົ້ງ ຊາ​ຕານ ຢຽມ ເຍີຍ ຕ໋ອງ , ຕສຸ ໄຕ໋ ໄຕ່ .
66002014	‘ ມປ່າ ມ່າຍ ເຕສ໋ຍ ຕິ່ວ ເຢຍ ອ໋ອຍ ກ໊ອງ ເມີ່ຍ . ຢຽມ ໜ່າຍ ມ່າຍ ເຕີ໋ຍ ມ່ຽນ ກັນ ບາ​ລາ​ອຳ ອຈ໋າວ ເຍີຍ ເລີ໌ຍ . ໂລ໌-ຮນອຍ ບາ​ລາ​ອຳ ອຈ໋າວ ບາ​ລາກ ຕໍ້ ອິ​ສະ​ລາ​ເອນ ມ່ຽນ ປ໌າມ ຕສຸ໌ຍ , ດົ໊ວ ນິ່ນ ບົວ ຫຍັ່ນ ເຕສ່ຍ ເຈ໋ຍ ປຸນ ໝິ່ວ-ຝັງ ເຍີຍ ກະນ້າຍ ຢ່າ ໂຕສ໋ວ ປວັ້ງ ລ່ຽວ ເຍີຍ ສີ່ .
66002015	ຢຽມ ເມີ່ຍ ໜ່າຍ ຢ່າ ມ່າຍ ເຕີ໋ຍ ກັນ ນີ​ໂຄ​ເລົາ ວົ້ວ ເຈົ໊າ ມ່ຽນ ອຈ໋າວ ເຍີຍ ເລີ໌ຍ .
66002016	ຮນັ້ງ ໜ່າຍ , ອ໋ອຍ ຕສຸ ກ໊ອຍ ໂຮຍ້ວ ກວັ່ງ ຕສຸ໌ຍ . ໄມ້ ເຕສີຍ ແອ໊ະ , ເຢຍ ອ໋ອຍ ຊຽບໆ ເຍີຍ ມີ່ງ ເມີ່ຍ ໜ່າຍ ຫລົ່ງ ຢຽມ ເຢຍ ເຍີຍ ດສຸ້ຍ ທສວດ ວົ້ວ ຕສູງ ດສຸ ດ໊າວ ເຖສົາ ວົ້ວ ເຕີ໋ຍ ມ່ຽນ ເບ໊າະ ຈ໋າ .
66002017	‘ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ສີງ ລີ່ງ ຮນັ້ງ ຫາຍ ນໍ ບົ໋ວ ຕສວັ໋ງ ຈິວ-ປາງ . ຫາຍ ເຕົ້າ ຕຸ໊ ຮີ່ງ ນໍ , ເຢຍ ອ໋ອຍ ເຕສ໊າະ ເຕີ໋ຍ ປີ໋ງ ຈ໊ຽນ ເຍີຍ ມາ​ນາ ປຸນ ນິ່ນ . ຢ່າ ອ໋ອຍ ປຸນ ນອມ ຫລະເປຢີ໊ຍ-ແປະ . ນ້າຍ ນອມ ຫລະເປຢີ໊ຍ ເຟ້ຍ ຈ໊ຽນ ຊຢັງ-ບົ໋ວ . ທສວດ ລິ໌ວ ຕຸ໊ ຕສິ໊ບ ຫລະເປຢີ໊ຍ ວົ້ວ ເຕົ້າ , ໄມ້ ມ່າຍ ຫາຍ ເຕົ້າ ຮິ້ວ ຕຸ໊ ວົ້ວ ນອມ ບົ໋ວ . ’
66002018	“ ເມີ່ຍ ອ໋ອຍ ຕສຸ ເຟ້ຍ ປຸນ ທິ​ຢາ​ທິ​ລາ ຈິວ-ປາງ ເຍີຍ ຟິນ-ມ່ຽນ , ບົ໋ວ ນິ່ນ , ‘ ທິນ-ຮູ່ງ ເຍີຍ ຕອນ , ຕົ້ງ ມ່າຍ ມຕສີງ ຮນັ້ງ ໂຕ໌ວ-ບຽດ , ເຕສົ໋າ ຢ່າ ໂຢ່ວ ! ໂຢ່ວ ຮນັ້ງ ສິນ ຕ້າຍ ເຍີຍ ຕົ້ງ ຊິ ວົ້ວ ເຕົ້າ , ຮນັ້ງ ນ້າຍ ນໍ ກ໊ອງ .
66002019	ເຢຍ ຮິ້ວ ຕຸ໊ ເມີ່ຍ ໂຕສ໋ວ ເຍີຍ ເຈົ໊າ . ເຢຍ ຮິ້ວ ຕຸ໊ ເມີ່ຍ ຮນ້ຳ ເຢຍ , ສຽນ ເຢຍ , ເມີ່ຍ ຟູ-ສູ ມ່ຽນ ຢ່າ ມ່າຍ ໜ່ອຍ ເຕ໊ຍ . ເຢຍ ຢ່າ ຮິ້ວ ຕຸ໊ ເມີ່ຍ ອີ້ ຕສັ່ນ ໂຕສ໋ວ ເຍີຍ ກົງ ເຊ ເກົ້າ ທສ້ຳ ຕ້າວ ຕັ້ງ ໂຕສ໋ວ ເຍີຍ .
66002020	‘ ມປ່າ ມ່າຍ ຢຽດ ຕິ່ວ ເຢຍ ອ໋ອຍ ກ໊ອງ ເມີ່ຍ . ເມີ່ຍ ເຊວີ່ຍ ເທສງ ກັ້ນ ໂຕສ໋ວ ໂຕ່ວ ຫວ່າ ມ່ຽນ ວົ້ວ ເຕົ້າ ມເຊັຍ ຕອນ , ເຢ​ເຊ​ເບນ , ອຈ໋າວ ເຢຍ ເຍີຍ ໂປວ , ດົ໊ວ ນິ່ນ ບົວ ໂຕສ໋ວ ປວັ້ງ ລ່ຽວ ເຍີຍ ສີ່ ຢ່າ ຫຍັ່ນ ເຕສ່ຍ ເຈ໋ຍ ໝິ່ວ-ຝັງ ເຍີຍ ກະນ້າຍ .
66002021	ເຢຍ ປຸນ ຕສຢັ້ງ ໂຫ່ ເຢ​ເຊ​ເບນ ມ່າຍ ຖຈັງ ກ໊ອຍ ໂຮຍ້ວ ກວັ່ງ ຕສຸ໌ຍ ມປ່າ ນິ່ນ ໄມ້ ຄັ້ງ ກວັ່ງ ນິ່ນ ຫຮຢຽນ ເຍີຍ ເຈົ໊າ .
66002022	ໝັ່ງ ມ່າະ ! ເຢຍ ອ໋ອຍ ເຕສ໊າະ ນິ່ນ ຕສົງ ເອຈ່ຍ ໂຖສວ ປຸ໊ດ ແປ່ງ ໂຄ້ວ . ເຊ ກ໊ອງ ຫຮຢຽນ ນິ່ນ ວົ້ວ ເຕີ໋ຍ ຢ່າ ໄມ້ ກ໊ອຍ ໂຮຍ້ວ ກວັ່ງ ນິ່ນ ບົວ ຫຮຢຽນ ນິ່ນ ເຍີຍ ສີ່ , ເຢຍ ອ໋ອຍ ປຸນ ນິ່ນ ບົວ ສ່ຽວ ເຮນ້ຍ ໄຫ່ ເຍີຍ ໂຄ້ວ ໜ່ານ .
66002023	ເຢຍ ຢ່າ ອ໋ອຍ ໄຕ໋ ເດສ່ງ ເຢ​ເຊ​ເບນ ເຍີຍ ຝຸຈ໊ວຍ . ຮນັ້ງ ໜ່າຍ ຕສວັ໋ງ ຈິວ-ປາງ ຕສ່ຽວ ຮິ້ວ ຕຸ໊ ເຢຍ ໂຕສ໋ວ ຕສ້າ ມ່ຽນ ເຍີຍ ໂຮຍ້ວ ເຖສົາ ມ່ຽນ ຮນ້ຳ ເຍີຍ ສີ່ ວົ້ວ ເຕົ້າ . ເອີຍ ເມີ່ຍ ບົວ ເກ໊າະ-ມ່ຽນ ໂຕສ໋ວ ເຍີຍ , ເຢຍ ຢ່າ ອ໋ອຍ ວິ່ນ ປຸນ ເມີ່ຍ ບົວ .
66002024	ມປ່າ ຢຽມ ທິ​ຢາ​ທິ​ລາ ເຕສ່ງ ເອຈ່ຍ ວົ້ວ ເຕີ໋ຍ , ຕົ້ງ ໄມ້ ກັນ ນ້າຍ ຫຍູ່ງ ອຈ໋າວ ເຍີຍ ເອ໊າະ ເລີ໌ຍ , ຢ່າ ໄມ້ ໂຫະ ຕົ້ງ ມ່ຽນ ເຫ່ວ “ ຊາ​ຕານ ປີ໋ງ ຈ໊ຽນ ໂດ ໄຫ່ ເຍີຍ ສີ່ , ” ເຢຍ ບົ໋ວ ເມີ່ຍ ບົວ , ເຢຍ ໄມ້ ຈາ ຫາຍ ຫຍູ່ງ ປຸນ ເມີ່ຍ ບົວ ດາມ .
66002025	ມປ່າ ເມີ່ຍ ມ່າຍ ເຍີຍ ອ໋ອຍ ຕສຸ ໂກ໋ວ ຫລົງ ຕສົ໊ວ ເຖົາ ເຢຍ ແອ໋ງ ຕ້າຍ .
66002026	‘ ຫາຍ ເຕົ້າ ຕຸ໊ ຮີ່ງ , ຢ່າ ເອີຍ ຈ໊ຽນ ເຢຍ ເຍີຍ ເອີ໋ຍ ໂຕສ໋ວ ເຖົາ ເຊດ ເມວີ໌ຍ , ເຢຍ ຕສ່ຽວ ປຸນ ວົ້ວ ເຕົ້າ ມ່າຍ ຫລີ່ງ ກຸ໊ນ ໝ່ານ ຝີງ , ຮນັ້ງ ເຢຍ ເຍີຍ ເຕຍ ປຸນ ຫລີ່ງ ເຢຍ ກຸ໊ນ ໝ່ານ ຝີງ . “ ນິ່ນ ອ໋ອຍ ຫລົ່ງ ເຮລັຍ-ປຢ໊າ ກຸ໊ນ ໝ່ານ ຝີງ . ນິ່ນ ອ໋ອຍ ເບ໊າະ ນິ່ນ ບົວ ໝ່ວນ ເດສ່ງ ຮນັ້ງ ເບ໊າະ ເນຍ-ມໍ ໝ່ວນ ເດສ່ງ ວົ້ວ ນໍ . ” ‘ ຫາຍ ເຕົ້າ ຕຸ໊ ຮີ່ງ , ຢ່າ ເອີຍ ຈ໊ຽນ ເຢຍ ເຍີຍ ເອີ໋ຍ ໂຕສ໋ວ ເຖົາ ເຊດ ເມວີ໌ຍ , ເຢຍ ຕສ່ຽວ ປຸນ ວົ້ວ ເຕົ້າ ມ່າຍ ຫລີ່ງ ກຸ໊ນ ໝ່ານ ຝີງ , ຮນັ້ງ ເຢຍ ເຍີຍ ເຕຍ ປຸນ ຫລີ່ງ ເຢຍ ກຸ໊ນ ໝ່ານ ຝີງ . “ ນິ່ນ ອ໋ອຍ ຫລົ່ງ ເຮລັຍ-ປຢ໊າ ກຸ໊ນ ໝ່ານ ຝີງ . ນິ່ນ ອ໋ອຍ ເບ໊າະ ນິ່ນ ບົວ ໝ່ວນ ເດສ່ງ ຮນັ້ງ ເບ໊າະ ເນຍ-ມໍ ໝ່ວນ ເດສ່ງ ວົ້ວ ນໍ . ”
66002027	
66002028	ເຢຍ ຢ່າ ອ໋ອຍ ເຕສ໊າະ ຖາຍ-ແປະ ຟີງ ປຸນ ນິ່ນ .
66002029	‘ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ສີງ ລີ່ງ ຮນັ້ງ ຫາຍ ນໍ ບົ໋ວ ຕສວັ໋ງ ຈິວ-ປາງ . ’
66003001	“ ເມີ່ຍ ອ໋ອຍ ຕສຸ ເຟ້ຍ ຝຽນ ປຸນ ຊາ​ດິດ ຈິວ-ປາງ ເຍີຍ ຟິນ-ມ່ຽນ , ບົ໋ວ ນິ່ນ ,
66003002	ເຍຍ ຕ້າຍ ມ່າະ ! ເຕສ່ງ ເອຈ່ຍ , ອ໊າ ລ່ຳ ຕສຸດ ເຍີຍ , ອ໋ອຍ ຕສຸ ປຸນ ເຮ້ນ ເຈ໌ຍ ຕ້າຍ , ໄມ້ ຕູ໋ງ ປຸນ ຕສຸດ ເດສ່ງ ເຫວີ່ຍ ຕສຸ ເຢຍ ປວັດ ເມີ່ຍ ໂຕສ໋ວ ເຍີຍ ກົງ ເອີຍ ເຢຍ ເຍີຍ ທິນ-ຮູ່ງ ໝັ່ງ ເຊ ໄມ້ ຕຸ້ນ ຢຸ້ນ .
66003003	ຮນັ້ງ ໜ່າຍ , ອ໋ອຍ ຕສຸ ຈັ໋ງ ຈ໊ຽນ ມ່ຽນ ອຈ໋າວ ເຈ໋ຍ ເຍີຍ ເຖສົາ ເມີ່ຍ ໄຮ໌ ເຈ໋ຍ ເຍີຍ ຫວ່າ . ອ໋ອຍ ຕສຸ ເອີຍ ຈ໊ຽນ ໂຕສ໋ວ ຢ່າ ກ໊ອຍ ໂຮຍ້ວ ກວັ່ງ ຕສຸ໌ຍ . ເຊ ກ໊ອງ ເມີ່ຍ ໄມ້ ເຍຍ , ເຢຍ ຕສ່ຽວ ມີ່ງ ລໍ໌ ເມີ່ຍ ຮນັ້ງ ຈັ໋ນ-ຕສະ ນໍ . ເມີ່ຍ ຕສູ໊ງ ໄມ້ ຮິ້ວ ຕຸ໊ ເຢຍ ຫາຍ ນອມ ຕສຢັ້ງ ໂຫ່ ເຖົາ .
66003004	‘ ມປ່າ ຢຽມ ເມີ່ຍ ໜ່າຍ ຊາ​ດິດ ຈິວ-ປາງ ຖສໍ່ ມ່າຍ ອີ ເຕສ໋ຍ ເຕົ້າ ໄມ້ ປຸນ ນິ່ນ ບົວ ເຍີຍ ລຸຍ-ໂຫວ ໄລ່ ຮລົບ . ນ້າຍ ເຕີ໋ຍ ມ່ຽນ ຕສ່ຽວ ຕຸ໊ ຕສຸ໊ ລຸຍ-ໂຫວ-ແປະ ເຖສົາ ເຢຍ ຈວັ່ງ ເຈົ໊າ ຢັ້ງ , ເຫວີ່ຍ ຕສຸ ນິ່ນ ບົວ ຜຸຍ ຕຸ໊ ອ໊ະ .
66003005	ຫາຍ ເຕົ້າ ຕຸ໊ ຮີ່ງ , ວົ້ວ ເຕົ້າ ຕຸ໊ ຕສຸ໊ ແປະ ເຍີຍ ລຸຍ-ໂຫວ . ຢຽມ ຕສຢັ້ງ ແໝ່ງ ຕານ ເຢຍ ຢ່າ ໄມ້ ຊອດ ນິ່ນ ເຍີຍ ບົ໋ວ ກວັ່ງ . ເຢຍ ຢ່າ ອ໋ອຍ ຢຽມ ເຢຍ ເຍີຍ ເຕຍ ເຖສົາ ນິ່ນ ເຍີຍ ຟິນ-ມ່ຽນ ເຍີຍ ດສະຮມຽນ ຫຍ່ຽມ ວົ້ວ ເຕົ້າ ເປ໋ນ ເຢຍ ເຍີຍ ມ່ຽນ .
66003006	‘ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ສີງ ລີ່ງ ຮນັ້ງ ຫາຍ ນໍ ບົ໋ວ ຕສວັ໋ງ ຈິວ-ປາງ . ’
66003007	“ ເມີ່ຍ ອ໋ອຍ ຕສຸ ເຟ້ຍ ຝຽນ ປຸນ ຟີ​ລາ​ເດນ​ເຟຍ ຈິວ-ປາງ ເຍີຍ ຟິນ-ມ່ຽນ , ບົ໋ວ ນິ່ນ , ‘ ທສີງ-ເດສ່ງ ເຍີຍ , ຕສຽນ ເຍີຍ ວົ້ວ ເຕົ້າ , ນັ້ນ ດາ​ວິດ ຮູ່ງ ເຍີຍ ຟໍ້-ເຕສີ້ຍ . ນິ່ນ ຄອຍ ອກອຍ ເຍີຍ , ໄມ້ ມ່າຍ ຫາຍ ເຕົ້າ ໄຮ່ ກວນ . ນິ່ນ ກວນ ເຍີຍ , ໄມ້ ມ່າຍ ຫາຍ ເຕົ້າ ຄອຍ ຕຸ໊ ອກອຍ . ນິ່ນ ຮນັ້ງ ນ້າຍ ນໍ ກ໊ອງ .
66003008	ເຢຍ ຮິ້ວ ຕຸ໊ ເມີ່ຍ ໂຕສ໋ວ ເຍີຍ ກົງ . ໝັ່ງ ມ່າະ ! ຢຽມ ເມີ່ຍ ເຍີຍ ດສະຮມຽນ ເຢຍ ຄອຍ ອກອຍ ເຕົ້າ ແກ້ງ ຢ່າ ໄມ້ ມ່າຍ ຫາຍ ເຕົ້າ ໄຮ່ ກວນ . ເຢຍ ຮິ້ວ ຕຸ໊ ເມີ່ຍ ຂູງ ມ່າຍ ເຕີ໋ຍ ປ໊າ ທຈະ , ເມີ່ຍ ຢ່າ ເອີຍ ຈ໊ຽນ ເຢຍ ເຍີຍ ຫວ່າ , ຢ່າ ຫຍ່ຽມ ເຢຍ ເຍີຍ ບົ໋ວ .
66003009	ໝັ່ງ ມ່າະ ! ຊາ​ຕານ ເຍີຍ ຫວຸ່ຍ ເຍີຍ ມ່ຽນ , ຕົ້ງ ເທສງ ກັ້ນ ໂຕສ໋ວ ຢິວ​ໄທ ມ່ຽນ ມປ່າ ໄມ້ ເຕສີ໌ຍ , ນິ່ນ ບົວ ຂູງ ກ໊ອງ-ແປະ ຮນັ້ງ . ເຢຍ ອ໋ອຍ ປຸນ ນິ່ນ ບົວ ຕ້າຍ ພົວະ ເອຈ່ຍ ເມີ່ຍ ເຍີຍ ເຕສົ໋າ-ເຮລນ , ຕສ່ຽວ ປຸນ ນິ່ນ ບົວ ຮິ້ວ ຕຸ໊ ເຢຍ ຮນ້ຳ ເມີ່ຍ .
66003010	ເຫວີ່ຍ ຕສຸ ເມີ່ຍ ເອີຍ ຈ໊ຽນ ເຢຍ ເຍີຍ ຫວ່າ ຫລົ່ງ ໜ່ອຍ ເຕ໊ຍ ໂຄ້ວ , ເຖົາ ປ້າມ ເກນ ປວັ້ງ ຕົ້ມ ໂຄ້ວ ໜ່ານ ເຫວີ່ຍ ປຸນ ລູ່ງ ເດ໊ຍ ມ່ຽນ ຕສຸ ເສີຍ ວົ້ວ ຕສັ່ນ , ເຢຍ ຕສ່ຽວ ເປວ ຈ໊ຽນ ເມີ່ຍ .
66003011	‘ ເຢຍ ອ໋ອຍ ຕ້າຍ ຊຽບ ອ໊ະ . ເມີ່ຍ ມ່າຍ ເຍີຍ ອ໋ອຍ ຕສຸ ໂກ໋ວ ຫລົງ ເຫວີ່ຍ ໄມ້ ປຸນ ຫາຍ ເຕົ້າ ໄຮ່ ທສ້າງ ເມີ່ຍ ເຍີຍ ນີ້ງ .
66003012	‘ ຫາຍ ເຕົ້າ ຕຸ໊ ຮີ່ງ , ເຢຍ ອ໋ອຍ ປຸນ ວົ້ວ ເຕົ້າ ຢຽມ ເຢຍ ເຍີຍ ທິນ-ຮູ່ງ ເຍີຍ ສີງ ຕິ່ນ ໂຕສ໋ວ ນອມ ດ້ຽວ . ນິ່ນ ຢຽດ ລິ໌ວ ໄມ້ ທສວດ ສີງ ຕິ່ນ ອ໊ະ . ເຢຍ ອ໋ອຍ ເຟ້ຍ ເຢຍ ເຍີຍ ທິນ-ຮູ່ງ ເຍີຍ ບົ໋ວ ຢຽມ ນິ່ນ ເຍີຍ ຊິນ , ຢ່າ ອ໋ອຍ ເຟ້ຍ ເຢຍ ເຍີຍ ທິນ-ຮູ່ງ ເຍີຍ ຕສີ້ງ ເຍີຍ ບົ໋ວ , ຕົ້ງ ຢຽມ ທິນ-ຕ້ອງ , ເຢຍ ເຍີຍ ທິນ-ຮູ່ງ ວົ້ວ ເອຈ່ຍ ຕ້າຍ ວົ້ວ ນອມ ຊຢັງ-ເຢ​ລູ​ຊາ​ເລມ ຕສີ້ງ . ເຢຍ ຢ່າ ອ໋ອຍ ເຟ້ຍ ເຢຍ ກັ້ນ ເຍີຍ ຊຢັງ-ບົ໋ວ ຢຽມ ນິ່ນ ເຍີຍ ຊິນ .
66003013	‘ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ສີງ ລີ່ງ ຮນັ້ງ ຫາຍ ນໍ ບົ໋ວ ຕສວັ໋ງ ຈິວ-ປາງ . ’
66003014	“ ເມີ່ຍ ອ໋ອຍ ຕສຸ ເຟ້ຍ ປຸນ ເລົາ​ດີ​ເຊຍ ຈິວ-ປາງ ເຍີຍ ຟິນ-ມ່ຽນ , ບົ໋ວ ນິ່ນ , ‘ ນ້າຍ ເຊ ໂຕສ໋ວ ອາ​ເມນ ວົ້ວ ເຕົ້າ ເຍີຍ ຫວ່າ , ເຊ ຕສຽບ ຕສົ໊ວະ ເຍີຍ ໂຕສ໋ວ ຕສຽນ ຕສອງ-ເຕສ໋ງ ຢ່າ ໂຕສ໋ວ ທິນ-ຮູ່ງ ເຕສີ໋ຍ ຕ້າຍ ເຍີຍ ໝ່ານ ໝວດ ເຍີຍ ກອນ ວົ້ວ ເຕົ້າ , ຮນັ້ງ ນ້າຍ ນໍ ກ໊ອງ ,
66003015	“ ເຢຍ ຮິ້ວ ຕຸ໊ ເມີ່ຍ ໂຕສ໋ວ ເຍີຍ ກົງ , ຮິ້ວ ຕຸ໊ ເມີ່ຍ ໄມ້ ຈອມ ຢ່າ ໄມ້ ໜຳ . ເຝີຍ ຕຸ໊ ເມີ່ຍ ຈອມ ໄຟ ໄມ້ ເຕສີຍ ແອ໊ະ , ໜຳ .
66003016	ມປ່າ , ເຫວີ່ຍ ຕສຸ ເມີ່ຍ ບົວ ເຊ ອຸນໆ ວົ້ວ , ໄມ້ ຈອມ ຢ່າ ໄມ້ ໜຳ , ເຢຍ ອ໋ອຍ ເລ້ຍ ເມີ່ຍ ທສວດ ເຢຍ ເຍີຍ ດສຸ້ຍ ມີ່ງ .
66003017	ເມີ່ຍ ກ໊ອງ , “ ເຢຍ ປຸ໊ດ ຕສ້ອຍ , ຫຍູ່ງໆ ມ່າຍ ດສ້ອຍ , ໄມ້ ຖຈຽມ ຕສຸ ຫາຍ ຫຍູ່ງ ອ໊ະ . ” ມປ່າ ເມີ່ຍ ໄມ້ ຮິ້ວ ຕຸ໊ ເມີ່ຍ ດົ່ງ ຫາຍ ໂຄ້ວ , ດົ່ງ ຫາຍ ຄໍ້-ລ່ຽນ , ຈົ່ມ ໄຫ່ , ມຕສີງ ບົ໊ວ , ອຈັງ ຊິນ ທສີ້ ລີ້ ເຍີຍ ຢຽມ .
66003018	ເຢຍ ຂວິນ ເມີ່ຍ ມ໌າຍ ເຢຍ ຫລົ່ງ ໂລ່ວ ໂຕ໌ວ ສິນ ຕ້າຍ ເຍີຍ ຕສຽນ ຈຽມ ເຫວີ່ຍ ປຸນ ເມີ່ຍ ປຸ໊ດ ຕສ້ອຍ . ຢ່າ ມ໌າຍ ລຸຍ-ໂຫວ-ແປະ ຕສຸ໊ ຈ໊ຽນ ປຸນ ເມີ່ຍ ໄມ້ ໄຍ້ , ໄມ້ ຕສຸ ແລ່ງ ແກ໊ງ ເຍີຍ ຢຽມ . ຢ່າ ອ໋ອຍ ຕສຸ ເຖງ ເຢຍ ມ໌າຍ ເດຍ ດສ໊າດ ເມີ່ຍ ເຍີຍ ມຕສີງ ເຫວີ່ຍ ປຸນ ເມີ່ຍ ໄຮ່ ໝັ່ງ ຕຸ໊ ປວັດ .
66003019	‘ ຕະຟ່ານ ເຢຍ ຮນ້ຳ ເຍີຍ ມ່ຽນ , ເຢຍ ກ໊ອງ-ເຫມ ຢ່າ ເບ໊າະ ອຈ໋າວ . ຮນັ້ງ ໜ່າຍ , ເມີ່ຍ ອ໋ອຍ ຕສຸ ຈອມ ຕ້າຍ ກ໊ອຍ ໂຮຍ້ວ ກວັ່ງ ເມີ່ຍ ເຍີຍ ຕສຸ໌ຍ .
66003020	ໝັ່ງ ມ່າະ ! ເຢຍ ໂຊ້ວ ຈ໊ຽນ ແກ້ງ ດ່າງ ແງ້ງ ແກ້ງ . ຫາຍ ເຕົ້າ ໄຮ໌ ເຢຍ ເຍີຍ ເຖຈຍ ຢ່າ ຄອຍ ແກ້ງ ເຢຍ ຕສ່ຽວ ເປັຍ ມີ່ງ ເຖສົາ ນິ່ນ ຫຍັ່ນ ຫຮນາງ , ນິ່ນ ຢ່າ ເຖສົາ ເຢຍ ຫຍັ່ນ ຫຮນາງ .
66003021	‘ ຫາຍ ເຕົ້າ ຕຸ໊ ຮີ່ງ , ເຢຍ ຕສ່ຽວ ປຸນ ວົ້ວ ເຕົ້າ ມ່າຍ ເລີ໌ຍ ຈວັ່ງ ເຢຍ ເຍີຍ ເຫວີ່ຍ ເຕສວີ໌ຍ , ຮນັ້ງ ເຢຍ ຕຸ໊ ຮີ່ງ ຕສ່ຽວ ເຖສົາ ເຢຍ ເຍີຍ ເຕຍ ຈວັ່ງ ນິ່ນ ເຍີຍ ເຫວີ່ຍ ເຕສວີ໌ຍ .
66003022	‘ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ ສີງ ລີ່ງ ຮນັ້ງ ຫາຍ ນໍ ບົ໋ວ ຕສວັ໋ງ ຈິວ-ປາງ . ’ ”
66004001	ນ້າຍ ເຕີ໋ຍ ສີ່ ເຈ໋ຍ ລິ໌ວ , ເຢຍ ໝັ່ງ ຕສ່ຽວ ປວັດ ວົ້ວ ທິນ-ຕ້ອງ ມ່າຍ ເຕົ້າ ແກ້ງ ອກອຍ ເຍີຍ . ຕສິ້ນ ດ່າງ ໄຮ໌ ເຖຈຍ ຮນັ້ງ ດສັດ ເຍີຍ ເຖຈຍ ນໍ ບຸຍ ເຖສົາ ເຢຍ ກ໊ອງ ຫວ່າ , ເຢຍ ອີ້ ຕສັ່ນ ແອ໋ງ ໄຮ໌ ວົ້ວ ຫຍູ່ງ ເຖຈຍ ກ໊ອງ , “ ຝາວ ນ້າຍ ຕ້າຍ ມ່າະ ! ເຢຍ ອ໋ອຍ ປຸນ ເມີ່ຍ ໝັ່ງ ອກະຮ້າ ຮີ້ງ ອ໋ອຍ ທສວດ ເຍີຍ ສີ່ . ”
66004002	ລ່ຽມ ເຕສີ້ຍ ສີງ ລີ່ງ ຕ້າຍ ກຸ໊ນ ຈ໊ຽນ ເຢຍ , ເຢຍ ຕສ່ຽວ ປວັດ ຢຽມ ວົ້ວ ທິນ-ຕ້ອງ ມ່າຍ ນອມ ຮູ່ງ ເຫວີ່ຍ , ແອ໋ງ ມ່າຍ ເຕົ້າ ເຕສວີ໌ຍ ຈ໊ຽນ ເຫວີ່ຍ .
66004003	ເຕສວີ໌ຍ ຈ໊ຽນ ເຫວີ່ຍ ວົ້ວ ເຕົ້າ ເຍີຍ ໂມວ ເຕສີ໊ຍ ປວັດ ຮນັ້ງ ແມງ-ຫລົວະ ເຖສົາ ຊິ ເຍີຍ ຫລະເປຢີ໊ຍ-ຈ໋າຍ . ແອ໋ງ ມ່າຍ ຕິ້ວ ຈູງ ຮນັ້ງ ຫລະເປຢີ໊ຍ-ຈ໋າຍ ດ້ຽມ ແມງ ເຍີຍ , ດສັງ ເຍີຍ , ຄວີງ ກ໋ອມ ເຫວີ່ຍ .
66004004	ວົ້ວ ນອມ ຮູ່ງ ເຫວີ່ຍ ມ່າຍ ຫຍີ່ ຕສຽບ ເຝີຍ ນອມ ເຫວີ່ຍ ເວີ່ຍ ກ໋ອມ , ແອ໋ງ ມ່າຍ ຫຍີ່ ຕສຽບ ເຝີຍ ເຕົ້າ ມ່ຽນ ໂກ໋ ເຕສວີ໌ຍ ຈ໊ຽນ ວົ້ວ ເຕີ໋ຍ ເຫວີ່ຍ . ນິ່ນ ບົວ ຕສຸ໊ ລຸຍ-ໂຫວ-ແປະ , ມອກ໊ອງ ຢ່າ ດົ໋ງ ຈ໊ຽນ ຈຽມ-ນີ້ງ .
66004005	ຢຽມ ຮູ່ງ ເຫວີ່ຍ ປ໌ອງ ບະຫລີ່ງ ທສວດ ອຈັບໆ ເຍີຍ , ມ່າຍ ເຕສ໋ຍ ຫຍູ່ງ ເຖຈຍ ບຸຍ , ບະອົງ ບຸຍ ແພ໌ງໆ ເຍີຍ . ຢຽມ ເຫວີ່ຍ ດສະຮມຽນ ມ່າຍ ເສ່ຍ ປ໊າ ໂຕ໌ວ , ຕົ້ງ ທິນ-ຮູ່ງ ເຍີຍ ວົ້ວ ເຕີ໋ຍ ເສ່ຍ ນອມ ລີ່ງ ວ່ວນ .
66004006	ຢຽມ ເຫວີ່ຍ ດສະຮມຽນ ຢ່າ ປວັດ ຮນັ້ງ ຫລົ່ງ ກີ໋ງ ໂຕສ໋ວ ຕ້າຍ ເຍີຍ ຄ້ອຍ , ດສັງໆ ເຍີຍ ຮນັ້ງ ກີ໋ງ-ຕສ໊ານ ນໍ . ວົ້ວ ນອມ ເຫວີ່ຍ ເຍີຍ ເປຢີຍ ປູງ , ຢຽດ ປູງ ມ່າຍ ເຕົ້າ ນັ່ງ ເຍີຍ ກະນ້າຍ . ວົ້ວ ເຕີ໋ຍ ກະນ້າຍ ດສະຮມຽນ ເຖສົາ ອກະຮ້າ ແໝງ ມ່າຍ ມຕສີງ ປວັ໊ງ ເດສ່ງ .
66004007	ຕະຢ໊ຽດ ເຕົ້າ ນັ່ງ ເຍີຍ ກະນ້າຍ ປວັດ ຮນັ້ງ ຊ່ຽນ ນໍ . ຕະເຫຍີ່ຍ ເຕົ້າ ປວັດ ຮນັ້ງ ງົ່ງ ໂກ໊ວ . ຕະຟາມ ເຕົ້າ ມ່າຍ ຮມຽນ ຮນັ້ງ ປ້າມ ມ່ຽນ ເຍີຍ ຮມຽນ . ຕະເຝີຍ ເຕົ້າ ປວັດ ຮນັ້ງ ໄດ໋ ຈ໊ຽນ ເຍີຍ ຕົ້ມ ຈ໊າງ ນໍ .
66004008	ນ້າຍ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ເຕົ້າໆ ມ່າຍ ຈຸ໊ ຄວ້າຍ ດ໊າດ . ຢ່າ ມ່າຍ ມຕສີງ ປວັ໊ງ ເດສ່ງ ຊິນ , ລ່ຽມ ກະຍົ໌ວ ກະເຫຍ່ຍ . ນິ່ນ ບົວ ຕສຢັ້ງ ຮນອຍ ຕສຢັ້ງ ມ໌ວນ ໄມ້ ຕີ້ງ ລ່ຽວ ເຍີຍ ປ໋າວ ດສູງ ກ໊ອງ , “ ທສີງ-ເດສ່ງ , ທສີງ-ເດສ່ງ , ທສີງ-ເດສ່ງ , ເນິ່ນ ເຈ໋ຍ ເຍີຍ ຕສ໊ຽວ ທິນ-ຮູ່ງ , ຕົ້ງ ຕສິ້ນ ດ່າງ ຢຽມ , ອີ້ ຕສັ່ນ ຢຽມ ,
66004009	ຫາຍ ຕສັ່ນ ນ້າຍ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ເທສງ , ທ່າຍ , ແລ໌ງ ຕສີ້ງ ເຕສວີ໌ຍ ຈ໊ຽນ ຮູ່ງ ເຫວີ່ຍ , ຕົ້ງ ຢຽດ ລິ໌ວ ຕສຢັ້ງ ຈ໊ຽນ ເຖົາ ໝ່ານ ໂກ໊ວ ໝ່ານ ຕ່ອຍ ວົ້ວ ເຕົ້າ ,
66004010	ວົ້ວ ເຕີ໋ຍ ຫຍີ່ ຕສຽບ ເຝີຍ ເຕົ້າ ມ່ຽນ ໂກ໋ ຕສ່ຽວ ເກວີ່ຍ ເອຈ່ຍ ປ໋າຍ ເຕສວີ໌ຍ ຈ໊ຽນ ຮູ່ງ ເຫວີ່ຍ , ຕົ້ງ ຢຽດ ລິ໌ວ ຕສຢັ້ງ ເຖົາ ໝ່ານ ໂກ໊ວ ໝ່ານ ຕ່ອຍ ວົ້ວ ເຕົ້າ . ນິ່ນ ບົວ ໝວນ ກັ້ນ ເຍີຍ ນີ້ງ ຮຢຽດ ຈ໊ຽນ ວົ້ວ ນອມ ເຫວີ່ຍ ເຍີຍ ດສະຮມຽນ ຢ່າ ປ໋າວ ດສູງ ກ໊ອງ ,
66004011	“ ເຢຍ ບົວ ເຍີຍ ຕສ໊ຽວ , ເຢຍ ບົວ ເຍີຍ ທິນ-ຮູ່ງ ອ້າ ! ເມີ່ຍ ຜຸຍ ຕຸ໊ ເຢຍ ບົວ ເທສງ , ຜຸຍ ຕຸ໊ ເຢຍ ບົວ ທ່າຍ , ຜຸຍ ຕຸ໊ ຕສິ໊ບ ຫລີ່ງ , ເຫວີ່ຍ ຕສຸ ເມີ່ຍ ເຕສີ໋ຍ ໝ່ານ ໝວດ ທສວດ ຕ້າຍ . ໝ່ານ ໝວດ ເອີຍ ເມີ່ຍ ເຍີຍ ເອີ໋ຍ ຕຸ໊ ເຕສີ໋ຍ ທສວດ ຕ້າຍ , ຢ່າ ຕຸ໊ ຕສຢັ້ງ ຈ໊ຽນ . ”
66005001	ເຢຍ ປວັດ ເຕສວີ໌ຍ ຈ໊ຽນ ຮູ່ງ ເຫວີ່ຍ ວົ້ວ ເຕົ້າ ເຍີຍ ບຢ່າວ ເຈັ໊ຍ ປົ໌ວ ມ່າຍ ອຈຸ່ນ ໂຊວ . ນ້າຍ ອຈຸ່ນ ໂຊວ ອີ ປູງ ຕສູ໊ງ ເຟ້ຍ ຈ໊ຽນ ດສັ່ງ , ຢ່າ ມ່າຍ ເສ່ຍ ນອມ ຢ໋ຽນ ແນດ ດິບ .
66005002	ເຢຍ ຢ່າ ປວັດ ເຕົ້າ ເຮ້ນ ໄຫ່ ເຍີຍ ຟິນ-ມ່ຽນ ເຫ່ວ ເຖຈຍ ໂຮລ ເຍີຍ , “ ຫາຍ ເຕົ້າ ຜຸຍ ຕຸ໊ ແມະ ອກອຍ ນ້າຍ ເຕີ໋ຍ ຢ໋ຽນ , ຄອຍ ອກອຍ ນ້າຍ ອຈຸ່ນ ໂຊວ ? ”
66005003	ມປ່າ ຢຽມ ທິນ-ຕ້ອງ , ຢຽມ ປ້າມ ເກນ , ໄຟ ຢຽມ ເດົາ-ເດ໊ຍ , ຕສູ໊ງ ໄມ້ ມ່າຍ ຢຽດ ເຕົ້າ ໄຮ່ ແມະ ອກອຍ ນ້າຍ ອຈຸ່ນ ໂຊວ ຕ້າຍ ໝັ່ງ ກະຍົ໌ວ .
66005004	ເຢຍ ຕສ່ຽວ ຍ້ຽມ ຕຸ໊ ໂຄ້ວ ໄຫ່ , ເຫວີ່ຍ ຕສຸ ໄມ້ ມ່າຍ ຫາຍ ເຕົ້າ ຜຸຍ ຕຸ໊ ຄອຍ ອກອຍ , ຜຸຍ ຕຸ໊ ໝັ່ງ ນ້າຍ ອຈຸ່ນ ໂຊວ ກະຍົ໌ວ .
66005005	ວົ້ວ ເຕີ໋ຍ ມ່ຽນ ໂກ໋ ມ່າຍ ເຕົ້າ ບົ໋ວ ເຢຍ , “ ໄມ້ ຕູ໋ງ ຍ້ຽມ . ໝັ່ງ ກ໋າ ! ຢູ​ດາ ຝີງ ເຍີຍ ຊ່ຽນ , ດາ​ວິດ ຮູ່ງ ເຍີຍ ເຕສີ໊ຍ-ຟຸນ , ຕຸ໊ ຮີ່ງ ຕສ່ຽວ ໄຮ່ ແມະ ອກອຍ ວົ້ວ ເຕີ໋ຍ ເສ່ຍ ນອມ ຢ໋ຽນ , ຄອຍ ອກອຍ ວົ້ວ ອຈຸ່ນ ໂຊວ . ”
66005006	ເຢຍ ຕສ່ຽວ ປວັດ ມ່າຍ ເຕົ້າ ປະກີ ຢູ້ງ ຕອນ ໂຊ້ວ ຈ໊ຽນ ຮູ່ງ ເຫວີ່ຍ ບຸດົ໋ງ , ແອ໋ງ ມ່າຍ ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ເຖສົາ ວົ້ວ ເຕີ໋ຍ ມ່ຽນ ໂກ໋ ເວີ່ຍ ຈ໊ຽນ ນິ່ນ . ປວັດ ນ້າຍ ເຕົ້າ ປະກີ ຢູ້ງ ຕອນ ຮນັ້ງ ຕສຸ ໄຕ໋ ເຈ໋ຍ ນໍ . ນິ່ນ ຢ່າ ມ່າຍ ເສ່ຍ ນອມ ຈອງ , ເສ່ຍ ນອມ ມຕສີງ , ເຊ ທິນ-ຮູ່ງ ເຍີຍ ເສ່ຍ ນອມ ລີ່ງ ວ່ວນ , ຕົ້ງ ທິນ-ຮູ່ງ ພ້າຍ ມີ່ງ ເຖົາ ປ້າມ ເກນ ເຍີຍ ນອມໆ ຕ໋ອງ .
66005007	ປະກີ ຢູ້ງ ຕອນ ຕສ່ຽວ ມີ່ງ ເຕສ໊າະ ຢຽມ ເຕສວີ໌ຍ ເຫວີ່ຍ ວົ້ວ ເຕົ້າ ເຍີຍ ບຢ່າວ ເຈັ໊ຍ ປົ໌ວ ວົ້ວ ອຈຸ່ນ ໂຊວ ຕ້າຍ .
66005008	ນິ່ນ ເຕສ໊າະ ວົ້ວ ຕສັ່ນ , ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ເຖສົາ ວົ້ວ ເຕີ໋ຍ ຫຍີ່ ຕສຽບ ເຝີຍ ເຕົ້າ ມ່ຽນ ໂກ໋ ເກວີ່ຍ ເອຈ່ຍ ປະກີ ຢູ້ງ ຕອນ ເຍີຍ ດສະຮມຽນ . ນິ່ນ ບົວ ເຕົ້າໆ ນັ້ນ ຈ໊ຽນ ຕ້ານ ປ້າ ເຖສົາ ຈຽມ-ປຸ້ນ . ຈຽມ-ປຸ້ນ ຢ່າ ມ່າຍ ຮູງ ປວັ໊ງ ເດສ່ງ , ເຊ ທິນ-ຮູ່ງ ເຍີຍ ມ່ຽນ ເຕົ໋າ ເກົ໋າ ເຍີຍ ຫວ່າ .
66005009	ນິ່ນ ບົວ ຢ່າ ປ໋າວ ຕິ້ວ ຊຢັງ-ດສູງ . ດສູງ ກ໊ອງ , “ ເມີ່ຍ ຜຸຍ ຕຸ໊ ເຕສ໊າະ ນ້າຍ ອຈຸ່ນ ໂຊວ , ຜຸຍ ຕຸ໊ ແມະ ອກອຍ ໂຊວ-ອຈຸ່ນ ເຍີຍ ຢ໋ຽນ , ເຫວີ່ຍ ຕສຸ ເມີ່ຍ ຕສຸ ໄຕ໋ ໄຕ່ , ຫລົ່ງ ກັ້ນ ເຍີຍ ດສຢ໊າມ ມ໌າຍ ມ່ຽນ , ເຊ ມ໌າຍ ຢຽມ ໝ່ານ ຝີງ , ໝ່ານ ຫຍູ່ງ ຫວ່າ , ໝ່ານ ຫຍູ່ງ ມ່ຽນ ,
66005010	ເມີ່ຍ ປຸນ ນິ່ນ ບົວ ໂຕສ໋ວ ທິນ-ຮູ່ງ ເຍີຍ ກົ໊ວະ ເຍີຍ ແປະ ຝີງ , ຢ່າ ໂຕສ໋ວ ໄຊ ມ່ຽນ ຟູ-ສູ ເຢຍ ບົວ ເຍີຍ ທິນ-ຮູ່ງ . ນິ່ນ ບົວ ຢ່າ ອ໋ອຍ ກຸ໊ນ ປ້າມ ເກນ . ”
66005011	ເຢຍ ແອ໋ງ ໝັ່ງ ຢ່າ ໄຮ໌ ມ່າຍ ທສິນໆ ຫວ່ານໆ ເຕົ້າ ຟິນ-ມ່ຽນ ເຍີຍ ເຖຈຍ . ຟິນ-ມ່ຽນ ເວີ່ຍ ຈ໊ຽນ ຮູ່ງ ເຫວີ່ຍ ເຖສົາ ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ເຖສົາ ວົ້ວ ເຕີ໋ຍ ມ່ຽນ ໂກ໋
66005012	ຢ່າ ຫລົ່ງ ເຖຈຍ ໂຮລ ເຍີຍ ກ໊ອງ , ‘ ຕສຸ ໄຕ໋ ເຍີຍ ປະກີ ຢູ້ງ ຕອນ ຜຸຍ ຕຸ໊ ຕສິ໊ບ ຫລີ່ງ ເຖສົາ ຕສິ້ນ ຕສ້ອຍ , ເຖສົາ ທສົງ-ເມ່ງ ເຖສົາ ທຈະ , ເຖສົາ ເມ່ງ ໂຫ່ ເຖສົາ ອຈັງ-ຫລ່າງ ເຖສົາ ເທສງ ເຍີຍ ຫວ່າ . ’ ‘ ເທສງ ເຕສວີ໌ຍ ຈ໊ຽນ ຮູ່ງ ເຫວີ່ຍ ວົ້ວ ເຕົ້າ , ຢ່າ ເທສງ ປະກີ ຢູ້ງ ຕອນ , ເຫວີ່ຍ ຕສຸ ນິ່ນ ບົວ ມ່າຍ ເມ່ງ ໂຫ່ , ມ່າຍ ອຈັງ-ຫລ່າງ ຢ່າ ມ່າຍ ທຈະ ເຖົາ ໝ່ານ ໂກ໊ວ ໝ່ານ ຕ່ອຍ . ’
66005013	ເຢຍ ຢ່າ ໄຮ໌ ຢຽມ ທິນ-ຕ້ອງ , ຢຽມ ປ້າມ ເກນ , ຢຽມ ເດົາ-ເດ໊ຍ , ຢຽມ ຄ້ອຍ ກະຍົ໌ວ , ທິນ-ຮູ່ງ ເຕສີ໋ຍ ຕ້າຍ ມ່າຍ ເຖຈຍ ເຍີຍ ໝ່ານ ໝວດ ກະນ້າຍ ລົ່ມ ດສ້ອຍ ກ໊ອງ , ‘ ເທສງ ເຕສວີ໌ຍ ຈ໊ຽນ ຮູ່ງ ເຫວີ່ຍ ວົ້ວ ເຕົ້າ , ຢ່າ ເທສງ ປະກີ ຢູ້ງ ຕອນ , ເຫວີ່ຍ ຕສຸ ນິ່ນ ບົວ ມ່າຍ ເມ່ງ ໂຫ່ , ມ່າຍ ອຈັງ-ຫລ່າງ ຢ່າ ມ່າຍ ທຈະ ເຖົາ ໝ່ານ ໂກ໊ວ ໝ່ານ ຕ່ອຍ .
66005014	ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ກ໊ອງ , “ ອາ​ເມນ . ” ຕສວັ໋ງ ມ່ຽນ ໂກ໋ ຢ່າ ເກວີ່ຍ ເອຈ່ຍ ປ໋າຍ .
66006001	ເຢຍ ໝັ່ງ ປວັດ ປະກີ ຢູ້ງ ຕອນ ແມະ ອກອຍ ວົ້ວ ເຕີ໋ຍ ເສ່ຍ ນອມ ຢ໋ຽນ ເຍີຍ ຕ້າວ ນອມ ວົ້ວ ຕສັ່ນ , ຕສ່ຽວ ໄຮ໌ ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ມ່າຍ ເຕົ້າ ເຫ່ວ ເຖຈຍ ໂຮລ ເຍີຍ ຮນັ້ງ ບະອົງ ບຸຍ ນໍ ກ໊ອງ , “ ຕ້າຍ ມ່າະ ! ”
66006002	ເຢຍ ໝັ່ງ ຕສ່ຽວ ປວັດ ມ່າຍ ເຕົ້າ ມ໌າ-ແປະ . ເກ້ ມ໌າ ວົ້ວ ເຕົ້າ ນັ້ນ ຈ໊ຽນ ຈວັງ-ຕສິ໋ນ ຢ່າ ຕຸ໊ ຕສິ໊ບ ນອມ ເຖສີຍ ປຸນ ນິ່ນ ເຍີຍ ນີ້ງ . ນິ່ນ ເກ້ ມ໌າ ທສວດ ມີ່ງ ຮີ່ງ ເຈ໋ຍ , ແອ໋ງ ອ໋ອຍ ຮີ່ງ ເຈ໋ຍ .
66006003	ປະກີ ຢູ້ງ ຕອນ ແມະ ອກອຍ ຕະເຫຍີ່ຍ ນອມ ຢ໋ຽນ ວົ້ວ ຕສັ່ນ , ເຢຍ ໄຮ໌ ຕະເຫຍີ່ຍ ເຕົ້າ ນັ່ງ ເຍີຍ ກະນ້າຍ ກ໊ອງ , “ ຕ້າຍ ມ່າະ ! ”
66006004	ແອ໋ງ ມ່າຍ ເຕົ້າ ມ໌າ ທສວດ ຕ້າຍ , ເຊ ມ໌າ-ຊິ . ເກ້ ມ໌າ ວົ້ວ ເຕົ້າ ຕຸ໊ ຕສິ໊ບ ຫລີ່ງ ປຸນ ປ້າມ ເກນ ໄມ້ ມ່າຍ ຖາຍ-ແປ້ງ ເຫວີ່ຍ ປຸນ ປ້າມ ມ່ຽນ ລ່ານ ໄຕ໋ ລ່ານ . ວົ້ວ ເຕົ້າ ຢ່າ ຕຸ໊ ຕສິ໊ບ ຕສູງ ຕົ້ມ ດສຸ ດ໊າວ .
66006005	ປະກີ ຢູ້ງ ຕອນ ແມະ ອກອຍ ຕະຟາມ ນອມ ຢ໋ຽນ ວົ້ວ ຕສັ່ນ , ເຢຍ ໄຮ໌ ຕະຟາມ ເຕົ້າ ນັ່ງ ເຍີຍ ກະນ້າຍ ກ໊ອງ , “ ຕ້າຍ ມ່າະ ! ” ເຢຍ ໝັ່ງ ຕສ່ຽວ ປວັດ ເຕົ້າ ມ໌າ-ເຈັ໊ຍ . ເກ້ ມ໌າ ວົ້ວ ເຕົ້າ ເຍີຍ ປົ໌ວ ນັ້ນ ແປ໋ງ ດສຢັ໋ງ .
66006006	ເຢຍ ຕສ່ຽວ ໄຮ໌ ຮນັ້ງ ກ໊ອງ ຫວ່າ ເຍີຍ ເຖຈຍ ຢຽມ ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ບຸດົ໋ງ ກ໊ອງ , “ ຢຽດ ຮນອຍ ເຍີຍ ກົງ-ຕສິ້ນ ຂູງ ມ໌າຍ ຕຸ໊ ຢຽດ ຈານ ເບຢົ້າ ວີດ ເຮມີ້ຍ ໄຟ ປົວ ຈານ ເບຢົ້າ ບາ​ລີ ເຍີຍ ເຮມີ້ຍ ຮນັ້ງ . ຢ່າ ໄມ້ ຕູ໋ງ ໂຕສ໋ວ ຫວ່າຍ ກະລັ້ນ ໂຢ້ວ ເຖສົາ ອະຫງຸ່ນ ຕິ໊ວ . ”
66006007	ປະກີ ຢູ້ງ ຕອນ ແມະ ອກອຍ ຕະເຝີຍ ນອມ ຢ໋ຽນ ວົ້ວ ຕສັ່ນ , ເຢຍ ຕສ່ຽວ ໄຮ໌ ຕະເຝີຍ ເຕົ້າ ນັ່ງ ເຍີຍ ກະນ້າຍ ກ໊ອງ , “ ຕ້າຍ ມ່າະ ! ”
66006008	ເຢຍ ໝັ່ງ ຕສ່ຽວ ປວັດ ເຕົ້າ ມ໌າ , ເຊດ ແມງ-ຫລຸນ . ເກ້ ມ໌າ ວົ້ວ ເຕົ້າ ເຍີຍ ບົ໋ວ ເຫ່ວ , “ ຕສຸ ໄຕ່ . ” ຢ້ຽມ ເກນ ຢ່າ ກັນ ຈ໊ຽນ ນິ່ນ ຕ້າຍ . ນິ່ນ ບົວ ຕສິ໊ບ ຫລີ່ງ ຫລົ່ງ ດສຸ ດ໊າວ , ຫລົ່ງ ຫງໍ່ ຫຮນາງ ເຍີຍ ສີ່ , ຫລົ່ງ ວວນ-ແປ່ງ , ຫລົ່ງ ລູ່ງ ເດ໊ຍ ເຍີຍ ເຮ່ຍ ຕສ້ອຍ ໝຽດ ປ້າມ ເກນ ເປຢີຍ ໂກ໊ວ ເຍີຍ ຢຽດ ໂກ໊ວ .
66006009	ປະກີ ຢູ້ງ ຕອນ ແມະ ອກອຍ ຕະຮມ໌ ນອມ ຢ໋ຽນ ວົ້ວ ຕສັ່ນ , ເຢຍ ປວັດ ຢຽມ ເຕສ່ຍ-ຕ້ອງ ກະເດ໊ຍ ມ່າຍ ມ່ຽນ ເຍີຍ ວ່ວນ , ເຊ ຕົ້ງ ເຫວີ່ຍ ຕສຸ້ນ ທິນ-ຮູ່ງ ເຍີຍ ໂຕ໌ ຢ່າ ຕສຽບ ຕສົ໊ວະ ເຍີຍ ໂຕສ໋ວ ຕສອງ-ເຕສ໋ງ ຕສຸ ໄຕ໋ ໄຕ່ ວົ້ວ ເຕີ໋ຍ ມ່ຽນ ເຍີຍ ວ່ວນ .
66006010	ນິ່ນ ບົວ ເຫ່ວ ເຖຈຍ ໂຮລ ເຍີຍ ກ໊ອງ , “ ທສີງ-ເດສ່ງ ເຍີຍ , ຕສຽນ ເຍີຍ , ເນິ່ນ ເຈ໋ຍ ເຍີຍ ຕສ໊ຽວ ອ້າ ! ເມີ່ຍ ເຖົາ ຫາຍ ຕສັ່ນ ຖສີງ ຊ້ຽມ ປ້າມ ເກນ ມ່ຽນ , ຈ໊າວ ວິນ ໄຕ໋ ເຢຍ ບົວ ວົ້ວ ເຕີ໋ຍ ມ່ຽນ ? ”
66006011	ນິ່ນ ບົວ ເກ໊າະ-ມ່ຽນ ຕຸ໊ ຕສິ໊ບ ເຕີ໋ຍ ຕົ້ມ ລຸຍ-ດ໊າວ ແປະ ເຍີຍ . ຢ່າ ມ່າຍ ຫວ່າ ບົ໋ວ ນິ່ນ ບົວ ແອ໋ງ ຮິດ ໂຕ່ວ ປ໊າ , ຕສົ໊ວ ເຖົາ ເຖສົາ ນິ່ນ ບົວ ຈວັ່ງ ໂຕສ໋ວ ໂປວ ເຍີຍ ເຖສົາ ນິ່ນ ບົວ ເຍີຍ ກໍ໋-ໂຢ໌ວ ຢ່າ ຮນັ້ງ ນິ່ນ ບົວ ນໍ ຕສຸ ໄຕ໋ ໄຕ່ ປວັ໊ງ ໂສວ ໂໝ່ວ .
66006012	ປະກີ ຢູ້ງ ຕອນ ແມະ ອກອຍ ຕະຫລົວະ ນອມ ຢ໋ຽນ ວົ້ວ ຕສັ່ນ , ເຢຍ ໝັ່ງ ຕສ່ຽວ ປວັດ ເດົາ ຕົ໌ງ ຕຸ໊ ເສີຍ ໄຫ່ . ບະຮນອຍ ເຈັ໊ຍ ມີ່ງ ຮນັ້ງ ຢູ້ງ ເຈັ໊ຍ ເປຢີຍ ດັ໊ດ ຕ້າຍ ເຍີຍ ເດຍ-ໂທສວ ວົ້ວ ນໍ . ຫຮລາ ຕສ່ຽວ ຊິ ເດສ່ງ ຮນັ້ງ ດສຢ໊າມ ນໍ .
66006013	ລູ່ງ ຕສັ່ງ ເຍີຍ ເຫຮລີຍ ຢ່າ ດ໊ອດ ເອຈ່ຍ ເດົາ ຮນັ້ງ ຕົ້ມ ດສຢ໋າວ ປ່ວນ ງົ່ງ ຫຍໍ ດຢັ໋ງ ໄມ້ ແກ້ງ ຕສົວະ ເຍີຍ ປ໊ຽວ ດ໊ອດ ວົ້ວ ນໍ .
66006014	ລູ່ງ ຢ່າ ຮນັ້ງ ໂຊວ-ອຈຸ່ນ ນໍ , ອຈຸ່ນ ຈ໊ຽນ , ຕສຢັງ ໜ່າຍ ໝິດ ເດສ່ງ ໝີ່ ອ໊ະ . ນອມໆ ບົງ , ນອມໆ ຄ້ອຍ-ໂດສວ ຕສຸ ຊຸ້ຍ ພຽນ ເດສ່ງ .
66006015	ລູ່ງ ເດ໊ຍ ເຍີຍ ຕສວັ໋ງ ຮູ່ງ ເຕ໋ຍ , ເຖສົາ ໂຕສ໋ວ ໂຮລ ເຍີຍ , ໂຕສ໋ວ ແປງ-ເປຢີ໊ຍ ເຍີຍ , ປຸ໊ດ ຕສ້ອຍ ເຍີຍ , ມ່າຍ ຫລີ່ງ ເຍີຍ , ໂຕສ໋ວ ໂນ່ວ ເຍີຍ ເຖສົາ ໄມ້ ເຕສີ໌ຍ ໂຕສ໋ວ ໂນ່ວ ເຍີຍ , ຢຽດ ຕສູ໊ງ ມີ່ງ ປີ໋ງ ວົ້ວ ແບ໋ງ-ຄວດ ເຖສົາ ບົງ ເຍີຍ ແບ໋ງ-ງ່າມ .
66006016	ນິ່ນ ບົວ ເຫ່ວ ຈ໊ຽນ ກ໊ອງ ບົ໋ວ ບົງ ເຖສົາ ຫລະເປຢີ໊ຍ , “ ບາງ ດັ໊ບ ເຢຍ ບົວ ມ່າະ ! ເຖງ ເຢຍ ບົວ ປີ໋ງ ເຕສວີ໌ຍ ຮູ່ງ ເຫວີ່ຍ ວົ້ວ ເຕົ້າ ເຍີຍ ຮມຽນ , ເຖງ ເຢຍ ບົວ ໄມ້ ຕສຸ ປວັ້ງ ປະກີ ຢູ້ງ ຕອນ ໂນ໌ວ ເຢຍ ບົວ .
66006017	ເຫວີ່ຍ ຕສຸ ທິນ-ຮູ່ງ ເຖສົາ ປະກີ ຢູ້ງ ຕອນ ໂນ໌ວ ໄຫ່ ຕສຸ໌ຍ ເຍີຍ ຕົ້ມ ຮນອຍ ເຖົາ ອ໊ະ . ຫາຍ ເຕົ້າ ໄຮ່ ເຕ໊ຍ ຕຸ໊ ? ”
66007001	ອກະຮ້າ ເຢຍ ປວັດ ເປຢີຍ ເຕົ້າ ຟິນ-ມ່ຽນ ໂຊ້ວ ຈ໊ຽນ ເດົາ-ເປີ້ຍ ເຍີຍ ເປຢີຍ ປູງ ເກ໊າະ , ຫັດ ຈ໊ຽນ ເປຢີຍ ປູງ ເຍີຍ ດສຢ໋າວ , ເຫວີ່ຍ ໄມ້ ປຸນ ດສຢ໋າວ ປ່ວນ ເດົາ-ເປີ້ຍ ໄຟ ຄ້ອຍ ໄຟ ຫາຍ ຕິ້ວ ດຢັ໋ງ .
66007002	ເຢຍ ແອ໋ງ ປວັດ ກັ້ນ ມ່າຍ ເຕົ້າ ຟິນ-ມ່ຽນ ຢຽມ ຕົງ ປູງ ທສວດ ຕ້າຍ ຢ່າ ຕໍ້ ຈ໊ຽນ ຕສຢັ້ງ ຈ໊ຽນ ເຍີຍ ທິນ-ຮູ່ງ ເຍີຍ ຢ໋ຽນ . ນິ່ນ ຫລົ່ງ ເຖຈຍ ໂຮລ ເຍີຍ ເຫ່ວ ຕົ້ງ ທິນ-ຮູ່ງ ປຸນ ຫລີ່ງ ໂຕສ໋ວ ຫວ່າຍ ເດົາ-ເປີ້ຍ ເຖສົາ ຄ້ອຍ ວົ້ວ ເຕີ໋ຍ ເປຢີຍ ເຕົ້າ ຟິນ-ມ່ຽນ .
66007003	ນິ່ນ ກ໊ອງ , “ ໄມ້ ຕູ໋ງ ແກ້ງ ໂຕສ໋ວ ຫວ່າຍ ເດົາ-ເປີ້ຍ ເຖສົາ ຄ້ອຍ ເຖສົາ ດຢັ໋ງ . ຕສົ໊ວ ເຢຍ ບົວ ອກ໊າບ ຈ໊ຽນ ຢ໋ຽນ ເຢຍ ບົວ ເຍີຍ ທິນ-ຮູ່ງ ເຍີຍ ໂປວ ເຍີຍ ປຢ້ອງ . ”
66007004	ເຢຍ ຢ່າ ໄຮ໌ ກ໊ອງ ຕຸ໊ ອກ໊າບ ຈ໊ຽນ ຢ໋ຽນ ວົ້ວ ເຕີ໋ຍ ມ່ຽນ ເຍີຍ ໂສວ ໂໝ່ວ . ຝີງໆ ອິ​ສະ​ລາ​ເອນ ມ່ຽນ ຢຽດ ຕສູ໊ງ ມ່າຍ ຢຽດ ສິນ ເປຢີຍ ຫວ່ານ ເປຢີຍ ທສິນ ເຕົ້າ ຕຸ໊ ອກ໊າບ ຢ໋ຽນ .
66007005	ຢູ​ດາ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ , ລູ​ເບນ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ , ກາດ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ
66007006	ອາ​ເຊ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ , ນັບ​ທາ​ລີ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ , ມະ​ນັດ​ເສ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ
66007007	ສິ​ເມ​ໂອນ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ , ເລ​ວີ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ , ອິດ​ສາ​ຄາ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ
66007008	ເສ​ບູ​ລຸນ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ , ໂຢ​ເຊບ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ , ເບນ​ຢາ​ມິນ ຝີງ ມ່າຍ 12,000 ເຕົ້າ ຕຸ໊ ອກ໊າບ ຢ໋ຽນ
66007009	ນ້າຍ ເຕີ໋ຍ ສີ່ ເຈ໋ຍ ລິ໌ວ , ເຢຍ ໝັ່ງ ຕສ່ຽວ ປວັດ ມ່ຽນ ທສ້ຳ ! ໄຫ່ , ໄມ້ ມ່າຍ ຫາຍ ເຕົ້າ ໄຮ່ ຊ້າວ ຕຸ໊ ຕສ໌ຽນ . ນິ່ນ ບົວ ຢຽມ ໝ່ານ ກົ໊ວະ , ໝ່ານ ຝີງ , ໝ່ານ ຫຍູ່ງ ມ່ຽນ , ໝ່ານ ຫຍູ່ງ ຫວ່າ ຕ້າຍ ໂຊ້ວ ຈ໊ຽນ ຮູ່ງ ເຫວີ່ຍ ເຖສົາ ປະກີ ຢູ້ງ ຕອນ ເຍີຍ ດສະຮມຽນ . ນິ່ນ ບົວ ຕສຸ໊ ຈ໊ຽນ ລຸຍ-ດ໊າວ-ແປະ , ປົ໌ວ ນັ້ນ ຈ໊ຽນ ຕາວ-ນ່ອມ ,
66007010	ຢ່າ ເຫ່ວ ເຖຈຍ ບຸຍ ເຍີຍ ກ໊ອງ , “ ໂອຈ໋ວ ເອນ ຢຽມ ເຢຍ ບົວ ເຍີຍ ທິນ-ຮູ່ງ , ຕົ້ງ ເຕສວີ໌ຍ ຈ໊ຽນ ຮູ່ງ ເຫວີ່ຍ ວົ້ວ ເຕົ້າ , “ ອາ​ເມນ . ເທສງ ທິນ-ຮູ່ງ , ແລ໌ງ ຕສີ້ງ ທິນ-ຮູ່ງ . ເຢຍ ບົວ ເຍີຍ ທິນ-ຮູ່ງ ຢຽດ ລິ໌ວ ມ່າຍ ອຈັງ-ຫລ່າງ , ມ່າຍ ທສົງ-ເມ່ງ , ມ່າຍ ເມ່ງ ໂຫ່ , ມ່າຍ ຫລີ່ງ , ມ່າຍ ທຈະ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ . ”
66007011	ຢຽດ ຕສວັ໋ງ ຟິນ-ມ່ຽນ ໂຊ້ວ ເວີ່ຍ ກ໋ອມ ຮູ່ງ ເຫວີ່ຍ ເຖສົາ ມ່ຽນ ໂກ໋ ເຖສົາ ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ , ຢ່າ ພົວະ ເອຈ່ຍ ເດົາ ປ໋າຍ ທິນ-ຮູ່ງ .
66007012	ນິ່ນ ບົວ ກ໊ອງ , “ ອາ​ເມນ . ເທສງ ທິນ-ຮູ່ງ , ແລ໌ງ ຕສີ້ງ ທິນ-ຮູ່ງ . ເຢຍ ບົວ ເຍີຍ ທິນ-ຮູ່ງ ຢຽດ ລິ໌ວ ມ່າຍ ອຈັງ-ຫລ່າງ , ມ່າຍ ທສົງ-ເມ່ງ , ມ່າຍ ເມ່ງ ໂຫ່ , ມ່າຍ ຫລີ່ງ , ມ່າຍ ທຈະ ເຖົາ ໝ່ານ ໂກ໊ວ ໝ່ານ ຕ່ອຍ . ອາ​ເມນ . ”
66007013	ວົ້ວ ເຕີ໋ຍ ມ່ຽນ ໂກ໋ ມ່າຍ ເຕົ້າ ໜ່າຍ ເຢຍ , “ ຕສຸ໊ ຈ໊ຽນ ລຸຍ-ດ໊າວ-ແປະ ເຍີຍ ນ້າຍ ເຕີ໋ຍ ມ່ຽນ ເຊ ຫາຍ ເຕົ້າ ? ນິ່ນ ບົວ ຢຽມ ຫາຍ ຕ້າຍ ? ”
66007014	ເຢຍ ເຕົາ , “ ຕົ້ມ ກໍ໋ ອ້າ ! ເມີ່ຍ ຮິ້ວ ເຍີຍ . ” ນິ່ນ ຕສ່ຽວ ບົ໋ວ ເຢຍ , “ ນ້າຍ ເຕີ໋ຍ ມ່ຽນ ເຊ ຢຽມ ວົ້ວ ດສຸ່ນ ເຍີຍ ຕົ້ມ ໜ່ານ ຕສີ້ງ ທສວດ ຕ້າຍ . ນິ່ນ ບົວ ຫລົ່ງ ວົ້ວ ເຕົ້າ ປະກີ ຢູ້ງ ຕອນ ເຍີຍ ດສຢ໊າມ ໂດສ໋ ນິ່ນ ບົວ ເຍີຍ ຕົ້ມ ລຸຍ-ດ໊າວ ແປະ ຕ້າຍ .
66007015	ເຫວີ່ຍ ນ້າຍ , ນິ່ນ ບົວ ຢຽມ ທິນ-ຮູ່ງ ເຍີຍ ຮູ່ງ ເຫວີ່ຍ ດສະຮມຽນ , ຕສຢັ້ງ ຮນອຍ ຕສຢັ້ງ ມ໌ວນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ຟູ-ສູ ນິ່ນ . ເຕສວີ໌ຍ ຈ໊ຽນ ຮູ່ງ ເຫວີ່ຍ ວົ້ວ ເຕົ້າ ອ໋ອຍ ເຖສົາ ນິ່ນ ບົວ ຢຽມ , ເປວ ຈ໊ຽນ ນິ່ນ ບົວ .
66007016	ຢຽມ ນ້າຍ ມີ່ງ ນິ່ນ ບົວ ຢຽດ ລິ໌ວ ໄມ້ ຫງໍ່ , ຢຽດ ລິ໌ວ ຢ່າ ໄມ້ ອກ໊າດ ອ໊ະ . ບະຮນອຍ ໄຟ ຫຍຸດ ໂຕ໌ວ ຢ່າ ພຸຍ ໄມ້ ຕສຸ ນິ່ນ ບົວ .
66007017	ເຫວີ່ຍ ຕສຸ ຢຽມ ຮູ່ງ ເຫວີ່ຍ ບຸດົ໋ງ ວົ້ວ ເຕົ້າ ປະກີ ຢູ້ງ ຕອນ ອ໋ອຍ ໂກ໋ວ ນິ່ນ ບົວ , ນິ່ນ ຢ່າ ອ໋ອຍ ຕໍ້ ນິ່ນ ບົວ ມີ່ງ ເຖົາ ຢູ໌ງ ແໝ່ງ ເຍີຍ ວວມ-ຕສີ໊ງ . ທິນ-ຮູ່ງ ຢ່າ ອ໋ອຍ ຊອດ ອກາຍ ນິ່ນ ບົວ ເຍີຍ ຕ໊ຽມໆ ວວມ-ເໝວີ່ຍ . ”
66008001	ປະກີ ຢູ້ງ ຕອນ ແມະ ອກອຍ ຕະທສຽດ ນອມ ຢ໋ຽນ ວົ້ວ ຕສັ່ນ , ທິນ-ຕ້ອງ ເຊກ ເດສັຍ ເຍີຍ ເລີ່ຍ ໄມ້ ໂກ ດ໊າມ-ນອມ ຕສຢັ້ງ ໂຫ່ .
66008002	ເຢຍ ຕສ່ຽວ ປວັດ ໂຊ້ວ ຈ໊ຽນ ທິນ-ຮູ່ງ ເຍີຍ ດສະຮມຽນ ວົ້ວ ເຕີ໋ຍ ເສ່ຍ ເຕົ້າ ຟິນ-ມ່ຽນ . ນິ່ນ ບົວ ຢ່າ ຕຸ໊ ຕສິ໊ບ ເສ່ຍ ນອມ ດສັດ .
66008003	ແອ໋ງ ກັ້ນ ມ່າຍ ເຕົ້າ ຟິນ-ມ່ຽນ ໂປ້ວ ຈ໊ຽນ ຈຽມ-ຮູງ-ໂລ່ວ ຕ້າຍ ໂຊ້ວ ຈ໊ຽນ ປົ໊ວ ຮູງ ເຕ້ຍ . ນິ່ນ ຢ່າ ຕຸ໊ ຕສິ໊ບ ຮູງ ທສ້ຳ ເຍີຍ ເຫວີ່ຍ ຕສອບ ຈ໊ຽນ ທິນ-ຮູ່ງ ເຍີຍ ຕສວັ໋ງ ມ່ຽນ ເຕົ໋າ ເກົ໋າ ເຍີຍ ຫວ່າ ຕສ່ຽວ ຢຽມ ຮູ່ງ ເຫວີ່ຍ ດສະຮມຽນ ວົ້ວ ນອມ ປົ໊ວ ຮູງ ເຍີຍ ຈຽມ-ເຕ້ຍ ປົ໊ວ .
66008004	ຮູງ-ສຽວ ເຖສົາ ທິນ-ຮູ່ງ ເຍີຍ ມ່ຽນ ເຕົ໋າ ເກົ໋າ ເຍີຍ ຫວ່າ ຕສ່ຽວ ຢຽມ ຟິນ-ມ່ຽນ ເຍີຍ ປົ໌ວ ຝາວ ເຖົາ ທິນ-ຮູ່ງ ເຍີຍ ດສະຮມຽນ .
66008005	ນ້າຍ ເຕົ້າ ຟິນ-ມ່ຽນ ແອ໋ງ ຕໍ້ ຮູງ-ໂລ່ວ ມີ່ງ ເຕສ໊າະ ເຕສ່ຍ-ຕ້ອງ ເຍີຍ ໂຕ໌ວ ຕັ໊ບ ປວັ໊ງ ຕສ່ຽວ ຕສອຍ ເອຈ່ຍ ປ້າມ ເກນ . ລ່ຽມ ເຕສີ້ຍ ປ໌ອງ ບະອົງ ແພ໌ງໆ ເຍີຍ , ມ່າຍ ເຕສ໋ຍ ຫຍູ່ງ ເຖຈຍ ບຸຍ , ປ໌ອງ ບະຫລີ່ງ ອຈັບໆ ເຍີຍ , ເດົາ ຢ່າ ຕົ໌ງ .
66008006	ວົ້ວ ເຕີ໋ຍ ເສ່ຍ ເຕົ້າ ຟິນ-ມ່ຽນ ນັ້ນ ຈ໊ຽນ ວົ້ວ ເຕີ໋ຍ ເສ່ຍ ນອມ ດສັດ ເບ່ນ ຕສຢັ໋ງ ປຢົ໊ມ .
66008007	ຕະຢ໊ຽດ ເຕົ້າ ຟິນ-ມ່ຽນ ຢ໊ຽດ ປຢົ໊ມ ດສັດ , ມ່າຍ ເປາະ ເຖສົາ ໂຕ໌ວ ຕສອບ ຈ໊ຽນ ດສຢ໊າມ ຕສຸ ຕສອຍ ເອຈ່ຍ ປ້າມ ເກນ . ເດົາ-ເປີ້ຍ ເຖສົາ ດຢັ໋ງ ປົວ ໂກ໊ວ ເຍີຍ ຢຽດ ໂກ໊ວ ປົ໊ວ ທຈຸຍ ເດສ່ງ . ຕິ້ວໆ ເມ້ຍ-ຍ໌ຽມ ຢ່າ ປົ໊ວ ທຈຸຍ ເດສ່ງ .
66008008	ຕະເຫຍີ່ຍ ເຕົ້າ ຟິນ-ມ່ຽນ ຢ໊ຽດ ປຢົ໊ມ ດສັດ , ມ່າຍ ຫຍູ່ງ ກະນ້າຍ ປວັດ ຮນັ້ງ ຕົ້ມ ບົງ ເຕສັຍ ຈ໊ຽນ ໂຕ໌ວ ນໍ , ຕສຸ ຕສອຍ ເອຈ່ຍ ຄ້ອຍ . ຄ້ອຍ ເຍີຍ ປົວ ໂກ໊ວ ເຍີຍ ຢຽດ ໂກ໊ວ ເປ໋ນ ດສຢ໊າມ .
66008009	ຢຽມ ຄ້ອຍ ມ່າຍ ແໝ່ງ ເຍີຍ ກະນ້າຍ ປົວ ໂກ໊ວ ເຍີຍ ຢຽດ ໂກ໊ວ ຕສຸ ໄຕ່ . ດສັ໊ງ ປົວ ໂກ໊ວ ເຍີຍ ຢຽດ ໂກ໊ວ ຢ່າ ຕສຸ ໝຽດ .
66008010	ຕະຟາມ ເຕົ້າ ຟິນ-ມ່ຽນ ຢ໊ຽດ ປຢົ໊ມ ນິ່ນ ເຍີຍ ດສັດ , ມ່າຍ ນອມ ຕົ້ມ ເຫຮລີຍ ເຕສັຍ ຈ໊ຽນ ຮນັ້ງ ໂຕ໌ວ-ປ໊າ ນໍ , ຢຽມ ລູ່ງ ດ໊ອດ ເອຈ່ຍ ຕ້າຍ , ດ໊ອດ ຕສຸ ດ້າຍ ປົວ ໂກ໊ວ ເຍີຍ ຢຽດ ໂກ໊ວ ເຖສົາ ຢຽດ ຕສູ໊ງ ວວມ-ຕສີ໊ງ .
66008011	ວົ້ວ ນອມ ເຫຮລີຍ ເຍີຍ ບົ໋ວ ເຫ່ວ “ ຢັ້ງ ເມ໌ວ . ” ວວມ ປົວ ໂກ໊ວ ເຍີຍ ຢຽດ ໂກ໊ວ ຕສ່ຽວ ອິມ ໝີ່ ອ໊ະ . ມ່ຽນ ທສ້ຳ ເຍີຍ ຮົບ ຕສຸ ວົ້ວ ເຕີ໋ຍ ວວມ ຕສ່ຽວ ໄຕ່ ໝີ່ ອ໊ະ , ເຫວີ່ຍ ຕສຸ ວວມ ອິມ .
66008012	ຕະເຝີຍ ເຕົ້າ ຟິນ-ມ່ຽນ ຢ໊ຽດ ປຢົ໊ມ ນິ່ນ ເຍີຍ ດສັດ , ບະຮນອຍ ປົວ ໂກ໊ວ ເຍີຍ ຢຽດ ໂກ໊ວ ຕສຸ ເບ໊າະ . ຫຮລາ ເຖສົາ ເຫຮລີຍ ປົວ ໂກ໊ວ ເຍີຍ ຢຽດ ໂກ໊ວ ຢ່າ ຕສຸ ເບ໊າະ . ບະຮນອຍ ເຖສົາ ຫຮລາ ເຖສົາ ເຫຮລີຍ ເຍີຍ ອຈັງ ປົວ ໂກ໊ວ ເຍີຍ ຢຽດ ໂກ໊ວ ຫຮມວັງ ມີ່ງ . ລູ່ງ ຮນອຍ ຕສັ່ນ ປົວ ໂກ໊ວ ເຍີຍ ຢຽດ ໂກ໊ວ ຕສ່ຽວ ໄມ້ ອຈັງ . ລູ່ງ ມ໌ວນ ຕສັ່ນ ປົວ ໂກ໊ວ ເຍີຍ ຢຽດ ໂກ໊ວ ຢ່າ ໄມ້ ອຈັງ .
66008013	ເຢຍ ໝັ່ງ ຈ໊ຽນ ວົ້ວ ຕສັ່ນ , ເຢຍ ແອ໋ງ ໄຮ໌ ນອມ ຕົ້ມ ຈ໊າງ ຢຽມ ກູ້ ຫງວ່າຍ ລູ່ງ ໄດ໋ ຈ໊ຽນ ມີ່ງ , ເຫ່ວ ຈ໊ຽນ ບຸຍ ເຍີຍ ກ໊ອງ , “ ຕສຸ ໂຄ້ວ ອ໊ະ ! ຕສຸ ໂຄ້ວ ອ໊ະ ! ຢຽມ ປ້າມ ເກນ ເຍີຍ ຕສວັ໋ງ ມ່ຽນ ອ໋ອຍ ຕສຸ ໂຄ້ວ ອ໊ະ ! ເຫວີ່ຍ ຕສຸ ວົ້ວ ເຕີ໋ຍ ປົວ ເຕົ້າ ຟິນ-ມ່ຽນ ອ໋ອຍ ປຢົ໊ມ ເຕສ່ງ ເອຈ່ຍ ວົ້ວ ເຕີ໋ຍ ປົວ ນອມ ດສັດ . ”
66009001	ຕະຮມ໌ ເຕົ້າ ຟິນ-ມ່ຽນ ຢ໊ຽດ ປຢົ໊ມ ນິ່ນ ເຍີຍ ດສັດ , ເຢຍ ປວັດ ນອມ ເຫຮລີຍ ຢຽມ ວົ້ວ ລູ່ງ ດ໊ອດ ເອຈ່ຍ ເດົາ . ນ້າຍ ນອມ ເຫຮລີຍ ຕຸ໊ ຕສິ໊ບ ນອມ ຟໍ້-ເຕສີ້ຍ , ຕົ້ງ ຄອຍ ວົ້ວ ນອມ ໂດ ໄຫ່ ເຍີຍ ຄວດ ເຍີຍ ຟໍ້-ເຕສີ້ຍ .
66009002	ວົ້ວ ນອມ ເຫຮລີຍ ຄອຍ ອກອຍ ຄວດ ຕສ່ຽວ ມ່າຍ ໂຕ໌ວ-ສຽວ ທສຸດໆ ເຍີຍ ທສວດ ຮນັ້ງ ປົ໊ວ ຕົ້ມ ! ໂຕ໌ວ ທສວດ ສຽວ ນໍ . ບະຮນອຍ ເຖສົາ ລູ່ງ ຕສ່ຽວ ຫຮມວັງ ມີ່ງ ຫລາຍ ຄວດ ທສວດ ເຍີຍ ສຽວ ອົມ ຈ໊ຽນ .
66009003	ແອ໋ງ ມ່າຍ ຈົ໊ບ-ເຫຍີ່ຍ ຢຽມ ໂຕ໌ວ-ສຽວ ທສວດ ຕ້າຍ ແອ໋ງ ເອຈ່ຍ ເຖົາ ເດົາ . ຈົ໊ບ-ເຫຍີ່ຍ ຕຸ໊ ຕສິ໊ບ ທຈະ ຫ່ອຍ ມ່ຽນ ຮນັ້ງ ຕສຽບ ເຫຍີ່ຍ ດ້າງ ເຍີຍ ທຈະ ນໍ .
66009004	ມ່າຍ ຫວ່າ ຫັດ ນິ່ນ ບົວ ໄມ້ ປຸນ ຫ່ອຍ ເມ້ຍ ໄຟ ຫາຍ ຫຍູ່ງ ກະນ້າຍ-ຕສວັ໋ງ ໄຟ ດຢັ໋ງ . ຂູງ ໄຮ່ ຫ່ອຍ ໄມ້ ມ່າຍ ທິນ-ຮູ່ງ ເຍີຍ ຢ໋ຽນ ອກ໊າບ ຈ໊ຽນ ປຢ້ອງ ວົ້ວ ເຕີ໋ຍ ມ່ຽນ ຮນັ້ງ .
66009005	ຈົ໊ບ-ເຫຍີ່ຍ ຢ່າ ໄມ້ ຕຸ໊ ຫ່ອຍ ນ້າຍ ເຕີ໋ຍ ມ່ຽນ ໄຕ່ , ຂູງ ຕຸ໊ ເຕສີ໋ຍ ນິ່ນ ບົວ ປຢາ ຫຮລາ ເຫຍັຍ ຮນັ້ງ . ມ່ຽນ ຕສຸ ຈົ໊ບ-ເຫຍີ່ຍ ເຕສີ໋ຍ ເຊ ຮນັ້ງ ຕສຸ ຕສຽບ ເຫຍີ່ຍ ດ້າງ ຕັ໋ນ ວົ້ວ ນໍ ມຸນ .
66009006	ວົ້ວ ເຕີ໋ຍ ປຢາ ຫຮລາ ເຫຍັຍ ກະຍົ໌ວ , ມ່ຽນ ອ໋ອຍ ລໍ໌ ເຈົ໊າ ໄຕ່ ຢ່າ ລໍ໌ ໄມ້ ຕຸ໊ , ໄມ້ ໜ່ອຍ ຕຸ໊ ໄຕ່ . ນິ່ນ ບົວ ອ໋ອຍ ໄຕ່ ໄຫ່ ອ໊ະ , ມປ່າ ໄມ້ ໄຮ່ ໄຕ່ .
66009007	ນ້າຍ ເຕີ໋ຍ ຈົ໊ບ-ເຫຍີ່ຍ ປວັດ ຮນັ້ງ ຕສອງ ຈ໊ຽນ ມີ່ງ ເບ໊າະ ຈ໋າ ເຍີຍ ມ໌າ ນໍ . ນິ່ນ ບົວ ເຍີຍ ມອກ໊ອງ ດົ໋ງ ຈ໊ຽນ ກະນ້າຍ ປວັດ ຮນັ້ງ ຈຽມ-ນີ້ງ ນໍ . ນິ່ນ ບົວ ເຍີຍ ຮມຽນ ຢ່າ ຮນັ້ງ ມ່ຽນ ເຍີຍ ຮມຽນ ,
66009008	ບະເປຢີຍ ຮນັ້ງ ມເຊັຍ ຕອນ ເຍີຍ ບະເປຢີຍ . ຍ່າ ຢ່າ ຮນັ້ງ ຊ່ຽນ ເຍີຍ ຍ່າ ນໍ .
66009009	ນິ່ນ ບົວ ເຍີຍ ຫລະຄວດ ມ່າຍ ຫຍູ່ງ ກະນ້າຍ ປວັງ ຈ໊ຽນ ຮນັ້ງ ເຮລັຍ-ຈ໊າບ ນໍ . ດ໊າດ ຢ່າ ບຸຍ ຮນັ້ງ ມ໌າ-ເທສຍ ທສ້ຳ ເຍີຍ ຖິວ ມີ່ງ ເບ໊າະ ຈ໋າ ວົ້ວ ນໍ ບຸຍ .
66009010	ນິ່ນ ບົວ ມ່າຍ ເຕວີ໊ຍ ຮນັ້ງ ຕສຽບ ເຫຍີ່ຍ ດ້າງ ເຍີຍ ເຕວີ໊ຍ ນໍ , ຢ່າ ໄຮ່ ຕັ໋ນ ມ່ຽນ . ເຊ ຕົ້ງ ຈົ໊ບ-ເຫຍີ່ຍ ເຍີຍ ເຕວີ໊ຍ ມ່າຍ ທຈະ ຫ່ອຍ ມ່ຽນ ປຢາ ຫຮລາ ເຫຍັຍ ກະຍົ໌ວ .
66009011	ແອ໋ງ ມ່າຍ ເຕົ້າ ຮູ່ງ ກຸ໊ນ ຈ໊ຽນ ນິ່ນ ບົວ , ເຊ ຕົ້ງ ກຸ໊ນ ໂດ ໄຫ່ ວົ້ວ ນອມ ຄວດ ເຍີຍ ຟິນ-ມ່ຽນ . ນິ່ນ ເຍີຍ ບົ໋ວ , ຮິບ​ລູ ຫວ່າ ກ໊ອງ , ອາ​ບັດ​ດົນ . ກີກ ຫວ່າ ກ໊ອງ , ອາ​ປໍ​ລິ​ໂຢນ .
66009012	ຕະຢ໊ຽດ ຫຍູ່ງ ຕສຸ ໂຄ້ວ ເຍີຍ ສີ່ ເຈ໋ຍ ໝີ່ ອ໊ະ . ອກະຮ້າ ແອ໋ງ ມ່າຍ ອີ ຫຍູ່ງ ຕສຸ ໂຄ້ວ ເຍີຍ ສີ່ ອ໋ອຍ ທສວດ .
66009013	ຕະຫລົວະ ເຕົ້າ ຟິນ-ມ່ຽນ ຢ໊ຽດ ປຢົ໊ມ ນິ່ນ ເຍີຍ ດສັດ , ເຢຍ ຕສ່ຽວ ໄຮ໌ ມ່າຍ ເຖຈຍ ຢຽມ ທິນ-ຮູ່ງ ເຍີຍ ດສະຮມຽນ ວົ້ວ ນອມ ປົ໊ວ ຮູງ ເຍີຍ ຈຽມ-ເຕ້ຍ ເປຢີຍ ນອມ ເກ໊າະ ເຍີຍ ຈອງ ທສວດ .
66009014	ນ້າຍ ຫຍູ່ງ ເຖຈຍ ກ໊ອງ ບົ໋ວ ຕະຫລົວະ ເຕົ້າ ຟິນ-ມ່ຽນ , “ ອ໋ອຍ ຕສຸ ປູ໋ງ ອກອຍ ຢຽມ ຕົ້ມ ຢູ​ເຟ​ຕິດ ດ້າຍ ຕສຸ ໂດ້ ຈ໊ຽນ ວົ້ວ ເຕີ໋ຍ ເປຢີຍ ເຕົ້າ ຟິນ-ມ່ຽນ . ”
66009015	ນ້າຍ ເຕີ໋ຍ ເປຢີຍ ເຕົ້າ ຟິນ-ມ່ຽນ ຕສ່ຽວ ຕຸ໊ ປູ໋ງ ອກອຍ ອ໊ະ . ນິ່ນ ບົວ ເຊ ຫລິ່ວ ເລີ໌ຍ ຕສຢັ໋ງ ລ່ຽວ ຈ໊ຽນ ເຖົາ ນ້າຍ ນອມ ຕສຢັ້ງ ໂຫ່ , ນ້າຍ ນອມ ຮນອຍ , ນ້າຍ ນອມ ຫຮລາ , ນ້າຍ ນອມ ຫຮຍັງ , ເຫວີ່ຍ ໄຕ໋ ປ້າມ ມ່ຽນ ປົວ ໂກ໊ວ ເຍີຍ ຢຽດ ໂກ໊ວ .
66009016	ເຢຍ ໄຮ໌ ກ໊ອງ ເກ້ ມ໌າ ເຍີຍ ແປງ ມ່າຍ ບຸເຕສ໋ຍ ເຕົ້າ . ຢຽດ ຕສູ໊ງ ມ່າຍ ອີ ຫວ່ານໆ ເຕົ້າ .
66009017	ຢຽມ ນ້າຍ ເຕີ໋ຍ ຫິ່ນ ຢ້າງ ເຍີຍ ສີ່ ເຢຍ ປວັດ ນ້າຍ ເຕີ໋ຍ ມ໌າ ເຖສົາ ເກ້ ມ໌າ ເຍີຍ ແປງ ຮນັ້ງ ນ້າຍ ນໍ . ແປງ ເຍີຍ ຫລະຄວດ ມ່າຍ ເຮລັຍ-ຈ໊າບ ຊິ ເຍີຍ ຮນັ້ງ ໂຕ໌ວ ນໍ , ບົ໊ວ ເຍີຍ ຮນັ້ງ ບົ໊ວ ເຍີຍ ຫລະເປຢີ໊ຍ-ຈ໋າຍ , ຢ່າ ຢັ້ງ ເຍີຍ ຮນັ້ງ ຮູ່ງ ນໍ . ມ໌າ ເຍີຍ ມອກ໊ອງ ຮນັ້ງ ຊ່ຽນ ເຍີຍ ມອກ໊ອງ ຢ່າ ມ່າຍ ໂຕ໌ວ , ມ່າຍ ໂຕ໌ວ-ສຽວ , ມ່າຍ ຮູ່ງ ຢຽມ ມ໌າ ເຍີຍ ດສຸ້ຍ ແປ໋ງ ທສວດ .
66009018	ດສຸ້ຍ ແປ໋ງ ທສວດ ຕ້າຍ ເຍີຍ ໂຕ໌ວ ເຖສົາ ໂຕ໌ວ-ສຽວ ເຖສົາ ຮູ່ງ ໂຕສ໋ວ ປົວ ຫຍູ່ງ ເຕສະ ໜ່ານ ປຸນ ປ້າມ ມ່ຽນ ຕສຸ ໄຕ່ ປົວ ໂກ໊ວ ເຍີຍ ຢຽດ ໂກ໊ວ .
66009019	ນ້າຍ ເຕີ໋ຍ ມ໌າ ເຍີຍ ທຈະ ຢຽມ ມ໌າ ເຍີຍ ດສຸ້ຍ ແປ໋ງ ເຖສົາ ເຕວີ໊ຍ . ເຕວີ໊ຍ ເຊ ຮນັ້ງ ນາງ ນໍ , ຢ່າ ມ່າຍ ມອກ໊ອງ ຕສ່ຽວ ຫລົ່ງ ຫ່ອຍ ມ່ຽນ .
66009020	ເຕສ່ງ ເອຈ່ຍ ເຍີຍ ປ້າມ ມ່ຽນ , ຕົ້ງ ໄມ້ ຕສຸ ວົ້ວ ເຕີ໋ຍ ເຕສະ ໜ່ານ ໄຕ໋ ເຍີຍ ມ່ຽນ , ໄມ້ ກ໊ອຍ ໂຮຍ້ວ ກວັ່ງ ກັ້ນ ເຍີຍ ປົ໌ວ ໂຕສ໋ວ ຕ້າຍ ເຍີຍ ກະນ້າຍ . ນິ່ນ ບົວ ຖສໍ່ ຕສັ່ງ ມ້ຽນ ໄຟ ປ໋າຍ ຫລົ່ງ ຈຽມ , ຫລົ່ງ ຍ່ານ , ຫລົ່ງ ຕົ້ງ , ຫລົ່ງ ຫລະເປຢີ໊ຍ , ຫລົ່ງ ດຢັ໋ງ ໂຕສ໋ວ ຕ້າຍ ເຍີຍ ໝິ່ວ-ຝັງ , ຕົ້ງ ໄມ້ ໄຮ່ ໝັ່ງ ຕຸ໊ ປວັດ , ໄມ້ ໄຮ່ ໝວັງ ຕຸ໊ ໄຮ໌ ຢ່າ ໄມ້ ໄຮ່ ຢັ້ງ ເຈົ໊າ ເຍີຍ ໝິ່ວ-ຝັງ .
66009021	ນິ່ນ ບົວ ໄມ້ ກ໊ອຍ ໂຮຍ້ວ ກວັ່ງ ໄຕ໋ ມ່ຽນ ເຍີຍ ສີ່ , ໂຕສ໋ວ ຟາດ , ໂຕສ໋ວ ປວັ້ງ ລ່ຽວ ເຍີຍ ສີ່ , ໄຟ ໂຕສ໋ວ ຕສະ .
66010001	ເຢຍ ແອ໋ງ ປວັດ ເຕົ້າ ເຮ້ນ ໄຫ່ ເຍີຍ ຟິນ-ມ່ຽນ ຢຽມ ວົ້ວ ລູ່ງ ເອຈ່ຍ ຕ້າຍ . ມ່າຍ ຕໍ໊ ບ໋ວນ ເປວ ຈ໊ຽນ ນິ່ນ ຮນັ້ງ ຕົ້ມ ລຸຍ-ດ໊າວ ນໍ . ນິ່ນ ເຍີຍ ມອກ໊ອງ ກູ້ ຫງວ່າຍ ມ່າຍ ຕິ້ວ ຈູງ . ນິ່ນ ເຍີຍ ຮມຽນ ຮນັ້ງ ບະຮນອຍ ນໍ . ນິ່ນ ເຍີຍ ເຕສົ໋າ ຢ່າ ຮນັ້ງ ໂຕ໌ວ-ດ້ຽວ .
66010002	ນິ່ນ ເຍີຍ ປົ໌ວ ນັ້ນ ຈ໊ຽນ ໂຊວ-ອຈຸ່ນ ຕອນ , ເຊ ຄອຍ ອກອຍ ເຍີຍ . ນິ່ນ ເຍີຍ ບຢ່າວ ເຈັ໊ຍ ເຕສົ໋າ ທສ້າຍ ຄ້ອຍ , ຕສ໋າຍ ເຈັ໊ຍ ທສ້າຍ ບ໋ຽນ .
66010003	ນິ່ນ ເຫ່ວ ເຖຈຍ ບຸຍ ຮນັ້ງ ຊ່ຽນ ເຫ່ວ ນໍ , ອຈຸ້ນໆ ເຍີຍ ບຸຍ . ເຫ່ວ ວົ້ວ ຕສັ່ນ , ເສ່ຍ ນອມ ບະອົງ ຕສ່ຽວ ບຸຍ ອ໊ະ .
66010004	ເສ່ຍ ນອມ ບະອົງ ຢ໊ຽດ ບຸຍ ວົ້ວ ຕສັ່ນ , ເຢຍ ອ໋ອຍ ເອຈ່ຍ ປົ໌ວ ເຟ້ຍ ມປ່າ ມ່າຍ ເຖຈຍ ຢຽມ ວົ້ວ ທິນ-ຕ້ອງ ກ໊ອງ , “ ໄມ້ ຕູ໋ງ ເຟ້ຍ ມ່າະ ! ອ໋ອຍ ຕສຸ ເກມ ຈ໊ຽນ ນ້າຍ ເຕີ໋ຍ ເສ່ຍ ນອມ ບະອົງ ກ໊ອງ ເຍີຍ ຫວ່າ . ”
66010005	ເຢຍ ຕສ່ຽວ ປວັດ ທສ້າຍ ຈ໊ຽນ ຄ້ອຍ , ທສ້າຍ ຈ໊ຽນ ບ໋ຽນ ວົ້ວ ເຕົ້າ ຟິນ-ມ່ຽນ ຊູງ ນິ່ນ ເຍີຍ ບຢ່າວ ເຈັ໊ຍ ປົ໌ວ ຕສຢັ໊ງ ລູ່ງ ,
66010006	ຢ່າ ຕສຢັ໊ງ ຈ໊ຽນ ຢຽດ ລິ໌ວ ຕສຢັ້ງ ຈ໊ຽນ ເຖົາ ໝ່ານ ໂກ໊ວ ໝ່ານ ຕ່ອຍ ເຍີຍ ທິນ-ຮູ່ງ , ຕົ້ງ ເຕສີ໋ຍ ລູ່ງ ເຖສົາ ຢຽມ ລູ່ງ ເຍີຍ ໝ່ານ ໝວດ , ເຕສີ໋ຍ ເດົາ ເຖສົາ ຢຽມ ເດົາ ເຍີຍ ໝ່ານ ໝວດ , ຢ່າ ເຕສີ໋ຍ ຄ້ອຍ ເຖສົາ ຢຽມ ຄ້ອຍ ເຍີຍ ໝ່ານ ໝວດ ວົ້ວ ເຕົ້າ , ໂຮ້ວ ຫວ່າ . ຟິນ-ມ່ຽນ ກ໊ອງ , “ ໄມ້ ຕູ໋ງ ແອ໋ງ ໄງ່ ອ໊ະ !
66010007	ເຖົາ ຕະທສຽດ ເຕົ້າ ຟິນ-ມ່ຽນ ປຢົ໊ມ ດສັດ ວົ້ວ ຕສັ່ນ , ທິນ-ຮູ່ງ ຕສ່ຽວ ໂຕສ໋ວ ຕສຢັ໋ງ ນິ່ນ ໄມ້ ແກ້ງ ປຸນ ບຢ໋າງ ຢ້າງ ເຍີຍ ສີ່ , ຮນັ້ງ ນິ່ນ ບົ໋ວ ເຈ໋ຍ ນິ່ນ ເຍີຍ ໂປວ ວົ້ວ ເຕີ໋ຍ ໂຕ່ວ ຫວ່າ ມ່ຽນ ນໍ . ”
66010008	ເຢຍ ໄຮ໌ ຕສິ້ນ ດ່າງ ຢຽມ ທິນ-ຕ້ອງ ກ໊ອງ ຫວ່າ ວົ້ວ ຫຍູ່ງ ເຖຈຍ ແອ໋ງ ເຖສົາ ເຢຍ ກ໊ອງ , “ ມີ່ງ ເຕສ໊າະ ທສ້າຍ ຈ໊ຽນ ຄ້ອຍ , ທສ້າຍ ຈ໊ຽນ ບ໋ຽນ ວົ້ວ ເຕົ້າ ຟິນ-ມ່ຽນ ເຍີຍ ປົ໌ວ ນັ້ນ ຈ໊ຽນ ຄອຍ ອກອຍ ວົ້ວ ອຈຸ່ນ ໂຊວ ຕ້າຍ ມ່າະ ! ”
66010009	ເຢຍ ຕສ່ຽວ ມີ່ງ ເຖົາ ຟິນ-ມ່ຽນ ໂທ້ ນິ່ນ ປຸນ ວົ້ວ ອຈຸ່ນ ໂຊວ-ຕອນ ເຢຍ . ຟິນ-ມ່ຽນ ບົ໋ວ ເຢຍ , “ ເຕສ໊າະ ມີ່ງ ຫຍັ່ນ ມ່າະ ! ຫຍັ່ນ ເອຈ່ຍ , ເມີ່ຍ ເຍີຍ ກະເຊຍ ຕສ່ຽວ ອິມ . ມປ່າ ຢຽມ ເມີ່ຍ ເຍີຍ ດສຸ້ຍ ເຊ ຮນັ້ງ ເມວີ໌ຍ-ຕ້ອງ ນໍ ກາມ . ”
66010010	ເຢຍ ຕສ່ຽວ ເຕສ໊າະ ຢຽມ ຟິນ-ມ່ຽນ ເຍີຍ ປົ໌ວ ໂຊວ-ອຈຸ່ນ ຕອນ ຕ້າຍ ຫຍັ່ນ . ຢຽມ ເຢຍ ເຍີຍ ດສຸ້ຍ ໄຮ໌ ຮນັ້ງ ເມວີ໌ຍ-ຕ້ອງ ນໍ ກາມ , ມປ່າ ຫຍັ່ນ ເອຈ່ຍ ເຖົາ ກະເຊຍ , ກະເຊຍ ໄຮ໌ ອິມ ເຍີຍ .
66010011	ແອ໋ງ ມ່າຍ ຫວ່າ ບົ໋ວ ເຢຍ , “ ເມີ່ຍ ອ໋ອຍ ຕສຸ ໂຕ່ວ ທິນ-ຮູ່ງ ເຍີຍ ຫວ່າ ກ໊ອງ ເຖົາ ທສ້ຳ-ນອມ ກົ໊ວະ , ທສ້ຳ-ຝີງ ມ່ຽນ , ທສ້ຳ-ຫຍູ່ງ ຫວ່າ ເຖສົາ ທສ້ຳ-ເຕົ້າ ຮູ່ງ ເຕ໋ຍ . ”
66011001	ເຢຍ ແອ໋ງ ຕຸ໊ ຕສິ໊ບ ຕິ້ວ ຫລົວະ ຕິ ແກວ໊ງ , ປວັດ ຮນັ້ງ ປຢ໊າ-ເດາະ ນໍ . ແອ໋ງ ມ່າຍ ຫວ່າ ບົ໋ວ ເຢຍ , “ ມີ່ງ ເດາະ ຕສັ່ງ ທິນ-ຮູ່ງ ເຍີຍ ເປຢົ໊າ ເຖສົາ ເຕສ່ຍ-ຕ້ອງ , ແອ໋ງ ຊ້າວ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ ປ໋າຍ ທິນ-ຮູ່ງ ເຍີຍ ມ່ຽນ .
66011002	ມປ່າ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະເຫຍ່ຍ , ຫລາດ ກະຍົ໌ວ ວົ້ວ ເຕີ໋ຍ ຕ໋ອງ , ໄມ້ ຕູ໋ງ ເດາະ , ເຫວີ່ຍ ຕສຸ ນ້າຍ ເຕີ໋ຍ ຕ໋ອງ ຈິວ ປຸນ ໄມ້ ສຽນ ທິນ-ຮູ່ງ ເຍີຍ ຈັ໋ນ ໝີ່ ອ໊ະ . ນິ່ນ ບົວ ອ໋ອຍ ທສ້າຍ ຈ໊ຽນ ທສີງ-ເດສ່ງ ຕສີ້ງ ເຝີຍ ຕສຽບ ເຫຍີ່ຍ ຫຮລາ ເຫຍັຍ .
66011003	ເຢຍ ອ໋ອຍ ພ້າຍ ອີ ເຕົ້າ ເຢຍ ເຍີຍ ຕສອງ-ເຕສ໋ງ ມ່ຽນ ຕສຸ໊ ຈ໊ຽນ ຫລະມ່າ ເດຍ-ໂທສວ ໂຕ່ວ ທິນ-ຮູ່ງ ເຍີຍ ຫວ່າ ວົ້ວ ເຕີ໋ຍ ຢຽດ ທສິນ ຫຍີ່ ແປ໊ະ ຫລົວະ ຕສຽບ ຮນອຍ ກະຍົ໌ວ . ”
66011004	ນ້າຍ ເຕີ໋ຍ ອີ ເຕົ້າ ຕສອງ-ເຕສ໋ງ ມ່ຽນ ເຊ ໂຕສ໋ວ ໂຊ້ວ ຈ໊ຽນ ປ້າມ ເກນ ເຍີຍ ຕສ໊ຽວ ດສະຮມຽນ ວົ້ວ ເຕີ໋ຍ ອີ ຕິ້ວ ກະລັ້ນ ດຢັ໋ງ ເຖສົາ ອີ ນອມ ຕົນ ຕັງ ເຍີຍ ຈ໋າ .
66011005	ເຊ ກ໊ອງ ມ່າຍ ຫາຍ ເຕົ້າ ອ໋ອຍ ຫ່ອຍ ນິ່ນ ບົວ , ນິ່ນ ບົວ ເຍີຍ ດສຸ້ຍ ແປ໋ງ ຕສ່ຽວ ທສວດ ໂຕ໌ວ ໝຽດ ນິ່ນ ບົວ ເຍີຍ ວິນ-ວັ້ງ . ຫາຍ ເຕົ້າ ອ໋ອຍ ຫ່ອຍ ນິ່ນ ບົວ ຕສ່ຽວ ຮນັ້ງ ວົ້ວ ນໍ ຕສຸ ໄຕ໋ .
66011006	ນ້າຍ ເຕີ໋ຍ ຕສອງ-ເຕສ໋ງ ມ່ຽນ ມ່າຍ ຫລີ່ງ ຫັດ ຈ໊ຽນ ລູ່ງ ຢຽມ ນິ່ນ ບົວ ໂຕ່ວ ທິນ-ຮູ່ງ ເຍີຍ ຫວ່າ ເຍີຍ ຮນອຍ-ເຫຍັຍ ໄມ້ ປຸນ ລູ່ງ ຕຸ້ຍ ບຢູ່ງ . ນິ່ນ ບົວ ຢ່າ ມ່າຍ ຫລີ່ງ ໂຕສ໋ວ ປຸນ ວວມ ເປ໋ນ ດສຢ໊າມ , ຢ່າ ມ່າຍ ຫລີ່ງ ເຊວີ່ຍ ເອີ໋ຍ ຫາຍ ຕສັ່ນ ອ໋ອຍ ປຸນ ປ້າມ ເກນ ປວັ້ງ ຕສຸ ຫຍູ່ງໆ ເຕສະ ໜ່ານ ຕສ່ຽວ ໂຕສ໋ວ ອ໊ະ .
66011007	ນິ່ນ ບົວ ໂຕສ໋ວ ລິ໌ວ ຕສອງ-ເຕສ໋ງ , ຢຽມ ວົ້ວ ນອມ ໂດ ໄຫ່ ເຍີຍ ຄວດ ທສວດ ຕ້າຍ ວົ້ວ ເຕົ້າ ເຮ່ຍ ກະນ້າຍ ຕສ່ຽວ ເຖສົາ ນິ່ນ ບົວ ເບ໊າະ ຈ໋າ . ວົ້ວ ເຕົ້າ ເຮ່ຍ ກະນ້າຍ ຕສ່ຽວ ເບ໊າະ ຮີ່ງ ນິ່ນ ບົວ , ຢ່າ ໄຕ໋ ນິ່ນ ບົວ .
66011008	ນິ່ນ ບົວ ເຍີຍ ເຊີຍ ຕສ່ຽວ ຕສຸ ກວັ່ງ ຢຽມ ຕົ້ມ ຕສີ້ງ ເຍີຍ ຈາຍ-ຫ່ອງ , ຕົ້ງ ນິ່ນ ບົວ ເຍີຍ ຕສ໊ຽວ ຕສຸ ຕີງ ຕສຽບ ດສັ່ງ ຈ໋າ ໄຕ່ ວົ້ວ ນອມ ຕົ້ມ ຕສີ້ງ . ວົ້ວ ນອມ ຕສີ້ງ ຢ່າ ຕຸ໊ ບົ໋ວ ເປີ໊ຍ ໂສ​ດົມ ຕສີ້ງ ຢ່າ ເປີ໊ຍ ອີ​ຢິ໊ບ ເຕີ່ຍ-ປູງ .
66011009	ມ່າຍ ມ່ຽນ ຢຽມ ໝ່ານ ກົ໊ວະ , ໝ່ານ ຝີງ , ໝ່ານ ຫຍູ່ງ ມ່ຽນ , ໝ່ານ ຫຍູ່ງ ຫວ່າ ຕ້າຍ ໝັ່ງ ນ້າຍ ເຕີ໋ຍ ອີ ເຕົ້າ ເຍີຍ ເຊີຍ ປົວ ຮນອຍ ອ໋ານ ກະຍົ໌ວ ຢ່າ ໄມ້ ປຸນ ປຢົ໊ບ .
66011010	ລູ່ງ ເດ໊ຍ ໝ່ານ ມ່ຽນ ອຈຽນ-ໂຢ້ວ ອອນ-ເຫລາະ ເຫວີ່ຍ ຕສຸ ນ້າຍ ເຕີ໋ຍ ອີ ເຕົ້າ ໄຕ່ ໝີ່ ອ໊ະ . ນິ່ນ ບົວ ຕສ່ຽວ ໂຕສ໋ວ ຈອມ , ລ່ານ ຝູງ ຕສີ້ງ ເຫຍີ່ຍ ປຸນ ລ່ານ , ເຫວີ່ຍ ຕສຸ ນ້າຍ ເຕີ໋ຍ ອີ ເຕົ້າ ໂຕ່ວ ຫວ່າ ມ່ຽນ ເຕສີ໋ຍ ຕຸ໊ ໝ່ານ ມ່ຽນ ໂຄ້ວ ໄຫ່ .
66011011	ເຈ໋ຍ ລິ໌ວ ວົ້ວ ເຕີ໋ຍ ປົວ ຮນອຍ ອ໋ານ , ມ່າຍ ຕສຢັ້ງ ແໝ່ງ ເຍີຍ ເຖຈຍ ຢຽມ ທິນ-ຮູ່ງ ຕ້າຍ ເປັຍ ນິ່ນ ບົວ ອີ ເຕົ້າ ເຍີຍ ເຊີຍ . ນິ່ນ ບົວ ຕສ່ຽວ ເຈ໌ຍ ຊິນ ຕ້າຍ ໂຊ້ວ ຈ໊ຽນ ອ໊ະ . ປວັດ ເຍີຍ ມ່ຽນ ຕສະເກ້ງ ! ກ້ຳ ເດສ໋ຍ ໄຫ່ .
66011012	ວົ້ວ ເຕີ໋ຍ ອີ ເຕົ້າ ໂຕ່ວ ຫວ່າ ມ່ຽນ ຕສ່ຽວ ໄຮ໌ ເຖຈຍ ບຸຍ ເຍີຍ ຢຽມ ວົ້ວ ທິນ-ຕ້ອງ ບົ໋ວ ນິ່ນ ບົວ , “ ຝາວ ນ້າຍ ຕ້າຍ ມ່າະ ! ” ນິ່ນ ບົວ ເຍີຍ ວິນ-ວັ້ງ ໝັ່ງ ຈ໊ຽນ ວົ້ວ ຕສັ່ນ , ນິ່ນ ບົວ ອີ ເຕົ້າ ຕສ່ຽວ ຢຽມ ຕໍ໊ ບ໋ວນ ຝາວ ທິນ-ຕ້ອງ ໝີ່ ອ໊ະ .
66011013	ຕົ້ງ ວົ້ວ ນອມ ຕສຢັ້ງ ໂຫ່ ເດົາ ຕົ໌ງ ຕຸ໊ ເສີຍ ໄຫ່ . ວົ້ວ ນອມ ຕສີ້ງ ຕສຽບ ໂກ໊ວ ເຍີຍ ຢຽດ ໂກ໊ວ ຕສ່ຽວ ບາງ , ຢ່າ ມ່າຍ ເສ່ຍ ທສິນ ເຕົ້າ ມ່ຽນ ຫລາຍ ເດົາ ຕົ໌ງ ຕສຸ ໄຕ່ . ເຕສ່ງ ເອຈ່ຍ ວົ້ວ ເຕີ໋ຍ ຕສະເກ້ງ ! ກ້ຳ ເດສ໋ຍ ໄຫ່ , ຕສ່ຽວ ເທສງ ຢຽມ ທິນ-ຕ້ອງ ເຍີຍ ທິນ-ຮູ່ງ .
66011014	ຕະເຫຍີ່ຍ ຫຍູ່ງ ຕສຸ ໂຄ້ວ ເຍີຍ ສີ່ ເຈ໋ຍ ລິ໌ວ ອ໊ະ . ຕະຟາມ ຫຍູ່ງ ອ໋ອຍ ເຖົາ ຊຽບ ອ໊ະ .
66011015	ຕະທສຽດ ເຕົ້າ ຟິນ-ມ່ຽນ ປຢົ໊ມ ນິ່ນ ເຍີຍ ດສັດ , ຕສ່ຽວ ມ່າຍ ເຖຈຍ ທສ້ຳ ເຍີຍ ຢຽມ ວົ້ວ ທິນ-ຕ້ອງ ກ໊ອງ ບຸຍ ເຍີຍ , “ ອີ້ ຕສັ່ນ ປ້າມ ເກນ ເປ໋ນ ບົວ ເຍີຍ ຕສ໊ຽວ , ຢ່າ ເປ໋ນ ນິ່ນ ເຍີຍ ກີ​ຕູ່ ເຍີຍ ກົ໊ວະ . ນິ່ນ ອ໋ອຍ ຢຽດ ລິ໌ວ ກຸ໊ນ ເຖົາ ໝ່ານ ໂກ໊ວ ໝ່ານ ຕ່ອຍ . ” “ ຕສິ້ນ ດ່າງ ຢຽມ , ອີ້ ຕສັ່ນ ຢຽມ , ເນິ່ນ ເຈ໋ຍ ເຍີຍ ຕສ໊ຽວ ທິນ-ຮູ່ງ ອ້າ ! ເຢຍ ບົວ ແລ໌ງ ຕສີ້ງ ຕສ໊ຽວ ເຫວີ່ຍ ຕສຸ ອີ້ ຕສັ່ນ ເມີ່ຍ ຫລົ່ງ ເມີ່ຍ ເຍີຍ ຕົ້ມ ທຈະ ເຈ໌ຍ ກອນ ກຸ໊ນ ປ້າມ ເກນ .
66011016	ຢຽມ ທິນ-ຮູ່ງ ເຍີຍ ດສະຮມຽນ ເຕສວີ໌ຍ ຈ໊ຽນ ນິ່ນ ບົວ ເຍີຍ ເຫວີ່ຍ ວົ້ວ ເຕີ໋ຍ ຫຍີ່ ຕສຽບ ເຝີຍ ເຕົ້າ ມ່ຽນ ໂກ໋ ຕສ່ຽວ ພົວະ ເອຈ່ຍ ເດົາ ປ໋າຍ ທິນ-ຮູ່ງ .
66011017	ນິ່ນ ບົວ ກ໊ອງ , “ ຕສິ້ນ ດ່າງ ຢຽມ , ອີ້ ຕສັ່ນ ຢຽມ , ເນິ່ນ ເຈ໋ຍ ເຍີຍ ຕສ໊ຽວ ທິນ-ຮູ່ງ ອ້າ ! ເຢຍ ບົວ ແລ໌ງ ຕສີ້ງ ຕສ໊ຽວ ເຫວີ່ຍ ຕສຸ ອີ້ ຕສັ່ນ ເມີ່ຍ ຫລົ່ງ ເມີ່ຍ ເຍີຍ ຕົ້ມ ທຈະ ເຈ໌ຍ ກອນ ກຸ໊ນ ປ້າມ ເກນ .
66011018	ໝ່ານ ກົ໊ວະ ມ່ຽນ ເຖຈຍ ເຈ໌ຍ ໄຫ່ , ມປ່າ ເມີ່ຍ ໂນ໌ວ ມ່ຽນ ເຍີຍ ຕສຢັ້ງ ໂຫ່ ເຖົາ ອ໊ະ , ຢ່າ ເຖົາ ຕສຢັ້ງ ໂຫ່ ຊ້ຽມ ໄຕ່ ມີ່ງ ວົ້ວ ເຕີ໋ຍ ມ່ຽນ ເຍີຍ ຕສຸ໌ຍ , ແອ໋ງ ເຖສີຍ ຕສີ້ງ ເຫຍີ່ຍ ປຸນ ເມີ່ຍ ເຍີຍ ໂປວ ວົ້ວ ເຕີ໋ຍ ໂຕ່ວ ຫວ່າ ມ່ຽນ , ເຖສົາ ເມີ່ຍ ເຍີຍ ແປະ ຝີງ , ຕົ້ງ ທ່າຍ ເມີ່ຍ ເຍີຍ ບົ໋ວ ເຍີຍ ມ່ຽນ , ອີ້ ຕສັ່ນ ຢ່າ ເຖົາ ຕສຢັ້ງ ໂຫ່ ໝຽດ ເດສ່ງ ຕົ້ງ ໝຽດ ປ້າມ ເກນ ວົ້ວ ເຕີ໋ຍ . ”
66011019	ວົ້ວ ຕສັ່ນ ຢຽມ ວົ້ວ ທິນ-ຕ້ອງ ຕສັ່ງ ທິນ-ຮູ່ງ ເຍີຍ ເປຢົ໊າ ຕສ່ຽວ ຄອຍ ອກອຍ ໝີ່ ອ໊ະ . ຢ່າ ໝັ່ງ ຕຸ໊ ປວັດ ທິນ-ຮູ່ງ ເຍີຍ ແລ໌ງ ແຫງ່ງ ຫວ່າ ຟາງ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ . ວົ້ວ ຕສັ່ນ ປ໌ອງ ບະຫລີ່ງ ອຈັບໆ ເຍີຍ , ມ່າຍ ເຕສ໋ຍ ຫຍູ່ງ ເຖຈຍ ບຸຍ , ປ໌ອງ ບະອົງ ແພ໌ງໆ ເຍີຍ , ເດົາ ຕົ໌ງ , ຢ່າ ຕຸ້ຍ ຕົ້ມ ເປາະ ເອຈ່ຍ .
66012001	ແອ໋ງ ມ່າຍ ຫຍູ່ງ ບົວະ ຮ່ອງ ເຍີຍ ຕົ້ມ ຈັ໋ງ-ໂຫ່ ຢຽມ ວົ້ວ ລູ່ງ ຫິ່ນ ທສວດ ຕ້າຍ . ມ່າຍ ເຕົ້າ ມເຊັຍ ຕອນ , ນິ່ນ ເຍີຍ ຕສອງ-ຕສຸ໊ ເຊ ບະຮນອຍ , ຫຮລາ ຢຽມ ນິ່ນ ເຍີຍ ເຕສົ໋າ-ເດ໊ຍ , ມອກ໊ອງ ຢ່າ ດົ໋ງ ຈ໊ຽນ ຕສຽບ ເຫຍີ່ຍ ນອມ ເຫຮລີຍ ໂຕສ໋ວ ນີ້ງ .
66012002	ວົ້ວ ເຕົ້າ ມເຊັຍ ຕອນ ມ່າຍ ຈ໊ຽນ ຊິນ . ດຸ໊ດ ຊິນ ເຍີຍ ຕສຢັ້ງ ໂຫ່ ເຖົາ , ນິ່ນ ມຸນ ຕຸ໊ ໂຄ້ວ ໄຫ່ ຕສ່ຽວ ເຫ່ວ .
66012003	ຢຽມ ວົ້ວ ລູ່ງ ແອ໋ງ ມ່າຍ ຫຍູ່ງ ຈັ໋ງ-ໂຫ່ ທສວດ . ມ່າຍ ຕິ້ວ ຕົ້ມ ຈູງ-ຮູ່ງ ຊິ , ມ່າຍ ເສ່ຍ ນອມ ມອກ໊ອງ , ຕສຽບ ນອມ ຈອງ . ນອມໆ ມອກ໊ອງ ດົ໋ງ ຈ໊ຽນ ນີ້ງ .
66012004	ຈູງ-ຮູ່ງ ເຍີຍ ເຕວີ໊ຍ ພວດ ຢຽມ ລູ່ງ ເຍີຍ ເຫຮລີຍ ປົວ ໂກ໊ວ ເຍີຍ ຢຽດ ໂກ໊ວ ດ໊ອດ ເອຈ່ຍ ເດົາ . ນິ່ນ ໂຊ້ວ ຈ໊ຽນ ວົ້ວ ເຕົ້າ ມເຊັຍ ຕອນ ເຍີຍ ດສະຮມຽນ ຕສົ໊ວ ກູ້ ງວ໌າ ຢ໊ຽດ ດ໊ອດ ເດົາ ຕສ່ຽວ ອ໋ອຍ ຫຍັ່ນ ກູ້ ງວ໌າ .
66012005	ວົ້ວ ເຕົ້າ ມເຊັຍ ຕອນ ຕສ່ຽວ ຢູ໌ງ ຕຸ໊ ເຕົ້າ ຕອນ , ຕົ້ງ ອ໋ອຍ ຫລົ່ງ ເຮລັຍ-ປຢ໊າ ກຸ໊ນ ໝ່ານ ກົ໊ວະ ວົ້ວ ເຕົ້າ . ມປ່າ ມ່າຍ ເຕົ້າ ຕ້າຍ ທສ້າງ ນ້າຍ ເຕົ້າ ຕອນ ຕໍ້ ມີ່ງ ເຖົາ ທິນ-ຮູ່ງ ຢ່າ ເຖົາ ທິນ-ຮູ່ງ ເຍີຍ ເຫວີ່ຍ ໝີ່ ອ໊ະ .
66012006	ວົ້ວ ເຕົ້າ ມເຊັຍ ຕອນ ຕສ່ຽວ ເປຢົ໋າ ມີ່ງ ວົ້ວ ເຕີ່ຍ-ປູງ-ຮວາງ , ເຖົາ ທິນ-ຮູ່ງ ຫລິ່ວ ເລີ໌ຍ ຕສຢັ໋ງ ປຸນ ນິ່ນ ຢຽມ ເຍີຍ ຕ໋ອງ . ທິນ-ຮູ່ງ ຕສ່ຽວ ໂກ໋ວ ນິ່ນ ຢຽດ ທສິນ ຫຍີ່ ແປ໊ະ ຫລົວະ ຕສຽບ ຮນອຍ .
66012007	ວົ້ວ ຕສັ່ນ ຢຽມ ວົ້ວ ທິນ-ຕ້ອງ ມ່າຍ ເບ໊າະ ຈ໋າ ເຍີຍ ສີ່ ທສວດ . ມີ​ຄາ​ເອນ ເຖສົາ ນິ່ນ ເຍີຍ ຟິນ-ມ່ຽນ ເຖສົາ ວົ້ວ ຕິ້ວ ຈູງ-ຮູ່ງ ເບ໊າະ ຈ໋າ . ຈູງ-ຮູ່ງ ເຖສົາ ນິ່ນ ເຍີຍ ຟິນ-ມ່ຽນ ເບ໊າະ ຈ໋າ
66012008	ມປ່າ ຕສຸ ເຊວີຍ ໝີ່ ອ໊ະ . ທິນ-ຕ້ອງ ຕສ່ຽວ ໄມ້ ມ່າຍ ນິ່ນ ບົວ ຢຽມ ເຍີຍ ຕ໋ອງ ອ໊ະ .
66012009	ນ້າຍ ຕິ້ວ ຕົ້ມ ຈູງ-ຮູ່ງ ຕສຸ ຕສອຍ ເອຈ່ຍ . ນິ່ນ ເຊ ຕົ້ງ ໂລ໌-ຮນອຍ ວົ້ວ ຕິ້ວ ນາງ , ບົ໋ວ ເຫ່ວ ມ້ຽນ ເຍີຍ ຮູ່ງ ຢ່າ ເຫ່ວ ຊາ​ຕານ , ຕົ້ງ ດົ໊ວ ລູ່ງ ເດ໊ຍ ໝ່ານ ມ່ຽນ ວົ້ວ ຕິ້ວ ນາງ . ນິ່ນ ເຖສົາ ນິ່ນ ເຍີຍ ຕສວັ໋ງ ຟິນ-ມ່ຽນ ຕສຸ ຕສອຍ ເອຈ່ຍ ເຖົາ ເດົາ .
66012010	ເຢຍ ແອ໋ງ ໄຮ໌ ເຖຈຍ ບຸຍ ຢຽມ ວົ້ວ ທິນ-ຕ້ອງ ກ໊ອງ , “ ອີ້ ຕສັ່ນ ທິນ-ຮູ່ງ ໂອຈ໋ວ ນິ່ນ ເຍີຍ ມ່ຽນ ໝີ່ ອ໊ະ . ອີ້ ຕສັ່ນ ທິນ-ຮູ່ງ ຫລົ່ງ ນິ່ນ ເຍີຍ ຫລີ່ງ ໂຕສ໋ວ ຮູ່ງ ກຸ໊ນ ປ້າມ ເກນ . ນິ່ນ ເຍີຍ ກີ​ຕູ່ ຢ່າ ຕຸ໊ ຫລົ່ງ ນິ່ນ ເຍີຍ ຫລີ່ງ ກຸ໊ນ ລູ່ງ ເດ໊ຍ . ເຫວີ່ຍ ຕສຸ ຢຽມ ທິນ-ຮູ່ງ ເຍີຍ ດສະຮມຽນ ຕສຢັ້ງ ຮນອຍ ຕສຢັ້ງ ມ໌ວນ ໂກ໋ ບົວ ເຍີຍ ກໍ໋-ໂຢ໌ວ ວົ້ວ ເຕົ້າ ,
66012011	ບົວ ເຍີຍ ກໍ໋-ໂຢ໌ວ ຫລົ່ງ ວົ້ວ ເຕົ້າ ປະກີ ຢູ້ງ ຕອນ ເຍີຍ ດສຢ໊າມ ຢ່າ ຫລົ່ງ ນິ່ນ ບົວ ໂຕສ໋ວ ຕສອງ-ເຕສ໋ງ ເຍີຍ ຫວ່າ ນິ່ນ ບົວ ໄມ້ ຄໍ້-ຟິ ນິ່ນ ບົວ ເຍີຍ ແໝ່ງ , ຕສູ໊ງ ຫຍຸ່ນ ເຊ້ຍ ນິ່ນ ບົວ ເຍີຍ ແໝ່ງ ໄຕ່ .
66012012	ລູ່ງ ເຖສົາ ເມີ່ຍ ບົວ ຢຽມ ລູ່ງ ເຍີຍ ຢຽດ ຕສູ໊ງ ອ໋ອຍ ຕສຸ ອຈຽນ-ໂຢ້ວ ອອນ-ເຫລາະ . ມປ່າ ເດົາ ເຖສົາ ຄ້ອຍ ອ໋ອຍ ຕສຸ ໂຄ້ວ ອ໊ະ , ເຫວີ່ຍ ຕສຸ ມ້ຽນ ເຍີຍ ຮູ່ງ ເອຈ່ຍ ເຖົາ ເມີ່ຍ ບົວ ໜ່າຍ . ນິ່ນ ເກ້ງ ! ເຖຈຍ ເຈ໌ຍ ຈ໊ຽນ ເຫວີ່ຍ ຕສຸ ຮິ້ວ ຕຸ໊ ນິ່ນ ເຍີຍ ຕສຢັ້ງ ໂຫ່ ໄມ້ ດ໊າວ ອ໊ະ . ”
66012013	ຈູງ-ຮູ່ງ ປວັດ ນິ່ນ ຕສຸ ຕສອຍ ເອຈ່ຍ ເຖົາ ປ້າມ ເກນ ໝີ່ ອ໊ະ . ນິ່ນ ຕສ່ຽວ ຕສຸ່ນ ຢູ໌ງ ກູ້ ງວ໌າ-ຕອນ ວົ້ວ ເຕົ້າ ມເຊັຍ ຕອນ .
66012014	ມປ່າ ວົ້ວ ເຕົ້າ ມເຊັຍ ຕອນ ຕຸ໊ ຕສິ໊ບ ອີ ຄວ້າຍ ໂຮລ ໄຫ່ ເຍີຍ ຕົ້ມ ຈ໊າງ ເຍີຍ ດ໊າດ ເຫວີ່ຍ ໄດ໋ ມີ່ງ ເຕີ່ຍ-ປູງ-ຮວາງ , ເຖົາ ນິ່ນ ເຍີຍ ຕ໋ອງ . ຢຽມ ວົ້ວ ທິນ-ຮູ່ງ ອ໋ອຍ ໂກ໋ວ ຈ໊ຽນ ປົວ ຫຮຍັງ-ປ໋ຽນ , ໄມ້ ປຸນ ວົ້ວ ຕິ້ວ ນາງ ຫ່ອຍ ນິ່ນ .
66012015	ນາງ ຕສ່ຽວ ພຢູ້ ວວມ ທສວດ ນິ່ນ ເຍີຍ ດສຸ້ຍ ແປ໋ງ , ຮນັ້ງ ຕິ້ວ ດ້າຍ ນໍ , ຕສຸ່ນ ຈ໊ຽນ ວົ້ວ ເຕົ້າ ມເຊັຍ ຕອນ , ອ໋ອຍ ກວ໊າດ ນິ່ນ ມີ່ງ ໝີ່ ອ໊ະ .
66012016	ມປ່າ ເດົາ ເຖງ ວົ້ວ ເຕົ້າ ມເຊັຍ ຕອນ . ເດົາ ຕສ່ຽວ ໝອງ ອກອຍ ດສຸ້ຍ ນະ ເດສ່ງ ຢຽມ ຈູງ-ຮູ່ງ ເຍີຍ ດສຸ້ຍ ແປ໋ງ ທສວດ ເຍີຍ ວວມ .
66012017	ຈູງ-ຮູ່ງ ເຖຈຍ ເຈ໌ຍ ! ໄຫ່ ວົ້ວ ເຕົ້າ ມເຊັຍ ຕອນ , ຕສ່ຽວ ມີ່ງ ເຖສົາ ມເຊັຍ ຕອນ ເຕສ່ງ ເອຈ່ຍ ເຍີຍ ເຕສີ໊ຍ-ຟຸນ ເບ໊າະ ຈ໋າ . ນ້າຍ ເຕີ໋ຍ ເຕສີ໊ຍ-ຟຸນ ເຊ ເອີຍ ຈ໊ຽນ ທິນ-ຮູ່ງ ເຍີຍ ຫລີ່ງ ໂຕສ໋ວ , ຢ່າ ສຽນ ວ້ວນ ເຢ​ຊູ ໂຕສ໋ວ ເຍີຍ ຕສອງ-ເຕສ໋ງ .
66013001	ນ້າຍ ຕິ້ວ ຈູງ-ຮູ່ງ ຕສ່ຽວ ໂຊ້ວ ຈ໊ຽນ ຄ້ອຍ-ເຮລນ ເຍີຍ ຊາ-ຕສຽວ ເດົາ . ເຢຍ ຕສ່ຽວ ປວັດ ເຕົ້າ ເຮ່ຍ ກະນ້າຍ ຢຽມ ວົ້ວ ຄ້ອຍ ທສວດ ຕ້າຍ . ວົ້ວ ເຕົ້າ ເຮ່ຍ ກະນ້າຍ ມ່າຍ ເສ່ຍ ນອມ ມອກ໊ອງ , ຕສຽບ ນອມ ຈອງ . ນອມໆ ຈອງ ດົ໋ງ ຈ໊ຽນ ນີ້ງ . ນອມໆ ມອກ໊ອງ ເຟ້ຍ ຈ໊ຽນ ຄີ ທິນ-ຮູ່ງ ເຍີຍ ບົ໋ວ .
66013002	ເຢຍ ປວັດ ເຍີຍ ເຮ່ຍ ກະນ້າຍ ຝັງ ເຕສີ໊ຍ ຮນັ້ງ ດະມ່າວ ເບ໋ວ , ເຕສົ໋າ ຮນັ້ງ ຈ໊ຽບ ເຍີຍ ເຕສົ໋າ ນໍ , ດສຸ້ຍ ແປ໋ງ ຮນັ້ງ ຊ່ຽນ ເຍີຍ ດສຸ້ຍ ແປ໋ງ . ວົ້ວ ຕິ້ວ ຈູງ-ຮູ່ງ ຕສ່ຽວ ຈິວ ນິ່ນ ກັ້ນ ເຍີຍ ຫລີ່ງ ເຖສົາ ນິ່ນ ເຍີຍ ເຫວີ່ຍ ເຖສົາ ຕົ້ມ ຫັດ ມ໌າ ປຸນ ວົ້ວ ເຕົ້າ ເຮ່ຍ ກະນ້າຍ .
66013003	ເຮ່ຍ ກະນ້າຍ ເຍີຍ ເສ່ຍ ນອມ ມອກ໊ອງ ມ່າຍ ນອມ ປວັດ ຮນັ້ງ ຕສຸ ເຈ໋ຍ ຊຢັງ , ໄຮ່ ໄຕ່ ເຍີຍ , ມປ່າ ຕສຸ ມຸນ ເຍີຍ ຕ໋ອງ ຫລົງ ໝີ່ ອ໊ະ . ລູ່ງ ເດ໊ຍ ມ່ຽນ ບົວະ ຮ່ອງ ໄຫ່ ຕສ່ຽວ ກັນ ໜ່າຍ ເຕົ້າ ເຮ່ຍ ກະນ້າຍ .
66013004	ຕສວັ໋ງ ມ່ຽນ ປ໋າຍ ວົ້ວ ຕິ້ວ ຈູງ-ຮູ່ງ ເຫວີ່ຍ ຕສຸ ຈູງ-ຮູ່ງ ຈິວ ນິ່ນ ເຍີຍ ຫລີ່ງ ປຸນ ໜ່າຍ ເຕົ້າ ເຮ່ຍ ກະນ້າຍ . ນິ່ນ ບົວ ຢ່າ ປ໋າຍ ເຮ່ຍ ກະນ້າຍ ຕສ່ຽວ ກ໊ອງ , “ ຫາຍ ເຕົ້າ ໄຮ່ ຮນັ້ງ ນ້າຍ ເຕົ້າ ເຮ່ຍ ກະນ້າຍ ? ຫາຍ ເຕົ້າ ໄຮ່ ເຖສົາ ນິ່ນ ເບ໊າະ ຈ໋າ ? ”
66013005	ວົ້ວ ເຕົ້າ ເຮ່ຍ ກະນ້າຍ ຕຸ໊ ຕສິ໊ບ ດສຸ້ຍ ປູ໋ງ ຫວ່າ-ເໝົາ ຢ່າ ກ໊ອງ ຄີ ທິນ-ຮູ່ງ . ນິ່ນ ຢ່າ ຕຸ໊ ຫລີ່ງ ເຊວີ່ຍ ເອີ໋ຍ ໂຕສ໋ວ ເຝີຍ ຕສຽບ ເຫຍີ່ຍ ຫຮລາ ເຫຍັຍ .
66013006	ເຮ່ຍ ກະນ້າຍ ຕສ່ຽວ ອກອຍ ດສຸ້ຍ ກ໊ອງ ໂຕະ ຄີ ທິນ-ຮູ່ງ , ຄີ ທິນ-ຮູ່ງ ເຍີຍ ບົ໋ວ , ຄີ ທິນ-ຮູ່ງ ຢຽມ ເຍີຍ ຕ໋ອງ , ຢ່າ ຄີ ຢຽດ ຕສູ໊ງ ຢຽມ ທິນ-ຕ້ອງ ວົ້ວ ເຕີ໋ຍ .
66013007	ເຮ່ຍ ກະນ້າຍ ຢ່າ ຕຸ໊ ເຊວີ່ຍ ເອີ໋ຍ ເຖສົາ ທິນ-ຮູ່ງ ເຍີຍ ແປະ ຝີງ ເບ໊າະ ຈ໋າ ຢ່າ ຮີ່ງ ເຈ໋ຍ ນິ່ນ ບົວ . ນິ່ນ ຢ່າ ຕຸ໊ ຫລີ່ງ ກຸ໊ນ ໝ່ານ ກົ໊ວະ , ໝ່ານ ຝີງ , ໝ່ານ ຫຍູ່ງ ຫວ່າ ເຖສົາ ໝ່ານ ຫຍູ່ງ ມ່ຽນ .
66013008	ລູ່ງ ເດ໊ຍ ໝ່ານ ມ່ຽນ ຕສ່ຽວ ຕສັ່ງ ວົ້ວ ເຕົ້າ ເຮ່ຍ ກະນ້າຍ , ທສວດ ລິ໌ວ ມ່າຍ ບົ໋ວ ເຟ້ຍ ຈ໊ຽນ ຕສຢັ້ງ ແໝ່ງ ຕານ ວົ້ວ ເຕີ໋ຍ , ຕົ້ງ ຢຽມ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ ຕສຸ ໄຕ໋ ໄຕ່ ວົ້ວ ເຕົ້າ ປະກີ ຢູ້ງ ຕອນ ເຍີຍ ຕານ .
66013009	“ ຫາຍ ເຕົ້າ ມ່າຍ ມນ່ອມ ອ໋ອຍ ຕສຸ ແປງ ມນ່ອມ ໝວັງ ຫລົງ .
66013010	ຫາຍ ເຕົ້າ ແໝ່ງ ຕ໋າຍ ຕສຸ ເຕສ໊າະ ຫວວນ ໂລ່ , ວົ້ວ ເຕົ້າ ຕສະເກ້ງ ຕສຸ ເຕສ໊າະ ຫວວນ ໂລ່ . ຫາຍ ເຕົ້າ ແໝ່ງ ຕ໋າຍ ຕສຸ ດສຸ ດ໊າວ ໄຕ໋ ໄຕ່ , ວົ້ວ ເຕົ້າ ຕສະເກ້ງ ຕສຸ ດສຸ ດ໊າວ ໄຕ໋ ໄຕ່ . ເຫວີ່ຍ ນ້າຍ ທິນ-ຮູ່ງ ເຍີຍ ມ່ຽນ ອ໋ອຍ ຕສຸ ມ່າຍ ໜ່ອຍ ເຕ໊ຍ ຢ່າ ຫລົງໆ ເຍີຍ ສຽນ ທິນ-ຮູ່ງ . ”
66013011	ເຢຍ ແອ໋ງ ປວັດ ເຕົ້າ ເຮ່ຍ ກະນ້າຍ ຢຽມ ເດົາ-ເດ໊ຍ ທສວດ ຕ້າຍ . ມ່າຍ ອີ ນອມ ຈອງ ຮນັ້ງ ປະກີ ຢູ້ງ ຕອນ ເຍີຍ ຈອງ ຢ່າ ກ໊ອງ ຫວ່າ ຮນັ້ງ ຈູງ-ຮູ່ງ ນໍ .
66013012	ນ້າຍ ເຕົ້າ ເຮ່ຍ ກະນ້າຍ ຕຸ໊ ຕອງ ຈ໊ຽນ ຕະຢ໊ຽດ ເຕົ້າ ເຮ່ຍ ກະນ້າຍ ເຍີຍ ດສະຮມຽນ ຫລົ່ງ ເດສ່ງ ຕະຢ໊ຽດ ເຕົ້າ ເຍີຍ ຫລີ່ງ . ນິ່ນ ອ໊າບ ປ້າມ ເກນ ເຖສົາ ຢຽມ ປ້າມ ເກນ ເຍີຍ ມ່ຽນ ປ໋າຍ ຕະຢ໊ຽດ ເຕົ້າ ເຮ່ຍ ກະນ້າຍ , ຕົ້ງ ຕສຸ ເຈ໋ຍ ຊຢັງ ມປ່າ ຫລົງ ຕ້າຍ ວົ້ວ ເຕົ້າ .
66013013	ຕະເຫຍີ່ຍ ເຕົ້າ ເຮ່ຍ ກະນ້າຍ ໂຕສ໋ວ ຕົ້ມ ຈັ໋ງ-ໂຫ່ , ຕສູ໊ງ ໂຕສ໋ວ ປຸນ ໂຕ໌ວ ຢຽມ ລູ່ງ ດ໊ອດ ເອຈ່ຍ ເດົາ ປຸນ ໝ່ານ ມ່ຽນ ປວັດ .
66013014	ນິ່ນ ຕຸ໊ ຢຽມ ຕະຢ໊ຽດ ເຕົ້າ ເຮ່ຍ ກະນ້າຍ ເຍີຍ ດສະຮມຽນ ໂຕສ໋ວ ບົວະ ຮ່ອງ ເຍີຍ ຈັ໋ງ-ໂຫ່ ຕສ່ຽວ ຫລົ່ງ ນ້າຍ ເຕີ໋ຍ ຈັ໋ງ-ໂຫ່ ດົ໊ວ ລູ່ງ ເດ໊ຍ ມ່ຽນ . ນິ່ນ ຢ່າ ຫັດ ຕສວັ໋ງ ມ່ຽນ ເຕສີ໋ຍ ນອມ ຝັງ ເຫວີ່ຍ ທ່າຍ ຕສຸ ດສຸ ດ໊າວ ຮງະ ເຈ໋ຍ ຊຢັງ ເຍີຍ ມປ່າ ໄມ້ ໄຕ່ ວົ້ວ ເຕົ້າ ເຮ່ຍ ກະນ້າຍ .
66013015	ຕະເຫຍີ່ຍ ເຕົ້າ ເຮ່ຍ ກະນ້າຍ ຢ່າ ຕຸ໊ ຫລີ່ງ ໄຮ່ ປຢົ໊ມ ເຖຈຍ ເປັຍ ຕະຢ໊ຽດ ເຕົ້າ ເຮ່ຍ ກະນ້າຍ ເຍີຍ ຝັງ . ຝັງ ຕສ່ຽວ ໄຮ່ ກ໊ອງ ຫວ່າ ຢ່າ ໄຮ່ ປຸນ ຢຽດ ຕສູ໊ງ ໄມ້ ປ໋າຍ ນິ່ນ ວົ້ວ ເຕີ໋ຍ ມ່ຽນ ຕສຸ ໄຕ໋ ໄຕ່ .
66013016	ນິ່ນ ຢ່າ ອ໊າບ ມ່ຽນ , ໄມ້ ກຸ໊ນ ໂຮລ ໄຟ ໄຝ , ປຸ໊ດ ຕສ້ອຍ ໄຟ ຈົ່ມ , ໂຕສ໋ວ ໂນ່ວ ໄຟ ໄມ້ ໂຕສ໋ວ ໂນ່ວ ເຍີຍ , ຢຽດ ຕສູ໊ງ ອ໋ອຍ ຕສຸ ອກ໊າບ ຈ໊ຽນ ຢ໋ຽນ ຢຽມ ບຢ່າວ ເຈັ໊ຍ ປົ໌ວ ໄຟ ປຢ້ອງ .
66013017	ຮນັ້ງ ໜ່າຍ , ຫາຍ ເຕົ້າ ໄມ້ ຕຸ໊ ອກ໊າບ ຈ໊ຽນ ເຮ່ຍ ກະນ້າຍ ເຍີຍ ບົ໋ວ ເຍີຍ ຢ໋ຽນ ໄຟ ຕີ໊ ເຮ່ຍ ກະນ້າຍ ເຍີຍ ບົ໋ວ ວົ້ວ ເຕີ໋ຍ ດສັ່ງ , ວົ້ວ ເຕົ້າ ຕສ່ຽວ ໄມ້ ໄຮ່ ມ໌າຍ ໝ່າຍ .
66013018	ນ້າຍ ເຕີ໋ຍ ສີ່ ອ໋ອຍ ຕສຸ ຫລົ່ງ ທສົງ-ເມ່ງ . ຫາຍ ເຕົ້າ ໄກວ , ວົ້ວ ເຕົ້າ ໄຮ່ ຝຸນ ຕຸ໊ ທສວດ ເຮ່ຍ ກະນ້າຍ ເຍີຍ ບົ໋ວ ເຍີຍ ດສັ່ງ , ເຫວີ່ຍ ຕສຸ ເປ໋ນ ຢຽດ ເຕົ້າ ມ່ຽນ ເຍີຍ ບົ໋ວ ເຍີຍ ດສັ່ງ . ນ້າຍ ເຕົ້າ ມ່ຽນ ເຍີຍ ບົ໋ວ ເຍີຍ ດສັ່ງ ເຊ ຫລົວະ ແປ໊ະ ຫລົວະ ຕສຽບ ຫລົວະ .
66014001	ເຢຍ ແອ໋ງ ໝັ່ງ , ຕສ່ຽວ ປວັດ ວົ້ວ ເຕົ້າ ປະກີ ຢູ້ງ ຕອນ ໂຊ້ວ ຈ໊ຽນ ສິ​ໂອນ ບົງ . ເຖສົາ ນິ່ນ ຢຽມ ວົ້ວ ມ່າຍ ຢຽດ ສິນ ເປຢີຍ ຫວ່ານ ເປຢີຍ ທສິນ ເຕົ້າ ມ່ຽນ , ຕົ້ງ ມ່າຍ ນິ່ນ ເຍີຍ ບົ໋ວ ເຖສົາ ນິ່ນ ເຍີຍ ເຕຍ ເຍີຍ ບົ໋ວ ເຟ້ຍ ວົ້ວ ປຢ້ອງ ເຍີຍ ມ່ຽນ .
66014002	ເຢຍ ຢ່າ ໄຮ໌ ມ່າຍ ເຖຈຍ ບຸຍ ຢຽມ ວົ້ວ ລູ່ງ ຕ້າຍ ຮນັ້ງ ວວມ ປວັ໊ງ ໂມ່ວ ບຸຍ , ຢ່າ ຮນັ້ງ ປ໌ອງ ບະອົງ ບຸຍ ນໍ . ເຢຍ ຢ່າ ໄຮ໌ ວົ້ວ ຫຍູ່ງ ເຖຈຍ ບຸຍ ຮນັ້ງ ພັດ ຕ້ານ ປ້າ ເຍີຍ ມ່ຽນ ພັດ ນິ່ນ ບົວ ເຍີຍ ຕ້ານ ປ້າ ບຸຍ ນໍ .
66014003	ນິ່ນ ບົວ ຢຽມ ຮູ່ງ ເຫວີ່ຍ ເຍີຍ ດສະຮມຽນ , ຢຽມ ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ເຖສົາ ວົ້ວ ເຕີ໋ຍ ຕສວັ໋ງ ມ່ຽນ ໂກ໋ ເຍີຍ ດສະຮມຽນ , ປ໋າວ ຕິ້ວ ຊຢັງ-ດສູງ . ທສວດ ລິ໌ວ ຢຽມ ປ້າມ ເກນ ຕຸ໊ ຕສົວະ ດສ໋ວນ ວົ້ວ ເຕີ໋ຍ ຢຽດ ສິນ ເປຢີຍ ຫວ່ານ ເປຢີຍ ທສິນ ເຕົ້າ , ໄມ້ ມ່າຍ ຫາຍ ເຕົ້າ ໄຮ່ ໂຫະ ຕຸ໊ ນ້າຍ ຕິ້ວ ດສູງ .
66014004	ນ້າຍ ເຕີ໋ຍ ມຈັ່ງ ຕອນ ໄມ້ ນິດ ເຈ໋ຍ ມເຊັຍ ຕອນ , ນິ່ນ ບົວ ທສີງ-ເດສ່ງ ເຍີຍ . ປະກີ ຢູ້ງ ຕອນ ມີ່ງ ຫາຍ , ນິ່ນ ບົວ ຢ່າ ກັນ ຈ໊ຽນ ນິ່ນ ມີ່ງ . ນິ່ນ ບົວ ຢຽມ ໝ່ານ ມ່ຽນ ບຸດົ໋ງ ຕສົວະ ທສວດ ຕ້າຍ ເຫວີ່ຍ ໂຕສ໋ວ ຝູງ ປຸນ ທິນ-ຮູ່ງ ເຖສົາ ປະກີ ຢູ້ງ ຕອນ ເຍີຍ ຕ້າວ ປານ ມ່ຽນ .
66014005	ນິ່ນ ບົວ ເຍີຍ ດສຸ້ຍ ໄມ້ ກ໊ອງ-ແປະ . ນິ່ນ ບົວ ຢ່າ ໄມ້ ມ່າຍ ຕ່ອງ ເຍີຍ ຕ໋ອງ .
66014006	ເຢຍ ແອ໋ງ ປວັດ ກັ້ນ ມ່າຍ ເຕົ້າ ຟິນ-ມ່ຽນ ຢຽມ ດ໊າມ-ລູ່ງ ໄດ໋ ຈ໊ຽນ ມີ່ງ . ນິ່ນ ຢ່າ ມ່າຍ ຢຽດ ລິ໌ວ ຢຽມ ເຍີຍ ຄູ້ ຝຽນ ຕສຸ້ນ ປຸນ ລູ່ງ ເດ໊ຍ ໝ່ານ ມ່ຽນ , ຕສຸ້ນ ປຸນ ໝ່ານ ກົ໊ວະ , ໝ່ານ ຝີງ , ໝ່ານ ຫຍູ່ງ ຫວ່າ ເຖສົາ ໝ່ານ ຫຍູ່ງ ມ່ຽນ .
66014007	ນ້າຍ ເຕົ້າ ຟິນ-ມ່ຽນ ເຖຈຍ ໂຮລ ເຍີຍ ຕສຸ້ນ ຈ໊ຽນ ກ໊ອງ , “ ອ໋ອຍ ຕສຸ ກ້ຳ ເດສ໋ຍ ທິນ-ຮູ່ງ ຢ່າ ເທສງ ນິ່ນ ເຫວີ່ຍ ຕສຸ ນິ່ນ ຊ້ຽມ ໝ່ານ ມ່ຽນ ເຍີຍ ຕສຢັ້ງ ໂຫ່ ເຖົາ ອ໊ະ . ອ໋ອຍ ຕສຸ ຕສັ່ງ ເຕສີ໋ຍ ລູ່ງ ເຕສີ໋ຍ ເດົາ ເຕສີ໋ຍ ຄ້ອຍ ເຕສີ໋ຍ ວວມ-ຕສີ໊ງ ວົ້ວ ເຕົ້າ . ”
66014008	ແອ໋ງ ກັ້ນ ມ່າຍ ຕະເຫຍີ່ຍ ເຕົ້າ ຟິນ-ມ່ຽນ ກັນ ຈ໊ຽນ ຕະຢ໊ຽດ ເຕົ້າ ມີ່ງ ຢ່າ ກ໊ອງ , “ ບາງ ໝີ່ ອ໊ະ . ບາ​ບີ​ລົນ ຕົ້ມ ຕສີ້ງ ບາງ ໝີ່ ອ໊ະ . ນ້າຍ ນອມ ຕົ້ມ ຕສີ້ງ ອ໊າບ ໝ່ານ ກົ໊ວະ ເຍີຍ ມ່ຽນ ຮົບ ນິ່ນ ເຍີຍ ຕິ໊ວ . ນ້າຍ ຕິ໊ວ ເຊ ແຊງ ຫຮຢຽນ ໂອກ໋ ເຍີຍ ຕິ໊ວ-ຄູ້ . ”
66014009	ແອ໋ງ ກັ້ນ ມ່າຍ ຕະຟາມ ເຕົ້າ ຟິນ-ມ່ຽນ ກັນ ຈ໊ຽນ ວົ້ວ ເຕີ໋ຍ ອີ ເຕົ້າ ຟິນ-ມ່ຽນ ມີ່ງ , ເຖຈຍ ໂຮລ ເຍີຍ ກ໊ອງ , “ ຫາຍ ເຕົ້າ ຕສັ່ງ ວົ້ວ ເຕົ້າ ເຮ່ຍ ກະນ້າຍ ເຖສົາ ເຮ່ຍ ກະນ້າຍ ເຍີຍ ຝັງ ຢ່າ ອກ໊າບ ຈ໊ຽນ ເຮ່ຍ ກະນ້າຍ ເຍີຍ ຢ໋ຽນ ນິ່ນ ເຍີຍ ປຢ້ອງ ໄຟ ປົ໌ວ ນໍ ,
66014010	ວົ້ວ ເຕົ້າ ຕສູ໊ງ ອ໋ອຍ ຕສຸ ຮົບ ທິນ-ຮູ່ງ ໂນ໌ວ ຕສຸ໌ຍ ເຍີຍ ຕິ໊ວ . ນ້າຍ ຕິ໊ວ ທິນ-ຮູ່ງ ໂຕ໋ ເອຈ່ຍ ໂນ໌ວ ຕສຸ໌ຍ ເຍີຍ ຕສ໊ານ ຢ່າ ໄມ້ ເຜວ ຫາຍ ຫຍູ່ງ . ຫາຍ ເຕົ້າ ຮນັ້ງ ນ້າຍ ນໍ ໂຕສ໋ວ ຕສູ໊ງ ອ໋ອຍ ຕສຸ ຢຽມ ທສີງ-ເດສ່ງ ເຍີຍ ຟິນ-ມ່ຽນ ເຖສົາ ວົ້ວ ເຕົ້າ ປະກີ ຢູ້ງ ຕອນ ເຍີຍ ດສະຮມຽນ ຕສຸ ຮູ່ງ ເຍີຍ ໂຕ໌ວ ເຕສີ໋ຍ .
66014011	ເຕສີ໋ຍ ນິ່ນ ບົວ ວົ້ວ ກວ໋າ ໂຕ໌ວ ເຍີຍ ສຽວ ຢຽດ ລິ໌ວ ທສຸດໆ ເຍີຍ ຝາວ ເຖົາ ໝ່ານ ໂກ໊ວ ໝ່ານ ຕ່ອຍ . ຕສັ່ງ ວົ້ວ ເຕົ້າ ເຮ່ຍ ກະນ້າຍ ເຖສົາ ເຮ່ຍ ກະນ້າຍ ເຍີຍ ຝັງ , ເຖສົາ ອກ໊າບ ຈ໊ຽນ ເຮ່ຍ ກະນ້າຍ ເຍີຍ ບົ໋ວ ເຍີຍ ຢ໋ຽນ ເຍີຍ ມ່ຽນ ຕສຢັ້ງ ຮນອຍ ຕສຢັ້ງ ມ໌ວນ ໄມ້ ຕຸ໊ ຄູ່ ຢຽມ ຢຽດ ຕັ້ງ . ”
66014012	ຮນັ້ງ ໜ່າຍ , ທິນ-ຮູ່ງ ເຍີຍ ມ່ຽນ , ຕົ້ງ ເອີຍ ຈ໊ຽນ ທິນ-ຮູ່ງ ເຍີຍ ຫລີ່ງ ຢ່າ ຫລົງໆ ເຍີຍ ສຽນ ເຢ​ຊູ ວົ້ວ ເຕີ໋ຍ , ອ໋ອຍ ຕສຸ ມ່າຍ ໜ່ອຍ ເຕ໊ຍ .
66014013	ເຢຍ ແອ໋ງ ໄຮ໌ ເຖຈຍ ຢຽມ ວົ້ວ ລູ່ງ ກ໊ອງ , “ ອ໋ອຍ ຕສຸ ເຟ້ຍ ຈ໊ຽນ , ‘ ຢັ້ງ ນ້າຍ ເຈ໋ຍ ເຫວີ່ຍ ຕສ໊ຽວ ໄຕ່ ເຍີຍ ມ່ຽນ ຕຸ໊ ອອນ-ເຫລາະ . ’ ” ສີງ ລີ່ງ ເຕົາ , “ ຕສະເກ້ງ ຮນັ້ງ ໜ່າຍ . ນິ່ນ ບົວ ຕຸ໊ ຕີ້ງ ນິ່ນ ບົວ ໂຕສ໋ວ ເຍີຍ ກົງ ຮິດ ຂວນ ເຫວີ່ຍ ຕສຸ ນິ່ນ ບົວ ໂຕສ໋ວ ເຍີຍ ສີ່ ກັນ ຈ໊ຽນ ນິ່ນ ບົວ ມີ່ງ . ”
66014014	ເຢຍ ແອ໋ງ ໝັ່ງ ຕສ່ຽວ ປວັດ ຕໍ໊ ບ໋ວນ ແປະ ເຍີຍ . ເຕສວີ໌ຍ ຈ໊ຽນ ບ໋ວນ ວົ້ວ ເຕົ້າ ປວັດ ຮນັ້ງ ເຕົ້າ ປ້າມ ມ່ຽນ . ນິ່ນ ດົ໋ງ ຈ໊ຽນ ຈຽມ-ນີ້ງ , ປົ໌ວ ນັ້ນ ຈ໊ຽນ ໄຫລ່ ໄຫ່ ເຍີຍ ລິ່ມ ເງົາ .
66014015	ແອ໋ງ ກັ້ນ ມ່າຍ ເຕົ້າ ຟິນ-ມ່ຽນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ທສວດ ຕ້າຍ ເຫ່ວ ເຖຈຍ ໂຮລ ເຍີຍ ກ໊ອງ ບົ໋ວ ເຕສວີ໌ຍ ຈ໊ຽນ ບ໋ວນ ວົ້ວ ເຕົ້າ , “ ຫລົ່ງ ເມີ່ຍ ເຍີຍ ລິ່ມ ເງົາ ກ໊າດ ອ໊ະ , ເຫວີ່ຍ ຕສຸ ຢຽມ ປ້າມ ເກນ ເຍີຍ ກະນ້າຍ ຕສົວະ ຫລົງ ອ໊ະ . ກ໊າດ ເຍີຍ ຕສຢັ້ງ ໂຫ່ ເຖົາ ອ໊ະ . ”
66014016	ເຕສວີ໌ຍ ຈ໊ຽນ ບ໋ວນ ວົ້ວ ເຕົ້າ ຕສ່ຽວ ຫລົ່ງ ນິ່ນ ເຍີຍ ລິ່ມ ເງົາ ກ໊າດ . ຢຽມ ປ້າມ ເກນ ອ໋ອຍ ຕສຸ ຊຽວ ເຍີຍ ກະນ້າຍ ຕສ່ຽວ ກ໊າດ ເດສ່ງ ໝີ່ ອ໊ະ .
66014017	ເຢຍ ແອ໋ງ ປວັດ ກັ້ນ ມ່າຍ ເຕົ້າ ຟິນ-ມ່ຽນ ຢຽມ ທິນ-ຕ້ອງ , ຕສັ່ງ ທິນ-ຮູ່ງ ເຍີຍ ເປຢົ໊າ , ທສວດ ຕ້າຍ . ນິ່ນ ຢ່າ ມ່າຍ ໄຫລ່ ໄຫ່ ເຍີຍ ລິ່ມ ເງົາ .
66014018	ແອ໋ງ ມ່າຍ ເຕົ້າ ຟິນ-ມ່ຽນ ຢຽມ ເຕສ່ຍ-ຕ້ອງ ຕ້າຍ , ຕົ້ງ ກຸ໊ນ ໂຕ໌ວ ວົ້ວ ເຕົ້າ ຟິນ-ມ່ຽນ . ນິ່ນ ເຫ່ວ ເຖຈຍ ໂຮລ ເຍີຍ ບົ໋ວ ນັ້ນ ໄຫລ່ ໄຫ່ ເຍີຍ ລິ່ມ ເງົາ ວົ້ວ ເຕົ້າ , “ ຫລົ່ງ ເມີ່ຍ ໄຫລ່ ໄຫ່ ເຍີຍ ລິ່ມ ເງົາ ກ໊າດ ປ້າມ ເກນ ເຍີຍ ອະຫງຸ່ນ ປ໊ຽວ-ຈ້ອຍ , ເຫວີ່ຍ ຕສຸ ອະຫງຸ່ນ ປ໊ຽວ ຕສົວະ ເດສ່ງ ອ໊ະ . ”
66014019	ວົ້ວ ເຕົ້າ ຟິນ-ມ່ຽນ ຕສ່ຽວ ຫລົ່ງ ນິ່ນ ເຍີຍ ລິ່ມ ເງົາ ກ໊າດ ປ້າມ ເກນ ເຍີຍ ອະຫງຸ່ນ ປ໊ຽວ ຕສອຍ ເປັຍ ເຍວີ່ຍ ອະຫງຸ່ນ ປ໊ຽວ ເຍີຍ ຕົ້ມ ຕສ້ອງ , ຕົ້ງ ປິ໋ວ ເມ່ງ ທິນ-ຮູ່ງ ໂນ໌ວ ໄຫ່ ຕສຸ໌ຍ ວົ້ວ ນອມ ຕສ້ອງ .
66014020	ອະຫງຸ່ນ ປ໊ຽວ ຢຽມ ຕສີ້ງ ກະເຫຍ່ຍ ເຍີຍ ຕສ້ອງ ຕສຸ ເຍວີ່ຍ , ແອ໋ງ ມ່າຍ ດສຢ໊າມ ຢຽມ ຕສ້ອງ ຫລ່ຽວ ທສວດ ມີ່ງ ຟາມ-ແປ໊ະ ກີ​ໂລ ດ໊າວ , ປົວ ເດາະ ໂດ .
66015001	ເຢຍ ແອ໋ງ ປວັດ ຢຽມ ວົ້ວ ລູ່ງ ກັ້ນ ມ່າຍ ໂຮລ ໄຫ່ , ບົວະ ຮ່ອງ ໄຫ່ ເຍີຍ ຕົ້ມ ຈັ໋ງ-ໂຫ່ . ມ່າຍ ເສ່ຍ ເຕົ້າ ຟິນ-ມ່ຽນ ຕໍ້ ຈ໊ຽນ ເສ່ຍ ຫຍູ່ງ ເຕສະ ໜ່ານ . ນ້າຍ ເຊ ອກະຮ້າ ລາຍ ເຍີຍ ເຕສະ ໜ່ານ ເຫວີ່ຍ ຕສຸ ທິນ-ຮູ່ງ ຫລົ່ງ ນ້າຍ ເຕີ໋ຍ ໂຕສ໋ວ ຕສຢັ໋ງ ນິ່ນ ໂນ໌ວ ຕສຸ໌ຍ ເຍີຍ ສີ່ .
66015002	ເຢຍ ແອ໋ງ ປວັດ ຮນັ້ງ ຫລົ່ງ ກີ໋ງ ຕສອບ ຈ໊ຽນ ໂຕ໌ວ ເຍີຍ ຄ້ອຍ ນໍ . ຢ່າ ປວັດ ຮີ່ງ ເຈ໋ຍ ເຮ່ຍ ກະນ້າຍ ເຖສົາ ເຮ່ຍ ກະນ້າຍ ເຍີຍ ຝັງ ເຖສົາ ນິ່ນ ເຍີຍ ບົ໋ວ ເຍີຍ ດສັ່ງ ວົ້ວ ເຕີ໋ຍ ມ່ຽນ . ນິ່ນ ບົວ ໂຊ້ວ ຈ໊ຽນ ຄ້ອຍ-ເຮລນ ຢ່າ ນັ້ນ ຈ໊ຽນ ທິນ-ຮູ່ງ ເຖສີຍ ປຸນ ເຍີຍ ຕ້ານ ປ້າ ,
66015003	ຢ່າ ປ໋າວ ທິນ-ຮູ່ງ ເຍີຍ ໂປວ , ໂມ​ເຊ , ເຍີຍ ດສູງ ເຖສົາ ວົ້ວ ເຕົ້າ ປະກີ ຢູ້ງ ຕອນ ເຍີຍ ດສູງ . ດສູງ ກ໊ອງ , “ ເນິ່ນ ເຈ໋ຍ ເຍີຍ ຕສ໊ຽວ ທິນ-ຮູ່ງ ອ້າ ! ເມີ່ຍ ໂຕສ໋ວ ເຍີຍ ສີ່ ຕສະເກ້ງ ໂຮລ ໄຫ່ , ບົວະ ຮ່ອງ ໄຫ່ . ໝ່ານ ກົ໊ວະ ເຍີຍ ຮູ່ງ ອ້າ ! ເມີ່ຍ ໂຕສ໋ວ ເຍີຍ ເຈົ໊າ ເຊ ແປ້ງ ຟິມ ເຍີຍ , ຕສຽນ ເຍີຍ .
66015004	ຕສ໊ຽວ ອ້າ ! ມ່າຍ ຫາຍ ເຕົ້າ ໄມ້ ທ່າຍ ເມີ່ຍ , ໄມ້ ກ້ຳ ເດສ໋ຍ ເມີ່ຍ ? ມ່າຍ ຫາຍ ເຕົ້າ ໄມ້ ເທສງ ເມີ່ຍ ເຍີຍ ບົ໋ວ ? ເຫວີ່ຍ ຕສຸ ເມີ່ຍ ກັ້ນ ທສີງ-ເດສ່ງ ຮນັ້ງ . ໝ່ານ ກົ໊ວະ ມ່ຽນ ອ໋ອຍ ຕ້າຍ ຢຽມ ເມີ່ຍ ເຍີຍ ດສະຮມຽນ ປ໋າຍ ເມີ່ຍ , ເຫວີ່ຍ ຕສຸ ໝ່ານ ມ່ຽນ ຕຸ໊ ປວັດ ເມີ່ຍ ໂຕສ໋ວ ເຍີຍ ສີ່ ແປ້ງ ຟິມ ເຍີຍ . ”
66015005	ອກະຮ້າ ເຢຍ ປວັດ ຢຽມ ທິນ-ຕ້ອງ ຕສັ່ງ ທິນ-ຮູ່ງ ເຍີຍ ເປຢົ໊າ ຄອຍ ອກອຍ , ຕົ້ງ ວົ້ວ ນອມ ແລ໌ງ ແຫງ່ງ ຫວ່າ ເຍີຍ ດົ໊ບ-ລິ່ວ .
66015006	ຕໍ້ ຈ໊ຽນ ເສ່ຍ ຫຍູ່ງ ເຕສະ ໜ່ານ ວົ້ວ ເຕີ໋ຍ ເສ່ຍ ເຕົ້າ ຟິນ-ມ່ຽນ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ທສວດ ຕ້າຍ . ນິ່ນ ບົວ ຕສຸ໊ ຈ໊ຽນ ທສີງ-ເດສ່ງ ເຍີຍ ຫລະມ່າ ເດຍ ລຸຍ-ໂຫວ ບົ໊ບ ແປະ ແຕສ້ງໆ ເຍີຍ . ຢ່າ ມ່າຍ ຈຽມ-ໂຄວ ໂຄວ ຈ໊ຽນ ຫລະຄວດ .
66015007	ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ມ່າຍ ເຕົ້າ ເຕສ໊າະ ເສ່ຍ ນອມ ຈຽມ-ປຸ້ນ ປຸນ ວົ້ວ ເຕີ໋ຍ ເສ່ຍ ເຕົ້າ ຟິນ-ມ່ຽນ . ນອມໆ ຈຽມ-ປຸ້ນ ຕັ໊ບ ປວັ໊ງ ຢຽດ ລິ໌ວ ຕສຢັ້ງ ຈ໊ຽນ ເຖົາ ໝ່ານ ໂກ໊ວ ໝ່ານ ຕ່ອຍ ເຍີຍ ທິນ-ຮູ່ງ ໂນ໌ວ ຕສຸ໌ຍ ເຍີຍ ສີ່ .
66015008	ຕສັ່ງ ທິນ-ຮູ່ງ ເຍີຍ ເປຢົ໊າ ຕສ່ຽວ ມ່າຍ ສຽວ ປວັ໊ງ ເດສ່ງ , ຕົ້ງ ຢຽມ ທິນ-ຮູ່ງ ເຍີຍ ອຈັງ-ຫລ່າງ ເຖສົາ ນິ່ນ ເຍີຍ ທຈະ ທສວດ ຕ້າຍ ເຍີຍ ສຽວ , ຢ່າ ໄມ້ ມ່າຍ ຫາຍ ເຕົ້າ ໄຮ່ ເປັຍ ຕສັ່ງ ທິນ-ຮູ່ງ ເຍີຍ ເປຢົ໊າ . ອ໋ອຍ ຕສຸ ຕສົ໊ວ ວົ້ວ ເຕີ໋ຍ ເສ່ຍ ເຕົ້າ ຟິນ-ມ່ຽນ ຕໍ້ ຕ້າຍ ເຍີຍ ເສ່ຍ ຫຍູ່ງ ເຕສະ ໜ່ານ ເຈ໋ຍ ເດສ່ງ ຖສີງ ຕຸ໊ ເປັຍ .
66016001	ເຢຍ ແອ໋ງ ໄຮ໌ ເຖຈຍ ບຸຍ ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ທສວດ ຕ້າຍ ບົ໋ວ ວົ້ວ ເຕີ໋ຍ ເສ່ຍ ເຕົ້າ ຟິນ-ມ່ຽນ , “ ມີ່ງ ອ໊ະ . ເຕສ໊າະ ທິນ-ຮູ່ງ ໂນ໌ວ ຕສຸ໌ຍ ເຍີຍ ເສ່ຍ ນອມ ປຸ້ນ ຕໍ້ ມີ່ງ ໂຕ໋ ເອຈ່ຍ ປ້າມ ເກນ ມ່າະ ! ”
66016002	ຕະຢ໊ຽດ ເຕົ້າ ຟິນ-ມ່ຽນ ຕສ່ຽວ ມີ່ງ ໂຕ໋ ນິ່ນ ເຍີຍ ປຸ້ນ ເອຈ່ຍ ປ້າມ ເກນ . ອກ໊າບ ຈ໊ຽນ ເຮ່ຍ ກະນ້າຍ ເຍີຍ ຢ໋ຽນ ເຖສົາ ຕສັ່ງ ເຈ໋ຍ ນິ່ນ ເຍີຍ ຝັງ ວົ້ວ ເຕີ໋ຍ ມ່ຽນ ຕສ່ຽວ ປຸ໊ດ ໂຕະ ໄຫ່ ເຍີຍ ຟາງ , ມຸນ ຕຸ໊ ໂຄ້ວ ໄຫ່ .
66016003	ຕະເຫຍີ່ຍ ເຕົ້າ ຟິນ-ມ່ຽນ ໂຕ໋ ນິ່ນ ເຍີຍ ປຸ້ນ ເອຈ່ຍ ຄ້ອຍ . ຄ້ອຍ ເຍີຍ ວວມ ຕສ່ຽວ ເປ໋ນ ດສຢ໊າມ ຮນັ້ງ ຈັ໋ນ-ໄຕ່ ເຍີຍ ດສຢ໊າມ ນໍ . ຢຽມ ຄ້ອຍ ມ່າຍ ແໝ່ງ ເຍີຍ ກະນ້າຍ ຢຽດ ຕສູ໊ງ ໄຕ່ ເດສ່ງ ໝີ່ ອ໊ະ .
66016004	ຕະຟາມ ເຕົ້າ ຟິນ-ມ່ຽນ ໂຕ໋ ນິ່ນ ເຍີຍ ປຸ້ນ ເອຈ່ຍ ຢຽດ ຕສູ໊ງ ດ້າຍ ເຖສົາ ວວມ-ຕສີ໊ງ . ວວມ ຕສ່ຽວ ເປ໋ນ ດສຢ໊າມ ເດສ່ງ .
66016005	ເຢຍ ຢ່າ ໄຮ໌ ກຸ໊ນ ວວມ ວົ້ວ ເຕົ້າ ຟິນ-ມ່ຽນ ກ໊ອງ , “ ທສີງ-ເດສ່ງ ເຍີຍ ທິນ-ຮູ່ງ ອ້າ ! ເມີ່ຍ ຕົ້ງ ຕສິ້ນ ດ່າງ ຢຽມ , ອີ້ ຕສັ່ນ ຢຽມ ວົ້ວ ເຕົ້າ . ເມີ່ຍ ຮນັ້ງ ນ້າຍ ຕຸ໋ນ ສີ່ ເຊ ແປ້ງ ຟິມ ເຍີຍ ,
66016006	ເຫວີ່ຍ ຕສຸ ນິ່ນ ບົວ ໂຕສ໋ວ ປຸນ ທິນ-ຮູ່ງ ເຍີຍ ແປະ ຝີງ ເຖສົາ ໂຕ່ວ ຫວ່າ ມ່ຽນ ເຍີຍ ດສຢ໊າມ ຫລ່ຽວ ທສວດ , ເມີ່ຍ ຢ່າ ປຸນ ດສຢ໊າມ ນິ່ນ ບົວ ຮົບ , ເຊ ວິ່ນ ຕຸ໊ ຫອບ ນິ່ນ ບົວ ໂຕສ໋ວ ເຍີຍ ສີ່ . ‘ ເນິ່ນ ເຈ໋ຍ ເຍີຍ ຕສ໊ຽວ ທິນ-ຮູ່ງ ອ້າ ! ເມີ່ຍ ຊ້ຽມ ຕສຸ໌ຍ ເມີ່ຍ ຊ້ຽນ ຕຸ໊ ຕສຽນ ເຍີຍ , ແປ້ງ ຟິມ ເຍີຍ . ’ ”
66016007	ເຢຍ ແອ໋ງ ໄຮ໌ ມ່າຍ ເຖຈຍ ຢຽມ ເຕສ່ຍ-ຕ້ອງ ເຫ່ວ ຈ໊ຽນ ກ໊ອງ , ກ໊ອງ , ‘ ເນິ່ນ ເຈ໋ຍ ເຍີຍ ຕສ໊ຽວ ທິນ-ຮູ່ງ ອ້າ ! ເມີ່ຍ ຊ້ຽມ ຕສຸ໌ຍ ເມີ່ຍ ຊ້ຽນ ຕຸ໊ ຕສຽນ ເຍີຍ , ແປ້ງ ຟິມ ເຍີຍ . ’ ”
66016008	ຕະເຝີຍ ເຕົ້າ ຟິນ-ມ່ຽນ ໂຕ໋ ນິ່ນ ເຍີຍ ປຸ້ນ ເອຈ່ຍ ບະຮນອຍ , ປຸນ ບະຮນອຍ ຫລົ່ງ ຫຍຸດ ໂຕ໌ວ ປົ໊ວ ມ່ຽນ .
66016009	ມ່ຽນ ຕສຸ ຫຍຸດ ໂຕ໌ວ ປົ໊ວ , ນິ່ນ ບົວ ຕສ໋ຽວ ທິນ-ຮູ່ງ ເຍີຍ ບົ໋ວ , ຕົ້ງ ມ່າຍ ຫລີ່ງ ກຸ໊ນ ນ້າຍ ເຕີ໋ຍ ເຕສະ ໜ່ານ ວົ້ວ ເຕົ້າ , ມປ່າ ນິ່ນ ບົວ ໄມ້ ຄັ້ງ ກ໊ອຍ ໂຮຍ້ວ ກວັ່ງ ຕສຸ໌ຍ ເທສງ ທິນ-ຮູ່ງ .
66016010	ຕະຮມ໌ ເຕົ້າ ຟິນ-ມ່ຽນ ໂຕ໋ ນິ່ນ ເຍີຍ ປຸ້ນ ເອຈ່ຍ ເຮ່ຍ ກະນ້າຍ ເຍີຍ ເຫວີ່ຍ . ເຮ່ຍ ກະນ້າຍ ເຍີຍ ກົ໊ວະ ຕສ່ຽວ ຫຮມວັງ ເດສ່ງ . ປ້າມ ມ່ຽນ ຫງາດ ຈ໊ຽນ ບຽດ ເຫວີ່ຍ ຕສຸ ນິ່ນ ບົວ ມຸນ ຕຸ໊ ໂຄ້ວ ໄຫ່ .
66016011	ຫລາຍ ນິ່ນ ບົວ ຕສຸ ມຸນ , ຕສຸ ປຸ໊ດ ຟາງ , ນິ່ນ ບົວ ຕສ໋ຽວ ຢຽມ ທິນ-ຕ້ອງ ເຍີຍ ທິນ-ຮູ່ງ , ມປ່າ ນິ່ນ ບົວ ໄມ້ ຄັ້ງ ກ໊ອຍ ໂຮຍ້ວ ກວັ່ງ ນິ່ນ ບົວ ໂຕສ໋ວ ເຍີຍ ເອ໊າະ ສີ່ .
66016012	ຕະຫລົວະ ເຕົ້າ ຟິນ-ມ່ຽນ ໂຕ໋ ນິ່ນ ເຍີຍ ປຸ້ນ ເອຈ່ຍ ຢູ​ເຟ​ຕິດ ຕົ້ມ ດ້າຍ . ດ້າຍ ຕສ່ຽວ ອກາຍ ໝີ່ ອ໊ະ , ເຫວີ່ຍ ຄອຍ ເຈົ໊າ ປຸນ ຕົງ ປູງ ແໝງ ຕ້າຍ ເຍີຍ ຮູ່ງ ເຕ໋ຍ ຢັ້ງ .
66016013	ເຢຍ ແອ໋ງ ປວັດ ປົວ ເຕົ້າ ເຮ່ຍ ໄກວ໊ ມ້ຽນ ຮນັ້ງ ແກ໊ງ ນໍ , ຢຽມ ຈູງ-ຮູ່ງ ເຍີຍ ດສຸ້ຍ , ເຖສົາ ເຮ່ຍ ກະນ້າຍ ເຍີຍ ດສຸ້ຍ , ເຖສົາ ວົ້ວ ເຕົ້າ ຈ໊າ ໂຕ່ວ ຫວ່າ ມ່ຽນ ເຍີຍ ດສຸ້ຍ ທສວດ .
66016014	ນ້າຍ ເຕີ໋ຍ ປົວ ເຕົ້າ ເຊ ເອ໊າະ ໄຫ່ ເຍີຍ ມ້ຽນ ຢ່າ ໂຕສ໋ວ ຕຸ໊ ບົວະ ຮ່ອງ ເຍີຍ ຈັ໋ງ-ໂຫ່ . ນິ່ນ ບົວ ມີ່ງ ລໍ໌ ປ້າມ ເກນ ເຍີຍ ຕສວັ໋ງ ຮູ່ງ , ເຫວີ່ຍ ຕໍ້ ນິ່ນ ບົວ ກັ໊ບ ຕສຸ໊ນ ຕ້າຍ ຕສົ໊ວ ເຖົາ ເນິ່ນ ເຈ໋ຍ ເຍີຍ ທິນ-ຮູ່ງ ເຍີຍ ຕົ້ມ ຮນອຍ ເບ໊າະ ຈ໋າ .
66016015	“ ໝັ່ງ ມ່າະ ! ເຢຍ ອ໋ອຍ ຮນັ້ງ ຈັ໋ນ-ຕສະ ນໍ ຕ້າຍ . ຫາຍ ເຕົ້າ ກີງ ຈ໊ຽນ ໂຮຍ້ວ ຢ່າ ໂກ໋ວ ຫລົງ ນິ່ນ ເຍີຍ ລຸຍ-ໂຫວ , ວົ້ວ ເຕົ້າ ມ່າຍ ອອນ-ເຫລາະ . ນິ່ນ ໄມ້ ຕສຸ ແລ່ງ ແກ໊ງ ເຍີຍ ຢັ້ງ ເຈົ໊າ ຕອງ ຕສວັ໋ງ ຕສຸ ໄຍ້ . ”
66016016	ວົ້ວ ເຕີ໋ຍ ມ້ຽນ ຕສ່ຽວ ຕໍ້ ວົ້ວ ເຕີ໋ຍ ຮູ່ງ ເຕ໋ຍ ກັ໊ບ ຕສຸ໊ນ ຢຽມ ນອມ ຕ໋ອງ . ນ້າຍ ນອມ ຕ໋ອງ ຮິບ​ລູ ຫວ່າ ເຫ່ວ ອາ​ລະ​ມາ​ເກດ​ໂດນ .
66016017	ຕະທສຽດ ເຕົ້າ ຟິນ-ມ່ຽນ ໂຕ໋ ນິ່ນ ເຍີຍ ປຸ້ນ ເອຈ່ຍ ດ໊າມ-ລູ່ງ , ຢຽມ ຕສັ່ງ ທິນ-ຮູ່ງ ເຍີຍ ເປຢົ໊າ ກະຍົ໌ວ ເຍີຍ ເຫວີ່ຍ , ຕສ່ຽວ ມ່າຍ ເຖຈຍ ໂຮລ ເຍີຍ ທສວດ ຕ້າຍ ກ໊ອງ , “ ຕສຢັ໋ງ ອ໊າ ໂລ່ະ ! ”
66016018	ກ໊ອງ ລິ໌ວ ຕສ່ຽວ ປ໌ອງ ບະຫລີ່ງ ອຈັບໆ ເຍີຍ , ມ່າຍ ເຕສ໋ຍ ຫຍູ່ງ ເຖຈຍ ບຸຍ , ບະອົງ ບຸຍ ແພ໌ງໆ ເຍີຍ . ເດົາ ຢ່າ ຕົ໌ງ ຕຸ໊ ເສີຍ ໄຫ່ . ຢຽມ ທິນ-ຮູ່ງ ເຕສີ໋ຍ ປ້າມ ມ່ຽນ ຕ້າຍ ເຖົາ ອີ້ ຕສັ່ນ , ໄມ້ ມ່າຍ ຢຽດ ດສຸ່ນ ດົ່ງ ນ້າຍ ດສຸ່ນ ຕົ໌ງ ຕຸ໊ ເສີຍ .
66016019	ວົ້ວ ນອມ ຕົ້ມ ຕສີ້ງ ຕສ່ຽວ ບ໋າຍ ເປ໋ນ ປົວ ໂກ໊ວ . ໝ່ານ ກົ໊ວະ ເຍີຍ ຕສີ້ງ ຢ່າ ບາງ ເດສ່ງ . ທິນ-ຮູ່ງ ຈັ໋ງ ຕສຸ ບາ​ບີ​ລົນ ຕົ້ມ ຕສີ້ງ ຕສ່ຽວ ປຸນ ຕສ໊ານ ຕິ໊ວ ນິ່ນ ຮົບ , ເຊ ທິນ-ຮູ່ງ ເຖຈຍ ເຈ໌ຍ , ໂນ໌ວ ໄຫ່ ຕສຸ໌ຍ ເຍີຍ ຕິ໊ວ .
66016020	ນອມໆ ຄ້ອຍ-ໂດສວ ໂໝ່ວ ເຕົ້າ ໂໝ່ວ ບຢຸ່ຍ , ນອມໆ ບົງ ຕສຢັງ ໜ່າຍ ໄມ້ ປວັດ ເດສ່ງ ໝີ່ ອ໊ະ .
66016021	ແອ໋ງ ມ່າຍ ຕົ້ມ ເປາະ ຢຽມ ວົ້ວ ລູ່ງ ດ໊ອດ ເອຈ່ຍ ເບ໊າະ ມ່ຽນ . ນອມໆ ເປາະ ມ່າຍ ເຝີຍ ຕສຽບ ກີ​ໂລ ເຮນ້ຍ . ມ່ຽນ ຕສ່ຽວ ຕສ໋ຽວ ທິນ-ຮູ່ງ ຫລາຍ ຕົ້ມ ເປາະ ເຍີຍ ເຕສະ ໜ່ານ ປະຫລະ ໂຄ້ວ ທສູງ ມີ່ງ .
66017001	ໂປ້ວ ຈ໊ຽນ ເສ່ຍ ນອມ ປຸ້ນ ວົ້ວ ເຕີ໋ຍ ເສ່ຍ ເຕົ້າ ຟິນ-ມ່ຽນ ມ່າຍ ເຕົ້າ ຕ້າຍ ບົ໋ວ ເຢຍ , “ ຕ້າຍ ມ່າະ ! ເຢຍ ອ໋ອຍ ປຸນ ເມີ່ຍ ໝັ່ງ ເຕສວີ໌ຍ ຈ໊ຽນ ວວມ ທສ້ຳ ເຍີຍ ຕ໋ອງ , ມ່າຍ ເມ່ງ ເຕົ້າ ໂຮລ ວົ້ວ ເຕົ້າ ໝ່າຍ ປ໊ວນ-ຊິນ ເຍີຍ ມເຊັຍ ຕອນ ຮນັ້ງ ຫາຍ ນໍ ຕສຸ ຕີ່ງ ຕສຸ໌ຍ .
66017002	ລູ່ງ ເດ໊ຍ ເຍີຍ ຮູ່ງ ເຕ໋ຍ ຫຮຢຽນ ນິ່ນ . ລູ່ງ ເດ໊ຍ ມ່ຽນ ຢ່າ ຮົບ ນິ່ນ ຫຮຢຽນ ໂອກ໋ ເຍີຍ ຕິ໊ວ ອກວິນ ມີ່ງ . ”
66017003	ສີງ ລີ່ງ ກຸ໊ນ ຈ໊ຽນ ເຢຍ , ວົ້ວ ເຕົ້າ ຟິນ-ມ່ຽນ ຕສ່ຽວ ຕໍ້ ເຢຍ ມີ່ງ ເຖົາ ນອມ ເຕີ່ຍ-ປູງ-ຮວາງ . ຢຽມ ວົ້ວ ເຢຍ ປວັດ ເຕົ້າ ມເຊັຍ ຕອນ ເກ້ ຈ໊ຽນ ເຕົ້າ ເຮ່ຍ ກະນ້າຍ ດສັ່ນ ຊິ ເຍີຍ . ມ່າຍ ຄີ ທິນ-ຮູ່ງ ເຍີຍ ບົ໋ວ ປວັ໊ງ ເດສ່ງ ເຮ່ຍ ກະນ້າຍ ເຍີຍ ຊິນ , ຢ່າ ມ່າຍ ເສ່ຍ ນອມ ມອກ໊ອງ , ຕສຽບ ນອມ ຈອງ .
66017004	ວົ້ວ ເຕົ້າ ມເຊັຍ ຕອນ ຕສຸ໊ ຈ໊ຽນ ເຍີຍ ລຸຍ-ໂຫວ ເຊ ຫລົວະ ເຖສົາ ຊິ-ຫົ່ງ . ນິ່ນ ຢ່າ ຫລົ່ງ ຈຽມ ເຖສົາ ຫລະເປຢີ໊ຍ-ຈ໋າຍ ເຖສົາ ຕສຽນ-ໂຕສວ ຕສອງ ຊິນ . ປົ໌ວ ຢ່າ ນັ້ນ ຈ໊ຽນ ຈຽມ-ປຸຍ . ປຸຍ ກະຍົ໌ວ ຕສ້າງ ປວັ໊ງ ນິ່ນ ຫຮຢຽນ ມ່ຽນ ໂຕສ໋ວ ໄຍ້ ໄຫ່ , ຕສ່ານ ໄຫ່ , ໄລ່ ຮລົບ ເຍີຍ ສີ່ .
66017005	ຢຽມ ນິ່ນ ເຍີຍ ປຢ້ອງ ມ່າຍ ນອມ ບົ໋ວ ມ່າຍ ໄມ້ ແກ້ງ ບຢ໋າງ ຢ້າງ ເຍີຍ ເອີ໋ຍ ເລີ໌ຍ . ບົ໋ວ ເຊ “ ບາ​ບີ​ລົນ ຕົ້ມ ຕສີ້ງ , ຕົ້ງ ໂຕສ໋ວ ໝ່າຍ ປ໊ວນ-ຊິນ ເຖສົາ ຢຽມ ປ້າມ ເກນ ຢຽດ ຕສູ໊ງ ຕສ່ານ ໄຫ່ , ໄຍ້ ໄຫ່ ເຍີຍ ສີ່ ເຍີຍ ຕສວັ໋ງ ມ່ຽນ ເຍີຍ ມາ . ”
66017006	ເຢຍ ຢ່າ ປວັດ ວົ້ວ ເຕົ້າ ມເຊັຍ ຕອນ ຮນັ້ງ ຮົບ ຕິ໊ວ ອກວິນ ນໍ , ເຫວີ່ຍ ຕສຸ ນິ່ນ ຮົບ ທິນ-ຮູ່ງ ເຍີຍ ມ່ຽນ ເຍີຍ ດສຢ໊າມ ຢ່າ ຮົບ ເຫວີ່ຍ ເຖງ ເຢ​ຊູ ໂຕສ໋ວ ຕສອງ-ເຕສ໋ງ ຕສຸ ໄຕ໋ ວົ້ວ ເຕີ໋ຍ ມ່ຽນ ເຍີຍ ດສຢ໊າມ ອກວິນ . ເຢຍ ປວັດ ນ້າຍ ເຕົ້າ ມເຊັຍ ຕອນ ເຢຍ ຕສະເກ້ງ ! ບົວະ ຮ່ອງ ໄຫ່ .
66017007	ຟິນ-ມ່ຽນ ໜ່າຍ ເຢຍ , “ ເມີ່ຍ ເຫວີ່ຍ ຫາຍ ຕິ່ວ ບົວະ ຮ່ອງ ? ເຢຍ ອ໋ອຍ ພໍ້ ເມ່ງ ວົ້ວ ເຕົ້າ ມເຊັຍ ຕອນ ເຍີຍ ໄມ້ ແກ້ງ ບຢ໋າງ ຢ້າງ ເຍີຍ ເອີ໋ຍ ເລີ໌ຍ ເຖສົາ ນິ່ນ ເກ້ ຈ໊ຽນ ມ່າຍ ເສ່ຍ ນອມ ມອກ໊ອງ , ຕສຽບ ນອມ ຈອງ ວົ້ວ ເຕົ້າ ເຮ່ຍ ກະນ້າຍ ເຍີຍ ເອີ໋ຍ ເລີ໌ຍ ບົ໋ວ ເມີ່ຍ .
66017008	ເມີ່ຍ ປວັດ ວົ້ວ ເຕົ້າ ເຮ່ຍ ກະນ້າຍ ຕສິ້ນ ດ່າງ ຕສຢັ້ງ ຈ໊ຽນ ເຍີຍ , ມປ່າ ອີ້ ຕສັ່ນ ໄມ້ ຕສຢັ້ງ ອ໊ະ . ໄມ້ ເລົ່າ ນິ່ນ ຢຽມ ວົ້ວ ນອມ ໂດ ໄຫ່ ເຍີຍ ຄວດ ທສວດ ຕ້າຍ ຕສ່ຽວ ມີ່ງ ຕສຸ ໝຽດ . ປ້າມ ເກນ ເຍີຍ ມ່ຽນ , ຕົ້ງ ຢຽມ ໄມ້ ແກ້ງ ເຕສີ໋ຍ ລູ່ງ ເຕສີ໋ຍ ເດົາ ວົ້ວ ຕສັ່ນ ໄມ້ ມ່າຍ ບົ໋ວ ເຟ້ຍ ຈ໊ຽນ ຕສຢັ້ງ ແໝ່ງ ຕານ ວົ້ວ ເຕີ໋ຍ , ປວັດ ວົ້ວ ເຕົ້າ ເຮ່ຍ ກະນ້າຍ ຕສ່ຽວ ຕສະເກ້ງ ບົວະ ຮ່ອງ ໄຫ່ , ເຫວີ່ຍ ຕສຸ ຕສິ້ນ ດ່າງ ວົ້ວ ເຕົ້າ ເຮ່ຍ ກະນ້າຍ ຕສຢັ້ງ ເຍີຍ , ອີ້ ຕສັ່ນ ໄມ້ ຕສຢັ້ງ ມປ່າ ແອ໋ງ ອ໋ອຍ ຕ້າຍ .
66017009	“ ນ້າຍ ເຕີ໋ຍ ສີ່ ເຊ ອ໋ອຍ ຕສຸ ຫລົ່ງ ທສົງ-ເມ່ງ ຖສີງ ຮນ້ຳ ຕຸ໊ ເມ່ງ ແປະ . ວົ້ວ ເຕີ໋ຍ ເສ່ຍ ນອມ ມອກ໊ອງ ເຊ ຕົ້ງ ວົ້ວ ເຕົ້າ ມເຊັຍ ຕອນ ເຕສວີ໌ຍ ຈ໊ຽນ ວົ້ວ ເຕີ໋ຍ ເສ່ຍ ນອມ ບົງ .
66017010	ເສ່ຍ ນອມ ມອກ໊ອງ ຢ່າ ໂຕສ໋ວ ເສ່ຍ ເຕົ້າ ຮູ່ງ ເຕ໋ຍ . ປຢາ ເຕົ້າ ເຈ໋ຍ ໝີ່ ອ໊ະ . ມ່າຍ ເຕົ້າ ອີ້ ຕສັ່ນ ໂຕສ໋ວ ຈ໊ຽນ ຮູ່ງ . ແອ໋ງ ມ່າຍ ເຕົ້າ ໄມ້ ແກ້ງ ຕ້າຍ . ມປ່າ ນິ່ນ ຕ້າຍ , ນິ່ນ ອ໋ອຍ ຕສຸ ຢຽມ ຢຽດ ຖສາມ ຮນັ້ງ .
66017011	ຕສິ້ນ ດ່າງ ຢຽມ ມປ່າ ອີ້ ຕສັ່ນ ໄມ້ ຢຽມ ວົ້ວ ເຕົ້າ ເຮ່ຍ ກະນ້າຍ ຕຸ໊ ໂຕສ໋ວ ຕະເປ໊ດ ເຕົ້າ ຮູ່ງ , ຢ່າ ໂຕສ໋ວ ວົ້ວ ເຕີ໋ຍ ເສ່ຍ ເຕົ້າ ເຍີຍ ຢຽດ ເຕົ້າ ຢ່າ ຫູງ ຈ໊ຽນ ມີ່ງ ຕສຸ ໝຽດ .
66017012	“ ເມີ່ຍ ປວັດ ວົ້ວ ເຕີ໋ຍ ຕສຽບ ນອມ ຈອງ ເຊ ຕົ້ງ ໄມ້ ແກ້ງ ຝາວ ເຫວີ່ຍ ໂຕສ໋ວ ຮູ່ງ ເຍີຍ ຕສຽບ ເຕົ້າ ຮູ່ງ ເຕ໋ຍ . ນິ່ນ ບົວ ອ໋ອຍ ຕຸ໊ ຕສິ໊ບ ຫລີ່ງ ເຖສົາ ວົ້ວ ເຕົ້າ ເຮ່ຍ ກະນ້າຍ ໂຕສ໋ວ ຮູ່ງ ຢຽດ ນອມ ຕສຢັ້ງ ໂຫ່ .
66017013	ນ້າຍ ເຕີ໋ຍ ຕສຽບ ເຕົ້າ ຮູ່ງ ເຕ໋ຍ ຕົ້ງ ໂຮຍ້ວ ກັ໊ບ ເອີ໋ຍ ຕສ່ຽວ ເຕສ໊າະ ນິ່ນ ບົວ ເຍີຍ ທຈະ ເຖສົາ ຫລີ່ງ ຈິວ ປຸນ ເຮ່ຍ ກະນ້າຍ .
66017014	ນິ່ນ ບົວ ອ໋ອຍ ເຖສົາ ປະກີ ຢູ້ງ ຕອນ ເບ໊າະ ຈ໋າ ມປ່າ ປະກີ ຢູ້ງ ຕອນ ອ໋ອຍ ເບ໊າະ ຮີ່ງ ນິ່ນ ບົວ , ເຫວີ່ຍ ຕສຸ ນິ່ນ ໂຕສ໋ວ ໝ່ານ ຕສ໊ຽວ ເຍີຍ ຕສ໊ຽວ , ໝ່ານ ຮູ່ງ ເຍີຍ ຮູ່ງ . ກັນ ປະກີ ຢູ້ງ ຕອນ ວົ້ວ ເຕີ໋ຍ ເຊ ນິ່ນ ກັ້ນ ເຫ່ວ ຕ້າຍ , ກິ໊ນ ຕ້າຍ , ຕສຽບ ຕສົ໊ວະ ເຍີຍ ມ່ຽນ . ”
66017015	ຟິນ-ມ່ຽນ ແອ໋ງ ກ໊ອງ ບົ໋ວ ເຢຍ , “ ເມີ່ຍ ປວັດ ວົ້ວ ເຕົ້າ ໝ່າຍ ປ໊ວນ-ຊິນ ເຍີຍ ມເຊັຍ ຕອນ ເຕສວີ໌ຍ ຈ໊ຽນ ວວມ ທສ້ຳ ເຍີຍ ຕ໋ອງ . ນ້າຍ ເຕີ໋ຍ ວວມ ເປີ໊ຍ ທສ້ຳ-ຫຍູ່ງ ແປະ ຝີງ , ທສ້ຳ-ຝີງ ມ່ຽນ , ທສ້ຳ-ນອມ ກົ໊ວະ , ທສ້ຳ-ຫຍູ່ງ ຫວ່າ .
66017016	ເມີ່ຍ ປວັດ ວົ້ວ ເຕີ໋ຍ ຕສຽບ ນອມ ຈອງ ເຖສົາ ວົ້ວ ເຕົ້າ ເຮ່ຍ ກະນ້າຍ ອ໋ອຍ ດສອງ ໄຫ່ ວົ້ວ ເຕົ້າ ໝ່າຍ ປ໊ວນ-ຊິນ ເຍີຍ ມເຊັຍ ຕອນ . ນິ່ນ ບົວ ຕສ່ຽວ ທສ້າງ ເດສ່ງ ນິ່ນ ມ່າຍ ເຍີຍ ຢຽດ ຕສູ໊ງ , ປຸນ ນິ່ນ ອຈັງ ຊິນ ທສີ້ ລີ້ ເຍີຍ ຢຽມ . ນິ່ນ ບົວ ແອ໋ງ ອ໋ອຍ ຫຍັ່ນ ນິ່ນ ເຍີຍ ອໍ໊ ຢ່າ ຫລົ່ງ ໂຕ໌ວ ປົ໊ວ ໝຽດ ເດສ່ງ .
66017017	ເຫວີ່ຍ ຕສຸ ທິນ-ຮູ່ງ ປຸນ ນິ່ນ ບົວ ມ່າຍ ໂຮຍ້ວ ເອີຍ ຈ໊ຽນ ນິ່ນ ເຍີຍ ຕສະເອີ໋ຍ ໂຕສ໋ວ , ນິ່ນ ບົວ ຕສ່ຽວ ຕົ້ງ ຕິ່ວ ໂຮຍ້ວ ຢ່າ ເຕສ໊າະ ນິ່ນ ບົວ ກັ້ນ ເຍີຍ ຮູ່ງ ຫລີ່ງ ຈິວ ປຸນ ເຮ່ຍ ກະນ້າຍ , ຕສົ໊ວ ເຖົາ ທິນ-ຮູ່ງ ເຍີຍ ຫວ່າ ທສວດ ຕ້າຍ ຕ໋ອຍ-ຕິ່ວ .
66017018	“ ເມີ່ຍ ປວັດ ວົ້ວ ເຕົ້າ ມເຊັຍ ຕອນ ເຊ ກຸ໊ນ ລູ່ງ ເດ໊ຍ ເຍີຍ ຕສວັ໋ງ ຮູ່ງ ວົ້ວ ນອມ ຕົ້ມ ຕສີ້ງ . ”
66018001	ອກະຮ້າ ເຢຍ ແອ໋ງ ປວັດ ກັ້ນ ເຕົ້າ ຟິນ-ມ່ຽນ ຢຽມ ທິນ-ຕ້ອງ ເອຈ່ຍ ຕ້າຍ . ນິ່ນ ມ່າຍ ຫັດ ມ໌າ ໂຮລ ໄຫ່ . ນິ່ນ ເຍີຍ ອຈັງ-ຫລ່າງ ຢ່າ ຕສິ໋ວ ປ້າມ ເກນ ອຈັງ .
66018002	ນິ່ນ ຫລົ່ງ ເຖຈຍ ໂຮລ ເຍີຍ ເຫ່ວ ຈ໊ຽນ ກ໊ອງ , “ ບາງ ໝີ່ ອ໊ະ ! ບາ​ບີ​ລົນ ຕົ້ມ ຕສີ້ງ ບາງ ໝີ່ ອ໊ະ ໂລ່ະ ! ອີ້ ຕສັ່ນ ເປ໋ນ ມ້ຽນ ຢຽມ ເຍີຍ ຕ໋ອງ , ມ່າຍ ຫຍູ່ງໆ ເຮ່ຍ ໄກວ໊ ມ້ຽນ ເຖສົາ ຫຍູ່ງໆ ໄລ່ ຮລົບ ໄຫ່ , ກ້ຳ ເດສ໊ຍ ໄຫ່ ເຍີຍ ເໜາະ ຢຽມ .
66018003	ເຫວີ່ຍ ຕສຸ ໝ່ານ ກົ໊ວະ ຮົບ ນິ່ນ ເຍີຍ ຕິ໊ວ , ເຊ ນິ່ນ ແຊງ ຫຮຢຽນ ໂອກ໋ ເຍີຍ ຕິ໊ວ-ຄູ້ . ປ້າມ ເກນ ເຍີຍ ຕສວັ໋ງ ຮູ່ງ ຫຮຢຽນ ນິ່ນ , ລູ່ງ ເດ໊ຍ ເຍີຍ ແຊງ-ເອີ໋ຍ ມ່ຽນ ປຸ໊ດ ຕສ້ອຍ , ເຫວີ່ຍ ຕສຸ ນິ່ນ ໂຮຍ້ວ ຫັ່ນ ຫລົ່ງ ເຍີຍ ກະນ້າຍ ໄມ້ ໄຮ່ ປວັ໊ງ ເອີ໋ຍ . ” “ ເຢຍ ເຍີຍ ມ່ຽນ ອ້າ ! ທສວດ ຕ້າຍ ມ່າະ ! ທສວດ ໜ່າຍ ນອມ ຕສີ້ງ ຕ້າຍ ມ່າະ ! ເຫວີ່ຍ ປຸນ ເມີ່ຍ ບົວ ໄມ້ ເຖສົາ ນິ່ນ ມ່າຍ ປ່ວນ ໂຕສ໋ວ ຕສຸ໌ຍ , ຢ່າ ເຫວີ່ຍ ປຸນ ເມີ່ຍ ບົວ ໄມ້ ຕສຸ ເຖສົາ ນິ່ນ ຕສຸ ເຕສະ ໜ່ານ ,
66018004	ເຢຍ ແອ໋ງ ໄຮ໌ ກັ້ນ ມ່າຍ ຊີງ-ເຖຈຍ ຢຽມ ວົ້ວ ທິນ-ຕ້ອງ ກ໊ອງ , “ ເຢຍ ເຍີຍ ມ່ຽນ ອ້າ ! ທສວດ ຕ້າຍ ມ່າະ ! ທສວດ ໜ່າຍ ນອມ ຕສີ້ງ ຕ້າຍ ມ່າະ ! ເຫວີ່ຍ ປຸນ ເມີ່ຍ ບົວ ໄມ້ ເຖສົາ ນິ່ນ ມ່າຍ ປ່ວນ ໂຕສ໋ວ ຕສຸ໌ຍ , ຢ່າ ເຫວີ່ຍ ປຸນ ເມີ່ຍ ບົວ ໄມ້ ຕສຸ ເຖສົາ ນິ່ນ ຕສຸ ເຕສະ ໜ່ານ ,
66018005	ເຫວີ່ຍ ຕສຸ ນິ່ນ ເຍີຍ ຕສຸ໌ຍ ດຸຍ ຈ໊ຽນ ແບ່ງ ກູ້ ຫງວ່າຍ ທິນ-ຕ້ອງ ອ໊ະ . ທິນ-ຮູ່ງ ຢ່າ ຈັ໋ງ ຕຸ໊ ນ້າຍ ນອມ ຕສີ້ງ ໂຕສ໋ວ ເຍີຍ ຫວ່າຍ ສີ່ .
66018006	ນິ່ນ ຮນັ້ງ ຫາຍ ນໍ ໂຕສ໋ວ ປຸນ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ຮນັ້ງ ວົ້ວ ນໍ ໂຕສ໋ວ ປຸນ ນິ່ນ . ຕສິ໋ວ ນິ່ນ ໂຕສ໋ວ ເຍີຍ ຕສູ໊ງ ອ໋ອຍ ຕສຸ ປຸ້ຍ ອີ ໂກ໊ວ ວິ່ນ ປຸນ ນິ່ນ . ນິ່ນ ເຜວ ຫາຍ ຫຍູ່ງ ຕິ໊ວ ໂຕ໋ ປຸນ ເມີ່ຍ ບົວ , ເມີ່ຍ ບົວ ອ໋ອຍ ຕສຸ ຫລົ່ງ ນິ່ນ ກັ້ນ ເຍີຍ ຕສ໊ານ
66018007	ນິ່ນ ເທສງ ກັ້ນ ດົ່ງ ຫາຍ ໂຮລ , ຢ່າ ເຊວີ່ຍ ກັ້ນ ເຍີຍ ໂຮຍ້ວ ຫັ່ນ ໂຕສ໋ວ ເຍີຍ ຫຍູ່ງໆ , ເຫວີ່ຍ ຕສຸ ນິ່ນ ຢຽມ ໂຮຍ້ວ ຮນ້ຳ , ‘ ເຢຍ ໂຕສ໋ວ ຮູ່ງ ໝ່າ ເຕສວີ໌ຍ ຈ໊ຽນ ເຫວີ່ຍ ,
66018008	ເຫວີ່ຍ ນ້າຍ , ຢຽດ ຮນອຍ ຮນັ້ງ ນິ່ນ ຕສ່ຽວ ຕສຸ ທສ້ຳ-ຫຍູ່ງ ເຕສະ ໜ່ານ , ປຸ໊ດ ຕົ້ມ ວວນ-ແປ່ງ ໄຕ່ , ຕສຸ ເດສົ້າ ຕສຸ ຍ້ຽມ , ຕສຸ ຫງໍ່ ຫຮນາງ , ເຫວີ່ຍ ຕສຸ ຕສ໊ຽວ ທິນ-ຮູ່ງ , ຕົ້ງ ຕີ່ງ ນິ່ນ ເຍີຍ ຕສຸ໌ຍ ວົ້ວ ເຕົ້າ , ເຊ ເຮ້ນ ໄຫ່ . ” “ ‘ ເດສົ້າ ອ໊ະ ! ຕສະເກ້ງ ເດສົ້າ ໄຫ່ ອ໊ະ ! ວ້ວນ ໄຫ່ ເຍີຍ ຕົ້ມ ບາ​ບີ​ລົນ ຕສີ້ງ ອ້າ !
66018009	“ ປ້າມ ເກນ ເຍີຍ ຕສວັ໋ງ ຮູ່ງ , ຕົ້ງ ຫຮຢຽນ ເຈ໋ຍ ນິ່ນ ຢ່າ ເຖສົາ ນິ່ນ ຫັ່ນ ໂຕສ໋ວ ຫວ່າຍ ສີ່ ວົ້ວ ເຕີ໋ຍ ຮູ່ງ , ປວັດ ປົ໊ວ ນິ່ນ ວົ້ວ ເຕີ໋ຍ ໂຕ໌ວ-ສຽວ ທສວດ , ນິ່ນ ບົວ ຕສ່ຽວ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ .
66018010	ນ້າຍ ເຕີ໋ຍ ຮູ່ງ ຕສ່ຽວ ໂຊ້ວ ຈ໊ຽນ ໂກ ເຍີຍ ໝັ່ງ ເຫວີ່ຍ ຕສຸ ເກ້ງ ! ກ້ຳ ເດສ໋ຍ ໄຫ່ ນິ່ນ ສ່ຽວ ເຍີຍ ໂຄ້ວ ໜ່ານ . ນິ່ນ ບົວ ກ໊ອງ , “ ‘ ເດສົ້າ ອ໊ະ ! ຕສະເກ້ງ ເດສົ້າ ໄຫ່ ອ໊ະ ! ວ້ວນ ໄຫ່ ເຍີຍ ຕົ້ມ ບາ​ບີ​ລົນ ຕສີ້ງ ອ້າ ! ຢຽດ ຊີ່ ເກນ ຮນັ້ງ ເມີ່ຍ ຕສຸ ຕີ່ງ ຕສຸ໌ຍ ອ໊ະ .
66018011	“ ລູ່ງ ເດ໊ຍ ເຍີຍ ແຊງ-ເອີ໋ຍ ມ່ຽນ ຕສ່ຽວ ເດສົ້າ ໄຫ່ , ຍ້ຽມ ນ້າຍ ນອມ ຕສີ້ງ , ເຫວີ່ຍ ຕສຸ ຢຽມ ນ້າຍ ມີ່ງ ໄມ້ ມ່າຍ ຫາຍ ເຕົ້າ ມ໌າຍ ນິ່ນ ບົວ ເຍີຍ ຫົວ .
66018012	ນິ່ນ ບົວ ເຍີຍ ຫົວ ເຊ ຈຽມ , ຍ່ານ , ຈ໋າຍ ໄຫ່ ເຍີຍ ຫລະເປຢີ໊ຍ , ຕສຽນ-ໂຕສວ , ຫລະມ່າ ເດຍ-ໝ່ວນ , ເດຍ-ຫລົວະ , ເຟີຍ-ເດຍ , ເດຍ-ຊິ-ຫົ່ງ , ຫຍູ່ງໆ ດຢັ໋ງ-ດາງ , ເຖສົາ ຫລົ່ງ ຕສ໌າງ-ຍ່າ , ຫລົ່ງ ຈ໋າຍ ໄຫ່ ເຍີຍ ດຢັ໋ງ , ຫລົ່ງ ຕົ້ງ ຊິ , ຫລົ່ງ ເຮລັຍ , ຫລົ່ງ ຫລະເປຢີ໊ຍ-ເມົາ ໂຕສ໋ວ ຕ້າຍ ເຍີຍ ຫຍູ່ງໆ ກະນ້າຍ .
66018013	ມ່າຍ ເຈ໋ຍ-ໂລ່ວ ດົ໊ບ , ຫລາບ ຫລິ່ວ , ຮູງ , ມູ​ຢໍ່ , ຟານ​ເກນ​ເຊນ , ອະຫງຸ່ນ ຕິ໊ວ , ກະລັ້ນ ໂຢ້ວ , ໂຕສ໋ວ ອຈົ໊ວ ເຍີຍ ບ໊ວນ , ເບຢົ້າ ວີດ , ງົ່ງ , ປະກີ ຢູ້ງ , ມ໌າ , ມ໌າ-ເທສຍ , ໂນ່ວ ເກົ໊າ ໂນ່ວ ເປີ໌ຍ ເຖສົາ ມ່ຽນ .
66018014	“ ນ້າຍ ເຕີ໋ຍ ແຊງ-ເອີ໋ຍ ມ່ຽນ ອ໋ອຍ ກ໊ອງ ບົ໋ວ ວົ້ວ ນອມ ຕສີ້ງ , ‘ ເມີ່ຍ ເຍີຍ ໂຮຍ້ວ ເມົ້າ ຫລົ່ງ ເຍີຍ ກະນ້າຍ ຢຽດ ຕສູ໊ງ ເຈ໋ຍ ເດສ່ງ ໝີ່ ອ໊ະ . ເມີ່ຍ ຈ໋າຍ ໄຫ່ ເຍີຍ ຈາ-ຕີ້ງ ເຖສົາ ອຈັງ-ຫລ່າງ ຕສິດ ເດສ່ງ ໝີ່ ອ໊ະ , ຢຽດ ລິ໌ວ ໄມ້ ໄຮ່ ຕຸ໊ ດສ໋ວນ ອ໊ະ . ’
66018015	ໝ່າຍ ນ້າຍ ເຕີ໋ຍ ຫົວ ເຍີຍ ແຊງ-ເອີ໋ຍ ມ່ຽນ , ຕົ້ງ ເຂົາ ບາ​ບີ​ລົນ ຕສີ້ງ ຕຸ໊ ປຸ໊ດ ຕສ້ອຍ ວົ້ວ ເຕີ໋ຍ , ກ້ຳ ເດສ໋ຍ ໄຫ່ ວົ້ວ ນອມ ຕສີ້ງ ສ່ຽວ ເຍີຍ ໂຄ້ວ ໜ່ານ ຕສ່ຽວ ໂຊ້ວ ຈ໊ຽນ ໂກ ເຍີຍ . ນິ່ນ ບົວ ປູ໋ງ-ຊີງ ປູ໋ງ-ເຖຈຍ ເຍີຍ ຍ້ຽມ
66018016	ຢ່າ ກ໊ອງ , “ ‘ ເດສົ້າ ໄຫ່ ອ໊ະ . ຕສະເກ້ງ ! ເດສົ້າ ໄຫ່ ນ້າຍ ນອມ ຕົ້ມ ຕສີ້ງ ອ໊ະ . ຕສິ້ນ ດ່າງ ນິ່ນ ຕສຸ໊ ຈ໊ຽນ ຫລະມ່າ ເດຍ-ໝ່ວນ ເຖສົາ ເດຍ-ຫລົວະ , ເດຍ-ຊິ-ຫົ່ງ , ຢ່າ ຫລົ່ງ ຈຽມ , ຫລົ່ງ ຫລະເປຢີ໊ຍ-ຈ໋າຍ ເຖສົາ ຕສຽນ-ໂຕສວ ຕສອງ .
66018017	ຢຽດ ຊີ່ ເກນ ຮນັ້ງ , ນິ່ນ ເຍີຍ ຢຽດ ຕສູ໊ງ ຕສິ້ນ ຕສ້ອຍ ປ່າຍ ເດສ່ງ ໝີ່ ອ໊ະ . ’ “ ຕສວັ໋ງ ດສັ໊ງ-ຈຽນ ດສັ໊ງ-ໂນ່ວ ເຖສົາ ເປັຍ ດສັ໊ງ ເຍີຍ ມ່ຽນ ເຖສົາ ຢຽດ ຕສູ໊ງ ເຂົາ ຄ້ອຍ ລໍ໌ ຫຍັ່ນ ເຍີຍ ມ່ຽນ , ຕສ່ຽວ ໂຊ້ວ ຈ໊ຽນ ໂກ ເຍີຍ ໝັ່ງ .
66018018	ນິ່ນ ບົວ ປວັດ ໂຕ໌ວ ເຕສັຍ ບາ​ບີ​ລົນ ຕສີ້ງ ເຍີຍ ໂຕ໌ວ-ສຽວ ຝາວ ຕສ່ຽວ ເຫ່ວ ຈ໊ຽນ ກ໊ອງ , ‘ ມ່າຍ ເຈ໋ຍ ຫາຍ ນອມ ຕສີ້ງ ດົ່ງ ນ້າຍ ນອມ ຕົ້ມ ຕສີ້ງ ? ’
66018019	ນິ່ນ ບົວ ຕສ່ຽວ ເຍົາ ເນຍ-ບູງ ຮ໌າ ກັ້ນ ເຍີຍ ມອກ໊ອງ , ປຸນ ທສີງ ນິ່ນ ບົວ ເດສົ້າ ໄຫ່ , ຕສ່ຽວ ຍ້ຽມ ຈ໊ຽນ ກ໊ອງ , “ ‘ ເດສົ້າ ໄຫ່ ອ໊ະ . ຕສະເກ້ງ ! ເດສົ້າ ໄຫ່ ນ້າຍ ນອມ ຕົ້ມ ຕສີ້ງ ອ໊ະ . ຕະຟ່ານ ມ່າຍ ດສັ໊ງ ຢັ້ງ ຄ້ອຍ ເຍີຍ ມ່ຽນ ເຂົາ ນ້າຍ ນອມ ຕສີ້ງ ຈ໋າຍ ໄຫ່ ເຍີຍ ຫົວ ປຸ໊ດ ຕສ້ອຍ . ຢຽດ ຊີ່ ເກນ ຮນັ້ງ , ນິ່ນ ເປ໋ນ ເດົາ-ຮວາງ ໝີ່ ອ໊ະ .
66018020	ທິນ-ຕ້ອງ ອ້າ ! ອ໋ອຍ ຕສຸ ອຈຽນ-ໂຢ້ວ ອ໊ະ , ເຫວີ່ຍ ຕສຸ ວົ້ວ ນອມ ຕສີ້ງ ຕສຸ ໝຽດ ເດສ່ງ ໝີ່ ອ໊ະ . ທິນ-ຮູ່ງ ເຍີຍ ມ່ຽນ ເຖສົາ ກົງ-ໂຕສ້ ເຖສົາ ໂຕ່ວ ຫວ່າ ມ່ຽນ ອ້າ ! ອ໋ອຍ ຕສຸ ອຈຽນ-ໂຢ້ວ ອ໊ະ , ເຫວີ່ຍ ຕສຸ ທິນ-ຮູ່ງ ຕີ່ງ ນ້າຍ ນອມ ຕສີ້ງ ເຍີຍ ຕສຸ໌ຍ ເຖງ ເມີ່ຍ ບົວ ຈ໊າວ ວິນ . ’ ”
66018021	ມ່າຍ ເຕົ້າ ເຮ້ນ ໄຫ່ ເຍີຍ ຟິນ-ມ່ຽນ ຕສ່ຽວ ໂປ້ວ ນອມ ຕົ້ມ ຫລະເປຢີ໊ຍ ລົ່ມ ຕົ້ມ ໝໍ່ ຕສົງ ເອຈ່ຍ ຄ້ອຍ , ຢ່າ ກ໊ອງ , “ ບາ​ບີ​ລົນ ຕົ້ມ ຕສີ້ງ ອ໋ອຍ ຮນັ້ງ ນ້າຍ ນໍ ຕສຸ ຫລົ່ງ ທຈະ ຕສົງ ເອຈ່ຍ . ຢຽດ ລິ໌ວ ໄມ້ ມ່າຍ ຫາຍ ເຕົ້າ ແອ໋ງ ຕຸ໊ ປວັດ .
66018022	ບາ​ບີ​ລົນ ຕສີ້ງ ອ້າ ! ຢັ້ງ ນ້າຍ ເຈ໋ຍ , ຢຽມ ເມີ່ຍ ໜ່າຍ ກະຍົ໌ວ ໄມ້ ມ່າຍ ຫາຍ ເຕົ້າ ຕຸ໊ ໄຮ໌ ພັດ ຕ້ານ ປ້າ ເຍີຍ ເຖຈຍ ໄຟ ມ່ຽນ ປ໋າວ ດສູງ , ຢັ້ງ ນ້າຍ ເຈ໋ຍ ຢຽມ ເມີ່ຍ ໜ່າຍ ຢ່າ ໄມ້ ມ່າຍ ຕສັ່ງ ມ່ຽນ ໂຕສ໋ວ ຫາຍ ຫຍູ່ງ ກົງ .
66018023	ຢັ້ງ ນ້າຍ ເຈ໋ຍ ຢຽມ ເມີ່ຍ ກະຍົ໌ວ ຢຽດ ລິ໌ວ ຢ່າ ໄມ້ ມ່າຍ ຕັງ ຕສິ໋ວ ອຈັງ , ຢ່າ ໄມ້ ມ່າຍ ຊຢັງ-ລ່າງ ຊຢັງ-ບວັ໌ງ ເຍີຍ ເຖຈຍ ບຸຍ . ຕສິ້ນ ດ່າງ ເມີ່ຍ ເຍີຍ ແຊງ-ເອີ໋ຍ ມ່ຽນ ໂຕສ໋ວ ປ້າມ ເກນ ເກົ້າ ໂຮລ ເຈ໋ຍ ເຍີຍ ແຊງ-ເອີ໋ຍ ມ່ຽນ . ເມີ່ຍ ຢ່າ ໂຕສ໋ວ ຟາດ ດົ໊ວ ໝ່ານ ກົ໊ວະ ເຍີຍ ມ່ຽນ .
66018024	ບາ​ບີ​ລົນ ຕສີ້ງ ຕສຸ ຕີ່ງ ຕສຸ໌ຍ ເຫວີ່ຍ ຕສຸ ຢຽມ ຕສີ້ງ ກະຍົ໌ວ ປວັດ ມ່າຍ ດສຢ໊າມ , ເຊ ໂຕ່ວ ຫວ່າ ມ່ຽນ , ເຖສົາ ທິນ-ຮູ່ງ ເຍີຍ ມ່ຽນ , ເຖສົາ ຢຽດ ຕສູ໊ງ ຢຽມ ປ້າມ ເກນ ຕສຸ ໄຕ໋ ໄຕ່ ວົ້ວ ເຕີ໋ຍ ມ່ຽນ ເຍີຍ ດສຢ໊າມ . ”
66019001	ອກະຮ້າ ເຢຍ ໄຮ໌ ຢຽມ ທິນ-ຕ້ອງ ມ່າຍ ເຖຈຍ ບຸຍ ຮນັ້ງ ມ່ຽນ ທສ້ຳ ! ໄຫ່ ກັ໊ບ ຕສຸ໊ນ ເຍີຍ ເຖຈຍ ບຸຍ ນໍ . ນິ່ນ ບົວ ເຫ່ວ ຈ໊ຽນ ກ໊ອງ , “ ອາ​ເລ​ລູ​ຢາ ! ໂອຈ໋ວ ເອນ , ອຈັງ-ຫລ່າງ ເຖສົາ ທຈະ ເຊ ບົວ ເຍີຍ ທິນ-ຮູ່ງ ເຍີຍ .
66019002	ນິ່ນ ຕີ່ງ ມ່ຽນ ເຍີຍ ຕສຸ໌ຍ ເຊ ຕີ່ງ ຕຸ໊ ຕສຽນ ເຍີຍ , ແປ້ງ ຟິມ ເຍີຍ . ນິ່ນ ຕີ່ງ ໂຕສ໋ວ ໂຮລ ວົ້ວ ເຕົ້າ ໝ່າຍ ປ໊ວນ-ຊິນ ເຍີຍ ມເຊັຍ ຕອນ ເຍີຍ ຕສຸ໌ຍ , ໂຕສ໋ວ ປຸນ ປ້າມ ເກນ ຫວ່າຍ ເດສ່ງ ໝີ່ ອ໊ະ . ທິນ-ຮູ່ງ ຢ່າ ຈ໊າວ ວິນ ຫລາຍ ວົ້ວ ເຕົ້າ ມເຊັຍ ຕອນ ໄຕ໋ ທິນ-ຮູ່ງ ເຍີຍ ໂປວ ປຸນ ດສຢ໊າມ ຫລ່ຽວ ທສວດ ເຍີຍ ຕສຸ໌ຍ . ”
66019003	ນິ່ນ ບົວ ແອ໋ງ ເຫ່ວ ດສຸ່ນ ກ໊ອງ , “ ອາ​ເລ​ລູ​ຢາ ! ເຕສັຍ ຈ໊ຽນ ນ້າຍ ນອມ ຕົ້ມ ຕສີ້ງ ເຍີຍ ໂຕ໌ວ-ສຽວ ອ໋ອຍ ຢຽດ ລິ໌ວ ທສຸດໆ ເຍີຍ ຝາວ ເຖົາ ໝ່ານ ໂກ໊ວ ໝ່ານ ຕ່ອຍ . ”
66019004	ວົ້ວ ເຕີ໋ຍ ຫຍີ່ ຕສຽບ ເຝີຍ ເຕົ້າ ມ່ຽນ ໂກ໋ ເຖສົາ ວົ້ວ ເຕີ໋ຍ ເປຢີຍ ເຕົ້າ ນັ່ງ ເຍີຍ ກະນ້າຍ ຕສ່ຽວ ພົວະ ເອຈ່ຍ ປ໋າຍ ເຕສວີ໌ຍ ຈ໊ຽນ ຮູ່ງ ເຫວີ່ຍ ເຍີຍ ທິນ-ຮູ່ງ , ຢ່າ ກ໊ອງ , “ ອາ​ເມນ ! ອາ​ເລ​ລູ​ຢາ ! ”
66019005	ແອ໋ງ ມ່າຍ ເຖຈຍ ຢຽມ ຮູ່ງ ເຫວີ່ຍ ຕ້າຍ ກ໊ອງ , “ ທິນ-ຮູ່ງ ເຍີຍ ຕສວັ໋ງ ໂປວ ເຖສົາ ຢຽດ ຕສູ໊ງ ທ່າຍ ນິ່ນ ເຍີຍ ມ່ຽນ ໄມ້ ກຸ໊ນ ໂຕສ໋ວ ໂຮລ ໂຕສ໋ວ ໄຝ , ອ໋ອຍ ຕສຸ ເທສງ ບົວ ເຍີຍ ທິນ-ຮູ່ງ . ”
66019006	ເຢຍ ແອ໋ງ ໄຮ໌ ເຖຈຍ ຮນັ້ງ ມ່ຽນ ທສ້ຳ ! ເຍີຍ ກັ໊ບ ຕສຸ໊ນ ນໍ , ເຊ ຮນັ້ງ ວວມ ປວັ໊ງ ໂມ່ວ ນໍ ບຸຍ , ຢ່າ ຮນັ້ງ ປ໌ອງ ຕົ້ມ ບະອົງ ນໍ ບຸຍ . ເຖຈຍ ກ໊ອງ , “ ອາ​ເລ​ລູ​ຢາ ! ເຫວີ່ຍ ຕສຸ ບົວ ເຍີຍ ຕສ໊ຽວ , ເນິ່ນ ເຈ໋ຍ ເຍີຍ ທິນ-ຮູ່ງ , ຕຸ໊ ໂຕສ໋ວ ຮູ່ງ ກຸ໊ນ ຈ໊ຽນ ອ໊ະ .
66019007	ບົວ ອ໋ອຍ ຕສຸ ອຈຽນ-ໂຢ້ວ ອອນ-ເຫລາະ , ທ່າຍ ນິ່ນ ໂຕສ໋ວ ໂຮລ , ເຫວີ່ຍ ຕສຸ ປະກີ ຢູ້ງ ຕອນ ເຍີຍ ທສີງ-ຈາ-ຢິ້ນ ເຖົາ ອ໊ະ . ນິ່ນ ເຍີຍ ຊຢັງ-ບວັ໌ງ ເບ່ນ ຕສຢັ໋ງ ເດສ່ງ ອ໊ະ .
66019008	ທິນ-ຮູ່ງ ປຸນ ນິ່ນ ຕສຸ໊ ທສີງ-ເດສ່ງ ເຍີຍ , ບົ໊ບ ແປະ ເຍີຍ , ຫລະມ່າ ເດຍ-ໝ່ວນ . ”
66019009	ວົ້ວ ເຕົ້າ ຟິນ-ມ່ຽນ ຕສ່ຽວ ກ໊ອງ ບົ໋ວ ເຢຍ , “ ອ໋ອຍ ຕສຸ ເຟ້ຍ ຈ໊ຽນ ນ້າຍ ເຕີ໋ຍ ຫວ່າ ໂອ່ . ‘ ທິນ-ຮູ່ງ ເຫ່ວ ຕ້າຍ ຫຍັ່ນ ປະກີ ຢູ້ງ ຕອນ ເຍີຍ ທສີງ-ຈາ ຫຮນາງ ວົ້ວ ເຕີ໋ຍ ຕສະເກ້ງ ອອນ-ເຫລາະ ໄຫ່ . ’ ” ຟິນ-ມ່ຽນ ແອ໋ງ ກ໊ອງ , “ ນ້າຍ ເຕີ໋ຍ ຫວ່າ ຕສະເກ້ງ ທິນ-ຮູ່ງ ເຍີຍ ຕສຽນ ຫວ່າ . ”
66019010	ເຢຍ ຕສ່ຽວ ພົວະ ເອຈ່ຍ ຟິນ-ມ່ຽນ ເຍີຍ ເຕສົ໋າ-ເຮລນ ອ໋ອຍ ປ໋າຍ ນິ່ນ ມປ່າ ນິ່ນ ກ໊ອງ , “ ໄມ້ ຕູ໋ງ ຮນັ້ງ ນ້າຍ ນໍ ໂຕສ໋ວ ມ່າະ ! ເຢຍ ເຖສົາ ເມີ່ຍ ແອ໋ງ ເຖສົາ ເມີ່ຍ ເຍີຍ ກໍ໋-ໂຢ໌ວ , ຕົ້ງ ສຽນ ວ້ວນ ເຢ​ຊູ ໂຕສ໋ວ ຕສອງ-ເຕສ໋ງ ກ໊ອງ ເຍີຍ ຕສຽນ ເລີ໌ຍ ວົ້ວ ເຕີ໋ຍ , ລົ່ມ ດສ້ອຍ ໂຕສ໋ວ ໂປວ . ອ໋ອຍ ຕສຸ ປ໋າຍ ທິນ-ຮູ່ງ ຮນັ້ງ . ເຫວີ່ຍ ຕສຸ ເຖງ ເຢ​ຊູ ໂຕສ໋ວ ຕສອງ-ເຕສ໋ງ ເຊ ໂຕສ໋ວ ໂຕ່ວ ທິນ-ຮູ່ງ ເຍີຍ ຫວ່າ ເຍີຍ ຟິມ . ”
66019011	ເຈ໋ຍ ຕ້າຍ ເຢຍ ປວັດ ທິນ-ຕ້ອງ ອກອຍ , ແອ໋ງ ມ່າຍ ເຕົ້າ ມ໌າ-ແປະ ຢຽມ ວົ້ວ . ເກ້ ມ໌າ ວົ້ວ ເຕົ້າ ເຍີຍ ບົ໋ວ ເຫ່ວ , “ ຕສຽບ ຕສົ໊ວະ ເຍີຍ , ຕສຽນ ເຍີຍ ວົ້ວ ເຕົ້າ . ” ນິ່ນ ແປ້ງ ຟິມ ເຍີຍ ຊ້ຽມ ຕສຸ໌ຍ ຢ່າ ແປ້ງ ຟິມ ເຍີຍ ເບ໊າະ ຈ໋າ .
66019012	ນິ່ນ ເຍີຍ ມຕສີງ ຮນັ້ງ ໂຕ໌ວ-ບຽດ ນໍ . ມອກ໊ອງ ຢ່າ ດົ໋ງ ຈ໊ຽນ ທສ້ຳ-ນອມ ນີ້ງ . ນິ່ນ ຢ່າ ມ່າຍ ນອມ ບົ໋ວ ເຟ້ຍ ຈ໊ຽນ ນິ່ນ ເຍີຍ ຊິນ . ທສວດ ລິ໌ວ ນິ່ນ ກັ້ນ ໄມ້ ມ່າຍ ຫາຍ ເຕົ້າ ຮິ້ວ ຕຸ໊ ນ້າຍ ນອມ ບົ໋ວ .
66019013	ນິ່ນ ຕສຸ໊ ຈ໊ຽນ ຕສ໋ຽມ ເຈ໋ຍ ດສຢ໊າມ ເຍີຍ ຕົ້ມ ລຸຍ-ດ໊າວ . ນິ່ນ ເຍີຍ ບົ໋ວ ເຫ່ວ , “ ທິນ-ຮູ່ງ ເຍີຍ ໂຕ໌ . ”
66019014	ທິນ-ຕ້ອງ ເຍີຍ ຕສວັ໋ງ ແປງ ເກ້ ຈ໊ຽນ ມ໌າ-ແປະ , ຕສຸ໊ ຈ໊ຽນ ທສີງ-ເດສ່ງ ເຍີຍ , ບົ໊ບ ແປະ ເຍີຍ , ຫລະມ່າ ເດຍ-ໝ່ວນ ກັນ ຈ໊ຽນ ນິ່ນ ມີ່ງ .
66019015	ຢຽມ ນິ່ນ ເຍີຍ ດສຸ້ຍ ທສວດ ຕສູງ ໄຫລ່ ໄຫ່ ເຍີຍ ດສຸ ດ໊າວ . ນິ່ນ ອ໋ອຍ ຫລົ່ງ ນ້າຍ ຕສູງ ດສຸ ດ໊າວ ເບ໊າະ ຮີ່ງ ໝ່ານ ກົ໊ວະ ເຍີຍ ມ່ຽນ . ຢ່າ ອ໋ອຍ ຫລົ່ງ ເຮລັຍ-ປຢ໊າ ກຸ໊ນ ນິ່ນ ບົວ , ຢ່າ ອ໋ອຍ ເຍວີ່ຍ ຢຽມ ຕສ້ອງ ເຍີຍ ປ໊ຽວ , ຕົ້ງ ປິ໋ວ ເມ່ງ ເນິ່ນ ເຈ໋ຍ ເຍີຍ ທິນ-ຮູ່ງ ເຖຈຍ ເຈ໌ຍ , ໂນ໌ວ ຕສຸ໌ຍ ວົ້ວ ນອມ ຕສ້ອງ .
66019016	ນິ່ນ ເຍີຍ ຕົ້ມ ລຸຍ-ດ໊າວ ເຖສົາ ນິ່ນ ເຍີຍ ທສ່ຳ ຕສຸ້ຍ ເຟ້ຍ ຈ໊ຽນ ບົ໋ວ ກ໊ອງ , “ ໝ່ານ ຮູ່ງ ເຍີຍ ຮູ່ງ , ໝ່ານ ຕສ໊ຽວ ເຍີຍ ຕສ໊ຽວ . ”
66019017	ເຢຍ ແອ໋ງ ປວັດ ເຕົ້າ ຟິນ-ມ່ຽນ ໂຊ້ວ ຈ໊ຽນ ບະຮນອຍ . ນິ່ນ ເຫ່ວ ຈ໊ຽນ ບຸຍ ເຍີຍ ກ໊ອງ ບົ໋ວ ໄດ໋ ດ໊າມ-ລູ່ງ ເຍີຍ ຢຽດ ຕສູ໊ງ ເໜາະ , “ ຕ້າຍ ມ່າະ ! ກັ໊ບ ຕສຸ໊ນ ຕ້າຍ ຫຍັ່ນ ທິນ-ຮູ່ງ ເບ່ນ ຕ້າຍ ເຍີຍ ຕົ້ມ ຢິ້ນ ຫວຸ່ຍ .
66019018	ຕ້າຍ ຫຍັ່ນ ຮູ່ງ ເຕ໋ຍ ເຍີຍ ອໍ໊ , ເຖສົາ ແປງ-ເປຢີ໊ຍ ເຍີຍ ອໍ໊ , ເຖສົາ ເຮ້ນ ໄຫ່ ເຍີຍ ມ່ຽນ ເຍີຍ ອໍ໊ , ເຖສົາ ມ໌າ ເຖສົາ ເກ້ ມ໌າ ມ່ຽນ ເຍີຍ ອໍ໊ , ເຖສົາ ຕສວັ໋ງ ມ່ຽນ ເຍີຍ ອໍ໊ , ໄມ້ ກຸ໊ນ ໂຕສ໋ວ ໂນ່ວ ໄຟ ໄມ້ ໂຕສ໋ວ ໂນ່ວ ເຍີຍ , ໂຕສ໋ວ ໂຮລ ໄຟ ໂຕສ໋ວ ໄຝ . ”
66019019	ເຢຍ ແອ໋ງ ປວັດ ວົ້ວ ເຕົ້າ ເຮ່ຍ ກະນ້າຍ ເຖສົາ ປ້າມ ເກນ ເຍີຍ ຕສວັ໋ງ ຮູ່ງ ເຖສົາ ນິ່ນ ບົວ ເຍີຍ ກວັ້ນໆ ແປງ ກັ໊ບ ຕສຸ໊ນ ຕ້າຍ ອ໋ອຍ ເຖສົາ ເກ້ ຈ໊ຽນ ມ໌າ ວົ້ວ ເຕົ້າ ເຖສົາ ວົ້ວ ເຕົ້າ ເຍີຍ ແປງ ເບ໊າະ ຈ໋າ .
66019020	ມປ່າ ເຮ່ຍ ກະນ້າຍ ເຖສົາ ວົ້ວ ເຕົ້າ ຈ໊າ ໂຕ່ວ ຫວ່າ ມ່ຽນ , ຕົ້ງ ຢຽມ ເຮ່ຍ ກະນ້າຍ ເຍີຍ ດສະຮມຽນ ໂຕສ໋ວ ບົວະ ຮ່ອງ ເຍີຍ ຈັ໋ງ-ໂຫ່ ວົ້ວ ເຕົ້າ , ຕສຸ ເຕສ໊າະ ໝີ່ ອ໊ະ . ເຊ ນ້າຍ ເຕົ້າ ຫລົ່ງ ຈັ໋ງ-ໂຫ່ ດົ໊ວ ຕົ້ງ ອກ໊າບ ຈ໊ຽນ ເຮ່ຍ ກະນ້າຍ ເຍີຍ ຢ໋ຽນ ເຖສົາ ປ໋າຍ ເຮ່ຍ ກະນ້າຍ ເຍີຍ ຝັງ ວົ້ວ ເຕີ໋ຍ . ເຮ່ຍ ກະນ້າຍ ເຖສົາ ວົ້ວ ເຕົ້າ ຈ໊າ ໂຕ່ວ ຫວ່າ ມ່ຽນ ຕສ່ຽວ ຕສຸ ລ່ຽມ ນັ່ງ ຕສອຍ ເອຈ່ຍ ເຕສັຍ ຈ໊ຽນ ຮູ່ງ ເຍີຍ ໂຕ໌ວ-ຄ້ອຍ .
66019021	ເຕສ່ງ ເອຈ່ຍ ເຍີຍ ມ່ຽນ ຕສຸ ເກ້ ມ໌າ ວົ້ວ ເຕົ້າ ເຍີຍ ດສຸ້ຍ ທສວດ ວົ້ວ ຕສູງ ດສຸ ດ໊າວ ຮງະ ໄຕ່ ເດສ່ງ ໝີ່ ອ໊ະ . ຢຽດ ຕສູ໊ງ ເໜາະ ຕ້າຍ ຫຍັ່ນ ວົ້ວ ເຕີ໋ຍ ອໍ໊ ເປ໊ວ , ຕສູ໋ງ ເດສ່ງ .
66020001	ເຢຍ ແອ໋ງ ປວັດ ເຕົ້າ ຟິນ-ມ່ຽນ ຢຽມ ລູ່ງ ເອຈ່ຍ ຕ້າຍ . ປົ໌ວ ນັ້ນ ຈ໊ຽນ ໂດ ໄຫ່ ວົ້ວ ນອມ ຄວດ ເຍີຍ ຟໍ້-ເຕສີ້ຍ ເຖສົາ ຕິ້ວ ຕົ້ມ ຫລິ່ມ .
66020002	ນິ່ນ ເຕສ໊າະ ຈູງ-ຮູ່ງ , ຕົ້ງ ໂລ໌-ຮນອຍ ວົ້ວ ຕິ້ວ ຕົ້ມ ນາງ , ເຊ ມ້ຽນ ເຍີຍ ຮູ່ງ , ຊາ​ຕານ , ຫລົ່ງ ຫລິ່ມ ໂດ້ ຈ໊ຽນ ຢຽດ ທສິນ ຫຮຍັງ .
66020003	ຟິນ-ມ່ຽນ ເຕສ໊າະ ນິ່ນ ຕສອຍ ເອຈ່ຍ ໂດ ໄຫ່ ວົ້ວ ນອມ ຄວດ , ຟໍ້ ຈ໊ຽນ ຄວດ ເຍີຍ ແກ້ງ ຢ່າ ອກ໊າບ ຈ໊ຽນ ຢ໋ຽນ , ໄມ້ ປຸນ ນິ່ນ ທສວດ ມີ່ງ ດົ໊ວ ໝ່ານ ກົ໊ວະ ເຍີຍ ມ່ຽນ , ຕສົ໊ວ ເຖົາ ວົ້ວ ເຕີ໋ຍ ຢຽດ ທສິນ ຫຮຍັງ ເຈ໋ຍ ລິ໌ວ . ອກະຮ້າ ອ໋ອຍ ຕສຸ ປູ໋ງ ນິ່ນ ທສວດ ຖສາມ .
66020004	ເຢຍ ແອ໋ງ ປວັດ ເຕສ໋ຍ ນອມ ເຫວີ່ຍ . ເຕສວີ໌ຍ ຈ໊ຽນ ເຫວີ່ຍ ວົ້ວ ເຕີ໋ຍ ຕຸ໊ ຫລີ່ງ ຊ້ຽມ ຕສຸ໌ຍ . ເຢຍ ຢ່າ ປວັດ ເຫວີ່ຍ ເຖງ ເຢ​ຊູ ໂຕສ໋ວ ຕສອງ-ເຕສ໋ງ ຢ່າ ຕສຸ້ນ ທິນ-ຮູ່ງ ເຍີຍ ໂຕ໌ ຕສຸ ຮງະ ຈາງ ດຸ໊ດ ວົ້ວ ເຕີ໋ຍ ມ່ຽນ ເຍີຍ ວ່ວນ . ນິ່ນ ບົວ ໄມ້ ຕສັ່ງ ເຈ໋ຍ ເຮ່ຍ ກະນ້າຍ ໄຟ ເຮ່ຍ ກະນ້າຍ ເຍີຍ ຝັງ ຢ່າ ໄມ້ ອກ໊າບ ເຮ່ຍ ກະນ້າຍ ເຍີຍ ຢ໋ຽນ ຢຽມ ນິ່ນ ບົວ ເຍີຍ ປຢ້ອງ ໄຟ ປົ໌ວ . ນິ່ນ ບົວ ນັ່ງ ຕ້າຍ ຕຸ໊ ເຖສົາ ກີ​ຕູ່ ໂຕສ໋ວ ຮູ່ງ ກຸ໊ນ ຢຽດ ທສິນ ຫຮຍັງ .
66020005	ນ້າຍ ເຊ ມ່ຽນ ໄຕ່ ມີ່ງ ແອ໋ງ ນັ່ງ ຕ້າຍ ເຍີຍ ຕ້າວ ປານ . ເຕສ່ງ ເອຈ່ຍ ວົ້ວ ເຕີ໋ຍ ໄຕ່ ມີ່ງ ເຍີຍ ມ່ຽນ ຕສົ໊ວ ເຖົາ ປວັ໊ງ ວົ້ວ ເຕີ໋ຍ ຢຽດ ທສິນ ຫຮຍັງ ຖສີງ ຕ້າຍ ນັ່ງ .
66020006	ຫາຍ ເຕົ້າ ມ່າຍ ປ່ວນ ເຖສົາ ຕ້າວ ປານ ນັ່ງ ຕ້າຍ ເຍີຍ ມ່ຽນ , ວົ້ວ ເຕົ້າ ເຊ ທສີງ-ເດສ່ງ , ອອນ-ເຫລາະ ອ໊ະ . ຕະເຫຍີ່ຍ ດສຸ່ນ ໄຕ່ ເຍີຍ ເຈົ໊າ ກຸ໊ນ ໄມ້ ຈ໊ຽນ ນິ່ນ ບົວ . ນິ່ນ ບົວ ຢ່າ ຕຸ໊ ໂຕສ໋ວ ທິນ-ຮູ່ງ ເຖສົາ ກີ​ຕູ່ ເຍີຍ ໄຊ ມ່ຽນ ຢ່າ ຕຸ໊ ເຖສົາ ກີ​ຕູ່ ກຸ໊ນ ຢຽດ ທສິນ ຫຮຍັງ .
66020007	ປວັ໊ງ ວົ້ວ ເຕີ໋ຍ ຢຽດ ທສິນ ຫຮຍັງ , ຊາ​ຕານ ຕສ່ຽວ ຕຸ໊ ຢຽມ ຫວວນ ນິ່ນ ວົ້ວ ນອມ ໂລ່ ປູ໋ງ ທສວດ ຕ້າຍ .
66020008	ນິ່ນ ຕສ່ຽວ ມີ່ງ ດົ໊ວ ລູ່ງ ເດ໊ຍ ເປຢີຍ ປູງ ໝ່ານ ກົ໊ວະ ເຍີຍ ມ່ຽນ , ເຊ ໂກກ ເຖສົາ ມາ​ໂກກ . ຊາ​ຕານ ອ໋ອຍ ດົ໊ວ ນິ່ນ ບົວ ກັ໊ບ ຕສຸ໊ນ ຕ້າຍ ເບ໊າະ ຈ໋າ . ມ່ຽນ ໂສວ ທສ້ຳ ! ໄຫ່ , ດົ່ງ ຄ້ອຍ-ເຮລນ ເຍີຍ ຊາ-ຕສຽວ ທສ້ຳ .
66020009	ນິ່ນ ບົວ ມີ່ງ ປວັ໊ງ ລູ່ງ ເດ໊ຍ ຢ່າ ເວີ່ຍ ຈ໊ຽນ ທິນ-ຮູ່ງ ເຍີຍ ແປະ ຝີງ ເຍີຍ ທສຢັ້ງ ເຖສົາ ທິນ-ຮູ່ງ ຮນ້ຳ ວົ້ວ ນອມ ຕສີ້ງ . ມປ່າ ໂຕ໌ວ ຢຽມ ວົ້ວ ລູ່ງ ເອຈ່ຍ ຕ້າຍ ປົ໊ວ ໝຽດ ເດສ່ງ ນິ່ນ ບົວ .
66020010	ດົ໊ວ ນິ່ນ ບົວ ວົ້ວ ເຕົ້າ ມ້ຽນ ເຍີຍ ຮູ່ງ ຕສຸ ຕສອຍ ເອຈ່ຍ ເຕສັຍ ຈ໊ຽນ ຮູ່ງ ເຍີຍ ໂຕ໌ວ-ຄ້ອຍ ກະຍົ໌ວ , ຕົ້ງ ວົ້ວ ເຕົ້າ ເຮ່ຍ ກະນ້າຍ ເຖສົາ ວົ້ວ ເຕົ້າ ຈ໊າ ໂຕ່ວ ຫວ່າ ມ່ຽນ ຕສຸ ຕສອຍ ເອຈ່ຍ ເຍີຍ ໂຕ໌ວ-ຄ້ອຍ . ຢຽມ ວົ້ວ ນິ່ນ ບົວ ຢຽດ ລິ໌ວ ຕສຢັ້ງ ຮນອຍ ຕສຢັ້ງ ມ໌ວນ ຕສຸ ເຕສີ໋ຍ ເຖົາ ໝ່ານ ໂກ໊ວ ໝ່ານ ຕ່ອຍ .
66020011	ເຢຍ ແອ໋ງ ປວັດ ນອມ ຕົ້ມ ເຫວີ່ຍ ບົ໊ບ ແປະ ເຍີຍ , ຢ່າ ປວັດ ເຕສວີ໌ຍ ຈ໊ຽນ ເຫວີ່ຍ ວົ້ວ ເຕົ້າ . ລູ່ງ ເຖສົາ ເດົາ ຢຽມ ນິ່ນ ເຍີຍ ດສະຮມຽນ ເປຢົ໋າ ເດສ່ງ ໝີ່ ອ໊ະ . ຕສຢັງ ໜ່າຍ ໄມ້ ປວັດ ໝີ່ ອ໊ະ .
66020012	ເຢຍ ແອ໋ງ ປວັດ ໄຕ່ ມີ່ງ ເຍີຍ ມ່ຽນ , ໄມ້ ກຸ໊ນ ໂຕສ໋ວ ໂຮລ ໂຕສ໋ວ ໄຝ , ໂຊ້ວ ຈ໊ຽນ ຮູ່ງ ເຫວີ່ຍ ເຍີຍ ດສະຮມຽນ . ໂຊວ ຕສ່ຽວ ຄອຍ ອກອຍ ໝີ່ ອ໊ະ . ແອ໋ງ ກັ້ນ ມ່າຍ ອຈຸ່ນ ໂຊວ ຄອຍ ອກອຍ ເຊ ຕສຢັ້ງ ແໝ່ງ ຕານ . ໄຕ່ ມີ່ງ ເຍີຍ ມ່ຽນ ຕສ່ຽວ ຕສິ໋ວ ນິ່ນ ບົວ ໂຕສ໋ວ ເຍີຍ ສີ່ , ເອີຍ ເຟ້ຍ ຈ໊ຽນ ວົ້ວ ເຕີ໋ຍ ໂຊວ , ຕສຸ ຊ້ຽມ .
66020013	ຄ້ອຍ ຕສ່ຽວ ຝູງ ຢຽດ ຕສູ໊ງ ຢຽມ ຄ້ອຍ ໄຕ່ ເຍີຍ ມ່ຽນ ດສ໋ວນ . ໄຕ່ ເຍີຍ ທຈະ ເຖສົາ ຢ້ຽມ ເກນ ຢ່າ ຝູງ ຢຽມ ນິ່ນ ບົວ ວົ້ວ ເຕີ໋ຍ ມ່ຽນ ດສ໋ວນ . ເກ໊າະ-ມ່ຽນ ຕສ່ຽວ ຕສິ໋ວ ເກ໊າະ-ມ່ຽນ ໂຕສ໋ວ ເຍີຍ ສີ່ ຕສຸ ຊ້ຽມ ອ໊ະ .
66020014	ໄຕ່ ເຍີຍ ທຈະ ເຖສົາ ຢ້ຽມ ເກນ ຕສຸ ຕສອຍ ເອຈ່ຍ ໂຕ໌ວ-ຄ້ອຍ . ( ນ້າຍ ໂຕ໌ວ-ຄ້ອຍ ເຊ ຕສຸ ໄຕ່ ເຍີຍ ຕະເຫຍີ່ຍ ດສຸ່ນ . )
66020015	ເຊ ກ໊ອງ ຫາຍ ເຕົ້າ ເຍີຍ ບົ໋ວ ໄມ້ ເຟ້ຍ ຈ໊ຽນ ຕສຢັ້ງ ແໝ່ງ ຕານ , ວົ້ວ ເຕົ້າ ຕສ່ຽວ ຕສຸ ຕສອຍ ເອຈ່ຍ ໂຕ໌ວ-ຄ້ອຍ .
66021001	ເຢຍ ແອ໋ງ ປວັດ ຊຢັງ-ລູ່ງ ຊຢັງ-ເດົາ ເຫວີ່ຍ ຕສຸ ໂລ໌-ລູ່ງ ໂລ໌-ເດົາ ເຈ໋ຍ ເດສ່ງ ໝີ່ ອ໊ະ . ຄ້ອຍ ຢ່າ ໄມ້ ມ່າຍ ອ໊ະ .
66021002	ເຢຍ ຢ່າ ປວັດ ວົ້ວ ນອມ ທສີງ-ເດສ່ງ ຕສີ້ງ , ຕົ້ງ ຊຢັງ-ເຢ​ລູ​ຊາ​ເລມ ຕສີ້ງ , ຢຽມ ທິນ-ຕ້ອງ , ທິນ-ຮູ່ງ ວົ້ວ , ເອຈ່ຍ ຕ້າຍ . ວົ້ວ ນອມ ຕສີ້ງ ຫລິ່ວ ເລີ໌ຍ ຕສຢັ໋ງ ຮນັ້ງ ຊຢັງ-ບວັ໌ງ ຕສອງ ຕສຢັ໋ງ ເດສວີ່ຍ ເຍີຍ ເຫວີ່ຍ ຊຢັງ-ລ່າງ ນໍ .
66021003	ເຢຍ ແອ໋ງ ໄຮ໌ ເຖຈຍ ໂຮລ ເຍີຍ ຢຽມ ຮູ່ງ ເຫວີ່ຍ ຕ້າຍ ກ໊ອງ , “ ອີ້ ຕສັ່ນ ທິນ-ຮູ່ງ ຢຽມ ເຍີຍ ຕ໋ອງ ເຊ ຢຽມ ປ້າມ ມ່ຽນ ບຸດົ໋ງ . ນິ່ນ ອ໋ອຍ ເຖສົາ ນິ່ນ ບົວ ຢຽມ . ນິ່ນ ບົວ ຕສ່ຽວ ໂຕສ໋ວ ນິ່ນ ເຍີຍ ແປະ ຝີງ . ທິນ-ຮູ່ງ ກັ້ນ ອ໋ອຍ ເຖສົາ ນິ່ນ ບົວ ຢຽມ ຢ່າ ໂຕສ໋ວ ນິ່ນ ບົວ ເຍີຍ ທິນ-ຮູ່ງ .
66021004	ນິ່ນ ອ໋ອຍ ຊອດ ນິ່ນ ບົວ ເຍີຍ ມຕສີງ ຕ໊ຽມໆ ວວມ-ເໝວີ່ຍ . ຢັ້ງ ນ້າຍ ເຈ໋ຍ ໄມ້ ມ່າຍ ຫາຍ ເຕົ້າ ໄຕ່ , ໄມ້ ມ່າຍ ຫາຍ ເຕົ້າ ເດສົ້າ , ໄມ້ ມ່າຍ ຫາຍ ເຕົ້າ ຍ້ຽມ , ຢ່າ ໄມ້ ມ່າຍ ຫາຍ ເຕົ້າ ມຸນ , ເຫວີ່ຍ ຕສຸ ໂລ໌ ເຍີຍ ຢຽດ ຕສູ໊ງ ເຈ໋ຍ ເດສ່ງ . ”
66021005	ເຕສວີ໌ຍ ຈ໊ຽນ ຮູ່ງ ເຫວີ່ຍ ວົ້ວ ເຕົ້າ ກ໊ອງ , “ ໝັ່ງ ມ່າະ ! ອີ້ ຕສັ່ນ ເຢຍ ໂຕສ໋ວ ປຸນ ຫຍູ່ງໆ ຊຢັງ ເດສ່ງ . ” ນິ່ນ ຢ່າ ກ໊ອງ ບົ໋ວ ເຢຍ , “ ນ້າຍ ເມີ່ຍ ອ໋ອຍ ຕສຸ ເຟ້ຍ ຈ໊ຽນ ໂອ່ . ເຫວີ່ຍ ຕສຸ ນ້າຍ ເຕີ໋ຍ ຫວ່າ ຕສຽນ ເຍີຍ , ເຂົາ ຕຸ໊ ວ້ວນ ເຍີຍ . ”
66021006	ນິ່ນ ແອ໋ງ ບົ໋ວ ເຢຍ , “ ໂຕສ໋ວ ຕສຢັ໋ງ ອ໊ະ ! ເຢຍ ໂຕສ໋ວ ອັນ​ຟາ ຢ່າ ໂຕສ໋ວ ໂອ​ເມ​ກາ , ໂຕສ໋ວ ກອນ ຢ່າ ໂຕສ໋ວ ເຊດ ເມວີ໌ຍ ວົ້ວ ເຕົ້າ . ຫາຍ ເຕົ້າ ຈາງ ອກ໊າດ , ເຢຍ ອ໋ອຍ ແປະໆ ປຸນ ຢູ໌ງ ແໝ່ງ ເຍີຍ ວວມ-ຕສີ໊ງ ເຍີຍ ວວມ ນິ່ນ ຮົບ .
66021007	ຫາຍ ເຕົ້າ ຕຸ໊ ຮີ່ງ ຕສ່ຽວ ຕຸ໊ ນ້າຍ ເຕີ໋ຍ ເປ໋ນ ນິ່ນ ດສິບ ເຍີຍ ປ່ວນ . ເຢຍ ຢ່າ ອ໋ອຍ ໂຕສ໋ວ ນິ່ນ ເຍີຍ ທິນ-ຮູ່ງ , ນິ່ນ ຢ່າ ອ໋ອຍ ໂຕສ໋ວ ເຢຍ ເຍີຍ ຕອນ .
66021008	ມປ່າ ຕ໊າມ ໄຝ ວົ້ວ ເຕີ໋ຍ , ໄມ້ ສຽນ ເຍີຍ ວົ້ວ ເຕີ໋ຍ , ໂຕສ໋ວ ກ້ຳ ເດສ໊ຍ ເຍີຍ ສີ່ , ໄຕ໋ ມ່ຽນ , ດສຢ່າວ ເຊັຍ ດສຢ໋າວ ຕອນ , ໂຕສ໋ວ ຟາດ , ປ໋າຍ ໝິ່ວ-ຝັງ ເຖສົາ ຢຽດ ຕສູ໊ງ ກ໊ອງ-ແປະ ເຍີຍ ມ່ຽນ , ນິ່ນ ບົວ ເຍີຍ ປ່ວນ ເຊ ຢຽມ ເຕສັຍ ຈ໊ຽນ ຮູ່ງ ເຍີຍ ໂຕ໌ວ-ຄ້ອຍ ກະຍົ໌ວ . ນ້າຍ ເຊ ຕສຸ ໄຕ່ ເຍີຍ ຕະເຫຍີ່ຍ ດສຸ່ນ . ”
66021009	ຕົ້ງ ໂປ້ວ ຈ໊ຽນ ເສ່ຍ ນອມ ປຸ້ນ ຕັ໊ບ ປວັ໊ງ ອກະຮ້າ ລາຍ ເຍີຍ ເສ່ຍ ຫຍູ່ງ ເຕສະ ໜ່ານ ວົ້ວ ເຕີ໋ຍ ເສ່ຍ ເຕົ້າ ຟິນ-ມ່ຽນ , ມ່າຍ ເຕົ້າ ຕ້າຍ ບົ໋ວ ເຢຍ , “ ຕ້າຍ ມ່າະ ! ເຢຍ ອ໋ອຍ ປຸນ ເມີ່ຍ ໝັ່ງ ຊຢັງ-ບວັ໌ງ , ເຊ ປະກີ ຢູ້ງ ຕອນ ເຍີຍ ເອົ໊າ ວົ້ວ ເຕົ້າ . ”
66021010	ສີງ ລີ່ງ ຕສ່ຽວ ກຸ໊ນ ຈ໊ຽນ ເຢຍ , ຟິນ-ມ່ຽນ ຕໍ້ ເຢຍ ມີ່ງ ເຖົາ ນອມ ໂຮລ ໄຫ່ , ຮລັງ ໄຫ່ ເຍີຍ ບົງ , ປຸນ ເຢຍ ໝັ່ງ ວົ້ວ ນອມ ທສີງ-ເດສ່ງ ຕສີ້ງ , ເຢ​ລູ​ຊາ​ເລມ , ຕົ້ງ ຢຽມ ທິນ-ຕ້ອງ , ທິນ-ຮູ່ງ ວົ້ວ , ເອຈ່ຍ ຕ້າຍ .
66021011	ນ້າຍ ນອມ ຕສີ້ງ ມ່າຍ ທິນ-ຮູ່ງ ເຍີຍ ອຈັງ-ຫລ່າງ ປວັ໊ງ ເດສ່ງ , ແອ໊ງ ທສວດ ເອຈີ໊ຍໆ ເຍີຍ , ຮນັ້ງ ນອມ ຈ໋າຍ ໄຫ່ ເຍີຍ ຫລະເປຢີ໊ຍ , ເຊດ ແມງ-ຫລົວະ ຢ່າ ຮນັ້ງ ກີ໋ງ-ຕສ໊ານ ນໍ ດສັງ ເຍີຍ .
66021012	ຕສີ້ງ ເຍີຍ ຕສີ້ງ ຫລາດ ໂຮລ ໄຫ່ , ຮລັງ ໄຫ່ , ຢ່າ ມ່າຍ ຕສຽບ ເຫຍີ່ຍ ເຕົ້າ ຫລາດ ແກ້ງ . ແອ໋ງ ມ່າຍ ຕສຽບ ເຫຍີ່ຍ ເຕົ້າ ຟິນ-ມ່ຽນ ຕສົ໊ວ ຈ໊ຽນ ຫລາດ ແກ້ງ . ຕສຽບ ເຫຍີ່ຍ ຝີງ ອິ​ສະ​ລາ​ເອນ ມ່ຽນ ເຍີຍ ບົ໋ວ ຢ່າ ເຟ້ຍ ຈ໊ຽນ ວົ້ວ ແກ້ງ .
66021013	ເປຢີຍ ປູງ ຕສີ້ງ ຢຽດ ປູງ ມ່າຍ ປົວ ເຕົ້າ ຫລາດ ແກ້ງ , ຕົງ ປູງ ມ່າຍ ປົວ ເຕົ້າ , ນ່າມ ປູງ ມ່າຍ ປົວ ເຕົ້າ , ປ໊ະ ປູງ ມ່າຍ ປົວ ເຕົ້າ , ໄຟ ປູງ ມ່າຍ ປົວ ເຕົ້າ .
66021014	ຕສີ້ງ ຫລາດ ປັ່ງ ຕສຽບ ເຫຍີ່ຍ ຄວ້າຍ ຫລະເປຢີ໊ຍ ໂຕສ໋ວ ກອນ-ໂດ໊ະ ເຖສີຍ ເຈ໌ຍ , ຢ່າ ມ່າຍ ປະກີ ຢູ້ງ ຕອນ ເຍີຍ ຕສຽບ ເຫຍີ່ຍ ເຕົ້າ ກົງ-ໂຕສ້ ເຍີຍ ບົ໋ວ ເຟ້ຍ ຈ໊ຽນ ວົ້ວ ເຕີ໋ຍ ຫລະເປຢີ໊ຍ .
66021015	ເຖສົາ ເຢຍ ກ໊ອງ ຫວ່າ ວົ້ວ ເຕົ້າ ຟິນ-ມ່ຽນ ນັ້ນ ຈ໊ຽນ ຈຽມ-ປຢ໊າ-ເດາະ ອ໋ອຍ ເດາະ ນ້າຍ ນອມ ຕສີ້ງ , ຢ່າ ເດາະ ຕສີ້ງ ແກ້ງ ເຖສົາ ຕສີ້ງ ຫລາດ .
66021016	ຕສີ້ງ ເຍີຍ ເປຢີຍ ປູງ ຟີ່ ອຈ໊ຽດ ຟີ່ ດາວ . ຟິນ-ມ່ຽນ ຫລົ່ງ ນິ່ນ ເຍີຍ ປຢ໊າ-ເດາະ ເດາະ ຕສີ້ງ . ຢຽດ ຕສູ໊ງ ມ່າຍ ອີ ທສິນ ເຝີຍ ແປ໊ະ ກີ​ໂລ ດ໊າວ , ຈັ໊ງ , ຮລັງ ຟີ່ ອຈ໊ຽດ ເຍີຍ .
66021017	ຟິນ-ມ່ຽນ ຢ່າ ເດາະ ຕສີ້ງ ຫລາດ , ມ່າຍ ຢຽດ ແປ໊ະ ເຝີຍ ຕສຽບ ເຝີຍ ເດາະ ຮລັງ . ນ້າຍ ເຊ ເອີຍ ປ້າມ ມ່ຽນ ເຍີຍ ທສິ-ຖສຸນ , ຕົ້ງ ນ້າຍ ເຕົ້າ ຟິນ-ມ່ຽນ ຫລົ່ງ ເຍີຍ ທສິ-ຖສຸນ .
66021018	ຕສີ້ງ ຫລາດ ຫລົ່ງ ແມງ-ໂກ໋ ເຍີຍ ຫລະເປຢີ໊ຍ-ຈ໋າຍ ໂຕສ໋ວ ຕ້າຍ . ຕສີ້ງ ກະຍົ໌ວ ຫລົ່ງ ຕສຽນ ຈຽມ ໂຕສ໋ວ ຕ້າຍ ຮນັ້ງ ກີ໋ງ ນໍ ດສັງ ເຍີຍ .
66021019	ຕສີ້ງ ເຍີຍ ກອນ-ໂດ໊ະ ວົ້ວ ເຕີ໋ຍ ຫລະເປຢີ໊ຍ ຫລົ່ງ ຫຍູ່ງໆ ຫລະເປຢີ໊ຍ-ຈ໋າຍ ຕສອງ . ຕະຢ໊ຽດ ນອມ ກອນ-ໂດ໊ະ ເຍີຍ ຫລະເປຢີ໊ຍ ເຊ ແມງ-ໂກ໋ ເຍີຍ ຫລະເປຢີ໊ຍ-ຈ໋າຍ . ຕະເຫຍີ່ຍ ນອມ ເຊ ບັ໊ນ ບົ໊ວ , ດສັງ ເຍີຍ , ຕະຟາມ ນອມ ເຊ ແປະ ເຈັ໊ຍ , ເປນ ເຍີຍ , ຕະເຝີຍ ນອມ ເຊ ດ້ຽມ ແມງ , ດສັງ ເຍີຍ ,
66021020	ຕະຮມ໌ ນອມ ເຈັ໊ຍ-ແປະ , ເປນ ເຍີຍ , ຕະຫລົວະ ນອມ ຢັ້ງ ຊິ ເຍີຍ , ຕະທສຽດ ນອມ ເຊ ແມງ-ບຢານ , ຕະເປ໊ດ ນອມ ແມງ-ບົ໊ວ , ຕະຈົ໊ວ ນອມ ຢັ້ງ ອູ໊ງ , ຕະຕສຽບ ນອມ ແມງ-ຫລຸນ , ຕສຽບ ຢ໊ຽດ ວົ້ວ ນອມ ເຊ ບົ໊ວ-ແມງ , ຕສຽບ ເຫຍີ່ຍ ວົ້ວ ນອມ ຫລົວະ , ດສັງ ເຍີຍ ຫລະເປຢີ໊ຍ-ຈ໋າຍ .
66021021	ຕສຽບ ເຫຍີ່ຍ ເຕົ້າ ຫລາດ ແກ້ງ ຫລົ່ງ ຕສຽບ ເຫຍີ່ຍ ນອມ ຈ໋າຍ ເຍີຍ ຫລະເປຢີ໊ຍ-ໂຕສວ , ຢຽດ ນອມ ຕສຽນ-ໂຕສວ ໂຕສ໋ວ ຢຽດ ເຕົ້າ ແກ້ງ . ຕສີ້ງ ກະຍົ໌ວ ເຍີຍ ເຈົ໊າ ເຊ ຕສຽນ ຈຽມ , ຮນັ້ງ ກີ໋ງ ນໍ ດສັງ .
66021022	ເຢຍ ໄມ້ ປວັດ ຕສີ້ງ ກະຍົ໌ວ ມ່າຍ ຕສັ່ງ ທິນ-ຮູ່ງ ເຍີຍ ເປຢົ໊າ , ເຫວີ່ຍ ຕສຸ ເນິ່ນ ເຈ໋ຍ ເຍີຍ ຕສ໊ຽວ ທິນ-ຮູ່ງ ເຖສົາ ວົ້ວ ເຕົ້າ ປະກີ ຢູ້ງ ຕອນ ໂຕສ໋ວ ນ້າຍ ນອມ ຕສີ້ງ ເຍີຍ ສີງ ຕິ່ນ .
66021023	ຕສີ້ງ ໄມ້ ຖຈຽມ ຕສຸ ບະຮນອຍ ເຖສົາ ຫຮລາ ຕສິ໋ວ ອຈັງ , ເຫວີ່ຍ ຕສຸ ທິນ-ຮູ່ງ ເຍີຍ ອຈັງ-ຫລ່າງ ຕສິ໋ວ ອຈັງ , ປະກີ ຢູ້ງ ຕອນ ຢ່າ ໂຕສ໋ວ ຕສີ້ງ ເຍີຍ ຕັງ .
66021024	ໝ່ານ ກົ໊ວະ ເຍີຍ ມ່ຽນ ອ໋ອຍ ປັ່ງ ນ້າຍ ນອມ ຕສີ້ງ ເຍີຍ ອຈັງ ຢັ້ງ ເຈົ໊າ . ລູ່ງ ເດ໊ຍ ໝ່ານ ຮູ່ງ ຢ່າ ອ໋ອຍ ຕໍ້ ນິ່ນ ບົວ ມ່າຍ ເຍີຍ ອຈັງ-ຫລ່າງ ເປັຍ ຕສີ້ງ .
66021025	ຕສີ້ງ ແກ້ງ ຕສຢັ້ງ ຮນອຍ ຄອຍ ອກອຍ , ຢຽດ ລິ໌ວ ໄມ້ ກວນ , ເຫວີ່ຍ ຕສຸ ຢຽມ ວົ້ວ ໄມ້ ມ່າຍ ລູ່ງ ມ໌ວນ ຕສັ່ນ .
66021026	ໝ່ານ ກົ໊ວະ ເຍີຍ ມ່ຽນ ອ໋ອຍ ຕໍ້ ນິ່ນ ບົວ ເຍີຍ ອຈັງ-ຫລ່າງ ເຖສົາ ເມ່ງ ໂຫ່ ເປັຍ ນ້າຍ ນອມ ຕສີ້ງ .
66021027	ມປ່າ ຫາຍ ຫຍູ່ງ ໄມ້ ທສີງ-ເດສ່ງ , ໄຟ ຫາຍ ເຕົ້າ ໂຕສ໋ວ ໄລ່ ຮລົບ ໄຟ ກ້ຳ ເດສ໊ຍ ເຍີຍ ສີ່ , ໄຟ ກ໊ອງ-ແປະ ດົ໊ວ ມ່ຽນ ເຍີຍ ສີ່ , ຕສູ໊ງ ໄມ້ ຕຸ໊ ເປັຍ ວົ້ວ ນອມ ຕສີ້ງ . ຂູງ ມ່າຍ ບົ໋ວ ເຟ້ຍ ຈ໊ຽນ ປະກີ ຢູ້ງ ຕອນ ເຍີຍ ຕສຢັ້ງ ແໝ່ງ ຕານ ວົ້ວ ເຕີ໋ຍ ຕຸ໊ ເປັຍ ຮນັ້ງ .
66022001	ຟິນ-ມ່ຽນ ແອ໋ງ ປຸນ ເຢຍ ໝັ່ງ ຢູ໌ງ ແໝ່ງ ວົ້ວ ຕິ້ວ ດ້າຍ , ປວັດ ດສັງ ໄຫ່ ຮນັ້ງ ກີ໋ງ-ຕສ໊ານ ນໍ , ຢຽມ ທິນ-ຮູ່ງ ເຖສົາ ປະກີ ຢູ້ງ ຕອນ ເຍີຍ ເຫວີ່ຍ ທສວດ ຕ້າຍ ,
66022002	ຢ່າ ຫລ່ຽວ ເອຈ່ຍ ກັນ ຕສີ້ງ ເຍີຍ ຕົ້ມ ເຈົ໊າ ບຸດົ໋ງ ມີ່ງ . ອີ ປູງ ດ້າຍ ເຮລນ ຢຽດ ປູງ ມ່າຍ ຕສູ້ງ ຢູ໌ງ ແໝ່ງ ປ໊ຽວ ເຍີຍ ດຢັ໋ງ . ຢຽດ ຫຮຍັງ ຕສຢັ້ງ ຕສຽບ ເຫຍີ່ຍ ຖອງ ປ໊ຽວ , ຢຽດ ຫຮລາ ຢຽດ ຖອງ . ດຢັ໋ງ ເຍີຍ ນ່ອມ ຢ່າ ເຫວີ່ຍ ຕສໍ່ ຫລົງ ໝ່ານ ກົ໊ວະ ມ່ຽນ .
66022003	ຢຽມ ວົ້ວ ນອມ ຕສີ້ງ ໄມ້ ມ່າຍ ຕສຸ ທິນ-ຮູ່ງ ຕສ໋ຽວ ເຍີຍ ຫາຍ ຫຍູ່ງ . ທິນ-ຮູ່ງ ເຖສົາ ປະກີ ຢູ້ງ ຕອນ ເຍີຍ ເຫວີ່ຍ ອ໋ອຍ ຢຽມ ຕສີ້ງ ກະຍົ໌ວ . ທິນ-ຮູ່ງ ເຍີຍ ໂປວ ບົວ ຢ່າ ອ໋ອຍ ປ໋າຍ ນິ່ນ .
66022004	ນິ່ນ ບົວ ຕສ່ຽວ ຕຸ໊ ປວັດ ນິ່ນ ເຍີຍ ຮມຽນ , ຢ່າ ມ່າຍ ນິ່ນ ເຍີຍ ບົ໋ວ ເຟ້ຍ ຈ໊ຽນ ຢຽມ ນິ່ນ ບົວ ເຍີຍ ປຢ້ອງ .
66022005	ຢັ້ງ ນ້າຍ ເຈ໋ຍ ໄມ້ ມ່າຍ ລູ່ງ ມ໌ວນ ຕສັ່ນ . ນິ່ນ ບົວ ຢ່າ ໄມ້ ຖຈຽມ ຕສຸ ຫລົ່ງ ຕັງ ໄຟ ບະຮນອຍ ຕສິ໋ວ ອຈັງ , ເຫວີ່ຍ ຕສຸ ຕສ໊ຽວ ທິນ-ຮູ່ງ ອ໋ອຍ ໂຕສ໋ວ ນິ່ນ ບົວ ເຍີຍ ອຈັງ . ນິ່ນ ບົວ ຢຽດ ລິ໌ວ ຕຸ໊ ໂຕສ໋ວ ຮູ່ງ ກຸ໊ນ ເຖົາ ໝ່ານ ໂກ໊ວ ໝ່ານ ຕ່ອຍ .
66022006	ວົ້ວ ເຕົ້າ ຟິນ-ມ່ຽນ ແອ໋ງ ກ໊ອງ ບົ໋ວ ເຢຍ , “ ນ້າຍ ເຕີ໋ຍ ຫວ່າ ຕສຽນ ເຍີຍ , ເຂົາ ຕຸ໊ ວ້ວນ ເຍີຍ . ຕສ໊ຽວ ທິນ-ຮູ່ງ , ຕົ້ງ ເຖສີຍ ນິ່ນ ເຍີຍ ສີງ ລີ່ງ ປຸນ ຕສວັ໋ງ ໂຕ່ວ ຫວ່າ ມ່ຽນ ວົ້ວ ເຕົ້າ , ພ້າຍ ນິ່ນ ເຍີຍ ຟິນ-ມ່ຽນ ມີ່ງ ປຸນ ນິ່ນ ເຍີຍ ໂປວ ບົວ ຮິ້ວ ຕຸ໊ ໄມ້ ເລົ່າ ອ໋ອຍ ທສວດ ຕ້າຍ ເຍີຍ ສີ່ . ”
66022007	ເຢ​ຊູ ກ໊ອງ , “ ໝັ່ງ ມ່າະ ! ເຢຍ ອ໋ອຍ ຕ້າຍ ຊຽບ ອ໊ະ . ” ຫາຍ ເຕົ້າ ໝວັງ ຫລົງ ຢຽມ ນ້າຍ ປ໊ວນ ໂຊວ ໂຕ່ວ ຕ້າຍ ເຍີຍ ຫວ່າ , ວົ້ວ ເຕົ້າ ຕຸ໊ ອອນ-ເຫລາະ .
66022008	ເຢຍ , ໂຢ​ຮັນ , ຕຸ໊ ໄຮ໌ ຢ່າ ຕຸ໊ ປວັດ ນ້າຍ ເຕີ໋ຍ ຢຽດ ຕສູ໊ງ ສີ່ . ເຢຍ ໄຮ໌ ລິ໌ວ ປວັດ ລິ໌ວ ເຢຍ ຕສ່ຽວ ພົວະ ເອຈ່ຍ ປຸນ ເຢຍ ໝັ່ງ ນ້າຍ ເຕີ໋ຍ ສີ່ ວົ້ວ ເຕົ້າ ຟິນ-ມ່ຽນ ເຍີຍ ເຕສົ໋າ-ເຮລນ ອ໋ອຍ ປ໋າຍ ນິ່ນ .
66022009	ມປ່າ ນິ່ນ ບົ໋ວ ເຢຍ , “ ທສິນ-ໝ່ານ ໄມ້ ຕູ໋ງ ຮນັ້ງ ໜ່າຍ ມ່າະ ! ເຢຍ ເຖສົາ ເມີ່ຍ ແອ໋ງ ເຖສົາ ເມີ່ຍ ເຍີຍ ກໍ໋-ໂຢ໌ວ ວົ້ວ ເຕີ໋ຍ ໂຕ່ວ ຫວ່າ ມ່ຽນ , ແອ໋ງ ເຖສົາ ຢຽດ ຕສູ໊ງ ເອີຍ ຈ໊ຽນ ນ້າຍ ປ໊ວນ ໂຊວ ເຍີຍ ຫວ່າ ເຍີຍ ມ່ຽນ , ລົ່ມ ດສ້ອຍ ໂຕສ໋ວ ໂປວ . ເມີ່ຍ ອ໋ອຍ ຕສຸ ປ໋າຍ ທິນ-ຮູ່ງ . ”
66022010	ຟິນ-ມ່ຽນ ແອ໋ງ ບົ໋ວ ເຢຍ , “ ໄມ້ ຕູ໋ງ ອກ໊າບ ຢ໋ຽນ ກວນ ນ້າຍ ອຈຸ່ນ ໂຊວ ກ໊ອງ ເຍີຍ ຕສິ້ນ ໂຮ໌ ຫວ່າ , ເຫວີ່ຍ ຕສຸ ນ້າຍ ເຕີ໋ຍ ຢຽດ ຕສູ໊ງ ສີ່ ອ໊າ ລ່ຳ ເຖົາ ຕສຢັ້ງ ໂຫ່ ທສວດ ອ໊ະ .
66022011	ຫາຍ ເຕົ້າ ໂຕສ໋ວ ຫວ່າຍ ສີ່ , ປຸນ ນິ່ນ ໂຕສ໋ວ ຈ໊ຽນ ຫວ່າຍ ສີ່ ມີ່ງ . ຫາຍ ເຕົ້າ ໂຕສ໋ວ ໄລ່ ຮລົບ ເຍີຍ ສີ່ , ປຸນ ນິ່ນ ໂຕສ໋ວ ຈ໊ຽນ ໄລ່ ຮລົບ ເຍີຍ ສີ່ ມີ່ງ . ຫາຍ ເຕົ້າ ໂຕສ໋ວ ຫອບ , ປຸນ ນິ່ນ ໂຕສ໋ວ ຈ໊ຽນ ຫອບ ເຍີຍ ສີ່ ມີ່ງ . ຫາຍ ເຕົ້າ ທສີງ-ເດສ່ງ , ປຸນ ນິ່ນ ຖສໍ່ ທສີງ-ເດສ່ງ . ”
66022012	ເຢ​ຊູ ກ໊ອງ , “ ໝັ່ງ ມ່າະ ! ເຢຍ ອ໋ອຍ ຕ້າຍ ຊຽບ ອ໊ະ . ເຢຍ ອ໋ອຍ ຕໍ້ ຈ໊ຽນ ເຢຍ ເຍີຍ ຕສີ້ງ ເຫຍີ່ຍ ຕ້າຍ ເອີຍ ເກ໊າະ-ມ່ຽນ ໂຕສ໋ວ ເຍີຍ ສີ່ ວິ່ນ ປຸນ ນິ່ນ ບົວ .
66022013	ເຢຍ ໂຕສ໋ວ ອັນ​ຟາ ຢ່າ ໂຕສ໋ວ ໂອ​ເມ​ກາ , ຕ້າວ ເຕົ້າ ເຖສົາ ອກະຮ້າ ລາຍ ວົ້ວ ເຕົ້າ , ໂຕສ໋ວ ກອນ ຢ່າ ໂຕສ໋ວ ເຊດ ເມວີ໌ຍ .
66022014	“ ໂດສ໋ ກັ້ນ ເຍີຍ ລຸຍ-ໂຫວ ທສີງ-ເດສ່ງ ເຍີຍ ມ່ຽນ ມ່າຍ ອອນ-ເຫລາະ . ນິ່ນ ບົວ ມ່າຍ ເລີ໌ຍ ຫຍັ່ນ ຢູ໌ງ ແໝ່ງ ດຢັ໋ງ ເຍີຍ ປ໊ຽວ ຢ່າ ຕຸ໊ ຢັ້ງ ຫລາດ ແກ້ງ ເປັຍ ວົ້ວ ນອມ ຕສີ້ງ ກະຍົ໌ວ .
66022015	ມປ່າ ຢຽມ ກະເຫຍ່ຍ ຕສິ ຕສີ້ງ ມ່າຍ ໂຕສ໋ວ ໄມ້ ເປ໋ນ ເຍີຍ ສີ່ ຮນັ້ງ ຈູ໊ ນໍ ວົ້ວ ເຕີ໋ຍ , ເຖສົາ ໂຕສ໋ວ ຟາດ ເຍີຍ ມ່ຽນ , ດສຢ່າວ ເຊັຍ ດສຢ່າວ ຕອນ , ໄຕ໋ ມ່ຽນ ວົ້ວ ເຕີ໋ຍ , ປ໋າຍ ໝິ່ວ-ຝັງ ເຍີຍ , ແອ໋ງ ເຖສົາ ຢຽດ ຕສູ໊ງ ອະເຮນີ້ຍ ກ໊ອງ-ແປະ ເຖສົາ ໂຕສ໋ວ ກ໊ອງ-ແປະ ເຍີຍ ສີ່ ວົ້ວ ເຕີ໋ຍ .
66022016	“ ເຢຍ , ເຢ​ຊູ , ພ້າຍ ເຢຍ ເຍີຍ ຟິນ-ມ່ຽນ ຕໍ້ ນ້າຍ ເຕີ໋ຍ ຕສອງ-ເຕສ໋ງ ຫວ່າ ມີ່ງ ບົ໋ວ ເມີ່ຍ ເຫວີ່ຍ ບົ໋ວ ຕສວັ໋ງ ຈິວ-ປາງ . ເຢຍ ໂຕສ໋ວ ດາ​ວິດ ເຍີຍ ໂຕ້ວ ຕສົງ ເຖສົາ ເຕສີ໊ຍ-ຟຸນ , ຢ່າ ໂຕສ໋ວ ອຈັງ ໄຫ່ ເຍີຍ ຖາຍ-ແປະ ຟີງ . ”
66022017	ສີງ ລີ່ງ ເຖສົາ ຊຢັງ-ບວັ໌ງ ລົ່ມ ດສ້ອຍ ກ໊ອງ , “ ຕ້າຍ ມ່າະ ! ” ຫາຍ ເຕົ້າ ໄຮ໌ ນ້າຍ ເຕີ໋ຍ ຫວ່າ ຢ່າ ອ໋ອຍ ຕສຸ ກ໊ອງ , “ ຕ້າຍ ມ່າະ ! ” ຫາຍ ເຕົ້າ ຈາງ ອກ໊າດ , ກຸ໊ນ ປຸນ ນິ່ນ ຕ້າຍ . ຫາຍ ເຕົ້າ ອ໋ອຍ ຮົບ , ກຸ໊ນ ປຸນ ນິ່ນ ຕ້າຍ ແປະໆ ຮົບ ນ້າຍ ຢູ໌ງ ແໝ່ງ ເຍີຍ ວວມ .
66022018	ເຢຍ , ໂຢ​ຮັນ , ຫລົງໆ ເຍີຍ ຂວິນ ເມີ່ຍ ບົວ ເຕົ້າໆ ໄຮ໌ ລິ໌ວ ນ້າຍ ອຈຸ່ນ ໂຊວ ເຍີຍ ຕສິ້ນ ໂຮ໌ ຫວ່າ ເຍີຍ ມ່ຽນ . ເຊ ກ໊ອງ ຫາຍ ເຕົ້າ ທິບ ເຕີ໋ຍ ຫວ່າ ເປັຍ ນ້າຍ ອຈຸ່ນ ໂຊວ , ທິນ-ຮູ່ງ ອ໋ອຍ ທິບ ເຟ້ຍ ຈ໊ຽນ ນ້າຍ ອຈຸ່ນ ໂຊວ ວົ້ວ ເຕີ໋ຍ ເຕສະ ໜ່ານ ປຸນ ວົ້ວ ເຕົ້າ .
66022019	ເຊ ກ໊ອງ ຫາຍ ເຕົ້າ ເຕສ໊າະ ເຕີ໋ຍ ນ້າຍ ອຈຸ່ນ ໂຊວ ຕສິ້ນ ໂຮ໌ ເຍີຍ ຫວ່າ ທສວດ , ທິນ-ຮູ່ງ ອ໋ອຍ ເຕສ໊າະ ທສວດ ວົ້ວ ເຕົ້າ ເຍີຍ ຢູ໌ງ ແໝ່ງ ປ໊ຽວ ເຍີຍ ປ່ວນ , ເຖສົາ ຢຽມ ວົ້ວ ນອມ ທສີງ-ເດສ່ງ ຕສີ້ງ ເຍີຍ ປ່ວນ , ຕົ້ງ ນ້າຍ ອຈຸ່ນ ໂຊວ ກ໊ອງ ເມ່ງ ເຍີຍ ປ່ວນ .
66022020	ເຫວີ່ຍ ນ້າຍ ເຕີ໋ຍ ຢຽດ ຕສູ໊ງ ສີ່ ໂຕສ໋ວ ຕສອງ-ເຕສ໋ງ ວົ້ວ ເຕົ້າ ກ໊ອງ , “ ເຕສີ໌ຍ ເຍີຍ , ເຢຍ ຕສະເກ້ງ ຕ້າຍ ຊຽບ ອ໊ະ . ” ອາ​ເມນ . ຕສ໊ຽວ ເຢ​ຊູ ອ້າ ! ໂທ້ ເມີ່ຍ ຕ້າຍ ອ໊ະ ມ່າະ !
66022021	ໂທ້ ຕສ໊ຽວ ເຢ​ຊູ ເຖສີຍ ເອນ ປຸນ ທິນ-ຮູ່ງ ເຍີຍ ຕສວັ໋ງ ແປະ ຝີງ . ອາ​ເມນ .
