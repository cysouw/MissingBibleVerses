# language_name:        Qaraqalpaq (Karakalpak)
# closest ISO 639-3:    kaa
# ISO_15924:            Latn
# year_short:           2005
# year_long:            
# vernacular_title:     
# english_title:        The Bible in Karakalpak (latin)
# URL:                  http://ibtrussia.org/en/text?m=TVN
# copyright_short:      © Мухаддес Китапты аўдарыў институты, 2005, 2009, 2013
# copyright_long:       iБиблием изэдзэкІынкІэ Институтыр<br>Институт перевода Библии, 101000 Москва, Главпочтамт, а/я 360<br>ibt_inform@ibt.org.ru
# notes:                
01001001	Du'nyanın' jaratılıwı1 En' basta Quday aspan ha'm jerdi jarattı .
01001002	Jer tu'r-tu'ssiz qan'ırap atırg'an bolıp , tun'g'ıyıq u'stin qaran'g'ılıq qaplag'an edi . Al Qudaydın' Ruwxı bolsa , suwlardın' u'stinde ushıp ju'r edi .
01001003	Sonda Quday : « Jaqtılıq bolsın ! » — dep buyırdı ha'm jaqtılıq payda boldı .
01001004	Quday jaqtılıqtın' jaqsı ekenin ko'rdi ha'm onı qaran'g'ılıqtan ajırattı .
01001005	Solay etip , Quday jaqtılıqtı « ku'ndiz » , al qaran'g'ılıqtı « tu'n » dep atadı . Kesh bolıp , tan' attı . Bul birinshi ku'n edi .
01001006	Quday : « Suwlar ortasında bir gu'mbez payda bolıp , suwlardı bir-birinen ayırıp tursın ! » — dep buyırdı . Solay boldı da .
01001007	Quday aspan gu'mbezin jaratıp , gu'mbez astındag'ı suwlardı gu'mbez u'stindegi suwlardan ayırdı .
01001008	Quday gu'mbezdi « aspan » dep atadı . Kesh bolıp , tan' attı . Bul ekinshi ku'n edi .
01001009	Quday : « Aspan astındag'ı suwlar bir jerge toplanıp , qurg'aqlıq ko'rinsin ! » — dep buyırdı . Solay boldı da .
01001010	Quday qurg'aqlıqtı « jer » dep , al toplang'an suwlardı « ten'iz » dep atadı . Quday bunın' jaqsı ekenin ko'rdi .
01001011	Quday : « Jer jasıl sho'plerdi , tuqım shashatug'ın o'simliklerdi ha'm tuqımı miywesinde bolg'an jemis ag'ashların tu'r-tu'rine qaray o'ndirsin ! » — dep buyırdı ha'm solay boldı da .
01001012	Jer jasıl sho'plerdi , tu'r-tu'rine qaray tuqım shashatug'ın o'simliklerdi ha'm tuqımı miywesinde bolg'an jemis ag'ashların o'ndirdi . Quday bunın' da jaqsı ekenin ko'rdi .
01001013	Kesh bolıp , tan' attı . Bul u'shinshi ku'n edi .
01001014	Quday : « Ku'ndiz benen tu'ndi bir-birinen ayırıw ushın ha'm ma'wsimlerdi , ku'nlerdi , jıllardı belgilew ushın , aspan gu'mbezinde jaqtırtqıshlar payda bolsın .
01001015	Olar aspan gu'mbezinde turıp , jer ju'zin jaqtı qılsın ! » — dep buyırdı . Solay boldı da .
01001016	Quday u'lken eki jaqtırtqıshtı : ku'ndizdi basqarıw ushın u'lken jaqtırtqıshtı ha'm tu'ndi basqarıw ushın kishi jaqtırtqıshtı , ja'ne de , juldızlardı da jarattı .
01001017	Jer ju'zin jaqtı qılıp turıw ushın , ku'ndiz benen tu'ndi basqarıw ushın ha'm jaqtılıqtı qaran'g'ılıqtan ayırıw ushın , Quday olardı aspan gu'mbezine jaylastırdı . Quday bunın' da jaqsı ekenin ko'rdi .
01001018	
01001019	Kesh bolıp , tan' attı . Bul to'rtinshi ku'n edi .
01001020	Quday : « Suwlar janlı janıwarlarg'a tolsın ! Jer u'stinde aspan gu'mbezi boylap quslar ushsın ! » — dep buyırdı .
01001021	Quday aybatlı ten'iz janıwarların , suwlarda tolıp-tasqan pu'tkil janıwarlardı ha'm ha'r tu'rli quslardı jarattı . Quday bunın' da jaqsı ekenin ko'rdi .
01001022	Quday olardı jarılqap : « O'sip-o'nip , ko'beyin'ler , ten'iz suwların toltırın'lar . Jer ju'zinde quslar ko'beysin ! » — dedi .
01001023	Kesh bolıp , tan' attı . Bul besinshi ku'n edi .
01001024	Quday : « Jer tu'rli-tu'rli janlı janıwarlardı : mallardı , jabayı haywanlardı ha'm jer bawırlawshılardı o'ndirsin ! » — dep buyırdı . Solay boldı da .
01001025	Quday tu'rli-tu'rli haywanlardı , mallardı ha'm jer bawırlawshılardı jarattı . Quday bulardın' da jaqsı ekenin ko'rdi .
01001026	Quday : « O'z ko'rinisimizdey qılıp , O'zimizge uqsatıp , adamdı jaratayıq . Olar ten'izdegi balıqlar , aspandag'ı quslar , mallar , jer bawırlawshılar ha'm jer betindegilerdin' ha'mmesi u'stinen ha'kimlik etsin ! » — dedi .
01001027	Quday adamdı O'zine uqsatıp jarattı . Olardı erkek ha'm hayal etip jarattı .
01001028	Quday olardı jarılqap : « O'sip-o'nip , ko'beyin'ler . Jer betin toltırıp , onı iyelep alın'lar . Ten'izdegi balıqlar , aspandag'ı quslar , jer betinde ha'reket etiwshi barlıq haywanatlar u'stinen ha'kimlik etin'ler ! » — dedi .
01001029	Quday ja'ne bılay dedi : « Mine , Men sizlerge jer ju'zindegi tuqım shashatug'ın barlıq o'simliklerdi , tuqımı miywesinde bolg'an barlıq jemis ag'ashların berdim . Olar sizlerge azıq boladı .
01001030	Al jer betindegi jabayı haywanlarg'a , aspandag'ı quslarg'a , jer bawırlawshılarg'a , ulıwma jer betinde tirishilik etiwshi barlıq haywanatlarg'a azıq ushın ko'k sho'plerdi berdim » . Solay boldı da .
01001031	Quday barlıq jaratqanlarına qarap , olardın' ha'mmesinin' de ju'da' jaqsı ekenin ko'rdi . Kesh bolıp , tan' attı . Bul altınshı ku'n edi .
01002001	Usılayınsha aspan ha'm jer , olardag'ı pu'tkil barlıq jaratılıp bolındı .
01002002	Quday O'z islerin jetinshi ku'nge deyin tamamlap , jetinshi ku'ni barlıq islerinen dem aldı .
01002003	Ol jetinshi ku'ndi jarılqap , onı muxaddes etip ayırdı . Sebebi Ol usı ku'ni O'zinin' barlıq jaratıwshılıq islerinen dem aldı .
01002004	Mine , aspan ha'm jerdin' jaratılıw tariyxı usınday . Adam-ata ha'm Hawa-eneQuday İye aspan menen jerdi jaratqanda ,
01002005	jer betinde ele birde bir dala putası yamasa birde bir dala sho'bi o'spegen edi . O'ytkeni Quday İye ele jerge jawın jawdırmag'an bolıp , jerdi ta'rbiyalaytug'ın adam da joq edi .
01002006	Biraq jerden bulaq suwı shıg'ıp , pu'tkil jer ju'zin suwg'arıp turatug'ın edi .
01002007	Son'ınan Quday İye jerdin' topırag'ınan adamdı jaratıp , onın' murnına o'mir demin u'pledi . Solay etip , adam tiri jan boldı .
01002008	Quday İye shıg'ısta , Edende bir bag' ornatıp , O'zi jaratqan adamın sol jerge jaylastırdı .
01002009	Keyin Quday İye ko'zdin' jawın alatug'ın , jewge jaqsı tu'rli-tu'rli miywe ag'ashların jerden o'sirip shıg'ardı . Al bag'dın' ortasına o'mir teregin ha'm jaqsılıq penen jamanlıqtı biliw teregin o'sirip shıg'ardı .
01002010	Edennen bir da'rya ag'ıp , bag'dı suwg'ardı ha'm arı qaray to'rt tarmaqqa bo'linip ketti .
01002011	Olardın' birinshisinin' atı — Pishon bolıp , ol altın ka'ni bolg'an pu'tkil Xawila jerin aylanıp ag'adı .
01002012	Altını jaqsı bolg'an ol jerde xosh iyisli shayır ha'm oniks tası bar .
01002013	Ekinshi da'ryanın' atı — Gixon bolıp , ol pu'tkil Kush jerin aylanıp ag'adı .
01002014	U'shinshi da'ryanın' atı Tigr bolıp , ol Ashshurdın' shıg'ıs ta'repinen ag'ıp o'tedi . To'rtinshi da'ryanın' atı — Evfrat edi .
01002015	Solay etip , Quday İye Eden bag'ın ta'rbiyalawı ha'm onda islewi ushın adamdı sol jerge ornalastırıp ,
01002016	og'an : « Sen bul bag'dag'ı qa'legen teregin'nin' miywesinen jey alasan' .
01002017	Biraq jaqsılıq ha'm jamanlıqtı biliw tereginen jeme , jesen' so'zsiz o'lesen' » , — dep buyırdı .
01002018	Son'ınan Quday İye : « Adamnın' jalg'ız bolg'anı jaqsı emes , og'an ılayıqlı ja'rdemshi jarataman » , — dedi .
01002019	Quday İye jerdegi haywanlardın' , aspandag'ı quslardın' ha'mmesin topıraqtan jaratıp , olarg'a qanday at beretug'ının biliw ushın , olardı adamg'a alıp keldi . Adam ha'r birine qanday at qoysa , sol janlı janıwar solay atalatug'ın boldı .
01002020	Adam barlıq mallarg'a , aspandag'ı quslarg'a ha'm jabayı haywanlarg'a at qoydı . Biraq adamnın' o'zine ılayıqlı ja'rdemshi tabılmadı .
01002021	Sonda Quday İye adamg'a teren' uyqı berdi ha'm ol uyıqlap atırg'anda , onın' bir qabırg'asın alıp , ornın et penen jawıp qoydı .
01002022	Quday İye adamnın' qabırg'asınan hayaldı jaratıp , onı adamg'a alıp keldi .
01002023	Sonda adam bılay dedi : « Menin' su'yeklerimnen alıng'an su'yek , Etimnen alıng'an et minekey-g'o ! Ol hayal adam dep atalsın , O'ytkeni ol er adamnan alındı » .
01002024	Sonlıqtan er adam ata-anasın qaldırıp , o'zinin' hayalına qosıladı ha'm ekewi bir dene boladı .
01002025	Adam da , onın' hayalı da jalan'ash edi , biraq olar ele uyattın' ne ekenin bilmeytug'ın edi .
01003001	Adamnın' gu'na islewi1 Quday İye jaratqan jabayı haywanlardın' ishindegi en' hiylekeri jılan edi . Jılan hayaldan : — Haqıyqattanda da , Quday bag'dag'ı hesh bir terektin' miywesinen jemen' dedi me ? — dep soradı .
01003002	Hayal jılang'a bılay dep juwap berdi : — Bizler bag'dag'ı tereklerdin' miywelerinen jey alamız .
01003003	Biraq Quday : « Bag'dın' ortasındag'ı terektin' miywesinen jemen' , og'an qol tiygizben' , bolmasa o'lip qalasız » , — degen edi .
01003004	Jılan hayalg'a : — Yaq , hasla o'lmeysiz !
01003005	Sebebi sol terektin' miywesinen jegenin'izde ko'zlerin'iz ashılıp , jaqsılıq penen jamanlıqtı biletug'ının'ızdı ha'm Quday sıyaqlı bolatug'ının'ızdı Quday biledi , — dedi .
01003006	Hayal terektin' miywesinin' jewge jaqsı ha'm ko'zge ısıq ekenin ko'rip , onnan bilim alıwg'a bolatug'ının bilgenlikten , ha'wesi keldi . Sonlıqtan ol miyweni u'zip alıp jedi ha'm janındag'ı ku'yewine de berdi . Ku'yewi de jedi .
01003007	Sol waqıtta-aq ekewinin' de ko'zleri ashılıp , o'zlerinin' jalan'ash ekenin bildi . Olar a'njir ag'ashlarının' japıraqların bir-birine tigip , o'zleri ushın japqıshlar isledi .
01003008	Olar ku'nnin' ıssılıg'ı qaytqan waqıtta , bag'dın' ishinde Quday İyenin' ju'rgenin esitti ha'm Onnan tasalanıp , bag'dag'ı tereklerdin' arasına jasırındı .
01003009	Biraq Quday İye Adamdı dawıslap shaqırıp : — Qay jerdesen' ? — dedi .
01003010	Sonda Adam : — Bag'da ju'rgenin'di esitkenimde qorqıp kettim . O'ytkeni jalan'ash edim , sonlıqtan jasırındım , — dedi .
01003011	Quday İye Adamnan : — Jalan'ash ekenligin'di sag'an kim ayttı ? YA bolmasa , Men jeme dep buyırg'an terektin' miywesinen jedin' be ? — dep soradı .
01003012	Adam : — Sen mag'an bergen hayal terektin' miywesinen berdi , men de jedim , — dep juwap berdi .
01003013	Quday İye hayalg'a : — Bul ne qılg'anın' ? — dedi . Hayal : — Jılan meni aldadı , sonlıqtan men jedim , — dedi .
01003014	Sonda Quday İye jılang'a bılay dedi : — Sen bul isin' ushın barlıq mallar ha'm jabayı haywanlar arasınan shetletilip , na'letiy bolasan' . O'mirin' boyı jer bawırlap , topıraq jeysen' .
01003015	Men senin' menen hayaldı , onın' urpag'ı menen senin' urpag'ın'dı bir-birine dushpan etip qoyaman . Onın' urpag'ı senin' basın'dı ezedi , al sen onın' tabanın shag'asan' .
01003016	Son'ınan Quday İye hayalg'a : — Ha'miledarlıq waqtın'da awır azap shektiremen , qıynalıp tuwatug'ın bolasan' . Sen ku'yewin'e qushtar bolasan' , ol seni basqaratug'ın boladı , — dedi .
01003017	Al adamg'a bılay dedi : — Hayalın'nın' so'zin tın'lap , Men jeme dep buyırg'an terektin' miywesinen jegenin' ushın , jer sen sebepli na'letlenedi . O'mirin' boyı awır miynet etip , jerden azıg'ın'dı tawıp jeytug'ın bolasan' .
01003018	Jer sag'an shen'gel ha'm oshag'an o'siredi , sen dala sho'plerin awqat etesen' .
01003019	Jerge qaytqanın'sha , nanın'dı man'lay terin'di to'gip tabatug'ın bolasan' . O'ytkeni sen topıraqsan' , topıraqtan jaratılg'anın' sebepli ja'ne topıraqqa aylanasan' .
01003020	Adam o'zinin' hayalın Hawa dep atadı , sebebi ol pu'tkil adamzattın' tu'p anası boldı .
01003021	Quday İye Adam ha'm onın' hayalı ushın teriden kiyim islep , olardı kiyindirdi .
01003022	Son'ınan Quday İye bılay dedi : « Mine , adam jamanlıq penen jaqsılıqtı bilip , Bizlerdin' birimiz sıyaqlı boldı . Endi ol o'mir teregine qolın sozıp , onın' miywesin alıp jemesin ha'm ma'n'gilik o'mir su'rmesin » .
01003023	Solay etip , o'zi jaratılg'an jerdi ta'rbiyalaw ushın , Quday İye adamdı Eden bag'ınan shıg'arıp jiberdi .
01003024	Ol adamdı quwıp shıg'arıp jiberdi ha'm o'mir teregine baratug'ın joldı qorg'aw ushın Eden bag'ının' shıg'ıs ta'repine kerublardı ha'm ha'r ta'repke aylanıp turatug'ın otlı qılıshtı qoydı .
01004001	Kain ha'm Abıl1 Adam hayalı Hawa menen jaqınlasqannan son' , hayalı ha'miledar bolıp , Kaindı tuwdı . Sonda Hawa : « Men Jaratqan İyenin' ja'rdemi menen adamdı du'nyag'a keltirdim » , — dedi .
01004002	Son'ınan ol tag'ı da Kainnın' inisi Abıldı tuwdı . Abıl shopan , al Kain diyxan boldı .
01004003	Aradan bir neshe waqıt o'tkennen son' , Kain jerdin' o'niminen Jaratqan İyege qurbanlıq berdi .
01004004	Abıl da o'zinin' su'riwindegi tun'g'ısh to'llerdin' bir neshesin a'kelip , olardın' maylı bo'leklerin qurbanlıqqa berdi . Jaratqan İye Abıldı ha'm onın' qurbanlıg'ın qabıl etti .
01004005	Biraq Kaindı ha'm onın' qurbanlıg'ın qabıl etpedi . Sonda Kain qattı ashıwlanıp , qabag'ı qarıs jawıldı .
01004006	Jaratqan İye Kaing'a : « Sen ne ushın ashıwlanasan' ? Nege qabag'ın' qarıs jawıladı ?
01004007	Eger niyetin' jaqsı bolsa , basın'dı ko'terip ju'rmes pe edin' ? Biraq , eger niyetin' jaman bolsa , esik aldında gu'na jatır . Ol seni o'zine tartadı , biraq sen onnan u'stem bol » , — dedi .
01004008	Kain inisi Abılg'a : « Ju'r , atızg'a barayıq ! » — dedi . Olar atızda bolg'an waqıtta Kain inisi Abılg'a topılıp , onı o'ltirdi .
01004009	Jaratqan İye Kainnan : — İnin' Abıl qay jerde ? — dep soradı . Ol : — Bilmeymen , men ne inimnin' qarawılıman ba ? — dep juwap berdi .
01004010	Sonda Jaratqan İye bılay dedi : — Sen ne islep qoydın' ? İnin'nin' qanı Mag'an jerden nala etip atır .
01004011	Senin' o'z qolın' menen o'ltirgen inin'nin' qanın ishiw ushın awzın ashqan jerden endi sen quwıp jiberilip , na'letiy bolasan' .
01004012	Bunnan bılay , ta'rbiyalag'an jerin' o'nim bermeytug'ın boladı ha'm sen jer betinde turaqlay almay , gezendege aylanasan' .
01004013	Kain Jaratqan İyege : — Menin' jazam ko'tere almaytug'ın da'rejede awır .
01004014	Bu'gin Sen meni bul jerlerden quwıp atırsan' , endi men Senin' ko'zin'nen tasa bolıp , bir jerde turaqlay almay , gezendege aylanaman . Meni dus kelgen adam o'ltirip ketiwi mu'mkin-g'o , — dedi .
01004015	Sonda Jaratqan İye og'an : — Yaq ! Eger kim de kim seni o'ltirse , onnan jeti ese o'sh alınadı , — dedi . Solay etip , Kaing'a duslasqan hesh bir adam onı o'ltirmewi ushın , Jaratqan İye og'an bir belgi saldı .
01004016	Kain Jaratqan İyenin' janınan ketip , Edennin' shıg'ısındag'ı Nod degen jerge ornalastı . Kainnın' urpaqları
01004017	Kain hayalı menen jaqınlasqannan son' , hayalı ha'miledar bolıp , Xanoxtı tuwdı . Sol waqıtta Kain bir qala salıp atır edi . Ol qalag'a ulı Xanoxtın' atın qoydı .
01004018	Xanoxtan İrad tuwıldı . İradtan Mexuyael , Mexuyaelden Metushael , Metushaelden Lamex tuwıldı .
01004019	Lamex eki hayal aldı : birinshisinin' atı — Ada , ekinshisinin' atı — Silla edi .
01004020	Ada Yabaldı tuwdı . Ol shatırlarda jasawshı sharwalardın' tu'p babası boldı .
01004021	İnisinin' atı Yubal edi . Ol barlıq lira ha'm sıbızg'ı shertetug'ınlardın' tu'p babası boldı .
01004022	Al Silla Tubal-Kaindı tuwdı . Ol barlıq qola ha'm temir quralların islewshi boldı . Tubal-Kainnın' qarındası Naama edi .
01004023	Lamex hayallarına bılay dedi : « Ha'y , Ada ha'm Silla , meni tın'lan'lar ! Lamextin' hayalları , So'zime qulaq salın'lar ! Meni jaraqatlag'anı ushın bir er adamdı , Urg'anı ushın bir jas jigitti o'ltirdim .
01004024	Eger Kain ushın o'sh alınsa jeti ese , Lamex ushın o'sh alınar jetpis ese » . Shet ha'm Enosh
01004025	Adam hayalı menen tag'ı jaqınlasqannan son' , hayalı bir ul tuwdı . Ol : « Quday Kain o'ltirgen Abıldın' ornına mag'an basqa perzent berdi » , — dep , balag'a Shet dep at qoydı .
01004026	Shetten de bir ul tuwılıp , onın' atın Enosh dep qoydı . Adamlar sol waqıttan baslap Jaratqan İyege sıyına basladı .
01005001	Adam-atadan Nuxqa deyingi urpaqlar1 Adamnın' shejiresi mınaday : Quday adamdı jaratqanda , onı O'zine uqsatıp jarattı .
01005002	Olardı erkek ha'm hayal qılıp jarattı ha'm sol ku'ni olardı jarılqap , olarg'a « adam » dep at qoydı .
01005003	Adam bir ju'z otız jasqa shıqqanda , o'zine uqsas , o'zinin' biynesindey bir balalı bolıp , og'an Shet dep at qoydı .
01005004	Shet tuwılg'annan son' , Adam ja'ne segiz ju'z jıl jasadı . Onın' basqa da ulları ha'm qızları boldı .
01005005	Adam barlıg'ı bolıp tog'ız ju'z otız jıl o'mir su'rip , qaytıs boldı .
01005006	Shet bir ju'z bes jasqa shıqqanda , ulı Enosh tuwıldı .
01005007	Enosh tuwılg'annan son' , Shet ja'ne segiz ju'z jeti jıl jasadı . Onın' basqa da ulları ha'm qızları boldı .
01005008	Shet barlıg'ı bolıp tog'ız ju'z on eki jıl o'mir su'rip , qaytıs boldı .
01005009	Enosh toqsan jasqa shıqqanda , ulı Kenan tuwıldı .
01005010	Kenan tuwılg'annan son' , Enosh ja'ne segiz ju'z on bes jıl jasadı . Onın' basqa da ulları ha'm qızları boldı .
01005011	Enosh barlıg'ı bolıp tog'ız ju'z bes jıl o'mir su'rip , qaytıs boldı .
01005012	Kenan jetpis jasqa shıqqanda , ulı Mahalalel tuwıldı .
01005013	Mahalalel tuwılg'annan son' , Kenan ja'ne segiz ju'z qırq jıl jasadı . Onın' basqa da ulları ha'm qızları boldı .
01005014	Kenan barlıg'ı bolıp tog'ız ju'z on jıl o'mir su'rip , qaytıs boldı .
01005015	Mahalalel alpıs bes jasqa shıqqanda , ulı Ered tuwıldı .
01005016	Ered tuwılg'annan son' , Mahalalel ja'ne segiz ju'z otız jıl jasadı . Onın' basqa da ulları ha'm qızları boldı .
01005017	Mahalalel barlıg'ı bolıp segiz ju'z toqsan bes jıl o'mir su'rip , qaytıs boldı .
01005018	Ered bir ju'z alpıs eki jasqa shıqqanda , ulı Xanox tuwıldı .
01005019	Xanox tuwılg'annan son' , Ered ja'ne segiz ju'z jıl jasadı . Onın' basqa da ulları ha'm qızları boldı .
01005020	Ered barlıg'ı bolıp tog'ız ju'z alpıs eki jıl o'mir su'rip , qaytıs boldı .
01005021	Xanox alpıs bes jasqa shıqqanda , ulı Metushelax tuwıldı .
01005022	Metushelax tuwılg'annan son' , Xanox u'sh ju'z jıl dawamında Quday menen tıg'ız baylanısta jasadı . Onın' basqa da ulları ha'm qızları boldı .
01005023	Xanox barlıg'ı bolıp u'sh ju'z alpıs bes jıl jasadı .
01005024	Ol Quday menen tıg'ız baylanısta jasadı . Son'ınan ol jer betinen g'ayıp boldı . O'ytkeni Quday onı O'zinin' janına alg'an edi .
01005025	Metushelax bir ju'z seksen jeti jasqa shıqqanda , ulı Lamex tuwıldı .
01005026	Lamex tuwılg'annan son' , Metushelax ja'ne jeti ju'z seksen eki jıl jasadı . Onın' basqa da ulları ha'm qızları boldı .
01005027	Metushelax barlıg'ı bolıp tog'ız ju'z alpıs tog'ız jıl o'mir su'rip , qaytıs boldı .
01005028	Lamex bir ju'z seksen eki jasqa shıqqanda , bir balalı boldı .
01005029	Ol : « Jaratqan İyenin' na'letlegen jeri sebepli shekken azabımızdı ha'm miynetimizdi bul bala jen'illetip , ra'ha't beredi » , — dep balag'a Nux dep at qoydı .
01005030	Nux tuwılg'annan son' , Lamex ja'ne bes ju'z toqsan bes jıl jasadı . Onın' basqa da ulları ha'm qızları boldı .
01005031	Lamex barlıg'ı bolıp jeti ju'z jetpis jeti jıl o'mir su'rip , qaytıs boldı .
01005032	Nux bes ju'z jıl jasag'annan son' , ulları Sam , Xam ha'm Yafet tuwıldı .
01006001	Nux ha'm onın' keme sog'ıwı1 Jer betinde adamlar ko'beye basladı . Olardan qızlar da tuwıldı .
01006002	İla'hiy barlıqlar adamlardın' qızlarının' sulıw ekenin ko'rip , o'zleri unatqanların hayallıqqa aldı .
01006003	Sonda Jaratqan İye : « Menin' Ruwxım adamzatta ma'n'gi qalmaydı , o'ytkeni olar barı-jog'ı bir adam . Adamnın' o'miri bir ju'z jigirma jıl boladı » , — dedi .
01006004	İla'hiy barlıqlar adamlardın' qızlarına u'ylenip , balalı bolg'an ku'nlerde ha'm sol ku'nlerden keyin de jer ju'zinde da'wler bar edi . Olar a'yyemgi zamannın' ataqlı qaharmanları ha'm ataqlı adamları boldı .
01006005	Jaratqan İye qarap , jer ju'zinde adamzattın' jaman islerinin' ko'p ekenin , olardın' kewlindegi oy-niyetlerinin' ba'rhama jawızlıqqa tolı ekenin ko'rdi .
01006006	Ol jer betinde adamzattı jaratqanına o'kinip , ju'regi g'amg'a toldı .
01006007	Sonda Jaratqan İye bılay dedi : « O'zim jaratqan adamzattı , haywanlardı , jer bawırlawshılardı ha'm quslardı jer betinen qırıp taslayman . Sebebi Men olardı jaratqanıma o'kinemen » .
01006008	Biraq Nux Jaratqan İyenin' miyrimine eristi .
01006009	Nuxtın' o'mir tariyxı mınaday : Nux zamanlasları arasında haq ha'm minsiz adam bolıp , Quday menen tıg'ız baylanısta jasaytug'ın edi .
01006010	Ol Sam , Xam ha'm Yafet degen u'sh ullı boldı .
01006011	Qudaydın' ko'z aldında jer ju'zi buzılıp , jawızlıqqa tolg'an edi .
01006012	Quday jer ju'zine qarap , onın' sonshelli buzılg'anın ko'rdi . O'ytkeni adamlar joldan shıqqan edi .
01006013	Sonda Quday Nuxqa bılay dedi : « Men pu'tkil adamzattı joq etemen , o'ytkeni olar sebepli jer jawızlıqqa toldı . Men olarg'a qosıp , jer betin de joq etemen .
01006014	Sen o'zin'e gofer ag'ashınan bir keme soq . Onı bo'lmelerge bo'lip , ishi-sırtın qara may menen mayla .
01006015	Sen kemeni bılay sog'ıwın' kerek : onın' uzınlıg'ı 300 shıg'anaq , eni 50 shıg'anaq , biyikligi 30 shıg'anaq bolsın .
01006016	Al bastırmasın bir shıg'anaq joqarı qılıp isle . Qapısın qaptaldan qoy ha'm kemenin' to'mengi , ortang'ı ha'm joqarg'ı qabatları bolsın .
01006017	Minekey , Men jer ju'zine topan suwın jiberip , aspan astındag'ı ha'mme tiri jandı joq etemen . Jerdegi barlıq na'rse qırılıp qaladı .
01006018	Biraq Men senin' menen O'z kelisimimdi du'zemen : sen o'z ulların' , hayalın' ha'm kelinlerin' menen birge kemege kir .
01006019	Aman qalıwı ushın , o'zin' menen birge kemege barlıq janıwarlardın' erkek ha'm urg'ashısınan jup-juptan alıp kir .
01006020	Aman qalıwı ushın , quslardın' , haywanlardın' ha'm jer bawırlawshılardın' ha'r qıylı tu'rleri jup-juptan sag'an keledi .
01006021	O'zin'e ha'm olarg'a azıq bolatug'ın ha'r qıylı awqatlıq zatlardı jetkilikli etip jıynap qoy » .
01006022	Nux Qudaydın' buyırg'anlarının' barlıg'ın orınladı .
01007001	Topan suwı1 Jaratqan İye Nuxqa bılay dedi : « Pu'tkil xojalıg'ın' menen kemege kir . O'ytkeni Men zamanlasların' ishinde tek senin' g'ana Menin' aldımda haq ekenin'di ko'rdim .
01007002	O'zin' menen birge hadal dep esaplang'an haywanlardın' tu'rlerinen , erkek ha'm urg'ashısınan jeti juptan , haram dep esaplang'an haywanlardın' tu'rlerinen , erkek ha'm urg'ashısınan eki juptan al .
01007003	Ja'ne de , tuqımı jer betinde saqlanıp qalıwı ushın , quslardın' ha'r qıylı tu'rlerinen erkek ha'm urg'ashısınan jeti juptan al .
01007004	O'ytkeni Men jeti ku'nnen keyin jerge qırq ku'n , qırq tu'n jawın jawdıraman . O'zim jaratqan ha'r bir tiri jandı jer betinen qırıp taslayman » .
01007005	Nux Jaratqan İyenin' buyırg'anlarının' barlıg'ın orınladı .
01007006	Jerdi topan suwı basqanda , Nux altı ju'z jasta edi .
01007007	Nux , onın' ulları , hayalı ha'm kelinleri topan suwınan qutılıw ushın kemege kirdi .
01007008	Qudaydın' Nuxqa buyırg'anınday , hadal ha'm haram dep esaplang'an ha'r tu'rli haywanlar , quslar ha'm jer bawırlawshılardın' erkegi ha'm urg'ashısı jup-jup bolıp Nuxqa kelip , kemege kirdi .
01007009	
01007010	Jeti ku'nnen son' , jer betin topan suwı qaplay basladı .
01007011	Nux altı ju'z jasqa tolg'an jıldın' ekinshi ayının' on jetinshi ku'ninde teren' tun'g'ıyıqtın' barlıq bulaqlarınan suw atlıg'ıp , aspan qaqpaqları ashılıp ketti .
01007012	Jer ju'zine qırq ku'n , qırq tu'n jawın jawdı .
01007013	Tap sol ku'ni Nux , onın' ulları Sam , Xam , Yafet , Nuxtın' hayalı ha'm u'sh kelini kemege kirdi .
01007014	Barlıq jabayı haywanlardın' , mallardın' , jer bawırlawshılardın' , barlıq quslardın' ha'm qanatlılardın' da ha'r qıylı tu'rleri olar menen birge kirdi .
01007015	Ha'r tu'rli janlı janıwarlar jup-juptan Nuxqa kelip , kemege kirdi .
01007016	Kemege kirgen haywanlar Quday Nuxqa buyırg'anınday erkek ha'm urg'ashı edi . Sonnan keyin , Jaratqan İye Nuxtın' izinen kemenin' qapısın japtı .
01007017	Topan suwı qırq ku'n dawam etti ha'm suwlar tasıp , kemeni jerden joqarıg'a ko'terdi .
01007018	Suw jer betinde sonshelli ko'beyip joqarı ko'terilgenlikten , keme suw betinde ju'ze basladı .
01007019	Suwlardın' ko'terilgeni sonshelli , jer betindegi barlıq ba'lent tawlar suw astında qaldı .
01007020	Ko'terilgen suwlar tawlardın' u'stin on bes shıg'anaq joqarı qapladı .
01007021	Jer ju'zindegi barlıq tirishilik : quslar , mallar , jabayı haywanlar , jer bawırlawshılar ha'm barlıq adamlar qırılıp qaldı .
01007022	Qurg'aqlıqtag'ı tiri jannın' ha'mmesi o'lip qaldı .
01007023	Jer ju'zindegilerdin' ha'mmesi : adamlardan baslap mallarg'a deyin , jer bawırlawshılardan baslap quslarg'a deyin nabıt boldı . Tek Nux ha'm onın' menen birge kemede bolg'anlar g'ana aman qaldı .
01007024	Topan suwı jer ju'zin bir ju'z eliw ku'n qaplap turdı .
01008001	Topan suwının' aqırı1 Biraq Quday Nuxtı ha'm onın' menen birge kemede bolg'an jabayı haywanlar menen mallardı esine tu'sirip , jer betine samal estirdi . Sonda suwlar azaya basladı .
01008002	Tun'g'ıyıqtın' bulaqları ha'm aspannın' qaqpaqları jabılıp , jawın tındı .
01008003	Suwlar a'ste-a'ste jer betinen qayta basladı ha'm bir ju'z eliw ku'nnen keyin azayıp qaldı .
01008004	Keme jetinshi aydın' on jetinshi ku'ni Ararat tawları u'stinde toqtadı .
01008005	Suwlar onınshı ayg'a shekem azayıp , onınshı aydın' birinshi ku'ninde tawlardın' to'beleri ko'rine basladı .
01008006	Qırq ku'nnen son' , Nux o'zi soqqan kemenin' a'ynegin ashtı .
01008007	Ol bir g'arg'anı ushırıp jiberdi . Jer betindegi suwlar qurıg'ang'a deyin g'arg'a ushıp kelip-ketip turdı .
01008008	Son'ınan Nux jer betindegi suwdın' qaytqan-qaytpag'anın biliw ushın bir kepterdi ushırıp jiberdi .
01008009	Biraq kepter qonatug'ın jer taba almay , ja'ne Nuxqa , kemege qaytıp keldi . Sebebi ele jer betin suw qaplap tur edi . Nux qolın sozıp , kepterdi o'z janına , kemege kirgizip aldı .
01008010	Jeti ku'n ku'tip , Nux kepterdi kemeden ja'ne shıg'arıp jiberdi .
01008011	Kepter keshte qaytıp kelgende , onın' tumsıg'ında za'ytu'n ag'ashının' jan'a julıng'an bir japırag'ı bar edi . Sonda Nux jer betindegi suwdın' qaytqanın tu'sindi .
01008012	Nux ja'ne jeti ku'n ku'tkennen son' , kepterdi qaytadan shıg'arıp jiberdi . Bul ret kepter qaytıp kelmedi .
01008013	Nux altı ju'z bir jasqa tolg'an jıldın' birinshi ayının' birinshi ku'ni jer betindegi suwlar qurg'adı . Nux kemenin' to'besin ashıp , jerdin' qurg'ag'anın ko'rdi .
01008014	Ekinshi aydın' jigirma jetinshi ku'ni jer tolıq qurg'adı .
01008015	Sonda Quday Nuxqa bılay dedi :
01008016	« Hayalın' , ulların' ha'm kelinlerin' menen birge kemeden shıq .
01008017	O'zin' menen birge barlıq janıwarlardı : quslardı , haywanlardı ha'm jer bawırlawshılardı da shıg'ar . Olar jer ju'zine taralıp , jer betinde o'sip-o'nip , ko'beysin » .
01008018	Nux hayalı , ulları ha'm kelinleri menen birge kemeden shıqtı .
01008019	Barlıq haywanlar , jer bawırlawshılar , quslar — jer betinde tirishilik etiwshilerdin' ha'mmesi tu'r-tu'ri boyınsha kemeden shıqtı . Nuxtın' qurbanlıq beriwi
01008020	Nux Jaratqan İyege arnap qurbanlıq orın qurdı . Sol jerde ol hadal dep esaplang'an haywanlardın' ha'm quslardın' ha'mmesinen alıp , olardı qurbanlıqqa shalıp , jag'ıp jiberdi .
01008021	Jaratqan İye jag'ımlı iyisti unatıp , O'z kewlinde bılay dedi : « Men endi jerdi adamlar sebepli na'letlemeymen . O'ytkeni adamnın' kewlindegi niyetler balalıg'ınan-aq jaman boladı . Men usı islegenimdey , endi hesh qashan pu'tkil tirishilikti joq qılıp jibermeymen .
01008022	Endigiden bılay , du'nya turg'ansha , egin egiw , onı orıw , ıssı ha'm suwıq , jaz ha'm qıs , ku'ndiz ha'm tu'n bola beredi » .
01009001	Qudaydın' Nux penen du'zgen kelisimi1 Quday Nuxtı ha'm onın' ulların jarılqap bılay dedi : « O'sip-o'nip , ko'beyin'ler ha'm jer ju'zin toltırın'lar .
01009002	Jerdegi haywanlardın' , aspandag'ı quslardın' , jer ju'zindegi tiri janlardın' ha'm ten'izdegi balıqlardın' ha'mmesi sizlerden qorqıp , u'rketug'ın bolsın . Olar sizlerdin' biyligin'izge berilgen .
01009003	Barlıq tiri janıwarlar sizlerge awqat boladı . O'simliklerdi bergenim sıyaqlı , Men sizlerge ha'mmesin berip atırman .
01009004	Biraq olardın' qanın shıg'armay turıp , go'shin jemen' . Sebebi jan qannan ibarat .
01009005	Eger sizlerdin' de qanın'ız to'gilse , haqın'ızdı so'zsiz talap etemen . Adam janın qıyg'an ha'r qanday adam ha'm haywannan Men esap talap etemen .
01009006	Kim adamnın' qanın to'kse , onın' o'zinin' qanı da basqa adam ta'repinen to'giledi . Sebebi Quday adamdı O'zine uqsatıp jarattı .
01009007	Al sizler o'sip-o'nip , ko'beyin'ler ha'm jer betine tarqalıp , artıp barın'lar » .
01009008	Quday Nuxqa ha'm onın' ullarına bılay dedi :
01009009	« Men sizler menen , sizlerdin' keleshek urpag'ın'ız benen kelisim du'zemen .
01009010	Ja'ne de , sizler menen birge bolg'an barlıq janlı janıwarlar : quslar , mallar , jabayı haywanlar ha'm sizler menen kemeden shıqqan jer betindegi barlıq haywanlar menen kelisim du'zemen .
01009011	Sizler menen du'zetug'ın kelisimim mınadan ibarat : endigiden bılay , pu'tkil tirishilik topan suwı menen joq etilmeydi ha'm jer ju'zin joq etetug'ın topan suwı endi qaytıp bolmaydı » .
01009012	Quday so'zin dawam etip bılay dedi : « Menin' sizler ha'm ha'r bir janlı janıwar menen barlıq keleshek urpaqlar ushın ma'n'gige du'zip atırg'an kelisimimnin' belgisi mınaw :
01009013	Men O'z ayqulag'ımdı bultlarg'a jaylastıraman ha'm ol Menin' menen jerde jasawshılardın' arasındag'ı du'zgen kelisimimnin' belgisi boladı .
01009014	Men jer u'stine bult jibergenimde , bultlarda ayqulaq payda boladı .
01009015	Sonda Men sizler menen ha'm ha'r bir tiri jan menen du'zgen kelisimimdi eske alaman . Pu'tkil tirishilikti joq etiwshi topan suwı endi qaytıp bolmaydı .
01009016	Qashan bultlarda ayqulaq payda bolsa , Men onı ko'rip , jerde jasawshılardın' ha'mmesi menen O'zim du'zgen ma'n'gilik kelisimimdi eske alaman » .
01009017	Son'ınan Quday Nuxqa : « Menin' jerde jasawshı ha'r bir tiri jan menen du'zgen kelisimimnin' belgisi — usı » , — dedi . Nuxtın' ulları
01009018	Nuxtın' kemeden shıqqan ulları — Sam , Xam ha'm Yafet edi . Xam Kenaannın' a'kesi edi .
01009019	Bular Nuxtın' u'sh ulı edi . Jer ju'zindegi barlıq xalıqlar olardan tarqadı .
01009020	Nux jerdi ta'rbiyalap , ju'zim egiwge kiristi .
01009021	Ol sharap iship , ma's bolıp qaldı ha'm o'zinin' shatırında jalan'ash jattı .
01009022	Kenaannın' a'kesi bolg'an Xam a'kesinin' jalan'ash jatırg'anın ko'rdi ha'm sırtqa shıg'ıp , bul haqqında eki tuwısqanına aytıp berdi .
01009023	Sonda Sam menen Yafet bir shapandı iyinlerine tasladı da , teris qarap ju'riwi menen ishke kirip , a'kesinin' jalan'ash denesin shapan menen japtı . Olar a'kesinin' jalan'ash ekenin ko'rmew ushın ju'zlerin basqa ta'repke burdı .
01009024	Ma'sligi tarqag'annan son' , Nux kishkene ulının' ne islegenin bilip ,
01009025	bılay dedi : « Kenaang'a na'let jawsın ! Ol tuwısqanlarının' qullarının' qulı bolsın ! »
01009026	Ol ja'ne bılay dedi : « Samnın' Quday İyesine alg'ıslar bolsın ! Al Kenaan Samnın' qulı bolsın !
01009027	Quday Yafettin' jerlerin ken'eytsin ! Ol Samnın' shatırlarında jasasın ! Al Kenaan Yafettin' qulı bolsın ! »
01009028	Nux topan suwınan son' ja'ne u'sh ju'z eliw jıl o'mir su'rdi .
01009029	Ol barlıg'ı bolıp tog'ız ju'z eliw jıl jasag'annan son' , qaytıs boldı .
01010001	Nuxtın' ullarının' urpaqları1 Nuxtın' ulları Sam , Xam ha'm Yafettin' shejiresi mınaday : topan suwınan keyin olardan balalar tuwıldı .
01010002	Yafettin' ulları : Gomer , Magog , Maday , Yawan , Tubal , Meshex ha'm Tiras .
01010003	Gomerdin' ulları : Ashkenaz , Rifat ha'm Togarma .
01010004	Yawannın' ulları : Elisha , Tarshish , Kittim ha'm Dodanim .
01010005	Bulardan ten'iz jag'alarında jasawshı xalıqlar o'rbidi . Olar o'z u'lkelerinde ha'r qıylı tillerde so'ylep , xalıqları ha'r qıylı qa'wimlerge bo'lindi .
01010006	Xamnın' ulları : Kush , Mısır , Put ha'm Kenaan .
01010007	Kushtın' ulları : Seba , Xawila , Sabta , Raama ha'm Sabtexa . Raamanın' ulları : Sheba ha'm Dedan .
01010008	Kushtın' Nimrod degen ulı bolıp , ol o'z ku'shi menen du'nyag'a tanıldı .
01010009	Nimrod Jaratqan İyenin' aldında ku'shli an'shı bolg'anlıqtan : « Jaratqan İyenin' aldında Nimrod sıyaqlı ku'shli an'shı » , — degen so'z kelip shıqqan .
01010010	Ol da'slep Shınar jerindegi Babıl , Erex , Akkad ha'm Kalne qalalarında patshalıq etti .
01010011	Son'ınan ol sol jerden Assiriyag'a ketip , Nineviya , Rexobot-İr , Kalax qalaların ,
01010012	sonday-aq Nineviya menen Kalax arasındag'ı Resen qalasın qurdı . Ol ullı qala boldı .
01010013	Mısırdan lud , anam , lehab , naftux ,
01010014	patrus , kaslux ha'm kaftor xalıqları , al kaslux xalqınan filist xalqı kelip shıqtı .
01010015	Kenaannan tun'g'ısh ulı Sidon , keyin Xet tuwıldı .
01010016	Sonday-aq ebus , amor , girgash ,
01010017	xiw , arq , sin ,
01010018	arwad , semar ha'm xamat xalıqları da Kenaannan kelip shıqtı . Keyin ala kenaan qa'wimleri a'tirapqa tarap jayılıp ketti .
01010019	Kenaan xalqının' jerleri Sidonnan Gerar ta'repke qaray Gazag'a shekem , onnan Sodom , Gomora , Adma , Seboyım ta'repke qaray Leshag'a shekem sozılıp jattı .
01010020	Bular o'z u'lkelerinde ha'm xalıqlarında ha'r tu'rli qa'wimlerge ha'm tillerge bo'lingen Xamnın' urpaqları edi .
01010021	Yafettin' a'jag'ası Samnın' da balaları boldı . Ol barlıq Eber urpaqlarının' tu'p babası boldı .
01010022	Samnın' ulları : Elam , Ashshur , Arpaxshad , Lud ha'm Aram .
01010023	Aramnın' ulları : Us , Xul , Geter , Mash .
01010024	Arpaxshadtan Shelax , Shelaxtan Eber tuwıldı .
01010025	Eberdin' eki ulı bolıp , olardın' birinin' atı Peleg edi , o'ytkeni sol waqıtta jerler bo'lingen edi . Al ekinshisinin' atı Yoqtan edi .
01010026	Yoqtannan Almodad , Shelef , Xasarmawet , Erax ,
01010027	Hadoram , Uzal , Dikla ,
01010028	Obal , Abimael , Sheba ,
01010029	Ofir , Xawila ha'm Yobab tuwıldı . Bulardın' ba'ri Yoqtannın' ulları edi .
01010030	Olar shıg'ısta , Meshadan Sefarg'a shekem sozılg'an tawlı u'lkede jasaytug'ın edi .
01010031	Bular o'z u'lkelerinde ha'm xalıqlarında ha'r tu'rli qa'wimlerge ha'm tillerge bo'lingen Samnın' urpaqları edi .
01010032	Topan suwınan son' , pu'tkil jer ju'zine xalıq-xalıq , urıw-urıw bolıp tarag'an bul adamlar Nuxtın' urpaqları edi .
01011001	Babıl minarası1 Sol waqıtları du'nyadag'ı barlıq adamlar bir tilde so'ylep , birdey so'zlerdi qollanatug'ın edi .
01011002	Adamlar shıg'ısqa qaray ko'ship baratırıp , Shınar jerinde bir tegislik taptı ha'm sol jerge ornalastı .
01011003	Adamlar bir-birine : « Kelin'ler , ılaydan gerbish quyıp , olardı otqa pisireyik » , — dedi . Olar tastın' ornına gerbish , ılaydın' ornına qara may qollandı .
01011004	Son'ınan olar : « O'zimizge bir qala qurayıq ha'm to'besi aspang'a jetetug'ın bir minara tiklep , dan'qımızdı shıg'arayıq . Sonda bizler jer ju'zine tarap ketpeymiz » , — desti .
01011005	Jaratqan İye adamlar qurıp atırg'an qalanı ha'm minaranı ko'riw ushın to'menge tu'sti
01011006	ha'm bılay dedi : « Mine , olar bir xalıq bolıp , bir tilde so'ylegenlikten , usı isti basladı . Endi olardın' oylag'an oyın iske asırıwg'a hesh na'rse kesent etpeydi .
01011007	Qa'ne , to'menge tu'seyik , olar bir-birin tu'sinbey qalıwı ushın tillerin aralastırıp taslayıq » .
01011008	Solay etip , Jaratqan İye olardı jer ju'zine taratıp jiberip , qala qurılısın toqtatıp tasladı .
01011009	Sonlıqtan bul qala Babıl dep ataldı . Sebebi Jaratqan İye sol jerde barlıq adamlardın' tillerin aralastırıp taslap , olardı pu'tkil jer ju'zine taratıp jibergen edi . Samnın' İbrayımg'a shekemgi urpaqları
01011010	Samnın' shejiresi mınaday : topan suwınan eki jıl o'tkennen son' , Sam ju'z jasta bolg'anda , ulı Arpaxshad tuwıldı .
01011011	Arpaxshad tuwılg'annan son' , Sam ja'ne bes ju'z jıl jasadı . Onın' basqa da ulları ha'm qızları boldı .
01011012	Arpaxshad otız bes jasqa shıqqanda , ulı Shelax tuwıldı .
01011013	Shelax tuwılg'annan son' , Arpaxshad ja'ne to'rt ju'z u'sh jıl jasadı . Onın' basqa da ulları ha'm qızları boldı .
01011014	Shelax otız jasqa shıqqanda , ulı Eber tuwıldı .
01011015	Eber tuwılg'annan son' , Shelax ja'ne to'rt ju'z u'sh jıl jasadı . Onın' basqa da ulları ha'm qızları boldı .
01011016	Eber otız to'rt jasqa shıqqanda , ulı Peleg tuwıldı .
01011017	Peleg tuwılg'annan son' , Eber ja'ne to'rt ju'z otız jıl jasadı . Onın' basqa da ulları ha'm qızları boldı .
01011018	Peleg otız jasqa shıqqanda , ulı Reu tuwıldı .
01011019	Reu tuwılg'annan son' , Peleg ja'ne eki ju'z tog'ız jıl jasadı . Onın' basqa da ulları ha'm qızları boldı .
01011020	Reu otız eki jasqa shıqqanda , ulı Serug tuwıldı .
01011021	Serug tuwılg'annan son' , Reu ja'ne eki ju'z jeti jıl jasadı . Onın' basqa da ulları ha'm qızları boldı .
01011022	Serug otız jasqa shıqqanda , ulı Naxor tuwıldı .
01011023	Naxor tuwılg'annan son' , Serug ja'ne eki ju'z jıl jasadı . Onın' basqa da ulları ha'm qızları boldı .
01011024	Naxor jigirma tog'ız jasqa shıqqanda , ulı Terax tuwıldı .
01011025	Terax tuwılg'annan son' , Naxor ja'ne bir ju'z on tog'ız jıl jasadı . Onın' basqa da ulları ha'm qızları boldı .
01011026	Terax jetpis jasqa shıqqannan son' , onnan İbram , Naxor ha'm Haran degen ullar tuwıldı . Teraxtın' urpaqları
01011027	Teraxtın' urpaqlarının' tariyxı mınaday : Teraxtan İbram , Naxor ha'm Haran tuwıldı . Al Harannan Lut tuwıldı .
01011028	A'kesi Teraxtın' ko'zinin' tirisinde , Haran o'zinin' tuwılg'an jeri bolg'an xaldeylerdin' Ur qalasında qaytıs boldı .
01011029	İbram da , Naxor da u'ylendi . İbramnın' hayalının' atı Saray , al Naxordın' hayalının' atı Milka edi . Milka İskanın' a'kesi Harannın' qızı edi .
01011030	Saraydın' balası bolmay , biyperzent edi .
01011031	Terax ulı İbramdı , Harannın' ulı bolg'an aqlıg'ı Luttı ha'm İbramnın' hayalı bolg'an kelini Saraydı alıp , Kenaan jerine barıw ushın xaldeylerdin' Ur qalasınan jolg'a shıqtı . Biraq olar Xaran jerine jetkende , sol jerge ornalasıp qaldı .
01011032	Terax eki ju'z bes jıl o'mir su'rip , Xaranda qaytıs boldı .
01012001	İbramnın' shaqırılıwı1 Jaratqan İye İbramg'a : « O'z elin'di , ag'ayin-tuwg'anların'dı ha'm a'ken'nin' u'yin qaldırıp , Men sag'an ko'rsetetug'ın elge bar .
01012002	Men sennen ullı xalıq do'retemen . Seni jarılqayman ha'm atın'dı ma'rtebeli qılaman . Sen basqalarg'a jarılqaw bolasan' .
01012003	Seni jarılqag'anlardı Men jarılqayman . Seni na'letlegenlerdi Men na'letleymen . Jer ju'zindegi barlıq xalıqlar sen arqalı jarılqanadı » , — dedi .
01012004	İbram Jaratqan İyenin' buyrıg'ı boyınsha jolg'a shıqtı . Lut ta onın' menen birge ketti . İbram Xarannan shıqqan waqıtta jetpis bes jasta edi .
01012005	Ol o'zi menen birge hayalı Saraydı , inisi Luttı , Xaranda jıynag'an mal-mu'lkin ha'm xızmetshilerin aldı da , Kenaan jerine qaray jolg'a shıqtı . Olar Kenaan jerine jetip barg'anda ,
01012006	İbram el boylap ju'rip , Shexemdegi More emen tereginin' janına bardı . Sol waqıtları usı elde kenaan xalqı jasaytug'ın edi .
01012007	Sonda Jaratqan İye İbramg'a ko'rinip : « Men bul jerdi senin' urpag'ın'a beremen ! » — dedi . İbram o'zine ko'ringen Jaratqan İyege arnap , sol jerde qurbanlıq orın qurdı .
01012008	Keyin ol Beyt-El qalasının' shıg'ıs jag'ındag'ı tawlı jerge qaray ju'rip , batıs jaqtag'ı Beyt-El qalası menen shıg'ıs jaqtag'ı Ay qalasının' ortasına shatırın tikti . Sol jerde İbram Jaratqan İyege arnap qurbanlıq orın qurıp , Og'an sıyındı .
01012009	Son'ınan ol qubla ta'repke , Negebke qaray jolın dawam etti . İbram Mısırda
01012010	Sol waqıtta elde ku'shli ashlıq bolg'anlıqtan , İbram waqtınsha jasap turıw ushın Mısırg'a ketti .
01012011	Olar Mısırg'a jaqınlag'anda , İbram hayalı Sarayg'a bılay dedi : — Men senin' sulıw hayal ekenin'di bilemen .
01012012	Mısırlılar seni ko'rgende : « Bul onın' hayalı » , — dep , meni o'ltirip , al seni tiri qaldıradı .
01012013	Olarg'a : « Onın' qarındasıman » , — dep ayt . Sonda sen sebepli olar mag'an jaqsı qatnasta boladı ha'm men aman qalaman .
01012014	İbram Mısırg'a kelgende , mısırlılar onın' hayalının' ju'da' go'zzal ekenin ko'rdi .
01012015	Faraonnın' xızmetkerleri hayaldı ko'rip , faraong'a onın' sulıwlıg'ın maqtap aytıp berdi . Hayal faraonnın' sarayına alındı .
01012016	Faraon Saray sebepli İbramg'a jaqsı qatnasta boldı . İbram iri ha'm mayda mallarg'a , erkek ha'm urg'ashı esheklerge , qul ha'm shorılarg'a , tu'yelerge iye boldı .
01012017	Biraq Jaratqan İye İbramnın' hayalı Saray sebepli faraondı ha'm onın' u'y-ishin awır qayg'ılarg'a duwshar etti .
01012018	Sonda faraon İbramdı shaqırtıp og'an bılay dedi : « Sen nege mag'an bulay isledin' ? Ne sebepten mag'an , onın' hayalın' ekenin aytpadın' ?
01012019	Ne ushın onı qarındasım dedin' ? Men onı hayallıqqa alayın dep qaldım-g'o . Hayalın'dı al da , ket ! »
01012020	Solay etip , faraon o'z adamlarına İbramdı hayalı ha'm barlıq jıyg'an-tergenleri menen shıg'arıp salıwdı buyırdı .
01013001	İbram menen Luttın' bir-birinen bo'liniwi1 İbram hayalın ha'm o'zinin' barlıq mal-mu'lkin aldı da , Mısırdan shıg'ıp , Negebke ketti . Lut ta olar menen birge ketti .
01013002	İbram mallarg'a , gu'mis ha'm altınlarg'a og'ada bay edi .
01013003	Ol Negebten Beyt-Elge shekem ko'ship-qonıp ju'rdi ha'm Beyt-El menen Ay qalasının' ortasındag'ı burın o'zi shatır qurg'an orıng'a keldi .
01013004	Sol jerde burın o'zi qurg'an qurbanlıq orıng'a barıp , Jaratqan İyege sıyındı .
01013005	İbram menen birge ko'shken Luttın' da iri ha'm mayda malları , shatırları bar edi .
01013006	Olardın' mal-mu'lki sonshelli ko'p bolg'anlıqtan jer jetispey , birge jasaw mu'mkin bolmay qaldı .
01013007	Sonlıqtan İbram menen Luttın' shopanları arasında ja'njel payda boldı . Sol waqıtları kenaan ha'm periz xalıqları da usı elde jasaytug'ın edi .
01013008	Sonda İbram Lutqa : « Bizlerdin' aramızda da , shopanlarımızdın' arasında da ja'njel bolmasın . Aqırı , bizler tuwısqanbız-g'o !
01013009	Barlıq jer senin' ko'z aldın'da . Kel , bo'lineyik . Eger sen solg'a ketsen' , men on'g'a ketemen . Eger sen on'g'a ketsen' , men solg'a ketemen » , — dedi .
01013010	Lut a'tirapına qarap , pu'tkil İordan tegisliginin' Soarg'a shekemgi mol suwlı jerlerin ko'rdi . Jaratqan İye Sodom ha'm Gomoranı joq etpesten aldın , bul jerler Jaratqan İyenin' bag'ınday , Mısır jerindey edi .
01013011	Lut pu'tkil İordan tegisligin tan'lap , shıg'ısqa qaray ketti . Solay etip , olar bir-birinen bo'lindi .
01013012	İbram Kenaan jerinde qaldı , al Lut tegisliktegi qalalardın' arasına jaylasıp , Sodomg'a jaqın jerge shatır qurdı .
01013013	Sodom xalqı jawız bolıp , Jaratqan İyege qarsı ko'p gu'nalar isleytug'ın edi .
01013014	Lut İbramnan bo'lingennen son' , Jaratqan İye İbramg'a bılay dedi : « O'zin' turg'an jerden arqag'a ha'm qublag'a , shıg'ısqa ha'm batısqa qara !
01013015	O'zin' ko'rip turg'an jerdin' ha'mmesin sag'an ha'm senin' urpaqların'a ma'n'gige beremen .
01013016	Men senin' urpaqların'dı jerdin' qumı sıyaqlı ko'beytemen . Kim de kim jerdegi qumlardı sanay alsa , senin' urpaqların'dı da sanay aladı .
01013017	Qa'nekey , bar da , Menin' sag'an beretug'ın jerlerimdi bastan ayag'ına shekem aylanıp shıq » .
01013018	İbram Xebrong'a jaqın jerdegi Mamre emenzarı dep atalatug'ın orıng'a shatırların ko'shirip aparıp ornalastı . Sol jerde ol Jaratqan İyege arnap qurbanlıq orın qurdı .
01014001	İbramnın' Luttı tutqınlıqtan qutqarıwı1 Sol waqıtları Shınar patshası Amrafel , Ellasar patshası Aryox , Elam patshası Kedarlaomer ha'm Goyım patshası Tidal birigip ,
01014002	Sodom patshası Berag'a , Gomora patshası Birshag'a , Adma patshası Shinabqa , Seboyım patshası Shemeberge ha'm Bela patshasına , yag'nıy Soar patshasına qarsı urıs ashtı .
01014003	Al son'g'ı atalg'an bes patsha birigip , Siddim oypatlıg'ında , yag'nıy ha'zirgi O'li ten'iz jaylasqan orında awqam du'zdi .
01014004	Bul patshalar on eki jıl Kedarlaomerdin' qol astında bolıp , on u'shinshi jılı og'an qarsı bas ko'terdi .
01014005	On to'rtinshi jılı Kedarlaomer ha'm onın' menen awqamlas bolg'an patshalar kelip , Ashterot-Qarnayımdag'ı refa , Hamdag'ı zuz , Shawe-Kiratayımdag'ı em xalıqların ,
01014006	ja'ne de , tawlı Seir u'lkesindegi xor xalqın sho'l shetindegi El-Parang'a deyin qıyratıp , jen'iliske ushırattı .
01014007	Olar sol jerden izge qaytıp , En-Mishpatqa , ha'zirgi Qadeshke keldi ha'm amaleklerdin' barlıq jerlerin basıp alıp , Xaseson-Tamarda jasawshı amorlardı qıyrattı .
01014008	Sodom , Gomora , Adma , Seboyım ha'm Bela , yag'nıy Soar patshaları Siddim oypatlıg'ına shıg'ıp sap tartıp turdı .
01014009	Usı bes patsha to'rt patshag'a , yag'nıy Elam patshası Kedarlaomerge , Goyım patshası Tidalg'a , Shınar patshası Amrafelge ha'm Ellasar patshası Aryoxqa qarsı urıs ashtı .
01014010	Siddim oypatlıg'ında qara may ka'nleri ko'p edi . Sodom ha'm Gomora patshaları qashıp baratırg'anda olardın' adamlarının' geybirewleri sol ka'nlerge tu'sip ketti , al qalg'anları tawg'a qashtı .
01014011	Jen'gen to'rt patsha Sodom ha'm Gomoranın' pu'tkil baylıg'ın ha'm azıq-awqatların alıp ketti .
01014012	Olar ja'ne sol waqıtta Sodomda jasap atırg'an İbramnın' inisi Luttı ha'm onın' mal-mu'lkin de alıp ketti .
01014013	Ol jerden qashıp qutılg'an bir adam kelip , evrey İbramg'a bolg'an waqıyanı xabarladı . Sol waqıtta İbram Eshkol menen Anerdin' tuwısqanı bolg'an , amor xalqınan bolg'an Mamrenin' emenzarının' qasında jasap atır edi . Bulardın' ha'mmesi İbramnın' awqamlasları edi .
01014014	İbram inisinin' tutqıng'a tu'skenin esitip , u'yinde tuwılıp o'sken , urısqa jaramlı u'sh ju'z on segiz adamdı qurallandırdı da , to'rt patshanın' izinen Dan qalasına shekem quwıp bardı .
01014015	İbram adamların toparlarg'a bo'lip , tu'nde dushpang'a qarsı hu'jim jasadı ha'm olardı qıyratıp , Damasktin' arqa ta'repindegi Xobag'a shekem quwıp bardı .
01014016	Ol oljag'a alıng'an pu'tkil mal-mu'likti , inisi Luttı , onın' mal-mu'lkin , hayallardı ha'm tutqın bolg'anlardı qaytarıp alıp keldi . Melkisedektin' İbramg'a pa'tiyasın beriwi
01014017	İbram Kedarlaomer ha'm onın' awqamlasları u'stinen jen'iske erisip qaytıp kiyatırg'anda , Sodom patshası onı ku'tip alıw ushın Shawe oypatlıg'ına , yag'nıy Patsha oypatlıg'ına shıqtı .
01014018	Quday Taalanın' ruwxaniyi bolg'an Sa'lem patshası Melkisedek nan ha'm sharap alıp shıqtı .
01014019	Ol İbramg'a pa'tiyasın berip , bılay dedi : « Aspan ha'm jerdi jaratqan Quday Taalaİbramdı jarılqasın .
01014020	Dushpanların'dı ta'slim ettirgenQuday Taalag'a alg'ıslar bolsın » . Sonda İbram Melkisedekke o'zindegi barlıq na'rselerden u'sir berdi .
01014021	Al Sodom patshası İbramg'a : — Adamlarımdı mag'an qaytarıp ber , al oljalardı o'zin'de qaldıra ber , — dedi .
01014022	Biraq İbram Sodom patshasına bılay dedi : — Sen : « Men İbramdı bayıttım » , — dep aytıp ju'rmewin' ushın , men Jaratqan İyenin' , yag'nıy aspan ha'm jerdi jaratqan Quday Taalanın' aldında sag'an tiyisli hesh na'rseni , ha'tte , bir sabaq ta , ayaq kiyimnin' bawın da almaytug'ınımdı aytıp , ant ishemen .
01014023	
01014024	Biraq tek adamlarımnın' iship-jegeni ha'm menin' menen birge urısqa barg'an Aner , Eshkol ha'm Mamrenin' o'z u'lesleri bug'an kirmeydi . Olar o'z u'leslerin alsın .
01015001	Qudaydın' İbram menen kelisim du'ziwi1 Bul waqıyalardan son' , Jaratqan İye İbramg'a bılay dep ayan berdi : — Qorqpa , İbram . Men — senin' qalqanın'man . Sag'an beriletug'ın sıylıq og'ada ullı boladı .
01015002	Biraq İbram bılay dedi : — O , İyem , Jaratqan İye ! Sen mag'an ne beresen' ? Men ele biyperzentpen-g'o ! Menin' u'yim damaskli Eliezerge qaladı .
01015003	Sen mag'an perzent bermegenin' sebepli , u'yimdegi bir xızmetshim miyrasxorım boladı .
01015004	Sonda Jaratqan İye İbramg'a : — Senin' miyrasxorın' ol emes , al o'zin'nen tuwılatug'ın balan' boladı , — dedi .
01015005	Son'ınan İbramdı sırtqa shıg'arıp bılay dedi : — Aspang'a qara ! Eger juldızlardı sanay alsan' , olardı sanap ko'r . Mine , senin' urpaqların' da sonday ko'p boladı .
01015006	İbram Jaratqan İyege isendi ha'm Jaratqan İye sol isenimdi a'dillik dep sanadı .
01015007	Son'ınan Ol İbramg'a : — Bul jerdi sag'an menshik etip beriw ushın , seni xaldeylerdin' Ur qalasınan shıg'arg'an Jaratqan İyen' Men bolaman , — dedi .
01015008	Biraq İbram Onnan : — O , İyem , Jaratqan İye , bul jerlerdi menshik etip alatug'ınımdı qalay bilemen ? — dep soradı .
01015009	Sonda Jaratqan İye og'an : — Mag'an ha'r birinin' jası u'sh jasar bolg'an qashar , eshki , qoshqar , ja'ne de , bir qumırı ha'm kepterdin' palapanın alıp kel .
01015010	İbram ha'mmesin alıp keldi ha'm olardı da'l ortasınan bo'lip , bo'leklerdi bir-birine qarama-qarsı qoydı . Al quslardı bo'lmedi .
01015011	Soyılg'an mallardın' denesine jırtqısh quslar ushıp kelip , qona basladı , biraq İbram olardı quwıp jiberdi .
01015012	Ku'n batar waqıtta , İbram teren' uyqıg'a ketti . Sonda qorqınıshlı bir qara tu'nek onı qorshap aldı .
01015013	Jaratqan İye İbramg'a bılay dedi : « Mınanı jaqsı bilip qoy : senin' urpaqların' jat elde kelgindi bolıp jasaydı . Olar to'rt ju'z jıl qulshılıqta bolıp , eziwshilik ko'redi .
01015014	Biraq Men olardı qul etken xalıqtı jazalayman . Sonnan son' , olar sol jerden ko'p mal-mu'lik penen shıg'ıp ketedi .
01015015	Al sen mazmunlı uzaq o'mir su'rip , o'lip jerlenesen' ha'm tınıshlıq penen ata-babaların'nın' janına barasan' .
01015016	Senin' urpaqların'nın' tek to'rtinshi a'wladı g'ana bul jaqqa qaytıp keledi , sebebi amorlardın' gu'nası ele tolıw mo'lsherine jetken joq » .
01015017	Ku'n batıp , qaran'g'ılıq sho'kkende , ishi tu'tep turg'an ıdıs ha'm lawlag'an jalın payda bolıp , bo'lingen mallardın' arasınan ju'rip o'tti .
01015018	Usı ku'ni Jaratqan İye İbram menen kelisim du'zip bılay dedi : « Men senin' urpaqların'a Mısır da'ryasınan ullı Evfrat da'ryasına shekem sozılg'an jerdi ,
01015019	yag'nıy ken , keniz , qadmon ,
01015020	xett , periz , refa ,
01015021	amor , kenaan , girgash ha'm ebus xalıqlarının' jerlerin beremen » .
01016001	Ajar ha'm İsmayıl1 İbramnın' hayalı Saray og'an ele bala tuwıp bermegen edi . Saraydın' Ajar degen mısırlı shorısı bar edi .
01016002	Saray İbramg'a : « Minekey , Jaratqan İye meni bala tuwıwdan mahrum etti . Sen menin' shorım menen jat , mu'mkin , ol arqalı balalı bolarman » , — dedi . İbram Saraydın' so'zine qulaq astı .
01016003	Solay etip , İbramnın' Kenaan jerinde jasag'anına on jıl bolg'anda , Saray o'zinin' mısırlı shorısı Ajardı İbramg'a hayallıqqa alıp berdi .
01016004	İbram Ajar menen jatqannan son' , ol ha'miledar boldı . Ajar o'zinin' ha'miledar ekenligin bilgende , xanımın mensinbey qoydı .
01016005	Saray İbramg'a : — Menin' ja'bir shegiwime sen ayıplısan' . Men o'zimnin' shorımdı senin' qoynın'a saldım , al ol o'zinin' ha'miledar ekenin bilgende , meni mensinbey qoydı . Senin' menen menin' aramda Jaratqan İyenin' O'zi qazılıq etsin , — dedi .
01016006	İbram Sarayg'a : — Shorın' senin' qolın'da emes pe ? Og'an ne qılaman desen' de , o'zin' bilesen' , — dedi . Solay etip , Saray Ajarg'a qattı azap bere baslag'anlıqtan , Ajar onnan qashıp ketti .
01016007	Jaratqan İyenin' perishtesi onı sho'ldegi bulaqtın' janınan , Shurg'a aparatug'ın joldın' boyınan tawıp :
01016008	— Saraydın' shorısı Ajar , qayaqtan kelip , qayaqqa baratırsan' ? — dep soradı . Ol : — Men xanımım Saraydan qashıp baratırman , — dep juwap berdi .
01016009	Sonda Jaratqan İyenin' perishtesi og'an : — Xanımın'a qaytıp bar ha'm og'an boysın , — dedi .
01016010	Perishte dawam etip : — Men senin' urpaqların'dı sonshelli ko'beytemen , olardı hesh kim sanay almaytug'ın boladı , — dedi .
01016011	Jaratqan İyenin' perishtesi og'an ja'ne : — Minekey , sen ha'miledarsan' . Sen ul tuwasan' . Onın' atın İsmayıl dep qoyasan' . O'ytkeni Jaratqan İye senin' zarın'dı esitti !
01016012	Senin' ulın' qulanday boladı . Ol ha'mmege qarsı , ha'mme og'an qarsı boladı ha'm ol barlıq tuwısqanları menen dushpan bolıp o'mir su'redi , — dedi .
01016013	Ajar : « Men o'zimdi ko'rip turg'an Qudaydı ko'rdim » , — dep , o'zi menen so'ylesken Jaratqan İyeni « El-Roiy » dep atadı .
01016014	Sonlıqtan Qadesh penen Beredtin' arasında jaylasqan bul qudıq « Beer-Laxay-Roiy » dep ataladı .
01016015	Ajar İbramg'a ul tuwıp berdi . İbram ulına İsmayıl dep at qoydı .
01016016	Ajar İsmayıldı tuwg'anda , İbram seksen altı jasta edi .
01017001	Su'nnet — kelisimnin' belgisi1 İbram toqsan tog'ız jasta bolg'anda , Jaratqan İye og'an ayan berip : — Men Qu'direti ku'shli Qudayman . Menin' jolım menen ju'r ha'm minsiz bol .
01017002	Men senin' menen O'z kelisimimdi du'zemen ha'm senin' urpaqların'dı esap-sansız qılıp ko'beytemen , — dedi .
01017003	İbram et-betinen jıg'ıldı . Sonda Quday og'an bılay dedi :
01017004	— Menin' senin' menen du'zetug'ın kelisimim mınaw : sen ko'p xalıqlardın' babası bolasan' .
01017005	Endi senin' atın' İbram emes , al İbrayım boladı . Sebebi Men seni ko'p xalıqlardın' babası qılaman .
01017006	Men senin' na'silin'di sansız etip ko'beytip , sennen xalıqlar do'retemen . Senin' urpag'ın'nan patshalar kelip shıg'adı .
01017007	Men senin' menen ha'm sennen keyingi urpaqların' menen a'wladtan-a'wladqa o'tetug'ın ma'n'gilik kelisim du'zemen : Men senin' ha'm sennen keyingi urpaqların'nın' Qudayı bolaman .
01017008	Ha'zir o'zin' kelgindi bolıp jasap atırg'an pu'tkil Kenaan jerin sag'an ha'm sennen keyingi urpaqların'a ma'n'gige menshik etip beremen ha'm Men olardın' Qudayı bolaman .
01017009	Quday İbrayımg'a ja'ne bılay dedi : — Al sen ha'm sennen keyingi urpaqların' Menin' kelisimimdi a'wladtan-a'wladqa saqlawın'ız tiyis .
01017010	Menin' senin' menen ha'm senin' urpaqların' menen du'zgen kelisimim , yag'nıy sizler orınlawın'ız kerek bolg'an kelisim mınaw : sizlerdin' aran'ızdag'ı ha'r bir er adam su'nnet etiliwi tiyis .
01017011	Sizler su'nnet etiliwin'iz sha'rt . Su'nnet aramızdag'ı kelisimnin' belgisi boladı .
01017012	Ha'r bir er bala , sonın' ishinde u'yin'izde tuwılg'an yamasa urpag'ın'ızdan bolmay , qanday da bir shet elli adamnan satıp alıng'an qullar segiz ku'nliginde su'nnet etilsin . Bul a'wladtan-a'wladqa dawam etsin .
01017013	Olar u'yin'de tuwılg'an bolsa da , satıp alıng'an bolsa da , su'nnet etiliwi sha'rt . Denen'izdegi bul belgi Menin' ma'n'gilik kelisimimnin' belgisi boladı .
01017014	Su'nnet etilmegen ha'r bir erkek o'z xalqı arasınan shıg'arılıp jiberilsin . O'ytkeni ol kelisimdi buzg'an boladı .
01017015	Quday İbrayımg'a ja'ne bılay dedi : — Endigiden bılay , hayalın'dı Saray dep emes , al Sara dep shaqır .
01017016	Men onı jarılqayman ha'm ol arqalı sag'an bir ul beremen . Men onı jarılqayman ha'm ol xalıqlardın' anası boladı . Onnan xalıqlardın' patshaları kelip shıg'adı .
01017017	İbrayım et-betinen jıg'ıldı . Ol : « Ju'z jasar g'arrıdan bala tuwıla ma ? Toqsan jasar Sara bala tuwa ma ? » — dep oylap , ku'lip qoydı .
01017018	Son' ol Qudayg'a : — Hesh bolmasa , İsmayılım aldın'da aman ju'rgey , — dedi .
01017019	Sonda Quday og'an bılay dedi : — Yaq , hayalın' Sara sag'an ul tuwıp beredi . Sen onın' atın Isaq dep qoyasan' . Men onın' menen ha'm onın' urpaqları menen ma'n'gilik kelisimimdi du'zemen .
01017020	Al İsmayılg'a kelsek , senin' ol tuwralı aytqanların'dı esittim . Men onı jarılqap , o'sip-o'ndiremen ha'm urpaqların esap-sansız qılıp ko'beytemen . İsmayıldan on eki ko'sem kelip shıg'adı . Men onnan ullı xalıq do'retemen .
01017021	Biraq Men O'z kelisimimdi kelesi jılı usınday waqıtta Saranın' tuwatug'ın ulı Isaq penen du'zemen .
01017022	Quday İbrayım menen so'ylesip bolg'annan keyin , joqarıg'a ko'terilip ketti .
01017023	İbrayım Qudaydın' aytqanınday , sol ku'ni-aq u'yindegi barlıq erkeklerdi : ulı İsmayıldı , u'yinde tuwılg'an ha'm satıp alıng'an er adamlardın' ha'mmesin su'nnet ettirdi .
01017024	İbrayım o'zi su'nnet etilgende , toqsan tog'ız jasta ,
01017025	al ulı İsmayıl on u'sh jasta edi .
01017026	İbrayım ha'm onın' ulı İsmayıl da sol ku'ni-aq su'nnet etildi .
01017027	Olar menen birlikte İbrayımnın' u'yindegi barlıq erkekler : sol u'yde tuwılg'anlar ha'm shet elli adamlardan satıp alıng'an qullar da su'nnet etildi .
01018001	Qudaydın' İbrayımg'a ul beriwdi wa'de etiwi1 Ku'nnin' ja'ziyrama ıssı waqtında , İbrayım shatırdın' kirer awzında otırg'an edi . Sonda og'an Mamre emenzarının' qasında Jaratqan İye ko'rindi .
01018002	İbrayım basın ko'terip qarag'anda , qarsı aldında u'sh adamnın' turg'anın ko'rdi . Ol da'rhal otırg'an ornınan ushıp turdı da , olardı qarsı alıwg'a asıqtı ha'm jerge deyin iyilip , ta'jim etti .
01018003	Son'ınan İbrayım bılay dedi : — Mırzam , eger men miyrimin'izge erisken bolsam , mendey qulın'ızdı shetlep o'tpen' .
01018004	Ayaqların'ızdı juwıwın'ız ushın az-maz suw aldırayın . Mına terektin' astında dem alın'lar .
01018005	Mendey qulın'ız ta'repke jolın'ız tu'sken eken , ha'llenip alıwın'ız ushın jeytug'ın bir na'rseler a'keleyin . Son' jolın'ızdı dawam etersiz . Olar : — Yaqshı , o'zin' aytqanın'day qıla ber , — dedi .
01018006	İbrayım asıg'ıslıq penen shatırg'a , Saranın' qasına kelip , og'an : — Tez sapalı unnan u'sh tabaq qamır iylep , pa'tir pisir , — dedi .
01018007	Son'ınan İbrayım padag'a juwırıp bardı da , bir jas ha'm jaqsı baspaqtı alıp , onı xızmetshi jigitke berdi . Jigit onı tez tayarlawg'a kiristi .
01018008	İbrayım qatıq , su't ha'm pisirilgen baspaq go'shin a'kelip , qonaqlardın' aldına qoydı . Olar awqatlanıp otırg'anda , İbrayım olardın' qasında , terektin' astında turdı .
01018009	Olar İbrayımnan : — Hayalın' Sara qayaqta ? — dep soradı . — Usı jerde , shatırda , — dep juwap berdi İbrayım .
01018010	Sonda olardın' biri og'an : — Kelesi jılı usınday waqıtta Men senin' janın'a so'zsiz qaytıp kelemen , sol waqıtta Sara ullı boladı , — dedi . Al Sara Onın' art betinde , shatırdın' kirer awzında tın'lap turg'an edi .
01018011	İbrayımnın' da , Saranın' da a'lle qashan jası o'tip , qartayıp qalg'an edi . Sara bala tuwıw jasınan o'tken edi .
01018012	Sonlıqtan Sara ishinen ku'lip : « Qartayıp qalg'an bolsam , bunday ha'zlikke bo'lene alar ma ekenmen ? Onın' u'stine mırzam da qartayg'an » , — dep oyladı .
01018013	Sonda Jaratqan İye İbrayımg'a : — Sara ne ushın : « Men haqıyqattan da , qartayg'anda bala tuwa alaman ba ? » — dep ku'ldi .
01018014	Jaratqan İye ushın mu'mkin emes na'rse bar ma ? Men belgilengen waqıtta , kelesi jılı usınday waqıtta janın'a qaytqanımda , Sara ullı boladı , — dedi .
01018015	Sara qorqıp ketip : — Ku'lgenim joq , — dep o'tirik so'yledi . Biraq Ol : — Yaq , ku'ldin' , — dedi . İbrayımnın' Sodom ushın jalbarınıwı
01018016	Adamlar sol jerden shıg'ıp , to'menge , Sodomg'a qaray ketti . İbrayım da olardı shıg'arıp salıw ushın birge ju'rdi .
01018017	Sonda Jaratqan İye bılay dedi : « Men isleyjaq isimdi İbrayımnan jasıraman ba ?
01018018	İbrayımnan ullı ha'm ku'shli xalıq kelip shıg'ıp , jer ju'zindegi barlıq xalıqlar ol arqalı jarılqanatug'ını so'zsiz-g'o .
01018019	Tuwrı ha'm a'dil islerdi islep , jolım menen ju'riwdi balalarına ha'm urpaqlarına buyırsın dep , Men İbrayımdı tan'ladım . Solay etip , Men og'an bergen so'zimdi orınlayman » .
01018020	Son'ınan Jaratqan İye ja'ne bılay dedi : « Sodom ha'm Gomora sebepli shegilgen nalalar og'ada ko'p ha'm olardın' gu'naları da ju'da' awır .
01018021	Endi Men to'menge tu'sip , olardın' islegen islerinin' Men esitkendey da'rejede jaman ba ekenligin ko'reyin . Eger olay bolmasa , onı da bileyin » .
01018022	Eki adam burılıp , Sodomg'a qaray ketti . Biraq İbrayım Jaratqan İyenin' aldında turıp qaldı .
01018023	Son'ınan ol Jaratqan İyege jaqınıraq kelip bılay dedi : — Sen haq adamdı nahaq adam menen birge qırıp taslamaqshımısan' ?
01018024	Mu'mkin , bul qalada eliw haq adam bar shıg'ar ? Sen haqıyqattan da , sol jerdi ishindegi eliw haq adam ushın keshirmey , qırıp taslayjaqsan' ba ?
01018025	Bulay islewden awlaq bola go'r ! Haq adam menen nahaq adamnın' ta'g'dirin birdey qılıp , haq adamdı nahaq adamg'a qosıp o'ltiriwden awlaq bolg'aysan' ! Pu'tkil du'nyanı Hu'kim etiwshi a'dil bolıwı kerek emes pe ?
01018026	Jaratqan İye og'an : — Eger Men Sodomnan eliw haq adam tapsam , olar ushın sol jerdi keshiremen , — dep juwap berdi .
01018027	Sonda İbrayım dawam etip : — Men topıraq ha'm ku'l sıyaqlı birew bolsam da , ju'rek etip , O İyem , Sag'an so'ylep atırman :
01018028	eger haq adam eliw bolıwı ushın besewi jetpese , sol besewi ushın Sen pu'tkil qalanı joq etesen' be ? — dedi . — Yaq , eger ol jerden qırq bes haq adam tapsam , onı joq etpeymen , — dedi Quday .
01018029	İbrayım ja'ne : — Eger ol jerden qırq haq adam tabılsa she ? — dedi . Ol : — Eger qırq haq adam tabılsa da , olay islemeymen , — dedi .
01018030	Sonda İbrayım : — O , İyem , aytatug'ın so'zime ashıwlanba , biraq eger ol jerden otız haq adam tabılsa she ? — dedi . Quday İbrayımg'a : — Eger ol jerden otız haq adam tabılsa da , olay islemeymen , — dedi .
01018031	İbrayım tag'ı : — O , İyem , men Sag'an so'ylewge ju'rek ettim : al eger ol jerde tek jigirma haq adam tabılsa she ? — dedi . Ol İbrayımg'a : — Jigirması ushın da qalanı joq etpeymen , — dedi .
01018032	Son'ınan İbrayım bılay dedi : — O , İyem , men ja'ne bir ma'rtebe so'ylesem ashıwlanba : eger ol jerden tek g'ana on adam tabılsa she ? Ol : — On adam ushın da qalanı joq etpeymen , — dep juwap berdi .
01018033	Jaratqan İye İbrayım menen so'ylesip bolg'annan keyin , sol jerden ketti . İbrayım da o'z u'yine qayttı .
01019001	Sodom ha'm Gomora qalalarının' qıyratılıwı1 Kesh bolg'anda , eki perishte Sodomg'a keldi . Lut qala da'rwazasının' janında otırg'an edi . Lut olardı ko'rgende , ku'tip alıw ushın ornınan turdı da , man'layı jerge tiygenshe iyilip , ta'jim etti ha'm olarg'a :
01019002	— Mırzalar , qulın'ızdın' u'yine kirin'ler . Ayaqların'ızdı juwın'lar ha'm bizikinde qonıp qalın'lar . Son'ınan erte azanda turıp , jolın'ızdı dawam etersiz , — dedi . Olar : — Yaq , bizler tu'ndi qala maydanında o'tkizemiz , — dedi .
01019003	Biraq Lut jalınıp qoymag'anlıqtan , olar Lutqa erip , onın' u'yine keldi . Lut olar ushın awqat tayarladı ha'm ashıtqısız nan pisirdi . Olar awqatlandı .
01019004	Olar ele jatıp u'lgermey atırıp , Sodom qalasının' ha'mme ta'repinen barlıq erkekler , jaslardan baslap g'arrılarg'a shekem Luttın' u'yin qorshap aldı .
01019005	Olar Luttı shaqırıp : — Bu'gin keshte sag'an kelgen adamlar qay jerde ? Olardı bizlerge shıg'arıp ber , olar menen jatayıq , — dedi .
01019006	Lut sırtqa shıg'ıp , arqasınan qapını japtı da ,
01019007	olarg'a bılay dedi : — Tuwısqanlar , bunday zulımlıqtı islemen'ler !
01019008	Minekey , menin' erkek qolı tiymegen eki qızım bar . Men olardı sizlerge shıg'arıp bereyin . Olarg'a qa'legenin'izdi islen'ler . Tek bul adamlarg'a qol tiygizben'ler , o'ytkeni olar u'yimnen baspana tapqan qonag'ım-g'o !
01019009	Sonda olar : — Ha'y , joldı bosat ! O'zin' kelgindi bolıp , qazılıq ta qılmaqshımısan' . Bizler endi sag'an beterin ko'rsetemiz , — dedi de , Luttı bar ku'shi menen iyterip , qapını sındırmaqshı boldı .
01019010	Biraq ishtegi adamlar qolların sozıp , Luttı u'ydin' ishine kirgizdi de , qapını jawıp tasladı .
01019011	Al esik aldında turg'an adamlardın' u'lkeni-kishisin soqır etip tasladı . Olar esikti de taba almay qaldı .
01019012	Son'ınan ishtegi eki adam Lutqa bılay dedi : — Bul jerde basqa kimin' bar ? Ku'yew balaların' , ulların' , qızların' ha'm qalada o'zin'e derek kim bolsa da , ha'mmesin bul jerden alıp shıq .
01019013	Sebebi bizler bul jerdi joq etpekshimiz . Bul xalıq u'stinen Jaratqan İyege jetip barg'an shag'ımlar ju'da' ko'p . Ol bizlerdi qalanı joq qılıw ushın jiberdi .
01019014	Lut sırtqa shıqtı da , bolajaq ku'yew balalarına barıp : — Da'rhal bul jerden ketin'ler ! O'ytkeni Jaratqan İye bul qalanı joq etpekshi , — dedi . Degen menen , olar Luttı ha'zillesip atır dep oyladı .
01019015	Tan' atqanda , perishteler Luttı asıqtırıp : — Hayalın'dı ha'm eki qızın'dı al da , tez bul jerden ket ! Bolmasa , qala jazalang'anda , sen de birge o'lip ketesen' ! — dedi .
01019016	Al Lut ele ekilenip turg'an edi . Lutqa Jaratqan İyenin' miyrimi tu'skenlikten , perishtelerdin' o'zleri Luttın' , onın' hayalının' ha'm qızlarının' qollarınan uslap , qaladan shıg'ardı .
01019017	Olardı sırtqa shıg'arıwdan-aq , perishtelerdin' biri Lutqa : — Keynin'e burılıp qarama . Bul tegisliklerdin' hesh bir jerinde irkilmey tawg'a qash , bolmasa o'lesen' , — dedi .
01019018	Biraq Lut olarg'a : — Yaq , mırzalar !
01019019	Mine , qulın'ız bolg'an men sizlerdin' miyrimin'izge eristim ha'm janımdı qutqarıp , u'lken jaqsılıq qıldın'ız . Biraq men tawg'a jete almayman , sebebi apatqa ushırap , o'lip qalaman .
01019020	A'ne , qashıp jete alg'anday , kishkene bir qala bar eken . Ol kishkene qala-g'o ! Men janımdı saqlap qalıwım ushın , sol qalag'a qashıp bara qoyayın , — dep o'tindi .
01019021	Olardın' biri Lutqa : — Yaqshı , senin' bul tilegin'di de qabıl etemen . Sen aytqan sol qalanı qıyratpayman .
01019022	Tez sol jerge qashıp bar ! O'ytkeni sen sol jerge barıp jetpegenin'she , Men hesh na'rse isley almayman , — dedi . Sol sebepten bul qala Soar dep ataladı .
01019023	Lut Soarg'a jetip kelgende , a'lle qashan quyash shıqqan edi .
01019024	Jaratqan İye Sodom ha'm Gomora u'stine aspannan otlı ku'kirt jawdırdı .
01019025	Ol bul qalalardı , pu'tkil tegislikti , ol jerde jasawshılardın' ha'mmesin ha'm jerdegi barlıq o'simliklerdi joq etti .
01019026	Biraq Luttın' hayalı artına burılıp qarap , duzg'a aylanıp qatıp qaldı .
01019027	İbrayım azanda erte turıp , burın o'zi Jaratqan İyenin' aldında turg'an jerge keldi .
01019028	Ol Sodom menen Gomorag'a ha'm pu'tkil tegislikke qarap , jerdin' oshaq sıyaqlı tu'tep turg'anın ko'rdi .
01019029	Solay etip , Quday tegisliktegi qalalardı qıyratqan waqıtta İbrayımdı eske aldı ha'm Lut jasag'an qalalardı qıyratqanda , Luttı aman saqlap qaldı . Lut ha'm onın' qızları
01019030	Lut Soarda qalıwdan qorqqanlıqtan , eki qızı menen birge qaladan shıg'ıp , tawg'a ketti . Ol eki qızı menen birge bir u'n'girde jasay basladı .
01019031	Bir ku'ni u'lken qızı kishkenesine bılay dedi : — A'kemiz qartayıp qaldı . Bul du'nyanın' a'deti boyınsha , bizlerge u'ylenetug'ın bul do'gerekte birde bir erkek joq .
01019032	Kel , a'kemizge sharap ishkizip , onın' menen jatayıq ha'm a'kemiz arqalı na'silimizdi jalg'astırayıq .
01019033	Olar sol ku'ni tu'nde a'kesine sharap ishkizdi ha'm u'lken qızı a'kesinin' janına kirip , onın' menen jattı . Biraq a'kesi qızının' qashan jatıp , qashan turg'anın bilmedi .
01019034	Kelesi ku'ni u'lken qızı kishkenesine : — O'tken tu'nde men a'kem menen jattım . Og'an bu'gin tu'nde de sharap ishkizeyik ha'm sen barıp , a'kemiz benen jat . Solay etip , a'kemiz arqalı na'silimizdi jalg'astırayıq , — dedi .
01019035	Sol ku'ni tu'nde olar a'kesine ja'ne sharap ishkizdi ha'm kishkene qızı a'kesinin' janına kirip , onın' menen jattı . Biraq a'kesi qızının' qashan jatıp , qashan turg'anın bilmedi .
01019036	Solay etip , Luttın' eki qızı da a'kesinen ha'miledar boldı .
01019037	U'lken qızı ul tuwıp , og'an Moab dep at qoydı . Ol — ha'zirgi moab xalqının' babası .
01019038	Kishkene qızı da ul tuwıp , og'an Ben-Ammiy dep at qoydı . Ol — ha'zirgi ammon xalqının' babası .
01020001	İbrayım ha'm Abimelex patsha1 İbrayım Mamreden Negeb jerine ko'ship , Qadesh ha'm Shur aralıg'ında jasadı . Son'ınan bir qansha waqıt Gerarda qaldı .
01020002	Ol hayalı Saranı : « Ol menin' qarındasım » , — dedi . Sonlıqtan Gerar patshası Abimelex adam jiberip , Saranı aldırttı .
01020003	Biraq Quday bir ku'ni tu'nde Abimelextin' tu'sine enip : — Sen bul hayaldı alg'anın' ushın o'lesen' , sebebi onın' ku'yewi bar , — dedi .
01020004	Abimelex ele Sarag'a jaqınlag'an joq edi . Ol : — O , İyem ! Sen ayıpsız adamlardı joq etpekshimisen' ?
01020005	İbrayımnın' o'zi mag'an onı qarındasım dep ayttı-g'o . Hayalı da : « Ol menin' a'jag'am » , — degen edi . Bul iste menin' hu'jdanım taza , qollarım da hadal , — dedi .
01020006	Sonda Quday tu'sinde og'an bılay dedi : « Awa , senin' hu'jdanın'nın' taza ekenin bilemen . Sonlıqtan seni Mag'an qarsı gu'na islewden saqlap , hayalg'a qol tiygiziwin'e jol qoymadım .
01020007	Al endi hayaldı ku'yewine qaytıp ber . O'ytkeni ol — payg'ambar . Ol sen ushın duwa etedi , sonda sen o'lmeysen' . Biraq bilip qoy : eger sen hayaldı ku'yewine qaytarıp bermesen' , onda o'zin' de , barlıq adamların' da o'lesizler » .
01020008	Abimelex azanda erte turdı da , o'zinin' barlıq xızmetkerlerin jıynap , olarg'a bolg'an waqıyanı aytıp berdi . Olar qattı qorqıp ketti .
01020009	Abimelex İbrayımdı shaqırtıp , og'an bılay dedi : — Sen nege bizlerge bulay isledin' ? Meni ha'm menin' patshalıg'ımdı bunday u'lken gu'nag'a batırg'anday , men sag'an ne jamanlıq qılg'an edim ? Sen mag'an islewge bolmaytug'ın islerdi isledin' , — dedi .
01020010	Son'ınan ol İbrayımnan : — Bul isti qanday maqsette isledin' ? — dep soradı .
01020011	İbrayım bılay dep juwap berdi : — Men bul jerlerde adamlar hesh Qudaydan qorqpaydı ha'm hayalım ushın meni o'ltiriwi mu'mkin dep oyladım .
01020012	Haqıyqatında da , ol — menin' qarındasım . Bizlerdin' a'kemiz bir , analarımız basqa bolg'anlıqtan , men og'an u'ylengen edim .
01020013	Quday mag'an a'kemnin' u'yin qaldırıp , ellerdi geziwdi buyırg'anda , men o'z hayalıma : « Mag'an jaqsılıq isle : qay jerge barsaq ta , meni a'jag'am dep ayt » , — dep aytqan edim .
01020014	Sonda Abimelex İbrayımg'a qoy , sıyır , qul ha'm shorılardı sawg'ag'a berdi . Ol Saranı da qaytarıp berdi ha'm
01020015	İbrayımg'a bılay dedi : — Menin' jerlerim senin' ko'z aldın'da : qay jerdi qa'lesen' , sol jerde jasa .
01020016	Al Sarag'a bılay dedi : — Minekey , men a'jag'an'a mın' shekel gu'mis berip atırman . Bul janın'dag'ı adamlar aldında senin' namısın'nın' taza ekenin ko'rsetetug'ın da'lil boladı . Ha'mme senin' ayıpsız ekenin'di bilsin .
01020017	Sonda İbrayım Qudayg'a duwa etti ha'm Quday Abimelexke , onın' hayalına ha'm shorılarına shıpa berdi . Olar ja'ne tuwatug'ın boldı .
01020018	Sebebi İbrayımnın' hayalı Sara sebepli Jaratqan İye Abimelextin' u'yindegi barlıq hayallardı bala tuwmaytug'ın etip taslag'an edi .
01021001	Isaqtın' tuwılıwı1 Jaratqan İye O'zi aytqanınday Sarag'a na'zerin tu'sirip , O'z wa'desin orınladı .
01021002	Sara ha'miledar boldı ha'm ol İbrayımg'a qartayg'an shag'ında , Quday belgilegen waqıtta ul tuwıp berdi .
01021003	İbrayım tuwılg'an balasına , yag'nıy Sara tuwıp bergen ulına Isaq dep at qoydı .
01021004	Qudaydın' o'zine buyırg'anınday , İbrayım ulı Isaqtı segiz ku'nliginde su'nnet ettirdi .
01021005	Isaq tuwılg'anda , İbrayım ju'z jasta edi .
01021006	Sara bılay dedi : « Quday mag'an ku'lki sıyladı . Bunı esitkenlerdin' ha'mmesi menin' menen birge ku'ledi » .
01021007	Ja'ne de : « Kim İbrayımg'a : „ Sara bala emizedi “ , — dep ayta alg'an bolar edi ? O'ytkeni İbrayım qartayg'anda , men og'an ul tuwıp berdim-g'o » , — dedi . Ajar menen İsmayıldın' quwılıwı
01021008	Isaq u'lkeyip , emshekten shıg'arılg'an ku'ni İbrayım u'lken zıyapat berdi .
01021009	Biraq Sara mısırlı Ajardın' İbrayımg'a tuwıp bergen ulı İsmayıldın' Isaqtı mazaq etip atırg'anın ko'rgende ,
01021010	İbrayımg'a : « Bul shorını balası menen birge quwıp jiber . Sebebi shorının' ulı menin' ulım Isaq penen ten'dey miyrasxor bolmasın » , — dedi .
01021011	Bul ga'p İbrayımg'a awır tiydi . O'ytkeni İsmayıl da onın' ulı edi .
01021012	Biraq Quday İbrayımg'a bılay dedi : — Sen balanı ha'm shorın'dı qayg'ırma ! Sara ne aytsa , sonı isle , sebebi senin' urpag'ın' Isaq arqalı dawam etedi .
01021013	Biraq shorın'nın' ulınan da Men bir xalıq shıg'araman , o'ytkeni ol da senin' urpag'ın' .
01021014	Erten'ine tan' azanda , İbrayım nan ha'm bir mes suw aldı da , olardı Ajardın' iynine saldı ha'm onı balası menen qosıp shıg'arıp jiberdi . Ajar ketip baratırıp , Beer-Sheba sho'linde adasıp qaldı .
01021015	Mestegi suw tawısılg'anda , Ajar balasın bir putanın' astında qaldırdı da :
01021016	« Balamnın' qalay o'letug'ının ko'rmeyin » , — dep arıraq ketti ha'm bir oq jetirim jerge barıp otırıp , dad salıp jılay basladı .
01021017	Quday balanın' jılag'anın esitti ha'm Onın' bir perishtesi Ajarg'a aspannan dawıslap : « Ha'y , Ajar , sag'an ne boldı ? Qorqpa , Quday balan'nın' jatırg'an jerinen onın' jılag'anın esitti .
01021018	Bar da , balanı turg'ızıp , onı qolınan jetele . Men onnan ullı xalıq jarataman » , — dedi .
01021019	Son'ınan Quday Ajardın' ko'zin ashtı ha'm ol bir qudıqtı ko'rdi . Ol barıp , mesin suwg'a toltırdı da , balasına suw ishkizdi .
01021020	Solay etip , Quday bala menen birge boldı . Ol o'sip , sho'lde jasadı ha'm mergen boldı .
01021021	İsmayıl Paran sho'linde jasap atırg'an waqtında , anası og'an Mısırdan bir qızdı hayallıqqa alıp berdi . İbrayım menen Abimelextin' kelisim du'ziwi
01021022	Sol waqıtları Abimelex ha'm onın' sa'rka'rdası Pixol İbrayımg'a bılay dedi : — Ha'r bir isin'de Quday senin' menen birge .
01021023	Sonlıqtan sen meni , perzentlerimdi ha'm urpaqlarımdı da aldamayman dep , Quday aldında ant ish . Men sag'an qanday jaqsılıq etken bolsam , sen de mag'an ha'm o'zin' kelgindi bolıp jasap atırg'an elge sonday jaqsılıq et .
01021024	İbrayım : — Men ant ishemen , — dedi .
01021025	Son'ınan İbrayım Abimelexke adamlarının' bir qudıqtı tartıp alg'anı haqqında aytıp , shag'ım etti .
01021026	Al Abimelex og'an : — Men bunı kimnin' islegenin bilmeymen . Sen mag'an hesh na'rse aytpag'an edin' . Men bul haqqında ha'zir esitip turman , — dedi .
01021027	Keyin İbrayım Abimelexke qoy ha'm sıyırlar sawg'a etti ha'm ekewi kelisim du'zdi .
01021028	İbrayım su'riwden jeti urg'ashı qozını ayırıp qoydı .
01021029	Abimelex onnan : — Bul jeti urg'ashı qozını ayırıp qoyıwın'nın' ma'nisi ne ? — dep soradı .
01021030	İbrayım og'an : — Bul qudıqtı menin' qazdırg'anımnın' da'lili sıpatında , mına jeti urg'ashı qozını menin' qolımnan qabıl et , — dedi .
01021031	So'ytip sol jer Beer-Sheba dep ataldı , o'ytkeni olar ekewi sol jerde ant ishisken edi .
01021032	Beer-Shebada kelisim du'zgennen son' , Abimelex ha'm onın' sa'rka'rdası Pixol filistlerdin' jerine qaytıp ketti .
01021033	İbrayım Beer-Shebada bir tamarisk ag'ashın tikti ha'm sol jerde ma'n'gilik Quday İyege sıyındı .
01021034	İbrayım filistlerdin' jerinde kelgindi bolıp ko'p waqıt jasadı .
01022001	İbrayımnın' sınalıwı1 Bir qansha waqıttan keyin , Quday İbrayımdı sınadı . Quday og'an : — İbrayım ! — dedi . İbrayım : — La'bba'y ! — dedi .
01022002	Sonda Quday og'an : — O'zin'nin' su'yikli jalg'ız ulın' Isaqtı alıp , Moriya jerine bar . Ol jerde , Men sag'an ko'rsetetug'ın tawlardın' birinde onı qurbanlıqqa shalıp , jag'ıp jiber , — dedi .
01022003	İbrayım erten'ine azanda erte turıp , eshegine ju'klerdi arttı . Ol o'zi menen birge eki xızmetshi balasın ha'm ulı Isaqtı aldı . Qurbanlıq ushın otın shawıp bolıp , Qudaydın' o'zine aytqan jerine barıw ushın jolg'a shıqtı .
01022004	U'shinshi ku'ni İbrayım ko'z taslap , aytılg'an orındı uzaqtan ko'rdi .
01022005	İbrayım xızmetshilerine : — Sizler usı jerde eshek penen birge qalın'lar . Al bizler balamız ekewimiz ana jerge barıp , Qudayg'a sıyınamız ha'm sizlerge qaytıp kelemiz , — dedi .
01022006	İbrayım qurbanlıq ushın shawılg'an otınlardı balası Isaqqa arqalatıp , o'zi ot penen pıshaqtı aldı . Son'ınan ekewi birge ju'rip ketti .
01022007	Ketip baratırıp , Isaq a'kesine : — Ag'a ! — dedi . — La'bba'y , ulım , — dedi İbrayım . Isaq onnan : — Minekey , ot ha'm otın bar . Biraq jandırılatug'ın qurbanlıq ushın beriletug'ın qozı qa'ne ? — dep soradı .
01022008	İbrayım : — Ulım , jandırılatug'ın qurbanlıq bolatug'ın qozını Qudaydın' O'zi jetkizedi , — dep juwap berdi . So'ytip olar ekewi jolın dawam etti .
01022009	Olar Qudaydın' İbrayımg'a aytqan jerine jetip kelgende , İbrayım qurbanlıq orın qurıp , onın' u'stine otınlardı qaladı . Keyin ulı Isaqtı baylap , qurbanlıq orındag'ı otınlardın' u'stine jatqızdı .
01022010	İbrayım balasın bawızlamaqshı bolıp , pıshaqtı aldı .
01022011	Biraq Jaratqan İyenin' bir perishtesi aspannan dawıslap : — İbrayım ! İbrayım ! — dedi . — La'bba'y , — dedi ol .
01022012	Perishte og'an : — Balag'a qol ko'terme , og'an hesh na'rse isleme . Endi men senin' Qudaydan qorqatug'ının'dı bildim . Sebebi sen Mennen jalg'ız ulın'dı da ayamadın' , — dedi .
01022013	İbrayım basın ko'terip , putalıqqa shaqınan ilinip turg'an qoshqardı ko'rdi . Ol barıp , qoshqardı a'keldi de , ulının' ornına qoshqardı qurbanlıq ushın shalıp , jag'ıp jiberdi .
01022014	Solay etip , İbrayım sol orındı Yahwe-İre dep atadı . Sonlıqtan usı ku'nge deyin : « Jaratqan İye tawında o'zi jetkizedi » , — dep aytıladı .
01022015	Jaratqan İyenin' perishtesi ekinshi ret İbrayımg'a aspannan dawıslap
01022016	bılay dedi : « Jaratqan İye bılay deydi : „ O'z atım menen ant ishemen , sen bul isti islep , jalg'ız ulın'dı da ayamadın' ,
01022017	sonlıqtan Men seni u'sti-u'stine jarılqayman . Urpaqların'dı aspandag'ı juldızlar ha'm ten'iz jag'asındag'ı qumlar sıyaqlı u'sti-u'stine ko'beytemen . Senin' urpaqların' dushpanların'nın' qalalarına iyelik etedi .
01022018	Mag'an boysıng'anın' ushın , urpaqların' arqalı jer ju'zindegi barlıq xalıqlar jarılqanadı “ » .
01022019	Sonnan keyin , İbrayım xızmetshilerinin' janına qaytıp keldi . Olar birlikte Beer-Shebag'a qaray ketti . İbrayım sol jerde jasap qaldı . Naxordın' urpaqları
01022020	Bir qansha waqıtlardan son' , İbrayımg'a : « Tuwısqanın' Naxorg'a hayalı Milka ullar tuwıp berdi » , — degen xabar jetip keldi .
01022021	Milka tun'g'ıshı Ustı , onın' inisi Buzdı , Aramnın' a'kesi Kemueldi ,
01022022	Kesedti , Xazonı , Pildashtı , İdlaftı ha'm Betueldi du'nyag'a keltirdi .
01022023	Al Betuelden Rebekka tuwıldı . Usı segiz uldı İbrayımnın' tuwısqanı Naxorg'a Milka tuwıp berdi .
01022024	Naxordın' Reuma degen toqalı da og'an Tebax , Gaxam , Taxash ha'm Maaxa degen balalardı tuwıp berdi .
01023001	Saranın' qaytıs bolıwı1 Sara bir ju'z jigirma jeti jıl o'mir su'rdi .
01023002	Ol Kenaan jerindegi Kirat-Arbada , yag'nıy ha'zirgi Xebronda qaytıs boldı . İbrayım Sara ushın jılap , aza tuttı .
01023003	Son'ınan ol hayalının' denesinin' qasınan shıg'ıp , xettlerge :
01023004	— Men aran'ızda kelgindi ha'm jat adamman . O'z marhumımdı jerlep , mazar qılıwım ushın , jerin'izden mag'an az-maz satın'lar , — dedi .
01023005	Xettler İbrayımg'a bılay dep juwap berdi :
01023006	— Mırza , bizlerdi tın'lan'ız . Sen bizlerdin' aramızdag'ı ku'shli bir to'resiz . Marhumın'ızdı qa'birlerimizdin' en' jaqsısına aparıp qoyın'ız . Marhumın'ızdı qoyıwın'ız ushın , bizlerdin' hesh birimiz de qa'birimizdi ayamaymız .
01023007	Sonda İbrayım sol eldin' xalqı bolg'an xettlerge ta'jim etip
01023008	bılay dedi : — Eger sizler menin' o'z marhumımdı jerlewime qayıl bolsan'ız , onda meni tın'lap , men ushın Soxardın' ulı Efronnan o'tinish etin'ler .
01023009	Ol o'z atızının' shetindegi Maxpela u'n'girin mag'an satsın . Sol u'n'girdi mazarg'a aylandırıwım ushın , men sizlerdin' aldın'ızda u'n'girdin' qunın tolıq to'leymen .
01023010	Xett xalqınan bolg'an Efron o'z xalqının' arasında otırg'an edi . Ol qala da'rwazasının' aldına jıynalg'an barlıq xettlerge esittirip , İbrayımg'a :
01023011	— Yaq , mırzam , meni tın'lan' . Men u'n'girge qosa atızdı da beremen . Men o'z xalqımnın' aldında onı sizge beremen . Marhumın'ızdı jerley berin' , — dep juwap berdi .
01023012	İbrayım sol jerdin' xalqının' aldında ta'jim etti ha'm
01023013	ha'mmege esittirip , Efrong'a : — O'tinish , meni tın'lan'ız , atız ushın aqsha to'leyin . Onı qabıl etin' . Men marhum hayalımdı sol jerge jerleyin , — dedi .
01023014	Sonda Efron İbrayımg'a :
01023015	— Yaqshı , mırzam , meni tın'lan' . Jerdin' bahası to'rt ju'z gu'mis shekel . To'rt ju'z shekel gu'mis turatug'ın bir bo'lek jer bizlerdin' aramızda ne bolıptı ? Marhumın'ızdı jerley berin' , — dep juwap berdi .
01023016	İbrayım ırazı bolıp , Efron xettlerdin' aldında esittirip aytqan to'rt ju'z shekel gu'misti sawdada qollanılatug'ın o'lshem boyınsha ta'rezige salıp , o'lshep berdi .
01023017	Solay etip , Mamrege jaqın jerdegi Maxpelada ornalasqan Efronnın' atızı , ondag'ı u'n'gir ha'm ol jerde o'sip turg'an barlıq terekler
01023018	İbrayımnın' menshigine aylandı . Bug'an qala da'rwazasının' aldına jıynalg'an barlıq xettler gu'wa boldı .
01023019	Sonnan keyin , İbrayım hayalı Saranı Kenaan jerindegi Mamrege , yag'nıy Xebrong'a jaqın jerdegi Maxpela atızındag'ı u'n'girge qoydı .
01023020	Solay etip , xettlerden alıng'an atız ha'm ondag'ı u'n'gir mazar sıpatında İbrayımnın' mu'lkine aylandı .
01024001	Isaqtın' u'yleniwi1 İbrayım qartayıp , biraz jasqa barıp qalg'an edi . Jaratqan İye onı ha'r ta'repleme jarılqap qoyg'an edi .
01024002	İbrayım u'yindegi ha'mme na'rseni basqaratug'ın bas xızmetshisine bılay dedi : — Qolın'dı sanımnın' astına qoyıp ,
01024003	aspan ha'm jerdin' Qudayı bolg'an Jaratqan İye haqı ant ishiwin'di qa'leymen : men aralarında jasap atırg'an kenaan xalqınan ulıma qız alma .
01024004	Al ulım Isaqqa qız alıw ushın menin' elime , ag'ayin-tuwg'anlarıma bar .
01024005	Xızmetshi İbrayımnan : — Eger qız menin' menen birge bul elge keliwdi qa'lemese she ? Onda ulın'ızdı o'zin'iz shıg'ıp ketken elge aparıwım kerek pe ? — dep soradı .
01024006	İbrayım og'an bılay dedi : — Yaq , ulımdı hasla ol jerge apara go'rme !
01024007	Meni o'z a'kemnin' u'yinen , tuwılg'an elimnen alıp shıg'ıp : « Bul jerdi senin' urpaqların'a beremen » , — dep ant ishken aspannın' Qudayı Jaratqan İye senin' aldın'nan O'z perishtesin jiberedi ha'm sen sol jerden ulıma qız alıp kelesen' .
01024008	Eger qız senin' menen birge keliwdi qa'lemese , onda sen mag'an bergen bul antın'nan azat bolasan' . Tek ulımdı ol jerge apara go'rme !
01024009	Solay etip , xızmetshi xojayını İbrayımnın' sanının' astına qolın qoyıp , aytılg'andı islewge ant ishti .
01024010	Son'ınan xızmetshi xojayınının' tu'yelerinen onın ha'm ha'r qıylı qımbat bahalı zatlarınan alıp , ju'rip ketti . Ol Aram-Naharayımdag'ı Naxor jasaytug'ın qalag'a jetip keldi .
01024011	Xızmetshi tu'yelerin qala sırtındag'ı qudıqtın' qasına sho'ktirdi . Bul hayal-qızlar suw alıw ushın shıg'atug'ın keshki payıt edi .
01024012	Sonda xızmetshi bılay dep duwa etti : « O , Jaratqan İye , xojayınım İbrayımnın' Qudayı ! Bu'gin mag'an a'wmet berip , xojayınım İbrayımg'a jaqsılıq isley go'r !
01024013	Mine , men qudıq basında turman , qalanın' qızları suw alıwg'a kiyatır .
01024014	Men qaysı qızg'a : „ Gu'zen'di en'keyt , men suw iship alayın “ , — degenimde , ol : „ İshin'iz , men tu'yelerin'izdi de suwg'araman “ , — dese , onda sol qız Senin' qulın' Isaq ushın tan'lag'an qızın' bolsın . Xojayınıma jaqsılıq islegenin'di sonnan bileyin » .
01024015	Xızmetshi ele duwasın tamamlamay atırıp-aq , iynine gu'zesin ko'tergen Rebekka kelip qaldı . Ol İbrayımnın' inisi Naxor menen hayalı Milkanın' ulı Betueldin' qızı edi .
01024016	Rebekka og'ada sulıw , erkek qolı tiymegen qız edi . Ol qudıqqa qaray to'men tu'sti de , gu'zesin suwg'a toltırıp , joqarı shıqtı .
01024017	İbrayımnın' xızmetshisi qızdın' aldına juwırıp shıg'ıp : — O'tinish , gu'zen'nen mag'an az-maz suw ber , — dedi .
01024018	— İshin'iz , mırza , — dep qız da'rhal gu'zesin iyninen tu'sirdi de , og'an ishiwge suw berdi .
01024019	Qız og'an ishkizip bolıp : — Men tu'yelerin'izdi de sho'li qang'ansha suwg'arıp bereyin , — dedi .
01024020	Son'ınan qız gu'zesindegi qalg'an suwdı nawag'a quyıp bosattı da , ja'ne suw tartıp shıg'arıw ushın qudıqqa qaray juwırıp ketti . Solay etip , ol xızmetshinin' barlıq tu'yelerin suwg'ardı .
01024021	Al xızmetshi bolsa , Jaratqan İyenin' jolın a'wmetli qılg'an yamasa qılmag'anın biliw ushın , qızg'a dıqqat qoyıp , u'nsiz qarap turdı .
01024022	Tu'yeleri suw iship bolg'annan son' , ol qızg'a awırlıg'ı yarım shekel shıg'atug'ın altın a'rebek ha'm on shekel shıg'atug'ın eki altın bilezik berdi .
01024023	Son'ınan ol qızdan : — Aytshı , kimnin' qızısan' ? Bizlerdin' tu'nep shıg'ıwımız ushın a'ken'nin' u'yinen orın tabıla ma ? — dep soradı .
01024024	Qız og'an : — Men Milkanın' Naxorg'a tuwıp bergen ulı Betueldin' qızıman .
01024025	Bizde saban da , jem de ko'p , tu'new ushın orın da bar , — dep juwap berdi .
01024026	Sonda xızmetshi ta'jim etip , Jaratqan İyege sıyındı da :
01024027	« O'z miyrim-sha'pa'a'tin ha'm sadıqlıg'ın xojayınımnan ayamag'an İbrayımnın' Qudayı — Jaratqan İyege alg'ıslar bolsın . Ol meni tuwrı xojayınımnın' ag'ayin-tuwg'anlarının' u'yine baslap keldi » , — dedi .
01024028	Qız anasının' u'yine juwırıp barıp , bolg'an waqıya haqqında aytıp berdi .
01024029	Rebekkanın' Laban degen a'jag'ası bar edi . Ol qudıq basında turg'an adamg'a qaray juwırıp ketti .
01024030	Laban qarındasının' murnındag'ı a'rebekti , qollarındag'ı bileziklerdi ko'rip , Rebekkadan ol adamnın' o'zine ne aytqanın esitkende , da'rhal sol adamnın' janına ketken edi . Al sol adam qudıq basında , tu'yelerdin' janında turg'an edi .
01024031	Laban og'an : — U'yge ju'rin' , O , Jaratqan İye jarılqag'an bende ! Nege sırtta turıpsız ? Men o'zin'iz ushın bo'lme , tu'yelerin'iz ushın orın tayarlap qoydım , — dedi .
01024032	Solay etip , xızmetshi u'yge kirdi . Laban tu'yelerdin' ju'klerin tu'sirtip , aldına saban ha'm jem saldırdı . Xızmetshinin' ha'm onın' janındag'ılardın' ayaqların juwıw ushın suw a'keldirdi .
01024033	Aldılarına awqat qoyılg'anda , xızmetshi : — Men ne ushın kelgenimdi aytpay turıp , awqat jemeymen , — dedi . — Meyli , aytın' , — dedi olar .
01024034	Sonda xızmetshi bılay dedi : — Men İbrayımnın' xızmetshisimen .
01024035	Jaratqan İye xojayınımdı mol-mol etip jarılqap , onı bayıttı . Og'an qoy ha'm sıyırlar , gu'mis ha'm altınlar , qul ha'm shorılar , tu'ye ha'm eshekler berdi .
01024036	Xojayınımnın' hayalı Sara qartayg'an shag'ında og'an ul tuwıp berdi . Xojayınım o'zinin' barlıq mal-mu'lkin ulına tapsırdı .
01024037	Xojayınım mag'an ant ishtirip : « Ulıma men jerinde jasap atırg'an kenaan xalqının' qızlarınan emes ,
01024038	al menin' ata jurtıma , ag'ayin-tuwg'anlarıma barıp , sol jerden qız alıp beresen' » , — dedi .
01024039	Men xojayınımnan : « Eger ol qız menin' menen keliwdi qa'lemese she ? » — dep soradım .
01024040	Sonda ol mag'an : « Men Jaratqan İyenin' jolı menen ju'rmen . Ol O'z perishtesin senin' menen birge jiberip , jolın'dı beredi . Sen ag'ayin-tuwg'anlarımnan , ata jurtımnan ulıma qız alıp kel .
01024041	Eger sen ag'ayin-tuwg'anlarıma barg'anın'da , olar sag'an qızın bermese , onda sen ishken antın'nan azat bolasan' , awa , sen usınday jag'dayda ishken antın'nan azat bolasan' » , — dedi .
01024042	Solay etip , men bu'gin qudıq basına kelgenimde : « O , Jaratqan İye , xojayınım İbrayımnın' Qudayı ! O'tinemen , jolımdı bere go'r !
01024043	Ha'zir men qudıq basında turman . Eger men suw alıwg'a kelgen qızlardın' birine : „ O'tinish , gu'zen'nen mag'an az-maz suw ber “ , — desem ,
01024044	ol mag'an : „ İshin'iz , men tu'yelerin'izdi de suwg'araman “ , — dep aytsa , Jaratqan İyenin' xojayınımnın' ulı ushın tan'lag'an qızı sol bolsın » , — dep duwa ettim .
01024045	Men ele ishimnen duwa etip turg'anımda , iynine gu'zesin ko'terip , Rebekka sırtqa shıqtı . Ol to'men tu'sip , qudıqtan suw aldı . Men og'an : « O'tinish , mag'an ishiwge suw ber » , — dedim .
01024046	Rebekka da'rhal iyninen gu'zesin tu'sirip : « İshin'iz , men tu'yelerin'izdi de suwg'araman » , — dedi . Solay etip , men suw ishtim , ol tu'yelerimdi suwg'ardı .
01024047	Men onnan : « Kimnin' qızısan' ? » — dep soradım . Ol mag'an : « Men Milkanın' Naxorg'a tuwıp bergen ulı Betueldin' qızıman » , — dedi . Sonda men onın' murnına a'rebek , qollarına bilezik taqtım .
01024048	Son' ta'jim etip , Jaratqan İyege sıyındım . Xojayınımnın' ulına inisinin' aqlıq qızın alıw ushın mag'an tuwrı joldı ko'rsetken xojayınım İbrayımnın' Qudayı — Jaratqan İyege alg'ıslar ayttım .
01024049	Endi sizler xojayınıma jaqsılıq islep , sadıqlıq ko'rsetpekshi bolsan'ız , mag'an aytın'lar , eger qa'lemesen'iz , onı da aytın'lar , men ne isleytug'ınımdı shesheyin .
01024050	Laban menen Betuel bılay dep juwap berdi : — Bul — Jaratqan İyenin' isi . Bizler sag'an jaqsı-jaman , hesh na'rse ayta almaymız .
01024051	Mine , Rebekka , onı alıp kete ber . Jaratqan İyenin' aytqanınday , ol senin' xojayının'nın' ulına hayal bolsın .
01024052	İbrayımnın' xızmetshisi bunı esitkende , jerge deyin iyilip , Jaratqan İyege sıyındı .
01024053	Son'ınan xızmetshi gu'mis ha'm altın zatlardı , kiyimlerdi shıg'arıp , Rebekkag'a berdi , ja'ne de , onın' a'jag'ası menen anasına da qımbat bahalı sawg'alar berdi .
01024054	Son'ınan xızmetshi ha'm onın' janındag'ılar iship-jedi ha'm sol jerde qonıp qaldı . Erten'ine azanda olar uyqıdan turg'anda , xızmetshi : — Endi ruxsat bolsa , xojayınıma qaytaman , — dedi .
01024055	Biraq Rebekkanın' a'jag'ası ha'm anası : — Qız onlag'an ku'n bizler menen bolsın , keyin jolg'a shıg'arsızlar , — dedi .
01024056	Al xızmetshi bug'an : — Jaratqan İye jolımdı berip tur eken , meni irikpen'ler . Mag'an xojayınıma qaytıwg'a ruxsat berin'ler , — dedi .
01024057	Sonda olar : — Qızdı shaqırıp sorayıq , o'zi ne der eken ? — dedi .
01024058	So'ytip olar Rebekkanı shaqırıp , onnan : — Mına adam menen ketesen' be ? — dep soradı . — Ketemen , — dedi ol .
01024059	Solay etip , olar Rebekkanı , onın' ta'rbiyashısın , İbrayımnın' xızmetshisi menen onın' adamların shıg'arıp saldı .
01024060	Olar Rebekkag'a pa'tiya berip bılay dedi : « Qarındasım , anası bol mın'-mın'lag'an perzentlerdin' , U'rim-putaqların' iyelesin dushpan qalaların » .
01024061	Son'ınan Rebekka ha'm onın' jas shorıları tayarlanıp , tu'yelerge mindi ha'm İbrayımnın' xızmetshisinin' izine erdi . Solay etip , xızmetshi Rebekkanı alıp , jolg'a shıqtı .
01024062	Sol waqıtta Isaq Beer-Laxay-Roiyden kelgen edi , sebebi ol Negeb jerinde jasap atır edi .
01024063	Keshte Isaq oylanıw ushın atızg'a shıqtı ha'm ol basın ko'terip qarag'anda , jaqınlap kiyatırg'an tu'yelerdi ko'rdi .
01024064	Rebekka Isaqtı ko'rip , tu'yeden tu'sti ha'm
01024065	xızmetshiden : — Bizlerge qaray atız boylap kiyatırg'an ana adam kim ? — dep soradı . — Bul — menin' xojayınım , — dep juwap berdi xızmetshi . Sonda Rebekka jawlıg'ın alıp , ju'zin japtı .
01024066	Xızmetshi Isaqqa islegen islerinin' ha'mmesin aytıp berdi .
01024067	Isaq Rebekkanı anasının' shatırına alıp keldi ha'm og'an u'ylendi . Solay etip , Rebekka Isaqtın' hayalı boldı . Isaq Rebekkanı su'yip qaldı . Usı ta'rizde ol anası qaytıs bolg'annan keyingi qayg'ısına jubanısh taptı .
01025001	İbrayımnın' o'limi1 İbrayım ja'ne Qatura degen hayalg'a u'ylendi .
01025002	Ol İbrayımg'a Zimran , Yoqshan , Medan , Midan , İshbaq ha'm Shuax atlı balalardı tuwıp berdi .
01025003	Yoqshannan Sheba menen Dedan tuwıldı . Dedannın' urpaqlarınan ashshur , letush ha'm leum xalıqları kelip shıqtı .
01025004	Midannan Efa , Efer , Xanox , Abida ha'm Eldaa degen ullar tuwıldı . Bulardın' ha'mmesi Qaturanın' ulları edi .
01025005	İbrayım o'zinin' barlıq mal-mu'lkin Isaqqa qaldırdı .
01025006	Al toqallarının' balalarına ko'zinin' tiri waqtında sawg'alar berip , olardı Isaqtan uzaqlastırıp , shıg'ıstag'ı jerlerge jiberdi .
01025007	İbrayım barlıg'ı bolıp bir ju'z jetpis bes jıl o'mir su'rdi .
01025008	Ol mazmunlı o'mir su'rip , uzaq jasadı , qartayg'an shag'ında demi tawısılıp , qaytıs boldı ha'm o'z ata-babalarına qosıldı .
01025009	Ulları Isaq ha'm İsmayıl onı Mamrege jaqın jerdegi , xett xalqınan bolg'an Soxardın' ulı Efronnın' atızındag'ı Maxpela u'n'girine qoydı .
01025010	İbrayım bul atızdı xettlerden satıp alg'an edi . Solay etip , İbrayım ha'm onın' hayalı Sara sol jerge qoyıldı .
01025011	İbrayımnın' o'liminen son' , Quday onın' ulı Isaqtı jarılqadı . Isaq Beer-Laxay-Roiydin' janında jasaytug'ın edi . İsmayıldın' urpaqları
01025012	Saranın' shorısı , mısırlı Ajardan tuwılg'an İbrayımnın' ulı İsmayıldın' shejiresi mınaday :
01025013	İsmayıldın' ullarının' tuwılıw ta'rtibi boyınsha atları mınaday : tun'g'ısh ulı Nebayot , son' Kedar , Adbeel , Mibsam .
01025014	Mishma , Duma , Massa ,
01025015	Xadad , Tema , Etur , Nafish ha'm Kedma .
01025016	İsmayıldın' ulları bolg'an bular — on eki urıwdın' ko'semi boldı . Usı on eki urıw ha'm olardın' awılları menen ma'kan basqan jerleri olardın' atları menen ataldı .
01025017	İsmayıl bir ju'z otız jeti jasında demi tawısılıp , qaytıs boldı ha'm o'z ata-babalarına qosıldı .
01025018	İsmayıldın' urpaqları Xawila ha'm Shur aralıg'ındag'ı jerlerge ma'kan basqan edi . Shur Assiriyag'a baratug'ın jolda , Mısırg'a jaqın jaylasqan edi . Olar tuwısqanlarının' shıg'ıs ta'repinde jasadı . Yaqıp penen Esawdın' tuwılıwı
01025019	İbrayımnın' ulı Isaqtın' o'mir tariyxı mınaday : İbrayımnan Isaq tuwıldı .
01025020	Isaq Rebekkag'a u'ylengende qırq jasta edi . Rebekka Paddan-Aramnan bolg'an aramlı Betueldin' qızı , aramlı Labannın' qarındası edi .
01025021	Isaq hayalı ushın Jaratqan İyege duwa etti , o'ytkeni hayalı perzentsiz edi . Jaratqan İye Isaqtın' duwasına juwap berdi ha'm Rebekka ha'miledar boldı .
01025022	Onın' qursag'ındag'ı balalar bir-biri menen to'belese basladı . Sonda Rebekka : « Nege bunday bolıp atır ? » — dep Jaratqan İyeden soradı .
01025023	Jaratqan İye og'an bılay dedi : « Senin' qursag'ın'da eki xalıq bar , Sennen eki tu'rli xalıq bo'linip shıg'ar , Biri ekinshisinen ku'shlirek bolıp , U'lkeni kishkenesine xızmet eter » .
01025024	Rebekkanın' tuwıw waqtı kelgende , qursag'ında egiz ullardın' bar ekeni ma'lim boldı .
01025025	Birinshi tuwılg'an ulı qıp-qızıl bolıp , denesi ton sıyaqlı ju'nli edi . Sonlıqtan onın' atın Esaw dep qoydı .
01025026	Keyin onın' sın'arı tuwıldı . Ol Esawdın' tabanın qolı menen uslap shıqqan edi . Sonlıqtan onı Yaqıp dep atadı . Olar tuwılg'anda , Isaq alpıs jasta edi . Esawdın' Yaqıpqa tun'g'ıshlıg'ın satıwı
01025027	Balalar o'sip , erjetti . Esaw du'zdi su'yetug'ın sheber an'shı , al Yaqıp u'yden shıqpaytug'ın tınısh adam boldı .
01025028	Isaq Esawdı jaqsı ko'retug'ın edi , sebebi onın' awlap a'kelgen an'larının' go'shin jewdi unatatug'ın edi . Al Rebekka Yaqıptı jaqsı ko'retug'ın edi .
01025029	Bir ku'ni Yaqıp awqat pisirip atırg'anda , Esaw du'zden sharshap , ash bolıp keldi .
01025030	Ol Yaqıpqa : — Mag'an mına qızıl awqatın'nan ber , men ash bolıp turman , — dedi . Sol sebepli ol Edom dep te ataldı .
01025031	Yaqıp og'an : — Da'slep mag'an tun'g'ıshlıg'ın'dı sat ! — dedi .
01025032	Esaw og'an : — Ashtan o'leyin dep turg'anımda , tun'g'ıshlıqtan mag'an ne payda ? — dedi .
01025033	Yaqıp : — Da'slep mag'an ant ber ! — dedi . Sonda Esaw Yaqıpqa ant berip , o'z tun'g'ıshlıg'ın og'an sattı .
01025034	Sonnan keyin , Yaqıp Esawg'a nan ha'm qızıl lobiya sorpa berdi . Esaw iship-jep bolıp , ornınan turıp ketti . Solay etip , Esaw o'z tun'g'ıshlıg'ının' qa'dirine jetpedi .
01026001	Isaq ha'm Abimelex patsha1 Elde İbrayımnın' da'wirinde bolg'an ashlıqtan basqa bir ashlıq ju'z berdi . Isaq Gerarg'a , filistlerdin' patshası Abimelexke ketti .
01026002	Jaratqan İye Isaqqa ko'rinip bılay dedi : « Mısırg'a barma , Men aytatug'ın jerde jasa .
01026003	Sol jerde kelgindi bolıp jasay ber . Men senin' menen birge bolıp , seni jarılqayman . Mine , usı jerlerdin' ha'mmesin sag'an ha'm senin' urpaqların'a beremen . A'ken' İbrayımg'a bergen antımdı orınlayman .
01026004	Senin' urpaqların'dı aspandag'ı juldızlar sıyaqlı ko'beytip , usı jerlerdin' ha'mmesin olarg'a beremen . Jer ju'zinin' barlıq xalıqları senin' urpaqların' arqalı jarılqanadı .
01026005	O'ytkeni İbrayım Mag'an boysınıp , Menin' tapsırmalarımdı , buyrıqlarımdı , qag'ıydalarımdı ha'm ko'rsetpelerimdi orınladı » .
01026006	Solay etip , Isaq Gerarda ornalasıp qaldı .
01026007	Sol jerdin' xalqı onnan hayalı haqqında sorag'anda , ol hayalın qarındasım dep ayttı . Sebebi ol : « Rebekka go'zzal , sonlıqtan bul jerdin' adamları meni ol sebepli o'ltiredi » , — dep oylap , onı hayalım dep aytıwg'a qorqtı .
01026008	Isaq sol jerde jasap atırg'anına ko'p bolg'anda , filistlerdin' patshası Abimelex terezeden qarap , Isaqtın' Rebekkanı aymalap atırg'anın ko'rdi .
01026009	Sonda Abimelex Isaqtı shaqırıp alıp : — Ol senin' hayalın' eken-g'o . Nege onı qarındasım dedin' ? — dep soradı . Isaq og'an juwap berip : — O'ytkeni , ol sebepli meni o'ltiredi dep oyladım , — dedi .
01026010	Abimelex og'an : — Nege bizlerge bulay isledin' ? Xalıq arasınan birewdin' hayalın'a jaqınlasıp qoyıwı mu'mkin edi-g'o . Sonday bolg'anda , sen bizlerdi gu'nag'a batırar edin' ! — dedi .
01026011	Son'ınan Abimelex pu'tkil xalıqqa : « Kim de kim bul adamg'a yamasa onın' hayalına qol tiygizse , ol so'zsiz o'ltiriledi » , — dedi . Isaqtın' jarılqanıwı
01026012	Isaq sol jerge tuqım septi ha'm sol jılı ju'z ese artıq o'nim aldı . Sebebi onı Jaratqan İye jarılqag'an edi .
01026013	Isaq bayıp ketti , baylıg'ı kem-kemnen ko'beyip , ol ju'da' bay adamg'a aylandı .
01026014	Onın' iri ha'm mayda malları , ko'p xızmetshileri bolg'anlıqtan , filistler onı qızg'ana basladı .
01026015	A'kesi İbrayımnın' tiri waqtında onın' xızmetshileri qazg'an qudıqlardın' ha'mmesin filistler topıraq penen ko'mip tasladı .
01026016	Sonda Abimelex Isaqqa : — Bizin' jerimizden ket , o'ytkeni sen bizlerden go're anag'urlım ku'shli bolıp kettin' , — dedi .
01026017	Sonnan keyin , Isaq ol jerden ketip , Gerar oypatlıg'ına shatırların tikti ha'm sol jerge qonıs bastı .
01026018	A'kesi İbrayımnın' tiri waqtında qazılıp , onın' o'liminen son' filistler ta'repinen ko'mip taslang'an qudıqlardı Isaq qaytadan qazdırıp , olarg'a a'kesi qoyg'an burıng'ı atlardı qoydı .
01026019	Isaqtın' xızmetshileri oypatlıqta qudıq qazıp atırıp , bir bulaq taptı .
01026020	Gerar shopanları : « Bul suw bizlerdiki » , — dep Isaqtın' shopanları menen ja'njellesti . Olar o'zi menen talasqanı ushın Isaq qudıqtı Esek dep atadı .
01026021	Son'ınan olar basqa bir qudıq qazdı . Biraq bul qudıq sebepli de ja'njel shıg'ıp , Isaq onı Sitna dep atadı .
01026022	Isaq ol jerden ko'ship ketip , ja'ne basqa bir qudıq qazdırdı . Bul qudıq sebepli ja'njel shıqpag'anlıqtan , Isaq onı Rexobot dep atap : « Jaratqan İye aqırı bizlerge ken' jer berdi . Endi bizler bul jerde o'sip-o'nemiz » , — dedi .
01026023	Isaq ol jerden Beer-Shebag'a ko'ship ketti .
01026024	Jaratqan İye sol ku'ni tu'nde og'an ko'rinip : « Men a'ken' İbrayımnın' Qudayıman . Qorqpa , Men senin' menen birgemen . Men seni jarılqayman ha'm qulım İbrayım ushın urpag'ın'dı ko'beytemen » , — dedi .
01026025	Isaq sol jerde qurbanlıq orın qurıp , Jaratqan İyege sıyındı . Ol shatırların sol jerge tikti ha'm onın' xızmetshileri bir qudıq qazdı . Isaq penen Abimelex arasındag'ı kelisimnin' du'ziliwi
01026026	Abimelex , onın' ken'esgo'yi Axuzzat ha'm sa'rka'rdası Pixol Gerardan Isaqqa keldi .
01026027	Isaq olarg'a : — Nege menin' aldıma keldin'ler ? Sizler meni jek ko'rip , elin'izden quwıp jibergen edin'iz-g'o ! — dedi .
01026028	Olar : — Jaratqan İyenin' senin' menen birge ekenin bizler anıq bildik . Sonlıqtan bizler senin' menen o'z ara ant iship , kelisim du'ziwdi oyladıq .
01026029	Bizler sag'an qol tiygizbey , tek jaqsılıq etip , seni tınıshlıq penen jibergenimiz sıyaqlı , sen de bizlerge jamanlıq islemewin' haqqında kelisim du'zeyik . Sen endi Jaratqan İye ta'repinen jarılqang'an adamsan' , — dedi .
01026030	Isaq olar ushın zıyapat berdi ha'm olar iship-jedi .
01026031	Erten'ine tan' azanda turıp , olar bir-birine ant berdi . Son'ınan Isaq olardı shıg'arıp saldı ha'm olar Isaqtın' aldınan aman-esen ketti .
01026032	Usı ku'ni Isaqtın' xızmetshileri kelip : « Bizler suw taptıq » , — dep o'zleri qazg'an qudıq haqqında og'an xabarladı .
01026033	Isaq ol qudıqtın' atın Sheba dep atadı . Sol sebepli ol qalanın' atı bu'gingi ku'nge shekem Beer-Sheba dep ataladı . Esawdın' hayalları
01026034	Esaw qırq jasqa tolg'anda , xett xalqınan bolg'an Beeriydin' qızı Yahuditke ha'm xett xalqınan bolg'an Elonnın' qızı Basematqa u'ylendi .
01026035	Bul hayallar Isaq penen Rebekkanın' basına ko'p qayg'ı saldı .
01027001	Isaqtın' Yaqıpqa pa'tiya beriwi1 Isaq qartayıp , ko'zi ko'rmey qaldı . Ol u'lken ulı Esawdı shaqırıp alıp , og'an : — Ulım ! — dedi . — La'bba'y ! — dep juwap berdi Esaw .
01027002	Isaq og'an bılay dedi : — Mine , men qartayıp qaldım , qashan o'letug'ınımdı bilmeymen .
01027003	Endi sen quralların'dı : sadaq ha'm oqların'dı al da , du'zge ketip , men ushın bir an' awlap kel .
01027004	Keyin men jaqsı ko'retug'ın mazalı awqat tayarlap , mag'an alıp kel . Men onı jep , o'lmesimnen burın sag'an pa'tiya bereyin .
01027005	Isaq ulı Esawg'a bul so'zlerdi aytıp atırg'anda , bunı Rebekka esitip turg'an edi . Esaw an' awlap a'keliw ushın du'zge ketkende ,
01027006	Rebekka ulı Yaqıpqa bılay dedi : — Men a'ken'nin' a'jag'an' Esawg'a aytqan ga'pin esitip qaldım . A'ken' og'an :
01027007	« Mag'an bir an' awlap a'kelip , mazalı awqat tayarla . Men onı jep , o'lmesimnen burın sag'an Jaratqan İye aldında pa'tiya bereyin » , — dedi .
01027008	Ulım , endi meni dıqqat penen tın'lap alıp , aytqanlarımdı isle :
01027009	su'riwge barıp , ol jerden mag'an eki ılaqtı saylap a'kel . Men olardan a'ken' jaqsı ko'retug'ın mazalı awqat tayarlayın .
01027010	Son'ınan sen onı jewi ushın a'ken'e aparasan' . Sonda a'ken' o'lmesinen burın sag'an pa'tiyasın beredi .
01027011	Yaqıp anası Rebekkag'a : — Biraq a'jag'am Esawdın' denesin ju'n basqan , al menin' denemde ju'n joq .
01027012	Eger a'kem meni sıypalap ko'rse ne qılaman ? Onı aldap atırg'anımdı bilip qoysa , pa'tiya ornına g'arg'ıs alaman-g'o , — dedi .
01027013	Anası og'an : — Balam , sag'an keletug'ın g'arg'ıs mag'an kelsin . Sen menin' ga'pime kirip , ılaqlardı alıp kel ! — dedi .
01027014	Sonda Yaqıp barıp , ılaqlardı anasına a'kelip berdi . Anası olardan Isaq jaqsı ko'retug'ın mazalı awqat tayarladı .
01027015	Son'ınan Rebekka u'lken ulı Esawdın' u'ydegi en' jaqsı kiyimlerin alıp , kishi ulı Yaqıpqa kiygizdi .
01027016	Onın' qolların ha'm moynının' ju'nsiz jerlerin ılaqlardın' terisi menen oradı .
01027017	Keyin o'zi tayarlag'an mazalı awqat penen nandı ulı Yaqıptın' qolına berdi .
01027018	Solay etip , Yaqıp a'kesinin' janına kelip : — Ag'a ! — dedi . A'kesi og'an : — La'bba'y , ulımnın' qaysı birisen' ? — dedi .
01027019	Yaqıp a'kesine : — Men senin' tun'g'ısh ulın' Esawman . Men senin' aytqanın'dı isledim . Tikeyip otırıp , men a'kelgen an'nın' go'shinen je . So'ytip , mag'an pa'tiyan'dı ber , — dedi .
01027020	Isaq ulınan : — Qalayınsha bunsha tez taptın' , ulım ? — dep soradı . Yaqıp a'kesine : — Senin' Qudayın' bolg'an Jaratqan İye menin' jolımdı berdi , — dep juwap berdi .
01027021	Sonda Isaq Yaqıpqa : — Jaqınıraq kel , ulım . Sen rasında da , ulım Esawsan' ba yamasa ol emessen' be , sonı biliw ushın seni bir sıypalap ko'reyin , — dedi .
01027022	Yaqıp a'kesi Isaqqa jaqınladı . A'kesi onı sıypalap ko'rip : « Dawısı — Yaqıptın' dawısı , biraq qolları — Esawdın' qolları » , — dep so'ylendi .
01027023	Yaqıptın' qolları a'jag'ası Esawdın' qollarınday ju'nli bolg'anlıg'ı sebepli , Isaq onı tanımadı . Sonlıqtan ol pa'tiyasın bermekshi bolıp atırıp ,
01027024	ja'ne onnan : — Sen rasında da , ulım Esawmısan' ? — dep soradı . — Awa , Esawman , — dep juwap berdi Yaqıp .
01027025	Sonda Isaq og'an : — Ulım o'zin' a'kelgen an'nın' go'shin alıp kel . Men onı jep , sag'an pa'tiyamdı bereyin , — dedi . Yaqıp da'slep awqattı , keyin sharaptı a'kelip , a'kesine berdi . A'kesi awqattan jep , sharaptan ishti .
01027026	Son'ınan Isaq og'an : — Jaqınıraq kelip , meni su'y , ulım ! — dedi .
01027027	Yaqıp jaqınıraq barıp , a'kesin su'ydi . Isaq onın' kiyimlerinen Esawdın' iyisin sezdi ha'm Yaqıpqa pa'tiyasın berip , bılay dedi : « Mine , ulımnın' iyisi , Megzer Jaratqan İye jarılqag'an dala iyisine .
01027028	Bersin Quday sag'an aspan shıg'ın , Ha'm jerdin' o'nimdar topırag'ın , Mol g'a'lle ha'm ju'zim suwın .
01027029	Xalıqlar sag'an xızmet etsin , Milletler aldın'da bas iysin . Biylik et tuwısqanların'nın' u'stinen , Qanalasların' aldın'da bas iysin . Seni g'arg'aytug'ınlar g'arg'ısqa ushırasın , Seni jarılqaytug'ınlar jarılqansın » .
01027030	Yaqıp Isaqtın' pa'tiyasın ala sala , onın' aldınan shıg'ıp baratırg'an waqıtta-aq , a'jag'ası Esaw an'nan qaytıp keldi .
01027031	Esaw ta mazalı awqat tayarlap , a'kesine a'keldi . Son'ınan ol a'kesine : — Ag'a ! Tikeyip otırıp , men a'kelgen an'nın' go'shinen je . So'ytip , mag'an pa'tiyan'dı ber , — dedi .
01027032	A'kesi onnan : — Sen kimsen' ! — dep soradı . — Men — senin' tun'g'ısh ulın' Esawman , — dep juwap berdi ol .
01027033	Sonda Isaq qattı shorshıp , dirildep ketip : — Haw , olay bolsa , mag'an an' awlap a'kelgen kim edi ? Sen kelmesten burın , men tap jan'a g'ana awqattı jep , og'an pa'tiyamdı bergen edim . Endi pa'tiya alg'an ol boladı , — dedi .
01027034	Esaw a'kesinin' so'zlerin esitkende , ashshı dawıs penen baqırıp jılap : — Mag'an da pa'tiyan'dı ber , ag'a ! — dedi .
01027035	Biraq a'kesi og'an : — İnin' hiylekerlik penen kelip , sag'an tiyisli pa'tiyanı alıp ketti , — dedi .
01027036	Sonda Esaw a'kesine : — Ol biykarg'a Yaqıp dep atalmag'an shıg'ar ! Ol meni eki ret aldadı-g'o : da'slep tun'g'ıshlıg'ımdı aldı , al endi mag'an tiyisli pa'tiyanı da alıp ketti , — dedi . Son'ınan ol ja'ne : — Men ushın hesh qanday pa'tiya qaldırmadın' ba ? — dep soradı .
01027037	Isaq og'an bılay dep juwap berdi : — Men inin'di seni biyleytug'ın qıldım , barlıq tuwısqanların og'an xızmetshi ettim . Onı g'a'lle ha'm jan'a sharap penen ta'miyinledim . Endi men sen ushın ne isley alaman , ulım ?
01027038	Esaw a'kesine : — Ag'a ! Sende pa'tiya tek birew me ? Mag'an da pa'tiyan'dı ber , ag'a ! — dep dad salıp jılay basladı .
01027039	Sonda Isaq ulına bılay dep juwap berdi : « Senin' ma'kanın' o'nimdar topıraqtan , Aspan shıg'ınan jıraq boladı .
01027040	Qılıshın'nın' ku'shi menen jasap , İnin'e xızmet etesen' . Biraq og'an qarsı bas ko'tergenin'de , Ol salg'an moyıntırıqtı ılaqtırıp taslaysan' » . Yaqıptın' dayısı Labang'a qashıwı
01027041	A'kesi pa'tiyasın Yaqıpqa bergeni ushın , Esaw inisi Yaqıptı jek ko'rip qaldı . Esaw : « A'kemnin' o'limi shamalastı . Onı azalaw ku'nleri o'tkennen keyin , inim Yaqıptı o'ltiremen » , — dep oylap ju'rdi .
01027042	Biraq Rebekka u'lken ulı Esawdın' oyınan xabardar bolg'anda , kishi ulı Yaqıptı shaqırtıp alıp , og'an bılay dedi : « Mine , a'jag'an' Esaw seni o'ltiriwdi oylap , o'zin jubatıp ju'ripti .
01027043	Endi ulım , menin' so'zime qulaq sal : ha'zir-aq Xarang'a , a'jag'am Labannın' janına qashıp ket .
01027044	A'jag'an'nın' ashıwı basılaman degenshe , bir qansha waqıt Labannın' janında qal .
01027045	A'jag'an'nın' ashıwı basılıp , og'an islegen isin' esinen shıqqannan son' , men birewdi jiberip , ol jerden seni aldıraman . Bolmasa , men bir ku'nde ekewin'izden de ayırılıp qalaman-g'o » .
01027046	Keyin Rebekka Isaqqa : « Mına xett kelinlerimiz meni janımnan toydırdı . Eger Yaqıp ta bul jerdin' qızlarına , xett qızlarg'a u'ylense , onda mag'an jasawdın' nege keregi bar ? » — dedi .
01028001	Isaq Yaqıptı shaqırıp alıp , og'an pa'tiyasın berdi ha'm bılay dep buyırdı : « Kenaanlı qızlarg'a u'ylenbe .
01028002	Da'rhal bul jerden ketip , Paddan-Aramg'a , anan'nın' a'kesi Betueldin' u'yine bar . Ol jerde dayın' Labannın' qızlarının' birewine u'ylen .
01028003	Qu'direti ku'shli Quday seni jarılqasın , o'sip-o'ndirip , ko'beytsin ha'm urpag'ın'nan ko'plegen xalıqlar taratsın .
01028004	Ol İbrayımg'a bergen jarılqawın sag'an ha'm senin' urpaqların'a da bersin . Solay etip , sen ha'zir kelgindi bolıp ju'rgen jerdi , Qudaydın' İbrayımg'a bergen jerin menshik etip iyelegeysen' » .
01028005	Son'ınan Isaq Yaqıptı jolg'a atlandırdı . Yaqıp Paddan-Aramg'a , o'zinin' ha'm Esawdın' anası Rebekkanın' a'jag'ası , aramlı Betueldin' ulı Labannın' u'yine ketti . Esawdın' u'shinshi ret u'yleniwi
01028006	Isaq Yaqıpqa pa'tiya berip , u'yleniwi ushın onı Paddan-Aramg'a jibergenin , og'an pa'tiya berip atırıp : « Kenaanlı qızlarg'a u'ylenbe » , — dep buyırg'anın ha'm
01028007	Yaqıp ata-anasının' so'zine qulaq salıp , Paddan-Aramg'a ketkenin Esaw bildi .
01028008	Solay etip , Esaw kenaanlı qızlardın' a'kesine unamaytug'ının tu'sindi .
01028009	Sonlıqtan ol İbrayımnın' ulı İsmayıldın' aldına bardı ha'm hayallarının' u'stine İsmayıldın' qızı , Nebayottın' qarındası Maxalattı hayallıqqa aldı . Yaqıptın' tu'si
01028010	Yaqıp Beer-Shebadan shıg'ıp , Xarang'a qaray jol ju'rdi .
01028011	Ol bir jerge jetip kelgende , tu'new ushın toqtadı . Sebebi quyash batıp qalg'an edi . Ol sol jerden bir tastı alıp , onı basının' astına qoydı da , uyıqlaw ushın jattı .
01028012	Yaqıp tu'sinde jer u'stinde tik turg'an teksheni ko'rdi . Tekshenin' usha bası aspang'a tiyip turg'an bolıp , Qudaydın' perishteleri onın' u'stinde minip-tu'sip ju'rgen edi .
01028013	Tekshenin' basında Jaratqan İye turg'an bolıp , Ol Yaqıpqa bılay dedi : « Men — İbrayımnın' ha'm Isaqtın' Qudayı , Jaratqan İyemen . Sen jatqan jerdi Men sag'an ha'm urpaqların'a beremen .
01028014	Senin' urpaqların' jerdin' qumınday ko'p bolıp , batısqa ha'm shıg'ısqa , arqag'a ha'm qublag'a jayıladı . Jer ju'zindegi barlıq xalıqlar sen ha'm senin' urpag'ın' arqalı jarılqanadı .
01028015	Men senin' menen birgemen . Qay jerge barsan' da , Men seni qorg'ayman ha'm seni ja'ne usı jerge qaytaraman . Sag'an bergen wa'demdi orınlamag'anımsha , seni taslap ketpeymen » .
01028016	Yaqıp oyanıp : « Haqıyqattan da , Jaratqan İye usı jerde eken-g'o , biraq men bilmeppen ! » — dep oyladı .
01028017	Ol qorqıp ketip : « Bul jer qanshelli qorqınıshlı ! Bul Qudaydın' U'yinen basqa hesh na'rse emes , bul aspan da'rwazası ! » — dedi .
01028018	Yaqıp azanda erte turıp , basının' astına qoyg'an tastı aldı da , onı estelik qılıp tiklep , u'stine za'ytu'n mayın quydı .
01028019	İlgeri Luz dep atalg'an bul qalag'a Beyt-El dep at qoydı .
01028020	Yaqıp wa'de berip , bılay dedi : « Eger Quday menin' menen birge bolıp , baratırg'an usı jolımda meni qorg'asa , mag'an jewge nan , kiyiwge kiyim berse ,
01028021	so'ytip meni a'kemnin' u'yine aman-esen qaytarsa , onda Jaratqan İye menin' Qudayım boladı .
01028022	Men estelik qılıp tiklegen mına tas Qudaydın' U'yi boladı . Senin' mag'an beretug'ının'nın' ha'mmesinen Sag'an onnan birin beremen » .
01029001	Yaqıptın' Labang'a barıwı1 Yaqıp jolın dawam etip , shıg'ıs xalıqlarının' jerlerine jetip keldi .
01029002	Ol sol jerdegi dalada bir qudıqtı ha'm qudıqtın' janında jatırg'an u'sh su'riw qoydı ko'rdi . O'ytkeni qoylar sol qudıqtan suwg'arılatug'ın edi . Qudıqtın' awzında u'lken tas bar edi .
01029003	Barlıq su'riwler ol jerge jıynalg'anda , shopanlar qudıqtın' awzınan tastı alıp qoyıp , qoylardı suwg'aratug'ın edi . Son'ınan olar tastı ja'ne o'z ornına , qudıqtın' awzına qoyatug'ın edi .
01029004	Yaqıp shopanlardan : — Ha'y , tuwısqanlarım , qay jerdensizler ? — dep soradı . Shopanlar og'an : — Bizler Xarannanbız , — dep juwap berdi .
01029005	Yaqıp olardan : — Naxordın' aqlıg'ı Labandı tanıysızlar ma ? — dep soradı . — Awa , tanıymız , — dep juwap berdi olar .
01029006	Yaqıp olardan ja'ne : — Onın' hal-jag'dayı jaqsı ma ? — dep soradı . Olar : — Jaqsı , a'ne , onın' qızı Rahila qoyların aydap kiyatır , — dedi .
01029007	Yaqıp olarg'a : — Ku'n batıwg'a ele ko'p waqıt bar , ha'zir su'riwdi jıynaytug'ın waqıt emes-g'o . Qoyların'ızdı suwg'arıp bolıp , ja'ne otlatıp qaytqanın'ız jaqsı emes pe ? — dedi .
01029008	Shopanlar : — Barlıq su'riwlerdi jıynap , qudıqtın' awzındag'ı tastı alıp taslag'anımızdan keyin g'ana , bizler qoylardı suwg'ara alamız , — dedi .
01029009	Yaqıp shopanlar menen so'ylesip turg'anda , Rahila a'kesinin' qoyları menen kelip qaldı . Sebebi ol qoy bag'atug'ın edi .
01029010	Yaqıp dayısı Labannın' qızı Rahilanı ha'm onın' qoyların ko'rgende qudıqqa barıp , onın' awzındag'ı tastı alıp tasladı da , dayısı Labannın' qoyların suwg'ardı .
01029011	Son'ınan Yaqıp Rahilanı su'yip , o'kirip jılap jiberdi .
01029012	Ol Rahilag'a a'kesinin' jiyeni , Rebekkanın' ulı ekenin ayttı . Sonda Rahila juwırıp barıp , a'kesine xabar berdi .
01029013	Laban jiyeni Yaqıptın' kelgenin esitiwden-aq , onı qarsı alıw ushın juwırıp shıqtı . Onı qushaqlap su'ydi ha'm u'yine alıp keldi . Yaqıp og'an bolg'an waqıyalardın' ha'mmesin aytıp berdi .
01029014	Sonda Laban Yaqıpqa : — Haw , sen o'zimnin' qanlas tuwısqanım ekensen'-g'o ! — dedi . Yaqıptın' xızmet etiwi ha'm u'yleniwiYaqıp Labandikinde bir ayday jasag'annan keyin ,
01029015	Laban Yaqıpqa : — Ag'ayinim bolg'anın' ushın , mag'an teginge xızmet etiwin' kerek pe ? Mag'an ayt , xızmet haqın'a qansha to'leyin ? — dedi .
01029016	Labannın' eki qızı bolıp , olardın' u'lkeninin' atı Lea , kishkenesinin' atı Rahila edi .
01029017	Leanın' ko'zleri sulıw , al Rahila qa'ddi-qa'wmeti kelisken , shıraylı edi .
01029018	Yaqıp Rahilanı su'yip qaldı . Ol Labang'a : — Kishkene qızın'ız Rahila ushın , men sizge jeti jıl xızmet etemen , — dedi .
01029019	Laban og'an : — Basqa birewge bergennen go're , onı sag'an bergenim jaqsı . Menikinde jasay ber , — dedi .
01029020	Solay etip , Yaqıp Rahila ushın jeti jıl xızmet etti . Yaqıp Rahilanı su'ygenlikten , bul jeti jıl ol ushın bir neshe ku'ndey bolıp ko'rindi .
01029021	Sonda Yaqıp Labang'a : « Kelisilgen waqıt keldi , endi qızın'ızdı berin' , men og'an u'yleneyin » , — dedi .
01029022	Solay etip , Laban ol jerdin' barlıq xalqın jıynap , toy berdi .
01029023	Biraq tu'nde ol qızı Leanı a'kelip , Yaqıpqa berdi ha'm Yaqıp onın' menen jattı .
01029024	Laban shorısı Zilpanı qızı Leag'a xızmetshi etip berdi .
01029025	Yaqıp azanda turıp qarasa , janında Lea jatırg'anın ko'rdi . Ol Labang'a : — Bul ne qılg'anın'ız ? Men sizge Rahila ushın xızmet etkenim joq pa edim ? Meni nege aldadın'ız ? — dedi .
01029026	Laban og'an : — Bizlerdin' da'stu'rimiz boyınsha , u'lken qızınan burın kishkene qızın uzatpaydı .
01029027	Bul toylaw ha'ptesi tamam bolsın , son'ınan sag'an Rahilanı da beremiz . Biraq onın' ushın ja'ne jeti jıl xızmet qılasan' , — dedi .
01029028	Yaqıp bug'an kelisim berip , sol bir ha'pteni Lea menen birge o'tkizdi . Son'ınan Laban og'an qızı Rahilanı da hayallıqqa berdi .
01029029	Laban o'z shorısı Bilhanı qızı Rahilag'a xızmetshi etip berdi .
01029030	Yaqıp Rahila menen de jattı ha'm ol Rahilanı Leadan go're ko'birek jaqsı ko'rdi . Solay etip , Yaqıp Labang'a ja'ne jeti jıl xızmet etti . Yaqıptın' balaları
01029031	Jaratqan İye Yaqıptın' Leada kewli joq ekenin ko'rgende , onı tuwatug'ın qıldı . Al Rahila biyperzent edi .
01029032	Lea ha'miledar bolıp , bir ul tuwdı . Ol : « Jaratqan İye menin' baxıtsızlıg'ımdı ko'rdi . Endi ku'yewim meni jaqsı ko'retug'ın boladı » , — dep , ulına Ruben dep at qoydı .
01029033	Ol ja'ne ha'miledar bolıp , ul tuwg'anda : « Jaratqan İye ku'yewimnin' mende kewli joq ekenin esitti ha'm mag'an bul uldı da berdi » , — dep , ulına Shimon dep at qoydı .
01029034	Ol ja'ne ha'miledar bolıp , tag'ı bir ul tuwg'anda : « Endi ku'yewim mag'an baylanadı , o'ytkeni men og'an u'sh ul tuwıp berdim » , — dep , ulına Lebiy dep at qoydı .
01029035	Keyin ol ja'ne ha'miledar bolıp , tag'ı bir ul tuwg'anda : « Bul ret men Jaratqan İyeni alg'ıslayman » , — dedi ha'm ulına Yahuda dep at qoydı . Son' ol bir qansha mu'ddet bala ko'termedi .
01030001	Rahila Yaqıpqa bala tuwıp bere almag'anlıqtan , a'japasın qızg'ana basladı . Ol Yaqıpqa : — Mag'an perzent ber , bolmasa o'lemen ! — dedi .
01030002	Yaqıptın' Rahilag'a g'a'zebi qaynap : — Men Quday ma edim , seni analıq baxtınan mahrum etken ? — dedi .
01030003	Rahila : — Mınaw menin' shorım Bilha . Sen onın' menen jat . Sonda ol bala tuwıp , etegime saladı ha'm men de ol arqalı balalı bolaman , — dedi .
01030004	Solay etip , Rahila o'z shorısı Bilhanı ku'yewine hayallıqqa alıp berdi ha'm Yaqıp onın' menen jattı .
01030005	Bilha ha'miledar bolıp , Yaqıpqa bir ul tuwıp berdi .
01030006	Sonda Rahila : « Quday meni aqladı . Ol dadımdı esitip , mag'an bir ul berdi » , — dedi ha'm ulına Dan dep at qoydı .
01030007	Rahilanın' shorısı Bilha ja'ne ha'miledar bolıp , Yaqıpqa ekinshi ulın tuwıp berdi .
01030008	Sonda Rahila : « Men a'japama qarsı ullı gu'reste onı jen'dim » , — dedi ha'm ulına Naftaliy dep at qoydı .
01030009	Lea o'zinin' tuwmay qalg'anın ko'rgende , shorısı Zilpanı Yaqıpqa hayallıqqa berdi .
01030010	Leanın' shorısı Zilpa da Yaqıpqa bir ul tuwıp berdi .
01030011	Sonda Lea : « Bul qanday baxıt ! » — dedi ha'm ulına Gad dep at qoydı .
01030012	Leanın' shorısı Zilpa Yaqıpqa ekinshi ulın tuwıp berdi .
01030013	Sonda Lea : « Men qanday baxıtlıman , endi hayallar meni baxıtlı dep ataydı » , — dedi ha'm ulına Asher dep at qoydı .
01030014	Ruben biyday orag'ı waqtında dalag'a bardı . Ol dalada ma'rgiya sho'plerdi tawıp , anası Leag'a a'kelip berdi . Sonda Rahila Leag'a : — Ulın'nın' ma'rgiya sho'plerinen mag'an da ber , — dedi .
01030015	Biraq Lea og'an : — Ku'yewimdi alg'anın' az bolg'anday , endi ulımnın' ma'rgiya sho'plerin de almaqshımısan' ? — dedi . Rahila og'an : — Meyli , ulın'nın' ma'rgiya sho'pleri esabınan ku'yewim bul aqsham senin' menen jatsın , — dedi .
01030016	Keshqurın Yaqıp daladan kelgende , Lea onı qarsı alıwg'a shıqtı ha'm og'an : « Bu'gin menin' menen jatıwın' kerek , sebebi men seni ulım tawg'an ma'rgiya sho'plerge almastırdım » , — dedi . Solay etip , Yaqıp sol tu'ni Lea menen jattı .
01030017	Quday Leanın' duwasın esitip , ol ha'miledar boldı ha'm Yaqıpqa besinshi ulın tuwıp berdi .
01030018	Sonda Lea : « Shorımdı ku'yewime bergenim ushın , Quday mag'an esesin qaytardı » , — dedi ha'm ulına İssaxar dep at qoydı .
01030019	Lea ja'ne ha'miledar bolıp , Yaqıpqa altınshı ulın tuwıp berdi .
01030020	Sonda Lea : « Quday mag'an jaqsı sıy berdi . Endigiden bılay , ku'yewim meni qa'dirleytug'ın boladı , o'ytkeni men og'an altı ul tuwıp berdim » , — dedi ha'm ulına Zebulon dep at qoydı .
01030021	Bir qansha waqıttan son' , ol qız tuwıp , atın Dina dep qoydı .
01030022	Aqırı Quday Rahilanı eske alıp , onın' duwasın esitti ha'm onı tuwatug'ın qıldı .
01030023	Rahila ha'miledar bolıp , bir ul tuwdı . Ol : « Quday meni shermendeligimnen qutqardı » , — dedi .
01030024	Son'ınan ol tag'ı : « Jaratqan İye mag'an ja'ne bir ul bersin » , — dep , ulına Yusup dep at qoydı . Yaqıptın' hiyle menen bayıwı
01030025	Rahila Yusupti tuwg'annan keyin , Yaqıp Labang'a bılay dedi : — Mag'an juwap berin' , men o'z u'yime , o'z jerime qaytayın .
01030026	Men hayallarım menen balalarımdı da birge alıp keteyin , sebebi men sizge olar ushın xızmet etken edim-g'o . Menin' sizge qanshelli xızmet etkenimdi o'zin'iz bilesiz .
01030027	Al Laban og'an : — Ah , eger senin' kewlin'di taba alg'anımda ma edi ? ! Jaratqan İyenin' meni sen sebepli jarılqag'anın pal ashıw arqalı bildim .
01030028	Mag'an xızmet haqın'dı ayt , sag'an to'leymen , — dedi .
01030029	Yaqıp og'an : — Sizge qalay xızmet etkenimdi ha'm menin' arqamda malların'ızdın' qanday bolg'anın bilesiz .
01030030	Men kelmesten burın bar bolg'an azg'ana malın'ız ju'da' ko'beyip ketti . Men keliwden Jaratqan İye sizdi jarılqap basladı . Biraq endi men o'z u'yim ushın qashan miynet etemen ? — dedi .
01030031	Laban onnan : — Sag'an ne bereyin ? — dep soradı . Yaqıp og'an : — Mag'an hesh na'rse bermen' . Eger siz mına sha'rtime ko'nsen'iz , men ja'ne sizin' su'riwlerin'izge qarap , olardı bag'a beremen :
01030032	bu'gin men barlıq su'riwlerin'izdi aralap shıg'ıp , qoy-eshkilerdin' ala ha'm jag'alların , yag'nıy qoylardın' qaraların , eshkilerdin' jag'al ha'm alaların ajıratıp qoyayın . Olar menin' xızmet haqım bolsın .
01030033	Keyin ala siz menin' xızmet haqımdı tekseriw ushın kelgenin'izde , a'dil ekenimdi bilip alasız . Eshkilerimnen qaysı biri jag'al ha'm ala bolmasa , qoylarımnan qaysı biri qara bolmasa , urlıq dep esaplansın .
01030034	Laban og'an : — Meyli , sen aytqanday bolsın , — dedi .
01030035	Degen menen , Laban sol ku'ni-aq ala-shubar ha'm jag'al tekelerdi , u'stinde ag'ı bar jag'al eshkilerdi ha'm qara qoylardın' ha'mmesin su'riwden ayırıp , o'z ullarının' qarawına tapsırdı .
01030036	Ol o'zi menen Yaqıp arasındag'ı aralıqtı u'sh ku'nlik jol etip belgiledi . Al Yaqıp Labannın' qalg'an malların bag'a berdi .
01030037	Yaqıp o'zine aq terek , badam ha'm shınar tereklerinen jas shıbıqlardı kesip aldı . Olardın' ishindegi ag'ı ko'ringenshe , qabıqların ala-ala etip qırshıdı .
01030038	Son'ınan ol qırshılg'an shıbıqlardı qoy-eshkilerdin' aldına , olar suw ishetug'ın nawalardın' ishine salıp qoydı . Qoy-eshkiler suw ishiwge kelgende , sol jerde shag'ılısatug'ın edi .
01030039	Olar shıbıqlardın' aldında shag'ılısqannan keyin , olardan ala-shubar ha'm jag'al qozı-ılaqlar tuwılatug'ın edi .
01030040	Yaqıp qozılardı ayırıp , qoylardı Labannın' barlıq ala-shubar ha'm qara mallarına qaratıp qoydı . Solay etip , ol o'zi ushın su'riw payda etip , olardı Labannın' mallarına aralastırmadı .
01030041	Urg'ashılardın' ku'shlileri ku'yge kelgen waqıtta , olar shıbıqlardın' aldında shag'ılıssın dep , Yaqıp shıbıqlardı olardın' ko'z aldına , nawalardın' ishine qoyatug'ın edi .
01030042	Biraq a'zzi urg'ashılar ku'yge kelgen waqıtta , ol shıbıqlardı qoymaytug'ın edi . Solay etip , a'zzi mallardan tuwılg'anları Labang'a , ku'shlilerinen tuwılg'anları Yaqıpqa tiyisli boldı .
01030043	Usı jol menen Yaqıp ha'dden zıyat bayıp ketti . Onın' su'riw-su'riw qoy-eshkileri , shorıları ha'm qulları , tu'ye ha'm eshekleri boldı .
01031001	Yaqıptın' Labannan qashıwı1 Yaqıp Labannın' ullarının' : « Yaqıp a'kemizdin' barlıq zatların o'zlestirip , pu'tkil baylıg'ın a'kemizge tiyisli bolg'an mal-mu'likten arttırdı » , — dep aytıp ju'rgenin esitti .
01031002	Ja'ne de , Labannın' da o'zine burıng'ıday qarım-qatnasta emes ekenin bayqadı .
01031003	Sonda Jaratqan İye Yaqıpqa : « Ata-babaların'nın' jerine , ag'ayin-tuwg'anların'a qayt ! Men senin' menen birge bolaman » , — dedi .
01031004	Solay etip , Yaqıp adam jiberip , Rahila menen Leanı o'z su'riwleri ju'rgen jaylawg'a shaqırtıp ,
01031005	olarg'a bılay dedi : — A'ken'izdin' mag'an degen qarım-qatnasının' burıng'ıday emes ekenligin ko'rip turman . Biraq a'kemnin' Qudayı menin' menen birge boldı .
01031006	Menin' a'ken'izge bar ku'shim menen xızmet etkenimdi o'zlerin'iz bilesiz .
01031007	Degen menen , a'ken'iz mag'an pa'nt berip , xızmet haqımdı on ret o'zgertti . Sog'an qaramastan , Quday onın' mag'an jamanlıq etiwine jol qoymadı .
01031008	Ol : « Jag'al mallar senin' xızmet haqın' boladı » , — degende , barlıq su'riw jag'al tuwatug'ın edi . Al ol : « Ala-shubar mallar senin' xızmet haqın' boladı » , — degende , barlıq su'riw ala-shubar tuwatug'ın edi .
01031009	Solay etip , Qudaydın' O'zi a'ken'izdin' malların alıp qoyıp , olardı mag'an berdi .
01031010	Mallardın' shag'ılısıw ma'wsiminde , bir ku'ni tu's ko'rdim . Tu'simde su'riwdegi urg'ashı mallar menen shag'ılısqan erkek mallardın' ala-shubar ha'm jag'al ekenin ko'rdim .
01031011	Qudaydın' perishtesi tu'simde mag'an : — Yaqıp ! — dedi . — La'bba'y ! — dedim men .
01031012	Ol : — Qara , urg'ashı mallar menen shag'ılısqan erkek mallardın' barlıg'ı ala-shubar ha'm jag'al . O'ytkeni Labannın' sag'an ne islep atırg'anının' ha'mmesin ko'rdim .
01031013	Men sag'an Beyt-Elde ko'ringen Qudayman . Sen ol jerde estelik tasın ornatqan edin' ha'm onın' u'stine za'ytu'n mayın quyıp , Mag'an wa'de bergen edin' . Endi bul jerden ketip , o'zin'nin' tuwılg'an elin'e qayt , — dedi .
01031014	Sonda Rahila menen Lea Yaqıpqa : — Endi a'kemizdin' u'yinde bizler ushın u'les te , miyras ta qalıp pa edi ?
01031015	Ol ushın bizler jat adamlar sıyaqlı emespiz be ? Sebebi ol bizlerdi satıp g'ana qoymastan , bizlerge tiyisli aqshanı da jep qoydı .
01031016	Sonlıqtan a'kemizden Quday alıp qoyg'an baylıqlardın' ha'mmesi bizlerge ha'm balalarımızg'a tiyisli . Endi Quday sag'an ne aytqan bolsa , sonı isle , — dep juwap berdi .
01031017	Solay etip , Yaqıp ulları menen hayalların tu'yelerge mindirdi .
01031018	Ol o'zinin' barlıq malların aldına salıp , Paddan-Aramda arttırg'an barlıq mal-mu'lkin aldı da , Kenaan jerine , a'kesi Isaqqa barıw ushın jolg'a shıqtı .
01031019	Laban qoylarının' ju'nlerin qırqıwg'a ketkende , Rahila a'kesinin' butlarının' mu'sinlerin urlap aldı .
01031020	Onın' u'stine , Yaqıp ta o'zinin' ketetug'ının aytpay , aramlı Labandı aldap ketti .
01031021	Solay etip , ol o'zinin' ha'mme na'rsesin alıp , qashıp ketti ha'm Evfrat da'ryasınan o'tip , tawlı Gilad u'lkesine qaray jol aldı . Labannın' Yaqıptı quwıwı
01031022	U'shinshi ku'ni Laban Yaqıptın' qashıp ketkenligi tuwralı xabar taptı .
01031023	Ol ag'ayin-tuwg'anların janına alıp , onı quwıp ketti . Jeti ku'nnen son' , tawlı Gilad u'lkesinde onı quwıp jetti .
01031024	Biraq sol ku'ni tu'nde Quday aramlı Labannın' tu'sine enip , og'an : « Abaylı bol , Yaqıpqa jaqsı da , jaman da , hesh na'rse aytpa ! » — dedi .
01031025	Laban Yaqıptı quwıp jetkende , Yaqıp tawlı Gilad u'lkesinde shatırın tigip qoyg'an edi . Laban da o'zinin' ag'ayin-tuwg'anları menen birge sol jerge shatır tikti .
01031026	Sonda Laban Yaqıpqa bılay dedi : — Bul ne qılg'anın' ? Meni aldap , qızlarımdı urısta qolg'a tu'sken tutqın sıyaqlı alıp ketipsen'-g'o .
01031027	Nege meni aldap , jasırın tu'rde qashıp kettin' ? Mag'an nege aytpadın' ? Men seni da'p qaqtırıp , lira sherttirip , qosıqlar ayttırıp , oyın-ku'lki menen shıg'arıp salar edim-g'o .
01031028	Sen , ha'tte , aqlıqlarımdı ha'm qızlarımdı su'yip , xoshlasıwg'a da mu'mkinshilik bermedin' . Sen aqmaqlarsha is tuttın' !
01031029	Sizlerge jamanlıq islewge ku'shim jetedi . Biraq o'tken tu'nde a'ken'izdin' Qudayı mag'an : « Abaylı bol , Yaqıpqa jaqsı da , jaman da , hesh na'rse aytpa » , — dedi .
01031030	Tu'sinemen , a'ken'nin' u'yin qattı sag'ıng'anın' ushın ketip qalg'ansan' . Biraq nege sen qudaylarımnın' mu'sinlerin urlap kettin' ?
01031031	Yaqıp Labang'a bılay dep juwap berdi : — Men sizdi qızların ku'sh penen tartıp aladı dep qorqtım .
01031032	Biraq eger qudayların'ızdın' mu'sinlerin kimnen tapsan'ız , ol tiri qalmasın ! Ag'ayin-tuwg'anlarımızdın' ko'z aldında o'zin'iz tekserip ko'rin' . Eger mennen sizin' bir na'rsen'iz tabılsa , alıp ketin' ! Yaqıp Rahilanın' butlardın' mu'sinlerin urlag'anın bilmeytug'ın edi .
01031033	Laban Yaqıptın' , Leanın' ha'm eki shorının' shatırların qarap shıqtı , biraq mu'sinlerdi taba almadı . Ol Leanın' shatırınan shıg'ıp , Rahilanın' shatırına kirdi .
01031034	Rahila butlardın' mu'sinlerin alıp , tu'yenin' erinin' astına qoyıp , onın' u'stine otırıp alg'an edi . Laban shatırdı tolıq tekserip shıqsa da , mu'sinlerdi taba almadı .
01031035	Rahila a'kesine : « Mırzam , siz kelgenin'izde turıp , ku'tip almag'anım ushın ashıwın'ız kelmesin . O'ytkeni ha'zir hayal-qızlarg'a ta'n jag'daydaman » , — dedi . Solay etip , Laban qansha izlese de , mu'sinlerdi taba almadı .
01031036	Yaqıp ashıwg'a minip , Labang'a baqırınıp so'ylep bılay dedi : — Ayıbım ne ? Bu'ytip izimnen quwg'anday , men ne gu'na isledim ?
01031037	Siz menin' barlıq zatlarımdı tintip shıqtın'ız , biraq o'zin'izge tiyisli bir na'rse taptın'ız ba ? Eger tapqan bolsan'ız , onı mına jerge , ag'ayin-tuwg'anlarımızdın' aldına qoyın' . Olar ekewimizge to'relik qılsın .
01031038	Men jigirma jıl sizikinde jasadım . Qoy-eshkilerin'iz hesh qashan ish taslamadı . Sizin' su'riwin'izden bir qoshqar da jemedim .
01031039	Jabayı haywanlar bawızlap taslag'anların sizin' aldın'ızg'a a'kelmey , za'lelin o'z moynıma alatug'ın edim . Al siz bolsan'ız , malın'ızdın' ku'ndiz yamasa tu'nde urlanıwına qaramastan , mennen ha'r bir malın'ızdın' qunın talap eter edin'iz .
01031040	Ku'ndiz ıssıdan , tu'nde suwıqtan azap shegetug'ın edim . Ko'zlerimnen uyqı qashatug'ın edi .
01031041	Menin' sizin' u'yin'izdegi jigirma jıllıq o'mirim usılay o'tti . Men sizge on to'rt jıl eki qızın'ız ushın , altı jıl su'riwin'iz ushın xızmet ettim . Al siz xızmet haqımdı on ret o'zgerttin'iz .
01031042	Eger de a'kemnin' ha'm babam İbrayımnın' Qudayı , yag'nıy Isaq qorqqan Quday menin' menen birge bolmag'anda , siz meni qurı qol qaytarg'an bolar edin'iz . Biraq Quday menin' shekken azabımdı ha'm islegen awır miynetimdi ko'rip , keshe tu'nde meni jaqlap , to'relik etti .
01031043	Laban Yaqıpqa bılay dep juwap berdi : — Mına qızlar — menin' qızlarım , bul balalar — menin' aqlıqlarım . Bul su'riwler — menin' su'riwlerim . Sen ko'rip turg'an na'rselerdin' ha'mmesi — meniki . Biraq endi men o'z qızlarıma ha'm olardan tuwılg'an aqlıqlarıma ne isley alaman ?
01031044	Kel , endi aramızda gu'walıq bolatug'ın kelisim du'zeyik .
01031045	Sonda Yaqıp bir tastı alıp , onı estelik qılıp qoydı .
01031046	Son' ag'ayin-tuwg'anlarına : « Tas jıynap kelin'ler » , — dedi . Olar taslardı jıynap a'kelip , bir u'yinshik isledi ha'm sol u'yinshiktin' janında otırıp awqat jedi .
01031047	Laban u'yinshikti Egar-Sahaduta , Yaqıp Gal-Ed dep atadı .
01031048	Laban : « Bu'gin bul u'yinshik bizin' aramızda gu'walıq bolsın » , — degenlikten , ol jer Gal-Ed dep ataldı .
01031049	Sonday-aq u'yinshik Mispa dep te atalg'an . Sebebi Laban : « Bizler bir-birimizden uzaqlasıp ketkenimizden keyin , Jaratqan İye bizlerdi gu'zetip tursın .
01031050	Eger sen qızlarıma jaman qatnasta bolsan' yamasa olardın' u'stine hayal alsan' , bug'an gu'wa bolatug'ın adam bolmasa da , bilip qoy , Qudaydın' O'zi gu'wa boladı » , — dedi .
01031051	Laban Yaqıpqa ja'ne bılay dedi : « Minekey , mınaw u'yinshik ha'm ekewimizdin' aramızda men ornatqan estelik .
01031052	Bular menin' sag'an jamanlıq islew ushın usı u'yinshikten arı o'tpeytug'ınıma ha'm senin' de mag'an jamanlıq islew ushın bul u'yinshik ha'm estelikten beri o'tpeytug'ının'a gu'walıq bolsın .
01031053	İbrayım ha'm Naxordın' Qudayı , olardın' ata-babalarının' Qudayı bizlerge to'relik etsin » . Sonda Yaqıp a'kesi Isaq qorqqan Qudaydın' atı menen ant ishti .
01031054	Son'ınan ol sol tawda qurbanlıq shalıp , ag'ayin-tuwg'anların awqatqa shaqırdı . Olar awqatlanıp bolıp , tawda tu'nep qaldı .
01031055	Erten'ine Laban tan' azanda turıp , aqlıqların ha'm qızların su'yip , olarg'a pa'tiyasın berdi . Son'ınan ol u'yine qaytıp ketti .
01032001	Yaqıptın' Esaw penen ushırasıwg'a tayarlanıwı1 Yaqıp jolın dawam etip baratırg'anda , og'an Qudaydın' perishteleri dus keldi .
01032002	Yaqıp olardı ko'rgende : « Bul Quday la'shkerlerinin' ordası eken-g'o ! » — dep , ol jerdi Maxanayım dep atadı .
01032003	Yaqıp Edom jerinde , yag'nıy Seir u'lkesinde jasaytug'ın a'jag'ası Esawg'a o'zinen aldın xabarshılar jiberdi .
01032004	Yaqıp olarg'a buyırıp : « Mırzam Esawg'a qulı Yaqıptın' usı waqıtqa shekem Labandikinde bolıp , sol jerde jasag'anın ,
01032005	qara mallar , eshekler , qoy-eshkiler , qul ha'm shorılarg'a iye bolg'anın , endi ol mırzasının' kewlin tabıw ushın , bul xabardı jollap atırg'anın aytın'lar » , — dedi .
01032006	Xabarshılar qaytıp kelip , Yaqıpqa : « Bizler a'jag'an'ız Esawg'a bardıq . Ol to'rt ju'z adam menen birge sizdi qarsı alıwg'a kiyatır » , — dedi .
01032007	Sonda Yaqıp qattı qorqıp , albırap qaldı . Ol adamların , qoy-eshkilerin , qara malların ha'm tu'yelerin eki toparg'a bo'ldi .
01032008	Yaqıp : « Eger Esaw kelip , bir topardı qırıp taslasa , ekinshi topar qutılıp qalıwı mu'mkin » , — dep oyladı .
01032009	Son'ınan Yaqıp bılay dep duwa etti : « O , atam İbrayımnın' ha'm a'kem Isaqtın' Quday İyesi ! Sen mag'an : „ O'z elin'e ha'm tuwg'an-tuwısqanların'a qayt , Men sag'an jaqsılıq qılaman “ , — degen edin' .
01032010	Mendey qulın'a ko'rsetken barlıq jaqsılıg'ın'a ha'm sadıqlıg'ın'a ılayıqlı emespen . Men İordan da'ryasın kesip o'tkenimde , tayag'ımnan basqa hesh na'rsem joq edi . Endi bolsa , eki topar bolıp qayttım .
01032011	Jalbarınaman , meni a'jag'am Esawdan qorg'a ! O'ytkeni men onın' kelip , meni ha'm menin' balalarımdı anaları menen birge o'ltiriwinen qorqaman .
01032012	Sen mag'an : „ Sag'an jaqsılıq qılaman , urpag'ın'dı ten'izdin' qumınday sansız etip ko'beytemen “ , — degen edin' » .
01032013	Yaqıp tu'ndi sol jerde o'tkizdi . Ol o'zinde bar zatlardan ag'ası Esawg'a sawg'a etiw ushın ajırattı .
01032014	Olar : eki ju'z bas eshki , jigirma bas teke , eki ju'z bas qoy , jigirma bas qoshqar ,
01032015	otız bas botalı tu'ye , qırq bas sıyır , on bas bug'a , jigirma urg'ashı ha'm on erkek eshek edi .
01032016	Yaqıp olardı padalarg'a bo'lip , qullarına tapsırdı ha'm olarg'a : « Menin' aldımda ju'rin'ler , ha'r padanın' arasında aralıq bolsın » , — dedi .
01032017	Ol birinshi bolıp ju'retug'ın qulg'a bılay dep buyrıq berdi : « A'jag'am Esaw seni ushıratıp , sennen : „ Kimnin' qulısan' ? Qayaqqa baratırsan' ? Aldın'dag'ı mına pada kimdiki ? “ — dep sorasa ,
01032018	og'an : „ Bular qulın'ız Yaqıptiki . Olar mırzam Esawg'a jiberilgen sawg'a . Mine , onın' o'zi de bizin' izimizden kiyatır “ , — dep ayt » .
01032019	Yaqıp ekinshi , u'shinshi bolıp kiyatırg'an qullarg'a ha'm padalardı aydap kiyatırg'anlardın' ha'mmesine de buyırıp : « Esaw penen ushırasqanın'ızda , sizler de solay aytın'lar .
01032020	„ Qulın'ız Yaqıp izimizde kiyatır “ , — den'ler » , — dedi . Sebebi Yaqıp : « O'zimnen burın jibergen sawg'alarım menen onın' ju'regin jibitkenimnen son' g'ana , onın' ko'zine ko'rineyin , mu'mkin , sonda ol meni qabıl eter » , — dep oyladı .
01032021	Solay etip , Yaqıptın' sawg'aları o'zinen aldın jiberildi , al o'zi qonıslag'an jerinde tu'nep qaldı . Yaqıptın' Quday menen gu'resiwi
01032022	Sol ku'ni tu'nde Yaqıp ornınan turıp , eki hayalın , eki shorısın ha'm on bir ulın janına alıp , Yabboq da'ryasının' o'tkelinen o'tti .
01032023	Olardı da'ryadan o'tkizgennen son' , o'zinin' barlıq zatların da o'tkizdi .
01032024	Keyin Yaqıp jalg'ız o'zi qaldı . Sonda bir adam onın' menen tan' atqansha gu'resti .
01032025	Ol Yaqıptı jen'e almaytug'ının bilgende , Yaqıptın' jambasına urıp jiberdi ha'm onın' jambas su'yegi shıg'ıp ketti .
01032026	Sonda Ol adam : — Meni jiber , tan' atıp kiyatır , — dedi . Biraq Yaqıp Og'an : — Mag'an pa'tiyan'dı bermegenin'she , Seni jibermeymen ! — dedi .
01032027	Ol adam Yaqıptan : — Atın' kim ? — dep soradı . Ol : — Yaqıp , — dep juwap berdi .
01032028	Sonda Ol adam : — Bunnan bılay , sen Yaqıp emes , al İzrail dep atalasan' . O'ytkeni sen Quday ha'm adamlar menen gu'resip , jen'ip shıqtın' , — dedi .
01032029	Yaqıp Og'an : — O'tinish , atın'ızdı aytın'ız ? — dedi . Biraq Ol adam : — Ne ushın Menin' atımdı sorap atırsan' ? — dedi . Son'ınan Ol sol jerde Yaqıpqa pa'tiyasın berdi .
01032030	Yaqıp : « Men Qudaydı ju'zbe-ju'z ko'rdim , biraq tiri qaldım » , — dep sol jerdi Penu-El dep atadı .
01032031	Ol Penu-Elden ketip baratırg'anda , ku'n shıqtı . Jambası awırg'anlıqtan , ol aqsan'lap ju'rdi .
01032032	Yaqıptın' jambas su'yegindegi sin'iri zaqım ko'rgenlikten , izraillılar usı ku'nge deyin jambas su'yektin' sin'irin jemeydi .
01033001	Yaqıptın' Esaw penen ushırasıwı1 Yaqıp qarap , Esawdın' to'rt ju'z adam menen kiyatırg'anın ko'rdi . Sonda Yaqıp balalardı Leag'a , Rahilag'a ha'm eki shorısına bo'lip tapsırdı .
01033002	Ol eki shorısı menen olardın' balaların aldına , Leanı ha'm onın' balaların ortag'a , Rahila menen Yusupti en' son'ına qoydı .
01033003	Yaqıptın' o'zi ha'mmesinin' aldına shıg'ıp , a'jag'asının' janına jetkenshe , jerge deyin iyilip , jeti ret ta'jim etti .
01033004	Biraq Esaw Yaqıptı qarsı alıw ushın juwırıp bardı da , onı moynınan qushaqlap su'ydi ha'm olar ekewi de jılap jiberdi .
01033005	Son'ınan Esaw qarap , hayallar menen balalardı ko'rdi ha'm Yaqıptan : — Janın'dag'ı bul adamlar kimler ? — dep soradı . Yaqıp og'an : — Bular Qudaydın' sizin' qulın'ızg'a sıylag'an balaları , — dep juwap berdi .
01033006	Sonda shorılar ha'm olardın' balaları jaqınlap kelip , ta'jim etti .
01033007	Keyin Lea ha'm onın' balaları , en' aqırında Yusup ha'm Rahila kelip , og'an ta'jim etti .
01033008	Esaw Yaqıptan : — Jolda men ushıratqan adamlar menen padalardı ne ma'niste jiberdin' ? — dep soradı . Yaqıp og'an : — Mırzamnın' kewlin tabıw ushın jiberdim , — dep juwap berdi .
01033009	Biraq Esaw Yaqıpqa : — İnim , menin' du'nya-malım ko'p , o'zin'diki o'zin'e buyırsın , — dedi .
01033010	Yaqıp : — Yaq , eger mag'an kewlin'iz tolg'an bolsa , sawg'amdı qabıl etin' . Sizin' ju'zin'izdi ko'rip , Qudaydın' ju'zin ko'rgendey boldım . O'ytkeni siz meni jıllı ju'zlilik penen qarsı aldın'ız .
01033011	O'tinish , sizge jibergen sawg'alarımdı qabıl etin' . Sebebi Quday mag'an jaqsılıq islegenlikten , mende ha'mme na'rse bar , — dedi . Yaqıp jalınıp qoymag'anlıqtan , Esaw sawg'alardı qabıl etti .
01033012	Son'ınan Esaw : — Ju'rin'ler keteyik . Men senin' aldın'da ju'remen , — dedi .
01033013	Biraq Yaqıp og'an : — Mırzam , o'zin'iz bilesiz , balalarım jas , qoy ha'm sıyırlarım da to'llegen . Eger mallardı bir ku'n qattı aydasaq , ha'mmesi o'lip qaladı .
01033014	Mırzam , qulın'ızdan aldın kete berin' . Men mallarımnın' ha'm balalarımnın' ju'risine qarap , a'ste-aqırın bara beremen . So'ytip , Seirde mırzama jetip alaman , — dedi .
01033015	Esaw og'an : — Janımdag'ı adamlardın' bir neshesin sag'an qaldırıp keteyin , — dedi . Biraq Yaqıp : — Bunın' ha'jeti joq . Mırzamnın' mag'an kewli tolg'anının' o'zi jetkilikli , — dedi .
01033016	Solay etip , Esaw sol ku'ni Seirge qaytıp ketti .
01033017	Al Yaqıp Sukkotqa ketip , sol jerde o'zi ushın u'y , malları ushın qoralar qurdı . Sonlıqtan sol jer Sukkot dep ataldı .
01033018	Son'ınan Yaqıp Paddan-Aramnan Kenaan jerinin' Shexem qalasına aman-esen qaytıp kelip , qalanın' sırtına shatırların tikti .
01033019	Ol shatırların tikken usı jerdi Shexemnin' a'kesi Xamordın' ullarınan ju'z ten'gege satıp aldı .
01033020	Yaqıp ol jerde qurbanlıq orın qurıp , onı El-Elohe İzrail dep atadı .
01034001	Dinanın' namısının' buzılıwı1 Bir ku'ni Yaqıptın' Leadan tuwılg'an qızı Dina sol jerdin' qızların ko'riw ushın shıqtı .
01034002	Ol jerdin' biyi xiw xalqınan bolg'an Xamordın' ulı Shexem Dinanı ko'rgende , onı uslap alıp , og'an zorlıq isledi .
01034003	Jigittin' Yaqıptın' qızı Dinag'a kewli ketip , onı su'yip qaldı ha'm og'an jıllı so'yledi .
01034004	Shexem a'kesi Xamorg'a : « Bul qızdı mag'an hayallıqqa alıp ber » , — dedi .
01034005	Yaqıp qızı Dinanın' namısı ayaq astı etilgenin esitkende , ulları jaylawda mal bag'ıp ju'rgen edi . Sonlıqtan Yaqıp olar qaytıp kelgenshe u'ndemedi .
01034006	Sol waqıtta Shexemnin' a'kesi Xamor Yaqıp penen so'ylesiw ushın , onın' aldına bardı .
01034007	Al Yaqıptın' ulları bolg'an waqıyanı esite sala , jaylawdan qaytıp keldi . Olar ashıwlanıp , g'a'zepke mindi . O'ytkeni Shexem Yaqıptın' qızın zorlap , İzraildın' abırayın to'kken ha'm islewge bolmaytug'ın isti islegen edi .
01034008	Sonda Xamor olarg'a bılay dedi : — Ulım Shexemnin' kewli qızın'ızda , qızın'ızdı og'an hayallıqqa berin' .
01034009	Bir-birimiz benen quda-tamır bolayıq . Qız alısıp , qız beriseyik .
01034010	Bizler menen birge jasay berin'ler . Elimizdin' qa'legen jerinde emin-erkin jasap , sawda-satıq qılın'lar ha'm mu'lik iyelen'ler .
01034011	Keyin Shexem de qızdın' a'kesi menen a'jag'alarına : — Kewlin'iz tolıwı ushın , sizlerge qa'legenin'izdi beremen .
01034012	Mennen qansha qalın' mal ha'm sawg'a talap qılsan'lar da , ha'mmesin beremen . Tek qızın'ızdı mag'an hayallıqqa bersen'iz bolg'anı , — dedi .
01034013	Yaqıptın' ulları qarındası Dinanın' namısın ayaq astı etkeni ushın Shexemge ha'm onın' a'kesi Xamorg'a hiyle menen juwap berip ,
01034014	olarg'a bılay dedi : — Yaq , bizler bunday qıla almaymız . Qarındasımızdı su'nnet etilmegen adamg'a bere almaymız , o'ytkeni bul bizler ushın shermendelik boladı .
01034015	Tek mına sha'rtimizdi qabıl etsen'iz g'ana ırazı bolamız : sizlerdin' ha'r bir er adamın'ız bizler sıyaqlı su'nnet etilse ,
01034016	bir-birimizge qız berip , qız alısamız . Sizler menen birge jasap , bir xalıq bolamız .
01034017	Eger su'nnet bolıwg'a kelisim bermesen'iz , qızımızdı alıp qaytamız .
01034018	Bul so'zler Xamor menen onın' ulı Shexemge maqul tu'sti .
01034019	A'kesinin' u'yinde ha'mmeden ko'p hu'rmetke iye bolg'an jas jigit Shexem bul talaptı orınlawdı tezlestirdi . Sebebi ol Yaqıptın' qızına ashıq edi .
01034020	Solay etip , Xamor ha'm onın' ulı Shexem qala xalqı menen so'ylesiw ushın qala da'rwazasına bardı ha'm olarg'a bılay dedi :
01034021	— Bul adamlar bizlerge doslıq qarım-qatnasta . Olar jerimizde jasap , sawda-satıq qılsın . Jer ken' , olarg'a da jetedi . Olar menen qız alısıp , qız beriseyik .
01034022	Olar tek mına sha'rt penen g'ana bizler menen birge jasap , bir xalıq bolıwg'a ırazı boladı : bizlerdin' ha'r bir er adamımız olar sıyaqlı su'nnet etiliwi kerek eken .
01034023	Eger solay islesek , olardın' su'riwleri , mal-mu'likleri ha'm barlıq malları bizlerdiki bolmay ma ? Kelin'ler , olarg'a kelisim bereyik , olar bizler menen birge jasap qalsın .
01034024	Qala turg'ınlarının' ha'mmesi Xamordın' ha'm onın' ulı Shexemnin' so'zlerin qabıl etti ha'm qaladag'ı barlıq er adamlar su'nnet etildi .
01034025	U'shinshi ku'ni , olar awırıp jatırg'anda , Yaqıptın' eki ulı — Dinanın' a'jag'aları Shimon ha'm Lebiy qılıshların asınıp alıp , qalag'a irkinishsiz kirdi de , barlıq er adamlardı qılıshtan o'tkerdi .
01034026	Olar Xamordı ha'm ulı Shexemdi de qılıshtan o'tkizip , Dinanı Shexemnin' u'yinen alıp ketti .
01034027	Qarındasının' namısın ayaq astı qılg'anı ushın , Yaqıptın' ulları o'lgenlerdi tonap , qalanı talan-taraj etti .
01034028	Olardın' iri-mayda malların ha'm esheklerin , qaladag'ı da , jaylawdag'ı da barlıq na'rselerin alıp ketti .
01034029	Ja'ne de , olardın' balaların ha'm hayalların tutqın qılıp , pu'tkil baylıg'ın ha'm u'ylerindegi barlıq zatların olja etti .
01034030	Yaqıp Shimon ha'm Lebiyge : — Sizler usı jerdin' turg'ınları bolg'an kenaan ha'm periz xalıqların mag'an dushpan qılıp qoyıp , basıma ba'le arttırdın'ız . Menin' adamlarım az . Eger olar birigip , mag'an qarsı shıqsa , meni xojalıg'ım menen birlikte joq qıladı , — dedi .
01034031	Biraq olar : — Qarındasımızg'a buzıq hayalg'a qatnas jasag'anday qatnas jasawg'a jol qoyıwg'a bola ma ? — dedi .
01035001	Beyt-Elde Qudaydın' Yaqıptı jarılqawı1 Quday Yaqıpqa : « Qa'nekey , endi Beyt-Elge bar da , sol jerge ornalas . A'jag'an' Esawdan qashıp baratırg'anın'da sag'an ko'ringen Qudayg'a arnap , sol jerde qurbanlıq orın qur » , — dedi .
01035002	Sonda Yaqıp xojalıg'ına ha'm janındag'ılardın' ha'mmesine bılay dedi : « O'zlerin'izdegi jat qudaylardın' mu'sinlerin ılaqtırıp taslan'lar . O'zlerin'izdi pa'klep , kiyimlerin'izdi almastırın'lar .
01035003	Ju'rin'ler , bul jerden ketip , Beyt-Elge barayıq . Qıyın ku'nlerimde mag'an juwap bergen ha'm ju'rgen jollarımda menin' menen birge bolg'an Qudayg'a arnap , men sol jerde qurbanlıq orın qurayın » .
01035004	Sonda olar o'zlerindegi jat qudaylardın' mu'sinlerin ha'm qulaqlarındag'ı sırg'aların Yaqıpqa berdi . Yaqıp olardı Shexemge jaqın jerdegi bir emennin' tu'bine ko'mip tasladı .
01035005	Son'ınan olar jolg'a tu'sti . Quday a'tiraptag'ı qalalardın' turg'ınlarına qorqınısh jibergenlikten , hesh kim olardın' izine tu'spedi .
01035006	Solay etip , Yaqıp janındag'ı barlıq adamlar menen birge Kenaan jerindegi Luzg'a , yag'nıy Beyt-Elge jetip keldi .
01035007	Yaqıp ol jerde qurbanlıq orın qurıp , sol jerdi El-Beyt-El dep atadı . O'ytkeni Yaqıp a'jag'asınan qashıp baratırg'anda , Quday sol jerde o'zine ko'ringen edi .
01035008	Sol arada Rebekkanı emizip baqqan Debora degen hayal qaytıs boldı . Ol Beyt-Eldin' qublasındag'ı bir emen ag'ashının' tu'bine jerlenip , sol emen ag'ashı « Joqlaw Emeni » dep ataldı .
01035009	Yaqıp Paddan-Aramnan qaytıp kelgennen keyin , Quday og'an ja'ne ko'rinip , onı bılay dep jarılqadı :
01035010	« Senin' atın' — Yaqıp . Biraq bunnan bılay , senin' atın' Yaqıp emes , al İzrail boladı » , — dep , onı İzrail dep atadı .
01035011	Quday og'an ja'ne : « Men — Qu'direti ku'shli Qudayman . O'sip-o'nip , ko'bey . Sennen bir xalıq , ha'tte , ko'plegen xalıqlar payda bolıp , senin' urpag'ın'nan patshalar kelip shıg'adı .
01035012	Men İbrayımg'a ha'm Isaqqa bergen bul jerdi sag'an ha'm sennen keyingi urpaqların'a beremen » , — dedi .
01035013	Son'ınan Quday Yaqıp penen so'ylesken jerden joqarı ko'terilip ketti .
01035014	Yaqıp Quday o'zi menen so'ylesken jerde tastan estelik ornatıp , onın' u'stine sharap ha'm za'ytu'n mayın quydı .
01035015	Ol Quday o'zi menen so'ylesken jerdi Beyt-El dep atadı . Rahilanın' o'limi
01035016	Olar Beyt-Elden shıg'ıp , Efratag'a jetiwge az qalg'anda , Rahilanın' tolg'ag'ı tutıp , ol qıyınshılıq penen bosandı .
01035017	Ol azap shegip tuwıp atırg'anda , kindik sheshesi og'an : « Qorqpa , sen ja'ne bir ul tuwdın' » , — dedi .
01035018	Rahila o'lip baratırıp , son'g'ı demin shıg'ararda , ulın Benoniy dep atadı . Biraq a'kesi onın' atın Benyamin dep qoydı .
01035019	Solay etip , Rahila qaytıs bolıp , Efratag'a , yag'nıy Beytlehemge baratug'ın jol boyına jerlendi .
01035020	Yaqıp onın' qa'biri u'stine qulpı tas ornattı . Rahilanın' qa'birinin' qulpı tası bu'gingi ku'nge shekem bar .
01035021	Sonnan keyin , İzrail ja'ne ko'ship , Eder minarasının' arg'ı jag'ına shatırın tikti .
01035022	İzrail sol elde jasap atırg'anda , ulı Ruben a'kesinin' toqalı bolg'an Bilha menen jattı . A'kesi bul tuwralı esitti . Yaqıptın' ullarıYaqıptın' on eki ulı bar edi .
01035023	Onın' Leadan tuwılg'an ulları : tun'g'ıshı Ruben , keyin Shimon , Lebiy , Yahuda , İssaxar ha'm Zebulon .
01035024	Onın' Rahiladan tuwılg'an ulları : Yusup ha'm Benyamin .
01035025	Rahilanın' shorısı Bilhadan tuwılg'an ulları : Dan ha'm Naftaliy .
01035026	Leanın' shorısı Zilpadan tuwılg'an ulları : Gad ha'm Asher . Bular Yaqıptın' Paddan-Aramda tuwılg'an ulları . Isaqtın' o'limi
01035027	Yaqıp a'kesi Isaqtın' u'yine , Mamrege keldi . Mamre Kirat-Arbanın' , yag'nıy Xebronnın' janında bolıp , ol jerde İbrayım ha'm Isaq kelgindi bolıp jasag'an edi .
01035028	Isaq bir ju'z seksen jıl jasadı .
01035029	Ol mazmunlı o'mir su'rip , qartayıp , demi tawısılıp , qaytıs boldı ha'm o'z ata-babalarına qosıldı . Ulları Esaw penen Yaqıp onı jerledi .
01036001	Esawdın' urpaqları1 Esawdın' , yag'nıy Edomnın' shejiresi mınaday :
01036002	Esaw mına kenaanlı qızlarg'a u'ylendi : birinshisi xett xalqınan bolg'an Elonnın' qızı Ada , ekinshisi xiw xalqınan bolg'an Sibonnın' aqlıg'ı , Ananın' qızı Oholibama .
01036003	Ja'ne de , ol İsmayıldın' qızı , Nebayottın' qarındası Basematqa da u'ylendi .
01036004	Ada Esawg'a Elifazdı , Basemat Reueldi ,
01036005	Oholibama Eushtı , Yalamdı ha'm Qoraxtı tuwıp berdi . Bular — Esawdın' Kenaanda tuwılg'an ulları edi .
01036006	Keyin Esaw hayalların , ulların , qızların , u'yindegi barlıq adamların , ha'mme malların ha'm Kenaanda arttırg'an pu'tkil mal-mu'lkin alıp , inisi Yaqıptan bo'leklendi de , basqa bir elge ko'ship ketti .
01036007	Olardın' mal-mu'lki sonshelli ko'p bolg'anlıqtan , olar endi birge jasay almadı . O'zleri kelgindi bolıp jasag'an bul jerler olardın' mallarına tarlıq etip qalg'an edi .
01036008	Solay etip , Esaw , yag'nıy Edom tawlı Seir u'lkesine ornalastı .
01036009	Tawlı Seir u'lkesinde jasawshı edomlılardın' tu'p atası bolg'an Esawdın' shejiresi mınaday :
01036010	Esawdın' ullarının' atları : onın' hayalı Adadan Elifaz , al hayalı Basemattan Reuel tuwıldı .
01036011	Elifazdın' ulları : Teman , Omar , Sefo , Gatam ha'm Kenaz .
01036012	Esawdın' ulı Elifazdın' toqalı Timna ku'yewine Amalekti tuwıp berdi . Bular — Esawdın' hayalı Adanın' aqlıqları .
01036013	Reueldin' ulları : Naxat , Zerax , Shamma ha'm Mizza . Bular — Esawdın' hayalı Basemattın' aqlıqları .
01036014	Sibonnın' aqlıg'ı ha'm Ananın' qızı bolg'an Oholibamanın' ku'yewi Esawg'a tuwıp bergen ulları : Eush , Yalam ha'm Qorax .
01036015	Esawdın' urpaqlarınan kelip shıqqan urıw biyleri mınalar : Esawdın' tun'g'ıshı Elifazdın' ulları : Teman biy , Omar biy , Sefo biy , Kenaz biy ,
01036016	Qorax biy , Gatam biy ha'm Amalek biy . Bular Edom jerinde Elifazdın' urpag'ınan shıqqan biyler bolıp , Adanın' aqlıqları edi .
01036017	Esawdın' ulı Reueldin' ulları : Naxat , Zerax , Shamma ha'm Mizza . Bular Edom jerinde Reueldin' urpag'ınan shıqqan biyler bolıp , Esawdın' hayalı Basemattın' aqlıqları edi .
01036018	Esawdın' hayalı Oholibamanın' ulları : Eush , Yalam ha'm Qorax . Bular — Ananın' qızı , Esawdın' hayalı Oholibamadan tarag'an biyler edi .
01036019	Bulardın' ha'mmesi Esawdın' , yag'nıy Edomnın' ulları ha'm urıw biyleri . Seirdin' urpaqları
01036020	Edom jerinde jasag'an xor xalqınan bolg'an Seirdin' ulları mınalar : Lotan , Shobal , Sibon , Ana ,
01036021	Dishon , Eser ha'm Dishan . Bular — Seirdin' ulları bolıp , Edom jerinde xor xalqının' urıw biyleri edi .
01036022	Lotannın' ulları : Xoriy ha'm Hemam . Timna Lotannın' qarındası edi .
01036023	Shobaldın' ulları : Alwan , Manaxat , Ebal , Shefo ha'm Onam .
01036024	Sibonnın' ulları : Ayya ha'm Ana . A'kesi Sibonnın' esheklerin bag'ıp ju'rip , sho'lde ıssı bulaq tapqan usı Ana edi .
01036025	Ananın' balaları : Dishon ha'm qızı Oholibama .
01036026	Dishonnın' ulları : Xemdan , Eshban , İtran ha'm Keran .
01036027	Eserdin' ulları : Bilhan , Zaawan ha'm Aqan .
01036028	Dishannın' ulları : Us ha'm Aran .
01036029	Xor xalqının' urıw biyleri mınalar : Lotan , Shobal , Sibon , Ana ,
01036030	Dishon , Eser ha'm Dishan . Bular — Seir jerindegi xor xalqının' urıw biyleri edi . Edom patshaları
01036031	İzrailda patsha bolmastan burın , Edom elinde to'mendegi patshalar hu'kimdarlıq etti :
01036032	Beor ulı Bela Edom patshası boldı . Onın' qalasının' atı Dinhaba edi .
01036033	Bela qaytıs bolg'annan keyin , onın' ornına Bosra qalasınan bolg'an Zeraxtın' ulı Yobab patsha boldı .
01036034	Yobab qaytıs bolg'annan son' , temanlılardın' jerinen Xusham patsha boldı .
01036035	Xusham qaytıs bolg'annan son' , Moab elinde midanlılardı qıyratqan , Bedadtın' ulı Hadad patsha boldı . Onın' qalasının' atı Awit edi .
01036036	Hadad qaytıs bolg'annan son' , onın' ornına Masreqadan bolg'an Samla patsha boldı .
01036037	Samla qaytıs bolg'annan son' , onın' ornına da'rya boyındag'ı Rexobottan bolg'an Shaul patsha boldı .
01036038	Shaul qaytıs bolg'annan son' , onın' ornına Axbordın' ulı Baal-Xanan patsha boldı .
01036039	Axbordın' ulı Baal-Xanan qaytıs bolg'annan son' , onın' ornına Hadar patsha boldı . Ol Pau qalasınan bolıp , onın' hayalı Matredtin' qızı , Mezahabtın' aqlıg'ı Mehetabel edi .
01036040	Tiyrelerine ha'm jerlerine qaray Esawdın' urpag'ınan kelip shıqqan biylerdin' atları mınaday : Timna , Alwa , Etet ,
01036041	Oholibama , Ela , Pinon ,
01036042	Kenaz , Teman , Mibsar ,
01036043	Magdiel ha'm İram . Bular — o'zleri iyelik etken u'lkede jasag'an jerlerine o'zlerinin' atların bergen Edom biyleri edi . Edomlılardın' tu'p babası — Esaw edi .
01037001	Yusuptin' tu'sleri1 Yaqıp a'kesi kelgindi bolıp jasag'an Kenaan jerinde jasay berdi .
01037002	Yaqıptın' urpaqlarının' tariyxı to'mendegishe : Yusup on jeti jasar waqtında a'jag'alarına , yag'nıy a'kesinin' hayalları Bilha menen Zilpanın' ullarına qoy-eshkilerdi bag'ısatug'ın edi . Ol a'kesine a'jag'alarının' jaman isleri haqqında jetkizip turatug'ın edi .
01037003	İzrail Yusupti basqa barlıq ullarınan go're ko'birek jaqsı ko'rdi , o'ytkeni ol İzraildın' qartayg'an shag'ında ko'rgen ulı edi . A'kesi Yusupke nag'ıslı shapan tikkizip berdi .
01037004	Yusuptin' a'jag'aları a'kesinin' onı o'zlerinen go're ko'birek jaqsı ko'retug'ının bilgende , onı jek ko'rip qaldı ha'm endi onın' menen jıllı so'ylese almaytug'ın boldı .
01037005	Bir ku'ni Yusup tu's ko'rdi . Ol o'z tu'sin a'jag'alarına aytıp bergende , olar Yusupti burıng'ıdan da beter jek ko'rip qaldı .
01037006	Yusup a'jag'alarına : — Men ko'rgen tu'simdi aytıp bereyin , tın'lan'lar !
01037007	Tu'simde bizler atızda da'stelerdi bawlap atırg'an ekenbiz . Birden menin' bawlag'an bawım jerden ko'terilip , tik turdı . Al sizlerdin' bawların'ız menin' bawımdı do'gereklep , og'an ta'jim etti , — dedi .
01037008	Yusuptin' a'jag'aları og'an : — Sen ele bizlerdin' u'stimizden patsha bolıp , bizlerdi basqarmaqshımısan' ? — dedi . Ko'rgen tu'sin aytqanı sebepli a'jag'aları onı burıng'ıdan da beter jek ko'rip qaldı .
01037009	Keyin Yusup tag'ı bir tu's ko'rdi ha'm onı da a'jag'alarına aytıp berip bılay dedi : — Tın'lan'lar , men ja'ne bir tu's ko'rdim . Tu'simde quyash , ay ha'm on bir juldız mag'an ta'jim etip atırg'an eken .
01037010	Yusup bul tu'sin a'kesine de aytıp bergende , a'kesi og'an keyip : — Sen qanday tu's ko'rdin' o'zi ? Sonda ne men , anan' ha'm a'jag'aların' aldın'a kelip , jerge deyin iyilip , ta'jim etemiz be ? — dedi .
01037011	A'jag'aları Yusupke qızg'anısh penen qarawdı dawam etti , biraq a'kesi onın' so'zlerin esinde saqlap qaldı . Yusuptin' qullıqqa satılıwı
01037012	Bir ku'ni Yusuptin' a'jag'aları a'kesinin' qoy-eshkilerin bag'ıw ushın Shexemge ketti .
01037013	İzrail Yusupke : — A'jag'aların'nın' Shexemde qoy-eshkilerdi bag'ıp atırg'anın bilesen' . Bar , men seni olarg'a jibereyin , — dedi . — Yaqshı , — dedi Yusup .
01037014	A'kesi og'an : — Barıp , a'jag'aların'nın' ha'm su'riwdin' jag'dayın bilip qayt , — dep onı Xebron oypatlıg'ınan Shexemge jiberdi . Yusup Shexemge jetip barıp ,
01037015	dalada adasıp ju'rgende , bir adam onı ko'rip : — Ne izlep ju'rsen' ? — dep soradı .
01037016	Yusup og'an : — Men a'jag'alarımdı izlep ju'rmen . Olardın' qoy-eshkilerdi qay jerde bag'ıp ju'rgenin bilmeysiz be ? — dedi .
01037017	Ol adam Yusupke : — Olar bul jerden ketip qaldı . « Dotang'a baramız » , degenin esitip qaldım , — dedi . Solay etip , Yusup a'jag'alarının' izinen ketip , olardı Dotannan taptı .
01037018	A'jag'aları Yusupti uzaqtan ko'rdi ha'm ol ele qaslarına jetip kelmesten burın , onı o'ltiriwge til biriktire basladı .
01037019	Olar bir-birine : — A'ne , tu's ko'rgish kiyatır !
01037020	Kelin'ler , onı o'ltirip , bir suw saqlanatug'ın shuqırg'a taslayıq . Son'ınan onı jırtqısh haywan jep ketipti , dep aytamız . Sonda onın' ko'rgen tu'slerinin' ne bolatug'ının ko'remiz ! — dedi .
01037021	Ruben bunı esitkende , Yusupti olardın' qolınan qutqarmaqshı bolıp , olarg'a : — Onı o'ltirmeyik .
01037022	Qan to'kpeyik , onı usı sho'ldegi bir suw saqlanatug'ın shuqırg'a taslayıq , biraq o'zine tiymeyik , — dedi . Onın' niyeti Yusupti qutqarıp , a'kesine qaytarıw edi .
01037023	Yusup a'jag'alarının' janına kelgende , olar onın' u'stindegi nag'ıslı shapandı sheship alıp ,
01037024	o'zin bir suwsız , bos shuqırg'a taslap jiberdi .
01037025	A'jag'aları awqatlanıw ushın jayg'asıp otırg'anda , Gilad ta'repten kiyatırg'an ismayıllılardın' ka'rwanın ko'rdi . Olar tu'yelerine ha'r tu'rli xosh iyisli shayırlardı ju'klep , Mısırg'a ketip baratır edi .
01037026	Yahuda ag'a-inilerine : — İnimizdi o'ltirip , onın' qanın jasırg'anımızdan ne payda ?
01037027	Jaqsısı , onı ismayıllılarg'a satayıq , sonda qolımız onın' qanına bılg'anbaydı . Sebebi ol bizler menen qanı bir tuwısqanımız-g'o , — dedi . Tuwısqanlar bug'an ırazı boldı .
01037028	Midanlı sawdagerler , yag'nıy ismayıllılar sol jerden o'tip baratırg'anda , a'jag'aları Yusupti shuqırdan shıg'arıp aldı da , onı sol sawdagerlerge jigirma shekel gu'miske satıp jiberdi . Olar Yusupti Mısırg'a alıp ketti .
01037029	Ruben shuqırg'a qaytıp kelgende , Yusuptin' shuqırdın' ishinde joq ekenin ko'rip , qayg'ıdan kiyimlerin jırttı .
01037030	Ol inilerinin' janına qaytıp barıp , olarg'a : — Bala ol jerde joq , endi men ne qılaman , — dedi .
01037031	Sonda olar bir tekeni soyıp , Yusuptin' nag'ıslı shapanın alıp , onı tekenin' qanına bılg'adı .
01037032	Son'ınan shapandı a'kesine jiberip : — Bizler mınanı tawıp aldıq . Qara , bul ulın'nın' shapanı emes pe ? — dep sorattı .
01037033	Yaqıp shapandı tanıp : — Awa , bul — ulımnın' shapanı ! Onı jırtqısh haywan jep ketip , Yusup tilkim-tilkim bolg'an eken-g'o , — dedi .
01037034	Yaqıp qayg'ıdan kiyimin jırtıp , aza kiyimin kiyip aldı ha'm ulı ushın uzaq waqıt aza tuttı .
01037035	Barlıq ul-qızları og'an ta'selle berse de , ol jubang'ısı kelmey : « Men ulımnın' janına , o'liler ma'kanına usı qayg'ım menen ketemen » , — dep ulın joqlawdı dawam etti .
01037036	Sol arada midanlılar Yusupti Mısırda faraonnın' saray xızmetshisi Potifarg'a satıp jiberdi . Ol saqshılardın' basshısı edi .
01038001	Tamara ha'm Yahuda1 Sol waqıtları Yahuda tuwısqanlarınan bo'linip , adullamlı Xira degen adamnın' qasına barıp ornalastı .
01038002	Yahuda sol jerde Shua degen kenaanlı bir adamnın' qızın ushıratıp , og'an u'ylendi .
01038003	Hayal ha'miledar bolıp , ul tuwdı . Yahuda og'an Er dep at qoydı .
01038004	Hayalı ja'ne ha'miledar bolıp , ul tuwdı ha'm og'an Onan dep at qoydı .
01038005	Ol tag'ı bir ul tuwıp , onın' atın Shela dep qoydı . Ol tuwılg'anda , Yahuda Kezibte edi .
01038006	Yahuda tun'g'ıshı Erdi bir qızg'a u'ylendirdi . Qızdın' atı Tamara edi .
01038007	Yahudanın' tun'g'ıshı Er Jaratqan İyenin' na'zerinde nahaq adam bolg'anlıqtan , Jaratqan İye onın' janın aldı .
01038008	Sonda Yahuda Onang'a : « Qa'yinlik wazıypan'dı orınlap , jen'gen'e u'ylen ha'm a'jag'an'nın' urpag'ın dawam ettir » , — dedi .
01038009	Biraq Onan Tamaradan tuwılg'an balalardın' o'ziniki bolmaytug'ının biletug'ın edi . Sonlıqtan ol a'jag'asının' hayalı menen jatqanda , a'jag'asınan urpaq qalmasın dep , urıg'ın jerge to'gip jiberetug'ın edi .
01038010	Onın' bul isi Jaratqan İyenin' na'zerinde nahaqlıq bolg'anlıqtan , Jaratqan İye onın' da janın aldı .
01038011	Sonda Yahuda kelini Tamarag'a : « A'ken'nin' u'yine qaytıp , ulım Shela erjetkenshe , sol jerde jesir bolıp jasay tur » , — dedi . Sebebi Yahuda : « Shela da a'jag'aları sıyaqlı o'lip qalar » , — dep oylaytug'ın edi . Solay etip , Tamara a'kesinin' u'yine qayttı .
01038012	Aradan ko'p waqıt o'tkennen son' , Shuanın' qızı , yag'nıy Yahudanın' hayalı qaytıs boldı . Azalaw mu'ddeti tamam bolg'annan son' , Yahuda dostı adullamlı Xira menen birge Timnag'a , o'zinin' qoyların qırqıp atırg'an adamlarg'a ketti .
01038013	Tamarag'a : « Qa'yin atan' qoyların qırıqtırıw ushın Timnag'a ketip baratır » , — degen xabar jetti .
01038014	Shela erjetse de , Yahuda Tamaranı Shelag'a hayallıqqa alıp bermegen edi . Sonlıqtan Tamara u'stindegi jesirlik kiyimlerin sheship , ju'zin jawlıq penen jawdı da , Timnag'a baratug'ın jol boyındag'ı Enayım da'rwazasının' aldına barıp otırdı .
01038015	Yahuda Tamaranı ko'rgende , onı buzıq hayal dep oyladı . O'ytkeni onın' ju'zi jabıq edi .
01038016	Yahuda joldan hayal ta'repke burılıp keldi de , onın' o'zinin' kelini ekenin bilmey , og'an : — Senin' menen jatayın , — dedi . Hayal og'an : — Menin' menen jatsan'ız , mag'an ne beresiz , — dep soradı .
01038017	Yahuda : — Su'riwimnen sag'an bir ılaq berip jiberemen , — dedi . — Ilag'ın'ızdı jibergenin'izshe , kepillikke bir na'rse beresiz be ? — dedi hayal .
01038018	Yahuda onnan : — Kepillikke ne bereyin ? — dep soradı . Tamara og'an : — Mo'rin'izdi jibi menen ha'm qolın'ızdag'ı hasan'ızdı berin' , — dedi . Yahuda sol na'rselerdi berip , onın' menen jattı . Tamara onnan ha'miledar boldı .
01038019	Tamara u'yine qaytıp kelip , ju'zindegi jawlıg'ın sheship tasladı da , ja'ne jesirlik kiyimlerin kiyip aldı .
01038020	Sol arada Yahuda kepillikke qaldırg'an na'rselerin qaytarıp alıw ushın , adullamlı dostı arqalı hayalg'a bir ılaq jiberdi . Degen menen , dostısı hayaldı taba almadı .
01038021	Sonda dostısı sol jerdin' adamlarınan : — Enayımda , jol shetinde bir buzıq hayal bar edi , ol qayaqta ? — dep soradı . Olar : — Bul jerde onday hayal joq , — dep juwap berdi .
01038022	Dostısı Yahudanın' janına qaytıp kelip : — Hayaldı taba almadım . Sol jerdin' adamları da ol jerde hesh qanday buzıq hayaldın' bolmag'anın ayttı , — dedi .
01038023	Yahuda : — Meyli , sol zatlar hayalda qala bersin . Tek hesh kimge masqara bolmasaq bolg'anı . Men ılaqtı jibergen edim , biraq sen hayaldı taba almadın' , — dedi .
01038024	Shama menen u'sh ayday waqıt o'tkende , Yahudag'a : « Kelinin' Tamara buzıqshılıq islepti , ol ha'zir ha'miledar » , — degen xabar jetti . Sonda Yahuda : « Onı dalag'a alıp shıg'ıp , jag'ıp jiberin'ler » , — dedi .
01038025	Tamaranı dalag'a alıp shıqqanda , ol qa'yin atasına : « Men mına zatlardın' iyesinen ha'miledar boldım . Anıqlap qaran' , bul mo'r , onın' jibi ha'm hasa kimdiki ? » — dep xabar jiberdi .
01038026	Yahuda zatlardı tanıp : « Haqıyqatlıq ol ta'repte , sebebi men onı ulım Shelag'a alıp bermedim » , — dedi . Sonnan keyin , Yahuda Tamara menen qaytıp jaqınlasqan joq .
01038027	Tamaranın' tuwıw waqtı kelgende , qarnında egiz bala barlıg'ı ma'lim boldı .
01038028	Ol bosanıp atırg'an waqıtta , egizlerdin' biri qolın sırtqa shıg'ardı . Kindik sheshesi balanın' qolın uslap : « Bul birinshi bolıp tuwıldı » , — dep onın' bilegine qızıl jip baylap qoydı .
01038029	Biraq ol qolın ishke tartıp aldı ha'm sol waqıtta onın' sın'arı tuwıldı . Sonda kindik sheshesi : « Sen qalayınsha tosqınlıqtı buzıp o'ttin' ? » — dedi . Sonlıqtan og'an Peres dep at qoyıldı .
01038030	Son'ınan bilegine qızıl jip baylang'an onın' sın'arı tuwıldı . Og'an Zerax dep at qoydı .
01039001	Yusup ha'm Potifardın' hayalı1 İsmayıllılar Yusupti Mısırg'a alıp keldi . Faraon sarayının' xızmetshisi , saqshılardın' basshısı , mısırlı Potifar Yusupti ismayıllılardan satıp aldı .
01039002	Jaratqan İye Yusup penen birge bolıp , onı tabıslı qıldı . Solay etip , Yusup mısırlı xojayınının' u'yinde jasadı .
01039003	Onın' xojayını Jaratqan İyenin' Yusup penen birge ekenin ha'm ol islegen ha'r bir isti tabıslı qılıp atırg'anın ko'rdi .
01039004	Yusup xojayınının' kewlinen shıqtı ha'm onın' jaqın xızmetshisine aylandı . Sonlıqtan onı u'yi ha'm barlıq mal-mu'lki u'stinen basqarıwshı etip qoydı .
01039005	Xojayını Yusupti u'yi ha'm pu'tkil mal-mu'lki u'stinen basqarıwshı etip tayınlag'annan baslap , Jaratqan İye Yusup sebepli Potifardın' u'yin jarılqadı . Onın' u'yine , atızına ha'm og'an tiyisli ha'r bir na'rsege bereket berdi .
01039006	Solay etip , Potifar o'zinin' pu'tkil mal-mu'lkin Yusuptin' ıqtıyarına tapsırıp , o'zi jeytug'ın tamag'ınan basqa hesh na'rse menen isi bolmadı . Yusup qa'ddi-qa'wmeti kelisken , shıraylı jigit edi .
01039007	Aradan bir qansha waqıt o'tkennen son' , Potifardın' hayalının' Yusupke ıshqı ketip , og'an : — Menin' menen jat , — dedi .
01039008	Biraq Yusup qarsılıq ko'rsetip , xojayınının' hayalına bılay dedi : — Mine , xojayınım u'yindegi barlıq zatlardı menin' ıqtıyarıma tapsırıp , hesh bir iske aralaspaydı .
01039009	Bul xojalıqta mennen biyligi ku'shli adam joq . Ol sennen basqa hesh na'rseni mennen ayamadı . Sebebi sen onın' hayalısan' . Men qalayınsha bunday u'lken qılmıs islep , Qudayg'a qarsı gu'na qılaman ?
01039010	Hayal Yusupke o'zi menen birge jatıwdı ha'm birge bolıwdı ha'r ku'ni usınıs etse de , Yusup onın' aytqanına ko'nbedi .
01039011	Bir ku'ni Yusup o'z islerin islew ushın u'yge kirdi . U'yde xızmetshilerden hesh kim joq edi .
01039012	Sonda Potifardın' hayalı Yusuptin' shapanınan uslap : « Menin' menen jat » , — dedi . Biraq Yusup shapanın hayaldın' qolında qaldırıp , sırtqa qashıp shıqtı .
01039013	Hayal Yusuptin' shapanın taslap qashqanın ko'rgende ,
01039014	u'y xızmetshilerin shaqırıp , olarg'a : « Qaran'lar , ku'yewim alıp kelgen mına evrey bizlerdi masqara qıldı-g'o ! Ol menin' menen jatıw ushın ishke kirdi . Biraq men qattı qıshqırdım .
01039015	Ol menin' qıshqırıp baqırg'anımdı esitkende , shapanın qasıma taslap , sırtqa qashıp ketti » , — dedi .
01039016	Xojayını u'yge kelgenshe , hayal Yusuptin' shapanın saqlap qoydı .
01039017	Hayal ku'yewine de sol so'zlerdi aytıp : « Senin' bul jerge alıp kelgen evrey qulın' mag'an kelip , meni masqara qılmaqshı boldı .
01039018	Biraq men qıshqırıp baqırg'anımda , ol shapanın menin' qasıma taslap , sırtqa qashıp ketti » , — dedi .
01039019	Yusuptin' xojayını hayalının' : « Senin' qulın' mag'an usılay isledi » , — degenin esitkende g'a'zepke mindi .
01039020	Ol Yusupti tutqıng'a alıp , patshanın' tutqınları qamalatug'ın qamaqxanag'a taslattı . Biraq Yusup qamaqta bolg'anda da ,
01039021	Jaratqan İye onın' menen birge bolıp , og'an jaqsılıq isledi ha'm qamaqxana basshısına Yusupti unamlı etip ko'rsetti .
01039022	Ol qamaqxanadag'ı barlıq tutqınlardı Yusuptin' qaramag'ına tapsırdı . Ol jerdegi barlıq isler ushın Yusup juwapker boldı .
01039023	Qamaqxana basshısı Yusupke tapsırg'an jumıslardın' hesh birine aralaspadı . O'ytkeni Jaratqan İye Yusup penen birge bolıp , ol islegen ha'r bir isti tabıslı qıldı .
01040001	Yusuptin' tutqınlardın' tu'sin jorıwı1 Bir qansha waqıttan son' , Mısır faraonının' sharap quyıwshısı ha'm nanbayı o'z xojayınına , yag'nıy Mısır faraonına qarsı ayıp isledi .
01040002	Faraon o'zinin' usı eki xızmetkerine , yag'nıy bas sharap quyıwshısı menen bas nanbayına ashıwlanıp ,
01040003	olardı saqshılardın' basshısının' u'yine , Yusup otırg'an qamaqxanag'a qamatıp tasladı .
01040004	Saqshılardın' basshısı Yusupti olardın' xızmetine bekitti . Solay etip , olar bir qansha waqıt qamaqxanada qaldı .
01040005	Bir ku'ni tu'nde faraonnın' qamaqta bolg'an sharap quyıwshısı menen nanbayı ekewi de tu's ko'rdi . Ha'r tu'stin' o'zinshe ma'nisi bar edi .
01040006	Erten'ine azanda Yusup olardın' janına kelgende , ekewinin' de en'sesi tu'sip otırg'anın ko'rdi .
01040007	Yusup xojayınının' u'yinde o'zi menen birge qamalıp jatırg'an faraonnın' xızmetkerlerinen : — Bu'gin nege qapa ko'rinesiz ? — dep soradı .
01040008	Olar : — Bizler tu's ko'rgen edik , biraq olardı jorıp beretug'ın hesh kim joq , — dedi . Yusup olarg'a : — Tu's jorıw Qudaydan emes pe ? Tu'slerin'izdi mag'an aytıp berin'ler , — dedi .
01040009	Sonda bas sharap quyıwshı tu'sin Yusupke aytıp : — Men tu'simde bir ju'zim ag'ashın ko'rdim .
01040010	Ag'ashtın' u'sh shaqası bar eken . Olar bo'rte sala gu'llep , solqım-solqım ju'zim pisti .
01040011	Menin' qolımda faraonnın' kesesi bar eken . Men ju'zimlerdi alıp , faraonnın' kesesine sıqtım da , keseni onın' qolına berdim , — dedi .
01040012	Yusup og'an bılay dedi : — Bul tu's mınanı an'latadı : u'sh shaqa — u'sh ku'n .
01040013	U'sh ku'n ishinde faraon senin' ta'g'dirin'di sheshedi ha'm sen burıng'ı xızmetin'e qaytasan' . Og'an burıng'ıday sharap usınatug'ın bolasan' .
01040014	Biraq isin' ju'riskennen keyin , meni esin'e al . Mag'an jaqsılıq islep , faraong'a men tuwralı ayt ha'm meni bul qamaqxanadan shıg'arıp al .
01040015	Sebebi men evreylerdin' jerinen urlap a'kelingenmen . Bul jerde de qamaqqa taslag'anday hesh na'rse islemedim , — dedi .
01040016	Bas nanbay Yusuptin' tu'sti jaqsı jorıg'anın ko'rip , og'an bılay dedi : — Men de tu's ko'rdim . Tu'simde basımda u'sh sebet nan bar eken .
01040017	En' u'stindegi sebette faraong'a arnap pisirilgen ha'r tu'rli nan o'nimleri bar eken . Biraq quslar basımdag'ı sebetten olardı shoqıp jep atır eken , — dedi .
01040018	Yusup og'an bılay dedi : — Bul tu's mınanı an'latadı : u'sh sebet — u'sh ku'n .
01040019	U'sh ku'n ishinde faraon ta'g'dirin'di sheship , seni darg'a astıradı ha'm quslar kelip , denen'di shoqıydı .
01040020	U'shinshi ku'ni faraon o'zinin' tuwılg'an ku'ninde barlıq xızmetkerlerine zıyapat berdi . Sonda ol o'z xızmetkerlerinin' aldında bas sharap quyıwshısı menen bas nanbayının' ta'g'dirin sheshti .
01040021	Bas sharap quyıwshını o'z xızmetine qaytardı . Solay etip , bas sharap quyıwshı ja'ne faraong'a kesesin usınatug'ın boldı .
01040022	Biraq bas nanbaydı , Yusup jorıg'anday , darg'a astırdı .
01040023	Bas sharap quyıwshı Yusupti eske almadı , onı umıtıp jiberdi .
01041001	Yusuptin' faraonnın' tu'sin jorıwı1 Aradan eki jıl o'tkende , faraon tu's ko'rdi . Tu'sinde ol Nil da'ryasının' jag'asında tur eken .
01041002	Da'ryadan shıraylı ha'm semiz , jeti sıyır shıg'ıp , qamıslıqta otlay basladı .
01041003	Son'ınan da'ryadan sıqılsız ha'm arıq jeti sıyır shıg'ıp , da'ryanın' jag'asındag'ı aldıng'ı sıyırlardın' janına barıp turdı .
01041004	Sıqılsız ha'm arıq sıyırlar shıraylı ha'm semiz jeti sıyırdı jep qoydı . Sol waqıtta faraon oyanıp ketti .
01041005	Ol ja'ne uyıqlap ketip , qaytadan tu's ko'rdi . Tu'sinde bir paqalda jeti jaqsı ha'm tolıq masaq o'sip tur eken .
01041006	Son'ınan push ha'm shıg'ıs samalı keptirgen jeti masaq o'sip shıg'ıptı .
01041007	Bul push masaqlar jaqsı ha'm tolıq masaqlardı jutıp jiberipti . Sol waqıtta faraon uyqısınan oyanıp ketip , bunın' tu's ekenin bildi .
01041008	Azanda faraon tınıshsızlanıp , Mısırdın' barlıq sıyqırshıları menen danıshpanların shaqırtıp aldı da , olarg'a ko'rgen tu'slerin aytıp berdi . Degen menen , olardın' hesh biri faraonnın' tu'slerin jorıy almadı .
01041009	Sonda bas sharap quyıwshı faraong'a bılay dedi : — Bu'gin men o'z ayıbımdı moyınlawg'a ma'jbu'rmen .
01041010	Bir ku'ni siz o'zin'izdin' qulların'ız bolg'an mag'an ha'm bas nanbayg'a ashıwlanıp , bizlerdi saqshılardın' basshısının' u'yine , qamaqxanag'a qamatqan edin'iz .
01041011	Bir ku'ni tu'nde ekewimiz de tu's ko'rdik . Ha'r tu'stin' o'zinshe ma'nisi bar edi .
01041012	Sol jerde bizler menen birge saqshılardın' basshısının' qulı bolg'an , bir evrey jigit bar edi . Bizler tu'slerimizdi og'an aytıp bergenimizde , ol jorıp berdi .
01041013	Ha'mme na'rse ol jorıg'anday boldı : men o'z xızmetime qayttım , al nanbay darg'a asıldı .
01041014	Sonda faraon Yusupke adam jiberip , onı tezlik penen qamaqxanadan aldırdı . Yusup saqal-murtın alıp , kiyimlerin almastırg'annan keyin , faraonnın' aldına keldi .
01041015	Faraon Yusupke : — Men bir tu's ko'rdim , biraq onı hesh kim jorıy almadı . Esitiwimshe , sen tu's jorıy aladı ekensen' , — dedi .
01041016	Yusup faraong'a : — Men jorıy almayman . Biraq sizin' iygiligin'iz ushın , Qudaydın' O'zi jorıydı , — dedi .
01041017	Sonda faraon Yusupke bılay dedi : — Tu'simde Nil da'ryasının' jag'asında turg'an ekenmen .
01041018	Sol waqıtta da'ryadan semiz ha'm shıraylı jeti sıyır shıg'ıp , qamıslıqta otlay basladı .
01041019	Son'ınan da'ryadan arıq , sıqılsız ha'm eti su'yegine jabısqan jeti sıyır shıqtı . Men pu'tkil Mısır elinde bunday arıq sıyırlardı hesh ko'rmegen edim .
01041020	Sıqılsız ha'm arıq sıyırlar semiz sıyırlardı jep qoydı .
01041021	Biraq semiz sıyırlar olardın' qarnına tu'sse de , hesh na'rse bolmag'anday , arıq sıyırlar burıng'ısınsha arıq bolıp qala berdi . Sonnan keyin , men oyanıp kettim .
01041022	Keyin men basqa tu's ko'rdim . Tu'simde bir paqalda tolıq ha'm jaqsı jeti masaq o'sip shıqqanın ko'rdim .
01041023	Son'ınan push , jin'ishke ha'm shıg'ıs samalı keptirgen jeti masaq o'sip shıqtı .
01041024	Jin'ishke masaqlar jaqsı jeti masaqtı jutıp jiberdi . Men tu'slerimdi sıyqırshılarg'a aytıp berdim , biraq olardın' hesh biri jorıy almadı .
01041025	Yusup faraong'a bılay dedi : — Faraon , sizin' eki tu'sin'iz de bir ma'nisti an'latadı . Quday ne isleyjag'ın sizge bildiripti .
01041026	Jeti shıraylı sıyır — jeti jıl . Jeti jaqsı masaq ta — jeti jıl . Bul tu'slerdin' ma'nisi bir .
01041027	Olardan son' shıqqan arıq ha'm sıqılsız jeti sıyır menen shıg'ıs samalı keptirgen jeti jin'ishke masaq jeti jıl ashlıq bolatug'ının bildiredi .
01041028	Men jan'a aytqanımday , Quday ne isleyjag'ın sizge ko'rsetipti .
01041029	Pu'tkil Mısır jerinde jeti jıl molshılıq boladı .
01041030	Al onnan keyin bolsa , molshılıq jılların umıttıratug'ın jeti jıl ashlıq boladı . Bul ashlıq jerdi ju'detip jiberedi .
01041031	Keyin bolatug'ın ashlıq sonshelli awır bolg'anlıqtan , burın bolg'an molshılıqtı umıttırıp jiberedi .
01041032	Sizin' bir ma'nistegi tu'sti eki ret ko'riwin'izdin' ma'nisi — Qudaydın' anıq qarar etkenin ha'm bunı tez arada iske asıratug'ının bildiredi .
01041033	Endi siz aqıllı ha'm dana bir adamdı tawıp , og'an Mısırdı basqarıwdı tapsırın' .
01041034	Ja'ne de , siz el u'stinen qadag'alawshılardı tayınlap , Mısır jerindegi molshılıqtın' jeti jılında o'nimnin' besten bir bo'legin jıynatın' .
01041035	Ol adamlar keleshektegi molshılıq jıllarının' pu'tkil azıg'ın toplap , qalalardag'ı sizge tiyisli teleklerge jıynap saqlasın .
01041036	Jeti jıllıq ashlıq waqtında bul g'a'lle qorları Mısırg'a azıq bolıp , el ashlıqtan qırılmaydı . Yusuptin' Mısır u'stinen hu'kimdar bolıwı
01041037	Bul usınıs faraong'a ha'm onın' barlıq xızmetkerlerine maqul tu'sti .
01041038	Faraon xızmetkerlerine : « Bizler Qudaydın' Ruwxına iye bolg'an bul adamnan basqa birewdi taba alamız ba ? » — dedi .
01041039	Son'ınan ol Yusupke bılay dedi : « Quday bulardın' ha'mmesin sag'an ashıp bergen eken , demek , sennen aqıllı ha'm dana adam bolmag'anı .
01041040	Men sarayımdı basqarıwdı sag'an tapsıraman , pu'tkil xalqım senin' buyrıqların'a qulaq asatug'ın boladı . Men taxtım menen g'ana sennen u'stin bolaman .
01041041	Ha'zirden baslap , men seni pu'tkil Mısır u'stinen hu'kimdar etip tayınlayman » .
01041042	Son'ınan faraon barmag'ındag'ı mo'r ju'zigin sheship alıp , Yusuptin' barmag'ına taqtı . Og'an zıg'ır shapan kiygizip , moynına altın shınjır taqtı .
01041043	Faraon Yusupti o'zinen keyingi ekinshi da'rejeli arbag'a mindirip , onın' aldında : « Ta'jim etin'ler ! » — dep jar salıwdı buyırdı . Solay etip , faraon Yusupti pu'tkil Mısır eli u'stinen hu'kimdar etip qoydı .
01041044	Son'ınan faraon Yusupke ja'ne : « Faraon — men bolaman , biraq senin' ruxsatın'sız pu'tkil Mısırda hesh kim tırp ete almaydı » , — dedi .
01041045	Faraon Yusupke Safnat-Paneax degen at qoyıp , onı On qalasındag'ı ruwxaniy Potiferanın' qızı Asenatqa u'ylendirdi . Solay etip , Yusup Mısır elin aralap shıqtı .
01041046	Yusup Mısır patshası faraonnın' xızmetine tayınlang'anda otız jasında edi . Yusup faraonnın' aldınan ketip , pu'tkil Mısır jerin aralawg'a shıqtı .
01041047	Jeti jıllıq molshılıq waqtında jer mol o'nim berdi .
01041048	Yusup Mısırda jeti jıl ishinde o'ngen o'nimlerdin' ha'mmesin jıynap , qalalarda saqladı . Ha'r bir qala a'tirapındag'ı atızlarda o'ngen o'nimlerdi sol qalag'a jıynap qoydı .
01041049	Yusup ten'iz qumınday mol g'a'lle jıynag'anlıqtan , onı o'lshewdi toqtattı . O'ytkeni g'a'lle o'lshep bolmaytug'ın da'rejede ko'p edi .
01041050	Ashlıq jılları baslanbastan burın On qalasının' ruwxaniyi Potiferanın' qızı Asenat Yusupke eki ul tuwıp berdi .
01041051	Yusup : « Quday mag'an barlıq qıyınshılıqlarımdı ha'm a'kemnin' u'yin umıttırdı » , — dep , tun'g'ısh ulının' atın Menashshe dep qoydı .
01041052	Yusup ekinshi ulın Efrayım dep atap : « Qıyınshılıq ko'rgen elimde Quday meni o'sip-o'ndirdi » , — dedi .
01041053	Mısırda jeti jıllıq molshılıq ta tamamlandı .
01041054	Yusuptin' aytqanınday , jeti jıllıq ashlıq baslandı . Ha'mme ellerde ashlıq bolsa da , pu'tkil Mısır elinde azıq-awqat boldı .
01041055	Pu'tkil Mısır eli ash bola baslag'anda , xalıq faraong'a jalbarınıp , nan soradı . Sonda faraon olarg'a : « Yusupke barın'lar , ol sizlerge ne dese , sonı islen'ler » , — dedi .
01041056	Ashlıq pu'tkil eldi jaylap alg'anda , Yusup teleklerdi ashıp , mısırlılarg'a g'a'lle sata basladı . Sebebi Mısırda ashlıq ha'wij alg'an edi .
01041057	Yusupten g'a'lle satıp alıw ushın , Mısırg'a barlıq ellerden adamlar keletug'ın edi . O'ytkeni pu'tkil jer ju'zinde ashlıq ku'sheygen edi .
01042001	Yusuptin' ag'alarının' Mısırg'a keliwi1 Yaqıp Mısırda g'a'lle bar ekenin bilgende , ullarına : « Nege bir-birin'izge qarap otırsızlar ?
01042002	Men Mısırda g'a'lle bar ekenin esittim . O'lmey tiri qalıwımız ushın , sizler ol jaqqa barıp , g'a'lle satıp alıp kelin'ler » , — dedi .
01042003	Solay etip , Yusuptin' on a'jag'ası g'a'lle satıp alıw ushın , Mısırg'a ketti .
01042004	Biraq Yaqıp Yusuptin' inisi Benyamindi olar menen birge jibermedi . Sebebi ol ulının' bir ba'lege jolıg'ıwınan qorqatug'ın edi .
01042005	Solay etip , g'a'lle satıp alıwg'a kelgenler menen birge İzraildın' ulları da Mısırg'a keldi . O'ytkeni Kenaan jerinde de ashlıq bolıp atırg'an edi .
01042006	Yusup Mısır elinin' basshısı bolıp , eldegi pu'tkil xalıqqa g'a'lle satatug'ın edi . Sonda Yusuptin' ag'aları kelip , onın' aldında man'layları jerge tiygenshe iyilip , ta'jim etti .
01042007	Yusup ag'aların ko'rip , olardı tanıdı . Biraq o'zin olardı tanımaytug'ınday qılıp ko'rsetip , qatal so'yledi ha'm olardan : — Qayaqtan keldin'ler ? — dep soradı . Olar Yusupke : — Bizler azıq-awqat satıp alıw ushın , Kenaan jerinen keldik , — dep juwap berdi .
01042008	Yusup ag'aların tanısa da , ag'aları onı tanımadı .
01042009	Yusup olar haqqında ko'rgen tu'slerin eslep , olarg'a : — Sizler jansızlarsız ! Bul eldin' ha'lsiz jerlerin biliw ushın kelgensizler , — dedi .
01042010	Olar Yusupke : — Yaq , mırzamız ! Sizin' qulların'ız bolg'an bizler azıq-awqat satıp alıw ushın keldik .
01042011	Bizler ha'mmemiz bir a'kenin' ullarımız . Sizin' qulların'ız bolg'an bizler hadal adamlarmız , jansız emespiz , — dedi .
01042012	Yusup olarg'a ja'ne : — Yaq , sizler eldin' ha'lsiz jerlerin biliw ushın kelgensizler , — dedi .
01042013	Olar : — Sizin' qulların'ız bolg'an bizler on eki tuwısqanbız . Ha'mmemiz Kenaan jerinde jasaytug'ın bir a'kenin' ullarımız . En' kishkenemiz ha'zir a'kemizdin' janında , al basqa birewi joytılıp ketti , — dedi .
01042014	Yusup olarg'a bılay dedi : — A'ne , aytqanımday , sizler jansızlarsız-g'o .
01042015	Endi sizler sınawdan o'tesiz . Eger genje inin'iz bul jerge kelmese , faraonnın' bası menen ant etemen , sizler bul jerden ketpeysizler .
01042016	Aran'ızdan birin'izdi jiberin' , ol barıp , inin'izdi alıp kelsin . Al qalg'anların'ız qamaqta turasızlar . So'zlerin'izdin' haqıyqat yamasa jalg'an ekenligin tekserip ko'remiz . Eger so'zlerin'iz jalg'an bolsa , faraonnın' bası menen ant etemen , sizler jansızlarsız .
01042017	Solay etip , Yusup ag'aların u'sh ku'nge qamatıp qoydı .
01042018	U'shinshi ku'ni olarg'a : « Men Qudaydan qorqatug'ın adamman . Eger sizler bılay islesen'iz , bir qasıq qanın'ızdan keshemen :
01042019	o'zlerin'izdin' hadal adamlar ekenligin'izdi da'lillewin'iz ushın , aran'ızdag'ı birin'iz qamaqta qalsın , al qalg'anların'ız ash qalg'an xojalıqların'ız ushın g'a'lle alıp ketin'ler .
01042020	Son'ınan kishkene inin'izdi mag'an alıp kelin'ler . Sonda so'zlerin'izdin' haqıyqıy ekenligi da'lillenip , o'limnen aman qalasızlar » , — dedi . Olar bug'an kelisim berdi .
01042021	Olar bir-birine : « Shınında da , bizler inimizge islegen isimiz ushın jazalanıp atırmız . Ol bizlerge jalbarıng'anda , onın' qalay qıynalg'anın ko'rsek te , onı tın'lamadıq . Sol sebepten bizlerdin' basımızg'a da usı qıyınshılıq tu'sti » , — desti .
01042022	Ruben olarg'a : « Balag'a jamanlıq islemen'ler » , — dep sizlerge eskertpegen be edim ? Biraq sizler tın'lamadın'lar . Mine , ha'zir onın' qanının' qunı bizlerden talap etilip atır , — dedi .
01042023	Yusuptin' o'zlerin tu'sinetug'ının ag'aları bilmedi , sebebi Yusup olar menen dilmash arqalı so'ylesken edi .
01042024	Yusup ag'alarının' janınan ketip , jılap jiberdi . Son'ınan qaytıp kelip , olar menen so'ylesti ha'm aralarınan Shimondı tutqıng'a alıp , basqalarının' ko'z aldında baylatıp qoydı . Yusuptin' ag'alarının' Kenaang'a qaytıwı
01042025	Yusup ag'alarının' qapların g'a'llege toltırıwdı , gu'mislerin ha'r birinin' qabına qaytarıp salıwdı ha'm jol azıg'ın beriwdi buyırdı . Aytılg'an so'z orınlandı .
01042026	Yusuptin' ag'aları g'a'llelerin esheklerine artıp , jolg'a tu'sti .
01042027	Olar tu'new ushın bir jerde toqtadı . Sonda olardın' arasındag'ı birewi eshegine jem bereyin dep qaptın' awzın ashqanda , qaptın' awzında turg'an o'zinin' gu'mis ten'gesin ko'rdi .
01042028	Ol tuwısqanlarına : « Gu'misimdi qaytarıp beripti . Mine , ol qabımnın' ishinde eken » , — dedi . Sonda olardın' ju'rekleri suwlap , qaltırasıp , bir-birine : « Qudaydın' bizlerge bul ne qılg'anı ? » — dedi .
01042029	Olar Kenaang'a , a'kesi Yaqıpqa qaytıp kelip , baslarınan keshirgenlerinin' ha'mmesin aytıp berip , bılay dedi :
01042030	« Sol eldin' basshısı bizler menen qatal so'ylesip , bizlerdi elge kelgen jansızlar dep esapladı .
01042031	Bizler og'an : „ Bizler hadal adamlarmız , jansızlar emespiz .
01042032	Bizler on eki tuwısqan bolıp , bir a'kenin' ullarımız . Bir inimiz joytılıp ketti , al kishkene inimiz ha'zir Kenaanda , a'kemizdin' janında qaldı “ , — dedik .
01042033	Sol eldin' basshısı bizlerge : „ Sizlerdin' hadal adamlar ekenligin'izdi men mınadan bilemen : tuwısqanın'ızdın' birewin qasımda qaldırın' da , al qalg'anların'ız ash qalg'an xojalıqların'ız ushın g'a'lle alıp , kete berin'ler .
01042034	Al genje inin'izdi mag'an alıp kelesizler . Men sonda sizlerdin' jansız emes , al hadal adamlar ekenligin'izdi bilemen ha'm tuwısqanın'ızdı sizlerge qaytarıp beremen . Sonda sizler bul elde sawda isley alasızlar “ , — dedi » .
01042035	Olar qapların bosatıp atırıp , ha'r qaysısı o'z qabının' ishinen tu'yiwli gu'misin tawıp aldı . Tu'yiwli gu'mislerin ko'rgende , olardın' o'zleri de , a'kesi de qorqıp ketti .
01042036	Sonda Yaqıp ullarına : — Sizler meni perzentlerimnen ayırdın'lar : Yusup joq , Shimon joq , endi Benyamindi de alıp ketpekshisizler . Man'layım bunshelli qara bolmasa ! — dedi .
01042037	Ruben a'kesine : — Eger men Benyamindi qaytarıp a'kelmesem , menin' eki ulımdı o'ltire g'oy . Benyamindi mag'an tapsır , men onı sag'an qaytarıp a'kelemen , — dedi .
01042038	Biraq Yaqıp : — Ulımdı sizler menen jibermeymen , o'ytkeni ag'ası o'lip , ol jalg'ız qaldı . Eger ol jolda bir ba'lege jolıqsa , sizler menin' g'arrı basımdı sol qayg'ı menen o'liler ma'kanına jiberesizler , — dedi .
01043001	Benyaminnin' Mısırg'a alıp barılıwı1 Kenaan jerindegi ashlıq ku'shli edi .
01043002	Mısırdan alıp kelingen g'a'lle tawısılg'annan keyin , Yaqıp ullarına : — Ja'ne barıp , az-maz azıq-awqat satıp a'kelin'ler , — dedi .
01043003	Yahuda a'kesine bılay dedi : — Ol adam bizlerge : « Eger inin'iz sizler menen birge kelmese , ko'zime ko'rinben'ler » , — dep qatan' aytqan edi .
01043004	Eger inimizdi bizler menen birge jibersen' , barıp , sag'an azıq-awqat alıp kelemiz .
01043005	Eger jibermesen' , bizler bara almaymız , sebebi ol adam : « İnin'iz sizler menen birge kelmese , ko'zime ko'rinben' » , — degen edi .
01043006	İzrail : — Ne ushın sizler ol adamg'a ja'ne bir inin'izdin' bar ekenin aytıp , menin' basımdı ba'lege qoydın'ız ? — dedi .
01043007	Olar a'kesine : — Ol adam bizlerden o'zlerimiz ha'm tuwısqanlarımız haqqında shuqlap sorap : « A'ken'iz ele tiri me ? Basqa tuwısqanın'ız bar ma ? » — degende , bizler onın' sorawlarına juwap berdik . Onın' bizlerge : « İnin'izdi alıp kelin' » , — dep aytatug'ının qayaqtan bilippiz ? — dedi .
01043008	Yahuda a'kesi İzrailg'a : — Balanı menin' menen jiber , keteyik . Sonda sen de , bizler de , balalarımız da o'lmey , tiri qalamız .
01043009	Men bala ushın basım menen juwap beremen , onı mennen talap etesen' . Eger men onı aldın'a qaytarıp a'kelmesem , onda bir o'mir senin' aldın'da ayıpker bolaman .
01043010	Eger waqıttı soza bermegenimizde , ha'zirge deyin eki ret barıp kelgen bolar edik , — dedi .
01043011	Aqırında İzrail ullarına bılay dedi : — Meyli , onda bılay islen' : o'zlerin'iz benen birge bul jerdin' en' jaqsı o'nimlerinen alıp , ol adamg'a sawg'ag'a az-maz balzam , az-maz pal ha'm xosh iyisli shayır , ladan , piste , badam alıp barın'lar .
01043012	Qapların'ızdın' awzında qaytıp kelgen gu'mislerdi qaytarıp beriwin'iz ushın , eki ese artıq gu'mis alıp ketin'ler . Mu'mkin , aljasıq bolg'an shıg'ar .
01043013	İnin'izdi alıp , sol adamg'a qaytıp barın'lar .
01043014	Qu'direti ku'shli Quday ol adamnın' ju'regine sizlerge degen rehim bersin , ol sizlerdin' sol tuwısqanın'ız benen Benyamindi sizlerge qaytarıp bersin . Al mag'an kelsek , eger men balasız qalatug'ın bolsam , meyli , balasız qala qoyayın . Yusuptin' tuwısqanların ekinshi ret ko'riwi
01043015	Solay etip , tuwısqanlar sawg'alardı , eki ese artıq gu'misti ha'm Benyamindi alıp , Mısırg'a qaray jolg'a shıqtı ha'm Yusuptin' aldına keldi .
01043016	Yusup olardın' janındag'ı Benyamindi ko'rgende , o'zinin' u'y basqarıwshısına : « Bul adamlardı menin' u'yime alıp bar da , mal soyıp , awqat tayarla . O'ytkeni olar tu'ski awqattı menin' menen birge jeydi » , — dedi .
01043017	U'y basqarıwshısı Yusuptin' aytqanınday islep , olardı Yusuptin' u'yine alıp bardı .
01043018	Tuwısqanlar o'zlerinin' Yusuptin' u'yine aparılg'anın ko'rgende qorqıp ketip , bir-birine : « Burın qaplarımızg'a qaytarıp salıng'an gu'misti sıltawlap , ol bizlerdi usı jerge alıp kelgen shıg'ar . Ol bizlerge topılıp , o'zlerimizdi qul etpekshi ha'm esheklerimizdi tartıp almaqshı shıg'ar » , — desti .
01043019	Olar qapının' kirer awzında Yusuptin' u'y basqarıwshısına jaqınlap barıp :
01043020	— Mırzamız , bizler bunnan aldın azıq-awqat satıp alıw ushın bul jerge kelgen edik .
01043021	Qaytarsın tu'negen jerimizde qaplarımızdı ashıp qarag'anımızda , ha'r birimiz gu'misimizdin' bası buzılmay , qaptın' awzında turg'anın ko'rip , hayran qaldıq . Bizler onı qaytarıp alıp keldik .
01043022	Bunnan tısqarı , bizler azıq-awqat satıp alıw ushın qosımsha gu'mis alıp keldik . Al sol gu'misimizdi qaplarımızg'a kim salıp qoyg'anın bizler bilmeymiz , — dedi .
01043023	U'y basqarıwshısı : — Qa'weterlenben'ler ha'm qorqpan'lar . Qapların'ızdag'ı bul g'a'ziyneni sizlerdin' ha'm a'ken'izdin' Qudayı qapların'ızg'a salıp ketipti . Men gu'misin'izdi aldım , — dedi . Son'ınan ol Shimondı olardın' aldına alıp keldi .
01043024	U'y basqarıwshı olardı Yusuptin' u'yine alıp kelip , ayaqların juwıw ushın suw ha'm esheklerine jem berdi .
01043025	Tuwısqanlar tu'ske , Yusuptin' keliwine sawg'aların tayarlap qoydı . Sebebi o'zlerinin' sol jerde awqatlanatug'ının esitken edi .
01043026	Yusup u'yge kelgende , olar sawg'aların ishke a'kelip , Yusupke berdi ha'm onın' aldında jerge deyin iyilip , ta'jim etti .
01043027	Yusup olardan hal-awhal sorap bolg'annan keyin : — O'zlerin'iz aytqan g'arrı a'ken'iz aman-saw ju'r me ? Ol ele tiri me ? — dedi .
01043028	— Sizin' qulın'ız bolg'an a'kemiz aman-saw ju'r , ol ele tiri , — dep olar hu'rmet penen iyilip , ta'jim etti .
01043029	Yusup ko'z taslap , o'zi menen bir anadan tuwılg'an inisi Benyamindi ko'rgende : — Bul mag'an aytqan genje inin'iz be ? — dep soradı ha'm Benyaminge : — Quday sag'an miyrimin tu'sirsin , ulım , — dedi de ,
01043030	da'rhal sol jerden shıg'ıp ketti . O'ytkeni tuwısqanın ko'rgende , onın' ju'regi eljirep ketken edi . Yusup bo'lmesine kirip , sol jerde jılap aldı .
01043031	Ol betin juwg'annan keyin sırtqa shıqtı da , o'zin qolg'a alıp : « Awqat a'kelinsin ! » — dep buyırdı .
01043032	Yusupke bo'lek , ag'a-inilerine bo'lek ha'm Yusup penen awqatlanıp otırg'an mısırlılarg'a bo'lek dasturxan jayıldı . Sebebi mısırlılar evreyler menen birge awqat jemeytug'ın edi , bul olar ushın ma'kiriw esaplanatug'ın edi .
01043033	Tuwısqanları Yusuptin' qarsı aldında u'lkeninen kishisine deyin , jası boyınsha otırdı . Olar tan' qalısıp , bir-birine qaradı .
01043034	Yusuptin' dasturxanınan olarg'a awqat jiberildi . Sonda Benyaminnin' payı basqalarg'a qarag'anda bes ese artıq boldı . Olar Yusup penen birge iship , kewil ko'terip otırdı .
01044001	Joytılg'an gu'mis kese1 Yusup o'zinin' u'y basqarıwshısına bılay dep buyırdı : « Bul adamlardın' qapların o'zleri ko'tere alg'ansha azıq-awqatqa toltır ha'm ha'r birinin' gu'misin qabının' awzına sal .
01044002	En' genjesinin' qabının' awzına g'a'lle ushın to'lengen gu'misine qosa , menin' gu'mis kesemdi de salıp qoy » . U'y basqarıwshısı Yusuptin' aytqanınday etip isledi .
01044003	Erten'ine tan' atıwdan , sol adamlar eshekleri menen birge jolg'a atlandırıldı .
01044004	Olar qaladan uzaqlap ketpey turıp , Yusup o'zinin' u'y basqarıwshısına bılay dep buyırdı : « Bar , sol adamlardın' izinen quw . Jetip alg'anın'nan keyin , olarg'a bılay dep ayt : „ Ne ushın sizler jaqsılıqqa jamanlıq qaytardın'ız ?
01044005	Ne ushın xojayınımnın' gu'mis kesesin urlap kettin'iz ? Xojayınım onnan iship , onı pal ashıw ushın qollanadı-g'o . Sizler jaman is isledin'ler “ » .
01044006	U'y basqarıwshısı ag'alı-inililerdin' izinen quwıp jetip , olarg'a usı ga'plerdi ayttı .
01044007	Ag'alı-inililer og'an : — Mırzamız , ne ushın bunday so'zlerdi aytıp tursız ? Sizin' qulların'ız bolg'an bizler bunday islerdi islewden awlaqpız .
01044008	Ha'tte , bizler qaplarımızdın' awzınan tapqan gu'misti Kenaan jerinen sizge qaytarıp a'kelip bergen edik-g'o . Qalay bizler xojayının'ızdın' u'yinen gu'mis yamasa altın urlaymız ?
01044009	Gu'mis kese qulların'ızdın' qaysı birinen tabılsa , sol o'ltirilsin , al qalg'anlarımız xojayınımızg'a qul bolayıq , — dedi .
01044010	U'y basqarıwshısı : — Meyli , sizler aytqanday bolsın . Kese kimnen tabılsa , sol menin' qulım boladı . Al qalg'anların'ız ayıpsız bolasız , — dedi .
01044011	Olar da'rhal qapların jerge tu'sirip , awızların ashtı .
01044012	U'y basqarıwshı u'lkeninen baslap , kishisine deyin , ha'mmesinin' qapların tekserip shıqtı . Kese Benyaminnin' qabınan tabıldı .
01044013	Tuwısqanlar qayg'ıdan kiyimlerin jırttı ha'm ju'klerin esheklerine artıp , qalag'a qaytıp bardı .
01044014	Yahuda ha'm tuwısqanları Yusuptin' u'yine kelgende , ol ele u'yde edi . Olar Yusuptin' aldında jerge jıg'ıldı .
01044015	Yusup olarg'a : — Nege bunday isledin'iz ? Mendey adamnın' pal ashıp , bilip alatug'ının bilmedin'iz be ? — dedi .
01044016	Sonda Yahuda : — Mırzamızg'a bizler ne ayta alamız ? Ne dep tu'sindire alamız ? O'zlerimizdi qalay aqlay alamız ? Quday qulların'ızdın' ayıbın a'shkara etti . Bizler de , kese tabılg'an adam da sizge qul bolamız , — dedi .
01044017	Yusup : — Yaq , men bunday islewden awlaqpan . Kese kimnen tabılg'an bolsa , tek sol mag'an qul boladı . Al sizler aman-esen a'ken'izdin' aldına qayta berin' , — dedi . Yahudanın' Benyamin ushın jalbarınıwı
01044018	Sonda Yahuda Yusupke jaqınıraq kelip bılay dedi : — Mırzam , mag'an bir so'z aytıwg'a ruxsat etin' . Siz faraon menen birdey biylikke iyesiz , qulın'ızg'a ashıwlanban' .
01044019	Mırzam , siz qulların'ız bolg'an bizlerden : « A'ken'iz yamasa basqa tuwısqanın'ız bar ma ? » — dep sorag'anın'ızda ,
01044020	bizler sizge : « G'arrı a'kemiz ha'm onın' qartayg'anda ko'rgen genje ulı bar . Onın' tuwısqanı o'lip , anasınan jalg'ız qalg'an edi ha'm a'kemiz onı jaqsı ko'redi » , — degen edik .
01044021	Sonda siz qulların'ız bolg'an bizlerge : « Onı mag'an alıp kelin' , bir ko'reyin » , — degen edin'iz .
01044022	Biraq bizler sizge : « Bala a'kesin taslap kete almaydı . Eger a'kesi onnan ayırılsa , o'lip qaladı » , — degen edik .
01044023	Siz qulların'ız bolg'an bizlerge : « Eger genje inin'iz sizler menen birge kelmese , ko'zime ko'rinben' » , — degen edin'iz .
01044024	Bizler sizin' qulın'ız bolg'an a'kemizge qaytıp barg'anımızda , sizin' so'zlerin'izdi og'an aytıp berdik .
01044025	A'kemiz : « Ja'ne barıp , bizlerge az-maz azıq-awqat satıp alın'lar » , — degende ,
01044026	bizler og'an : « Bara almaymız , eger genje inimiz bizler menen birge barsa g'ana , baramız . Genje inimiz bizler menen birge bolmasa , ol adamnın' ju'zin ko're almaymız » , — dedik .
01044027	Sonda qulın'ız bolg'an a'kemiz bizlerge : « Hayalım Rahilanın' mag'an eki ul tuwıp bergenin bilesiz .
01044028	Birewinen ayırıldım . Onı bir haywan tilkim-tilkim etip taslag'an , sonnan beri onı qaytıp ko'rmedim .
01044029	Eger sizler bunı da alıp ketsen'iz ha'm ol bir ba'lege jolıqsa , onda sizler menin' g'arrı basımdı sol qayg'ı menen o'liler ma'kanına jiberesizler » , — dedi .
01044030	Endi men sizin' qulın'ız bolg'an a'kemizge qaytıp barg'anımda , onın' janınan artıq ko'retug'ın ulı qasımızda bolmasa ,
01044031	ol ulının' joq ekenin ko'rip , o'lip qaladı . Sonda sizin' qulın'ız bolg'an bizler qulın'ız bolg'an a'kemizdin' g'arrı basın sol qayg'ı menen o'liler ma'kanına jiberemiz .
01044032	Sizin' qulın'ız bolg'an men bul bala ushın basım menen juwap beremen dep , a'keme : « Eger onı sag'an qaytarıp alıp kelmesem , onda men bir o'mir senin' aldın'da ayıpker bolayın » , — dedim .
01044033	Sonlıqtan endi balanın' ornına sizge men qul bolıp qalayın . Al bala tuwısqanları menen birlikte qayta bersin .
01044034	Sebebi bala janımda bolmasa , a'keme qalay qaytıp baraman ? Men a'kemnin' basına tu'setug'ın baxıtsızlıqqa shıday almayman .
01045001	Yusuptin' tuwısqanlarına o'zin tanıtıwı1 Sonda Yusup xızmetshilerdin' aldında o'zin artıq tuta almay : « Ha'mmeni bul jerden shıg'arıp jiberin' ! » — dep baqırdı . Solay etip , Yusup tuwısqanlarına o'zin tanıtqanda , onın' janında hesh kim joq edi .
01045002	Onın' dawıslap jılag'anı sonshelli , mısırlılar da onın' jılag'anın esitti . Bul haqqında xabar faraonnın' sarayına da jetip bardı .
01045003	Yusup tuwısqanlarına : « Men Yusuppen ! A'kem ele tiri me ? » — dedi . Biraq tuwısqanları onın' aldında albırap , ne dep juwap bererin bilmedi .
01045004	Yusup olarg'a : « Mag'an jaqınıraq kelin'ler » , — dedi . Olar jaqınıraq kelgende , Yusup so'zin bılay dep dawam etti : « Men sizler Mısırg'a satıp jibergen tuwısqanın'ız Yusuppen !
01045005	Meni bul jerge satıp jibergenin'iz ushın qıynalman' ha'm o'zlerin'izdi ayıplaman' . Quday adamlardın' o'mirin saqlap qalıw ushın , meni sizlerden aldın bul jerge jiberdi .
01045006	Elde eki jıldan beri ashlıq bolmaqta , ja'ne bes jıl dawamında jer de egilmeydi , zu'ra'a't te jıynalmaydı .
01045007	Quday jer ju'zinde urpaqların'ızdı saqlap qalıw ushın ha'm tan' qalarlıq jol menen janların'ızdı qutqarıw ushın , meni sizlerden aldın bul jerge jiberdi .
01045008	Meni bul jerge sizler jibergenin'iz joq , al Quday jiberdi . Ol meni faraong'a ken'esgo'y , onın' sarayına xojayın ha'm pu'tkil Mısır eline basshı etip qoydı .
01045009	Sizler da'rhal a'kemnin' aldına barın' da , og'an ulın'ız Yusup : „ Quday meni pu'tkil Mısır eline basshı etip qoydı . İrkilmey , janıma kel .
01045010	Sen balaların' , aqlıqların' , su'riw ha'm padaların' , pu'tkil mal-mu'lkin' menen birlikte Goshen jerine ornalasıp , menin' janımda bolasan' .
01045011	Sol jerde men seni bag'aman , o'ytkeni ashlıq ja'ne bes jıl dawam etedi . Bolmasa sen , xojalıg'ın' ha'm sag'an tiyisli ha'mme na'rse nabıt boladı “ , — dep aytıp atır den'ler » .
01045012	Son'ınan ol tuwısqanlarına ja'ne : « Mine , sizler de , inim Benyamin sen de o'z ko'zlerin'iz benen ko'rip turg'anın'ızday , sizlerge bul so'zlerdi aytıp turg'an men — haqıyqattan da , Yusup bolaman .
01045013	Mısırda menin' qanshelli ataq-abırayg'a iye ekenimdi ha'm o'zlerin'iz ko'rgen na'rselerdin' ha'mmesin a'keme aytıp berin' . A'kemdi da'rhal bul jerge alıp kelin' » , — dedi .
01045014	Son'ınan Yusup inisi Benyaminnin' moynınan qushaqlap jıladı . Benyamin de onı qushaqlap jıladı .
01045015	Yusup barlıq ag'aların da su'yip , olardı qushaqlap jıladı . Keyin tuwısqanları onın' menen so'ylese basladı .
01045016	Yusuptin' tuwısqanları kelgeni haqqında xabar faraonnın' sarayına jetip barg'anda , faraon ha'm onın' xızmetshileri bug'an quwandı .
01045017	Faraon Yusupke bılay dedi : « Tuwısqanların'a ayt , olar esheklerine ju'klerin artıp , Kenaang'a qaytsın .
01045018	A'kesin ha'm xojalıqların alıp , usı jerge qaytıp kelsin . Men olarg'a Mısırdın' en' jaqsı jerlerin beremen , iship-jeytug'ının'ız mol boladı » .
01045019	Ja'ne de , olarg'a bılay dep aytıwın'dı da buyıraman : « Balaları ha'm hayalları ushın Mısırdan arbalar alıp ketsin ha'm a'ken'izdi bul jerge alıp kelsin .
01045020	Qalıp ketken zatların'ızg'a ashınban'lar , pu'tkil Mısırdın' en' jaqsı zatları sizlerdiki boladı » .
01045021	İzraildın' ulları aytılg'anlardı isledi . Yusup faraonnın' buyrıg'ı boyınsha olarg'a arbalar ha'm jol ushın azıq berdi .
01045022	Yusup olardın' ha'r birine bir shapannan , al Benyaminge u'sh ju'z shekel gu'mis penen bes shapan berdi .
01045023	Ol a'kesine arnap , on eshekke Mısırdın' en' jaqsı zatların ju'kledi ha'm a'kesinin' jolı ushın , on mashag'a da'n , nan ha'm azıq-awqat artıp jiberdi .
01045024	Yusup tuwısqanların jolg'a shıg'arıp salıp atırıp : « Jolda ja'njellesip ju'rmen'ler » , — dedi .
01045025	Yusuptin' tuwısqanları Mısırdan shıg'ıp , Kenaan eline , a'kesi Yaqıptın' janına qaytıp keldi .
01045026	Olar a'kesine : « Yusup tiri eken , ol ha'zir pu'tkil Mısır elin basqarıp tur » , — dedi . Biraq Yaqıptın' ju'regi bu'lk etpedi ha'm olarg'a isenbedi .
01045027	Olar a'kesine Yusuptin' o'zlerine aytqan barlıq so'zlerin aytıp berdi . Yaqıp o'zin ko'shirip a'keliw ushın Yusuptin' jibergen arbaların ko'rgende , ruwxına jan kirdi .
01045028	Sonda İzrail : « Endi isenemen , ulım Yusup ele tiri eken ! O'lmesimnen burın barıp , onı ko'retug'ın boldım » , — dedi .
01046001	Yaqıptın' Mısırg'a ko'ship barıwı1 Solay etip , İzrail o'zinin' barlıq mal-mu'lkin alıp , jolg'a shıqtı . Beer-Shebag'a jetip kelgende , a'kesi Isaqtın' Qudayına arnap qurbanlıqlar shaldı .
01046002	Quday tu'nde İzrailg'a ayan berip : — Yaqıp , Yaqıp ! — dedi . — La'bba'y , — dedi ol .
01046003	Quday og'an bılay dedi : — Men Qudayman , a'ken'nin' Qudayıman . Sen Mısırg'a barıwdan qorqpa . Men ol jerde senin' urpaqların'nan ullı xalıq jarataman .
01046004	Men senin' menen birge Mısırg'a baraman ha'm urpaqların'dı usı jerge so'zsiz qaytarıp alıp kelemen . Qaytıs bolg'anın'da , Yusup o'z qolları menen ko'zlerin'di jabadı .
01046005	Son'ınan Yaqıp Beer-Shebadan jolg'a shıqtı . İzraildın' ulları a'kesi Yaqıptı , balaların ha'm hayalların faraon jibergen arbalarg'a mingizip , alıp ketti .
01046006	Olar malların ha'm Kenaan jerinde jıynag'an pu'tkil mal-mu'lkin alıp , Mısırg'a keldi . Yaqıp penen onın' pu'tkil urpaqları birge edi .
01046007	Yaqıp o'zi menen birge ulların , qızların , aqlıqların , yag'nıy pu'tkil urpaqların alıp , Mısırg'a ko'ship keldi .
01046008	İzraildın' , yag'nıy Yaqıptın' Mısırg'a alıp kelgen ullarının' ha'm urpaqlarının' atları to'mendegishe : Yaqıptın' tun'g'ıshı — Ruben .
01046009	Rubennin' ulları : Xanox , Pallu , Xesron ha'm Karmiy .
01046010	Shimonnın' ulları : Emuel , Yamin , Ohad , Yaxin , Soxar ha'm kenaanlı hayalınan tuwılg'an Shaul .
01046011	Lebiydin' ulları : Gershon , Qohat , Merariy .
01046012	Yahudanın' ulları : Er , Onan , Shela , Peres ha'm Zerax . Biraq Er menen Onan Kenaanda qaytıs bolg'an edi . Perestin' ulları : Xesron ha'm Xamul .
01046013	İssaxardın' ulları : Tola , Pua , Yob ha'm Shimron .
01046014	Zebulonnın' ulları : Sered , Elon ha'm Yaxleel .
01046015	Bular Leanın' Yaqıpqa tuwıp bergen ulları ha'm olardın' urpaqları . Lea olardı ha'm qızı Dinanı Paddan-Aramda tuwg'an edi . Yaqıptın' ulları menen qızları barlıg'ı bolıp otız u'sh edi .
01046016	Gadtın' ulları : Sifyon , Xaggiy , Shuniy , Esbon , Eriy , Arodiy ha'm Areliy .
01046017	Asherdin' ulları : İmna , İshwa , İshwiy , Beria ha'm olardın' qarındası Serax . Beriyanın' ulları : Xeber ha'm Malkiel .
01046018	Bular — Labannın' qızı Leag'a bergen shorısı Zilpanın' Yaqıpqa tuwıp bergen ullarının' urpaqları . Olar barlıg'ı on altı edi .
01046019	Yaqıptın' hayalı Rahilanın' ulları Yusup ha'm Benyamin edi .
01046020	Mısırda Yusup Menashshe ha'm Efrayım degen eki ullı boldı . Yusupke olardı On qalasının' ruwxaniyi bolg'an Potiferanın' qızı Asenat tuwıp berdi .
01046021	Benyaminnin' ulları : Bela , Bexer , Ashbel , Gera , Naaman , Exiy , Rosh , Muppim , Xuppim ha'm Ard .
01046022	Bular — Rahilanın' Yaqıpqa tuwıp bergen ullarının' urpaqları . Olar ha'mmesi bolıp on to'rt edi .
01046023	Dannın' ulı : Xushim .
01046024	Naftaliydin' ulları : Yaxsiel , Guniy , Eser ha'm Shillem .
01046025	Bular Labannın' qızı Rahilag'a bergen shorısı Bilhanın' Yaqıpqa tuwıp bergen ullarının' urpaqları . Olar ha'mmesi jetew edi .
01046026	Yaqıptın' ullarının' hayalların qospag'anda , Yaqıptın' urpag'ınan bolg'an ha'm onın' menen birge Mısırg'a kelgenlerdin' sanı ha'mmesi bolıp alpıs altı adam edi .
01046027	Yusuptin' Mısırda tuwılg'an eki ulı menen birlikte Mısırg'a ko'shken Yaqıptın' xojalıg'ı ha'mmesi bolıp jetpis adam edi . Yaqıptın' Yusup penen ushırasıwı
01046028	Goshenge baratug'ın joldı ko'rsetiw ushın , Yaqıp aldın ala Yahudanı Yusupke jiberdi . Olar Goshen jerine jetip kelgende ,
01046029	Yusup o'zinin' arbasın jegip , a'kesi İzraildı ko'riw ushın , Goshenge bardı . Yusup a'kesin ko're sala , onı moynınan qushaqlap , uzaq jıladı .
01046030	İzrail Yusupke : « Tiri ekenin'di o'z ko'zim menen ko'rdim , endi o'lsem de , a'rmanım joq » , — dedi .
01046031	Yusup tuwısqanlarına ha'm a'kesinin' u'y-ishindegi adamlarg'a bılay dedi : « Men faraong'a barıp bılay deymen : „ Kenaan jerinde jasag'an tuwısqanlarım ha'm a'kemnin' u'y-ishindegi adamlar mag'an keldi .
01046032	Olar shopanlar bolıp , sharwashılıq penen shug'ıllanadı . Sonlıqtan olar su'riwlerin , padaların ha'm barlıq mal-mu'lkin o'zleri menen birge alıp kelgen “ .
01046033	Eger faraon sizlerdi shaqırıp : „ Ka'sip-ka'rin'iz ne ? “ — dep sorasa ,
01046034	sizler : „ Ata-babalarımız sıyaqlı , bizler de bala waqtımızdan beri sharwashılıq penen shug'ıllanamız “ , — dep aytın'lar . Sonda sizlerge Goshen jerine ornalasıwın'ızg'a ruxsat etiledi . Sebebi mısırlılar shopanlardan jerkenedi » .
01047001	İzrail ulları faraon aldında1 Yusup faraong'a barıp : « A'kem ha'm tuwısqanlarım su'riwleri , padaları ha'm barlıq mal-mu'lki menen Kenaan jerinen keldi . Olar ha'zir Goshen jerinde » , — dep xabarladı .
01047002	Keyin Yusup a'jag'alarının' ishinen besewin tan'lap alıp , faraonnın' aldına alıp keldi .
01047003	Faraon Yusuptin' ag'alarınan : — Ka'sip-ka'rin'iz ne ? — dep soradı . Olar bılay dep juwap berdi : — Sizin' qulların'ız bolg'an bizler ata-babalarımız sıyaqlı shopanbız .
01047004	Bizler bul elge waqıtsha jasaw ushın keldik . Kenaan jerinde ku'shli ashlıq bolıp , mallarımız jayılatug'ın o'ris qalmadı . Ruxsat etsen'iz , Goshen jerine ornalasayıq .
01047005	Sonda faraon Yusupke : — A'ken' ha'm tuwısqanların' sag'an kelipti .
01047006	Mısır jeri senin' ıqtıyarın'da . Olardı eldin' en' jaqsı jerine ornalastır . Olar Goshen jerinde jasasın . Eger olardın' arasında uqıplı adamlar bar bolsa , olardı menin' sharwam u'stinen baqlawshı etip qoy , — dedi .
01047007	Keyin Yusup a'kesi Yaqıptı faraonnın' aldına apardı . Yaqıp faraong'a pa'tiyasın berdi .
01047008	Faraon Yaqıptan : — Jasın'ız neshede ? — dep soradı .
01047009	Yaqıp og'an : — Men bir ju'z otız jıldan beri du'nyag'a miymanman . Menin' o'mirim tez ha'm mashaqatlı o'tti , biraq men ata-babalarımnın' miyman bolıp jasap ketken jasına ele jetpedim , — dep juwap berdi .
01047010	Son'ınan Yaqıp faraong'a pa'tiyasın berip , onın' aldınan shıg'ıp ketti .
01047011	Solay etip , Yusup a'kesin ha'm tuwısqanların Mısırg'a ornalastırıp , faraonnın' buyırg'anınday , olarg'a eldin' en' jaqsı jerinen , Ramses u'lkesinen menshik jer berdi .
01047012	Ja'ne de , Yusup a'kesin , tuwısqanların ha'm a'kesinin' u'y-ishin balalarının' sanına qaray azıq-awqat penen ta'miyinledi . Ashlıq jılları Yusuptin' Mısırdı basqarıwı
01047013	Ashlıqtın' ku'sheygeni sonshelli , hesh bir elde jeytug'ın na'rse qalmadı . Mısır ha'm Kenaan elleri qırılıp kete jazladı .
01047014	Yusup satqan da'ni ushın Mısırdag'ı ha'm Kenaandag'ı barlıq aqshalardı jıynap , faraonnın' sarayına apardı .
01047015	Mısırda da , Kenaanda da aqsha tawısılg'anda , mısırlılar Yusupke kelip : — Bizlerge jeytug'ın na'rse berin' ! Bizler sizin' ko'z aldın'ızda o'lip keteyik pe ? Aqshalarımız da tawısıldı , — dedi .
01047016	Yusup olarg'a : — Eger aqshan'ız tawısılg'an bolsa , malların'ızdı alıp kelin' . Men olardın' ornına sizlerge azıq-awqat beremen , — dedi .
01047017	Solay etip , olar malların Yusupke alıp keldi . Yusup olardın' atları , mayda-iri malları ha'm esheklerinin' ornına azıq-awqat berdi . Yusup bir jıl boyı olardı mallarının' ornına azıq-awqat penen ta'miyinledi .
01047018	Sol jıl o'tkennen son' , keyingi jılı xalıq ja'ne Yusuptin' aldına kelip : « Mırzamız , sizden haqıyqattı jasırmaymız : aqshamız tawısıldı , mallarımızdı sizge berdik . Endi sizge o'zimizden ha'm jerimizden basqa beretug'ın hesh na'rsemiz qalmadı .
01047019	Bizler sizin' ko'z aldın'ızda o'lip keteyik pe ? Jerlerimiz de sho'lge aylansın ba ? Siz bizlerdi ha'm jerlerimizdi satıp alıp , ornına azıq-awqat berin' . Bizler jerimiz benen birge faraonnın' qulı bolayıq . Bizlerge tuqım berin' , o'lmey , tiri qalayıq , jer de qan'ırap qalmasın » , — dedi .
01047020	Solay etip , Yusup Mısırdag'ı barlıq jerlerdi faraon ushın satıp aldı . Mısırlılardın' ha'mmesi atızların sattı . O'ytkeni ashlıq olardı bug'an ma'jbu'r etti . Jerlerdin' ha'mmesi faraondiki boldı .
01047021	Yusup Mısırdın' bir shetinen ekinshi shetine deyin pu'tkil xalıqtı faraonnın' qulına aylandırdı .
01047022	Ol tek ruwxaniylerdin' jerlerin g'ana satıp almadı . Sebebi olar faraon ta'repinen ta'miyinlenip , sol arqalı ku'n keshirgenlikten , jerlerin satpadı .
01047023	Yusup xalıqqa : — Men sizlerdi ha'm jerlerin'izdi faraon ushın satıp aldım . Mine , sizlerge tuqım , onı jerge egin'ler .
01047024	Zu'ra'a't jıynag'anın'ızda , zu'ra'a'ttin' besten bir bo'legin faraong'a beresiz . Al qalg'an to'rt bo'legin atızg'a egetug'ın tuqım retinde qollanasız , ja'ne de , o'zin'iz , xojalıg'ın'ız ha'm balaların'ız ushın awqat qılasız , — dedi .
01047025	Xalıq Yusupke : — Siz bizlerdin' o'mirimizdi saqlap qaldın'ız . Mırzamızdın' kewlinen shıg'ayıq ha'm bizler faraonnın' qulı bolayıq , — dedi .
01047026	Yusup zu'ra'a'ttin' besten birin faraong'a beriw haqqında Mısırda nızam shıg'ardı ha'm bul nızam ha'zirgi ku'nge deyin saqlanıp keledi . Tek ruwxaniylerdin' jerleri g'ana faraong'a berilmedi . Yaqıptın' son'g'ı tilegi
01047027	İzrail Mısırda Goshen jerine ornalastı . Olar sol jerde mu'lik iyesi boldı ha'm o'sip-o'nip , ju'da' ko'beydi .
01047028	Yaqıp Mısırda on jeti jıl jasadı . Ol barlıg'ı bolıp bir ju'z qırq jeti jıl o'mir su'rdi .
01047029	O'limi jaqınlasqanda , Yaqıp ulı Yusupti shaqırıp alıp , og'an bılay dedi : — Eger mag'an kewlin' tolsa , sanımnın' astına qolın'dı qoy da , mag'an jaqsılıq islep , sadıqlıq ko'rsetetug'ının'a ha'm meni Mısırda jerlemeytug'ının'a ant ish .
01047030	Men qaytıs bolg'anımnan son' , meni Mısırdan alıp ketip , ata-babalarımnın' janına jerle . Yusup a'kesine : — Men aytqanın'ızday isleymen , — dedi .
01047031	İzrail og'an : — Mag'an ant ish ! — dedi . Yusup ant ishti . İzrail to'seginin' bas ushında iyilip , Qudayg'a sıyındı .
01048001	Yaqıptın' Efrayım menen Menashshege pa'tiyasın beriwi1 Bunnan bir qansha waqıt o'tkennen son' , Yusupke : « A'ken' awırıp atır » , — degen xabar jetkende , ol ulları Menashshe menen Efrayımdı ertip , a'kesine ketti .
01048002	Yaqıpqa : « Ulın'ız Yusup keldi » , — dep xabarlag'anda , İzrail ku'shin jıynap , to'seginde turıp otırdı .
01048003	Yaqıp Yusupke : « Qu'direti ku'shli Quday Kenaan jerindegi Luzda mag'an ko'rindi ha'm meni jarılqap ,
01048004	mag'an : „ Men seni o'sip-o'ndirip , ko'beytemen . Urpag'ın'nan ko'plegen xalıqlar jarataman . Bul jerdi sennen keyingi urpaqların'a ma'n'gige menshik etip beremen “ , — degen edi .
01048005	Men Mısırg'a kelmesimnen aldın , senin' bul jerde tuwılg'an eki ulın' Efrayım menen Menashshe endi meniki bolıp esaplanadı . Olar men ushın Ruben ha'm Shimon menen ten'dey .
01048006	Olardan keyin tuwılatug'ın balaların' o'zin'diki boladı . Olarg'a Efrayım ha'm Menashshe arqalı miyras o'tedi .
01048007	Men Paddannan qaytıp kiyatırg'anımda , Kenaan elinde , Efratag'a jetiwge az qalg'anda , Rahila qaytıs bolıp , men onnan ayırılıp qaldım . Onı Efratag'a , yag'nıy Beytlehemge baratug'ın jol boyına jerledim » , — dedi .
01048008	İzrail Yusuptin' ulların ko'rip : — Bular kimler ? — dep soradı .
01048009	Yusup a'kesine : — Bular — Qudaydın' mag'an Mısırda bergen ulları , — dedi . Sonda İzrail og'an : — Olardı mag'an jaqınlat , olarg'a pa'tiyamdı bereyin , — dedi .
01048010	Qartayg'anlıqtan , İzraildın' ko'zleri a'zzilep , jaqsı ko'rmeytug'ın edi . Yusup ulların a'kesine jaqınlatqanda , a'kesi olardı su'yip , qushaqladı .
01048011	Son'ınan İzrail Yusupke : « Men senin' diydarın'dı ko'riwden u'mitimdi u'zgen edim , biraq , minekey , Quday mag'an senin' perzentlerin'di de ko'rsetti » , — dedi .
01048012	Yusup a'kesinin' dizesinde otırg'an ulların shetke aldı da , man'layı jerge tiygenshe iyilip , a'kesine ta'jim etti .
01048013	Son'ınan Yusup Efrayımdı on' jag'ına alıp , İzraildın' shep qolına tuwrılap , al Menashsheni shep jag'ına alıp , İzraildın' on' qolına tuwrılap turg'ızdı .
01048014	Biraq İzrail qolların ayqastırıp , tun'g'ısh ul Menashshe bolıwına qaramastan , on' qolın kishi ul Efrayımnın' basına , al shep qolın tun'g'ısh ul Menashshenin' basına qoydı .
01048015	Keyin Yusupke pa'tiyasın berip bılay dedi : « Atalarım İbrayım menen Isaqtın' xızmet etken Qudayı , usı ku'nge deyin , o'mirim boyı menin' shopanım bolg'an Quday ,
01048016	meni barlıq jamanlıqlardan saqlap kelgen perishte bul o'spirimlerdi jarılqasın ! Menin' atım ha'm atalarım İbrayım menen Isaqtın' atları olar arqalı dawam etsin . Olar jer betinde esap-sansız bolıp ko'beysin » .
01048017	A'kesinin' on' qolın Efrayımnın' basına qoyg'anı Yusupke unamadı . Sonlıqtan ol a'kesinin' qolın Efrayımnın' basınan alıp , Menashshenin' basına qoymaqshı boldı .
01048018	Yusup a'kesine : — A'ke , olay emes , tun'g'ısh ul Menashshe boladı , on' qolın'dı onın' basına qoy , — dedi .
01048019	Biraq a'kesi kelisim bermey : — Bilemen , ulım , bilemen . Menashsheden da ullı bir xalıq shıg'adı . Biraq onın' inisi onnan da ullıraq bolıp , urpaqlarınan ko'p xalıqlar kelip shıg'adı , — dedi .
01048020	Sol ku'ni İzrail olarg'a pa'tiyasın berip , bılay dedi : « İzraillılar pa'tiya bergende : „ Quday seni Efrayım ha'm Menashshedey qılsın ! “ — dep sizlerdin' atın'ız benen pa'tiya beretug'ın boladı » . Usılayınsha Yaqıp Efrayımdı Menashsheden joqarı qoydı .
01048021	Son' İzrail Yusupke : « Menin' o'limim jaqınlastı . Quday sizler menen birge bolıp , sizlerdi ata-babaların'ızdın' jerine qaytaradı .
01048022	Sag'an tuwısqanların'nan bir pay artıq etip , taw etegindegi jerdi de beremen . Onı men qılısh ha'm sadag'ım menen amor xalqınan tartıp alg'an edim » , — dedi .
01049001	Yaqıptın' ullarına pa'tiyasın beriwi1 Yaqıp ulların janına shaqırıp alıp , bılay dedi : « Janıma jıynalın'lar , men keleshekte sizlerge ne bolatug'ının bildireyin .
01049002	Jıynalıp qulaq salın'lar , Ha'y , Yaqıp ulları , Tın'lan'ız a'ken'iz İzraildı !
01049003	Ha'y sen , Ruben , menin' tun'g'ıshım , Erkeklik ku'shimnin' da'slepki jemisi , Sen hu'rmet ha'm ku'sh jag'ınan en' u'stinsen' .
01049004	Biraq tasqanın' ushın suw sıyaqlı , U'stem bolmaysan' hesh qashan endi . O'ytkeni kirdin' sen a'ken'nin' to'segine , To'segime kirip , haramladın' onı .
01049005	Ag'ayinli Shimon ha'm Lebiy , Qılıshları — jawızlıq quralı .
01049006	Olardın' jasırın jobasına sherik bolmayın , Jıyınına da qatnaspayın men . Sebebi olar ashıwg'a minip , adam o'ltirdi , Kewli ku'segenin qılıp , Kesti bug'alardın' ayaq sin'irin .
01049007	Na'let jawsın olardın' rehimsiz ashıwına , Na'let jawsın olardın' jawız g'a'zebine ! Olardı bo'lip jiberip , Yaqıp xalqının' arasına , Tarqataman İzrail xalqının' arasına .
01049008	Ha'y Yahuda , tuwısqanların' seni maqtaydı . Qolın' jawın'nın' jelkesinen tu'speydi , Tuwısqanların' aldın'da bas iyedi .
01049009	Yahuda , sen jas arıslansan' , Ulım menin' ! An' awlap qayttın' , Jatasan' arıslan sıyaqlı shirenip , Mazan'dı alıwg'a kimnin' batılı jeter ?
01049010	Haqıyqıy iyesi kelgenge deyin , Patshalıq hasası alınbas sennen . Biylik ba'rqulla seniki bolıp , Xalıqlar sag'an boysınar .
01049011	Baylarsan' eshegin'di ju'zim ag'ashına , Gu'rren'di miyweli shaqasına . Juwarsan' kiyimlerin'di sharapqa , Shapanın'dı ju'zimnin' qanına .
01049012	Sharaptan nurlı bolar ko'zlerin' , Su'tten aq bolar senin' tislerin' .
01049013	Zebulon jasaydı ten'iz boyında , Kemelerge jag'ıs bolar ol , Ma'kanlag'an jeri bolar Sidong'a shekem .
01049014	Ju'kler arasında jatırg'an , İssaxar — bir ku'shli eshek .
01049015	Ol qashan dem alatug'ın jaqsı jer , Unaytug'ın bir el ko'rse , Ju'kti ko'teriw ushın ıyıg'ın tutıp , Erksiz xızmetshige aylanar .
01049016	Dan da İzraildın' bir urıwı bolıp , O'z xalqına qazılıq eter .
01049017	Dan — jol shetindegi jılan , Ol — soqpaqta jatırg'an bir uwlı jılan . Ol attın' tabanınan shaqqanda , Atlını shalqasına jıg'ıltar .
01049018	Senin' qutqarıwın'dı ku'tpektemen , O , Jaratqan İye !
01049019	Gad basqınshılar hu'jimine ushırar , Biraq olardın' izinen quwıp , shabıwıl jasar .
01049020	Asherdin' azıq-awqatı toyımlı keler , Ol patshag'a say la'zzetli tag'am jetistirer .
01049021	Naftaliy — bir azat suwın , Onnan a'jayıp balalar tuwılar .
01049022	Yusup — miyweli ag'ash , Ol — bulaq basındag'ı jemisli terek . Shaqaları diywaldan asıp o'ter ,
01049023	Og'an sadaqshılar rehimsiz hu'jim etti , Dushpanlarsha u'stine oqlar jawdırdı .
01049024	Biraq İzraildın' Qorg'anı ha'm Shopanı bolg'an , Yaqıptın' Ku'shli Qudayının' ja'rdeminde , Qolları onın' qarıwlı ha'm shaqqan boldı , Sonlıqtan ol sadag'ın bekkem usladı .
01049025	A'ken'nin' Qudayı seni qollap turar , Joqarıdag'ı aspannın' bereketi menen , Jerdegi teren' bulaqlardın' bereketi menen , Ko'kirek su'ti ha'm ana qursag'ının' bereketi menen , Qu'direti ku'shli Quday seni jarılqar .
01049026	A'ken'nin' bergen pa'tiyaları , Ullıraq bolar a'yyemgi tawlardın' bereketlerinen , Eski to'beshikler molshılıg'ınan da . Pa'tiyalarım tuwısqanları ishinen tan'lang'an Yusupke qonsın !
01049027	Benyamin — ash qasqır , Ol awlag'an an'ın azanda jep , Keshte oljanı bo'liser » .
01049028	İzraildın' on eki urıwı usılar . A'kesi olarg'a bul so'zlerdi aytıp , ha'r birine mina'sip bolg'an pa'tiyanı bergen edi . Yaqıptın' o'limi
01049029	Bunnan keyin , Yaqıp ullarına bılay dep wa'siyat etti : « Men o'lip , ata-babalarıma qosılajaqpan . Meni ata-babalarımnın' janına , xett xalqınan bolg'an Efronnın' atızındag'ı u'n'girge aparıp qoyın'lar .
01049030	Bul u'n'gir Kenaan jerinde , Mamrege jaqın jerdegi Maxpela atızında jaylasqan . Onı İbrayım xett xalqınan bolg'an Efronnan mazar qılıw ushın satıp alg'an edi .
01049031	Ol jerge İbrayım ha'm onın' hayalı Sara , Isaq ha'm onın' hayalı Rebekka qoyılg'an . Men Leanı da sol jerge qoydım .
01049032	Bul atız ha'm ondag'ı u'n'gir xettlerden satıp alıng'an edi » .
01049033	Yaqıp ullarına bul wa'siyat so'zlerin aytıp bolg'annan son' , to'seginde ayaqların jıynap jattı da , demi tawısılıp , o'z ata-babalarına qosıldı .
01050001	Yaqıptın' jerleniwi1 Sonda Yusup o'zin a'kesinin' u'stine taslap , jılap turıp , onı su'ydi .
01050002	Ol o'z xızmetindegi shıpakerlerge a'kesinin' denesin mumiyalawdı buyırdı . Olar İzraildı mumiyaladı .
01050003	Bul is qırq ku'nge sozıldı . Sebebi mumiyalawg'a sonsha waqıt kerek edi . Mısırlılar İzrail ushın jetpis ku'n aza tuttı .
01050004	Azalaw ku'nleri o'tkennen keyin , Yusup faraonnın' wa'zirlerine : « Eger mag'an kewlin'iz tolg'an bolsa , faraong'a mınalardı jetkizin'ler .
01050005	A'kem mag'an ant ishtirip : „ Menin' o'limim jaqınlastı . Meni Kenaan jerindegi o'zim ushın qazdırg'an qa'birge aparıp qoy “ , — degen edi . Endi faraon a'kemdi jerlep qaytıwıma ruxsat bersin » , — dedi .
01050006	Sonda faraon Yusupke : « A'ken'e bergen antın'dı orınlap , onı jerlep qayt » , — dedi .
01050007	Solay etip , Yusup a'kesin jerlewge ketti . Faraonnın' barlıq xızmetshileri , saraydın' ha'm Mısır elinin' basshıları onın' menen birge ketti .
01050008	Sonday-aq , Yusuptin' pu'tkil xojalıg'ı , tuwısqanları ha'm a'kesinin' u'y-ishi de onın' menen birge edi . Tek balalardı , mayda ha'm iri mallardı Goshen jerinde qaldırdı .
01050009	Arbalar ha'm atlılar da olarg'a qosılıp , u'lken ko'shke aylandı .
01050010	Olar İordan da'ryasının' shıg'ısındag'ı Atad qırmanına jetip barg'anda , way-waylap jılap , dawıs shıg'ardı . Yusup a'kesi ushın jeti ku'n aza tuttı .
01050011	Sol jerde jasaytug'ın kenaanlılar Atad qırmanındag'ı azalaw ma'resimin ko'rip : « Mısırlılar qanshelli awır aza tutıp atır ! » — desti . Sol sebepli İordannın' shıg'ısındag'ı bul jerge Abel-Misrayım atı berildi .
01050012	Yaqıptın' ulları a'kesinin' wa'siyatın tolıq orınladı .
01050013	Onın' denesin Kenaan jerine a'kelip , Mamrege jaqın jerdegi Maxpela atızındag'ı u'n'girge qoydı . Bul u'n'girdi İbrayım xett xalqınan bolg'an Efronnan mazar qılıw ushın atız benen birge satıp alg'an edi .
01050014	Yusup a'kesin jerlep bolg'annan son' , onın' o'zi , tuwısqanları ha'm onın' menen birge a'kesin jerlewge barg'anlardın' ha'mmesi Mısırg'a qayttı . Yusuptin' ag'alarına ta'selle beriwi
01050015	A'kesi o'lgennen keyin , Yusuptin' ag'aları bir-birine : « Eger Yusup bizlerge ele de kek saqlap ju'rgen bolıp , og'an islegen jamanlıqlarımız ushın bizlerden o'sh almaqshı bolsa ne qılamız ? » — desti .
01050016	Solay etip , olar Yusupke mınaday xabar jolladı : « A'kemiz o'lmesinen aldın wa'siyat etip ,
01050017	sag'an : „ Ag'aların'nın' sag'an islegen jamanlıg'ın , olardın' ayıp ha'm gu'nasın keshir “ , — dep aytıwımızdı tapsırg'an edi . Endi sen a'ken'nin' Qudayının' qulları bolg'an bizlerdin' gu'namızdı keshir ! » Yusup bul xabardı esitkende jılap jiberdi .
01050018	Sonnan keyin , ag'alarının' o'zleri Yusupke kelip , onın' aldında jerge jıg'ılıp : — Bizler senin' qulların'bız , — dedi .
01050019	Biraq Yusup olarg'a : — Qorqpan'lar ! Men Quday emespen .
01050020	Sizler mag'an jamanlıq oylag'an edin'iz . Biraq Quday ko'p adamlardın' o'mirin saqlap qalıw ushın , ha'zir o'zlerin'iz ko'rip turg'anın'ızday , bul jamanlıqtı jaqsılıqqa aylandırdı .
01050021	Sonlıqtan qorqpan'lar , men sizlerdi de , balaların'ızdı da bag'aman , — dedi de , ag'alarının' ju'regine jag'atug'ın jıllı so'zler aytıp , olarg'a ta'selle berdi . Yusuptin' o'limi
01050022	Solay etip , Yusup ha'm onın' a'kesinin' u'y-ishi Mısırda jasap qaldı . Yusup bir ju'z on jıl jasadı .
01050023	Yusup Efrayımnın' aqlıq-shawlıqların ko'rdi . Al Menashshenin' ulı Maxirdin' ulların asırap aldı .
01050024	Yusup tuwısqanlarına : « Menin' o'limim jaqınlastı . Biraq Quday sizlerge so'zsiz na'zer saladı . Ol sizlerdi bul jerden alıp shıg'ıp , O'zi İbrayımg'a , Isaqqa ha'm Yaqıpqa beremen dep ant ishken jerine aparadı » , — dedi .
01050025	Son'ınan olarg'a ant ishtirip : « Quday sizlerge so'zsiz na'zer saladı . Sonda sizler menin' su'yegimdi bul jerden alıp ketin'ler » , — dedi .
01050026	Yusup bir ju'z on jasqa shıg'ıp qaytıs boldı . Onın' denesin mumiyalap , Mısırda bir tabıtqa salıp qoydı .
02001001	İzraillılardın' Mısırda azap shegiwi1 Yaqıp penen birge xojalıqları menen Mısırg'a kelgen İzrail ullarının' atları mınalar edi :
02001002	Ruben , Shimon , Lebiy , Yahuda ,
02001003	İssaxar , Zebulon , Benyamin ,
02001004	Dan , Naftaliy , Gad ha'm Asher .
02001005	Yaqıptın' urpag'ınan shıqqanlar barlıg'ı bolıp jetpis adam edi . Al Yusup a'lle qashan Mısırda edi .
02001006	Waqtı kelip , Yusup , onın' tuwısqanları ha'm sol a'wladtın' ha'mmesi du'nyadan o'tti .
02001007	Biraq İzrail urpaqları o'sip-o'nip , barg'an sayın sansız ko'beyip , ku'sheygeni sonshelli , Mısır eli olarg'a tolıp ketti .
02001008	Sol waqıtta Mısır taxtına Yusupti tanımaytug'ın jan'a patsha otırdı .
02001009	Patsha o'z xalqına : « Minekey , İzrail xalqının' sanı ju'da' ko'beyip , ku'shli bolıp baratır .
02001010	Kelin'ler , ko'beyip ketpewi ushın olarg'a qarsı hiyle qollanayıq . Bolmasa , urıs bolg'an jag'dayda , olar dushpanlarımızg'a qosılıp ketiwi ha'm bizlerge qarsı urısıp , elimizden ketip qalıwı mu'mkin » , — dedi .
02001011	Solay etip , mısırlılar izraillılarg'a awır jumıslardı isletip , eziw ushın , olardın' u'stinen qul jumsaytug'ın basshılardı tayınladı . İzraillılar faraon ushın Pitom ha'm Ramses degen telekleri bar qalalardı saldı .
02001012	Degen menen , mısırlılar izraillılardı qanshelli ezgen sayın , olar sonshelli ko'beyip , artıp bardı . Sonda mısırlılar qorqınıshqa tu'sip ,
02001013	izraillılardı ayawsız tu'rde jumıs islewge ma'jbu'rledi .
02001014	Olardı ha'r tu'rli atız jumısların , ılay sog'ıw ha'm gerbish quyıwday awır jumıslardı islewge ayawsız ma'jbu'rlep , turmısın qıyınlastırdı .
02001015	Mısır patshası Shifra ha'm Puwa degen evreylerdin' kindik sheshelerine buyırıp :
02001016	— Evrey hayalların tuwdırıp atırg'anın'ızda , dıqqatlı bolın' : eger ul tuwılsa , o'ltirin' , al eger qız tuwılsa , tiri qaldırın' , — dedi .
02001017	Biraq kindik shesheler Qudaydan qorqatug'ın edi . Sonlıqtan olar Mısır patshasının' aytqanın islemey , ul balalardı tiri qaldırdı .
02001018	Sonda Mısır patshası kindik sheshelerdi shaqırtıp alıp : — Nege bulay islep atırsızlar ? Nege ul balalardı tiri qaldırıp atırsızlar ? — dep soradı .
02001019	Kindik shesheler og'an juwap berip : — Evrey hayalları mısırlı hayallarg'a uqsamaydı . Olar ju'da' qarıwlı bolıp , bizler barmastan aldın-aq , tuwıp aladı , — dedi .
02001020	Bul isi ushın Quday kindik sheshelerge jaqsılıq isledi . Al İzrail xalqı ko'beyip , barg'an sayın ku'shi artıp bardı .
02001021	O'zinen qorqqanı ushın , Quday kindik sheshelerge urpaq berdi .
02001022	Sonnan keyin , faraon o'zinin' pu'tkil xalqına : « Evreylerdin' tuwılg'an ha'r bir ul balasın Nil da'ryasına taslan'lar , al qız balaların tiri qaldırın'lar » , — dep buyırdı .
02002001	Muwsanın' tuwılıwı1 Lebiy urıwınan bolg'an bir adam urıwlas qızına u'ylendi .
02002002	Hayal ha'miledar bolıp , ul tuwdı ha'm balasının' sonday su'ykimli ekenin ko'rip , onı u'sh ay jasırıp ju'rdi .
02002003	Biraq hayal balasın artıq jasırıp ju're almaytug'ın bolg'anlıqtan , qamıstan islengen bir sebetti alıp , og'an shayır ha'm qara may jag'ıp shıqtı . Keyin ishine balanı saldı da , Nil da'ryasının' jag'asındag'ı qamıslıqqa qoydı .
02002004	Al balanın' a'japası u'kesine ne bolatug'ının ko'riw ushın , uzaqtan baqlap turdı .
02002005	Sonda faraonnın' qızı shomılıw ushın da'ryag'a keldi . Al onın' shorıları da'rya jag'asında ju'rgen edi . Faraonnın' qızı qamıslıqtın' arasında turg'an sebetti ko'rip qalıp , onı a'keliw ushın shorısın jiberdi .
02002006	Ol sebetti ashıp , jılap atırg'an balanı ko'rdi ha'm og'an janı ashıp : « Bul — bir evrey balası-g'o » , — dedi .
02002007	Sol waqıtta balanın' a'japası faraonnın' qızına : — Sizge balanı emizip beriwi ushın , men barıp , evreylerden emiziwli bir hayaldı shaqırıp keleyin be ? — dedi .
02002008	Faraonnın' qızı og'an : — Yaqshı , bar , — dep juwap berdi . Qız barıp , balanın' anasın shaqırıp keldi .
02002009	Faraonnın' qızı hayalg'a : — Mına balanı alıp , mag'an emizip ber , xızmet haqın'dı to'leymen , — dedi . Hayal balanı alıp , emizdi .
02002010	Bala u'lkeygende , hayal onı faraonnın' qızına alıp keldi . Faraonnın' qızı balanı asırap aldı ha'm « Onı suwdan shıg'arıp aldım » , — dep , balanın' atın Muwsa qoydı .
02002011	Muwsa erjetkennen son' , bir ku'ni o'z xalqına bardı . Olardın' awır jumıs islep atırg'anın ha'm o'z xalqınan bolg'an bir evreydi bir mısırlının' urıp atırg'anın ko'rdi .
02002012	Muwsa a'tirapına na'zer taslap , hesh kimnin' joq ekenin ko'rgende , mısırlını o'ltirip , onı qumg'a ko'mip jasırdı .
02002013	Erten'ine ol ja'ne shıqqanda , eki evreydin' to'belesip atırg'anın ko'rdi . Sonda Muwsa nahaq bolg'an adamnan : — Nege tuwısqanın'dı urıp atırsan' ? — dep soradı .
02002014	Sol adam Muwsag'a : — Kim seni bizlerdin' u'stimizden basshı ha'm qazı qılıp qoydı ? Mısırlını o'ltirgenin'dey , meni de o'ltirmekshimisen' ? — dedi . Sonda Muwsa qorqıp ketip : « Rasında da , bul is a'shkara bolıp qalg'an eken-g'o » , — dep oyladı .
02002015	Bul is haqqında faraon da esitip , Muwsanı o'ltirmekshi boldı . Biraq Muwsa onnan qashıp , Midan jerine barıp jasadı . Bir ku'ni ol bir qudıqtın' qasında otırg'anda ,
02002016	midan ruwxaniyinin' jeti qızı kelip , a'kesinin' qoyların qudıqtan suwg'arıw ushın , nawalardı toltıra basladı .
02002017	Biraq ayırım shopanlar kelip , olardı quwıp jiberdi . Sonda Muwsa kelip qızlardı qorg'adı ha'm olardın' qoyların suwg'arıp berdi .
02002018	Qızlar a'kesi Reueldin' janına qaytıp barg'anda , a'kesi olardan : — Nege bu'gin bunsha tez keldin'iz ? — dep soradı .
02002019	Qızları a'kesine : — Mısırlı bir adam bizlerdi shopanlardan qorg'adı . Bunın' u'stine , ol suw alıp , qoylarımızdı da suwg'arıp berdi , — dep juwap berdi .
02002020	A'kesi olarg'a : — Sol adam qay jerde ? Onı nege taslap kettin'iz ? Barın'lar , onı awqatqa shaqırıp kelin'ler , — dedi .
02002021	Muwsa Reueldin' mira'tin qabıl etip , onın' u'yinde jasap qalıwdı sheshti . Reuel og'an qızı Sipporanı hayallıqqa berdi .
02002022	Sippora ul tuwdı ha'm Muwsa : « Men — jat elde kelgindi adam edim » , — dep , balag'a Gershom dep at qoydı .
02002023	Aradan uzaq waqıt o'tkennen son' , Mısır patshası o'ldi . İzraillılar ele qulshılıqtan nala shegip , dad salıp atırg'an edi . Olardın' qulshılıq sebepli salg'an dadı Qudayg'a jetip bardı .
02002024	Quday olardın' nalaların esitip , O'zinin' İbrayım , Isaq ha'm Yaqıp penen du'zgen kelisimin eske tu'sirdi .
02002025	Quday izraillılardın' awhalın ko'rip , olardı ayadı .
02003001	Qudaydın' Muwsanı shaqırıwı1 Muwsa qa'yin atası , Midan ruwxaniyi İtronın' qoyların bag'atug'ın edi . Bir ku'ni ol su'riwdi sho'ldin' tu'pkirine jayıp ju'rip , Qudaydın' tawı Xorebke kelip qaldı .
02003002	Sonda Jaratqan İyenin' perishtesi og'an shen'gel putası arasında janıp turg'an ottın' jalını ishinde ko'rindi . Muwsa putanın' janıp turg'anın , biraq janıp joq bolıp ketpegenin ko'rdi .
02003003	Muwsa : « Barıp , bul tan'qalarlıq na'rseni ko'reyin . Puta nege janıp , joq bolıp ketpey tur eken ? » — dep oyladı .
02003004	Jaratqan İye Muwsanın' qaraw ushın jaqınlap kiyatırg'anın ko'rgende , putanın' ishinen : — Muwsa , Muwsa ! — dep shaqırdı . — La'bba'y ! — dep juwap berdi ol .
02003005	Quday og'an : — Bunnan artıq jaqınlaspa . Ayaq kiyimin'di shesh , sebebi sen turg'an jer — muxaddes .
02003006	Men senin' a'ken'nin' Qudayıman , ja'ne de , İbrayımnın' , Isaqtın' ha'm Yaqıptın' Qudayıman , — dedi . Muwsa Qudayg'a qarawg'a qorqqanlıqtan , ju'zin japtı .
02003007	Sonda Jaratqan İye Muwsag'a bılay dedi : — Men xalqımnın' Mısırda ja'bir shegip atırg'anın ko'rdim ha'm qul jumsawshıları sebepli dad salıp atırg'anın esittim . Men olardın' azap shegip atırg'anın da bilemen .
02003008	Sonlıqtan Men olardı mısırlılardın' qolınan qutqarıw ushın keldim . Olardı sol elden shıg'arıp , ken' ha'm o'nimdar bolg'an jerge , su't ha'm pal ag'ıp turg'an elge — kenaan , xett , amor , periz , xiw ha'm ebus xalıqlarının' jerlerine aparaman .
02003009	Mine , izraillılardın' dadı Mag'an jetip keldi ha'm mısırlılardın' olardı qalay ezip atırg'anın O'zim de ko'rdim .
02003010	Endi Men seni xalqım bolg'an izraillılardı Mısırdan alıp shıg'ıw ushın , faraong'a jiberemen .
02003011	Biraq Muwsa Qudayg'a : — Faraong'a barıp , izraillılardı Mısırdan alıp shıg'atug'ınday , men kim bolıppan , — dep juwap berdi .
02003012	Al Quday og'an : — Men senin' menen birge bolaman . Seni Menin' jibergenimnin' belgisi mınaw boladı : xalıqtı Mısırdan alıp shıqqanın'nan son' , usı tawda Mag'an sıyınasızlar , — dedi .
02003013	Sonda Muwsa Og'an : — Men İzrail xalqına barıp : « Meni sizlerge ata-babaların'ızdın' Qudayı jiberdi » , — desem , olar mennen : « Onın' atı kim ? » — dep sorasa , men olarg'a ne deymen ? — dedi .
02003014	Quday Muwsag'a : — Men ma'n'gige bar Bolıwshıman . Sen izraillılarg'a : « Meni sizlerge ma'n'gige bar Bolıwshı jiberdi » , — dep ayt , — dedi .
02003015	Quday Muwsag'a ja'ne bılay dedi : — Sen izraillılarg'a tag'ı : « Meni sizlerge ata-babaların'ızdın' Qudayı bolg'an Jaratqan İye : İbrayımnın' Qudayı , Isaqtın' Qudayı ha'm Yaqıptın' Qudayı bolg'an ma'n'gige bar Bolıwshı jiberdi » , — dep ayt . Menin' atım ma'n'gige usı boladı . A'wladtan-a'wladqa Menin' atımdı usılay shaqırsın .
02003016	Sen bar da , İzrail aqsaqalların jıynap , olarg'a bılay de : « Ata-babaların'ız İbrayımnın' , Isaqtın' ha'm Yaqıptın' Qudayı bolg'an ma'n'gige bar Bolıwshı mag'an ko'rinip , mınalardı ayttı : „ Mısırda sizlerge neler islenip atırg'anın ko'rip , sizlerge na'zerimdi tu'sirdim .
02003017	Sizlerdi Mısırdag'ı eziwshilikten qutqarıp , kenaan , xett , amor , periz , xiw ha'm ebus xalıqlarının' jerlerine , su't ha'm pal aqqan jerge aparıwdı sheshtim “ » .
02003018	İzraildın' aqsaqalları sag'an qulaq asadı . Sen olar menen birge Mısır patshasına barıp , og'an bılay den'ler : « Evreylerdin' Qudayı Jaratqan İye bizlerge ko'rindi . Endi sho'lde u'sh ku'nlik jol ju'rip barıp , Qudayımız Jaratqan İyege qurbanlıq beriwge ruxsat ber » .
02003019	Biraq Men bilemen , ku'shli bir qol ma'jbu'rlemegenshe , Mısır patshası ketiwin'izge ruxsat bermeydi .
02003020	Sonlıqtan Men qolımdı sozaman ha'm olardın' arasında ka'ramatlar islep , Mısırdı jazalayman . Sonnan keyin , ol sizlerdi azat qıladı .
02003021	Xalıqtı mısırlılarg'a unamlı qılıp ko'rsetemen . Sizler ketken waqtın'ızda , qurı qol ketpeysiz .
02003022	Ha'r bir hayal mısırlı qon'sılarınan ha'm olardın' u'yinde jasaytug'ın mısırlı hayaldan gu'mis ha'm altın bezeniw buyımların , kiyim-kenshekler sorap aladı . Ul-qızların'ızdı olar menen bezendiresizler ha'm sol ta'rizde mısırlılardı tonap ketesizler .
02004001	Jaratqan İyenin' Muwsag'a nıshanlar ko'rsetiwi1 Sonda Muwsa Qudayg'a : — Olar mag'an isenbese ha'm so'zlerime qulaq salmay : « Jaratqan İye sag'an ko'rinbedi » , — dese , ne qılaman ? — dedi .
02004002	Jaratqan İye onnan : — Qolın'dag'ı ne ? — dep soradı . — Tayaq , — dep juwap berdi Muwsa .
02004003	Jaratqan İye Muwsag'a : — Onı jerge tasla , — dedi . Muwsa tayaqtı jerge taslag'anda , tayaq jılang'a aylandı . Muwsa onnan qashtı .
02004004	Jaratqan İye Muwsag'a : — Qolın'dı sozıp , onın' quyrıg'ınan uslap al , — dedi . Muwsa qolın sozıp , jılannın' quyrıg'ınan uslap alg'anda , ol ja'ne tayaqqa aylandı .
02004005	Jaratqan İye Muwsag'a : — Ata-babalarının' Qudayı , İbrayım , Isaq ha'm Yaqıptın' Qudayı bolg'an Jaratqan İyenin' sag'an ko'ringenine olardın' iseniwi ushın , sen olarg'a usını ko'rset , — dedi .
02004006	Son'ınan Jaratqan İye Muwsag'a ja'ne : — Qolın'dı qoynın'a tıq , — dedi . Muwsa qolın qoynına tıg'ıp , onı qaytıp shıg'arıp alg'anda , qolında teri keselligi payda bolıp , eti qar sıyaqlı tu'lep ketken edi .
02004007	Jaratqan İye og'an tag'ı : — Qolın'dı ja'ne qoynın'a tıq , — dedi . Muwsa ja'ne qolın qoynına tıg'ıp , onı qaytıp shıg'arg'anda , qolı burıng'ı halına qayttı .
02004008	Sonda Jaratqan İye Muwsag'a bılay dedi : — Eger olar sag'an isenbese ha'm birinshi ka'ramatlı belgige itibar awdarmasa , onda ekinshisine isenedi .
02004009	Al eger bul eki belgige de isenbese ha'm so'zin'di tın'lamasa , onda Nil da'ryasınan suw alıp , jerge to'k . Da'ryadan alg'an suwın' jerde qang'a aylanadı .
02004010	Muwsa Jaratqan İyege : — O , İyem ! Qulın' bolg'an men burın da , O'zin' menin' menen so'ylese baslag'annan beri de sheshen adam emespen . Men maylı tilli de , so'zge sheber de emespen , — dedi .
02004011	Sonda Jaratqan İye og'an bılay dedi : — Adamg'a til berip qoyg'an kim ? Adamdı gu'n'elek , geren' , ko'retug'ın yamasa soqır qılatug'ın kim ? Jaratqan İyen' bolg'an Men emespen be ?
02004012	Endi bar ! So'ylegenin'de O'zim sag'an ja'rdem berip , ne aytıw kerekligin u'yretip turaman .
02004013	Muwsa Jaratqan İyege : — O , İyem ! O'tinemen , menin' ornıma basqa birewdi jibere go'r ! — dedi .
02004014	Jaratqan İyenin' Muwsag'a qa'ha'ri kelip bılay dedi : — Lebiy urıwınan bolg'an a'jag'an' Xaron bar emes pe ? Bilemen , ol so'zge sheshen . Mine , ol tap ha'zir seni qarsı alıwg'a kiyatır . Seni ko'rgende , ol quwanadı .
02004015	Sen onın' menen so'ylesip , ne aytıw kerekligin og'an bildir . So'ylegenin'izde , O'zim sizlerge ja'rdem berip , ne isleytug'ının'ızdı u'yretemen .
02004016	Senin' ornın'a xalıqqa Xaron so'yleydi . Ol senin' awzın' boladı , al sen ol ushın Quday ornında bolasan' .
02004017	Mına tayag'ın'dı al , sen onın' menen ka'ramatlı belgiler ko'rsetesen' . Muwsanın' Mısırg'a qaytıwı
02004018	Muwsa qa'yin atası İtrog'a qaytıp kelip , og'an : — Mısırdag'ı tuwısqanlarımnın' qasına qaytıwg'a ruxsat berin' . Barıp , olardın' amanlıg'ın bileyin , — dedi . İtro og'an : — Aman-saw barg'aysan' , — dedi .
02004019	Jaratqan İye Muwsag'a Midan elinde : « Mısırg'a qayt , sebebi janın'a qaslıq etpekshi bolg'anlardın' ha'mmesi o'ldi » , — degen edi .
02004020	Solay etip , Muwsa hayalın ha'm ulların eshekke mindirip , Qudaydın' o'zine alıwdı buyırg'an tayag'ın alıp , Mısırg'a qaray jolg'a shıqtı .
02004021	Jaratqan İye Muwsag'a bılay dedi : — Mısırg'a qaytıp barg'anın'da , Men sag'an bergen ku'sh penen faraonnın' aldında barlıq ka'ramatlardı ko'rset . Biraq Men onın' ju'regin tas qılaman ha'm ol xalqımnın' ketiwine ruxsat etpeydi .
02004022	Keyin sen faraong'a bılay dep ayt : « Jaratqan İye bılay deydi : „ İzrail Menin' ulım , tun'g'ısh ulım .
02004023	Mag'an sıyınıwı ushın , ulımdı jiber , dep sag'an aytqan edim . Biraq sen onı jiberiwden bas tarttın' . Sonlıqtan Men senin' ulın'dı , tun'g'ısh ulın'dı o'ltiremen “ » .
02004024	Jolda , olar tu'negen jerde , Jaratqan İye Muwsanın' qasına kelip , onı o'ltirmekshi boldı .
02004025	Sonda Sippora da'rhal bir tas pıshaqtı aldı da , ulın su'nnet etti . Ol kesip alıng'an etti Muwsanın' ayag'ına tiygizip : — Haqıyqattan da , sen usı qan arqalı menin' ku'yewimsen' , — dedi .
02004026	Sonda Jaratqan İye Muwsanı aman qaldırdı . Al Sippora Muwsag'a : « Sen qan arqalı menin' ku'yewimsen' » , — dep su'nnetke baylanıslı aytqan edi .
02004027	Son'ınan Jaratqan İye Xarong'a : — Muwsanı qarsı alıw ushın , dalan'lıqqa bar , — dedi . Xaron ketip , Muwsa menen Qudaydın' tawında ushırastı ha'm onı su'ydi .
02004028	Muwsa Jaratqan İyenin' aytıw ushın jibergen ha'mme so'zleri ha'm islewdi buyırg'an barlıq ka'ramatlı belgileri haqqında Xarong'a aytıp berdi .
02004029	Muwsa menen Xaron barıp , İzraildın' barlıq aqsaqalların jıynadı .
02004030	Xaron Jaratqan İyenin' Muwsag'a aytqan ha'mme so'zlerin olarg'a aytıp berdi . Muwsa da xalıq aldında ka'ramatlı belgiler ko'rsetti .
02004031	Xalıq isendi ha'm Jaratqan İyenin' o'zlerine na'zer salıp , shegip atırg'an azapların ko'rgenin esitkende , Og'an ta'jim etip , sıyındı .
02005001	Muwsa ha'm Xaron faraonnın' aldında1 Son'ınan Muwsa menen Xaron faraong'a barıp , og'an : — İzraildın' Qudayı Jaratqan İye bılay deydi : « Sho'lge barıp , Mag'an arnap bayram qılıwı ushın , xalqımdı jiber » , — dedi .
02005002	Biraq faraon olarg'a : — Men aytqanın tın'lap , İzrail xalqın jiberetug'ınday , Jaratqan İye kim bolıptı ? Men Jaratqan İyeni tanımayman , izraillılardın' ketiwine de ruxsat bermeymen , — dedi .
02005003	Sonda Muwsa menen Xaron : — Evreylerdin' Qudayı bizler menen ushırastı . U'sh ku'nlik jol ju'rip , sho'lde Qudayımız Jaratqan İyege qurbanlıq berip qaytıwg'a ruxsat etsen'iz . Bolmasa , Ol bizlerge oba keselligin jiberedi yamasa qılısh penen jazalaydı , — dedi .
02005004	Al Mısır patshası olarg'a : — Ha'y , Muwsa ha'm Xaron ! Nege xalıqtı jumısınan alag'ada qılıp atırsız ? Barın' , jumısın'ızg'a qaytın' .
02005005	Sonshelli ko'p puqaralardı ne ushın jumısınan qaldırajaqsız ? — dedi .
02005006	Sol ku'ni faraon qul jumsawshılarına ha'm izraillı baqlawshılarg'a buyrıq berip bılay dedi :
02005007	— Bunnan bılay , gerbish islew ushın xalıqqa burıng'ıday saban bermen' . Barıp , sabandı o'zleri jıynap alsın .
02005008	Biraq burın qansha gerbish quyg'an bolsa , endigiden bılay da , sonsha gerbish quyıwdı talap etin' . Gerbish sanın azaytpan' . O'ytkeni olar erinshek adamlar bolg'anlıqtan : « Barıp , Qudayımızg'a qurbanlıq beremiz » , — dep baqırmaqta .
02005009	Jumısların sonshelli da'rejede awırlastırın' , olar is penen ba'nt bolıp , jalg'an so'zlerge qulaq aspasın .
02005010	Solay etip , qul jumsawshılar ha'm izraillı baqlawshılar barıp , izraillılarg'a bılay dedi : — Faraon bılay demekte : « Endi sizlerge saban bermeymen .
02005011	Sabandı qay jerden tapsan'ız , sol jerden tabın'lar . Biraq quyatug'ın gerbishin'izdin' mug'darı azaytılmaydı » .
02005012	Solay etip , xalıq atızlardan saban jıynaw ushın pu'tkil Mısır boylap tarap ketti .
02005013	Qul jumsawshılar olardı qısqıg'a alıp : « Ku'ndelik jumısın'ızdı saban berilgen ku'nlerdegidey tolıq orınlan' » , — dedi .
02005014	Son'ınan olar : « Nege sizler keshe ha'm bu'gin burıng'ıday mug'darda gerbish quydırmadın'ız ? » — dep o'zleri qoyg'an izraillı baqlawshılardı urdı .
02005015	Sonlıqtan izraillı baqlawshılar faraong'a barıp , og'an bılay dep nala shekti : — Nege qulların'ızg'a bunday qatnas jasap atırsız ?
02005016	Bizlerge saban bermese de , gerbish quyıwdı talap etedi . Minekey , qulların'ız bolg'an bizler tayaq jep atırmız . Al bug'an ayıplı — sizin' adamların'ız .
02005017	Biraq faraon olarg'a : — Sizler erinsheksizler , erinshek ! Sol sebepten : « Barıp , Jaratqan İyege qurbanlıq beremiz » , — dep atırsızlar .
02005018	Qa'nekey , barın'lar jumısların'ızg'a ! Sizlerge saban berilmeydi . Al gerbishti belgilengen mug'darda jetkizesizler , — dedi .
02005019	« Ku'ndelikli jetkiziletug'ın gerbishtin' mug'darın azaytpaysızlar » , — degen so'zlerdi esitkende , izraillı baqlawshılar o'zlerinin' qıyın awhalda ekenin tu'sindi .
02005020	Olar faraonnın' aldınan shıqqannan keyin , o'zlerin ku'tip turg'an Muwsa menen Xarong'a duslasıp ,
02005021	olarg'a : — Sizler bizlerdi faraong'a ha'm onın' xızmetshilerine jaman atlı qıldın'ız . Bizlerdi o'ltiriw ushın , olardın' qollarına qılısh uslattın'ız . Bul isin'izdi ko'rip , Jaratqan İyenin' O'zi sizlerdi jazalasın , — dedi . Jaratqan İyenin' qutqarıwdı wa'de etiwi
02005022	Sonda Muwsa ol jerden ketti ha'm Jaratqan İyenin' aldına barıp , bılay dedi : — O , İyem ! Ne ushın bul xalıqtı ba'lege duwshar qıldın' ? Meni ne ushın jiberdin' ?
02005023	Faraong'a barıp , Senin' atın' menen so'ylegen ku'nimnen beri , faraon bul xalıqtı ba'lege duwshar qılmaqta . Al Sen O'z xalqın'dı qutqarıw ushın hesh na'rse islemedin' .
02006001	Sonda Jaratqan İye Muwsag'a : — Endi sen faraong'a ne isleytug'ınımdı ko'resen' . Ol Menin' qu'diretli qolım sebepli İzrail xalqın azat etedi , ha'tte , qu'diretli qolım sebepli olardı o'zi elinen quwıp shıg'aradı , — dedi . Qudaydın' Muwsanı ja'ne shaqırıwı
02006002	Quday Muwsag'a ja'ne bılay dedi : — Men — Jaratqan İyemen .
02006003	İbrayımg'a , Isaqqa ha'm Yaqıpqa Qu'direti ku'shli Quday bolıp ko'rindim . Biraq Men olarg'a O'zimdi Jaratqan İye degen atım menen tanıtpadım .
02006004	O'zleri kelgindi bolıp jasag'an Kenaan jerin olarg'a beriw ushın , Men olar menen kelisim du'zdim .
02006005	Endi bolsa , mısırlılar qul qılg'an izraillılardın' nalaların esitip , kelisimimdi eske aldım .
02006006	Solay etip , izraillılarg'a bılay de : Men — Jaratqan İyemen . Sizlerdi mısırlılardın' awır jumısınan azat etip , olardın' qullıg'ınan alıp shıg'aman . Olardı qatan' jazalap , sizlerdi ku'shli qolım menen qutqarıp alaman .
02006007	Sizlerdi O'z xalqım qılaman ha'm O'zim sizlerdin' Qudayın'ız bolaman . Sonda sizler Menin' o'zlerin'izdi mısırlılardın' awır jumısınan azat qılg'an Qudayın'ız Jaratqan İye ekenimdi bilip alasızlar .
02006008	Sizlerdi İbrayım , Isaq ha'm Yaqıpqa beremen dep O'zim ant ishken jerge aparaman . Ol jerdi sizlerge mu'lik etip beremen . Men — Jaratqan İyemen .
02006009	Muwsa bul so'zlerdi izraillılarg'a aytıp berdi . Biraq olar ruwxıy tu'skinlikte bolıp , awır qulshılıqta ju'rgenlikten , Muwsanı tın'lamadı .
02006010	Sonda Jaratqan İye Muwsag'a :
02006011	— Mısır patshası faraong'a barıp : İzraillılardın' jerin'nen ketiwine ruxsat ber , — dep ayt , — dedi .
02006012	Biraq Muwsa Jaratqan İyege : — Men so'zge sheshen emespen . So'zimdi izraillılar tın'lamag'anda , faraon qalay tın'lasın ? — dedi .
02006013	Degen menen , Jaratqan İye Muwsa ha'm Xaron menen so'ylesip , izraillılardı Mısır jerinen alıp shıg'ıw ushın , izraillılarg'a ha'm Mısır patshası faraong'a baylanıslı buyrıqlar berdi . Muwsa ha'm Xaronnın' shejiresi
02006014	İzraillılardın' a'wlad basshıları mınalar edi : İzraildın' tun'g'ısh ulı Rubennin' ulları : Xanox , Pallu , Xesron , Karmiy . Bular Rubennin' tiyreleri edi .
02006015	Shimonnın' ulları : Emuel , Yamin , Ohad , Yaxin , Soxar ha'm kenaanlı bir hayaldan tuwılg'an ulı Shaul . Bular Shimonnın' tiyreleri edi .
02006016	Urpaqları boyınsha , Lebiydin' ullarının' atları mınalar edi : Gershon , Qohat ha'm Merariy . Lebiy 137 jıl o'mir su'rdi .
02006017	Gershonnın' ulları : ha'r biri tiyre basshısı bolg'an Libniy menen Shimey .
02006018	Qohattın' ulları : Amram , İshar , Xebron ha'm Uzziel . Qohat 133 jıl o'mir su'rdi .
02006019	Merariydin' ulları : Maxliy ha'm Mushiy . Shejiresi boyınsha , Lebiydin' tiyreleri usılar edi .
02006020	Amram a'kesinin' qarındası Yoxebedke u'ylenip , Yoxebed og'an Xaron menen Muwsanı tuwıp berdi . Amram 137 jıl o'mir su'rdi .
02006021	İshardın' ulları : Qorax , Nefeg ha'm Zixriy .
02006022	Uzzieldin' ulları : Mishael , Elsafan ha'm Sitriy .
02006023	Xaron Naxshonnın' qarındası , Amminadabtın' qızı Elishebag'a u'ylendi . Elisheba og'an Nadab , Abihu , Elazar ha'm İtamardı tuwıp berdi .
02006024	Qoraxtın' ulları : Assir , Elqana ha'm Abiasaf . Bular Qoraxtın' u'rim-putag'ı edi .
02006025	Xaronnın' ulı Elazar Putieldin' qızlarının' birine u'ylendi . Hayalı onnan Pinexastı tuwdı . Tiyrelerge bo'lingen Lebiy urıwının' a'wlad basshıları usılar edi .
02006026	Usı Muwsa menen Xarong'a Jaratqan İye : « İzraillılardı top-tobı menen Mısırdan alıp shıg'ın'lar » , — degen edi .
02006027	İzraillılardı Mısırdan alıp shıg'ıw ushın , Mısır patshası faraon menen so'yleskenler de usı Muwsa menen Xaron edi . Jaratqan İyenin' Muwsa menen Xarong'a bergen buyrıg'ı
02006028	Jaratqan İye Mısırda Muwsa menen so'yleskeninde ,
02006029	og'an : « Men — Jaratqan İyemen . Sag'an aytatug'ınlarımnın' ha'mmesin Mısır patshası faraong'a jetkiz » , — degen edi .
02006030	Sonda Muwsa Jaratqan İyenin' aldında Og'an : « Men so'zge sheshen emespen . Meni faraon tın'laytug'ın ba edi ? » — dep juwap bergen edi .
02007001	Biraq Jaratqan İye Muwsag'a bılay dedi : — Minekey , Men seni faraon ushın Quday sıyaqlı qıldım , al a'jag'an' Xaron senin' payg'ambarın' boladı .
02007002	Sag'an buyırg'anlarımnın' ha'mmesin a'jag'an'a ayt . Ol faraon menen so'ylesip : « İzraillılardın' Mısır jerinen ketiwine ruxsat ber » , — dep aytsın .
02007003	Degen menen , Men faraonnın' ju'regin qatal qılıp , Mısırda ko'p belgilerimdi ha'm ka'ramatlarımdı ko'rsetemen .
02007004	Solay bolsa da , faraon sizlerdi tın'lamaydı . Sonda Men qolımdı Mısırg'a sozıp , olardı qatan' jazalayman ha'm xalqım İzraildı top-tobı menen Mısır jerinen alıp shıg'aman .
02007005	Mısırg'a qarsı qolımdı ko'terip , izraillılardı olardın' arasınan alıp shıqqanımda , mısırlılar Menin' Jaratqan İye ekenimdi bilip aladı .
02007006	Muwsa menen Xaron Jaratqan İyenin' buyırg'anınday isledi .
02007007	Faraon menen so'yleskende , Muwsa seksen , al Xaron seksen u'sh jasta edi . Xaronnın' tayag'ının' jılang'a aylanıwı
02007008	Jaratqan İye Muwsa menen Xarong'a bılay dedi :
02007009	— Faraon sizlerge : « Meni isendiriw ushın bir ka'ramat ko'rsetin'ler » , — degende , sen Xarong'a : « Tayag'ın'dı faraonnın' aldına tasla » , — dep ayt . Sonda tayaq jılang'a aylanadı .
02007010	Solay etip , Muwsa menen Xaron faraong'a barıp , Jaratqan İyenin' buyırg'anınday isledi . Xaron tayag'ın faraonnın' ha'm onın' xızmetkerlerinin' aldına tasladı . Tayaq jılang'a aylandı .
02007011	Sonda faraon o'z danıshpanların ha'm sıyqırshıların shaqırdı . Olar da o'z sıyqırshılıg'ı menen anıq solay isledi .
02007012	Olardın' ha'r biri tayag'ın taslap jibergende , tayaqlar jılang'a aylandı . Biraq Xaronnın' tayag'ı olardın' tayaqların jutıp jiberdi .
02007013	Jaratqan İyenin' aytqanınday , faraonnın' ju'regi qatal bolıp , Muwsa menen Xarondı tın'lamadı . Birinshi jaza : suwdın' qang'a aylanıwı
02007014	Son'ınan Jaratqan İye Muwsag'a bılay dedi : — Faraonnın' ju'regi qatal bolıp tur . Ol xalıqtı jiberiwden bas tartıp atır .
02007015	Erten'ine azanda bar da , faraon Nil da'ryasına qaray shıqqanda , jılang'a aylang'an tayag'ın'dı alıp , da'rya jag'asında onın' jolın tosıp tur .
02007016	Keyin faraong'a bılay de : « „ Sho'lde Mag'an sıyınıwı ushın , xalqımdı jiber “ , — dep aytıwım ushın , evreylerdin' Qudayı Jaratqan İye meni sag'an jiberdi . Biraq sen usı waqıtqa shekem qulaq aspadın' .
02007017	Sonlıqtan Jaratqan İye bılay deydi : „ Menin' Jaratqan İye ekenimdi mınadan bilip alasan' : minekey , qolımdag'ı tayaq penen da'ryanın' suwına ursam , suw qang'a aylanadı .
02007018	Da'ryadag'ı balıqlar o'lip , da'rya sasıp ketedi ha'm mısırlılar da'ryanın' suwın ishe almay qaladı “ » .
02007019	Keyin Jaratqan İye Muwsag'a bılay dedi : — Xarong'a ayt , ol tayag'ın alıp , onı Mısırdın' suwları u'stine — da'ryaları , o'zekleri , ko'lleri ha'm barlıq hawızları u'stine sozsın . Olardag'ı , ha'tte , pu'tkil Mısırdag'ı ag'ash ha'm tas ıdıslardag'ı suwlar da qang'a aylanadı .
02007020	Muwsa menen Xaron Jaratqan İyenin' buyırg'anınday isledi . Xaron faraon ha'm onın' xızmetshilerinin' ko'z aldında tayaqtı ko'terip , Nil da'ryasının' suwına urıp jibergende , ondag'ı barlıq suwlar qang'a aylandı .
02007021	Da'ryadag'ı balıqlar o'lip , da'rya sasıy basladı . Mısırlılar da'ryanın' suwın ishe almay qaldı . Mısırdın' ha'mme jerin qan jaylap ketti .
02007022	Biraq mısırlı sıyqırshılar da o'z sıyqırshılıg'ı menen anıq usılay isledi . Jaratqan İyenin' aytqanınday , faraonnın' ju'regi qatal bolıp , Muwsa menen Xarondı tın'lamadı .
02007023	Faraon artına burılıp , sarayına qaytıp ketti . Bul waqıya da og'an ta'sir etpedi .
02007024	Pu'tkil mısırlılar ishetug'ın suw tabıw ushın , da'rya boyın qazıwg'a kiristi . O'ytkeni olar da'ryanın' suwın ishe almaytug'ın edi .
02007025	Jaratqan İye Nil da'ryasının' suwın qang'a aylandırg'annan keyin , aradan jeti ku'n o'tti .
02008001	Ekinshi jaza : qurbaqalar1 Jaratqan İye Muwsag'a bılay dedi : — Faraong'a barıp , Menin' mına so'zlerimdi jetkiz : « Jaratqan İye bılay deydi : Mag'an sıyınıwı ushın , xalqımdı jiber .
02008002	Eger xalqımdı jiberiwden waz keshsen' , pu'tkil elin'di qurbaqalarg'a toltırıp , jazalayman .
02008003	Nil da'ryası qurbaqalarg'a tolıp-tasıp ketedi . Qurbaqalar da'ryadan shıg'ıp , sarayın'a , uyıqlaytug'ın bo'lmen'e , to'segin'e , xızmetkerlerin'nin' ha'm xalqın'nın' u'ylerine , ha'tte , tandırların' menen qamır tabaqların'a da kirip aladı .
02008004	Olar senin' , xalqın'nın' ha'm pu'tkil xızmetshilerin'nin' u'stinde sekirip ju'redi » .
02008005	Son'ınan Jaratqan İye Muwsag'a : — Xarong'a ayt , ol qolındag'ı tayag'ın da'ryalar , o'zekler ha'm ko'llerge qaray sozıp , qurbaqalardı shıg'arsın ha'm Mısırdı qurbaqalarg'a toltırsın , — dedi .
02008006	Solay etip , Xaron qolındag'ı tayag'ın Mısırdag'ı suwlarg'a qaray sozdı . Sonda qurbaqalar shıg'ıp , Mısırdı jaylap ketti .
02008007	Degen menen , sıyqırshılar da o'z sıyqırshılıg'ı menen anıq usılay islep , Mısır eline qurbaqalardı shıg'ardı .
02008008	Faraon Muwsa menen Xarondı shaqırtıp alıp : — Jaratqan İyege duwa etin'ler , Ol mennen ha'm xalqımnan qurbaqalardı alıp taslasın . Sonda men de Jaratqan İyege qurbanlıq beriwi ushın , xalqın'ızdı jiberemen , — dedi .
02008009	Muwsa og'an : — A'jep boladı , waqıttı o'zin'iz belgilen' . Qurbaqalar tek Nil da'ryasında qalıp , o'zin'iz de , u'yin'iz de qurbaqalardan qutılıwın'ız ushın , men siz , xızmetkerlerin'iz ha'm xalqın'ız ushın qashan duwa eteyin , — dedi .
02008010	Faraon Muwsag'a : — Erten' , — dedi . Muwsa og'an bılay dep juwap berdi : — Yaqshı , aytqanın'ızday bolsın . Usılayınsha , siz Qudayımız bolg'an Jaratqan İyege ten' keletug'ını joq ekenin bilip alasız .
02008011	Qurbaqalar sizden , u'ylerin'izden , xızmetkerlerin'iz benen xalqın'ızdan ketip , tek da'ryada g'ana qaladı .
02008012	Solay etip , Muwsa menen Xaron faraonnın' aldınan ketti . Muwsa Jaratqan İyege duwa etip , Onın' faraong'a jibergen qurbaqa ba'lesi ushın jalbarındı .
02008013	Jaratqan İye Muwsanın' tilegin orınladı : u'ylerdegi , ha'wlilerdegi ha'm atızlardag'ı qurbaqalar qırılıp qaldı .
02008014	Qurbaqalardı jıynap , u'yin-u'yin etip qoydı . Sasıq iyis eldi jaylap ketti .
02008015	Degen menen , faraon jag'daydın' jen'illeskenin ko'rgende , Jaratqan İyenin' aytqanınday ju'regin qatal etip , Muwsa menen Xarondı tın'lamadı . U'shinshi jaza : shirkeyler
02008016	Jaratqan İye Muwsag'a : — Xarong'a ayt , ol tayag'ı menen jerdi ursın . Sonda jerdin' shan'ı shirkeyge aylanıp , pu'tkil Mısırdı qaplaydı , — dedi .
02008017	Olar solay isledi . Xaron tayag'ı menen jerdin' shan'ın urıp jibergende , pu'tkil Mısır jerindegi shan' shirkeyge aylandı . Adamlar menen mallardın' u'stin shirkeyler basıp ketti .
02008018	Sıyqırshılar da o'z sıyqırshılıg'ı menen shirkeyler payda etpekshi boldı , biraq qollarınan kelmedi . Adamlardın' ha'm mallardın' u'stin shirkey qaplag'an edi .
02008019	Sonda sıyqırshılar faraong'a : — Bul iste Qudaydın' qolı bar , — dedi . Biraq Jaratqan İyenin' aytqanınday , faraon ju'regin qatal qılıp , Muwsa menen Xarondı tın'lamadı . To'rtinshi jaza : iytshıbınlar
02008020	Jaratqan İye Muwsag'a bılay dedi : — Tan' azannan tur da , faraon da'ryag'a qaray baratırg'anda , onın' aldınan shıg'ıp tur ha'm og'an Jaratqan İyenin' , yag'nıy Menin' mına so'zlerimdi jetkiz : « Mag'an sıyınıwı ushın , xalqımdı jiber .
02008021	Eger jibermesen' , senin' , xızmetshilerin'nin' , xalqın'nın' ha'm u'ylerin'nin' u'stine iytshıbın jawdıraman . Mısırlılardın' u'yleri ha'm olar jasap atırg'an jer iytshıbıng'a tolıp ketedi .
02008022	Biraq sol ku'ni xalqım jasaytug'ın Goshen jerin ayırıp qoyaman . Ol jerde iytshıbın bolmaydı . Usılay etip , sen Mısır jerinde Jaratqan İyenin' , yag'nıy Menin' bar ekenimdi bilip alasan' .
02008023	Men O'z xalqım menen senin' xalqın'nın' arasına ayırmashılıq qoyaman . Erten' usı belgi a'melge asadı » .
02008024	Jaratqan İye aytqanın isledi . Faraonnın' sarayına , xızmetkerlerinin' u'ylerine ha'm pu'tkil Mısır eline bıjnag'an iytshıbınlar ushıp keldi . El iytshıbınnın' kesirinen wayran boldı .
02008025	Sonda faraon Muwsa menen Xarondı shaqırtıp alıp , olarg'a : — Barın'lar , Qudayın'ızg'a usı elde qurbanlıq berin'ler , — dedi .
02008026	Biraq Muwsa og'an bılay dep juwap berdi : — Bulay islesek , tuwrı bolmaydı . O'ytkeni mısırlılar Qudayımız Jaratqan İyege qurbanlıq beriwimizdi jerkenishli dep sanaydı . Eger olar jerkenishli dep sanag'an na'rseni ko'z aldında islesek , olar bizlerdi tas boran qılıp o'ltirmey me ?
02008027	Qudayımız Jaratqan İyege qurbanlıq beriw ushın , bizler sho'lde u'sh ku'nlik jol ju'rip barıwımız kerek .
02008028	Sonda faraon : — Sho'lde Qudayın'ız Jaratqan İyege qurbanlıq beriwin'iz ushın , sizlerdi jiberemen . Tek ju'da' uzaqlap ketpen'ler . Endi men ushın duwa etin'ler , — dedi .
02008029	Muwsa og'an : — Erten' sizden , xızmetkerlerin'izden ha'm xalqın'ızdan iytshıbınlar ketsin dep , sizin' aldın'ızdan shıg'ıwdan-aq , Jaratqan İyege duwa etemen . Tek siz Jaratqan İyege qurbanlıq beriw ushın xalıqtı jibermey qalıp , bizlerdi ja'ne aldaman' , — dedi .
02008030	Solay etip , Muwsa faraonnın' aldınan shıg'ıp , Jaratqan İyege duwa etti .
02008031	Jaratqan İye Muwsanın' tilegin orınlap , iytshıbınlardı faraonnan , onın' xızmetkerlerinen ha'm xalqınan alıp tasladı . Birde bir iytshıbın qalmadı .
02008032	Solay bolsa da , faraon bul ret te ju'regin qatal qılıp , xalıqtı jibermedi .
02009001	Besinshi jaza : mallardın' qırılıwı1 Jaratqan İye Muwsag'a bılay dedi : — Faraong'a barıp , og'an evreylerdin' Qudayı Jaratqan İyenin' , yag'nıy Menin' mına so'zlerimdi jetkiz : « Mag'an sıyınıwı ushın , xalqımdı jiber .
02009002	Eger jiberiwden bas tartıp , olardı irkip tura bersen' ,
02009003	onda Jaratqan İye , yag'nıy Men qolımdı sozıp , daladag'ı malların'a : atların'a , esheklerin'e , tu'yelerin'e , iri ha'm mayda malların'a ku'shli oba jiberemen .
02009004	Biraq izraillılardın' malların mısırlılardın' mallarınan ayırıp qoyaman . İzraillılardın' mallarının' hesh biri o'lmeydi .
02009005	Jaratqan İye waqıttı da belgilep , erten'ine O'zinin' aytqanların Mısır jerinde isleytug'ının ayttı » .
02009006	Erten'ine Jaratqan İye aytqanın isledi : mısırlılardın' barlıq malları qırılıp qaldı . Biraq izraillılardın' hesh bir malı o'lmedi .
02009007	Faraon adam jiberip , izraillılardın' birde bir malının' o'lmegenin bildi . Solay bolsa da , ol ju'regin qatal qılıp , xalıqtı jibermedi . Altınshı jaza : shıyqanlar
02009008	Jaratqan İye Muwsa menen Xarong'a bılay dedi : — Peshten qosıwıslap ku'l alın'lar , Muwsa sol ku'ldi faraonnın' ko'z aldında aspang'a qaray shashıp jibersin .
02009009	Ku'l shan'g'a aylanıp , pu'tkil Mısır eli boylap ko'teriledi . Eldin' ha'mme jerindegi adamlardın' ha'm mallardın' u'stilerine irin'li shıyqanlar shıg'adı .
02009010	Solay etip , Muwsa menen Xaron peshten ku'l alıp , faraonnın' ko'z aldında turdı . Muwsa ku'ldi aspang'a qaray shashıp jibergende , adamlarg'a ha'm mallarg'a irin'li shıyqanlar shıqtı .
02009011	Sıyqırshılar da shıyqannın' kesirinen Muwsanın' aldına kele almadı . Sebebi pu'tkil mısırlılar menen birge olarg'a da shıyqan shıqqan edi .
02009012	Biraq Jaratqan İye faraonnın' ju'regin qatal qıldı . Jaratqan İyenin' Muwsag'a aytqanınday , faraon Muwsa menen Xarondı tın'lamadı . Jetinshi jaza : burshaq
02009013	Keyin Jaratqan İye Muwsag'a bılay dedi : — Tan' azanda faraonnın' qarsı aldına shıg'ıp tur ha'm og'an evreylerdin' Qudayı Jaratqan İyenin' , yag'nıy Menin' mına so'zlerimdi jetkiz : « Mag'an sıyınıwı ushın , xalqımdı jiber .
02009014	Bolmasa , bul ret senin' o'zin'e , xızmetkerlerin'nin' ha'm xalqın'nın' u'stine barlıq ba'lelerimdi jawdıraman . Solay etip , sen bul du'nyada Mag'an ten' keletug'ını joq ekenin bilip alasan' .
02009015	O'ytkeni Men qolımdı ko'terip , seni ha'm xalqın'dı qırg'ıng'a duwshar qılsam , jer ju'zinen joq bolıp ketken bolar edin' .
02009016	Biraq O'z qu'diretimdi sag'an ko'rsetiw ushın ha'm atımdı pu'tkil du'nyag'a jayıw ushın , Men seni tiri saqladım .
02009017	Sen ele de xalqıma qarsılıq ko'rsetip , olardı jibermey atırsan' .
02009018	Sonlıqtan erten' usınday waqıtta Mısır payda bolg'annan baslap , ha'zirge deyin hesh qashan bolıp ko'rmegen ku'shli burshaq jawdıraman .
02009019	Endi malların'dı ha'm dalada bolg'an ha'mme na'rsen'di pana jerlerge jıynawdı buyır . Burshaq jawg'anda ishke kirgizilmey dalada qalg'an barlıq adamlar ha'm mallar o'ledi » .
02009020	Faraonnın' xızmetkerleri arasında Jaratqan İyenin' aytqan so'zinen qorqqanlar qulların ha'm malların tezlik penen u'ylerine alıp keldi .
02009021	Al Jaratqan İyenin' aytqan so'zin pisent etpegenler qulların ha'm malların dalada qaldırdı .
02009022	Sonda Jaratqan İye Muwsag'a : — Qolın'dı aspang'a qaray soz . Sonda Mısırdın' ha'mme jerine , adamlardın' , mallardın' ha'm daladag'ı barlıq o'simliklerdin' u'stine burshaq jawadı , — dedi .
02009023	Muwsa tayag'ın aspang'a qaray sozg'anda , Jaratqan İye gu'ldirmama ha'm burshaq jiberdi ha'm jerge jasıl tu'sti . Solay etip , Jaratqan İye Mısırg'a burshaq jawdırdı .
02009024	Usılayınsha , ku'shli burshaq quyıp , u'zliksiz jarqırag'an shaqmaq shag'ıp turdı . Mısır Mısır bolg'alı , bunday burshaq jawıp ko'rmegen edi .
02009025	Burshaq Mısırda dalada bolg'annın' ha'mmesin : adamlardı , mallardı ha'm pu'tkil o'simliklerdi nabıt qılıp , barlıq tereklerdi sındırdı .
02009026	Tek izraillılar jasag'an Goshen jerine burshaq jawmadı .
02009027	Son'ınan faraon Muwsa menen Xarondı shaqırtıp alıp , olarg'a bılay dedi : — Bul ret men ayıp isledim . Jaratqan İye haq , al men ha'm menin' xalqım nahaqpız .
02009028	Jaratqan İyege duwa etin'ler . Gu'ldirmama menen burshaqtın' usı jawg'anı da jeter . Men sizlerdi jiberemen , artıq uslap turmayman .
02009029	Muwsa og'an bılay dedi : — Qaladan shıg'a sala , qollarımdı jayıp , Jaratqan İyege duwa etemen . Sonda gu'ldirmama toqtap , burshaq ta jawmaytug'ın boladı . Bul arqalı siz bul du'nyanın' Jaratqan İyege tiyisli ekenin bilip alasız .
02009030	Biraq men sizin' ha'm xızmetkerlerin'izdin' Qudaydan , Jaratqan İyeden ele de qorqpay atırg'anın'ızdı bilemen .
02009031	Solay etip , zıg'ır ha'm arpa nabıt bolg'an edi . Sebebi sol waqıtta arpa masaq baylap , zıg'ır gu'llep qalg'an edi .
02009032	Biraq biyday tuqımlas o'simlikler kesh pisetug'ın bolg'anlıqtan , zıyan ko'rmedi .
02009033	Muwsa faraonnın' aldınan ketip , qaladan shıqtı . Ol qolların jayıp , Jaratqan İyege duwa etkende , gu'ldirmama ha'm burshaq toqtap , jawın tındı .
02009034	Faraon jawınnın' , burshaqtın' ha'm gu'ldirmamanın' toqtag'anın ko'rgende , ja'ne gu'na islewin dawam etti . Onın' o'zi de , xızmetkerleri de ju'reklerin qatal qıldı .
02009035	Jaratqan İyenin' Muwsa arqalı aytqanınday , faraon ju'regin qatal qılıp , izraillılardı jibermedi .
02010001	Segizinshi jaza : shegirtkeler1 Jaratqan İye Muwsag'a bılay dedi : — Faraong'a bar . Olardın' arasında ka'ramatlı belgilerimdi ko'rsetiw ushın , Men faraonnın' ha'm onın' xızmetkerlerinin' ju'regin qatal qılıp qoydım .
02010002	Al sizler bolsa , Menin' Jaratqan İye ekenimdi bilip alıwın'ız ushın , mısırlılardı qalay masqara etkenim ha'm olardın' arasında ko'rsetken nıshanlarım haqqında balaların'a ha'm balaların'nın' balalarına aytıp berin' .
02010003	Muwsa menen Xaron faraong'a barıp , og'an bılay dedi : — Evreylerdin' Qudayı Jaratqan İye bılay deydi : « Qashang'a deyin Mag'an bas iymeyjaqsan' ? Mag'an sıyınıwı ushın , xalqımdı jiber .
02010004	Xalqımdı jiberiwden bas tartsan' , erten' elin'e shegirtkelerdi jiberemen .
02010005	Olardın' jer betin qaplaytug'ını sonshelli , jer beti ko'rinbey qaladı . Olar burshaqtan aman qalg'an o'nimlerin'izdi ha'm daladag'ı barlıq tereklerin'izdin' qalg'an japıraqların jep qoyadı .
02010006	Senin' u'ylerin' , barlıq xızmetkerlerin'nin' ha'm pu'tkil mısırlılardın' u'yleri shegirtkege tolıp ketedi . Ata-babaların' usı jerge qonıs basqan ku'nnen bu'ginge deyin , hesh qashan bunday na'rseni ko'rgen emes » . Keyin Muwsa burılıp , faraonnın' qasınan shıg'ıp ketti .
02010007	Sonda xızmetkerleri faraong'a : — Bul adam qashang'a deyin bizlerdi qıynaydı ? Olardı jiberin' . Barıp , Qudayı Jaratqan İyege sıyınsın . Mısırdın' nabıt bolıp atırg'anın ele tu'sinbey atırsız ba ? — dedi .
02010008	Solay etip , olar Muwsa menen Xarondı faraonnın' aldına ja'ne shaqırtıp aldı . Faraon olarg'a : — Barın'lar , Qudayın'ız Jaratqan İyege sıyının'lar . Biraq , kimler barajaq ? — dedi .
02010009	Muwsa og'an : — Bizler jas ha'm g'arrımız , ullarımız , qızlarımız , mayda ha'm iri mallarımız , ha'mmemiz birge ketemiz . O'ytkeni Jaratqan İyege arnap bayram qılıwımız kerek , — dedi .
02010010	Faraon olarg'a : — Awa , sizlerge Jaratqan İye yar bolsın dep , bala-shag'aların'ız benen birge jibereyin be ? A'ne , niyetin'iz qara ekeni ko'rinip tur !
02010011	Bul bolmaydı . Tek er adamlar ketip , Jaratqan İyege sıyınsın . Sizlerdin' sorag'anın'ız da sol emes pe ? — dedi . Son' Muwsa menen Xaron faraonnın' aldınan quwıp shıg'arıldı .
02010012	Sonda Jaratqan İye Muwsag'a : — Qolın'dı Mısır eline qaray soz . Eldi shegirtke qaplasın ha'm burshaqtan aman qalg'an barlıq o'simliklerdi jep qoysın , — dedi .
02010013	Solay etip , Muwsa tayag'ın Mısır eline qaray sozdı . Jaratqan İye sol ku'ni ku'ndiz-tu'ni udayına elde shıg'ıs samalın estirdi . Azan bolg'anda , shıg'ıs samalı shegirtkelerdi alıp keldi .
02010014	Shegirtkeler Mısırg'a hu'jim jasap , onın' ha'mme jerin jaylap ketti . Olardın' ko'p bolg'anı sonshelli , bunday esap-sansız shegirtke burın bolmag'an da , bunnan bılay bolmaydı da .
02010015	Shegirtkeler jer betin basıp ketkenlikten , jer qap-qara bolıp qaldı . Olar barlıq o'simliklerdi , burshaqtan aman qalg'an tereklerdegi miywelerdin' ha'mmesin jep qoydı . Mısırdın' hesh bir jerinde , ya tereklerde bolıp , ya daladag'ı o'simliklerde bolıp , jasıl japıraq qalmadı .
02010016	Faraon tezlik penen Muwsa menen Xarondı shaqırttı da , olarg'a bılay dedi : — Men Qudayın'ız Jaratqan İyege ha'm sizlerge qarsı gu'na isledim .
02010017	O'tinemen , ja'ne bir ma'rtebe gu'namdı keshirip , Qudayın'ız Jaratqan İyege duwa etin'ler . Ol meni bul o'lim a'keletug'ın apattan qutqarsın .
02010018	Muwsa faraonnın' aldınan shıg'ıp , Jaratqan İyege duwa etti .
02010019	Sonda Jaratqan İye samaldın' bag'ıtın o'zgertip , batıs jaqtan ku'shli samal estirdi . Samal shegirtkelerdi ko'terip aparıp , Qamıs ten'izine to'kti . Pu'tkil Mısır elinde birde bir shegirtke qalmadı .
02010020	Degen menen , Jaratqan İye faraonnın' ju'regin qatal etip qoyg'anlıqtan , ol izraillılardı jibermedi . Tog'ızınshı jaza : qara tu'nek
02010021	Bunnan son' , Jaratqan İye Muwsag'a : — Qolın'dı aspang'a qaray soz , Mısır elin tas tu'nek qaran'g'ılıq qaplaydı , — dedi .
02010022	Muwsa qolın aspang'a qaray sozg'anda , Mısırdı u'sh ku'n boyı qoyıw qaran'g'ılıq qapladı .
02010023	U'sh ku'n dawamında adamlar bir-birewin ko're almay qalıp , hesh kim ornınan qozg'ala almadı . Biraq izraillılar jasag'an jer g'ana jaqtı boldı .
02010024	Sonda faraon Muwsanı shaqırtıp alıp , og'an : — Barın'lar , Jaratqan İyege sıyının'lar . Bala-shag'an'ız sizler menen kete bersin . Tek mayda ha'm iri malların'ız qalsın , — dedi .
02010025	Degen menen , Muwsa og'an bılay dedi : — Bolmaydı ! Mallarımızdı da alıp ketiwimizge ruxsat beriwin'iz kerek . Sebebi Qudayımız Jaratqan İyege jandırılatug'ın qurbanlıqlar ha'm basqa qurbanlıqlar beremiz .
02010026	Mallarımızdı da birge alıp ketemiz . Bul jerde birde bir tuyaq qalmawı tiyis . Sebebi Qudayımız Jaratqan İyege sıyınıwımız ushın , shalınatug'ın maldı olardın' ishinen alamız . Ol jerge barg'anımızsha , Jaratqan İyege qaysı mallardı beriwimiz kerekligin bilmeymiz .
02010027	Biraq Jaratqan İye faraonnın' ju'regin qatal qılıp qoyg'anlıqtan , ol izraillılardı jibergisi kelmedi .
02010028	Faraon Muwsag'a : — Qaran'dı batır . Endi qaytıp ko'zime ko'rinbe . Ko'zime ko'ringen ku'ni-aq , o'lesen' , — dedi .
02010029	Muwsa og'an : — Aytqanın'ızday bolsın . Endi qaytıp , ko'zin'izge ko'rinbeymen , — dedi .
02011001	Onınshı jaza : tun'g'ıshlardın' o'ltiriliwi1 Jaratqan İye Muwsag'a bılay dedi : — Faraonnın' basına ha'm Mısır eline ja'ne bir ba'le jawdıraman . Sonnan keyin , ol ketiwin'izge ruxsat etedi , ha'tte , sizlerdi bul jerden pu'tkilley quwıp shıg'aradı .
02011002	Sen izraillılarg'a ayt , ha'r bir er adam ha'm ha'r bir hayal qon'sısınan gu'mis ha'm altın buyımlardı sorap alsın .
02011003	Jaratqan İye İzrail xalqın mısırlılarg'a unamlı etip ko'rsetti . Muwsa da Mısırda faraonnın' xızmetkerlerinin' ha'm xalqının' aldında ma'rtebeli edi .
02011004	Solay etip , Muwsa faraong'a : — Jaratqan İye bılay deydi : « Tu'nnin' yarımında Mısırdı aralap o'temen .
02011005	Sonda Mısırdag'ı ha'mme tun'g'ısh ullar : taxtında otırg'an faraonnın' balasınan , digirman tartatug'ın shorı hayaldın' balasına deyin , sonday-aq barlıq mallardın' tun'g'ısh to'lleri o'ledi .
02011006	Pu'tkil Mısır eli burın bolmag'an ha'm endi qaytıp bolmaytug'ın dad salıp way-waylasqan dawıslarg'a tolıp ketedi .
02011007	Al izraillılardın' hesh bir adamına , ya malına hesh qanday zıyan tiymeydi . Usı arqalı sizler Menin' , Jaratqan İyenin' izraillılar menen mısırlılar arasına qanday ayırmashılıq qoyg'anımdı bilip alasız » .
02011008	Sonda mına xızmetkerlerin'nin' ha'mmesi kelip , mag'an ta'jim etip : « Sen de ket , senin' izin'e ergen pu'tkil xalıq ta ketsin » , — deysizler . Sonnan son' , men ketemen , — dedi . Muwsa faraonnın' aldınan qattı qa'ha'rlenip shıg'ıp ketti .
02011009	Keyin Jaratqan İye Muwsag'a : — Mısırda Menin' ka'ramatlarım ko'beyiwi ushın , faraon sizlerdi tın'lamaydı , — dedi .
02011010	Solay etip , Muwsa menen Xaron faraonnın' aldında usı barlıq ka'ramatlardı isledi . Biraq Jaratqan İye faraonnın' ju'regin qatal qılıp qoyg'anlıqtan , ol izraillılardı o'z jerinen jibermedi .
02012001	Qutqarılıw ası1 Jaratqan İye Mısır jerinde Muwsa menen Xarong'a bılay dedi :
02012002	« Bul ay sizler ushın birinshi ay , jıldın' birinshi ayı boladı .
02012003	Pu'tkil İzrail ja'miyetine aytın'lar : usı aydın' onında ha'r bir xojalıq basshısı o'z xojalıg'ı ushın bir qoy yamasa eshki tan'lap alsın .
02012004	Eger bir xojalıqtag'ı adamlar sanı usı janlıqtın' go'shin jep tawısa almaytug'ınday az bolsa , onda onı jaqın qon'sısı menen bo'lissin . Janlıqtın' u'lken-kishiligine qarap , onı qansha adamnın' jey alatug'ının anıqlawın'ız kerek .
02012005	Sizler tan'lap alg'an qoy yamasa eshki minsiz , bir jıllıq erkek janlıq bolsın .
02012006	Janlıqtı usı aydın' on to'rtine deyin bag'ıp , sol ku'ni keshte İzrail ja'miyetinin' ha'r bir shan'arag'ı o'z janlıqların soyıwı tiyis .
02012007	Olar qandı alıp , o'zleri go'shti jeytug'ın u'ylerinin' qapısının' jaqlawlarına ha'm kese ag'ashına jaqsın .
02012008	Sol ku'ni keshte go'shti otqa pisirip , onı ashıtqısız nan ha'm ashshı sho'pler menen jesin .
02012009	Go'shti shiykiley yamasa suwg'a pisirip emes , al bas-sıyrag'ı ha'm ishek-qarnı menen birge otqa pisirip jen'ler .
02012010	Go'sh azang'a deyin qalmawı tiyis . Eger onnan awısıp qalsa , onı otta o'rtep jiberin'ler .
02012011	Sizler go'shti jep atırg'an waqtın'ızda , bellerin'iz buwıwlı , ayaq kiyimin'iz kiyiwli , tayag'ın'ız qolın'ızda bolsın . Go'shti tez jen'ler . Bul — Jaratqan İyege arnalg'an Qutqarılıw ası .
02012012	Men sol tu'ni Mısır jerinen o'temen . Ondag'ı adamlardın' da , mallardın' da ha'r bir tun'g'ıshın o'ltiremen ha'm Mısırdın' pu'tkil qudayların hu'kim etemen . Men — Jaratqan İyemen .
02012013	O'zlerin'iz turg'an u'ylerdin' esiginin' jaqlawlarına jag'ılg'an qan sizler ushın nıshan boladı . Men qandı ko'rip , sizlerdi shetlep o'temen . Mısır elin jazalag'anımda , o'lim a'keliwshi apat sizlerge hesh qanday zıyan tiygizbeydi .
02012014	Bul ku'n sizler ushın eslew ku'ni bolsın . Onı Jaratqan İyenin' bayramı sıpatında bayramlan'lar . Bul bayramdı bayramlaw keleshek a'wladların'ız ushın ma'n'gi qag'ıyda bolıp qalsın » . Ashıtqısız nan bayramı
02012015	« Jeti ku'n ashıtqısız nan jen'ler . Birinshi ku'ni-aq u'ylerin'izden ashıtqını joq qılın'lar . Kim de kim usı jeti ku'n ishinde ashıtqı salıng'an nan jese , ol İzrail xalqı arasınan joq qılınadı .
02012016	Birinshi ha'm jetinshi ku'nleri muxaddes jıynalısın'ız bolsın . Sol ku'nleri tek o'zlerin'iz ushın awqat tayarlawdan tısqarı , hesh qanday jumıs islemen'ler .
02012017	Solay etip , sizler Ashıtqısız nan bayramın bayramlan'lar ! O'ytkeni anıq sol ku'ni Men sizlerdi top-tobın'ız benen Mısır jerinen alıp shıqtım . Keleshek urpaqların'ız bul ku'ndi ma'n'gi qag'ıyda sıpatında bayramlasın .
02012018	Birinshi aydın' on to'rtinshi ku'ninin' keshinen jigirma birinshi ku'ninin' keshine deyin ashıtqısız nan jen'ler .
02012019	Sol jeti ku'n dawamında u'ylerin'izde ashıtqı bolmasın . Kim de kim ashıtqı salıng'an bir na'rse jese , meyli ol kelgindi bolsın , meyli jergilikli bolsın , ol İzrail ja'miyeti arasınan joq qılınadı .
02012020	Ashıtqı salıng'an hesh na'rse jemen'ler . Qay jerde jasasan'ız da , ashıtqısız nan jen'ler » . Birinshi Qutqarılıw ası
02012021	Sonnan keyin , Muwsa İzraildın' barlıq aqsaqalların shaqırıp alıp , olarg'a bılay dedi : — Xojalıg'ın'ız ushın qozı yamasa ılaq tan'lap alıp , onı Qutqarılıw ası ushın soyın'lar .
02012022	Son' , bir baw mayoran sho'bin alın' da , onı qırmadag'ı qurbanlıqtın' qanına batırıp , qandı qapıların'ızdın' jaqlawlarına ha'm kese ag'ashına jag'ın'lar . Azang'a shekem hesh kim u'yinen shıqpasın .
02012023	Jaratqan İye mısırlılardı o'ltiriw ushın elden o'tkende , qapıların'ızdın' jaqlawlarındag'ı ha'm kese ag'ashındag'ı qandı ko'rip , u'ylerin'izdi shetlep o'tedi . Ol o'lim a'keliwshinin' u'ylerin'izge kirip , sizlerdi o'ltiriwine jol qoymaydı .
02012024	O'zlerin'iz de , sizlerdin' a'wladların'ız da bunı ma'n'gi qag'ıyda qılıp orınlan'lar .
02012025	Jaratqan İye o'zlerin'izge beremen dep wa'de etken jerge kirgenin'izden keyin de , bul ra'simdi o'tkizip barın'lar .
02012026	Balaların'ız sizlerden : « Bul ra'simnin' ma'nisi qanday ? » — dep sorag'anda ,
02012027	olarg'a : « Bul — Jaratqan İyege arnalg'an Qutqarılıw bayramının' ası . Sebebi Jaratqan İyemiz mısırlılardı o'ltirgende , u'ylerimizdi shetlep o'tip , bizlerdi aman qaldırdı » , — den'ler . Sonda xalıq ta'jim etip , sıyındı .
02012028	Son'ınan izraillılar barıp , Jaratqan İyenin' Muwsa menen Xarong'a bergen buyrıg'ın tolıq orınladı .
02012029	Tu'nnin' yarımında Jaratqan İye taxtında otırg'an faraonnın' tun'g'ısh balasınan , qamaqta otırg'an tutqınnın' tun'g'ısh balasına deyin , Mısır elindegi barlıq tun'g'ıshlardı ha'm mallardın' da tun'g'ısh to'llerin o'ltirdi .
02012030	Sol ku'ni tu'nde faraon , onın' xızmetkerleri ha'm pu'tkil Mısır ayaqqa turdı . Mısır eli dad salıp , way-waylasqan dawıslarg'a tolıp ketti . O'ytkeni o'li bolmag'an birde bir u'y joq edi . Mısırdan shıg'ıw
02012031	Sol ku'ni tu'nde-aq faraon Muwsa menen Xarondı shaqırıp alıp bılay dedi : — Barın'lar ! Sizler de , izraillılar da xalqımnın' arasınan shıg'ıp ketin'ler . O'zlerin'iz aytqanın'ızday , Jaratqan İyege sıyının'lar .
02012032	Sonday-aq mayda ha'm iri malların'ızdı da alıp ketin'ler . Al mag'an pa'tiya berin'ler .
02012033	İzraillılardın' elden tezirek shıg'ıp ketiwi ushın , mısırlılar olardı asıqtırdı . « Bolmasa , ha'mmemiz o'lemiz » , — desti olar .
02012034	Solay etip , izraillılar ele ashımag'an qamırların tabag'ı menen kiyimlerine oradı da , iyinlerine ko'terip aldı .
02012035	İzraillılar Muwsanın' aytqanı boyınsha , mısırlılardan gu'mis ha'm altın buyımlar menen kiyimler sorap aldı .
02012036	Jaratqan İye izraillılardı mısırlılarg'a unamlı qılıp ko'rsetkenlikten , mısırlılar olarg'a sorag'anın berdi . Solay etip , izraillılar olardı tonap ketti .
02012037	İzraillılar Ramsesten Sukkotqa qaray jol aldı . Bala-shag'alardı esaplamag'anda , shama menen altı ju'z mın'day er adam piyada jolg'a shıqtı .
02012038	Ja'ne de , ko'p sanlı basqa millet adamları , esap-sansız mayda ha'm iri mallar da olar menen birge ketti .
02012039	Xalıq o'zleri Mısırdan alıp shıqqan ashımag'an qamırdan nan pisirdi . Sebebi olar Mısırdan quwıp shıg'arılg'anlıqtan , qamırdı ashıtıwg'a da , jolg'a azıq-awqat tayarlawg'a da u'lgere almag'an edi .
02012040	İzraillılardın' Mısırda jasag'anına to'rt ju'z otız jıl bolg'an edi .
02012041	To'rt ju'z otız jıldın' son'g'ı ku'ni , anıq sol ku'ni Jaratqan İyenin' xalqı top-tobı menen Mısır jerinen shıqtı .
02012042	Sol ku'ni tu'nde Jaratqan İye izraillılardı Mısır jerinen alıp shıg'ıw ushın sergek boldı . İzraillılar da a'wladlar dawamında sol tu'ndi Jaratqan İyege bag'ıshlap , oyaw bolıwı tiyis . Qutqarılıw asının' qag'ıydaları
02012043	Sonnan keyin , Jaratqan İye Muwsa menen Xarong'a bılay dedi : « Qutqarılıw asının' qag'ıydaları mınaday : hesh bir jat jerli adam bayram asınan jemesin .
02012044	Biraq satıp alg'an qulların'ız su'nnet etilgennen keyin , onnan jese boladı .
02012045	Waqıtsha qonıs basqanlar ha'm jallang'an jumısshılar onnan jemewi tiyis .
02012046	As tayarlang'an u'yde jelinsin . Janlıqtın' go'shi u'ydin' sırtına shıg'arılmasın ha'm onın' hesh bir su'yegi sındırılmasın .
02012047	Pu'tkil İzrail ja'miyeti Qutqarılıw bayramın bayramlawı tiyis .
02012048	Aran'ızda jasap atırg'an kelgindi adam Mag'an , Jaratqan İyege arnalg'an Qutqarılıw bayramın bayramlawdı qa'lese , onda onın' u'yindegi ha'mme erkekler su'nnet etiliwi kerek . Son'ınan ol jergilikli xalıq turg'ını sıpatında İzrail xalqına qosılıp , bayramdı bayramlay aladı . Biraq su'nnetsiz adam Qutqarılıw bayramının' go'shin jemesin .
02012049	Jergilikli adam ushın da , aran'ızda jasaytug'ın kelgindi adam ushın da bir qag'ıyda qollanıladı » .
02012050	İzraillılar Jaratqan İyenin' Muwsa menen Xarong'a bergen buyrıg'ın tolıq orınladı .
02012051	Sol ku'nnin' o'zinde Jaratqan İye izraillılardı top-tobı menen Mısır jerinen alıp shıqtı .
02013001	Tun'g'ısh ullardın' Qudayg'a bag'ıshlanıwı1 Bunnan son' , Jaratqan İye Muwsag'a bılay dedi :
02013002	« Barlıq birinshi tuwılg'anlardı Mag'an bag'ıshlan'lar . İzrail hayallarının' da , mallarının' da qarınnan birinshi shıqqanları Meniki » , — dedi .
02013003	Muwsa xalıqqa bılay dedi : « Mısırdan , o'zlerin'iz qul bolg'an elden shıqqan bu'gingi ku'ndi este saqlan'lar . O'ytkeni Jaratqan İye qu'diretli qolı menen sizlerdi ol jerden alıp shıqtı . Ashıtqı salıng'an hesh na'rse jemen'ler .
02013004	Bu'gin Abib ayında bul jerden shıg'ıp baratırsızlar .
02013005	Jaratqan İye sizlerdi kenaan , xett , amor , xiw ha'm ebus xalıqlarının' jerlerine , ata-babaların'ızg'a beremen dep ant ishken , su't ha'm pal aqqan elge aparg'anda , usı ayda mına ra'simdi o'tkizin'ler :
02013006	jeti ku'n ashıtqısız nan jep , jetinshi ku'ni Jaratqan İyege arnap bayram qılın'lar .
02013007	Sol jeti ku'n ishinde tek ashıtqısız nan jen'ler . O'zin'izde de , jasap atırg'an pu'tkil jerin'izde de ashıtqı salıng'an nan yamasa ashıtqı bolmasın .
02013008	Sol ku'ni balaların'ızg'a : „ Mısırdan shıqqanımızda , Jaratqan İye bizler ushın islegen isleri sebepli bulardı islep atırmız “ , — dep tu'sindirin'ler .
02013009	Bul ra'sim qolın'ızda bir nıshan , man'layın'ızda saqlanatug'ın yadnama bolsın . Usılayınsha , Jaratqan İyenin' nızamı awzın'ızda bolsın . Sebebi Jaratqan İye sizlerdi ku'shli qolı menen Mısırdan alıp shıqtı .
02013010	Sizler de ha'r jılı belgilengen waqıtta bul qag'ıydanı orınlan'lar .
02013011	Jaratqan İye sizlerge ha'm ata-babaların'ızg'a ant ishkenindey , sizlerdi Kenaan jerine aparıp , sizlerge sol jerdi bergende ,
02013012	qarınnan birinshi shıqqanlardın' ha'mmesin Jaratqan İyege bag'ıshlan'lar . Malların'ızdın' birinshi tuwılg'an barlıq erkek to'lleri Jaratqan İyege tiyisli .
02013013	Eshektin' ha'r bir birinshi tuwılg'an to'linin' ornına bir qozı berip , satıp alın'lar . Eger olay etpesen'iz , gu'rrenin' moynın u'zin' . Barlıq tun'g'ısh ulların'ızdın' qunın o'tewin'iz tiyis .
02013014	Keleshekte ulların'ız sizlerden : „ Bunın' ma'nisi qanday ? “ — dep sorasa , olarg'a bılay dep juwap berin'ler : „ Jaratqan İye bizlerdi qu'diretli qolı menen Mısırdan , bizler qul bolg'an elden alıp shıqtı .
02013015	Faraon bizlerdi jibermey , qaysarlıq ko'rsetkende , Jaratqan İye Mısırda adamlardın' ha'm mallardın' barlıq tun'g'ıshların o'ltirdi . Sonlıqtan mallardın' tun'g'ısh to'llerin Jaratqan İyege qurbanlıqqa beremiz , al tun'g'ısh ullarımız ushın qun to'leymiz “ .
02013016	Bul ra'sim qolın'ızda bir nıshan , esin'izde saqlanatug'ın yadnama bolsın . Sebebi Jaratqan İye sizlerdi qu'diretli qolı menen Mısırdan alıp shıqtı » . Qamıs ten'izinen o'tiw
02013017	Faraon izraillılardı jibergende , Quday : xalıq urısqa duwshar bolatug'ının bilgende o'kinip , Mısırg'a qaytıp ketpesin , dep filist xalqının' jeri arqalı o'tetug'ın jol qısqaraq bolsa da , olardı ol jer arqalı alıp ju'rmedi .
02013018	Quday xalıqtı Qamıs ten'izine sho'l jolı menen aylandırıp apardı . İzraillılar Mısırdan qarıw-jaraq penen shıqqan edi .
02013019	Muwsa Yusuptin' su'yeklerin de o'zi menen birge alıp shıqqan edi . O'ytkeni Yusup izraillılarg'a ant ishtirip : « Quday sizlerge so'zsiz na'zer saladı . Sonda su'yeklerimdi bul jerden alıp ketin'ler » , — dep na'siyatlap ketken edi .
02013020	İzraillılar Sukkottan shıg'ıp , sho'l shetindegi Etamg'a ornalastı .
02013021	Olardın' ku'ni-tu'ni jol ju'riwi ushın , Jaratqan İye ku'ndiz minara sıyaqlı bult bolıp jol ko'rsetip , tu'nde minara sıyaqlı ot bolıp jollarına jarıq tu'sirip , olardı baslap ju'rdi .
02013022	Ku'ndiz bult , tu'nde ot xalıqtın' aldınan bir dem de uzaqlamadı .
02014001	Son'ınan Jaratqan İye Muwsag'a bılay dedi :
02014002	— İzraillılarg'a ayt , olar izge qaytıp , Piy-Haxirottın' qasına , Migdol menen ten'iz arasına , Baal-Sefonnın' qarsısındag'ı ten'iz jag'asına ornalassın .
02014003	Sonda faraon : « İzraillılar el gezip , adasıp ketti , olar sho'l qorshawında qaldı » , — dep oylaydı .
02014004	Men faraonnın' ju'regin qatal qılaman ha'm ol izraillılardın' izinen quwadı . Solay etip , Men faraondı ha'm onın' pu'tkil a'skerlerin jen'ip , O'z saltanatımdı ko'rsetemen . Sonda mısırlılar Menin' Jaratqan İye ekenimdi bilip aladı . İzraillılar aytılg'andı isledi .
02014005	« İzrail xalqı qashıp ketipti » , — degen xabar Mısır patshasına jetkende , ol ha'm onın' xızmetkerleri izraillılar tuwralı ko'z qarasların o'zgertip : « Bizler ne islep qoydıq ? İzraillılardı jiberemiz dep , qullarımızdan ayırıldıq-g'o ! » — desti .
02014006	Faraon o'zinin' sawash arbasın jektirip , la'shkerlerin tayarladı .
02014007	Ol altı ju'z saylandı sawash arbasın , Mısırdın' basqa barlıq sawash arbaların ha'm olardın' basshıların janına aldı .
02014008	Jaratqan İye Mısır patshası faraonnın' ju'regin qatal qılıp qoydı . Ol nıq qa'dem atıp baratırg'an izraillılardın' izinen quwıp ketti .
02014009	Mısırlılar faraonnın' pu'tkil atlı sawash arbaları , atlıları ha'm a'skerleri menen izraillılardın' izine tu'sip , ten'iz jag'asına , Piy-Haxirot jaqınına , Baal-Sefonnın' qarsısına ordasın qurg'an izraillılarg'a jetip aldı .
02014010	Faraon jaqınlasıp qaldı . İzraillılar artına burılıp qarasa , mısırlılardın' izlerinen quwıp kiyatırg'anın ko'rdi . Sonda olardın' za'rreleri ushıp , Jaratqan İyege pa'riyad etti .
02014011	Olar Muwsag'a bılay dedi : — Mısırda qa'bir joqtay , bizlerdi sho'lde o'liwge alıp keldin' be ? Mısırdan alıp shıg'ıp , bizlerge ne qılg'anın' ?
02014012	Mısırda bolg'anımızda , sag'an : « Bizlerdi tınıshımızg'a qoy , mısırlılarg'a xızmet ete bereyik » , — degen joq pa edik ? Sho'lde o'lgennen go're , mısırlılarg'a qul bolg'anımız jaqsıraq edi-g'o !
02014013	Biraq Muwsa olarg'a : — Qorqpan'lar ! Ornın'ızda bekkem turıp , Jaratqan İyenin' bu'gin sizlerdi qalay qutqaratug'ının ko'rin'ler . Bu'gin o'zlerin'iz ko'rip turg'an mısırlılardı endi hesh qashan ko'rmeysizler .
02014014	Jaratqan İye sizler ushın urısadı . Al sizler tınısh tursan'ız boldı , — dedi .
02014015	Sonda Jaratqan İye Muwsag'a bılay dedi : — Nege Mag'an pa'riyad etip atırsan' ? İzraillılarg'a ayt , alg'a qaray jıljıy bersin .
02014016	Al sen tayag'ın'dı ko'terip , onı ten'izdin' u'stine qaray soz da , suwdı qaq ayır . Sonda izraillılar ten'izdin' ishinen qurg'aq jer arqalı ju'rip o'tedi .
02014017	Men mısırlılardın' ju'regin qatal qılaman . Olar izraillılardın' izinen quwadı . Men faraondı , onın' barlıq a'skerlerin , sawash arbaların ha'm atlıların jen'ip , O'z saltanatımdı ko'rsetemen .
02014018	Faraon , onın' sawash arbaları ha'm atlıları sebepli saltanatqa eriskenimde , mısırlılar Menin' Jaratqan İye ekenimdi bilip aladı .
02014019	İzrail ordasının' aldında baratırg'an Qudaydın' perishtesi ornın o'zgertip , artqa o'tti . Xalıqtın' aldındag'ı minara sıyaqlı bult ta ornın o'zgertip , artqa ,
02014020	Mısır a'skerlerinin' ha'm İzrail xalqının' ortasına barıp turdı . Bult mısırlılar ta'repte qaran'g'ılıq ornatıp , izraillılar ta'repti jaqtı qılıp turdı . Sol sebepten tu'n boyı eki ta'rep bir-birine jaqınlasa almadı .
02014021	Muwsa qolın ten'izdin' u'stine qaray sozdı . Jaratqan İye pu'tkil tu'n boyı shıg'ıstan ku'shli samal estirip , ten'iz suwın izge iyterdi ha'm ten'izdi qurg'aq jerge aylandırdı . Suw ekige bo'lindi .
02014022	İzraillılar qurg'aq jerdi basıp , ten'izdin' ortasınan o'tti . Ten'iz suwı on' ha'm shep ta'repte olarg'a diywal bolıp turdı .
02014023	Al mısırlılar olardın' izlerinen quwdı , faraonnın' barlıq atları , sawash arbaları ha'm atlıları ten'izdin' ishine kirip ketti .
02014024	Tan' atarda Jaratqan İye minara sıyaqlı ot ha'm bult ishinen Mısır ordasına na'zer salıp , olardı albıratıp tasladı .
02014025	Quday olardın' sawash arbalarının' do'n'geleklerin shıg'arıp taslag'anda , olar zorg'a qozg'aldı . Sonda mısırlılar : « İzraillılardan qashayıq . O'ytkeni olar ushın Jaratqan İyenin' O'zi bizlerge qarsı urısıp atır » , — desti .
02014026	Keyin Jaratqan İye Muwsag'a : — Qolın'dı ten'izdin' u'stine qaray soz . Suwlar mısırlılardı , olardın' sawash arbaların ha'm atlıların basıp ketsin , — dedi .
02014027	Solay etip , Muwsa qolın ten'izdin' u'stine qaray sozdı ha'm tan'g'a jaqın ten'iz o'z halına qayttı . Sonda qashıp atırg'an mısırlılar suwg'a duwshar bolıp , Jaratqan İye olardı ten'izdin' ishine batırıp jiberdi .
02014028	O'z halına qaytqan suw sawash arbaların , atlılardı , yag'nıy izraillılardın' izinen ten'izge tu'sken faraonnın' pu'tkil ordasın jutıp ketti . Olardan birde bir adam aman qalmadı .
02014029	Degen menen , izraillılar ten'izdin' ishinen qurg'aq jer arqalı ju'rip o'tken edi . Suwlar on' ha'm shep ta'repte turıp , olarg'a diywal bolg'an edi .
02014030	Jaratqan İye sol ku'ni izraillılardı mısırlılardın' qolınan qutqardı . İzraillılar mısırlılardın' ten'iz jag'asında o'lip jatırg'anın ko'rdi .
02014031	Jaratqan İyenin' mısırlılarg'a ko'rsetken ullı qu'diretin ko'rgen İzrail xalqı Jaratqan İyeden qorqıp , Og'an ha'm Onın' qulı Muwsag'a isendi .
02015001	Qutqarılıw jırı1 Sonnan son' , Muwsa ha'm izraillılar Jaratqan İyege mına jırdı ayttı : « Jırlayman Jaratqan İyeni , Sebebi eristi Ol saltanatlı jen'iske , Atlardı da , atlılardı da ılaqtırdı ten'izge .
02015002	Jaratqan İye ku'sh-quwatım menin' , Qosıg'ımdı Og'an arnayman , Qutqardı meni Ol , Oldur menin' Qudayım . Alg'ıslar aytaman Og'an , Ol menin' a'kemnin' Qudayı , Ullılayman Onı men .
02015003	Jaratqan İye jawıngerdur , Atı Onın' — Jaratqan İye .
02015004	Ol faraonnın' sawash arbaların , Ha'm la'shkerlerin attı ten'izge . G'arq boldı Qamıs ten'izine , Onın' saylandı la'shkerbasıları da .
02015005	Teren' suwlar qapladı olardı , Batıp ketti tas sıyaqlı tun'g'ıyıqqa .
02015006	Senin' on' qolın' , O Jaratqan İye , Qu'diretli ku'shke iyedur . Senin' on' qolın' , O Jaratqan İye , Tas-talqan eter dushpandı .
02015007	A'jayıp ullılıg'ın' menen , Sag'an qarsı shıqqanlardı , Jer menen jeksen qılasan' , Jiberesen' olarg'a g'a'zebin'di , Saban sıyaqlı ku'ydirip , ku'l qılasan' olardı .
02015008	Murnın'nın' deminen , Jıynaldı suwlar bir jerge . Diywal sıyaqlı bolıp tolqınlar , Ten'iz qoynında qatıp qaldı .
02015009	Sonda dushpan bılay dedi : „ Uslayman olardı izinen quwıp , Oljanı bo'lemen kewlimdi toq qılıp , Qıraman olardı qılıshımdı jalan'ashlap “ .
02015010	Demin' menen u'plep edin' , Qapladı ten'iz olardı . Qorg'asınday battı ullı suwlarg'a .
02015011	O Jaratqan İye , qudaylar arasında Sag'an uqsag'anı bar ma ? Sen sıyaqlı muxaddeslikte ullı , aybatı menen alg'ısqa ılayıq bolg'an ? Ka'ramatlar jaratıwshı bar ma ?
02015012	Sozıp edin' on' qolın'dı , Jutıp ketti jer olardı .
02015013	O'zin' qutqarg'an xalqın'dı , Jeteledin' su'yispenshiligin' menen , Alıp bardın' qu'diretin' menen muxaddes ma'kanın'a .
02015014	Qaltırasar esitip milletler , Qorqınısh biyledi Filistiya xalqın .
02015015	Hu'reyleri ushadı Edom biylerinin' , Dirildi basar Moab ko'semlerin , U'mitsizlikke tu'sti pu'tkil Kenaan turg'ınları .
02015016	Ju'regi suwlar ha'm qorqıw basar olardı , Senin' xalqın' o'tip ketkenshe , o Jaratqan İye , Sen iyelik etken xalıq o'tip ketkenshe , Bilegin'nin' ku'shi aldında tas bolıp tilsiz qatıp qalar .
02015017	O , Jaratqan İye ! Aparasan' xalqın'dı O'z tawın'a , Jaylastırasan' O'zin' ma'kan qılıp alg'an jerge , Qolların' menen qurg'an muxaddes ma'kang'a , o , İye !
02015018	Hu'kimdarlıq qılar sheksiz ha'm ma'n'gige Jaratqan İye » .
02015019	Faraonnın' atları , sawash arbaları ha'm atlıları ten'iz ishine kirgende , Jaratqan İye suwlardı olardın' u'stine qaytarıp a'keldi . Al izraillılar ten'izdin' ishinen qurg'aq jer arqalı ju'rip o'tti .
02015020	Xaronnın' a'japası payg'ambar Ma'riyam qolına da'p aldı . Basqa barlıq hayallar da da'p alıp , oynawı menen onın' izine erdi .
02015021	Ma'riyam naqırattı qaytalap bılay dep jırladı : « Jırlan' Jaratqan İyeni , Sebebi eristi Ol saltanatlı jen'iske . Atlardı da , atlılardı da ılaqtırdı ten'izge » . Ashshı suw
02015022	Muwsa izraillılardı Qamıs ten'izinen baslap shıqqannan son' , olar Shur sho'line bardı ha'm sho'lde u'sh ku'n ju'rse de , suw taba almadı .
02015023	Son'ınan olar Mara degen jerge bardı . Biraq Maranın' suwı ashshı bolg'anlıqtan , olar ishe almadı . Sonlıqtan sol jer Mara dep ataldı .
02015024	Sonda xalıq Muwsag'a : « Ne ishemiz ? » — dep narazı bolıp , ton'qılday basladı .
02015025	Muwsa Jaratqan İyege jalbarındı . Jaratqan İye og'an bir ag'ashtı ko'rsetti . Muwsa onı suwg'a ılaqtırıp jibergende , suw dushshı bolıp qaldı . Sol jerde Jaratqan İye xalıq ushın qag'ıyda ha'm nızam berdi ha'm olardı sınadı .
02015026	Jaratqan İye olarg'a bılay dedi : — Eger sizler Qudayın'ız Jaratqan İyenin' , yag'nıy Menin' so'zimdi dıqqat penen tın'lap , na'zerimde tuwrı bolg'an islerdi islesen'ler , buyrıqlarıma qulaq asıp , ha'mme qag'ıydalarımdı orınlasan'lar , mısırlılarg'a bergen keselliktin' hesh birin sizlerge bermeymen . Sebebi Men — sizlerge shıpa beriwshi Jaratqan İyemen .
02015027	Sonnan keyin , olar Elimge keldi . Sol jerde on eki bulaq ha'm jetpis palma ag'ashı bar edi . Solay etip , olar suw jag'asına ornalastı .
02016001	Manna ha'm bo'deneler1 İzrail xalqının' pu'tkil ja'miyeti Elimnen shıqtı . Olar Mısırdan shıqqanınan keyingi ekinshi aydın' on besinshi ku'ni Elim ha'm Sinay arasında jaylasqan Sin sho'line keldi .
02016002	Sho'lde ha'mmesi Muwsa menen Xarong'a narazı bolıp ,
02016003	olarg'a bılay dep ton'qıldadı : — Qa'nekey , Mısırda-aq Jaratqan İyenin' qolınan o'lip qoya qoyg'anda bolar edi . Hesh bolmasa , ol jerde go'sh salıng'an qazanlardın' qasında otırıp , toyg'anımızsha nan jer edik . Biraq sizler pu'tkil xalıqtı ashlıqtan o'ltiriw ushın , bizlerdi usı sho'lge alıp keldin'iz .
02016004	Sonda Jaratqan İye Muwsag'a bılay dedi : — Mine , Men sizlerge aspannan nan jawdıraman . Xalıq ha'r ku'ni shıg'ıp , bir ku'nlik nanın jıynap alsın . Usılayınsha Men olardı sınap , olardın' Menin' ko'rsetpelerim boyınsha jasaytug'ının yamasa jasamaytug'ının ko'rejaqpan .
02016005	Al altınshı ku'ni olar ha'r ku'ni jıynag'anınan eki ese artıq qılıp toplap , tayarlap qoysın .
02016006	Muwsa menen Xaron pu'tkil izraillılarg'a bılay dedi : — Sizlerdi Mısırdan Jaratqan İyenin' O'zi alıp shıqqanın bu'gin keshte bilip alasızlar .
02016007	Al erten' azanda Jaratqan İyenin' saltanatın ko'resizler . Sebebi Ol sizlerdin' O'zine narazı bolıp , ton'qıldag'anın'ızdı esitti . Biraq bizlerge narazı bolatug'ınday , bizler kim bolıppız ?
02016008	Keyin Muwsa bılay dedi : — Keshqurın sizlerge jew ushın go'sh , azanda toyg'anın'ızsha nan berilgende , sizler Jaratqan İyenin' saltanatın ko'resizler . O'ytkeni Jaratqan İye sizlerdin' O'zine qarsı narazılıq bildirgenin'izdi esitti . Al bizler kim bolıppız ? Sizler bizlerge emes , al Jaratqan İyege narazılıq bildirip atırsızlar .
02016009	Keyin Muwsa Xarong'a : — İzrail xalqının' pu'tkil ja'miyetine ayt , Jaratqan İyenin' aldına kelsin . Sebebi Jaratqan İye olardın' narazılıg'ın esitti , — dedi .
02016010	Xaron İzrail xalqının' pu'tkil ja'miyetine usılardı aytıp turg'anda , olar sho'lge qaradı . Sonda Jaratqan İyenin' saltanatı bult ishinde ko'rindi .
02016011	Jaratqan İye Muwsag'a bılay dedi :
02016012	— Men izraillılardın' ton'qıldıların esittim . Olarg'a mınaday dep ayt : « Keshqurın go'sh jep , azanda nang'a toyatug'ın bolasızlar . Sonda sizler Menin' — Qudayın'ız Jaratqan İye ekenimdi bilip alasızlar » .
02016013	Keshqurın bo'deneler ushıp kelip , ordanı basıp ketti . Al azanda ordanın' a'tirapın shıq qapladı .
02016014	Shıq kepkende , sho'ldegi jerdin' betinde qırawg'a uqsag'an , mayda da'n sıyaqlı bir na'rse ko'rindi .
02016015	Bunı ko'rgende , izraillılar bir-birinen : « Bul ne ? » — dep sorastı . Sebebi olar bunın' ne ekenin bilmeytug'ın edi . Muwsa olarg'a : — Bul — Jaratqan İyenin' sizlerge jew ushın bergen nanı .
02016016	Jaratqan İye bılay dep buyıradı : « Ha'r bir adam jey alg'andayın jıynap alsın . Shatırın'ızdag'ı ha'r bir adam ushın bir omerden alın'lar » .
02016017	İzraillılar aytılg'andı islep , kimisi ko'p , kimisi az jıynadı .
02016018	Omer menen o'lshegende , ko'p jıynag'annın' artıg'ı , az jıynag'annın' kemisi bolmadı . Ha'r bir adam jey alatug'ın mug'darda jıynag'an edi .
02016019	Muwsa olarg'a : — Hesh kim onnan azang'a deyin bir tu'yir qaldırmasın , — dedi .
02016020	Degen menen , ayırımlar Muwsanı tın'lamay , azang'a deyin qaldırg'anda , ol qurtlap , sasıy basladı ha'm Muwsanın' olarg'a g'a'zebi keldi .
02016021	Ha'r ku'ni azanda ha'r bir adam o'zi jey alatug'ın mug'darda jıynaytug'ın edi . Al quyash qızg'an waqıtta jerde qalg'anları erip ketetug'ın edi .
02016022	Altınshı ku'ni adam basına eki omerden , yag'nıy eki ese jıynaytug'ın edi . Ja'miyet basshıları kelip , awhaldı Muwsag'a bildirdi .
02016023	Muwsa olarg'a bılay dedi : — Jaratqan İyenin' buyrıg'ı usı . Erten' Jaratqan İyege arnalg'an tolıq dem alatug'ın muxaddes Shabbat ku'ni . Sonın' ushın , bu'gin pisiretug'ının'ızdı pisirip , qaynatatug'ının'ızdı qaynatıp alın'lar . Al awısıp qalg'anın azang'a deyin saqlap qoyın'lar .
02016024	Muwsanın' buyırg'anınday , xalıq awısıp qalg'andı azang'a deyin saqlap qoyg'anda , ol sasımadı da , qurtlap ta ketpedi .
02016025	Sonda Muwsa olarg'a bılay dedi : — Awısıp qalg'andı bu'gin jen'ler . Sebebi bu'gin Jaratqan İye ushın Shabbat ku'ni . Bu'gin daladan manna taba almaysızlar .
02016026	Sizler onı altı ku'n jıynan'lar . Biraq jetinshi ku'ni bolg'an Shabbat ku'ni ol ulıwma bolmaydı .
02016027	Jetinshi ku'ni ayırımlar nan jıynaw ushın sırtqa shıqqanda , hesh na'rse taba almadı .
02016028	Sonda Jaratqan İye Muwsag'a bılay dedi : — Qashang'a shekem buyrıqlarım ha'm ko'rsetpelerimdi orınlawdan moyın tawlaysızlar ?
02016029	Minekey , Men sizlerge Shabbat ku'nin berdim . Sonlıqtan altınshı ku'ni sizlerge eki ku'nlik nan berip atırman . Jetinshi ku'ni ha'r bir adam qay jerde jasap atırg'an bolsa , sol jerde qalsın , sırtqa shıqpasın .
02016030	Solay etip , xalıq jetinshi ku'ni dem aldı .
02016031	İzraillılar sol nandı manna dep atadı . Onın' ko'rinisi kinza tuqımı sıyaqlı bolıp , da'mi pal qosılg'an sho'rekke uqsaytug'ın edi .
02016032	Muwsa xalıqqa bılay dedi : — Jaratqan İye bılay dep buyıradı : « Sizlerdi Mısırdan alıp shıqqanımda , Menin' sizlerge sho'lde bergen nanımdı keleshek a'wladlardın' ko'riwi ushın , onın' bir omerin saqlap qoyın'lar » .
02016033	Muwsa Xarong'a : — Bir ıdıstı alıp , ishine bir omer manna sal . Keleshek a'wladlarg'a saqlanıp qalıwı ushın , onı Jaratqan İyenin' aldına qoy , — dedi .
02016034	Jaratqan İyenin' Muwsag'a buyırg'anınday , Xaron mannanı saqlap qoyıw ushın , onı Kelisim sandıg'ının' aldına qoydı .
02016035	İzraillılar ma'kan etilgen Kenaan jerine jetip barg'ansha , qırq jıl manna jedi .
02016036	Bir omer efanın' onnan bir bo'legine tuwrı keletug'ın edi .
02017001	Jartastan aqqan suw1 Son'ınan İzrail xalqının' pu'tkil ja'miyeti Jaratqan İyenin' buyrıg'ı boyınsha Sin sho'linen shıqtı da , bir jerden ekinshi jerge ko'ship-qonıp ju'rip , Refidimge ornalastı . Degen menen , ol jerde ishetug'ın suw joq edi .
02017002	Olar Muwsag'a : — Bizlerge ishetug'ın suw ber , — dep urıstı . — Nege mag'an urısıp atırsızlar ? Nege Jaratqan İyeni sınap atırsızlar ? — dedi olarg'a Muwsa .
02017003	Biraq xalıq sho'llegenlikten , Muwsag'a narazı bolıp : — Bizlerdi ne ushın Mısırdan alıp shıqtın' ? Bizlerdi , balalarımızdı ha'm mallarımızdı sho'lden o'ltiriw ushın ba ? — dep ton'qıldadı .
02017004	Muwsa Jaratqan İyege dad salıp : — Bul xalıqqa ne isleyin ? Birazdan son' , olar meni tas boran qılıp o'ltiredi-g'o ! — dedi .
02017005	Jaratqan İye Muwsag'a bılay dedi : — Xalıqtın' aldına o't . Nil da'ryasın urg'an tayag'ın'dı al da , İzrail aqsaqallarının' ayırımların izin'e ertip , alg'a qaray ju'r .
02017006	Mine , Men Xoreb tawındag'ı bir jartastın' u'stinde , senin' aldın'da turaman . Sen jartastı urg'anın'da , suw atlıg'ıp shıg'adı ha'm xalıq suw ishedi . Muwsa İzrail aqsaqallarının' ko'z aldında solay isledi .
02017007	Solay etip , sol jer Massa ha'm Meriba dep atadı . Sebebi izraillılar sol jerde Muwsa menen urısıp : « Aramızda Jaratqan İye bar ma eken , ya joq pa eken ? » — dep Jaratqan İyeni sınag'an edi . Amaleklerdin' jen'iliske ushırawı
02017008	Amalekler kelip , Refidimde izraillılarg'a urıs ashtı .
02017009	Sonda Muwsa Eshuag'a : — Xalıq ishinen adamlardı saylap al da , barıp , amalekler menen urıs . Erten' men qolıma Qudaydın' tayag'ın uslap , to'beshiktin' basında turaman , — dedi .
02017010	Eshua Muwsanın' aytqanın islep , amalekler menen urıstı . Sol waqıtta Muwsa , Xaron ha'm Xur to'beshiktin' basına shıqtı .
02017011	Muwsa qolın ko'tergende izraillılar , al tu'sirgende amalekler u'stin kele berdi .
02017012	Biraq Muwsanın' qolları sharshap qaldı . Sonda olar bir tas a'kelip , Muwsanın' astına qoydı . Muwsa tastın' u'stine otırdı . Bir jag'ında Xaron , ekinshi jag'ında Xur Muwsanın' qolların joqarı ko'terip turdı . Quyash batqansha , Muwsanın' qolları bekkem ko'terilip turdı .
02017013	Solay etip , Eshua amaleklerdi qılıshtan o'tkizip , olardı jen'di .
02017014	Son'ınan Jaratqan İye Muwsag'a : — Estelik bolıp qalıwı ushın , bunı kitapqa jazıp qoy . Eshuanın' qulag'ına quyıp qoy , Men amaleklerdin' atın jer ju'zinen pu'tkilley joq qılaman , — dedi .
02017015	Muwsa bir qurbanlıq orın qurıp , onın' atın Yahwe Nissi dep qoydı .
02017016	Keyin bılay dedi : « Jaratqan İyenin' taxtına qarsı qol ko'tergeni ushın , Ol a'wladlar dawamında amaleklerge qarsı urısadı » .
02018001	İtronın' Muwsag'a keliwi1 Muwsanın' qa'yin atası midanlı ruwxaniy İtro Qudaydın' Muwsa ushın ha'm O'z xalqı İzrail ushın islegen ha'mme islerin , Jaratqan İyenin' izraillılardı Mısırdan qalay alıp shıqqanın esitti .
02018002	Burın Muwsa hayalı Sipporanı eki ulı menen to'rkinine qaytarıp jibergende , İtro olardı qabıl etken edi . Muwsa : « Men — jat elde kelgindi adam edim » , — dep , ullarının' birin Gershom dep atag'an edi .
02018003	
02018004	Al ekinshi ulına : « Ata-babalarımnın' Qudayı mag'an ja'rdem etip , meni faraonnın' qılıshınan qutqardı » , — dep , Eliezer dep at qoyg'an edi .
02018005	Sonda Muwsanın' hayalın ha'm ulların ertken qa'yin atası İtro Qudaydın' tawına , Muwsa qonıs basqan sho'lge keldi .
02018006	Ol Muwsag'a : « Men — qa'yin atan' İtroman , hayalın' menen eki ulın'dı alıp sag'an kiyatırman » , — dep xabar jiberdi .
02018007	Muwsa qa'yin atasın ku'tip alıp , onın' aldında ta'jim etti ha'm onı su'ydi . Olar bir-birinen hal-awhal sorasıp bolıp , shatırg'a kirdi .
02018008	Muwsa qa'yin atasına Jaratqan İyenin' İzrail xalqı ushın faraon menen mısırlılarg'a neler islegenin , o'zlerinin' jolda ko'rgen qıyınshılıqların ha'm Jaratqan İyenin' olardı qalay qutqarg'anın birme-bir aytıp berdi .
02018009	İtro Jaratqan İyenin' izraillılarg'a islegen jaqsılıqlarına ha'm olardı mısırlılardın' qolınan qutqarg'anına quwandı .
02018010	İtro bılay dedi : — Sizlerdi mısırlılardın' ha'm faraonnın' qolınan qutqarıp , xalıqtı mısırlılardın' moyıntırıg'ınan azat qılg'an Jaratqan İyege alg'ıslar bolsın .
02018011	Endi men Jaratqan İyenin' barlıq qudaylardan ullı ekenin bildim . O'ytkeni Ol izraillılarg'a menmenlik qatnasta bolg'an mısırlılardan u'stin shıqtı .
02018012	İtro Qudayg'a jandırılatug'ın qurbanlıq ha'm basqa qurbanlıqlar a'kelip berdi . Xaron ha'm İzraildın' pu'tkil aqsaqalları Muwsanın' qa'yin atası menen Qudaydın' aldında awqatlanıw ushın keldi . İtronın' ken'esi
02018013	Erten'ine Muwsa xalıqqa qazılıq etiw ushın o'z ornına otırdı . Xalıq azannan keshke shekem onın' aldında tik ayaqta turdı .
02018014	Qa'yin atası Muwsanın' xalıqqa qılg'an bul isin ko'rip : — Xalıqqa bul ne islegenin' ? Nege jalg'ız o'zin' qazılıq etip otırsan' ? Nege ha'mme azannan keshke shekem senin' aldın'da tur ? — dedi .
02018015	Muwsa og'an bılay dedi : — O'ytkeni xalıq Qudaydın' erkin biliw ushın , mag'an keledi .
02018016	Qashan aralarında bir daw shıqsa , olar mag'an keledi . Men eki ta'rep arasında qazılıq qılıp , olarg'a Qudaydın' qag'ıydaların ha'm ko'rsetpelerin ma'lim etemen .
02018017	Qa'yin atası og'an bılay dedi : — Bul isin' jaqsı emes .
02018018	Sen o'zin'di de , janın'dag'ı xalıqtı ta sharshatıp taslaysan' . Bul is sen ushın ju'da' awırlıq etedi , ol bir o'zin'nin' qolın'nan kelmeydi .
02018019	Endi mag'an qulaq sal . Eger sen menin' ken'esime a'mel qılsan' , Quday sag'an yar boladı . Sen Quday aldında xalıq ushın wa'kil bolıp , olardın' dawlı islerin Qudayg'a jetkizip turıwın' kerek .
02018020	Al xalıqqa Qudaydın' qag'ıydaların ha'm ko'rsetpelerin u'yret . Qanday jol menen ju'rip , ne islew kerekligin olarg'a ko'rset .
02018021	Bularg'a qosımsha , xalıq arasınan Qudaydan qorqqan , uqıplı , haram paydanı jek ko'retug'ın isenimli adamlardı saylap al . Olardı xalıq u'stinen mın'basılar , ju'zbasılar , eliwbasılar ha'm onbasılar qılıp tayınla .
02018022	Olar ba'rqulla xalıqqa qazılıq etsin . U'lken dawlardı sag'an a'kelsin , al kishilerin o'zleri sheshsin . Usılay etip , olar awırmanlıqtı senin' menen bo'lisse , sag'an jen'il boladı .
02018023	Eger sen Qudaydın' buyırg'anınday etip , usılay islesen' , onda shıday alasan' ha'm ha'mme tınıshlıq penen u'ylerine qaytadı .
02018024	Muwsa qa'yin atasının' so'zin tın'lap , onın' aytqanlarının' ha'mmesin orınladı .
02018025	Ol izraillılar arasınan uqıplı adamlardı saylap alıp , olardı mın'basılar , ju'zbasılar , eliwbasılar ha'm onbasılar qılıp , xalıqqa basshı etip tayınladı .
02018026	Olar xalıqqa ba'rqulla qazılıq etip , qıyın ma'selelerdi Muwsag'a alıp keldi . Al kishigirim islerdi o'zleri sheshti .
02018027	Keyin Muwsa qa'yin atasın jolg'a shıg'arıp saldı . İtro o'z eline qaytıp ketti .
02019001	İzrail xalqı Sinay tawında1 İzraillılar Mısırdan shıqqannan keyingi u'shinshi aydın' birinshi ku'ni Sinay sho'line jetip keldi .
02019002	Olar Refidimnen jolg'a shıqqan bolıp , Sinay sho'line jetip kelgen edi . Olar sol jerde , Sinay tawının' qarsısına shatırların tikti .
02019003	Sonda Muwsa tawg'a , Qudaydın' da'rgayına shıqtı . Jaratqan İye og'an tawdan bılay dedi : — Yaqıp na'siline , İzrail xalqına bılay de :
02019004	« Mısırlılarg'a ne islegenimdi , palapanların qanatları menen tasıg'an bu'rkit sıyaqlı , sizlerdi janıma a'kelgenimdi ko'rdin'ler .
02019005	Al endi so'zlerimdi dıqqat penen tın'lap , kelisimime a'mel qılsan'lar , sizler barlıq xalıqlar ishinde Menin' g'a'ziynem bolasızlar . Sebebi pu'tkil jer ju'zi Mag'an tiyisli .
02019006	Sizler Menin' ushın ruwxaniyler patshalıg'ı ha'm muxaddes xalıq bolasızlar » . Senin' izraillılarg'a aytatug'ın so'zlerin' usılar .
02019007	Muwsa kelip , xalıq aqsaqalların shaqırıp aldı da , o'zine Jaratqan İyenin' buyırg'an barlıq so'zlerin olarg'a bildirdi .
02019008	Pu'tkil xalıq bir awızdan : « Jaratqan İyenin' aytqanlarının' ha'mmesin orınlaymız » , — dep juwap berdi . Muwsa xalıqtın' juwabın Jaratqan İyege jetkizdi .
02019009	Sonda Jaratqan İye Muwsag'a : — Senin' menen so'yleskenimdi xalıqtın' esitiwi ha'm sag'an ma'n'gige iseniwi ushın , Men sag'an bir qalın' bult ishinde kelemen , — dedi . Muwsa xalıqtın' so'zlerin Jaratqan İyege jetkizgende ,
02019010	Jaratqan İye Muwsag'a bılay dedi : — Bar , bu'gin ha'm erten' xalıq pa'klensin . Olar kiyimlerin juwıp ,
02019011	u'shinshi ku'ni tayar bolsın . O'ytkeni u'shinshi ku'ni Men , Jaratqan İye pu'tkil xalıqtın' ko'z aldında Sinay tawına tu'semen .
02019012	Xalıq ushın tawdın' a'tirapına shegara sızıp , belgile ha'm olarg'a : « Abaylan'lar , tawg'a shıg'ıwshı bolman'lar , tawdın' etegine de jaqınlaman'lar ! Tawg'a bir jerin tiygizgen ha'r bir adam so'zsiz o'ltiriledi .
02019013	Sol adamg'a qol tiygizilmey , tas boran qılınıp , ya bolmasa oq jay menen o'ltiriledi . Haywan bolsa da , adam bolsa da , ol tiri qalmaydı » , — dep ayt . Tek ka'rnay uzaq shertilgende g'ana , olar tawg'a ko'terile aladı .
02019014	Son'ınan Muwsa tawdan xalıqtın' qasına tu'sip , olardı pa'kledi . Ha'r bir adam kiyimlerin juwdı .
02019015	Muwsa xalıqqa : — U'shinshi ku'ni tayar bolın'lar . Bul waqıt ishinde hayalların'ızg'a jaqınlaman'lar , — dedi .
02019016	U'shinshi ku'ni tan' atıwdan gu'ldirmama gu'rkirep , shaqmaq shaqtı . Tawdın' u'stin qalın' bult qaplap , ba'lent , ku'shli dawıslı ka'rnay sesti esitildi . Ordadag'ı pu'tkil xalıq titirey basladı .
02019017	Muwsa xalıqtı Quday menen ushırastırıw ushın , ordadan baslap shıqtı . Olar tawdın' etegine kelip turdı .
02019018	Quday Sinay tawına ot ishinde tu'skenlikten , pu'tkil taw tu'tep turg'an edi . Tawdan peshten shıqqanday tu'tin shıg'ıp , pu'tkil taw qattı silkinip turg'an edi .
02019019	Ka'rnay sesti barg'an sayın ku'sheye berdi . Muwsa Qudayg'a so'yledi ha'm Quday da og'an dawıslap juwap berdi .
02019020	Jaratqan İye Sinay tawının' to'besine tu'sip , Muwsanı tawdın' to'besine shaqırdı . Muwsa sol jerge shıqtı .
02019021	Jaratqan İye og'an bılay dedi : — To'men tu'sip , xalıqtı eskert . Meni ko'riw ushın , shegaradan shıg'ıp ketpesin . Bolmasa , ko'bisi o'lip qaladı .
02019022	Mag'an jaqınlasatug'ın ruwxaniyler de o'zlerin pa'klesin . Bolmasa , olarg'a qarsı shıg'aman .
02019023	Muwsa Jaratqan İyege : — Xalıq Sinay tawına shıg'a almaydı . O'ytkeni Sen : « Tawdın' a'tirapına shegara sızıp , belgile ha'm tawdı muxaddes qıl » , — dep eskertken edin' , — dedi .
02019024	Jaratqan İye og'an : — To'men tu'sip , Xarondı o'zin' menen birge alıp kel . Biraq ruwxaniyler menen xalıq aldıma keliw ushın , shegaradan o'tpesin . Bolmasa , olardı qatan' jazalayman , — dedi .
02019025	Solay etip , Muwsa to'men tu'sti de , xalıqqa usılardı aytıp berdi .
02020001	On buyrıq1 Sonda Quday mına so'zlerdi ayttı :
02020002	« Men — seni Mısırdan , qul bolg'an jerin'nen alıp shıqqan Qudayın' Jaratqan İyemen .
02020003	Senin' Mennen basqa qudayların' bolmasın .
02020004	Joqarıdag'ı aspanda , to'mendegi jer ju'zinde ha'm jer astındag'ı suwlarda bolg'an hesh bir na'rsenin' ko'rinisin sog'ıp , o'zin'e but jasama .
02020005	Olarg'a tabınba ha'm xızmet qılma . Sebebi Men — senin' Qudayın' Jaratqan İye , qızg'anshaq Qudayman . Meni jek ko'rgenlerdi a'kesinin' gu'nası ushın balaların , olardın' u'shinshi , to'rtinshi a'wladına shekem jazalayman .
02020006	Biraq Meni su'ygenlerge ha'm buyrıqlarımdı orınlag'anlarg'a mın'ınshı urpag'ına deyin jaqsılıq qılaman .
02020007	Qudayın' bolg'an Jaratqan İyenin' atın jo'nsiz tilin'e alma . O'ytkeni Jaratqan İye atın bosqa tilge alg'anlardı jazasız qaldırmaydı .
02020008	Shabbat ku'nin muxaddes tutıwdı este saqla .
02020009	Altı ku'n jumıs islep , barlıq islerin'di isle .
02020010	Al jetinshi ku'n Mag'an , Qudayın' Jaratqan İyege arnalg'an Shabbat ku'ni . Sol ku'ni hesh qanday is qılma . Ulın' da , qızın' da , qulın' da , shorın' da , malların' da , aran'ızdag'ı kelgindi adam da hesh qanday is qılmasın .
02020011	Sebebi Men — Jaratqan İye altı ku'n ishinde aspandı , jerdi , ten'izdi ha'm olardag'ı pu'tkil barlıqtı jaratıp , jetinshi ku'ni dem aldım . Sonlıqtan Men Shabbat ku'nin jarılqap , onı muxaddes qılıp ayırdım .
02020012	Ata-anan'dı hu'rmetle . Sonda Qudayın' Jaratqan İyenin' sag'an beretug'ın jerinde o'mirin' uzaq boladı .
02020013	Adam o'ltirme .
02020014	Neke hadallıg'ın buzba .
02020015	Urlıq isleme .
02020016	Hesh kimge qarsı jalg'an gu'walıq berme .
02020017	Hesh bir adamnın' u'yin ku'seme . Onın' hayalın , qulın , shorısın , o'gizin , eshegin , hesh bir na'rsesin ku'seme . »
02020018	Pu'tkil xalıq gu'ldirmamanı ha'm ka'rnay sestin esitip , shaqmaqtı ha'm tawdın' basındag'ı tu'tindi ko'rgende , qorqqanınan qaltıray basladı . Olar uzaqta turıp ,
02020019	Muwsag'a : — Bizler menen o'zin' so'yles . Bizler seni tın'laymız . Biraq Quday bizlerge so'ylemesin . Bolmasa , o'lip qalamız , — dedi .
02020020	Muwsa xalıqqa : — Qorqpan'lar ! Sebebi Quday sizlerdi sınaw ushın ha'm Onnan qorqıp , gu'na islemewin'iz ushın keldi , — dedi .
02020021	Xalıq uzaqta tura berdi , al Muwsa Quday turg'an tas tu'nek qaran'g'ılıqqa jaqınlastı . Qurbanlıq orın haqqında
02020022	Jaratqan İye Muwsag'a bılay dedi : — İzraillılarg'a bılay dep ayt : « Menin' sizlerge aspannan so'ylegenimdi esittin'ler .
02020023	Mennen basqa qudayların' bolmasın . O'zlerin'izge altınnan bolsa da , gu'misten bolsa da , hesh qanday butlar sog'ıp alman'lar .
02020024	Menin' ushın topıraqtan qurbanlıq orın islen'ler . Ol jerde qoy ha'm bug'aların'ızdı jandırılatug'ın qurbanlıq ha'm tatıwlıq qurbanlıg'ı etip berin'ler . Mag'an sıyınıwın'ız ushın O'zim tan'lag'an ha'r bir jerge kelip , sizlerdi jarılqayman .
02020025	Eger Mag'an tastan qurbanlıq orın qurajaq bolsan'ız , jonılmag'an taslardı qollanın'lar . O'ytkeni tasqa qashaw tiygizsen'iz , onı haramlaysızlar .
02020026	Ja'ne de , ko'terilgenin'izde jalan'ash jerin'iz ko'rinip qalmawı ushın , Mag'an arnalg'an qurbanlıq orıng'a tekshe qurman'lar » .
02021001	Qullar haqqında1 — Sen xalıqqa ja'riyalawın' kerek bolg'an nızamlar mınalar :
02021002	eger sen evrey qul satıp alsan' , ol altı jıl xızmet etip , jetinshi jılı esheyin azat etilsin .
02021003	Eger ol kelgende boydaq bolsa , jalg'ız ketsin . Al u'ylengen bolsa , onda onın' hayalı da birge ketsin .
02021004	Eger xojayını sol quldı u'ylendirgen ha'm hayalı og'an ul-qız tuwıp bergen bolsa , onda hayalı ha'm balaları xojayınında qalıp , quldın' bir o'zi ketsin .
02021005	Biraq qul : « Men xojayınımdı , hayalımdı ha'm balalarımdı jaqsı ko'remen , azatlıqqa shıqpayman » , — dese ,
02021006	onda xojayını onı qazılardın' aldına alıp kelsin ha'm onı qapının' yamasa qapının' kese ag'ashının' janında turg'ızıp , qulag'ın biz benen tessin . Sonda ol o'mir boyı xojayınına qul bolıp qaladı .
02021007	Eger kim de kim qızın shorılıqqa satsa , qız erkek qullar sıyaqlı azatlıqqa shıg'a almaydı .
02021008	Eger xojayını sol qızdı hayallıqqa alıwdı niyet qılıp bolıp , onı jaqtırmay qalsa , onda qızdın' a'kesi ta'repinen qunı to'lenip , qızdın' azat bolıwına ruxsat etsin . Biraq o'zi aldag'anı ushın , jat adamlarg'a satıwg'a haqısı joq .
02021009	Eger ol qızdı ulına nekelese , onı o'z qızınday ko'rsin .
02021010	Al eger xojayını shorısına u'ylenip bolıp , ja'ne basqa hayal alsa , onda shorı hayalın azıq-awqattan , kiyim-kenshekten ha'm erli-zayıplılıq huqıqlarınan mahrum etpesin .
02021011	Eger ol usı u'sh na'rseden shorını mahrum qılsa , shorı qunı to'lenbesten azat qılınsın . Zorlıqqa qarsı nızamlar
02021012	Kim de kim birewdi urıp o'ltirse , onın' o'zi de so'zsiz o'ltirilsin .
02021013	Biraq eger ol bunı abaysızda islegen bolsa , Qudayın'ız bolg'an Men usıg'an jol qoyg'an bolsam , onda sol adamnın' qashıp barıp , panalaytug'ın jerin O'zim belgilep beremen .
02021014	Al eger kim de kim janındag'ı adamdı qastan o'ltirip , Menin' qurbanlıq ornıma qashıp barsa da , onı sol jerden shıg'arıp alıp , o'ltirin'ler .
02021015	Kim de kim anasın yamasa a'kesin ursa , ol so'zsiz o'ltirilsin .
02021016	Kim de kim birewdi urlap , onı satsa yamasa uslap tursa , ol so'zsiz o'ltirilsin .
02021017	Kim de kim anasın yamasa a'kesin g'arg'asa , ol so'zsiz o'ltirilsin .
02021018	Eki adam ja'njellesip , birewi ekinshisin tas yamasa mush penen ursa , ol o'lmegeni menen , to'sek tartıp jatıp qalsa ,
02021019	keyin ornınan turıp , dalag'a tayaq penen shıg'a alatug'ın bolsa , onda urg'an adam ayıpsız bolıp esaplanadı . Tek ol jaraqat alg'an adamg'a onı jumısınan qaldırg'anı ushın ha'm tolıq emleniwi ushın pul to'lesin .
02021020	Eger kim de kim qulın yamasa shorısın tayaq penen urıp o'ltirse , ol jazalansın .
02021021	Biraq eger qul da'rhal o'lmey , al bir-eki ku'nnen son' o'lse , quldın' xojayını jazalanbasın . Sebebi qul onın' o'z menshigi .
02021022	Birewler to'belesip atırıp , bir ha'miledar hayaldı urıp alsa ha'm hayal shala tuwıp qoysa , biraq basqa zıyan ko'rmese , onda zıyan jetkizgen adam hayaldın' ku'yewi talap qılg'an ha'm qazılar belgilegen mug'darda qun to'lesin .
02021023	Al eger basqa zıyan jetkizilgen bolsa , jang'a jan ,
02021024	ko'zge ko'z , tiske tis , qolg'a qol , ayaqqa ayaq alınıp ,
02021025	ku'yik ushın ku'ydirilip , jaraqat ushın jaraqat salınıp , ko'gergen ushın ko'gertilsin .
02021026	Eger kim de kim qulının' yamasa shorısının' ko'zine urıp , soqır qılsa , ko'zi ushın onı azatlıqqa shıg'arsın .
02021027	Al eger qulının' yamasa shorısının' tisin sındırsa , tisi ushın onı azatlıqqa shıg'arsın .
02021028	Eger bir er adamdı yamasa bir hayaldı o'giz su'zip o'ltirse , o'giz tas penen urıp o'ltirilsin , al go'shi jelinbesin . O'gizdin' iyesi ayıpsız bolıp esaplansın .
02021029	Biraq o'giz burınnan-aq su'zewik bolıp , bul tuwralı eskertilgenine qaramay , iyesi o'gizine ko'z-qulaq bolmag'an bolsa , o'giz bir er adamdı yamasa bir hayaldı o'ltirse , onda o'giz tas penen urıp o'ltirilsin . O'gizdin' iyesi de o'ltirilsin .
02021030	Eger o'gizdin' iyesine o'z janın saqlap qalıwı ushın qun to'lewine ruxsat etilse , ol talap qılıng'an qundı tolıg'ı menen to'lewi tiyis .
02021031	Eger o'giz ul balanı yamasa qız balanı su'zip o'ltirse , onda da usı nızam qollanılsın .
02021032	Eger o'giz bir quldı yamasa bir shorını su'zip o'ltirse , onda olardın' xojayınına otız shekel gu'mis berilip , o'giz tas penen urıp o'ltirilsin .
02021033	Eger kim de kim suw saqlanatug'ın shuqırdı ashıq qaldırsa yamasa taza shuqır qazıp , onın' awzın jappay ketse ha'm sol shuqırg'a bir o'giz yamasa eshek tu'sip ketse ,
02021034	onda shuqırdın' iyesi maldın' qunın to'lewi tiyis . Ol maldın' iyesine pul to'lesin , al maldın' denesin o'zine alsın .
02021035	Eger bir adamnın' o'gizi qon'sısının' o'gizin su'zip o'ltirip qoysa , onda olar tiri qalg'an o'gizdi satıp , aqshasın ha'm o'li o'gizdin' go'shin ten' bo'lisip alsın .
02021036	Eger o'gizdin' su'zewik ekeni burınnan-aq belgili bolsa da , iyesi og'an ko'z-qulaq bolmag'an bolsa , onda ol o'gizdin' ornına o'giz berip , o'lgen maldı o'zine alsın .
02022001	Mal-mu'lik haqqında nızamlar1 Eger kim de kim iri mal yamasa mayda mal urlap , onı soysa yamasa satıp jiberse , bir o'gizdin' ornına bes o'giz , bir qoydın' ornına to'rt qoy to'lesin .
02022002	Kim de kim tu'nde u'yge urlıqqa tu'sip atırg'an urıg'a tap bolıp , onı urıp o'ltirse , to'gilgen qan onın' moynına ju'klenbesin .
02022003	Biraq eger waqıya quyash shıqqannan keyin bolsa , onda qan to'kken adam ayıplı boladı . Urı urlag'an na'rsesinin' qunın tolıq to'lesin . Eger urının' to'leytug'ın hesh na'rsesi bolmasa , urlag'anların to'lewi ushın , ol qul qılıp satılsın .
02022004	Qara mal ma , eshek pe yamasa mayda mal ma , ne bolsa da , urlang'an mal urının' qolınan tiriley tabılsa , onda ol mal ushın eki ese qun to'lesin .
02022005	Eger kim de kim malların o'z atızına yamasa ju'zim bag'ına otlatıp qoyıp , mallarının' basqa birewdin' atızına tu'siwine jol qoysa , onda ol o'z atızının' yamasa bag'ının' en' jaqsı o'nimlerinen to'lesin .
02022006	Eger birew ot jag'ıp , bul ottan tikenler alısıp ketip , bawlang'an eginlerdi , atızdag'ı zu'ra'a'tti yamasa pu'tkil egislikti jandırıp jiberse , onda ot jaqqan adam shıg'ındı tolıq to'lesin .
02022007	Kim de kim qon'sısına aqshasın yamasa zatların amanat etip berse , biraq sol na'rseler qon'sısının' u'yinen urlanıp , urı tabılsa , urı urlag'an zatların eki ese etip to'lesin .
02022008	Al eger urı tabılmasa , u'y iyesi qazılardın' aldına barıp , amanatqa qıyanet etpegenin aytıp ant ishsin .
02022009	Qanday da bir dawlı na'rse : iri mal , eshek , mayda mal , kiyim-kenshek , ha'r qanday joytılg'an na'rse boyınsha : « Bul — meniki » degen talas bolsa , onda eki ta'rep ma'seleni qazılarg'a jetkizsin . Qazılar ayıplı dep tapqan adam qon'sısına eki ese to'lesin .
02022010	Kim de kim qon'sısına eshegin , iri malın , mayda malın yamasa qanday da bir malın amanat etip berse , sol mal o'lip qalsa yamasa jaraqat alsa , ya bolmasa urlanıp , bug'an gu'wa bolmasa ,
02022011	onda maldı amanatqa alg'an adam qon'sısının' malına qol tiygizbegenin aytıp , Jaratqan İyenin' atı menen ant ishsin . Maldın' iyesi bunı qabıl etsin ha'm qon'sısı hesh na'rse to'lemesin .
02022012	Biraq alg'an adamnan sol mal urlang'an bolsa , onda ol maldın' iyesine qun to'lesin .
02022013	Eger maldı bir jırtqısh haywan tilkimlep taslag'an bolsa , onda baqqan adam tilkimlengen maldı da'lil etip ko'rsetiwi tiyis ha'm sol mal ushın hesh na'rse to'lemesin .
02022014	Eger kim de kim qon'sısınan bir mal sorap alıp tursa , iyesi joqta mal jaraqat alsa yamasa o'lip qalsa , alg'an adam mal ushın tolıq qun to'lewi tiyis .
02022015	Biraq iyesi maldın' qasında bolg'an bolsa , qarızg'a mal alg'an adam hesh na'rse to'lemesin . Al eger mal jallap alıng'an bolsa , onda jallang'an bahası to'leniwi tiyis . Ja'miyetlik juwapkershilikler
02022016	Eger kim de kim atastırılmag'an bir qızdı aldap , onın' menen jatsa , qız ushın qalın' mal berip , og'an u'yleniwi tiyis .
02022017	Eger a'kesi qızın sol adamg'a beriwge ırazı bolmasa , onda ol qızlarg'a beriletug'ın qalın' mal mug'darın to'lesin .
02022018	Sıyqırshı hayaldı tiri qaldırman'lar .
02022019	Haywan menen jınısıy qatnas jasaytug'ın adam so'zsiz o'ltirilsin .
02022020	Jaratqan İyeden basqa qudaylarg'a qurbanlıq bergen adam joq qılınsın .
02022021	Kelgindi adamg'a ja'bir berip , eziwshi bolman'lar . Sebebi sizler de Mısırda kelgindi boldın'lar .
02022022	Jesirler menen jetimlerge ja'bir bermen'ler .
02022023	Eger ja'bir bersen'iz , olar Mag'an jalbarınsa , olardın' nalaların so'zsiz esitemen .
02022024	Sonda Menin' g'a'zebim lawlap , sizlerdi qılısh penen o'ltiremen . Aqıbetinde hayalların'ız jesir , al balaların'ız jetim bolıp qaladı .
02022025	Menin' xalqımnan bir ka'mbag'alg'a qarızg'a aqsha bersen' , o'simge pul beriwshi sıyaqlı payız mindirme .
02022026	Eger qon'sın'nın' shapanın girewge alsan' , onı quyash batpastan burın qaytarıp ber .
02022027	O'ytkeni sol shapan onın' jalg'ız jamılatug'ın na'rsesi . Shapanı bolmasa , ol neni jamılıp uyıqlaydı ? Solay etip , ol Mag'an jalbarınsa , onı esitemen . Sebebi Men miyrim-sha'pa'a'tlimen .
02022028	Qudayg'a til tiygizben'ler . Xalqın'ızdın' basshıların g'arg'aman'lar .
02022029	Qırmanın'ızdın' ha'm juwazların'ızdın' zu'ra'a'tinen ayap , Mag'an alıp keliwdi keshiktirmen'ler . Tun'g'ısh ulların'ızdı da Mag'an bag'ıshlan'lar .
02022030	İri mal ha'm mayda malların'ız benen de solay islen'ler . Olar jeti ku'n anasının' janında qalsın , al segizinshi ku'ni olardı Mag'an berin'ler .
02022031	Sizler Menin' muxaddes xalqım bolasızlar . Sonlıqtan dalada tilkimlenip taslang'an haywandı jemen'ler , onı iytlerge taslan'lar .
02023001	A'dillik ha'm hu'jdan haqqında1 Mısh-mısh ga'p tarqatpan' . Jalg'an gu'walıq beriw arqalı , jaman adamg'a qol bermen' .
02023002	Ko'pshilik jawızlıq islegende , olarg'a qosılman' . Dawlı iste gu'walıq bergenin'izde ko'pshilikti jaqlap , a'dillikti burmalaman' .
02023003	Ka'mbag'al bolsa da , dawda onı jaqlaman' .
02023004	Eger dushpanın'ızdın' joytılıp ketken o'gizin yamasa eshegin tawıp alsan'ız , onı iyesine qaytarıp berin' .
02023005	Eger dushpanın'ızdın' esheginin' ju'ktin' awırlıg'ınan jıg'ılıp qalg'anın ko'rsen'iz , onı sol halında taslap ketpey , og'an ja'rdem beriwin'iz tiyis .
02023006	Dawda ka'mbag'aldın' isin sheshiwde a'dillikti burmalaman' .
02023007	Jala jabıwdan awlaq bolın' , ayıpsız ha'm haq adamdı o'limge hu'kim qılman' . O'ytkeni Men nahaq adamdı aqlamayman .
02023008	Para alman' . Sebebi para ko'retug'ın adamdı soqır etip , haq adamdı nahaqqa shıg'aradı .
02023009	Kelgindi adamg'a ja'bir bermen' . O'zlerin'iz de Mısır jerinde kelgindi bolg'anın'ız sebepli , kelgindi adamnın' jag'dayının' qanday ekenin bilesizler .
02023010	Altı jıl boyı jerin'izge tuqım sewip , zu'ra'a't jıynan' .
02023011	Al jetinshi jılı jerge dem berin' . Xalqın'ız arasındag'ı ka'mbag'allar ol jerden azıq tawıp jesin , olardan awısqanın jabayı haywanlar jesin . Ju'zim bag'ın'ız benen za'ytu'nzarın'ızg'a da solay islen' .
02023012	Altı ku'n jumısın'ızdı islep , jetinshi ku'ni dem alın' . Usılayınsha o'gizin'iz ha'm eshegin'iz dem alıp , shorın'ızdın' ulı da , kelgindi adamın'ız da ha'llenip alsın .
02023013	Menin' sizlerge aytqanlarımnın' ha'mmesin orınlan' . Basqa qudaylardın' atın aytıp shaqırman' , olardı tilin'izge de alman' . U'sh bayram
02023014	Jılına u'sh ma'rte Menin' aldıma kelip bayram qılın' .
02023015	Sizlerge buyırg'anımday , Abib ayının' belgilengen ku'nlerinde jeti ku'n ashıtqısız nan jep , Ashıtqısız nan bayramın bayramlan' . Sebebi sizler Mısırdan sol ayda shıqtın'lar . Hesh kim aldıma qurı qol kelmesin .
02023016	Atızg'a ekken biydayların'ızdı jıynap baslag'anın'ızda , Zu'ra'a't bayramın belgilen' . Al gu'zde atızdan barlıq eginlerin'izdi jıynap bolg'anın'ızda , Jıyın-terim bayramın belgilen' .
02023017	Barlıq er adamların'ız jılına u'sh ret İyen' bolg'an Menin' , yag'nıy Jaratqan İyenin' aldına keliwi kerek .
02023018	Mag'an berilgen qurbanlıqtın' qanın ashıtqı salıng'an nan menen bermen' . Bayramda Mag'an arnap berilgen qurbanlıqtın' mayı azang'a deyin qaldırılmasın .
02023019	Jerin'izdin' da'slepki o'niminin' en' jaqsısın Qudayın'ız Jaratqan İyenin' U'yine alıp kelin' . Ilaqtı o'z anasının' su'tine pisirmen' . Qudaydın' perishtesinin' baslap barıwı
02023020	Mine , jolda sizlerdi qorg'awı ha'm sizlerdi Men tayarlap qoyg'an jerge aparıwı ushın , aldın'ızdan bir perishte jiberip atırman .
02023021	Og'an dıqqatlı bolıp , so'zine qulaq salın' . Og'an qarsı shıqpan' . Sebebi Ol Menin' atımnan ha'reket etkenlikten , qarsılıq ko'rsetkenin'izge sabır etpeydi .
02023022	Biraq onın' so'zin dıqqat penen tın'lap , aytqanlarımnın' ha'mmesin orınlasan'ız , Men dushpanların'ızg'a dushpan bolıp , sizlerge qarsı shıqqanlarg'a qarsı turaman .
02023023	Perishtem aldın'ızda ju'rip , sizlerdi amor , xett , periz , kenaan , xiw ha'm ebuslardın' jerlerine alıp barg'anda , Men olardı joq etemen .
02023024	Sizler olardın' qudaylarına tabınıp , xızmet qılman' . Olardın' a'detlerin de u'yrenben' . Kerisinshe , olardın' qudayların qulatıp , kiyeli tasların sındırıp taslan' .
02023025	Sizler Qudayın'ız Jaratqan İyege , yag'nıy Mag'an sıyının' . Sonda Men sizlerdin' nan-suwların'ızdı jarılqap , aran'ızdag'ı keselliklerdi joq etemen .
02023026	Elin'izde tu'sik tu'siretug'ın ha'm biyperzent hayal bolmaydı . Men sizlerge uzaq o'mir beremen .
02023027	Sizlerge qarsı shıqqan xalıqlardı Mennen qorqatug'ın qılaman ha'm olardı albıratıp taslayman . Dushpanların'ız aldın'ızdan qashatug'ın boladı .
02023028	Xiw , kenaan ha'm xett xalıqların aldın'ızdan quwıw ushın , eshek ha'rre jiberemen .
02023029	El qan'ırap qalıp , sizlerge zıyan beretug'ın jabayı haywanlardın' sanı ko'beyip ketpewi ushın , olardı bir jıl ishinde quwıp jibermeymen .
02023030	Sizler ko'beyip , sol eldi iyelik etemen degenshe , olardı az-azdan quwıp shıg'araman .
02023031	Shegaran'ızdı Qamıs ten'izinen filistler ma'kan basqan ten'izge deyin , qubladag'ı sho'lden Evfrat da'ryasına deyin ornataman . Sol eldin' adamların sizlerge ta'slim etemen , sizler olardı aldın'ızdan quwıp shıg'asızlar .
02023032	Olar ha'm olardın' qudayları menen kelisim du'zben' .
02023033	Olardın' jerin'izde jasawına jol qoyman' . Bolmasa olar sizlerdi o'z qudaylarına sıyındırıp , Mag'an qarsı gu'na islewge baslaydı ha'm sizlerdi duzaqqa tu'siredi .
02024001	Kelisimnin' tastıyıqlanıwı1 Jaratqan İye Muwsag'a bılay dedi : — Sen , ja'ne de , Xaron , Nadab , Abihu ha'm İzrail aqsaqallarınan jetpis adam tawg'a ko'terilip , Menin' aldıma kelin'ler ha'm uzaqta turıp ta'jim etin'ler .
02024002	Tek sen g'ana Mag'an jaqınla , basqa hesh kim jaqın kelmesin . Xalıq senin' menen birge tawg'a shıqpasın .
02024003	Muwsa barıp , Jaratqan İyenin' barlıq so'zlerin ha'm nızamların xalıqqa bildirdi . Ha'mme bir awızdan : — Jaratqan İyenin' aytqanlarının' ha'mmesin isleymiz , — dep juwap berdi .
02024004	Sonnan keyin Muwsa Jaratqan İyenin' barlıq so'zlerin jazıp qoydı . Ol erten'ine azanda tawdın' etegine qurbanlıq orın qurdı . İzraildın' on eki urıwının' belgisi retinde on eki tas su'tin ornattı .
02024005	Son'ınan ol Jaratqan İyege arnap , jandırılatug'ın qurbanlıqlar berip , tatıwlıq qurbanlıg'ı ushın bug'alardı soyıwg'a İzraildın' jas jigitlerin jiberdi .
02024006	Muwsa qannın' yarımın la'genlerge quydı . Al qalg'an yarımın qurbanlıq orıng'a serpip jiberdi .
02024007	Keyin kelisim kitabın alıp , xalıqqa oqıp berdi . Xalıq : « Jaratqan İyenin' aytqanlarının' ha'mmesin isleymiz , Og'an qulaq asamız » , — dedi .
02024008	Sonda Muwsa la'genlerdegi qandı xalıqqa sewip : « Bul — usı aytılg'an ha'mme so'zlerge tiykarlanıp , Jaratqan İyenin' sizler menen du'zgen kelisiminin' qanı » , — dedi .
02024009	Sonnan son' , Muwsa , Xaron , Nadab , Abihu ha'm İzrail aqsaqallarınan jetpisi tawg'a shıg'ıp ,
02024010	İzraildın' Qudayın ko'rdi . Qudaydın' ayaqları astına lazurit tasına uqsas , aspan sıyaqlı tınıq bir na'rse to'selgen edi .
02024011	İzrail basshıları Qudaydı ko'rse de , Quday olarg'a zıyan tiygizbedi . Olar sol jerde iship-jedi .
02024012	Jaratqan İye Muwsag'a : — Tawg'a , Menin' janıma kelip , usı jerde ku'tip tur . Xalıqqa u'yretiw ushın , tegis eki tasqa jazılg'an nızam ha'm buyrıqlardı beremen , — dedi .
02024013	Solay etip , Muwsa ha'm onın' ja'rdemshisi Eshua jolg'a atlandı . Muwsa Qudaydın' tawına shıg'ıp baratırıp ,
02024014	aqsaqallarg'a : — Bizler qaytıp kelgenshe , usı jerde ku'tip turın'lar . Xaron menen Xur sizler menen birge boladı . Kimnin' qanday isi bolsa , solarg'a aytsın , — dedi .
02024015	Muwsa tawg'a shıqqanda , tawdı bult qapladı .
02024016	Sonda Jaratqan İyenin' saltanatı Sinay tawına tu'sti . Bult tawdı altı ku'n qaplap turdı . Jetinshi ku'ni Jaratqan İye bulttın' ishinen Muwsanı shaqırdı .
02024017	İzraillılarg'a Jaratqan İyenin' saltanatı tawdın' to'besinde jalmap jutatug'ın ot sıyaqlı bolıp ko'rindi .
02024018	Muwsa bult ishine kirip , tawg'a shıqtı . Ol qırq ku'n ha'm qırq tu'n tawda qaldı .
02025001	Muxaddes shatır ushın beriletug'ın qurbanlıqlar1 Jaratqan İye Muwsag'a bılay dedi :
02025002	İzraillılarg'a ayt , Mag'an sadaqa alıp kelsin . Shın ju'regi menen bergen ha'r bir adamnın' sadaqasın qabıl etin'ler .
02025003	Olardan qabıl etetug'ın sadaqaların'ız mınalar : altın , gu'mis , qola ,
02025004	ju'nnen iyirilgen qızg'ısh ko'k , shım qızıl , qırmızı jipler ha'm hasıl zıg'ır jibi , eshkinin' ju'ni ,
02025005	qızılg'a boyalg'an qoshqar terisi , jumsaq teri ha'm akatsiya ag'ashı ,
02025006	shıralar ushın za'ytu'n mayı , maylaw ra'simine arnalg'an may ushın ha'm tu'tetki ushın xosh iyisli zatlar ,
02025007	bas ruwxaniydin' efodına ha'm qaltalı o'n'irshesine tag'ılatug'ın oniks ha'm qımbatbaha taslar .
02025008	Arasında jasawım ushın , izraillılar Mag'an arnap , Muxaddes ma'kan tayarlasın .
02025009	Muxaddes shatırdı ha'm onın' buyımların Men sag'an ko'rsetken u'lgige say qılıp islen'ler .
02025010	Akatsiya ag'ashınan sandıq islen'ler . Onın' uzınlıg'ı eki yarım shıg'anaq , eni bir yarım shıg'anaq ha'm biyikligi bir yarım shıg'anaq bolsın .
02025011	Sandıqtın' ishi-sırtın sap altın menen qaplat . Al ernegine altın jiyek saldır .
02025012	Sandıq ushın to'rt altın halqa quydırıp , to'rt tuyag'ına ornattır : ekewi bir jag'ında , qalg'an ekewi ekinshi jag'ında bolsın .
02025013	Son'ınan akatsiya ag'ashınan sırıqlar isletip , olardı altın menen qaplat .
02025014	Sandıqtı ko'terip ju'riw ushın , sırıqlardı eki ta'repindegi halqalardan o'tkiz .
02025015	Sırıqlar halqalardan ayırıp alınbay , ha'mme waqıt halqalarg'a kirgiziwli tursın .
02025016	Men sag'an beretug'ın kelisim buyrıqları jazılg'an eki tastı sandıqtın' ishine salıp qoy .
02025017	Sandıqtın' qaqpag'ın da sap altınnan islet . Qaqpaqtın' uzınlıg'ı eki yarım shıg'anaq , eni bir yarım shıg'anaq bolsın .
02025018	Qaqpaqtın' eki shetine altınnan eki kerub sho'kkishlep soqtır .
02025019	Kerublardın' birewi qaqpaqtın' bir shetinde , al basqası ekinshi shetinde bolıp , olar qaqpaq penen bir tutas qılıp islensin .
02025020	Kerublardın' joqarıg'a jayılg'an qanatları qaqpaqtı jawıp , ju'zleri bir-birine qarama-qarsı tu'rde qaqpaqqa qarap tursın .
02025021	Qaqpaqtı sandıqtın' u'stine , Men sag'an beretug'ın taslardı bolsa , sandıqtın' ishine qoy .
02025022	Men senin' menen sol jerde , Kelisim sandıg'ının' u'stindegi kerublar arasında , yag'nıy qaqpaqtın' u'stinde ushırasıp , izraillılar ushın sag'an buyrıqlar beremen . Usınılg'an nanlar qoyılatug'ın stol
02025023	Akatsiya ag'ashınan bir stol islet . Onın' uzınlıg'ı eki shıg'anaq , eni bir shıg'anaq , al biyikligi bir yarım shıg'anaq bolsın .
02025024	Stoldı sap altın menen qaplatıp , ernegine altın jiyek saldır .
02025025	Stoldın' a'tirapına to'rt eli bolg'an qaptal isletip , onı altın jiyek penen qaplat .
02025026	Stol ushın to'rt altın halqa isletip , olardı stoldın' to'rt mu'yeshindegi to'rt tuyaqqa ornat .
02025027	Stoldı ko'terip alıp ju'riwge arnalg'an sırıqlar o'tkiziletug'ın halqalar qaptallarg'a jaqın ornatılsın .
02025028	Sırıqlardı akatsiya ag'ashınan isletip , olardı sap altın menen qaplat . Stoldı usı sırıqlar ja'rdeminde ko'teretug'ın bolsın .
02025029	Ja'ne de , stol ushın sap altınnan tabaqlar , tu'tetki salatug'ın tostag'anlar , ishimlik sadaqaları ushın gu'zeler ha'm keseler islet .
02025030	Menin' aldımdag'ı stolda ba'rqulla usınılg'an nanlar tursın . Ha'ste
02025031	Sap altınnan ha'ste islet . Onın' ultanı , baldag'ı , shaqaları , gu'lleri ha'm onın' gu'lkeseleri menen gu'ltajları o'zi menen bir tutas bolıp sho'kkishlep islensin .
02025032	Ha'stenin' eki qaptalınan u'sh-u'shten , altı shaqa shıg'ıp tursın .
02025033	Shıg'ıp turg'an ha'r bir shaqada badam gu'line uqsas u'sh gu'l ha'm onın' gu'lkeseleri menen gu'ltajları bolsın .
02025034	Ha'stenin' baldag'ında badam gu'line uqsas to'rt gu'l ha'm onın' gu'lkeseleri menen gu'ltajları bolsın .
02025035	Ha'steden shıg'ıp turatug'ın altı shaqanın' ha'r bir jubının' astında u'sh gu'lkese izli-izinen dizilip tursın .
02025036	Ha'ste gu'lkeseleri ha'm shaqaları menen bir tutas etip , sap altınnan sho'kkishlep islensin .
02025037	Ha'ste ushın jeti shıra islet . Shıralardı ha'stenin' aldı betine jaqtı tu'sirip turatug'ınday etip ornat .
02025038	Piliklerdi tazalaytug'ın qısqıshlar menen ıdıslar da sap altınnan bolsın .
02025039	Ha'ste ha'm onın' barlıq buyımları bir talant sap altınnan islensin .
02025040	Abaylı bol , bulardın' ha'mmesin sag'an tawda ko'rsetilgen u'lgiler boyınsha isle .
02026001	Muxaddes shatır1 Al Muxaddes shatırdı on perdeden qur . Perdeler hasıl zıg'ır jipten , ju'nnen iyirilgen qızg'ısh ko'k , shım qızıl ha'm qırmızı jiplerden islenip , u'stine kerublardın' su'wretleri sheberlik penen kestelensin .
02026002	Ha'r bir perdenin' uzınlıg'ı jigirma segiz shıg'anaq , eni to'rt shıg'anaq bolsın . Ha'mme perdenin' o'lshemi birdey bolsın .
02026003	Perdeler besew-besewden bir-birine qosıp tigilsin .
02026004	Birinshi bes perdenin' shetine qızg'ısh ko'k jipten ilgekler islet . Ekinshi perdelerge de solay islet .
02026005	Birinshi bes perdenin' da'slepki perdesine eliw , ekinshi bes perdenin' son'g'ı perdesine eliw ilgek tiktir . İlgekler bir-birine qarama-qarsı jaylasqan bolsın .
02026006	Ja'ne de , eliw altın ilmek isletip , olar ja'rdeminde perdelerdi bir-birine biriktir . Sonda shatır bir tutas boladı .
02026007	Muxaddes shatırdın' u'stin jabıw ushın , eshki ju'ninen on bir perde islet .
02026008	Ha'r bir perdenin' uzınlıg'ı otız shıg'anaq , eni to'rt shıg'anaq bolsın . On bir perdenin' o'lshemi birdey bolsın .
02026009	Bes perdeni bir bo'lek , qalg'an altı perdeni bir bo'lek qılıp , bir-biri menen biriktir . Altınshı perdeni shatırdın' aldı betine eki qabatlap bu'klep qoyg'ız .
02026010	Solay etip , biriktirilgen eki bo'lek perdelerdi bir-birine qosıw ushın , ha'r bir bo'lektin' shetlerine eliw-eliwden ilgek islet .
02026011	Tag'ı da , qoladan eliw ilmek islet . İlgeklerdi ilmekler menen ildirip , shatırdın' perdelerin bir tutas qılıp biriktir .
02026012	Shatırdın' perdelerinen awısqan yarım perde shatırdın' art jag'ına asıp qoyılsın .
02026013	Al perdelerdin' uzınlıg'ınan awısqan bir shıg'anaq tawar shatırdın' eki jag'ınan to'men salbırap , shatırdı jawıp tursın .
02026014	Shatır ushın qızılg'a boyalg'an qoshqar terisinen japqısh , onın' u'stine jumsaq teriden sırtqı japqısh islet .
02026015	Akatsiya ag'ashınan shatır ushın tikkesine turatug'ın taxtaylar islet .
02026016	Ha'r bir taxtaydın' uzınlıg'ı on shıg'anaq , eni bir yarım shıg'anaq bolsın .
02026017	Ha'r bir taxtaydın' astına bir-birine qatarlastırıp , eki tuyaqtan o'zinen shıg'arıp islet . Shatırdın' ha'mme taxtayların usılay islet .
02026018	Shatırdın' qubla ta'repi ushın jigirma taxtay islet .
02026019	Usı jigirma taxtaydın' astına qoyılatug'ın qırq gu'mis ultan islet . Ha'r bir taxtaydın' tuyag'ının' astında bir ultannan bolıwı ushın , ha'r bir taxtayg'a eki ultannan islet .
02026020	Shatırdın' arqa ta'repi ushın jigirma taxtay islet .
02026021	Al ha'r bir taxtaydın' astına eki ultannan qoyıw ushın , qırq gu'mis ultan islet .
02026022	Shatırdın' batısqa qarag'an art jag'ı ushın altı taxtay ,
02026023	shatırdın' artındag'ı mu'yeshler ushın eki taxtay islet .
02026024	Bul mu'yeshlerdegi taxtaylar to'mennen joqarıg'a deyin juplasıp , joqarıdag'ı bir halqa menen biriktiriledi . Eki mu'yesh te usılay islensin .
02026025	Solay etip , segiz taxtay ha'm ha'r bir taxtaydın' astına eki ultannan qoyıw ushın , on altı gu'mis ultan boladı .
02026026	Akatsiya ag'ashınan shatırdın' bir ta'repindegi taxtaylar ushın bes qada ,
02026027	ekinshi ta'repindegi taxtaylar ushın bes qada ha'm artındag'ı , yag'nıy batıs ta'repindegi taxtaylar ushın da bes qada islet .
02026028	Al taxtaylardın' orta belinen o'tetug'ın qadalardı shatırdın' bir shetinen ekinshi shetine jetetug'ın qılıp islet .
02026029	Taxtaylardı ha'm qadalardı altın menen qaplatıp , qadalar o'tkeriletug'ın halqalardı altınnan islet .
02026030	Muxaddes shatırdı tawda o'zin'e ko'rsetilgen u'lgi boyınsha islet .
02026031	Ju'nnen iyirilgen qızg'ısh ko'k , shım qızıl , qırmızı jiplerden ha'm hasıl zıg'ır jipten bir perde islet . Onın' u'stine kerublardın' su'wretlerin sheberlik penen kestelet .
02026032	Akatsiya ag'ashınan to'rt bag'an isletip , olardı to'rt gu'mis ultang'a ornat . Bag'anlardı altın menen qaplatıp , olarg'a altın ayrı ildirgishlerge ildir ha'm usı ilmesheklerge perdeni qıstır .
02026033	Perdeni shatırdın' joqarısındag'ı ilmeklerdin' to'menine , ayrı ilgishlerge ildir ha'm ishki ta'repine Kelisim sandıg'ın kirgizip qoy . Bul perde Muxaddes bo'lme menen En' muxaddes bo'lmeni bir-birinen ayırıp turadı .
02026034	Qaqpaqtı En' muxaddes bo'lmede bolg'an Kelisim sandıg'ının' u'stine qoy .
02026035	Stoldı perdenin' sırtqı jag'ına , shatırdın' arqag'a qarag'an ta'repine ornalastır . Ha'steni stoldın' qarsısına , shatırdın' qubla ta'repine qoy .
02026036	Shatırdın' kirer awzına ju'nnen iyirilgen qızg'ısh ko'k , shım qızıl , qırmızı jiplerden ha'm hasıl zıg'ır jipten nag'ıslı perde toqıt .
02026037	Perdeni ildiriw ushın , akatsiya ag'ashınan bes bag'an isletip , olardı altın menen qaplat ha'm u'stine altın ayrı ildirgishler ornat . Bag'anlar ushın qoladan islengen bes ultan quydır .
02027001	Qurbanlıqlar jandırılatug'ın orın1 Akatsiya ag'ashınan to'rt mu'yeshli qılıp , qurbanlıq orın du'zet . Orınnın' uzınlıg'ı da , eni de bes shıg'anaq , al biyikligi u'sh shıg'anaq bolsın .
02027002	Onın' to'rt mu'yeshine o'zinen shıg'ıp turatug'ın shaqlar islep , orındı ha'm shaqların qola menen qaplat .
02027003	Orın ushın ku'lge arnalg'an ıdıslar menen belsheler , qan sebetug'ın tabaqlar , shanıshqılar ha'm shoq salınatug'ın ıdıslar islet . Olardın' ha'mmesin qoladan islet .
02027004	Qurbanlıq orıng'a qoladan tor sıyaqlı nag'ıs ha'm onın' to'rt mu'yeshine qoladan to'rt halqa islet .
02027005	Tor nag'ıstı qurbanlıq orınnın' ortasına jetetug'ınday qılıp , jiyeginin' astınan islet .
02027006	Orın ushın akatsiya ag'ashınan sırıqlar isletip , olardı qola menen qaplat .
02027007	Qurbanlıq orındı ko'terip ju'riw ushın , orınnın' eki jag'ındag'ı halqalardan usı sırıqlardı o'tkizip qoy .
02027008	Orın taxtaydan islenip , ishi bos bolsın . Orındı tawda sag'an ko'rsetilgendey qılıp islet . Muxaddes shatır ha'wlisi
02027009	Muxaddes shatırdın' ha'wlisin qur . Ha'wlinin' qubla ta'repine uzınlıg'ı ju'z shıg'anaq bolg'an , hasıl zıg'ır jipten toqılg'an perdeler taq .
02027010	Perdeler ushın qoladan islengen jigirma ultang'a jigirma bag'an ornat . Al bag'annın' ayrı ildirgishleri menen karnizleri gu'misten bolsın .
02027011	Arqa ta'repi ushın da uzınlıg'ı ju'z shıg'anaq bolg'an perdeler , jigirma bag'an ha'm bag'anlar ushın qoladan jigirma ultan islensin . Bag'anlardın' ayrı ildirgishleri menen karnizleri gu'misten bolsın .
02027012	Ha'wlinin' batıs ta'repi ushın uzınlıg'ı eliw shıg'anaq bolg'an perde , on bag'an ha'm og'an on ultan islensin .
02027013	Ha'wlinin' shıg'ısqa qarag'an aldıng'ı ta'repinin' ken'ligi eliw shıg'anaq bolsın .
02027014	Usı kirer awızdın' bir ta'repinde uzınlıg'ı on bes shıg'anaq perde , u'sh bag'an ha'm u'sh ultan bolsın .
02027015	Onın' ekinshi ta'repinde de uzınlıg'ı on bes shıg'anaq perde , u'sh bag'an ha'm u'sh ultan bolsın .
02027016	Ha'wlinin' kirer awzına ju'nnen iyirilgen qızg'ısh ko'k , shım qızıl ha'm qırmızı jiplerden , ja'ne de , hasıl zıg'ırdan uzınlıg'ı jigirma shıg'anaq bolg'an nag'ıslı perde toqıt . Og'an to'rt bag'an ha'm to'rt ultan islensin .
02027017	Ha'wlinin' a'tirapındag'ı barlıq bag'anlar gu'mis karnizler ha'm gu'mis ayrı ildirgishler menen biriktirilsin . Olardın' ultanları qola bolsın .
02027018	Ha'wlinin' uzınlıg'ı ju'z , eni eliw , al a'tirapındag'ı hasıl zıg'ır jibinen toqılg'an perdelerdin' biyikligi bes shıg'anaq bolsın . Ultanlar qoladan bolsın .
02027019	Shatırg'a tiyisli barlıq zatları , shatırdın' ha'm ha'wlinin' barlıq qazıqları qoladan bolsın . Shıralar ushın may
02027020	Shıralar ha'r ku'ni tu'nde janıp turıwı ushın , İzrail xalqına sapalı za'ytu'n mayınan a'keliwdi buyır .
02027021	Xaron ha'm onın' ulları Ushırasıw shatırında , Kelisim sandıg'ının' aldındag'ı perdenin' sırtında , keshten tan'g'a deyin shıralardın' Menin' aldımda janıwın ta'miyinlesin . Bul izraillılar ushın a'wladlar boyı ma'n'gi qag'ıyda bolsın .
02028001	Ruwxaniylerdin' kiyimleri1 Ruwxaniy bolıp , Mag'an xızmet etiwi ushın , izraillılar arasınan a'jag'an' Xarondı , onın' ulları Nadab , Abihu , Elazar ha'm İtamardı janın'a al .
02028002	A'jag'an' Xaronnın' ma'rtebeli bolıp , ko'rkem ko'riniwi ushın , og'an muxaddes kiyimlerdi tiktirip ber .
02028003	Men ayrıqsha qa'bilet bergen adamlarg'a ayt , olar Xaronnın' Mag'an bag'ıshlanıp , ruwxaniylik etiwi ushın , og'an kiyim tiksin .
02028004	Olar mına kiyimlerdi tiksin : qaltalı o'n'irshe , efod , bahalı u'st kiyim , nag'ıslı uzın ko'ylek , sa'lle ha'm belbew . Ruwxaniy bolıp Mag'an xızmet qılıwı ushın , olar a'jag'an' Xarong'a ha'm onın' ullarına bul muxaddes kiyimlerdi tiksin .
02028005	Olar altın , ja'ne ju'nnen iyirilgen qızg'ısh ko'k , shım qızıl , qırmızı jiplerdi ha'm hasıl zıg'ır jibin qollansın . Efod
02028006	Efodtı altın sabaq , qızg'ısh ko'k , shım qızıl ha'm qırmızı jip penen hasıl zıg'ır jipten sheberlik penen nag'ıslap islesin .
02028007	Onın' aldıng'ı ha'm artqı ta'replerin bir-biri menen biriktiriw ushın , iyin arqalı o'tetug'ın eki bawı bolsın .
02028008	Efodtın' joqarısına biriktirilgen halda belbew islet . Bul efod sıyaqlı altın sabaq , qızg'ısh ko'k , shım qızıl , qırmızı jip ha'm hasıl zıg'ır jipten islensin .
02028009	Keyin sen eki oniks tas alıp , olarg'a İzrail ullarının' atların oyıp jazdır .
02028010	Jasına qarap , altawın birinshi tasqa , qalg'an altawın ekinshi tasqa oyıp jazdır .
02028011	Ustanın' tasqa mo'rdi oyıp jazg'anınday , İzrail ullarının' atların da eki tasqa oyıp jazdır ha'm taslardı o'rme nag'ıslı altın qasnaqqa qondır .
02028012	Son'ınan usı taslardı efodtın' iyin bawlarına ornat . Xaron Jaratqan İyenin' , yag'nıy Menin' aldıma kirgende , sol taslar İzraildın' on eki urıwın esletip turıw ushın , ol eki iyin bawında bul taslardı alıp ju'redi .
02028013	Altınnan ja'ne o'rme nag'ıslı eki qasnaq islet .
02028014	Sap altınnan o'rilgen shınjırlar isletip , olardı qasnaqlarg'a biriktir . O'n'irshe
02028015	Qudaydın' erkin biliwde qollanılatug'ın qaltalı o'n'irshe islet . Onı da efod sıyaqlı altın sabaq , qızg'ısh ko'k , shım qızıl , qırmızı jip ha'm hasıl zıg'ır jipten sheberlik penen nag'ıslap islet .
02028016	O'n'irshe to'rt mu'yeshli ha'm eki qabatlı bolıp , uzınlıg'ı da bir qarıs , eni de bir qarıs bolsın .
02028017	O'n'irshege to'rt qatar qılıp hasıl taslardı qada . Birinshi qatarda serdolik , xrizolit ha'm zu'mret ,
02028018	ekinshi qatarda periwza , lazurit ha'm gagat ,
02028019	u'shinshi qatarda yaqıt , agat ha'm ametist ,
02028020	to'rtinshi qatarda sarı yaqıt , oniks ha'm yashma bolsın . Taslar altın qasnaqlarg'a ornatılıwı tiyis .
02028021	Taslar on eki bolıp , olarda mo'r oyılg'anday qılıp , İzraildın' on eki ulının' atları birme-bir oyılıp jazılsın . Bul taslar İzraildın' on eki urıwının' tımsalı bolsın .
02028022	Qaltalı o'n'irshe ushın sap altınnan o'rilgen shınjırlar islet .
02028023	Tag'ı da , eki altın halqa da isletip , olardı o'n'irshenin' u'stingi eki mu'yeshine taq .
02028024	O'rilgen eki altın shınjırdın' bir ushın o'n'irshedegi halqalarg'a ildir .
02028025	Al ekinshi ushın iyin bawlardag'ı eki qasnaqqa bekkemlep , efodtın' aldı betine bayla .
02028026	Ja'ne eki altın halqa islet . Olardı o'n'irshenin' astıng'ı eki shetine , efodqa jaqın bolg'an ishki jiyegine taq .
02028027	Tag'ı da , eki altın halqa islet . Olardı efodtın' aldı betindegi iyin bawlardın' astınan , tigiske jaqın qılıp , belbewdin' joqarısınan taq .
02028028	Qaltalı o'n'irshenin' halqaları menen efodtın' halqaları qızg'ısh ko'k bawlar menen bir-birine baylansın . Sonda o'n'irshe efodtan ayırılmay , efodtın' belbewinin' joqarısında turadı .
02028029	Solay etip , Xaron ha'r sapar Muxaddes orıng'a kirgende , Jaratqan İyenin' aldında ma'n'gige estelik bolıwı ushın , İzrail ullarının' atları jazılg'an hu'kim o'n'irshesin ju'reginin' tusında ko'terip ju'redi .
02028030	Usı qaltalı o'n'irshege Urim menen Tummimdi salıp qoy . Xaron Menin' aldıma kelgende , olar Xaronnın' ju'reginin' tusında bolsın . Xaron izraillılarg'a Menin' erkimdi bildiriw ushın qollanatug'ın Urim menen Tummimdi Jaratqan İyenin' aldında ba'rqulla ju'reginin' tusında alıp ju'rsin . Ruwxaniylerdin' basqa kiyimleri
02028031	Efodtın' ishinen kiyiletug'ın bahalı kiyim tolıq qızg'ısh ko'k jipten islensin .
02028032	Onda bas sıyatug'ın orın bolsın . Ol so'tilip ketpewi ushın , onın' jiyeklerin aylandırıp toqıt .
02028033	Usı kiyimnin' etegine qızg'ısh ko'k , shım qızıl ha'm qırmızı jipten islengen anardı ha'm onın' aralarına kishkene altın qon'ırawlardı gezekpe-gezek taqtır .
02028034	
02028035	Xaron xızmet etkende , usı kiyimdi kiysin . Ol Muxaddes orıng'a kirgende ha'm shıqqanda qon'ıraw sesti esitilsin , sonda ol o'lmey aman qaladı .
02028036	Sap altınnan taj sıyaqlı man'laysha isletip , og'an mo'r oyg'anday qılıp : « Jaratqan İyege bag'ıshlang'an » dep jazdır .
02028037	Man'laysha qızg'ısh ko'k baw menen sa'llenin' aldı betine baylap qoy .
02028038	Solay etip , izraillılar Mag'an arnap muxaddes sıyların a'kelgende , qa'tege jol qoysa , olardın' ayıpların Xaron o'z moynına aladı . Menin' olardın' qurbanlıqların qabıl alıwım ushın , Xaron man'layshanı ba'rqulla man'layına tag'ıp ju'riwi tiyis .
02028039	Hasıl zıg'ırdan bir uzın ko'ylek nag'ıslap toqıt ha'm hasıl zıg'ırdan bir sa'lle islet . Ja'ne de , nag'ıslı belbew toqıt .
02028040	Xaronnın' ulları ma'rtebeli bolıp , ko'rkem ko'riniwi ushın , olarg'a uzın ko'ylekler , belbewler ha'm kishigirim sa'lleler tiktir .
02028041	Bul kiyimlerdi a'jag'an' Xarong'a ha'm onın' ullarına kiydir . Olardın' baslarına may quyıp , ruwxaniylik wazıypasına tayınla . Usılay etip , olardın' xızmet etiwi ushın , Mag'an bag'ıshla .
02028042	Denenin' ashıq jerleri ko'rinip qalmawı ushın , olarg'a zıg'ırdan diz kiyimler tiktir . Bul kiyimler belinen dizesine deyin jawıp tursın .
02028043	Xaron ha'm onın' ulları Ushırasıw shatırına kirgende yamasa Muxaddes jerde xızmet etiw ushın qurbanlıq orıng'a jaqınlag'anda , usı kiyimlerdi kiyiwi tiyis . Bolmasa , olar ayıplı bolıp , o'lip qaladı . Xaron ha'm onın' urpaqları ushın bul ma'n'gi qag'ıyda bolsın .
02029001	Ruwxaniylikke tayınlanıw1 Xarondı ha'm onın' ulların ruwxaniy qılıp , Mag'an xızmet etiwge bag'ıshlaw ushın mınalardı isle : minsiz bir bug'a ha'm eki qoshqar al .
02029002	Sapalı biyday unınan ashıtqısız nanlar , za'ytu'n mayı qosılg'an ashıtqısız sho'rekler ha'm u'stine za'ytu'n mayı jag'ılg'an pa'tirler japtır .
02029003	Olardı bir sebetke salıp , bug'a ha'm qoylar menen birge Mag'an alıp kel .
02029004	Xaron ha'm onın' ulların Ushırasıw shatırının' kirer awzının' aldına a'kelip , olardı juwındır .
02029005	Keyin ruwxaniylik kiyimlerin al da , Xarong'a uzın ko'ylek , bahalı u'st kiyim ha'm efodtı kiygizip , qaltalı o'n'irsheni taq . Efodtın' belbewin beline bayla .
02029006	Xaronnın' basına sa'lle orap , aldıng'ı jag'ına muxaddes tajdı tag'ıp qoy .
02029007	Son'ınan maylaytug'ın za'ytu'n mayın alıp , onın' basına quyıp , onı mayla .
02029008	Keyin Xaronnın' ulların alıp kelip , olarg'a uzın ko'yleklerdi kiygiz .
02029009	Bellerine belbew baylap , baslarına kishigirim sa'lle ora . Xaron ha'm onın' urpaqları qag'ıyda boyınsha ma'n'gige ruwxaniyler bolıp qaladı . Usılayınsha , Xaron ha'm onın' ulların xızmetke tayınla .
02029010	Keyin Ushırasıw shatırının' aldına bug'anı alıp kelip , Xaron ha'm onın' ullarının' qolların bug'anın' basına qoydır .
02029011	Bug'anı Menin' aldımda , Ushırasıw shatırının' aldında soy .
02029012	Onın' qanın barmag'ın' menen qurbanlıq orınnın' shaqlarına jaq . Qalg'an qannın' ha'mmesin orınnın' tu'bine to'k .
02029013	Maldın' isheklerin qaplag'an sharbı mayların , bawırının' to'mengi ushın , bo'tekelerin ha'm olardın' mayların qurbanlıq orınnın' u'stinde tu'tetip jandır .
02029014	Al bug'anın' go'shin , terisin ha'm da'risin ordadan sırtqa shıg'arıp , jag'ıp jiber . Bul — gu'na ushın qurbanlıq .
02029015	Son' bir qoshqar a'kelip , Xaron ha'm onın' ullarının' qolların qoshqardın' basına qoydır .
02029016	Qoshqardı o'zin' soyıp , qanın qurbanlıq orınnın' to'rt qaptalına serpip jiber .
02029017	Qoshqardı bo'leklep , onın' ishek-qarnın ha'm tuyaqların juwıp , bulardı bo'leklengen go'sh penen bastın' u'stine qoy .
02029018	Qoshqardı tolıg'ı menen qurbanlıq orınnın' u'stinde tu'tetip jandır . Usı Jaratqan İyege arnalg'an jandırılatug'ın qurbanlıq , Og'an xosh iyisli sıy boladı .
02029019	Keyin ekinshi qoshqardı alıp kel . Xaron ha'm onın' ulları qoshqardın' basına qolların qoyg'annan son' ,
02029020	qoshqardı soyıp , qanın Xaron ha'm onın' ullarının' on' qulaqlarının' sırg'alıg'ına , on' qol ha'm on' ayag'ının' bas barmaqlarına jaq . Awısqan qandı qurbanlıq orınnın' to'rt qaptalına serpip jiber .
02029021	Qurbanlıq orınnın' u'stindegi qandı ha'm maylaytug'ın za'ytu'n mayın Xarong'a , onın' ullarına ha'm olardın' kiyimlerine sep . Sonda Xaron ha'm onın' kiyimleri , onın' ulları ha'm olardın' kiyimleri muxaddes boladı .
02029022	Qoshqardın' mayın , yag'nıy quyrıq mayın , isheklerin qaplag'an sharbı mayların , bawırının' to'mengi ushın , bo'tekelerin mayları menen qosa on' jaq sanın al . Sebebi bul — ruwxaniylikke tayınlag'anda soyılatug'ın qoshqar .
02029023	Menin' aldımdag'ı sebetten ashıtqısız bir sho'rek , za'ytu'n mayı qosılg'an ashıtqısız bir sho'rek ha'm bir pa'tir al .
02029024	Olardın' ha'mmesin Xaronnın' ha'm onın' ullarının' qollarına sal . Bulardı Menin' aldımda joqarı ko'terip usının'lar .
02029025	Son'ınan sol na'rselerdi olardın' qollarınan alıp , qurbanlıq orında jandırılatug'ın qurbanlıqqa qosıp , Mag'an xosh iyisli sıy qılıp tu'tetip jandır . Bul — Jaratqan İyege , yag'nıy Mag'an arnalg'an sıy boladı .
02029026	Qoshqardın' to'sin bolsa , Menin' aldımda joqarı ko'terip usın . Bul to's senin' payın' boladı .
02029027	Xaron ha'm onın' ullarının' tayınlanıwı ushın soyılg'an qoshqardın' joqarı ko'terip usınılg'an to'sin ha'm ajıratılg'an sanın Mag'an bag'ıshla .
02029028	Bul jilikler sadaqa bolg'anı ushın , izraillılar bulardı Xarong'a ha'm onın' ullarına ma'n'gi pay etip bersin . Bul izraillılardın' tatıwlıq qurbanlıqlarınan Jaratqan İyege , yag'nıy Mag'an usıng'an sadaqası boladı .
02029029	Xaronnın' muxaddes kiyimleri o'zinen keyin urpaqlarına qalsın . Olar may quyılıp , xızmetke tayınlang'anda , sol kiyimlerdi kiyedi .
02029030	Muxaddes orında xızmet etiw ushın , Xaronnın' ornına ruwxaniylikke tayınlanatug'ın ha'm Ushırasıw shatırına kiretug'ın ulı jeti ku'n dawamında usı kiyimlerdi kiyip ju'riwi tiyis .
02029031	Ruwxaniylikke tayınlaw ra'siminde qurbanlıq etip berilgen qoshqardın' go'shin bir muxaddes jerde qaynat .
02029032	Olar sol go'shti ha'm sebettegi nandı Ushırasıw shatırının' kirer awzının' aldında jesin .
02029033	Olardı ruwxaniylikke tayınlaw ra'siminde gu'nalardan pa'klew ushın usınılg'an nan ha'm go'shti Xaron ha'm onın' ulları jesin . Bul na'rseler muxaddes bolg'anı ushın , olardan basqa adamlardın' jewine bolmaydı .
02029034	Bul ra'simde soyılg'an qurbanlıqtın' go'shinen yamasa nannan azang'a deyin awısıp qalsa , olardı jag'ıp jiber . Olar muxaddes bolg'anlıg'ı sebepli , jelinbewi kerek .
02029035	Bulardı Xaron ha'm onın' ulları ushın Menin' sag'an buyırg'anımday etip orınla . Olardı ruwxaniylikke tayınlaw ra'simi jeti ku'n dawam etsin .
02029036	Gu'nalardan pa'kleniw ushın ha'r ku'ni bir bug'a a'kel . Qurbanlıq orındı tazalaw ushın gu'na qurbanlıg'ın ber ha'm onı muxaddes qılıw ushın og'an may jaq .
02029037	Jeti ku'n dawamında orındı tazalap , muxaddes qıl . Sol ta'rizde qurbanlıq orın ju'da' muxaddes boladı . Og'an tiyip ketken ha'r bir na'rse de muxaddes boladı . Ku'ndelikli qurbanlıqlar haqqında
02029038	Ha'r ku'ni bir jasar eki erkek toqlı qurbanlıq orınnın' u'stinde qurbanlıqqa ber .
02029039	Toqlının' birewin azanda , al ekinshisin keshte ber .
02029040	Birinshi toqlıg'a qosıp , to'rtten bir hin sapalı za'ytu'n mayına aralastırılg'an onnan bir efa sapalı un ha'm ishimlik sadaqası ushın to'rtten bir hin sharap ber .
02029041	Ekinshi toqlını keshte Mag'an xosh iyisli sıy qılıp , azang'ısınday g'a'lle ha'm ishimlik sadaqaları menen birge usın .
02029042	Bul jandırılatug'ın qurbanlıq Ushırasıw shatırının' kirer awzının' aldında , Jaratqan İyenin' aldında a'wladlar dawamında ma'n'gige berilip barılsın . Men sol jerde senin' menen ushırasıp , so'ylesemen .
02029043	Men izraillılar menen sol jerde ushırasaman , shatır saltanatım menen muxaddes boladı .
02029044	Ushırasıw shatırın ha'm qurbanlıq orındı muxaddes qılaman . Xaron ha'm onın' ulların da ruwxaniy bolıp , Mag'an xızmet etiwi ushın muxaddes qılaman .
02029045	Men izraillılar arasında jasap , olardın' Qudayı bolaman .
02029046	Sonda arasında jasaw ushın , olardı Mısırdan shıg'arg'an Qudayı Jaratqan İye Men ekenimdi olar bilip aladı . Men — olardın' Qudayı Jaratqan İyemen .
02030001	Tu'tetki tu'tetiletug'ın orın1 Tu'tetki tu'tetiw ushın , akatsiya ag'ashınan tu'tetki tu'tetiletug'ın orın islet .
02030002	Ol to'rt mu'yeshli , uzınlıg'ı bir shıg'anaq , eni bir shıg'anaq , biyikligi eki shıg'anaq bolıp , o'zinen shıg'ıp turatug'ın shaqları menen bir tutas qılıp islensin .
02030003	Orınnın' u'stin , qaptalların ha'm shaqların sap altın menen qaplap , a'tirapına altın jiyek islet .
02030004	Eki qaptalındag'ı jiyektin' astına eki altın halqa ornat . Orındı ko'terip ju'riw ushın , usı halqalardan sırıqlar o'tkiziledi .
02030005	Sırıqlardı akatsiya ag'ashınan isletip , altın menen qaplat .
02030006	Orındı Kelisim sandıg'ının' , yag'nıy sandıqtın' u'stindegi to'lem to'lew qaqpag'ının' aldındag'ı perdenin' sırtına , Men senin' menen ushırasatug'ın jerdin' sırtına qoy .
02030007	Xaron ha'r ku'ni azanda shıralardı tayarlag'anda , orınnın' u'stinde xosh iyisli tu'tetki tu'tetsin .
02030008	Al keshqurın shıralardı jaqqanda , ja'ne tu'tetki tu'tetsin . Solay etip , Menin' aldımda a'wladlar boyı tu'tetki u'zliksiz janıp turadı .
02030009	Orınnın' u'stinde jat bolg'an tu'tetki tu'tetpen' ha'm bunda jandırılatug'ın qurbanlıq ta , g'a'lle sadaqasın da bermen' . Onın' u'stine ishimlik sadaqasın da to'kpen' .
02030010	Xaron jılına bir ret gu'nalardın' keshiriliwi ushın berilgen qurbanlıqtın' qanın tu'tetki tu'tetiletug'ın orınnın' shaqlarına jag'ıp , orındı tazalaydı . Bul ha'r jılı , a'wladtan-a'wladqa dawam etsin . Orın Mag'an , Jaratqan İyege bag'ıshlang'an bolıp , ju'da' muxaddesdur . Muxaddes shatır ushın to'lenetug'ın qun
02030011	Son'ınan Jaratqan İye Muwsag'a bılay dedi :
02030012	« İzraillılardın' esabın alg'anın'da , esaptan o'tken ha'r bir adam o'z janı ushın Mag'an qun to'lesin . Sonda olardın' esabın alg'anın'da , olarg'a apat keltirmeymen .
02030013	Esaptan o'tetug'ın ha'r bir adam Mag'an Muxaddes orın o'lshemi menen yarım shekel gu'mis na'zir bersin . Bir shekel jigirma geradan ibarat .
02030014	Jigirma ha'm onnan joqarı jastag'ı esaptan o'tetug'ın adamlar Mag'an na'zir beriwi tiyis .
02030015	Janın'ızdın' qunı sıpatında usı na'zirdi bergenin'izde , bay adam yarım shekelden artıq , al jarlı adam yarım shekelden kem bermewi kerek .
02030016	İzraillılardın' qun sıpatında bergen gu'mislerin alıp , Ushırasıw shatırının' xızmetinde qollan . Bul Jaratqan İyenin' aldında janların'ızdın' qunı to'lengenin esletip turadı » .
02030017	Ja'ne Jaratqan İye Muwsag'a bılay dedi :
02030018	« Juwınıw ushın , qoladan u'lken la'gen islet . Onın' tuyaqları da qoladan bolsın . La'gendi Ushırasıw shatırı menen qurbanlıq orınnın' arasına qoyıp , ishine suw quy .
02030019	Xaron ha'm onın' ulları ayaq-qolların og'an juwadı .
02030020	Olar Ushırasıw shatırına kirmesten , yag'nıy Jaratqan İyege sıylar tu'tetip jandırıw ushın qurbanlıq orıng'a jaqınlamastan aldın , o'lip qalmawı ushın , suwg'a juwınıp alıwı tiyis .
02030021	O'lip qalmawı ushın olar ayaq-qolların juwsın . Xaron ha'm onın' urpaqları ushın bul ma'n'gi qag'ıyda bolıp qaladı » . Maylaw ra'simine arnalg'an may
02030022	Jaratqan İye Muwsag'a tag'ı bılay dedi :
02030023	« Mına en' jaqsı xosh iyisli zatlardı al : 500 shekel suyıq mirra , onın' yarımına ten' , 250 shekel koritsa , 250 shekel iyisli qamıs
02030024	ha'm 500 shekel kassiya . Ha'mmesi Muxaddes orın o'lshemi menen o'lshensin . Bir hin za'ytu'n mayın alıp ,
02030025	bulardı sheberlik penen aralastırıp , xosh iyisli muxaddes may isle . Ol maylaw ra'simine arnalg'an muxaddes may boladı .
02030026	Bul maydı Ushırasıw shatırına , Kelisim sandıg'ına ,
02030027	stolg'a , ha'stege ha'm olarg'a tiyisli ha'mme buyımlarg'a , tu'tetki tu'tetiletug'ın orıng'a ,
02030028	qurbanlıq jandırılatug'ın orıng'a ha'm onın' ha'mme buyımlarına , u'lken la'genge ha'm onın' tuyaqlarına jag'ıp shıq .
02030029	Sol ta'rizde olardı muxaddes qıl . Sonda olar ju'da' muxaddes boladı . Olarg'a tiygen ha'r bir na'rse de muxaddes boladı .
02030030	Son' , ruwxaniy bolıp Mag'an xızmet etiwi ushın , Xaron ha'm onın' ullarına may jag'ıp , olardı bag'ıshla .
02030031	Al izraillılarg'a bılay dep ayt : „ Bul maylaytug'ın muxaddes may a'wladtan-a'wladqa tek Men ushın qollanıladı .
02030032	Onı basqa adamlardın' denesine jag'ıwg'a bolmaydı . Usınday quramdag'ı maydı o'zlerin'izge tayarlaman'lar . Ol muxaddes ha'm sizler ushın da muxaddes bolıwı kerek .
02030033	Kim de kim usınday maydı tayarlap , onı ruwxaniy bolmag'an adamg'a jaqsa , ol İzrail xalqı arasınan joq qılınadı “ » .
02030034	Keyin Jaratqan İye Muwsag'a bılay dedi : « Mına xosh iyisli zatlardı : balzamdı , mollusk baqanshag'ın , galban shayırın ha'm taza livan shayırın al . Olardın' ha'mmesi birdey mo'lsherde bolsın .
02030035	Bulardı sheberlik penen aralastırıp , tu'tetki isle . Olar duzlang'an , sap ha'm muxaddes boladı .
02030036	Onın' bir bo'legin alıp , maydalap unta ha'm Menin' sen menen ushırasatug'ın Ushırasıw shatırımdag'ı Kelisim sandıg'ının' aldına qoy . Sizler ushın ol ju'da' muxaddes boladı .
02030037	O'zlerin'iz ushın usınday quramdag'ı tu'tetki islemen'ler . Onı Jaratqan İyege arnalg'an muxaddes dep sanan'lar .
02030038	Kim de kim o'zi ushın tu'tetiwge usınday tu'tetki islese , ol xalıq arasınan joq etiledi » .
02031001	Muxaddes shatırdı isleytug'ın ustalar1 Jaratqan İye Muwsag'a bılay dedi :
02031002	« Minekey , Men Yahuda urıwınan bolg'an Xurdın' aqlıg'ı , Uriydin' ulı Besaleldi tan'ladım .
02031003	Onı Qudaydın' Ruwxına toltırıp , og'an o'nermentshiliktin' barlıq tarawlarında qa'bilet , uqıp ha'm sheberlik berdim .
02031004	Ol altın , gu'mis ha'm qoladan ko'rkem islerin islewge ,
02031005	hasıl taslardı jonıp qondırıwg'a , ag'ash ustashılıg'ı boyınsha ha'm ha'r tu'rli o'nermentshilik islerin islewge qa'biletli .
02031006	Ja'ne de , Dan urıwınan bolg'an Axisamaxtın' ulı Oholiabtı og'an ja'rdemshi qılıp berdim . Sag'an buyırg'an islerimnin' ha'mmesin isley alıwı ushın , Men olarg'a ja'rdem beretug'ın barlıq adamlarg'a ayrıqsha qa'bilet berdim .
02031007	Olar Ushırasıw shatırın , Kelisim sandıg'ın , sandıqtın' u'stindegi qaqpaqtı , shatırdag'ı barlıq buyımlardı ,
02031008	stol ha'm onın' buyımların , sap altın ha'steni ha'm onın' buyımların , tu'tetki tu'tetiletug'ın orındı ,
02031009	qurbanlıq jandırılatug'ın orındı ha'm orınnın' ha'mme buyımların , u'lken la'gen ha'm onın' tuyaqların ,
02031010	sonday-aq , ruwxaniy Xaron ushın a'jayıp qılıp tigilgen muxaddes kiyimlerdi , onın' ullarının' ruwxaniylik kiyimlerin ,
02031011	maylaytug'ın za'ytu'n mayın , Muxaddes orın ushın xosh iyisli tu'tetkini , ulıwma ha'mmesin Menin' sag'an buyırg'anımday qılıp islesin » . Shabbat ku'ni
02031012	Son'ınan Jaratqan İye Muwsag'a bılay dedi :
02031013	« İzraillılarg'a mınalardı ayt : „ Mag'an tiyisli bolg'an Shabbat ku'nine a'mel qılın'lar . Sebebi bul Men ha'm İzrail xalqı arasındag'ı a'wladtan-a'wladqa dawam etetug'ın bir nıshan boladı . Solay etip , Jaratqan İye ekenimdi ha'm sizlerdi O'zime ajıratıp alıp , muxaddes qılg'anımdı bilip alasızlar .
02031014	Shabbat ku'nine a'mel qılın'lar . O'ytkeni bul sizler ushın muxaddes . Kim de kim onı xorlasa , ol so'zsiz o'ltirilsin . Sol ku'ni jumıs islegen ha'r bir adam o'z xalqının' arasınan joq qılınıwı tiyis .
02031015	Altı ku'n jumıs islen'ler , biraq jetinshi ku'n Jaratqan İyege arnalg'an tolıq dem alatug'ın muxaddes Shabbat ku'ni . Usı ku'ni jumıs islegen ha'r bir adam so'zsiz o'ltirilsin .
02031016	İzraillılar ma'n'gi kelisim sıpatında Shabbat ku'nin , a'wladtan-a'wladqa saqlasın .
02031017	Bul Menin' menen izraillılar arasındag'ı ma'n'gilik bir nıshan boladı . Sebebi Men , Jaratqan İye aspan ha'm jerdi altı ku'nde jarattım , al jetinshi ku'ni dem alıp , ha'llendim “ » .
02031018	Solay etip , Quday Sinay tawında Muwsa menen so'ylesip bolıp , og'an buyrıqlar jazılg'an eki tastı berdi . Quday bul buyrıqlardı taslarg'a O'z qolı menen jazg'an edi .
02032001	Altın tana1 Xalıq Muwsanın' tawdan tu'spey , irkilip atırg'anın ko'rgende , Xaronnın' a'tirapına jıynaldı da : — Qa'ne , bizlerge baslap alıp ju'retug'ın quday sog'ıp ber . O'ytkeni bizlerdi Mısır jerinen alıp shıqqan sol Muwsa degen adamg'a ne bolg'anın bilmeymiz , — dedi .
02032002	Xaron olarg'a : — Hayalların'ız , ulların'ız ha'm qızların'ızdın' qulaqlarındag'ı altın sırg'alardı sheship , mag'an alıp kelin'ler , — dedi .
02032003	Sonda pu'tkil xalıq qulaqlarındag'ı sırg'aların da'rhal julıp aldı da , olardı Xarong'a berdi .
02032004	Xaron sırg'alardı alıp , olardan tananın' mu'sinin soqtı . Sonda xalıq : « Ha'y , İzrail ! Sizlerdi Mısır jerinen alıp shıqqan qudayın'ız usı boladı » , — dedi .
02032005	Xaron bunı ko'rip , tananın' aldına bir qurbanlıq orın qurdı da : « Erten' Jaratqan İyege arnap bayram boladı » , — dep ja'riyaladı .
02032006	Erten'ine azanda xalıq jandırılatug'ın qurbanlıqlar berdi ha'm tatıwlıq qurbanlıqların usındı . Olar iship-jew ushın otırdı ha'm keyin orınlarınan turıp , oyıng'a tu'sti .
02032007	Sonda Jaratqan İye Muwsag'a bılay dedi : — Tezirek to'men tu's . Senin' Mısır jerinen alıp shıqqan xalqın' joldan azdı .
02032008	Olar Men buyırg'an joldan tez shıg'ıp ketti . O'zlerine tananın' mu'sinin islep alıp , og'an sıyındı ha'm qurbanlıqlar berip : « Ha'y , İzrail ! Sizlerdi Mısır jerinen alıp shıqqan qudayın'ız usı boladı » , — dedi .
02032009	Jaratqan İye Muwsag'a tag'ı da : — Bul xalıqtın' qanshelli qaysar ekenin bilemen .
02032010	Endi Meni irkpe . G'a'zebim lawlap , olardı joq qılaman ha'm sennen ullı xalıq do'retemen , — dedi .
02032011	Sonda Muwsa Qudayı Jaratqan İyege jalbarınıp bılay dedi : — O , Jaratqan İye ! Nege O'z xalqın'a g'a'zebin' lawlaydı ? O'zin' olardı Mısır jerinen ullı qu'diretin' ha'm ku'shli qolın' menen alıp shıqqan edin'-g'o .
02032012	Eger solay islesen' , onda mısırlılar : « Quday olardı jaman niyet penen , tawlarda o'ltirip , jer ju'zinen joq qılıw ushın alıp shıg'ıptı » , — dep aytadı . Sonlıqtan O'zin'nin' lawlag'an g'a'zebin'di basıp , xalqın'dı joq qılıw niyetin'nen qayt .
02032013	Qulların' İbrayım , Isaq ha'm İzraildı esin'e tu'sir . Olarg'a O'z atın' menen ant iship : « Urpaqların'ızdı aspandag'ı juldızlar sıyaqlı ko'beytemen . Sizlerge beremen dep wa'de etken usı jerdin' ha'mmesin urpaqların'ızg'a beremen . Olar sol jerdi ma'n'gige iyelik etedi » , — degen edin' .
02032014	Solay etip , Jaratqan İye xalqına jiberemen degen jamanlıqtı jiberiw niyetinen qayttı .
02032015	Muwsa buyrıqlar jazılg'an eki tastı alıp , tawdan tu'sti . Taslardın' eki ta'repine de : aldına da , artına da jazılg'an edi .
02032016	Taslardı Quday islegen bolıp , taslardag'ı jazıwlardı da Ol oyıp jazg'an edi .
02032017	Eshua xalıqtın' baqırısqan dawısın esitkende , Muwsag'a : — Ordadan urıs shawqımı esitilip tur , — dedi .
02032018	Muwsa og'an bılay dep juwap berdi : — Bul urısta jen'iske eriskenlerdin' qıshqırıg'ına da , jen'iliske ushırag'anlardın' zarlag'an dawısına da uqsamaydı . Men olardın' dawıslap qosıq aytıp atırg'anın esitip turıppan .
02032019	Muwsa ordag'a jaqınlag'anda , tananı ha'm oyıng'a tu'sip atırg'an adamlardı ko'rdi . Sonda onın' g'a'zebi lawladı ha'm qolındag'ı taslardı ılaqtırıp jiberip , taw eteginde olardı shıl-pa'rshe qıldı .
02032020	Muwsa xalıq soqqan tananı otqa jag'ıp jiberdi . Onı ezip , untadı da , suwg'a shashıp jiberdi ha'm suwdı izraillılarg'a ishkizdi .
02032021	Muwsa Xarong'a : — Bunday awır gu'nag'a batırg'anday , bul xalıq sag'an ne islegen edi ? — dedi .
02032022	Xaron Muwsag'a bılay dep juwap berdi : — G'a'zeplenbe , mırzam ! Bul xalıqtın' jamanlıqqa beyim ekenin o'zin' bilesen' .
02032023	Olar mag'an : « Bizlerdi baslap alıp ju'retug'ın quday sog'ıp ber . O'ytkeni bizlerdi Mısır jerinen alıp shıqqan sol Muwsa degen adamg'a ne bolg'anın bilmeymiz » , — dedi .
02032024	Men olarg'a : « Kimde altın bar bolsa , olardı sheshsin » , — degenimde , olar altınların mag'an berdi . Men olardı otqa taslag'anımda , bul tana shıg'a keldi .
02032025	Muwsa Xaronnın' xalıqtı qadag'alamay , ju'wensiz jibergenin ha'm olardın' dushpanlarg'a masqara bolg'anın ko'rdi .
02032026	Sonlıqtan Muwsa ordanın' kirer awzında turıp : « Kim Jaratqan İye ta'repinde bolsa , menin' janıma kelsin » , — dedi . Sonda pu'tkil Lebiy urıwı onın' a'tirapına jıynaldı .
02032027	Muwsa olarg'a : « İzraildın' Qudayı Jaratqan İye bılay deydi : „ Ha'r bir adam qılıshın beline asınsın ha'm ordanın' arg'ı awzınan bergi awzına deyin aralap shıg'ıp , tuwısqanın , dostısın ha'm jaqınların o'ltirsin “ » , — dedi .
02032028	Lebiy urıwının' adamları Muwsanın' buyrıg'ın orınladı . Sol ku'ni xalıqtan u'sh mın'g'a jaqın adam o'ldi .
02032029	Muwsa Lebiy urıwının' adamlarına : « Bu'gin sizlerdin' ha'r birin'iz o'z ulın'ızdın' ha'm o'z tuwısqanın'ızdın' janının' qunı menen Jaratqan İyenin' xızmetine bag'ıshlandın'ızlar . Bu'gin Jaratqan İye sizlerge jarılqawın jawdıradı » , — dedi .
02032030	Al erten'ine Muwsa xalıqqa : « Sizler awır gu'na isledin'ler . Men ha'zir Jaratqan İyenin' aldına shıg'ajaqpan . Mu'mkin , sizlerdin' gu'naların'ızg'a keshirim ala alarman » , — dedi .
02032031	Sonnan son' , Muwsa Jaratqan İyenin' aldına qaytıp barıp : — A'tten' , bul xalıq awır gu'na isledi . Olar o'zlerine altın but soqtı .
02032032	Biraq , Sen olardın' gu'naların keshir . Eger olay islemesen' , O'zin'nin' jazg'an kitabın'nan menin' atımdı o'shirip tasla , — dedi .
02032033	Jaratqan İye Muwsag'a bılay dedi : — Kim Mag'an qarsı gu'na islegen bolsa , sonın' atın kitabımnan o'shirip taslayman .
02032034	Endi bar , xalıqtı sag'an aytqan jerime apar . Perishtem seni baslap baradı . Biraq , olar juwapqa tartılatug'ın ku'ni , Men olardı gu'nası ushın jazalayman .
02032035	Solay etip , Jaratqan İye xalıqtı Xarong'a soqtırg'an tanası ushın jazaladı .
02033001	Sinaydan ketiwge tayarlıq1 Son'ınan Jaratqan İye Muwsag'a bılay dedi : — Barın'lar , o'zin' de , sen Mısır jerinen alıp shıqqan xalqın' da bul jerdi ta'rk etip , Men İbrayımg'a , Isaqqa ha'm Yaqıpqa : « Bul jerdi senin' urpaqların'a beremen » , — dep ant ishken jerime ketin'ler .
02033002	Men senin' aldın'nan O'z perishtemdi jiberip , kenaan , amor , xett , periz , xiw ha'm ebus xalıqların sol jerden quwıp shıg'araman .
02033003	Ol sizlerdi su't ha'm pal aqqan jerge baslap baradı . Menin' O'zim sizler menen barmayman , sebebi sizler qaysar xalıqsız . Bolmasa , sizlerdi jolda joq qılıp jiberiwim mu'mkin .
02033004	Xalıq bul jaman xabardı esitip , qayg'ıg'a tu'sti ha'm hesh kim bezeniw buyımların taqpadı .
02033005	O'ytkeni Jaratqan İye Muwsag'a : « İzraillılarg'a bılay de : „ Sizler qaysar xalıqsız . Eger Men bir sa't-aq sizler menen birge barsam , sizlerdi joq qılıwım mu'mkin . Endi bezeniw buyımların'ızdı sheship qoyın'lar . Al sizlerge ne isleytug'ınım haqqında bir qararg'a kelemen “ » , — degen edi .
02033006	Sonlıqtan izraillılar Xoreb tawınan shıg'ıp ketkennen keyin bezeniw buyımların sheship tasladı .
02033007	Muwsa ordanın' sırtına , ordadan uzag'ıraq jerge shatır tigetug'ın edi . Ol bul shatırdı « Ushırasıw shatırı » dep atag'an edi . Jaratqan İye menen ma'sla'ha'tlesiwdi qa'legen adam ordanın' sırtındag'ı Ushırasıw shatırına keletug'ın edi .
02033008	Muwsa shatırg'a qaray ketkende , pu'tkil xalıq ornınan turatug'ın edi . Ha'r bir adam o'z shatırının' kirer awzında turıp , Muwsa ishke kirgenshe izinen qarap turatug'ın edi .
02033009	Muwsa shatırg'a kirip , Jaratqan İye menen so'yleskende , minara sıyaqlı bult to'men tu'sip , shatırdın' kirer awzının' aldında turatug'ın edi .
02033010	Bulttın' shatırdın' aldında turg'anın ko'rgen ha'r bir adam ornınan turıp , o'z shatırının' kirer awzında sıyınatug'ın edi .
02033011	Jaratqan İye Muwsa menen ju'zbe-ju'z , dos sıyaqlı so'ylesetug'ın edi . Keyin Muwsa ordag'a qaytıp keletug'ın edi . Biraq onın' jas ja'rdemshisi Nun ulı Eshua shatırdı ta'rk etpeytug'ın edi .
02033012	Son'ınan Muwsa Jaratqan İyege bılay dedi : — Sen mag'an : « Bul xalıqtı baslap alıp ju'r » , — deysen' . Biraq menin' menen kimdi jiberetug'ının'dı aytpadın' . Mag'an : « Seni jaqınnan tanıyman , sen Menin' miyrimime eristin' » , — degen edin' .
02033013	Eger men Senin' miyrimin'e erisken bolsam , o'tinemen , mag'an O'z jolın'dı ko'rset . Seni ele de jaqsı bilip , miyrimin'e erisip barayın . Bul xalıqtın' O'z xalqın' ekenin umıtpa .
02033014	Jaratqan İye Muwsag'a : — O'zim Senin' menen birge baraman ha'm seni tınıshlıqqa eristiremen , — dedi .
02033015	Al Muwsa Jaratqan İyege bılay dedi : — Eger Senin' O'zin' bizler menen birge barmasan' , bizlerdi bul jerden shıg'arma .
02033016	Bolmasa , men ha'm xalqın' Senin' miyrimin'e eriskenimizdi qalay biliwge boladı ? Senin' bizlerge joldas bolg'anın'nan emes pe ? Tek usı arqalı g'ana men ha'm Senin' xalqın' jer ju'zindegi basqa xalıqlardan ayırılıp turamız .
02033017	Jaratqan İye Muwsag'a : — Aytqanın'day isleymen . Sebebi sen Menin' miyrimime eristin' ha'm seni atın' arqalı tanıyman , — dedi .
02033018	Sonda Muwsa Og'an : — Mag'an saltanatın'dı ko'rset , — dedi .
02033019	Jaratqan İye Muwsag'a bılay dedi : — Men pu'tkil iygiligimdi senin' aldın'nan alıp o'tip , aldın'da O'zimnin' « Jaratqan İye » degen atımdı ja'riyalayman . Kimge miyrim-sha'pa'a'timdi beriwdi qa'lesem , sog'an miyrim-sha'pa'a'timdi beremen . Kimge rehim etiwdi qa'lesem , sog'an rehim etemen .
02033020	Tek Menin' ju'zimdi ko're almaysan' . O'ytkeni Menin' ju'zimdi ko'rgen adam tiri qalmaydı .
02033021	Mag'an jaqın jerde jartas bar . Sen sol jartastın' u'stinde tur .
02033022	Saltanatım janın'nan o'tip baratırg'anda , seni jartastın' jarıg'ına turg'ızıp qoyıp , o'tip ketkenimshe , seni qolım menen jawıp turaman .
02033023	Keyin qolımdı alg'anımda , sen Meni artımnan ko'resen' . Biraq ju'zimdi ko'rmeysen' .
02034001	Kelisimnin' jan'alanıwı1 Jaratqan İye Muwsag'a bılay dedi : — Burıng'ıg'a uqsag'an eki tas jonıp al . Men sen sındırıp taslag'an taslardag'ı so'zlerdi usılarg'a jazaman .
02034002	Azang'a deyin tayarlan . Azan bolg'anda , Sinay tawına shıg'ıp , tawdın' to'besinde , Menin' menen ushırasıwg'a aldıma bar .
02034003	Senin' menen birge basqa hesh kim tawg'a shıqpasın ha'm tawdın' hesh bir jerinde hesh kim ko'rinbesin . Tawdın' eteginde mal-janlıqlar da otlamasın .
02034004	Muwsa burıng'ıg'a uqsag'an eki tas jonıp aldı . Jaratqan İyenin' buyırg'anınday , erten'ine azanda taslardı alıp , Sinay tawına shıqtı .
02034005	Jaratqan İye bult ishinde sol jerge tu'sip , Muwsanın' qasında turdı ha'm O'zinin' « Jaratqan İye » degen atın ja'riyaladı .
02034006	Ol Muwsanın' aldınan o'tip : « Jaratqan İyemen , Jaratqan İyemen . Rehimli , miyrimli , sabır-taqatlı , su'yispenshiligi sheksiz ha'm sadıq Qudayman .
02034007	Mın'ınshı a'wladlarg'a deyin su'yispenshilik ko'rsetip , ayıplardı , jınayatlardı ha'm gu'nalardı keshiriwshimen . Biraq hesh bir ayıptı jazasız qaldırmayman . Ata-babalardın' islegen ayıpları ushın , olardın' ulların , aqlıqların , u'shinshi ha'm to'rtinshi a'wladın jazalayman » , — dedi .
02034008	Sonda Muwsa da'rhal jerge jıg'ılıp , Jaratqan İyege sıyındı da :
02034009	— O , İyem ! Eger men Senin' miyrimin'e erisken bolsam , bizler menen birge bar . Bul xalıq — qaysar xalıq bolsa da , Sen bizlerdin' ayıp-gu'nalarımızdı keshirip , bizlerdi O'z xalqın' sıpatında qabıl et , — dedi .
02034010	Jaratqan İye Muwsag'a bılay dedi : — Mine , senin' xalqın' menen kelisim du'zemen . Olardın' aldında du'nyada ha'm basqa xalıqlar arasında bolıp ko'rilmegen ka'ramatlar isleymen . Sen arasında jasap atırg'an pu'tkil xalıq neler isleytug'ınımdı ko'redi . Menin' sen ushın isleytug'ın islerim qorqınıshlı boladı .
02034011	Bu'gin sizlerge beretug'ın buyrıqlarıma boysının'lar . Amor , kenaan , xett , periz , xiw ha'm ebus xalıqların sizlerdin' aldın'ızdan quwıp shıg'araman .
02034012	O'zlerin'iz kiretug'ın eldegi adamlar menen kelisim jasawdan awlaq bolın' . Sebebi bul sizler ushın duzaq boladı .
02034013	Olardın' qurbanlıq orınların qıyratıp , kiyeli tasların maydalap taslan'lar ha'm kiyeli ag'ashların shawıp taslan'lar .
02034014	Basqa qudaylarg'a sıyınban' . O'ytkeni Men qızg'anshaq degen atı bar Jaratqan İyemen , qızg'anshaq Qudayman .
02034015	Sol jerdin' xalqı menen hesh qanday kelisim du'zben' . Bolmasa , olar opasızlıq qılıp , o'z qudaylarına arnap qurbanlıq shalg'anda , sizlerdi de mira't etedi , sizler de olardan jeysizler .
02034016	Eger olardın' qızların ulların'ızg'a alıp bersen'iz , onda sol qızlar o'z qudaylarına erip , buzıqlıq qılg'anda , ulların'ızdı da izlerine ertip ketedi .
02034017	O'zlerin'izge butlardın' mu'sinlerin sog'ıp alman' .
02034018	Sizlerge buyırg'anımday , Abib ayının' belgilengen ku'nlerinde jeti ku'n ashıtqısız nan jep , Ashıtqısız nan bayramın bayramlan' . Sebebi sizler Mısırdan Abib ayında shıqtın'lar .
02034019	Qarınnan birinshi shıqqanlardın' ha'mmesi , barlıq iri ha'm mayda malların'ızdın' tun'g'ısh erkek to'lleri Mag'an tiyisli .
02034020	Eshektin' birinshi tuwılg'an to'linin' ornına bir qozı berip , satıp alın'lar . Eger olay etpesen'iz , gu'rrenin' moynın u'zin' . Barlıq tun'g'ısh ulların'ızdın' qunın o'tewin'iz tiyis . Hesh kim aldıma qurı qol kelmesin .
02034021	Altı ku'n jumıs islep , jetinshi ku'ni dem alın' . Egin egiw ha'm onı orıw waqtında da dem alın' .
02034022	Biydaydın' birinshi o'nimin jıynag'anda , Ha'pteler bayramın , al gu'zde Jıyın-terim bayramın o'tkizin' .
02034023	Barlıq er adamların'ız jılına u'sh ret İyen' bolg'an Menin' , yag'nıy İzraildın' Qudayı Jaratqan İyenin' aldına keliwi kerek .
02034024	Men basqa milletlerdi aldın'ızdan quwıp jiberip , shegaraların'ızdı ken'eytemen . Jılına u'sh ret Qudayın'ız Jaratqan İyenin' aldına kelgenin'izde , hesh kim jerin'izdi basıp alıwdı niyet etpeydi .
02034025	Mag'an berilgen qurbanlıqtın' qanın ashıtqı salıng'an nan menen usınban' . Qutqarılıw bayramının' qurbanlıg'ı azang'a deyin qaldırılmasın .
02034026	Jerin'izdin' da'slepki o'niminin' en' jaqsısın Qudayın'ız Jaratqan İyenin' U'yine alıp kelin' . Ilaqtı o'z anasının' su'tine pisirmen' .
02034027	Sonnan son' , Jaratqan İye Muwsag'a : — Mına so'zlerdi jaz . Sebebi Men senin' menen ha'm izraillılar menen usı so'zlerge tiykarlanıp , kelisim du'zemen , — dedi .
02034028	Muwsa sol jerde qırq ku'n , qırq tu'n Jaratqan İye menen birge boldı . Ol hesh na'rse iship-jemedi ha'm kelisim so'zlerin , yag'nıy on buyrıqtı taslarg'a jazdı . Muwsanın' Sinay tawınan tu'siwi
02034029	Muwsa qolına buyrıqlar jazılg'an eki tastı alıp , Sinay tawınan tu'sti . Ol Jaratqan İye menen so'yleskenlikten , ju'zinen nur shashıp tur edi . Biraq bunı o'zi bilmedi .
02034030	Xaron ha'm pu'tkil izraillılar Muwsanın' nur shashqan ju'zin ko'rgende , og'an jaqınlasıwg'a qorqtı .
02034031	Biraq Muwsa olardı qasına shaqırdı . Xaron ha'm ja'miyettin' barlıq basshıları onın' janına keldi . Muwsa olar menen so'ylesti .
02034032	Keyin pu'tkil İzrail xalqı og'an jaqın keldi . Muwsa Jaratqan İyenin' Sinay tawında o'zine aytqanlarının' ha'mmesin orınlawdı xalıqqa buyırdı .
02034033	Muwsa olar menen so'ylesip bolg'annan son' , ju'zin jawlıq penen jawdı .
02034034	Muwsa so'ylesiw ushın , Jaratqan İyenin' aldına barg'anda , sırtqa shıqqansha , ju'zindegi jawlıqtı alıp qoyatug'ın edi . Qaytıp kelgennen keyin , ol o'zine aytılg'an buyrıqlardı izraillılarg'a bildiretug'ın edi .
02034035	Sonda izraillılar onın' ju'zinen nur shashıp turg'anın ko'retug'ın edi . Al Muwsa ishke kirip , Jaratqan İye menen ushırasıwg'a deyin , ju'zin jawlıq penen jawıp qoyatug'ın edi .
02035001	Dem alıs ku'ni haqqında1 Muwsa İzrail xalqının' pu'tkil ja'miyetin shaqırıp alıp , olarg'a bılay dedi : « Jaratqan İye mına islerdi islewin'izdi buyırdı :
02035002	altı ku'n jumıs islen' . Biraq jetinshi ku'n sizler ushın Jaratqan İyege arnalg'an tolıq dem alatug'ın muxaddes Shabbat ku'ni boladı . Sol ku'ni jumıs islegen ha'r bir adam o'ltiriledi .
02035003	Shabbat ku'ni o'z shan'araqların'ızda ot ta jaqpan' » . Muxaddes shatır ushın sadaqalar
02035004	Muwsa İzrail xalqının' pu'tkil ja'miyetine bılay dedi : « Jaratqan İyenin' buyrıg'ı mınaw :
02035005	o'zlerin'izde barınan Jaratqan İyege na'zir berin'ler . Og'an shın kewilden beriwdi qa'lewshiler mına na'rselerdi bersin : altın , gu'mis , qola ,
02035006	ju'nnen iyirilgen qızg'ısh ko'k , shım qızıl , qırmızı jip ha'm hasıl zıg'ır jibi , eshkinin' ju'ni ,
02035007	qızılg'a boyalg'an qoshqar terisi , jumsaq teri ha'm akatsiya ag'ashı ,
02035008	shıralar ushın za'ytu'n mayı , maylaw ra'simi ha'm xosh iyisli tu'tetki ushın xosh iyisli zatlar ,
02035009	bas ruwxaniydin' efodına ha'm qaltalı o'n'irshesine tag'ılatug'ın oniks ha'm qımbatbaha taslar .
02035010	Aran'ızdag'ı barlıq uqıplı adamlar kelip , Jaratqan İyenin' buyırg'anlarının' ha'mmesin islesin . Olar mınalardı :
02035011	Muxaddes shatırdı , onın' ishki ha'm sırtqı japqıshların , ilmeklerin , taxtayların , qadaların , bag'anların , ultanların ,
02035012	Kelisim sandıg'ı ha'm onın' sırıqların , qaqpaqtı , bo'lmeni jawıp turatug'ın perdeni ,
02035013	stol ha'm onın' sırıqların , stoldın' barlıq buyımların ha'm usınılg'an nanlardı ,
02035014	jaqtı tu'siriw ushın ha'steni , onın' buyımların , onın' shıraların ha'm shıralar ushın za'ytu'n mayın ,
02035015	tu'tetki tu'tetiletug'ın orın menen onın' sırıqların , maylaw ra'simi ushın za'ytu'n mayın , xosh iyisli tu'tetkini , Muxaddes shatırdın' kirer awzındag'ı perdeni ,
02035016	qurbanlıq jandırılatug'ın orındı ha'm onın' qola torın , sırıqların ha'm barlıq buyımların , u'lken la'gendi ha'm onın' tuyaqların ,
02035017	ha'wlinin' perdelerin , bag'anların , bag'annın' ultanların , ha'wlinin' kirer awzındag'ı perdeni ,
02035018	Muxaddes shatırdın' qazıqların , ha'wlinin' qazıqların ha'm arqanların ,
02035019	Muxaddes orında xızmet etiwge arnalıp , a'jayıp qılıp tigilgen kiyimlerdi — ruwxaniy Xaronnın' muxaddes kiyimlerin ha'm onın' ullarının' ruwxaniylik kiyimlerin islesin » .
02035020	Son'ınan İzrail xalqının' pu'tkil ja'miyeti Muwsanın' qasınan ketti .
02035021	Ju'reginde qa'lew ha'm tilegi bar adamlar Ushırasıw shatırının' qurılısı , ondag'ı xızmet ha'm muxaddes kiyimler ushın , Jaratqan İyege sadaqalar alıp keldi .
02035022	Solay etip , ju'reginde qa'lewi bar ha'r bir erkek ha'm hayal ha'r tu'rli altın buyımlardı : bilezik , sırg'a , ju'zik ha'm ha'ykellerdi a'kelip , Jaratqan İyege bag'ıshlap , usındı .
02035023	Kimde ju'nnen iyirilgen qızg'ısh ko'k , shım qızıl , qırmızı jip , eshki ju'ni , qızılg'a boyalg'an qoshqar terisi ha'm jumsaq teri bolsa , alıp keldi .
02035024	Gu'mis ha'm qolanı sadaqa qılıp bere alg'anlar da olardı Jaratqan İyege arnadı . Kimde akatsiya ag'ashı bolsa , onı shatırdın' mu'ta'jlikleri ushın alıp keldi .
02035025	Jip iyiriwge uqıplı barlıq hayallar o'z qolları menen iyirgen qızg'ısh ko'k , shım qızıl , qırmızı jiplerdi ha'm hasıl zıg'ır jiplerdi alıp keldi .
02035026	Ju'n iyirip biletug'ın , ju'reginde qa'lewi bar barlıq hayallar da eshki ju'nin iyirdi .
02035027	Basshılar efodqa ha'm qaltalı o'n'irshege tag'ılatug'ın oniks ha'm qımbatbaha taslar ,
02035028	shıralar ushın , maylaw ushın ha'm xosh iyisli tu'tetki ushın xosh iyisli zatlar menen za'ytu'n mayın alıp keldi .
02035029	Hayal , erkek , ju'reginde qa'lewi bar barlıq izraillılar Jaratqan İyenin' Muwsa arqalı islewdi buyırg'an isleri ushın , Jaratqan İyege ıqtıyarlı sadaqalar berdi .
02035030	Muwsa izraillılarg'a bılay dedi : « Qaran'lar , Jaratqan İye Yahuda urıwınan bolg'an Xurdın' aqlıg'ı , Uriydin' ulı Besaleldi tan'lap aldı .
02035031	Onı Qudaydın' Ruwxına toltırıp , og'an o'nermentshiliktin' barlıq tarawlarında qa'bilet , uqıp ha'm sheberlik berdi .
02035032	Solay etip , og'an altın , gu'mis ha'm qoladan ko'rkem o'ner islewge ,
02035033	hasıl taslardı jonıp qondırıwg'a , ag'ash ustashılıg'ı boyınsha ha'm ha'r qıylı ko'rkem o'ner islerin islewge qa'bilet berdi .
02035034	Jaratqan İye og'an ha'm Dan urıwınan bolg'an Axisamax ulı Oholiabqa basqalarg'a u'yretiw uqıbın da berdi .
02035035	Bul adamlardın' ha'r qanday isti isley alıwı ushın , olarg'a ustashılıq , bezewshilik , qızg'ısh ko'k , shım qızıl , qırmızı jip ha'm hasıl zıg'ırdan toqımashılıq ha'm ha'r tu'rli o'nermentshilik islerin islew ayrıqsha qa'biletin berdi .
02036001	Besalel , Oholiab ha'm Jaratqan İye Muxaddes shatırdı qurıw ushın qa'bilet , uqıp ha'm sheberlik bergen barlıq adamlar ha'r bir na'rseni Jaratqan İyenin' buyırg'anınday qılıp islesin » .
02036002	Muwsa Besaleldi , Oholiabtı ha'm Jaratqan İye qa'bilet bergen , islewge qa'lewi bar barlıq adamlardı jumısqa shaqırdı .
02036003	Kelgenler Muxaddes shatırdı qurıw ushın , izraillılar a'kelgen barlıq sadaqalardı Muwsadan aldı . İzraillılar ha'r ku'ni azanda ıqtıyarlı sadaqaların Muwsag'a a'keliwdi dawam etti .
02036004	Sonda Muxaddes shatırdı qurıw isleri menen shug'ıllanıp atırg'an ustalar islerin qaldırıp ,
02036005	Muwsanın' janına keldi de : « Xalıq Jaratqan İye buyırg'an is ushın kereginen zıyat alıp kelmekte » , — dedi .
02036006	Sonda Muwsa xalıqqa ja'riyalanıwı ushın mınaday buyrıq berdi : « Endi birde bir erkek te , hayal da Muxaddes shatır ushın hesh na'rse a'kelmesin » . Solay etip , xalıq sadaqa a'keliwdi toqtattı .
02036007	Sebebi sol waqıtqa deyin a'kelingenler isti pitkeriwge jetetug'ın , ha'tte , awısıp ta qalatug'ın edi .
02036008	İslewshiler arasındag'ı uqıplı adamlar shatırdı on perdeden qurdı . Olardı hasıl zıg'ır jipten , ju'nnen iyirilgen qızg'ısh ko'k , shım qızıl ha'm qırmızı jiplerden islep , u'stine kerublardın' su'wretlerin sheberlik penen kesteledi .
02036009	Ha'r bir perdenin' uzınlıg'ı jigirma segiz shıg'anaq , eni to'rt shıg'anaq edi . Perdelerdin' ha'mmesi bir o'lshemde boldı .
02036010	Olar perdelerdi besew-besewden bir-birine qosıp tikti .
02036011	Birinshi bes perdenin' shetine qızg'ısh ko'k jipten ilgekler tikti . Ekinshi bes perdenin' shetine de solay isledi .
02036012	Birinshi bes perdenin' da'slepki perdesine eliw , ekinshi bes perdenin' son'g'ı perdesine eliw ilgek tikti . İlgekler bir-birine qarama-qarsı jaylasqan edi .
02036013	Son'ınan eliw altın ilmek islep , olar ja'rdeminde perdelerdi bir-birine biriktirdi . Sol ta'rizde shatır bir tutas boldı .
02036014	Ja'ne de , Muxaddes shatırdın' u'stin jabıw ushın , eshki ju'ninen on bir perde isledi .
02036015	Ha'r bir perdenin' uzınlıg'ı otız shıg'anaq , eni to'rt shıg'anaq edi . On bir perde de bir o'lshemde boldı .
02036016	Olar bes perdeni bir bo'lek , qalg'an altı perdeni bir bo'lek qılıp , bir-biri menen biriktirdi .
02036017	Usı biriktirilgen eki bo'lek perdelerdi bir-birine qosıw ushın , ha'r bir bo'lektin' shetlerine eliw-eliwden ilgek tikti .
02036018	Shatırdın' perdelerin bir tutas qılıp biriktiriw ushın , qoladan eliw ilmek isledi .
02036019	Shatır ushın qızılg'a boyalg'an qoshqar terisinen bir japqısh , onın' u'stine jumsaq teriden sırtqı japqısh isledi .
02036020	Tag'ı da , olar akatsiya ag'ashınan shatır ushın tikkesine turatug'ın taxtaylar isledi .
02036021	Ha'r bir taxtaydın' uzınlıg'ı on shıg'anaq , eni bir yarım shıg'anaq edi .
02036022	Ha'r bir taxtaydın' astına bir-birine qatarlastırıp , eki tuyaqtan o'zinen shıg'arıp isledi . Shatırdın' ha'mme taxtayların usılay isledi .
02036023	Al shatırdın' qubla ta'repi ushın jigirma taxtay isledi .
02036024	Usı jigirma taxtaydın' astına qoyılatug'ın qırq gu'mis ultan isledi . Ha'r bir taxtaydın' tuyag'ının' astında bir ultannan bolıwı ushın , ha'r bir taxtayg'a eki ultannan isledi .
02036025	Shatırdın' arqa ta'repi ushın jigirma taxtay
02036026	ha'm ha'r bir taxtaydın' astına eki ultannan qoyıw ushın , qırq gu'mis ultan isledi .
02036027	Al shatırdın' batısqa qarag'an art jag'ı ushın altı taxtay
02036028	ha'm shatırdın' artındag'ı mu'yeshler ushın eki taxtay isledi .
02036029	Bul mu'yeshlerdegi taxtaylardın' aldıng'ı ta'repi bo'lek qalıp , joqarg'ı ta'repi juplasıp , bir halqa menen biriktirildi . Eki mu'yesh te usılay islendi .
02036030	Solay etip , segiz taxtay ha'm ha'r bir taxtaydın' astına eki ultannan qoyıw ushın , on altı gu'mis ultan islendi .
02036031	Akatsiya ag'ashınan shatırdın' bir ta'repindegi taxtaylar ushın bes qada ,
02036032	ekinshi ta'repindegi taxtaylar ushın bes qada ha'm artındag'ı , yag'nıy batıs ta'repindegi taxtaylar ushın bes qada isledi .
02036033	Ja'ne de , taxtaylardın' orta belinen o'tetug'ın qadalardı shatırdın' bir shetinen ekinshi shetine jetetug'ın qılıp isledi .
02036034	Taxtaylardı ha'm qadalardı altın menen qaplap , qadalar o'tkeriletug'ın halqalardı altınnan isledi .
02036035	Ju'nnen iyirilgen qızg'ısh ko'k , shım qızıl , qırmızı jiplerden ha'm hasıl zıg'ır jipten bir perde isledi . Onın' u'stine kerublardın' su'wretlerin sheberlik penen kesteledi .
02036036	Perde ushın akatsiya ag'ashınan to'rt bag'an islep , olardı altın menen qapladı . Olardın' ayrı ildirgishleri de altın edi . Bag'anlar ushın to'rt gu'mis ultan quydı .
02036037	Shatırdın' kirer awzına ju'nnen iyirilgen qızg'ısh ko'k , shım qızıl , qırmızı jiplerden ha'm hasıl zıg'ır jipten nag'ıslı perde toqıdı .
02036038	Perdeni tag'ıw ushın ayrı ildirgishi bar bes bag'an islep , olardın' joqarısın ha'm karnizlerin altın menen qapladı . Al bag'anlar ushın qoladan bes ultan isledi .
02037001	Kelisim sandıg'ının' isleniwi1 Besalel akatsiya ag'ashınan Kelisim sandıg'ın isledi . Onın' uzınlıg'ı eki yarım shıg'anaq , eni bir yarım shıg'anaq ha'm biyikligi bir yarım shıg'anaq edi .
02037002	Sandıqtın' ishi-sırtın altın menen qapladı . Al ernegine altınnan jiyek saldı .
02037003	Sandıq ushın to'rt altın halqa quyıp , olardı to'rt tuyag'ına ornattı : ekewin bir jag'ına , qalg'an ekewin ekinshi jag'ına ornattı .
02037004	Akatsiya ag'ashınan sırıqlar islep , olardı altın menen qapladı .
02037005	Sandıqtı ko'terip ju'riw ushın , bul sırıqlardı eki ta'repindegi halqalardan o'tkerdi .
02037006	Sandıqtın' qaqpag'ın sap altınnan isledi . Qaqpaqtın' uzınlıg'ı eki yarım shıg'anaq , eni bir yarım shıg'anaq edi .
02037007	Qaqpaqtın' eki shetine altınnan eki kerubtı sho'kkishlep soqtı .
02037008	Kerublardın' birewi qaqpaqtın' bir shetinde , al ekinshisi ekinshi shetinde bolıp , olardı qaqpaq penen bir tutas qılıp isledi .
02037009	Kerublardın' joqarıg'a jayılg'an qanatları qaqpaqtı jawıp , ju'zleri bir-birine qarama-qarsı tu'rde qaqpaqqa qarap turg'an edi . Muxaddes nanlar ushın stol
02037010	Keyin akatsiya ag'ashınan uzınlıg'ı eki shıg'anaq , eni bir shıg'anaq , al biyikligi bir yarım shıg'anaq bolg'an bir stol isledi .
02037011	Stoldı sap altın menen qaplap , ernegine altın jiyek saldı .
02037012	Stoldın' a'tirapına to'rt eli bolg'an qaptal islep , onı altın jiyek penen qapladı .
02037013	Stol ushın to'rt altın halqa quyıp , olardı stoldın' to'rt mu'yeshindegi to'rt tuyag'ına bekkemledi .
02037014	Stoldı ko'terip alıp ju'riwge arnalg'an sırıqlar o'tkiziletug'ın halqalar stoldın' qaptallarına jaqın edi .
02037015	Sırıqlardı akatsiya ag'ashınan islep , altın menen qapladı .
02037016	Stol ushın kerekli buyımlardı — tabaqlar , tu'tetki salatug'ın tostag'anlar , ishimlik sadaqaları ushın keseler ha'm gu'zelerdi sap altınnan isledi . Ha'stenin' isleniwi
02037017	Olar sap altınnan ha'ste isledi . Onın' ultanın , baldag'ın , shaqaların , shanaqların , gu'llerin ha'm onın' gu'lkeseleri menen gu'ltajların o'zi menen bir tutas etip sho'kkishlep isledi .
02037018	Ha'stenin' eki qaptalınan u'sh-u'shten , altı shaqa shıg'ıp turdı .
02037019	Shıg'ıp turg'an ha'r bir shaqada badam gu'line uqsas u'sh gu'l ha'm onın' gu'lkeseleri menen gu'ltajları bar edi .
02037020	Al ha'stenin' baldag'ında badam gu'line uqsas to'rt gu'l ha'm onın' gu'lkeseleri menen gu'ltajları bar edi .
02037021	Ha'steden shıg'ıp turg'an altı shaqanın' ha'r bir jubının' astında u'sh gu'lkese izli-izinen dizilip turatug'ın edi .
02037022	Ha'steni gu'lkeseleri ha'm shaqaları menen bir tutas etip , sap altınnan sho'kkishlep isledi .
02037023	Ha'ste ushın jeti shıra isledi . Piliklerdi tazalaytug'ın qısqıshlar menen ıdıslardı sap altınnan isledi .
02037024	Ha'ste ha'm onın' barlıq buyımları bir talant sap altınnan islendi . Tu'tetki tu'tetiletug'ın orın qurıw
02037025	Akatsiya ag'ashınan to'rt mu'yeshli , uzınlıg'ı bir shıg'anaq , eni bir shıg'anaq ha'm biyikligi eki shıg'anaq bolg'an tu'tetki tu'tetiletug'ın orın qurdı . Orınnın' shaqları o'zi menen bir tutas islenip , o'zinen shıg'ıp turatug'ın edi .
02037026	Orınnın' u'stin , qaptalların ha'm shaqların sap altın menen qaplap , a'tirapına altın jiyek isledi .
02037027	Eki qaptalındag'ı jiyektin' astına eki altın halqa ornattı . Orındı ko'terip ju'riw ushın , usı halqalardan sırıqlar o'tkizildi .
02037028	Sırıqlardı akatsiya ag'ashınan islep , altın menen qapladı .
02037029	Tag'ı da , olar maylaw ra'simi ushın muxaddes maydı ha'm taza , xosh iyisli tu'tetkini sheberlik penen aralastırıp , tayarladı .
02038001	Jandırılatug'ın qurbanlıq ushın orın qurıw1 Akatsiya ag'ashınan jandırılatug'ın qurbanlıq ushın orın du'zetti . Ol to'rt mu'yeshli bolıp , onın' uzınlıg'ı da , eni de bes shıg'anaq , al biyikligi u'sh shıg'anaq edi .
02038002	Onın' to'rt mu'yeshine o'zinen shıg'ıp turg'an shaqlar islep , orındı ha'm shaqlardı qola menen qapladı .
02038003	Qurbanlıq orınnın' barlıq buyımların : ku'lge arnalg'an ıdıslar menen belsheler , qan sebetug'ın tabaqlar , shanıshqılar ha'm shoq salınatug'ın ıdıslardı qoladan isledi .
02038004	Orıng'a qoladan tor sıyaqlı nag'ıs isledi . Tor nag'ıs qurbanlıq orınnın' ortasına jetetug'ınday qılıp , jiyeginin' astınan islendi .
02038005	Qola tordın' to'rt mu'yeshine sırıqlardı o'tkeriw ushın , to'rt halqa quydı .
02038006	Sırıqlardı akatsiya ag'ashınan islep , qola menen qapladı .
02038007	Qurbanlıq orındı ko'terip ju'riw ushın , orınnın' qaptalındag'ı halqalardan usı sırıqlardı o'tkizdi . Orındı ag'ashtan , ishin bos qılıp isledi .
02038008	Ushırasıw shatırının' aldında xızmet etetug'ın hayallar bergen aynalardan u'lken qola la'gen ha'm onın' tuyaqların isledi . Muxaddes shatır ha'wlisi
02038009	Muxaddes shatırdın' ha'wlisin isledi . Ha'wlinin' qubla ta'repine uzınlıg'ı ju'z shıg'anaq bolg'an , sheber toqılg'an hasıl zıg'ır perdeler taqtı .
02038010	Perdeler ushın qoladan islengen jigirma ultang'a jigirma bag'an ornattı . Bag'annın' ayrı ildirgishleri menen karnizlerin gu'misten isledi .
02038011	Al arqa ta'repi ushın uzınlıg'ı ju'z shıg'anaq bolg'an perdeler , jigirma bag'an , bag'anlar ushın qoladan jigirma ultan isledi . Bag'anlardın' ayrı ildirgishleri menen karnizleri gu'misten edi .
02038012	Ha'wlinin' batıs ta'repi ushın uzınlıg'ı eliw shıg'anaq bolg'an perde , on bag'an ha'm on ultan isledi . Bag'anlardın' ayrı ildirgishleri menen karnizleri gu'misten edi .
02038013	Ha'wlinin' shıg'ısqa qarag'an aldıng'ı ta'repinin' ken'ligi eliw shıg'anaq edi .
02038014	Usı kirer awızdın' bir ta'repinde uzınlıg'ı on bes shıg'anaq perde , u'sh bag'an ha'm u'sh ultan bar edi .
02038015	Onın' ekinshi ta'repinde de uzınlıg'ı on bes shıg'anaq perde , u'sh bag'an ha'm u'sh ultan bar edi .
02038016	Ha'wlinin' ha'mme ta'repindegi barlıq perdeler hasıl zıg'ırdan edi .
02038017	Bag'anlardın' ultanları qoladan , al ayrı ildirgishleri menen karnizleri gu'misten islengen edi . Bag'anlardın' joqarısı da gu'mis penen qaplang'an edi . Ha'wlinin' barlıq bag'anları gu'mis karnizler menen biriktirildi .
02038018	Ha'wlinin' kirer awzındag'ı perde qızg'ısh ko'k , shım qızıl , qırmızı jip ha'm hasıl zıg'ırdan nag'ıslanıp toqılg'an edi . Onın' uzınlıg'ı jigirma shıg'anaq , biyikligi ha'wlinin' perdeleri sıyaqlı bes shıg'anaq edi .
02038019	Bul perde ushın to'rt qola ultang'a ornatılg'an bag'an islendi . Bag'anlardın' ayrı ildirgishleri ha'm karnizleri gu'misten islenip , joqarısı gu'mis penen qaplandı .
02038020	Shatırdın' ha'm shatırdı qorshag'an ha'wlinin' barlıq qazıqları qoladan islendi . Muxaddes shatırdı qurıwda qollanılg'an na'rseler
02038021	Muxaddes shatırdın' , yag'nıy buyrıqlar jazılg'an taslar turg'an shatırdın' qurılısı ushın qollanılg'an na'rselerdin' tolıq esabı to'mende berilgen . Esaptı Muwsanın' buyrıg'ı menen , ruwxaniy Xaronnın' ulı İtamardın' baqlawı astında Lebiy urıwı alıp bardı .
02038022	Jaratqan İyenin' Muwsag'a buyırg'an ha'mme islerin Yahuda urıwınan bolg'an Xurdın' aqlıg'ı , Uriydın' ulı Besalel isledi .
02038023	Onın' menen birge Dan urıwınan bolg'an Axisamax ulı Oholiab jumıs isledi . Ol usta , bezewshi , ju'nnen iyirilgen qızg'ısh ko'k , shım qızıl , qırmızı jip ha'm hasıl zıg'ır jipten nag'ıslap toqıwshı edi .
02038024	Muxaddes shatırdın' barlıq islerine qollanılg'an altınnın' , xalıq bag'ıshlap alıp kelgen altınnın' mug'darı Muxaddes orın o'lshemi menen 29 talant 730 shekel edi .
02038025	Esaptan o'tken xalıqtan jıynalg'an gu'mis Muxaddes orın o'lshemi menen 100 talant 1775 shekel edi .
02038026	Bul esaptan o'tken jigirma ha'm onnan joqarı jastag'ı 603 550 adamnın' ha'r birine bir beqadan , yag'nıy Muxaddes orın o'lshemi menen yarım shekelden tuwrı keletug'ın edi .
02038027	Muxaddes shatırdın' ha'm En' muxaddes bo'lmeni bo'lip turg'an perdenin' ultanların quyıw ushın 100 talant gu'mis qollanıldı . Ha'r bir ultang'a 1 talant , 100 ultang'a 100 talant gu'mis sarplandı .
02038028	Bag'anlardın' joqarısın qaplawg'a , ayrı ildirgishlerin ha'm karnizlerin sog'ıwg'a 1775 shekel gu'mis sarplandı .
02038029	Xalıq bergen qola 70 talant 2400 shekel edi .
02038030	Onnan Ushırasıw shatırının' kirer awzındag'ı bag'anlar ushın ultanlar , qurbanlıq orın , onın' torı menen ha'mme buyımları ,
02038031	ha'wlidegi barlıq bag'anlar ushın ultanlar , ha'wlinin' da'rwazasının' bag'anları ushın ultanlar , shatırdın' qazıqları menen ha'wli a'tirapındag'ı barlıq qazıqlar islendi .
02039001	Ruwxaniylerdin' kiyimlerin tigiw1 Olar qızg'ısh ko'k , shım qızıl ha'm qırmızı jipten Muxaddes orında xızmet etken waqıtta kiyiwi ushın , ruwxaniylerge a'jayıp qılıp kiyimler tikti . Xarong'a da muxaddes kiyimler tikti . Ha'mmesin Jaratqan İyenin' Muwsag'a buyırg'anınday etip isledi .
02039002	Efodtı altın sabaq , qızg'ısh ko'k , shım qızıl ha'm qırmızı jip penen hasıl zıg'ır jipten isledi .
02039003	Altındı juqalap , jin'ishke qılıp kesip , qızg'ısh ko'k , shım qızıl , qırmızı jip ha'm hasıl zıg'ırg'a aralastırıp , sheberlik penen kestelew ushın , jip iyirdi .
02039004	Efodtın' aldıng'ı ha'm artqı ta'replerin bir-biri menen biriktiriw ushın , iyin arqalı o'tetug'ın eki baw tikti .
02039005	Efodtın' joqarısına biriktirilgen halda bir belbew isledi . Bul efod sıyaqlı altın sabaq , qızg'ısh ko'k , shım qızıl , qırmızı jip ha'm hasıl zıg'ır jipten islendi . Ha'mmesin Jaratqan İyenin' Muwsag'a buyırg'anınday etip isledi .
02039006	Keyin İzrail ullarının' atların eki oniks tasına mo'r sıyaqlı etip , oyıp jazdı . Jazılg'an taslardı o'rilgen altın qasnaqlardın' ishine qoyıp ,
02039007	İzraildın' on eki urıwın esletip turıw ushın , efodtın' iyin bawlarına ornattı . Bular da Jaratqan İyenin' Muwsag'a buyırg'anınday etip islendi . O'n'irshenin' tigiliwi
02039008	Qaltalı o'n'irshe de efod sıyaqlı altın sabaq , qızg'ısh ko'k , shım qızıl , qırmızı jip ha'm hasıl zıg'ır jipten sheberlik penen nag'ıslap islendi .
02039009	Ol to'rt mu'yeshli ha'm eki qabatlı bolıp , uzınlıg'ı da bir qarıs , eni de bir qarıs edi .
02039010	O'n'irshege to'rt qatar qılıp hasıl taslar qadaldı . Birinshi qatarda serdolik , xrizolit ha'm zu'mret ,
02039011	ekinshi qatarda periwza , lazurit ha'm gagat ,
02039012	u'shinshi qatarda yaqıt , agat ha'm ametist ,
02039013	to'rtinshi qatarda sarı yaqıt , oniks ha'm yashma boldı . Taslar o'rilgen altın qasnaqlarg'a ornatılg'an edi .
02039014	Taslar on eki bolıp , olarda mo'r oyılg'anday qılıp , İzraildın' on eki ulının' atları birme-bir oyılıp jazılg'an edi . Bul taslar İzraildın' on eki urıwının' tımsalı edi .
02039015	Keyin qaltalı o'n'irshe ushın sap altınnan o'rilgen shınjırlar isledi .
02039016	Ja'ne de , eki o'rilgen altın qasnaq ha'm eki altın halqa islep , halqalardı o'n'irshenin' u'stingi eki mu'yeshine taqtı .
02039017	O'rilgen eki altın shınjırdın' bir ushın o'n'irshedegi halqalarg'a ildirdi .
02039018	Shınjırlardın' ekinshi ushın eki qasnaqqa bekkemlep , efodtın' aldı betine , iyin bawlarg'a bayladı .
02039019	Eki altın halqa islep , o'n'irshenin' astıng'ı eki shetine , efodqa jaqın bolg'an ishki jiyegine taqtı .
02039020	Ja'ne eki altın halqa islep , efodtın' aldı betindegi iyin bawlardın' astınan , tigiske jaqın qılıp , belbewdin' joqarısınan taqtı .
02039021	Qaltalı o'n'irshenin' halqaları menen efodtın' halqaların qızg'ısh ko'k bawlar menen bir-birine bayladı . Solay etip , o'n'irshe efodtan ayırılmay , efodtın' belbewinin' joqarısında turatug'ın boldı . Ha'mmesin Jaratqan İyenin' Muwsag'a buyırg'anınday etip isledi .
02039022	Efodtın' ishinen kiyiletug'ın bahalı kiyimdi tolıq qızg'ısh ko'k jipten toqıdı .
02039023	Onda bas sıyatug'ın orın bolıp , so'tilip ketpewi ushın , onın' jiyeklerin aylandırıp toqıdı .
02039024	Kiyimnin' etegine qızg'ısh ko'k , shım qızıl , qırmızı jip ha'm hasıl zıg'ır jipten islengen anardı ha'm onın' aralarına sap altınnan islengen qon'ırawlardı aylandırıp gezekpe-gezek tag'ıp shıqtı . Xaron xızmet etkende usı kiyimdi kiyetug'ın edi . Bulardı da Jaratqan İyenin' Muwsag'a buyırg'anınday etip isledi .
02039025	
02039026	
02039027	Xaron ha'm onın' ulları ushın , hasıl zıg'ırdan toqılg'an uzın ko'yleklerdi ,
02039028	ha'm hasıl zıg'ırdan sa'lleni , kishigirim sa'llelerdi ha'm diz kiyimlerdi isledi .
02039029	Belbewdi de hasıl zıg'ır , qızg'ısh ko'k , shım qızıl ha'm qırmızı jiplerden nag'ıslap toqıdı . Ha'mmesin Jaratqan İyenin' Muwsag'a buyırg'anınday qılıp isledi .
02039030	Sap altınnan taj sıyaqlı muxaddes man'laysha islep , u'stine mo'r oyg'anday qılıp : « Jaratqan İyege bag'ıshlang'an » dep jazdı .
02039031	Bul man'laysha sa'llege qızg'ısh ko'k baw menen baylandı . Ha'mmesin Jaratqan İyenin' Muwsag'a buyırg'anınday etip isledi . Barlıq islerdin' tamamlanıwı
02039032	Solay etip , Muxaddes shatırdın' , yag'nıy Ushırasıw shatırının' barlıq isleri tamamlandı . İzraillılar ha'r bir na'rseni Jaratqan İyenin' Muwsag'a buyırg'anınday qılıp isledi .
02039033	Son'ınan olar Muwsag'a shatır ha'm onın' barlıq buyımların alıp keldi . Bular mınalardan ibarat edi : shatırdın' perdeleri , ilmekleri , taxtayları , qadaları , bag'anları , ultanları ,
02039034	qızılg'a boyalg'an qoshqar terisinen ha'm jumsaq teriden islengen japqıshlar , ishki bo'lmenin' perdesi ,
02039035	Kelisim sandıg'ı , onın' sırıqları ha'm qaqpag'ı ,
02039036	stol , onın' barlıq buyımları ha'm usınılg'an nanlar ,
02039037	sap altınnan islengen ha'ste , onın' u'stine bir qatar etip qoyılg'an shıralar , onın' barlıq buyımları ha'm shıralarg'a quyılatug'ın za'ytu'n mayı ,
02039038	tu'tetki tu'tetiletug'ın altın orın , maylaw ra'simi ushın za'ytu'n mayı , xosh iyisli tu'tetki , shatırdın' kirer awzı ushın perde ,
02039039	jandırılatug'ın qurbanlıq ushın qoladan islengen orın , onın' qoladan islengen torı , sırıqları ha'm barlıq buyımları , u'lken la'gen ha'm onın' tuyaqları ,
02039040	ha'wlinin' perdeleri , bag'anları , ultanları , ha'wlinin' kirer awzındag'ı perdesi , arqanları , qazıqları , shatırda xızmet etkende qollanılatug'ın barlıq na'rseler ,
02039041	Muxaddes orında xızmet etiwge arnalıp , a'jayıp qılıp tigilgen kiyimler — ruwxaniy Xaronnın' muxaddes kiyimleri ha'm onın' ullarının' ruwxaniylik kiyimleri .
02039042	Usılardın' ha'mmesin izraillılar Jaratqan İyenin' Muwsag'a buyırg'anınday qılıp isledi .
02039043	Muwsa barlıq islerdin' Jaratqan İyenin' buyırg'anınday qılıp islengenin ko'rgende , olarg'a aq pa'tiyasın berdi .
02040001	Muxaddes shatırdı qurıw1 Jaratqan İye Muwsag'a bılay dedi :
02040002	« Muxaddes shatırdı , yag'nıy Ushırasıw shatırın birinshi aydın' birinshi ku'ni qur .
02040003	Kelisim sandıg'ın shatırdın' ishine kirgizip , onı perde menen tasalap qoy .
02040004	Stoldı ishke a'kelip , og'an tiyisli ha'mme na'rseni onın' u'stine qoy . Ha'steni de a'kelip , shıraların u'stine qoy .
02040005	Altınnan islengen tu'tetki tu'tetiletug'ın orındı Kelisim sandıg'ının' aldına qoyıp , shatırdın' kirer awzına perde taq .
02040006	Qurbanlıq jandırılatug'ın orındı Muxaddes shatırdın' , yag'nıy Ushırasıw shatırının' kirer awzının' aldına qoy .
02040007	U'lken la'gendi shatır menen qurbanlıq orınnın' arasına qoyıp , ishine suw quy .
02040008	Shatırdın' a'tirapın aylandırıp , ha'wli isle ha'm ha'wlinin' kirer awzına perde taq .
02040009	Son'ınan maylawg'a arnalg'an za'ytu'n mayın alıp , shatırdı ha'm onın' ishindegi barlıq buyımlardı maylap , muxaddes qıl .
02040010	Qurbanlıq jandırılatug'ın orındı ha'm onın' barlıq buyımların maylap , orındı muxaddes qıl . Sonda orın ju'da' muxaddes boladı .
02040011	U'lken la'gendi ha'm onın' tuyaqların maylap , muxaddes qıl .
02040012	Xarondı ha'm onın' ulların Ushırasıw shatırının' kirer awzının' aldına a'kelip , olardı suw menen juwındır .
02040013	Xarong'a muxaddes kiyimlerdi kiygiz ha'm ruwxaniy bolıp , xızmet etiwi ushın , onın' basına may quyıp , Mag'an bag'ıshla .
02040014	Onın' ulların alıp kelip , olarg'a uzın ko'ylek kiygiz .
02040015	Ruwxaniy bolıp , Mag'an xızmet etiwi ushın , olardı da a'kesi sıyaqlı mayla . Bul maylaw olardın' a'wladlar boyı ma'n'gige ruwxaniy bolıwın ta'miyinleydi » .
02040016	Muwsa ha'mme na'rseni Jaratqan İyenin' buyırg'anınday qılıp isledi .
02040017	Solay etip , ekinshi jıldın' birinshi ayının' birinshi ku'ni Muxaddes shatır qurıldı .
02040018	Muwsa shatırdı qurdı : ultanların qoydı , taxtayların ornattı , qadaların kirgizip , bag'anların ko'tertti .
02040019	Keyin shatırdın' u'stine ishki ha'm sırtqı jabıwların japtı . Muwsa bulardın' ha'mmesin Jaratqan İyenin' o'zine buyırg'anınday etip isledi .
02040020	Keyin buyrıqlar jazılg'an eki tastı alıp , sandıqqa saldı . Sandıqtın' sırıqların kiygizdi ha'm sandıqtın' qaqpag'ın sandıqtın' u'stine qoydı .
02040021	Kelisim sandıg'ın shatırg'a kirgizdi de , perde tutıp , sandıqtı ko'zden tasalap qoydı . Muwsa ha'mmesin Jaratqan İyenin' o'zine buyırg'anınday etip isledi .
02040022	Nanlar turatug'ın stoldı Ushırasıw shatırının' ishine , yag'nıy shatırdın' arqag'a qarag'an ta'repine , ishki perdenin' sırtına qoydı .
02040023	Jaratqan İyenin' aldına , stoldın' u'stine nanlardı dizip qoydı . Muwsa bulardı Jaratqan İyenin' o'zine buyırg'anınday etip isledi .
02040024	Ha'steni Ushırasıw shatırına , stoldın' qarsısına , shatırdın' qubla ta'repine qoydı .
02040025	Jaratqan İyenin' o'zine buyırg'anınday , ol Jaratqan İyenin' aldına shıralardı qoydı .
02040026	Altınnan islengen tu'tetki tu'tetiletug'ın orındı Ushırasıw shatırına , perdenin' aldına qoydı .
02040027	Orınnın' u'stinde xosh iyisli tu'tetki tu'tetti . Muwsa bulardı da Jaratqan İyenin' o'zine buyırg'anınday etip isledi .
02040028	Shatırdın' kirer awzına perde taqtı .
02040029	Qurbanlıq jandırılatug'ın orındı Muxaddes shatırdın' , yag'nıy Ushırasıw shatırının' kirer awzının' aldına qoydı . Orınnın' u'stinde jandırılatug'ın qurbanlıq ha'm g'a'lle sadaqasın usındı . Muwsa ha'mmesin Jaratqan İyenin' o'zine buyırg'anınday etip isledi .
02040030	U'lken la'gendi Ushırasıw shatırı menen qurbanlıq orınnın' arasına qoydı ha'm juwınıw ushın , ishine suw quydı .
02040031	Muwsa , Xaron ha'm Xaronnın' ulları ayaq-qolların sol jerde juwatug'ın boldı .
02040032	Olar Ushırasıw shatırına kiretug'ın yaki qurbanlıq orıng'a jaqınlasatug'ın waqıtta , Jaratqan İyenin' buyırg'anınday , sol jerde juwınatug'ın edi .
02040033	Shatırdın' ha'm qurbanlıq orınnın' a'tirapındag'ı ha'wlini perde menen qorshadı ha'm ha'wlinin' kirer awzına da perde taqtı . Solay etip , Muwsa jumıstı tamamladı . Ushırasıw shatırı u'stindegi bult
02040034	Sonnan keyin , Ushırasıw shatırın bult qaplap , Jaratqan İyenin' saltanatı shatırdı toltırdı . Sonın' ushın , Muwsa Ushırasıw shatırına kire almadı .
02040035	
02040036	Pu'tkil saparları dawamında izraillılar bult shatırdın' u'stinen ko'terilgennen keyin g'ana jıynalıp , jolın dawam etetug'ın edi .
02040037	Biraq olar bult joqarı ko'terilmegenshe , jolg'a shıqpaytug'ın edi .
02040038	Solay etip , olardın' pu'tkil saparı dawamında , barlıq İzrail xalqının' ko'z aldında Jaratqan İyenin' bultı ku'ndiz shatırdın' u'stinde turdı , al tu'nde bult ishinde ot bolıp janıp turdı .
03001001	Jandırılatug'ın qurbanlıqlar1 Jaratqan İye Muwsanı shaqırıp alıp , Ushırasıw shatırınan og'an bılay dedi :
03001002	— Sen İzrail xalqına ja'riyalap mınalardı ayt : Aran'ızdag'ı birin'iz Jaratqan İyege qurbanlıq bermekshi bolsa , ol iri yamasa mayda mal usınsın .
03001003	Eger iri maldan jandırılatug'ın qurbanlıq beretug'ın bolsa , onda ol minsiz ha'm erkek mal usınsın . Jaratqan İyenin' bul qurbanlıqtı qabıl etiwi ushın , qurbanlıqtı Ushırasıw shatırının' aldına alıp kelsin .
03001004	Sol adam qurbanlıq maldın' basına qolın qoysın . Sonda qurbanlıq adamnın' gu'nalarının' juwılıwı ushın qabıl etiledi .
03001005	Keyin ol bug'anı Jaratqan İyenin' aldında shalsın . Xaronnın' ulları bolg'an ruwxaniyler bug'anın' qanın alıp kelip , qandı Ushırasıw shatırının' kirer awzının' aldındag'ı qurbanlıq orınnın' to'rt qaptalına serpip jibersin .
03001006	Son'ınan qurbanlıq berip atırg'an adam jandırılatug'ın qurbanlıqtın' terisin sıyırıp alıp , onı jiliklep bo'lsin .
03001007	Al ruwxaniy Xaronnın' ulları qurbanlıq orında ot jag'ıp , u'stine otın qalasın .
03001008	Keyin maldın' jiliklerin , basın ha'm ish mayların sol ottın' u'stine jaylastırsın .
03001009	Maldın' ishek-qarnı ha'm tuyaqları suw menen juwılsın . Al ruwxaniy olardın' barlıg'ın qurbanlıq orınnın' u'stinde tu'tetip jandırsın . Bul — jandırılatug'ın qurbanlıq , Jaratqan İyege xosh iyisli sıy boladı .
03001010	Eger mayda maldan jandırılatug'ın qurbanlıq beretug'ın bolsa , onda ol minsiz bolg'an erkek toqlı yamasa teke usınsın .
03001011	Onı qurbanlıq orınnın' arqa ta'repinde , Jaratqan İyenin' aldında shalsın . Xaronnın' ulları bolg'an ruwxaniyler qandı qurbanlıq orınnın' to'rt qaptalına serpip jibersin .
03001012	Adam qurbanlıqtı jiliklep , basın ha'm ish mayların ayırıp alsın . Ruwxaniy olardı qurbanlıq orındag'ı janıp turg'an ottın' u'stine jaylastırsın .
03001013	Qurbanlıqtın' ishek-qarnı ha'm tuyaqları suw menen juwılsın . Al ruwxaniy olardın' barlıg'ın qurbanlıq orınnın' u'stinde tu'tetip jandırsın . Bul — jandırılatug'ın qurbanlıq , Jaratqan İyege xosh iyisli sıy boladı .
03001014	Eger kim de kim jandırılatug'ın qurbanlıq etip Jaratqan İyege qus bermekshi bolsa , onda ol qumırı yamasa jas kepter usınsın .
03001015	Ruwxaniy onı qurbanlıq orıng'a a'kelip , basın u'zip alsın ha'm basın qurbanlıq orınnın' u'stinde tu'tetip jandırsın . Al qustın' qanın qurbanlıq orınnın' qaptalına sıg'ıp , ag'ızsın .
03001016	Ruwxaniy qustın' jemsegin ishindegi na'rseleri menen birge shıg'arıp , qurbanlıq orınnın' shıg'ıs ta'repindegi ku'l to'giletug'ın jerge taslasın .
03001017	Son' qustın' qanatlarınan uslap , qustı qaq ayırsın , biraq onı ekige bo'lip taslamasın . Keyin qustı qurbanlıq orındag'ı janıp turg'an ottın' u'stine qoyıp tu'tetip jandırsın . Bul — jandırılatug'ın qurbanlıq , Jaratqan İyege xosh iyisli sıy boladı .
03002001	G'a'lle sadaqası1 Eger kim de kim Jaratqan İyege arnap g'a'lle sadaqasın bermekshi bolsa , sapalı biyday unınan alıp kelsin . Onın' u'stine za'ytu'n mayın quyıp , xosh iyisli shayır qossın ha'm
03002002	sadaqanı Xaronnın' ulları bolg'an ruwxaniylerge aparsın . Ruwxaniy za'ytu'n mayı qosılg'an sapalı unnan bir uwısın toltırıp alsın ha'm xosh iyisli shayırdın' barlıg'ın alıp , olardı tolıq sadaqanın' belgisi retinde qurbanlıq orınnın' u'stinde tu'tetip jandırsın . Bul — Jaratqan İyege xosh iyisli sıy boladı .
03002003	G'a'lle sadaqasının' jandırılmag'an bo'legi Xaron ha'm onın' ullarına tiyisli . Bul bo'lek Jaratqan İyege berilgen sıylardan bolg'anı ushın , ju'da' muxaddes .
03002004	Eger tandırda jabılg'an nandı g'a'lle sadaqası etip bermekshi bolsan'ız , onda sapalı unnan za'ytu'n mayı qosılg'an ashıtqısız sho'rekler yamasa u'stine za'ytu'n mayı jag'ılg'an pa'tirler a'keliwin'iz tiyis .
03002005	Eger tabada pisirilgen nandı sadaqa qılmaqshı bolsan'ız , onda og'an ashıtqı salmay , sapalı ung'a za'ytu'n mayın qosıp iylep , pisirin' .
03002006	Onı usıng'an waqtın'ızda , bo'leklerge bo'liwin'iz ha'm u'stine za'ytu'n mayın quyıwın'ız kerek . Bul — g'a'lle sadaqası .
03002007	Eger sadaqan' qazanda pisirilgen bolsa , onda ol za'ytu'n mayı qosılg'an sapalı unnan tayarlanıwı tiyis .
03002008	Usı taqılette tayarlang'an g'a'lle sadaqasın Jaratqan İyege beriw ushın , ruwxaniyge a'keliwin'iz kerek . Al ruwxaniy onı qurbanlıq orıng'a alıp baradı .
03002009	Keyin ruwxaniy tolıq sadaqanın' belgisi retinde g'a'lle sadaqalarınan bir bo'lek alıp , onı jandırılatug'ın qurbanlıq ha'm Jaratqan İyege , yag'nıy Mag'an xosh iyisli sıy qılıp , qurbanlıq orında tu'tetip jandırsın .
03002010	G'a'lle sadaqasının' jandırılmag'an bo'legi Xaron ha'm onın' ullarına tiyisli . Bul bo'lek Jaratqan İyege berilgen sıylardan bolg'anı ushın , ju'da' muxaddes .
03002011	Jaratqan İyege , yag'nıy Mag'an usınatug'ın g'a'lle sadaqan'ızdın' hesh birine ashıtqı salman'lar . O'ytkeni ashıtqını da , paldı da Jaratqan İyege sıy qılıp , tu'tetip jandırmawın'ız kerek .
03002012	Ashıtqı salıng'an nan menen paldı birinshi zu'ra'a'tin'iz sıpatında Jaratqan İyege usınıwın'ızg'a boladı . Biraq olar Jaratqan İyege xosh iyisli sadaqa retinde qurbanlıq orında usınılmawı kerek .
03002013	G'a'lle sadaqan'ızdın' ha'r birine duz qosın'lar . Duz Qudaydın' sizler menen du'zgen kelisimin bildiretug'ın bolg'anlıqtan , sadaqaların'ız duzsız bolmasın .
03002014	Eger Jaratqan İyege da'slepki o'nimnen g'a'lle sadaqasın bermekshi bolsan'ız , onda da'slepki shıqqan da'ndi quwırıp , onı tu'yip alıp kelin' .
03002015	Bul g'a'lle sadaqası bolg'anı ushın , onın' u'stine za'ytu'n mayın quyıp , xosh iyisli shayır qosın' .
03002016	Ruwxaniy biraz tu'yilgen da'n menen za'ytu'n mayınan alıp , olarg'a xosh iyisli shayırdın' ha'mmesin qosıp , tolıq sadaqanın' belgisi retinde qurbanlıq orında tu'tetip jandırsın . Bul — Jaratqan İyege , yag'nıy Mag'an arnalg'an sıy .
03003001	Tatıwlıq qurbanlıg'ı1 Eger kim de kim tatıwlıq qurbanlıg'ı ushın iri mal bermekshi bolsa , onda ol Jaratqan İyege arnap minsiz erkek yamasa urg'ashı mal usınsın .
03003002	Ol adam qolın qurbanlıqtın' basına qoyıp , onı Ushırasıw shatırının' aldında shalsın . Xaronnın' ulları bolg'an ruwxaniyler qandı qurbanlıq orınnın' to'rt qaptalına serpip jibersin .
03003003	Sol adam tatıwlıq qurbanlıg'ının' mına bo'leklerin Jaratqan İyege sıy etip beriwi tiyis : maldın' isheklerin qaplag'an sharbı mayları menen ish mayların ,
03003004	eki bo'tekesin , bo'teke u'stindegi mayın ha'm bawırının' to'mengi ushın .
03003005	Xaronnın' ulları bulardı qurbanlıq orında janıp turg'an otınnın' u'stine qoyıp , jandırılatug'ın qurbanlıq penen birge tu'tetip jandırsın . Bul — Jaratqan İyege xosh iyisli sıy boladı .
03003006	Eger kim de kim tatıwlıq qurbanlıg'ı ushın mayda mal bermekshi bolsa , onda ol Jaratqan İyege minsiz erkek yamasa urg'ashı janlıq usınsın .
03003007	Eger qoy bermekshi bolsa , onı Jaratqan İyenin' aldında usınıwı tiyis .
03003008	Ol qolın qurbanlıqtın' basına qoysın . Keyin onı Ushırasıw shatırının' aldında shalsın . Xaronnın' ulları qoydın' qanın alıp , qurbanlıq orınnın' to'rt qaptalına serpip jibersin .
03003009	Ol adam tatıwlıq qurbanlıg'ının' mına bo'leklerin Jaratqan İyege sıy etip beriwi tiyis : janlıqtın' mayların , yag'nıy quyımshaqtın' tu'binen kesip alıng'an pu'tkil quyrıq mayın , isheklerin qaplag'an sharbı mayları menen ish mayların ,
03003010	eki bo'tekesin , bo'teke u'stindegi mayın ha'm bawırının' to'mengi ushın .
03003011	Ruwxaniy bulardı qurbanlıq orınnın' u'stinde tu'tetip jandırsın . Bul — Jaratqan İyege sıy bolg'an as sadaqası .
03003012	Eger ol eshki bermekshi bolsa , onı Jaratqan İyenin' aldında usınsın .
03003013	Adam qolın qurbanlıqtın' basına qoysın ha'm onı Ushırasıw shatırının' aldında shalsın . Xaronnın' ulları eshkinin' qanın alıp , qurbanlıq orınnın' to'rt qaptalına serpip jibersin .
03003014	Ol adam eshkinin' mına na'rselerin alıp , Jaratqan İyege sıy qılıp usınsın : isheklerin qaplag'an sharbı mayları menen ish mayların ,
03003015	eki bo'tekesin , olardın' mayların ha'm bawırının' to'mengi ushın .
03003016	Ruwxaniy bulardın' ha'mmesin qurbanlıq orınnın' u'stinde tu'tetip jandırsın . Bul — Jaratqan İyege xosh iyisli sıy bolg'an as sadaqası . Maydın' ha'mmesi Og'an tiyisli .
03003017	Maldın' mayın jemen'ler , onın' go'shin de qanı menen jemen'ler . Bul o'zlerin'iz jasag'an ha'mme jerde a'wladlar boyı ma'n'gi qag'ıyda bolsın .
03004001	Gu'na qurbanlıg'ı1 Jaratqan İye Muwsag'a bılay dedi :
03004002	— İzrail xalqına bılay dep ayt : Eger kim de kim Men buyrıqlarımda qadag'an qılg'an bir na'rseni islep , bilmey gu'na qılsa , to'mende ko'rsetilgenlerge a'mel qılsın :
03004003	Eger bas ruwxaniy gu'na islep , xalqın ayıpker qılsa , islegen gu'nası ushın Jaratqan İyege gu'na qurbanlıg'ı etip minsiz bir bug'a usınsın .
03004004	Ol bug'anı Ushırasıw shatırının' aldına , Jaratqan İyenin' aldına alıp kelsin . Son'ınan qolın bug'anın' basına qoysın ha'm Jaratqan İyenin' aldında onı shalsın .
03004005	Bas ruwxaniy bug'anın' qanınan biraz alıp , Ushırasıw shatırının' ishine kirsin .
03004006	Ol barmag'ın qang'a batırıp , qandı Jaratqan İyenin' aldında , En' muxaddes bo'lmeni bo'lip turg'an perdege qaray jeti ret serpsin .
03004007	Son'ınan ol shatırdag'ı , Jaratqan İyenin' aldındag'ı xosh iyisli tu'tetki tu'tetiletug'ın orınnın' shaqlarına qandı su'rtsin . Bug'anın' awısqan qanın shatırdın' kirer awzının' aldındag'ı jandırılatug'ın qurbanlıq orınnın' tu'bine to'ksin .
03004008	Keyin gu'na ushın berilgen bug'anın' pu'tkil mayın : isheklerin qaplag'an sharbı mayları menen ish mayların ,
03004009	eki bo'tekesin , olardın' mayların ha'm bawırının' to'mengi ushın
03004010	tatıwlıq qurbanlıg'ı sıpatında berilgen maldın' mayın ayırg'anday , ayırıp alsın . Bas ruwxaniy olardı jandırılatug'ın qurbanlıq beriletug'ın orınnın' u'stinde tu'tetip jandırsın .
03004011	Al bug'anın' qalg'an bo'leklerin : terisin , go'shin , gellesin , tuyaqların ha'm ishek-qarnı menen da'rislerin
03004012	ordanın' sırtındag'ı ku'l to'giletug'ın taza jerge aparıp , olardı otınnın' u'stine qoyıp , jag'ıp jibersin .
03004013	Eger pu'tkil İzrail ja'miyeti Jaratqan İyenin' buyrıqlarında qadag'an etilgen na'rseni islep , bilmey gu'na qılsa , olar ba'ri bir ayıplı sanaladı .
03004014	İslegen gu'nası belgili bolg'anda , olar ja'miyet atınan gu'na qurbanlıg'ı etip bir bug'a usınıp , onı Ushırasıw shatırının' aldına alıp kelsin .
03004015	Ja'miyet aqsaqalları Jaratqan İyenin' aldında qolların bug'anın' basına qoyıp , onı Jaratqan İyenin' aldında shalsın .
03004016	Maylang'an ruwxaniy bug'anın' qanınan biraz alıp , Ushırasıw shatırının' ishine kirsin .
03004017	Ruwxaniy barmag'ın qang'a batırıp , qandı Jaratqan İyenin' aldında , En' muxaddes bo'lmeni bo'lip turg'an perdege qaray jeti ret serpsin .
03004018	Son'ınan ruwxaniy qandı shatırdag'ı , Jaratqan İyenin' aldındag'ı tu'tetki tu'tetiletug'ın orınnın' shaqlarına su'rtsin . Bug'anın' awısqan qanın shatırdın' kirer awzının' aldındag'ı jandırılatug'ın qurbanlıq orınnın' tu'bine to'ksin .
03004019	Bug'anın' pu'tkil mayın alıp , onı qurbanlıq orınnın' u'stinde tu'tetip jandırsın .
03004020	Ruwxaniy o'z gu'nası ushın bergen bug'ag'a ne islegen bolsa , bul bug'ag'a da sonı islesin . Usılayınsha ruwxaniy ja'miyetti gu'nadan tazalaydı ha'm olardın' gu'naları keshiriledi .
03004021	Aldıng'ı bug'anı qalay jandırg'an bolsa , bul bug'anı da ordanın' sırtına alıp shıg'ıp , jag'ıp jibersin . Bul — ja'miyettin' gu'nası ushın qurbanlıq boladı .
03004022	Eger basshılardın' biri Qudayı bolg'an Jaratqan İyenin' buyrıqlarında qadag'an etilgen bir na'rseni islep , bilmey gu'na qılsa , ol ayıplı sanaladı .
03004023	İslegen gu'nası o'zine a'shkara etilgen waqıtta , ol qurbanlıqqa minsiz bir teke alıp kelsin .
03004024	Keyin ol qolın tekenin' basına qoyıp , onı jandırılatug'ın qurbanlıqlar shalınatug'ın jerde , Jaratqan İyenin' aldında shalsın . Bul — gu'na qurbanlıg'ı .
03004025	Ruwxaniy barmag'ın gu'na qurbanlıg'ının' qanına batırıp , qandı jandırılatug'ın qurbanlıq orınnın' shaqlarına su'rtsin . Awısqan qandı orınnın' tu'bine to'ksin .
03004026	Keyin tekenin' pu'tkil mayın tatıwlıq qurbanlıg'ının' mayı sıyaqlı , qurbanlıq orınnın' u'stinde tu'tetip jandırsın . Usılayınsha , ruwxaniy sol ko'semdi gu'nasınan tazalaydı ha'm onın' gu'nası keshiriledi .
03004027	Eger xalıq arasınan birew Jaratqan İyenin' buyrıqlarında qadag'an etilgen bir na'rseni islep , bilmey gu'na qılsa , ol ayıplı sanaladı .
03004028	İslegen gu'nası o'zine a'shkara bolg'anda , ol gu'nası ushın qurbanlıqqa minsiz bir eshki a'kelsin .
03004029	Son' ol qolın gu'na ushın berilgen qurbanlıqtın' basına qoyıp , onı jandırılatug'ın qurbanlıq shalınatug'ın jerde shalsın .
03004030	Ruwxaniy qurbanlıqtın' qanına barmag'ın batırıp , jandırılatug'ın qurbanlıq orınnın' shaqlarına su'rtsin . Awısqan qandı qurbanlıq orınnın' tu'bine to'ksin .
03004031	Qurbanlıq bergen adam eshkinin' pu'tkil mayın tatıwlıq qurbanlıg'ının' mayı sıyaqlı ayırıp alsın . Ruwxaniy maydı Jaratqan İyege xosh iyisli sıy qılıp , qurbanlıq orında tu'tetip jandırsın . Usılayınsha , ruwxaniy sol adamdı gu'nasınan tazalaydı ha'm onın' gu'nası keshiriledi .
03004032	Eger birew gu'na qurbanlıg'ı ushın qoy bermekshi bolsa , qoy minsiz bolsın .
03004033	Ol qolın qurbanlıqtın' basına qoysın ha'm onı jandırılatug'ın qurbanlıqlar shalınatug'ın jerde shalsın .
03004034	Keyin ruwxaniy barmag'ın shalıng'an qoydın' qanına batırıp , jandırılatug'ın qurbanlıq orınnın' shaqlarına su'rtsin . Al awısqan qandı qurbanlıq orınnın' tu'bine to'ksin .
03004035	Tatıwlıq qurbanlıg'ı ushın berilgen qoy sıyaqlı , adam bul qurbanlıqtın' da pu'tkil mayın ayırıp alsın . Ruwxaniy onı qurbanlıq orında Jaratqan İyege arnap jag'ılıp atırg'an sıylardın' u'stine qoyıp , tu'tetip jandırıp jibersin . Usılayınsha , ruwxaniy adamdı gu'nasınan tazalaydı ha'm onın' gu'nası keshiriledi .
03005001	Eger kim de kim ko'rgen-bilgenleri haqqında gu'walıq beriwge shaqırılsa , biraq ol bunnan bas tartsa , onda ol o'z ayıbının' jazasın tartadı .
03005002	Kim de kim bilmey , haram sanalg'an bir na'rsege : jabayı ya u'y haywanının' yamasa jer bawırlawshı bir haywannın' o'ligine bir jerin tiygizip alsa , ol haramlang'an bolıp , ayıplı sanaladı .
03005003	Birew bilmey , adamnın' denesinen shıqqan o'zin haramlaytug'ın qanday da bir na'rsege bir jerin tiygizse , keyin ne islegenin tu'singen waqıtta , ol ayıplı sanaladı .
03005004	Eger kim de kim qanday da bir isti isleymen dep , oylanbastan ant iship , onı orınlamay qalsa , onda ol ayıplı sanaladı .
03005005	Eger kim de kim usı aytılg'an islerdin' birewinde ayıplı bolsa , islegen gu'nasın ashıq moyınlasın .
03005006	Ol gu'nasının' qunı sıpatında Jaratqan İyege gu'na qurbanlıg'ın bersin . Bul qurbanlıq mayda maldan bir qoy yamasa bir eshki bolsın . Sonda ruwxaniy adamdı gu'nasınan tazalaydı .
03005007	Eger adamnın' qoy a'keliwge jag'dayı bolmasa , onda ol gu'nasının' qunı sıpatında Jaratqan İyege eki qumırı yamasa eki jas kepter a'kelsin . Olardın' biri gu'na qurbanlıg'ı ushın , al ekinshisi jandırılatug'ın qurbanlıq ushın beriledi .
03005008	Olardı ruwxaniyge alıp kelsin . Ruwxaniy da'slep gu'na qurbanlıg'ın berip , qustın' moynın sındırsın , biraq onın' basın julıp taslamasın .
03005009	Keyin qustın' qanının' birazın qurbanlıq orınnın' qaptalına serpip , awısqan qandı qurbanlıq orınnın' tu'bine to'ksin . Bul — gu'na qurbanlıg'ı .
03005010	Sonnan son' , ruwxaniy ekinshi qustı jandırılatug'ın qurbanlıq etip , qag'ıyda boyınsha bersin . Usılayınsha ruwxaniy adamdı gu'nasınan tazalaydı ha'm ol keshiriledi .
03005011	Eger adamnın' eki qumırı yamasa eki kepter a'keliwge jag'dayı kelmese , onda ol islegen gu'nası ushın efanın' onnan bir mo'lsherindegi sapalı biyday unınan a'kelsin . Ol unnın' u'stine za'ytu'n mayın quymasın ha'm xosh iyisli shayır da qospasın . Sebebi bul — gu'na qurbanlıg'ı .
03005012	Adam undı ruwxaniyge alıp kelsin . Ruwxaniy tolıq sadaqanın' belgisi retinde unnan bir uwıs alıp , onı qurbanlıq orında , Jaratqan İyege arnap jag'ılıp atırg'an sıylardın' u'stine qoyıp , tu'tetip jandırıp jibersin . Bul — gu'na qurbanlıg'ı .
03005013	Solay etip , ruwxaniy joqarıda aytılg'an gu'nalardın' birin islegen adamdı gu'nasınan tazalaydı ha'm onın' gu'nası keshiriledi . G'a'lle sadaqası sıyaqlı , sadaqanın' jandırılmag'an bo'legi ruwxaniyge tiyisli boladı . Ayıp qurbanlıg'ı
03005014	Jaratqan İye Muwsag'a bılay dedi :
03005015	— Eger kim de kim Jaratqan İyege , yag'nıy Mag'an arnalıp , muxaddeslengen na'rselerdi bılg'ap , bilmey gu'na islese , ol ayıp qurbanlıg'ı sıpatında Jaratqan İyege mayda maldan bir minsiz qoshqar usınsın . Qoshqardın' qunı gu'mis shekel menen , Muxaddes orın o'lshemi menen bahalansın .
03005016	Adam muxaddes na'rsege keltirgen zıyanının' qunın to'lep , ja'ne sol qunnın' u'stine besten birin qosıp , ruwxaniyge bersin . Ruwxaniy ayıp qurbanlıg'ı ushın berilgen qoshqar menen sol adamdı gu'nasınan tazalaydı ha'm ol keshiriledi .
03005017	Eger kim de kim Jaratqan İyenin' buyrıqlarında qadag'an etilgen na'rseni islep , gu'na qılsa , ol bilmey islese de , o'z ayıbının' jazasın tartadı .
03005018	Ol ruwxaniyge ayıp qurbanlıg'ı sıpatında mayda maldan bir qoshqar usınsın . Qoshqar minsiz ha'm qunı belgilengen bolıwı tiyis . Ruwxaniy adamdı bilmey islegen gu'nasınan tazalaydı ha'm ol keshiriledi .
03005019	Bul — ayıp qurbanlıg'ı , o'ytkeni adam Jaratqan İyege qarsı ayıp islegen edi .
03006001	Jaratqan İye Muwsag'a bılay dedi :
03006002	— Eger kim de kim o'zine amanat etilgen , o'zine tapsırılg'an yamasa urlang'an bir mal-mu'lik tuwrısında jaqının aldasa , ya onı nahaqlıq penen qolg'a kirgizse yamasa joytılg'an bir na'rseni tawıp alıp , onı jasırsa , usınday yamasa usıg'an uqsaytug'ın gu'nalardın' birin islep , onı islemedim dep jalg'an ant ishse , ol Jaratqan İyenin' aldında ayıp is qılg'an boladı .
03006003	
03006004	Adam usılardın' birin islep , gu'na qılg'anda , ol ha'r qanday nahaq jol menen qolg'a kirgizgen zattı iyesine qaytarıp bersin . Ol ayıbı ashılg'an ku'ni zatlardın' u'stine besten birin qosıp iyesine tolıg'ı menen qaytarıp bersin .
03006005	
03006006	Son'ınan Jaratqan İyege ayıp qurbanlıg'ı etip usınıw ushın , qunı belgilengen ha'm minsiz bolg'an qoshqardı ruwxaniyge a'kelsin .
03006007	Sonda ruwxaniy Jaratqan İyenin' aldında onı gu'nasınan tazalaydı ha'm onın' islegen ayıbı qanday bolsa da , ol keshiriledi . Ruwxaniylerdin' qurbanlıq beriw qag'ıydaları
03006008	Jaratqan İye Muwsag'a ja'ne bılay dedi :
03006009	— Xaron ha'm onın' ullarına mınaday dep buyır : Ku'ndelikli jandırılatug'ın qurbanlıqtı beriw qag'ıydası mınaday : jandırılatug'ın qurbanlıq qurbanlıq orınnın' u'stinde tu'n boyı , azang'a deyin qalıwı kerek . Qurbanlıq orınnın' u'stindegi ot so'nbesin .
03006010	Azanda ruwxaniy zıg'ırdan islengen kiyimi menen diz kiyimin kiyip alsın . Keyin ol qurbanlıq orınnın' u'stindegi jandırılatug'ın qurbanlıqtan qalg'an ku'ldi jıynap , qurbanlıq orınnın' janına qoysın .
03006011	Son'ınan ruwxaniy sol kiyimlerin sheship , a'dettegi kiyimlerin kiysin ha'm ku'ldi ordanın' sırtındag'ı taza jerge aparıp taslasın .
03006012	Qurbanlıq orınnın' u'stindegi ot hesh qashan o'shpey , u'zliksiz janıp tursın . Ruwxaniy ha'r ku'ni azanda otqa otın salıp , jandırılatug'ın qurbanlıqtın' bo'leklerin onın' u'stine qoysın . Keyin tatıwlıq qurbanlıqlarının' mayın onın' u'stinde tu'tetip jandırsın .
03006013	Qurbanlıq orınnın' u'stindegi ot hesh qashan o'shpey , u'zliksiz janıp tursın .
03006014	G'a'lle sadaqasın beriw qag'ıydası mınaday : Xaronnın' ulları g'a'lle sadaqasın qurbanlıq orınnın' aldına a'kelip , Jaratqan İyege usınsın .
03006015	Ruwxaniy za'ytu'n mayı qosılg'an sapalı unnan bir uwısın toltırıp alsın ha'm xosh iyisli shayırdın' ha'mmesin alıp , olardı tolıq sadaqanın' belgisi retinde qurbanlıq orınnın' u'stinde tu'tetip jandırsın . Bul — tolıq sadaqanın' belgisi ha'm Jaratqan İyege xosh iyisli sıy boladı .
03006016	Sadaqanın' jandırılmag'an bo'legin Xaron ha'm onın' ulları jesin . Onnan ashıtqısız nan jawıp , muxaddes jerde , Ushırasıw shatırının' ha'wlisinde jesin .
03006017	Og'an ashıtqı qosılmasın . Men bunı O'z sıylarımnan ruwxaniylerdin' payı qılıp berdim . Bul — ayıp qurbanlıg'ı ha'm gu'na qurbanlıg'ı sıyaqlı ju'da' muxaddes .
03006018	Xaron a'wladınan bolg'an ha'r bir er adam onnan jewine boladı . Bul Jaratqan İyege arnalg'an sıylardan a'wladlar dawamında ma'n'gige olardın' payı boladı . Qurbanlıqlarg'a tiyip ketken ha'r bir na'rse muxaddes boladı .
03006019	Jaratqan İye Muwsag'a tag'ı bılay dedi :
03006020	— Xaron ha'm onın' urpag'ınan biri bas ruwxaniylikke maylanıp , tayınlang'an ku'nnen baslap , onın' beretug'ın sadaqası mınaday bolsın : ol onnan bir efa sapalı unnın' yarımın azanda , al qalg'an yarımın keshte g'a'lle sadaqası etip bersin . Ol bul sadaqanı ha'r ku'ni berip turıwı tiyis .
03006021	Sol ung'a za'ytu'n mayı qosıp iylenip , tabada pisirilsin . Bul g'a'lle sadaqasın bo'leklep sındırıp , Jaratqan İyege xosh iyisli sıy qılıp usınsın .
03006022	Bunı Xaron a'wladınan bolg'an maylang'an ruwxaniy Jaratqan İyege usınsın . Bul ma'n'gige Jaratqan İyenin' payı boladı . Usı sadaqa tolıg'ı menen tu'tetip jandırılıwı tiyis .
03006023	Bas ruwxaniydin' bergen ha'r bir g'a'lle sadaqası tolıg'ı menen jandırıp jiberilsin , onı jewge bolmaydı .
03006024	Jaratqan İye Muwsag'a bılay dedi :
03006025	— Xaron ha'm onın' ullarına bılay dep ayt : Gu'na qurbanlıg'ın beriw qag'ıydası mınaday : gu'na qurbanlıg'ı jandırılatug'ın qurbanlıq shalınatug'ın jerde , Jaratqan İyenin' aldında shalınsın . Ol — ju'da' muxaddes .
03006026	Gu'na qurbanlıg'ın usınıwdı orınlaytug'ın ruwxaniy onın' go'shin muxaddes jerde , Ushırasıw shatırının' ha'wlisinde jesin .
03006027	Qurbanlıqtın' go'shine tiyip ketken ha'r bir na'rse muxaddes boladı . Onın' qanı kimnin' kiyimine shashırasa , kiyim muxaddes jerde juwılsın .
03006028	Qurbanlıqtın' go'shi pisirilgen ılay ıdıs sındırıp taslanıwı kerek . Eger go'sh qola ıdısta pisirilgen bolsa , ıdıs ısqılap tazalanıp , suw menen juwılsın .
03006029	Ruwxaniyler a'wladınan bolg'an ha'r bir er adam gu'na qurbanlıg'ının' go'shinen jewine boladı . Bul qurbanlıq ju'da' muxaddes .
03006030	Biraq gu'na qurbanlıg'ının' qanı Ushırasıw shatırının' ishine , gu'nadan tazalaw ushın Muxaddes bo'lmege alıp kirilse , bunday qurbanlıqtın' go'shin jewge bolmaydı . Ol tolıg'ı menen otqa jandırıp jiberiliwi tiyis .
03007001	Ayıp qurbanlıg'ı1 Ayıp qurbanlıg'ı ju'da' muxaddes . Bul qurbanlıqtı beriw qag'ıydası mınaday :
03007002	ayıp qurbanlıg'ı jandırılatug'ın qurbanlıq shalınatug'ın jerde shalınsın ha'm onın' qanı qurbanlıq orınnın' to'rt qaptalına serpip jiberilsin .
03007003	Maldın' pu'tkil mayın : quyrıq mayın , isheklerin qaplag'an sharbı mayların ,
03007004	eki bo'tekesin , olardın' mayların ha'm bawırının' to'mengi ushın ajıratıp alsın .
03007005	Ruwxaniy bulardın' ha'mmesin qurbanlıq orınnın' u'stinde Jaratqan İyege sıy qılıp tu'tetip jandırsın . Bul — ayıp qurbanlıg'ı .
03007006	Ruwxaniyler a'wladınan bolg'an ha'r bir er adam bul qurbanlıqtan jewine boladı . Qurbanlıq ju'da' muxaddes bolg'anlıqtan , muxaddes jerde jeliniwi tiyis .
03007007	Ayıp ha'm gu'na qurbanlıqları ushın birdey qag'ıyda qollanıladı . Qurbanlıqtın' go'shi gu'nadan tazalaw ra'simin o'tkergen ruwxaniyge tiyisli .
03007008	Jandırılatug'ın qurbanlıqtın' terisi de qurbanlıqtı usıng'an ruwxaniyge tiyisli .
03007009	Tandırda jabılg'an , qazanda yamasa tabada pisirilgen ha'r qanday g'a'lle sadaqası da onı usıng'an ruwxaniyge tiyisli boladı .
03007010	Za'ytu'n mayı qosılg'an yamasa qurg'aq g'a'lle sadaqası da Xaronnın' ullarına tiyisli . Olar onı o'z ara ten' bo'lisip alsın . Tatıwlıq qurbanlıg'ı
03007011	Jaratqan İyege tatıwlıq qurbanlıg'ın beriw qag'ıydası mınaday :
03007012	eger kim de kim Jaratqan İyege minnetdarshılıq bildiriw ushın qurbanlıq bermekshi bolsa , qurbanlıqqa qosa za'ytu'n mayı qosılg'an ashıtqısız sho'rekler , u'stine za'ytu'n mayı jag'ılg'an pa'tirler ha'm sapalı unnan za'ytu'n mayına qarılg'an ashıtqısız sho'reklerdi bersin .
03007013	Jaratqan İyege minnetdarshılıq bildiriw ushın , tatıwlıq qurbanlıg'ın ashıtqı salıng'an sho'rekler menen birlikte bersin .
03007014	Usı g'a'lle sadaqasının' ha'r birinen bir dana nannan ajıratıp , Jaratqan İyege usınsın . Bul nanlar tatıwlıq qurbanlıg'ının' qanın qurbanlıq orıng'a serpken ruwxaniyge tiyisli boladı .
03007015	Jaratqan İyege minnetdarshılıq bildiriw ushın berilgen tatıwlıq qurbanlıg'ının' go'shi qurbanlıq berilgen ku'ni jelinsin , ol azang'a deyin qaldırılmasın .
03007016	Eger kim de kim wa'de boyınsha beriletug'ın qurbanlıq yamasa ıqtıyarlı qurbanlıq bermekshi bolsa , qurbanlıqtın' go'shi berilgen ku'ni jelinsin . Eger awısıp qalsa , erten'ine jelinse de boladı .
03007017	Biraq u'shinshi ku'ni qurbanlıqtın' qalg'an go'shi otqa jag'ıp jiberiliwi tiyis .
03007018	Eger tatıwlıq qurbanlıg'ının' go'shi u'shinshi ku'ni jelinse , sol adamnın' usıng'an qurbanlıg'ı qabıl etilmeydi ha'm esapqa alınbaydı . O'ytkeni go'sh ma'kiriw sanaladı ha'm onı jegen ha'r bir adam ayıplı sanalıp , jazag'a tartıladı .
03007019	Ha'r qanday haram na'rsege tiyip ketken qurbanlıq go'shin jewge bolmaydı . Onday go'shti jag'ıp jiberiw kerek . Al haramlanbag'an go'shten pa'k dep sanalg'an ha'r bir adamnın' jewine boladı .
03007020	Biraq eger bir adam haram bola tura , Jaratqan İyege berilgen tatıwlıq qurbanlıg'ın jese , ol xalıq arasınan joq qılınsın .
03007021	Ja'ne de , kim de kim haram sanalg'an bir na'rsege , adamnan shıqqan haramlaytug'ın na'rsege yamasa haram haywang'a bir jerin tiygizip , Jaratqan İyege berilgen tatıwlıq qurbanlıg'ının' go'shinen jese , ol xalıq arasınan joq qılınsın . May ha'm qan jemen'ler
03007022	Jaratqan İye Muwsag'a bılay dedi :
03007023	— İzrail xalqına bılay dep ayt : Mal , qoy ha'm eshkinin' ishki mayın hasla jemen'ler .
03007024	Haram o'lgen yamasa jabayı haywanlar ta'repinen talanıp taslang'an haywannın' mayın ha'r qanday mu'ta'jliklerin'izge isletsen'iz boladı , biraq onı hesh qashan jemen'ler .
03007025	Kim de kim Jaratqan İyege sıy qılıp berilgen mallardın' birinin' mayın jese , ol o'z xalqı arasınan joq qılınsın .
03007026	Qay jerde jasasan'ız da , hesh qanday qus yamasa haywannın' go'shin qanı menen jemen'ler .
03007027	Qan jegen ha'r bir adam o'z xalqının' arasınan joq qılınsın . Ruwxaniylerdin' payı
03007028	Jaratqan İye Muwsag'a bılay dedi :
03007029	— İzrail xalqına bılay dep ayt : Kim de kim tatıwlıq qurbanlıg'ın bermekshi bolsa , ol qurbanlıqtın' bir bo'legin Jaratqan İyege sıy etip bersin .
03007030	Sol adam qurbanlıqtan sıy etip berip atırg'an maydı ha'm to'sti o'z qolı menen a'kelsin ha'm to'sti Jaratqan İyenin' aldında joqarı ko'terip usınsın .
03007031	Ruwxaniy maydı qurbanlıq orınnın' u'stinde tu'tetip jandırsın , biraq to's Xaron ha'm onın' ullarına tiyisli .
03007032	Tatıwlıq qurbanlıg'ının' on' sanın sıy retinde ruwxaniyge berin' .
03007033	Xaronnın' ullarınan qaysı biri usı tatıwlıq qurbanlıg'ının' qanın ha'm mayın usınsa , on' san sonın' payı boladı .
03007034	Sebebi Men İzrail xalqının' tatıwlıq qurbanlıqlarının' usı to'sin ha'm san jiligin alıp , bulardı İzrail xalqınan ma'n'gige berilgen pay sıpatında ruwxaniy Xarong'a ha'm onın' ullarına berdim .
03007035	Xaron ha'm onın' ulları ruwxaniy bolıp tayınlang'an ku'nnen baslap , olardın' payına Jaratqan İyege berilgen sıylardan usılar tiydi .
03007036	Xaron ha'm onın' ulları maylanıp , xızmetke tayınlang'an ku'ninen baslap , Jaratqan İye İzrail xalqına usı jiliklerdi olarg'a beriwin buyırdı . Bul a'wladlar boyı olardın' ma'n'gi payı boladı .
03007037	Mine , jandırılatug'ın qurbanlıq , g'a'lle sadaqası , ayıp qurbanlıg'ı , gu'na qurbanlıg'ı , xızmetke tayınlaw ra'simi ha'm tatıwlıq qurbanlıg'ı tuwralı qag'ıydalar usılardan ibarat .
03007038	İzrail xalqı Sinay sho'linde bolg'an waqıtta , Jaratqan İye usı qurbanlıqlardı usınıp baslawdı Sinay tawında Muwsag'a buyırg'an edi .
03008001	Xaron ha'm onın' ullarının' ruwxaniy bolıp tayınlanıwı1 Jaratqan İye Muwsag'a bılay dedi :
03008002	« Xaron ha'm onın' ulların , olar menen birge ruwxaniylik kiyimlerin , maylaw ushın arnalg'an za'ytu'n mayın , gu'na qurbanlıg'ı ushın beriletug'ın bug'anı , eki qoshqardı ha'm bir sebet ashıtqısız nanlardı alıp kel .
03008003	Keyin pu'tkil ja'miyetti Ushırasıw shatırının' aldına jıyna » .
03008004	Muwsa Jaratqan İyenin' buyrıg'ın orınladı . Ha'mme Ushırasıw shatırının' aldına jıynalg'anda ,
03008005	Muwsa ja'miyetke : « Men ha'zir Jaratqan İyenin' buyrıg'ın a'melge asıraman » , — dedi de ,
03008006	Xaron ha'm onın' ulların aldıg'a shıg'arıp , olardı suw menen juwınıw ra'siminen o'tkizdi .
03008007	Sonnan keyin , Xarong'a uzın ko'ylek kiygizip , beline belbew bayladı ha'm onın' sırtınan bahalı ruwxaniylik kiyim kiygizdi . Onın' u'stine efodtı tag'ıp , belbewi menen buwdı .
03008008	Ko'ksine qaltalı o'n'irsheni taqtı . O'n'irshenin' ishine Urim ha'm Tummimdi saldı .
03008009	Xaronnın' basına sa'lle orap , sa'llenin' aldı betine muxaddes altın tajdı qoydı . Muwsa ha'r bir na'rseni Jaratqan İyenin' buyırg'anınday qılıp isledi .
03008010	Son'ınan Muwsa maylaw ra'simine arnalg'an za'ytu'n mayın alıp , Muxaddes shatırdı ha'm onın' ishindegi ha'r bir na'rseni maylap , muxaddes qıldı .
03008011	Qurbanlıq orınnın' u'stine maydan jeti ret serpti . Ja'ne de , orınnın' barlıq buyımlarına , u'lken la'genge ha'm onın' tuyaqlarına may serpip , olardı muxaddes qıldı .
03008012	Xarondı muxaddes qılıp bag'ıshlaw ushın , basına za'ytu'n mayın quyıp , onı maylaw ra'siminen o'tkizdi .
03008013	Sonnan son' , Xaronnın' ulların aldıg'a shıg'ardı . Olarg'a uzın ko'ylekler kiydirip , bellerine belbew bayladı ha'm baslarına kishigirim sa'lle oradı . Muwsa bulardı da Jaratqan İyenin' buyırg'anınday qılıp isledi .
03008014	Keyin Muwsa gu'na qurbanlıg'ı etip beriletug'ın bug'anı a'keldi . Xaron ha'm onın' ulları qolların bug'anın' basına qoydı .
03008015	Muwsa bug'anı shaldı . Qurbanlıq orındı tazalaw ushın , qandı barmag'ı menen orınnın' shaqlarına su'rtip shıqtı . Awısqan qandı qurbanlıq orınnın' tu'bine to'kti . Usılayınsha ol qurbanlıq orındı gu'nalardan tazalaw ra'simi o'tkeriletug'ın halg'a tayarlap , onı muxaddes qıldı .
03008016	Muwsa maldın' ish mayların , bawırının' to'mengi ushın , eki bo'tekesin ha'm bo'teke mayların alıp , qurbanlıq orınnın' u'stinde tu'tetip jandırdı .
03008017	Al bug'anın' qalg'an bo'leklerin — terisin , go'shin ha'm da'rislerin ordanın' sırtında jag'ıp jiberdi . Muwsa bulardı da Jaratqan İyenin' buyırg'anınday qılıp isledi .
03008018	Keyin Muwsa jandırılatug'ın qurbanlıqqa bir qoshqardı a'keldi . Xaron ha'm onın' ulları qolların qoshqardın' basına qoydı .
03008019	Muwsa qoshqardı shalıp , onın' qanın qurbanlıq orınnın' to'rt qaptalına serpip jiberdi .
03008020	Qoshqardı jiliklerge bo'lip , jiliklerin , gellesin ha'm mayın tu'tetip jandırdı .
03008021	İshek-qarnın ha'm tuyaqların juwıp , qoshqardı tolıg'ı menen qurbanlıq orınnın' u'stinde tu'tetip jandırdı . Bul jandırılatug'ın qurbanlıq — Jaratqan İyege xosh iyisli sıy boladı . Muwsa ha'mmesin Jaratqan İyenin' buyırg'anınday qılıp isledi .
03008022	Bunnan son' , Muwsa Xaron ha'm onın' ullarının' bag'ıshlanıwına arnalg'an qurbanlıq ushın beriletug'ın qoshqardı alıp keldi . Xaron ha'm onın' ulları qolların qoshqardın' basına qoydı .
03008023	Muwsa qoshqardı shalıp , onın' qanın aldı . Qandı Xaronnın' on' qulag'ının' sırg'alıg'ına , on' qolının' ha'm on' ayag'ının' bas barmaqlarına su'rtti .
03008024	Son'ınan Xaronnın' ulların aldıg'a shıg'ardı . Olardın' da on' qulag'ının' sırg'alıg'ına , on' qol ha'm on' ayag'ının' bas barmaqlarına qan su'rtti . Awısqan qandı qurbanlıq orınnın' to'rt qaptalına serpip jiberdi .
03008025	Muwsa maldın' mayın , yag'nıy quyrıq mayın , ish mayların , bawırının' to'mengi ushın , eki bo'tekesin , bo'teke mayların ha'm on' sanın aldı .
03008026	Keyin Jaratqan İyenin' aldındag'ı ashıtqısız nan salıng'an sebetten bir sho'rek , za'ytu'n mayı qosılg'an sho'rek ha'm bir pa'tir alıp , maldın' mayı menen on' sanının' u'stine qoydı .
03008027	Muwsa bulardın' ha'mmesin Xaron ha'm onın' ullarının' qollarına berdi . Olar bulardı Jaratqan İyenin' aldında joqarı ko'terip usındı .
03008028	Keyin Muwsa bulardı olardın' qollarınan alıp , qurbanlıq orınnın' u'stinde jandırılatug'ın qurbanlıq penen birge tu'tetip jandırdı . Bular — bag'ıshlanıw qurbanlıg'ı , Jaratqan İyege xosh iyisli sıy boladı .
03008029	Son' Muwsa to'sti alıp , onı Jaratqan İyenin' aldında joqarı ko'terip usındı . Bag'ıshlanıw qurbanlıg'ı ushın berilgen qoshqardan Muwsanın' payına usı to's tiydi . Muwsa ha'mmesin Jaratqan İyenin' buyırg'anınday qılıp isledi .
03008030	Muwsa maylaw ra'simine arnalg'an za'ytu'n mayın ha'm qurbanlıq orındag'ı qandı alıp , Xaron menen onın' ullarının' u'stine ha'm olardın' kiyimlerine serpti . Usılayınsha , Muwsa Xarondı , onın' ulların ha'm olardın' kiyimlerin muxaddes qıldı .
03008031	Son' Muwsa Xaron ha'm onın' ullarına : « Go'shti Ushırasıw shatırının' kirer awzının' aldında pisirin'ler . Onı bag'ıshlanıw sadaqaları salıng'an sebettegi nan menen birge sol jerde jen'ler . Mag'an : „ Bunı Xaron ha'm onın' ulları jesin “ , — dep buyırılg'an .
03008032	Go'sh penen nannan awısıp qalg'anın jag'ıp jiberin'ler .
03008033	Bag'ıshlanıw ku'nlerin'iz tamam bolg'ansha , jeti ku'n dawamında Ushırasıw shatırının' aldınan hesh jaqqa shıg'ıp ketpen'ler . Sebebi bag'ıshlanıw ku'nlerin'iz jeti ku'n dawam etiwi tiyis .
03008034	Bu'gingi islengen ra'simdi Jaratqan İye sizlerdin' gu'naların'ızdın' keshiriliwi ushın buyırg'an edi .
03008035	Jeti ku'n dawamında ku'ni-tu'ni Ushırasıw shatırının' aldında tayın bolıp , Jaratqan İyenin' buyrıg'ın orınlawın'ız tiyis . Bolmasa , o'lip qalasızlar . Mag'an usılay buyrıq berilgen » , — dedi .
03008036	Solay etip , Xaron ha'm onın' ulları Jaratqan İyenin' Muwsa arqalı bergen barlıq buyrıqların orınladı .
03009001	Ruwxaniylerdin' o'z xızmetin baslawı1 Segizinshi ku'ni Muwsa Xarondı , onın' ulların ha'm İzraildın' aqsaqalların shaqırdı .
03009002	Sonda Muwsa Xarong'a bılay dedi : « Gu'na qurbanlıg'ı ushın minsiz bir tana , jandırılatug'ın qurbanlıq ushın minsiz bir qoshqar alıp , olardı Jaratqan İyege usın .
03009003	Son'ınan İzrail xalqına ayt , olar da gu'na qurbanlıg'ı ushın bir teke , jandırılatug'ın qurbanlıq ushın bir jasar minsiz tana menen bir jasar minsiz toqlı a'kelsin .
03009004	Jaratqan İyenin' aldında tatıwlıq qurbanlıg'ı ushın bir bug'a ha'm bir qoshqar alıp , bug'an qosa za'ytu'n mayı menen aralastırılg'an g'a'lle sadaqasın usınsın . O'ytkeni bu'gin olarg'a Jaratqan İye ko'rinedi » .
03009005	Olar Muwsanın' buyırg'anlarının' ha'mmesin Ushırasıw shatırının' aldına alıp keldi . Ha'mme jaqın kelip , Jaratqan İyenin' aldında turdı .
03009006	Sonda Muwsa olarg'a : « Jaratqan İyenin' saltanatı sizlerge ko'riniwi ushın , Ol sizlerge mınalardı islewdi buyırmaqta » , — dep ,
03009007	Xarong'a bılay dedi : « Qurbanlıq orıng'a jaqınlap , gu'na qurbanlıg'ın ha'm jandırılatug'ın qurbanlıg'ın'dı ber . Usılay etip , o'zin'di de , xalqın'dı da gu'nalardan tazala . Sonnan keyin , Jaratqan İye buyırg'anınday , xalqın'nın' qurbanlıg'ın berip , olardı gu'nalardan tazala » .
03009008	Solay etip , Xaron qurbanlıq orıng'a jaqınlasıp , o'zi ushın gu'na qurbanlıg'ına alıp kelgen tananı shaldı .
03009009	Ulları og'an tananın' qanın alıp keldi . Xaron barmag'ın qang'a batırıp , qurbanlıq orınnın' shaqlarına su'rtti . Awısqan qandı qurbanlıq orınnın' tu'bine to'kti .
03009010	Jaratqan İyenin' Muwsag'a bergen buyrıg'ı boyınsha , ol gu'na qurbanlıg'ının' mayın , eki bo'tekesin ha'm bawırının' to'mengi ushın qurbanlıq orında tu'tetip jandırdı .
03009011	Al tananın' go'shi menen terisin ordanın' sırtında jag'ıp jiberdi .
03009012	Keyin Xaron jandırılatug'ın qurbanlıqtı shaldı . Onın' ulları qurbanlıqtın' qanın og'an berdi ha'm ol qandı qurbanlıq orınnın' to'rt qaptalına serpip jiberdi .
03009013	Son'ınan ulları og'an jandırılatug'ın qurbanlıqtın' barlıq jiliklerin ha'm basın a'kelip berdi . Xaron ha'mmesin qurbanlıq orınnın' u'stinde tu'tetip jandırdı .
03009014	Al qurbanlıqtın' ishek-qarnın ha'm tuyaqların juwıp , qurbanlıq orında jandırılatug'ın qurbanlıqqa qosıp tu'tetip jandırdı .
03009015	Bunnan son' , Xaron xalıqtın' qurbanlıg'ın alıp keldi . Xalıqtın' gu'naları ushın berilgen tekeni shaldı ha'm birinshi qurbanlıq sıyaqlı bunı da gu'na qurbanlıg'ı sıpatında usındı .
03009016	Xaron jandırılatug'ın qurbanlıqtı da qag'ıydag'a say ta'rizde berdi .
03009017	Son'ınan ol g'a'lle sadaqasın berdi . Onnan bir uwıs alıp , onı azanda beriletug'ın jandırılatug'ın qurbanlıqqa qosa qurbanlıq orınnın' u'stinde tu'tetip jandırdı .
03009018	Xaron xalıqtın' tatıwlıq qurbanlıg'ı ushın alıp kelgen bug'ası menen qoshqarın da shaldı . Ulları qurbanlıqlardın' qanın og'an a'kelip berdi . Ol qandı qurbanlıq orınnın' to'rt qaptalına serpip jiberdi .
03009019	Xaronnın' ulları bug'a menen qoshqardın' mayın , yag'nıy quyrıq mayın , ishek-qarınlarındag'ı mayların , eki bo'tekesin ha'm bawırının' to'mengi ushın
03009020	to'slerdin' u'stine qoydı . Xaron usı maylı bo'leklerdi alıp , qurbanlıq orında tu'tetip jandırdı .
03009021	Sonnan keyin , Muwsanın' buyırg'anınday , ol to'slerdi ha'm on' sandı Jaratqan İyenin' aldında joqarı ko'terip usındı .
03009022	Xaron gu'na , jandırılatug'ın ha'm tatıwlıq qurbanlıqların berip bolg'annan son' , qolların jayıp , xalıqqa pa'tiya berdi . Sonnan son' , ol to'menge tu'sti .
03009023	Muwsa menen Xaron Ushırasıw shatırına kirdi ha'm olar sırtqa shıqqannan son' , xalıqqa pa'tiyasın berdi . Sonda Jaratqan İyenin' saltanatı pu'tkil xalıqqa ko'rindi
03009024	ha'm Jaratqan İyenin' otı payda bolıp , qurbanlıq orınnın' u'stindegi jandırılatug'ın qurbanlıqtı ha'm maylardı jandırıp jiberdi . Bunı ko'rgen pu'tkil xalıq quwanıshtan qıshqırısıp , et-betinen jerge jıg'ıldı .
03010001	Nadab ha'm Abihudın' o'limi1 Xaronnın' ulları Nadab ha'm Abihu tu'tetki tu'tetiletug'ın ıdısların alıp , ishlerine shoq , shoqtın' u'stine tu'tetki saldı . Olar Jaratqan İye usınıwdı buyırmag'an ottı Onın' aldına alıp keldi .
03010002	Jaratqan İyenin' otı payda boldı . Ot olardı ku'ydirip jiberdi ha'm olar Jaratqan İyenin' aldında o'lip qaldı .
03010003	Sonda Muwsa Xarong'a bılay dedi : « Jaratqan İyenin' : „ Mag'an xızmet etkenlerge muxaddesligimdi ko'rsetemen , Pu'tkil xalıq aldında saltanatımdı ashaman “ , — dep aytqanı usı edi » . Xaron u'ndemedi .
03010004	Muwsa Xaronnın' a'kesinin' inisi Uzzieldin' ulları Mishael ha'm Elsafandı shaqırıp alıp , olarg'a : « Berman kelin'ler , tuwısqanların'ızdın' o'li denesin Muxaddes shatırdın' aldınan ordanın' sırtına alıp shıg'ın'lar » , — dedi .
03010005	Olar keldi de , Muwsanın' buyırg'anınday , tuwısqanlarının' denelerin kiyimlerinen uslap , ordanın' sırtına alıp shıqtı .
03010006	Bunnan son' , Muwsa Xarong'a ha'm onın' ulları Elazar menen İtamarg'a bılay dedi : « Aza tutıp , shashların'ızdı jayman'lar ha'm kiyimlerin'izdi jırtpan'lar . Olay islesen'iz , o'lesizler ha'm Jaratqan İye pu'tkil xalıqqa qa'ha'rlenedi . Biraq tuwısqanların'ız bolg'an pu'tkil İzrail xalqı Jaratqan İye ta'repinen ot penen joq qılıng'anlar ushın aza tutıwı mu'mkin .
03010007	Ushırasıw shatırının' aldınan hesh jaqqa shıg'ıp ketpen'ler , bolmasa o'lip qalasızlar . O'ytkeni sizler Jaratqan İyenin' maylaytug'ın mayı menen Og'an bag'ıshlandın'ız » . Xaron ha'm onın' ulları Muwsanın' aytqanına boysındı . Ruwxaniyler ushın qag'ıydalar
03010008	Jaratqan İye Xarong'a bılay dedi :
03010009	« O'zin' de , ulların' da Ushırasıw shatırına sharap yamasa basqa o'tkir ishimlikler iship kirmen'ler , bolmasa o'lip qalasızlar . Bul a'wladlar boyı ma'n'gi qag'ıyda bolsın .
03010010	Sizler muxaddes na'rseni a'piwayı na'rseden , haram na'rseni hadal na'rseden ayıra alıwın'ız sha'rt .
03010011	Menin' Muwsa arqalı İzrail xalqına bergen barlıq qag'ıydalarımdı olarg'a u'yretiwin'iz tiyis » .
03010012	Muwsa Xarong'a ha'm onın' qalg'an ulları Elazar menen İtamarg'a bılay dedi : « Jaratqan İyege berilgen g'a'lle sadaqasının' jandırılmag'an bo'legin alıp , onnan ashıtqısız nan jawıp qurbanlıq orınnın' qasında jen'ler . Sebebi bul — ju'da' muxaddes .
03010013	Onı muxaddes jerde jen'ler . O'ytkeni Jaratqan İyege berilgen sıylardan senin' ha'm ulların'nın' payı usı boladı . Mag'an usınday buyrıq berildi .
03010014	Al joqarı ko'terip usınılg'an to's penen bag'ıshlap usınılg'an sandı ulların' ha'm qızların' menen birge taza jerde jen'ler . O'ytkeni bul İzrail xalqının' bergen tatıwlıq qurbanlıqlarınan senin' ha'm balaların'nın' payı etip , usılar berildi .
03010015	İzrail xalqı sıy qılıp bergen may menen birge qurbanlıqtın' san ha'm to'sin a'kelsin . Olar to's ha'm sandı Jaratqan İyege bag'ıshlap , joqarı ko'terip usıng'annan keyin , bular sag'an ha'm senin' ulların'a beriledi . Jaratqan İyenin' buyrıg'ına muwapıq , bular ma'n'gige senin' ha'm balaların'nın' payı boladı » .
03010016	Muwsa gu'na qurbanlıg'ı ushın beriletug'ın tekeni sorastırg'anda , onın' jandırıp jiberilgenin bildi . Sonda ol Xaronnın' qalg'an ulları Elazar ha'm İtamarg'a qattı ashıwlanıp bılay dedi :
03010017	« Ne ushın gu'na qurbanlıg'ının' go'shin muxaddes jerde jemedin'ler ? Ol — ju'da' muxaddes qurbanlıq-g'o ! Jaratqan İyenin' aldında ja'miyettin' gu'nasın juwıp , olardı pa'klewin'iz ushın , Jaratqan İye onı sizlerge bergen edi .
03010018	Tekenin' qanı Muxaddes shatırdın' ishine alıp kirilmegen . Sizlerge buyırg'anımday , tekeni muxaddes jerde jewin'iz kerek edi » .
03010019	Xaron Muwsag'a bılay dedi : « Olar bu'gin Jaratqan İyege gu'na qurbanlıg'ın ha'm jandırılatug'ın qurbanlıqtı berdi . Al menin' basıma usınday is tu'sti ! Bu'gin men gu'na qurbanlıg'ının' go'shinen jegenimde , bul Jaratqan İyege unar ma edi ? »
03010020	Bul so'zdi esitip , Muwsa bug'an ırazı boldı .
03011001	Hadal ha'm haram haywanlar1 Jaratqan İye Muwsa menen Xarong'a bılay dedi :
03011002	— İzrail xalqına bılay dep aytın'lar : « Jer betinde jasaytug'ın haywanlardan mınalardın' go'shin jewge boladı :
03011003	tuyaqları teren' etip ekige ayırılg'an , asha tuyaqlı ha'm gu'yis qaytaratug'ın haywanlardın' ha'mmesin .
03011004	Biraq bul haywanlardan tek mınalardın' go'shin jewin'izge bolmaydı : tu'ye gu'yis qaytaradı , biraq onın' tuyag'ı ekige ayırılmag'an . Sonlıqtan ol sizler ushın haram boladı .
03011005	Daman gu'yis qaytaradı , biraq onın' tuyag'ı joq . Sonlıqtan ol sizler ushın haram boladı .
03011006	Qoyan gu'yis qaytaradı , biraq onın' tuyag'ı joq . Sonlıqtan ol sizler ushın haram boladı .
03011007	Shoshqa ekige ayırılg'an , asha tuyaqlı bolg'anı menen , ol gu'yis qaytarmaydı . Sonlıqtan ol sizler ushın haram boladı .
03011008	Usı haywanlardın' go'shin jemen'ler ha'm olardın' o'ligine de qol tiygizben'ler . Olar sizler ushın haram sanaladı .
03011009	Suwda jasaytug'ın haywanlardan mınalardın' go'shin jewin'izge boladı : ten'izde , suwlarda jasaytug'ın qalashlı ha'm qabırshaqlı haywanlardın' go'shin jewin'izge boladı .
03011010	Ten'izde ha'm suwlarda jasaytug'ın qalashsız ha'm qabırshaqsız haywanlardın' ha'mmesi sizler ushın ma'kiriw sanaladı .
03011011	Bular sizler ushın jerkenishli sanaladı . Olardın' go'shin jemen'ler ha'm o'liginen jerkenin'ler .
03011012	Suwda jasaytug'ın qalashsız ha'm qabırshaqsız haywanlardın' ha'mmesi sizler ushın jerkenishli sanaladı .
03011013	Mına quslardı jerkenishli dep bilip , olardın' go'shin jemen'ler : bu'rkit , ku'shegen , qara qus ,
03011014	shayqus , lashın ha'm onın' tu'rleri ,
03011015	g'arg'anın' barlıq tu'rleri ,
03011016	u'ki , batpaq bayıwlısı , shag'ala ha'm qarshıg'anın' tu'rleri ,
03011017	u'y bayıwlısı , qarabay , qulaqlı japalaq ,
03011018	aq quw , birqazan , sipa ,
03011019	la'ylek ha'm qutannın' tu'rleri , o'pepek ha'm jarg'anat .
03011020	Qanatlı shıbın-shirkeylerdin' ha'mmesi sizler ushın jerkenishli .
03011021	Al olardın' ishindegi tek g'ana uzın ayaqları menen sekirip ju'retug'ınların jewin'izge boladı .
03011022	Olar : shegirtkenin' barlıq tu'rleri , shekshek shegirtke , qara shegirtke ha'm usılardın' barlıq tu'rleri .
03011023	Basqa shıbın-shirkeylerdin' ha'mmesi sizler ushın jerkenishli .
03011024	To'mendegi haywanlar sizlerdi haramlaydı , olardın' o'ligine bir jerin tiygizgen adam keshke deyin haram sanaladı .
03011025	Kim de kim olardın' o'ligin tasısa , ol kiyimlerin juwıwı tiyis ha'm ol keshke deyin haram sanaladı .
03011026	Tuyag'ı ekige ayırılg'an , biraq tuyag'ındag'ı jarıg'ı teren' bolmag'an ha'm gu'yis qaytarmaytug'ın ha'r bir haywan sizler ushın haram boladı . Olarg'a bir jerin tiygizgen adam da haram sanaladı .
03011027	To'rt ayaqlı haywanlardan pa'njelerin jerge basıp ju'retug'ın haywanlar da sizler ushın haram boladı . Olardın' o'ligine bir jerin tiygizgen adam keshke deyin haram sanaladı .
03011028	Olardın' o'ligin tasıg'an adam kiyimlerin juwsın ha'm ol keshke deyin haram sanaladı . O'ytkeni bul haywanlar sizler ushın haram .
03011029	Jer bawırlap ju'riwshi mına haywanlar da sizler ushın haram sanaladı : go'rtıshqan , tıshqan , kesirtkenin' tu'rleri ,
03011030	gekkon , xameleon , diywal kesirtkesi , sho'l kesirtkesi , tinshemet .
03011031	Barlıq jer bawırlawshılar ishinde sizler ushın haram dep sanalatug'ınları usılar . Olardın' o'ligine bir jerin tiygizgen adam keshke deyin haram sanaladı .
03011032	Olardın' birewinin' o'ligi bir na'rsenin' u'stine tu'sip ketse , onı haram qıladı . Sol ha'r bir iste qollanılatug'ın ag'ash ıdıs , kiyim , teri , ya kenep bolsın , olardı suwg'a salıp qoyıw kerek . Olar keshke deyin haram sanalıp , son'ınan hadal sanaladı .
03011033	Al eger haywannın' o'ligi ılay ıdıstın' ishine tu'sip ketse , onda ıdıstın' ishindegi ha'r qanday na'rse haram sanaladı ha'm ıdıs sındırıp taslanıwı kerek .
03011034	Bunday ıdıstag'ı suw iship-jewge bolatug'ın azıq-awqatqa tamıp ketse , onda bular haram sanaladı .
03011035	Usınday haywanlardın' birinin' o'ligi nenin' u'stine tu'sse de , sonı haram qıladı . Ol tandırg'a yamasa oshaqqa tu'sken bolsa , onda olar buzıp taslanıwı tiyis . Sebebi olar haram boladı ha'm sizler ushın da haram sanaladı .
03011036	Biraq o'lik tu'sken bulaq yamasa suw saqlag'ısh g'ana hadal sanaladı . Al haywanlardın' o'ligine bir jerin tiygizgen adam haram sanaladı .
03011037	Eger usı haywanlardın' birinin' o'ligi egiletug'ın tuqımg'a tu'sse , tuqım hadal bolıp qala beredi .
03011038	Biraq eger ol suwg'a salıng'an tuqımnın' u'stine tu'sse , tuqım sizler ushın haram sanaladı .
03011039	Eger go'shin jewge bolatug'ın haywan haram o'lse , onın' o'ligine bir jerin tiygizgen adam keshke deyin haram sanaladı .
03011040	Onın' go'shinen jegen adam kiyimlerin juwıwı tiyis ha'm ol keshke deyin haram sanaladı . O'likti tasıg'an adam da kiyimlerin juwıwı tiyis . Bunday adam keshke deyin haram sanaladı .
03011041	Jer bawırlap ju'riwshi barlıq haywanlardı ma'kiriw sanan'lar . Olardı jemen'ler .
03011042	Qarnı menen su'yretilip ju'riwshi bolsın , to'rt ayaqlı jer bawırlawshı ha'm ko'p ayaqlı janıwarlar bolsın , olardın' hesh birin jemen'ler . O'ytkeni olar jerkenishli .
03011043	Olardın' hesh biri menen o'zin'izdi ma'kiriw etpen'ler , olar arqalı haram bolıp qalman'lar .
03011044	Sebebi Men — sizlerdin' Qudayın'ız Jaratqan İye bolaman . Muxaddes bolıw ushın o'zlerin'izdi Mag'an bag'ıshlan'lar , sebebi Men — muxaddespen . Jer bawırlawshılardın' hesh biri menen o'zlerin'izdi haramlaman'lar .
03011045	Qudayın'ız bolıw ushın , sizlerdi Mısırdan shıg'arg'an Jaratqan İye — Men bolaman . Muxaddes bolın'lar , o'ytkeni Men — muxaddespen .
03011046	Haywanlar , quslar , suwda jasawshı ha'r tu'rli haywanlar ha'm jer bawırlawshılar tuwralı qag'ıydalar usı boladı .
03011047	Haramdı hadaldan , jewge bolatug'ın haywanlardı jewge bolmaytug'ın haywanlardan ayırıp bilin'ler ! »
03012001	Bosang'an hayaldın' tazalanıwı1 Jaratqan İye Muwsag'a bılay dedi :
03012002	— İzrail xalqına bılay dep ayt : « Eger bir hayal ha'miledar bolıp , ul tuwsa , ol etegi kelgen ku'nleri sıyaqlı , jeti ku'n haram sanaladı .
03012003	Onın' balası segiz ku'nliginde su'nnet etilsin .
03012004	Hayaldın' qannan tazalanıw mu'ddeti segizinshi ku'nnen baslap , ja'ne otız u'sh ku'n dawam etsin . Bul shille waqtı tamam bolmag'ansha , hayal muxaddes na'rsege qol tiygizbewi ha'm Muxaddes shatırg'a barmawı tiyis .
03012005	Eger hayal qız tuwsa , ol eki ha'pte dawamında etegi kelgen ku'nleri sıyaqlı haram sanaladı . Sonnan son' , hayaldın' qannan tazalanıw mu'ddeti alpıs altı ku'n bolsın .
03012006	Ul yamasa qız tuwg'an hayaldın' tazalanıw mu'ddeti pitkennen son' , ol jandırılatug'ın qurbanlıq ushın bir jasar toqlı , gu'na qurbanlıg'ı ushın bir jas kepter yamasa bir qumırını Ushırasıw shatırının' aldına a'kelip , ruwxaniyge bersin .
03012007	Ruwxaniy olardı Jaratqan İyenin' aldında qurbanlıqqa berip , hayal ushın tazalaw ra'simin o'tkersin . Sonda hayal qan ketiwden tazalang'an bolıp sanaladı . Ul yamasa qız tuwg'an hayalg'a baylanıslı qag'ıyda usı boladı .
03012008	Eger hayaldın' qoshqar beriwge shaması bolmasa , onda ol birewin jandırılatug'ın qurbanlıq , al ekinshisin gu'na qurbanlıg'ı ushın eki qumırı yamasa eki jas kepter a'kelsin . Sonda ruwxaniy hayaldı tazalaydı ha'm hayal taza sanaladı » .
03013001	Teri kesellikleri tuwralı nızam1 Jaratqan İye Muwsa menen Xarong'a bılay dedi :
03013002	— Denesinde qa'wipli teri keselligine aylanıwı mu'mkin bolg'an daq , bo'rtpe yamasa aqtan'lag'ı bar adam ruwxaniy Xarong'a yamasa onın' ruwxaniy ullarının' birine aparılsın .
03013003	Ruwxaniy teridegi jaranı tekserip shıqsın . Eger jaranın' u'stindegi qıl ag'arıp , jara oyılg'an bolsa , onda bul — qa'wipli teri keselligine ta'n jara . Bunday jag'dayda terisindegi jaranın' usınday ekenligi anıqlang'an adamdı ruwxaniy haram dep ja'riyalasın .
03013004	Al eger adamnın' terisinde aqtan'laq bolg'anı menen , ol oyılmag'an ha'm u'stindegi qıllar ag'armag'an bolsa , onda ruwxaniy kesel adamdı jeti ku'n basqalardan bo'leklep qoysın .
03013005	Jetinshi ku'ni ruwxaniy jaranı ja'ne tekserip ko'rsin . Eger jara sol halında qalıp , terige jayılmag'an bolsa , onda kesel adamdı ja'ne jeti ku'n bo'leklep qoysın .
03013006	Ruwxaniy jetinshi ku'ni kesel adamdı tag'ı tekserip ko'rsin . Eger jara terige jayılmag'an ha'm aldıng'ısınan go're bilinbey baratırg'an bolsa , onda ol keseldi hadal dep ja'riyalasın . Bul — a'piwayı bo'rtpe bolg'anı . Kesel adam kiyimlerin juwsın ha'm sonda ol hadal dep sanaladı .
03013007	Ruwxaniyge tekserilip , hadal dep sanalg'annan keyin , sol adamnın' terisindegi bo'rtpe jayıla baslasa , ol qaytadan ruwxaniyge ko'rinsin .
03013008	Ruwxaniy adamdı tag'ı tekserip shıqsın . Eger adamnın' terisindegi bo'rtpe jayılg'an bolsa , onda ruwxaniy onı haram dep ja'riyalasın . Demek , sol adamnın' qa'wipli teri keselligine shalıng'anı .
03013009	Usı keseldin' belgisi bar adam ruwxaniyge aparılıp ,
03013010	ruwxaniy onı tekserip shıqqanda , teride aq daq tabılsa , daqtın' u'stindegi qıllar da aq bolıp , ol awzı ashıq jara bolsa ,
03013011	bul jazılmaytug'ın teri keselligi bolg'anı . Ruwxaniy adamdı haram dep ja'riyalasın , onı bo'leklep qoyıwdın' paydası joq . Sebebi ol adam a'lle qashan haram bolıp esaplanadı .
03013012	Eger kesellik jayılıp , jara sol adamdı basınan ayag'ına deyin qaplag'an bolsa ,
03013013	onda ruwxaniy onı tekserip shıqsın . Eger barlıq denesi taza terige qaplang'an bolsa , ruwxaniy onı hadal dep ja'riyalasın .
03013014	Biraq eger jaranın' awzı ashıq ha'm qızarg'an bolsa , onda adam haram sanaladı .
03013015	Ruwxaniy qızarg'an , awzı ashıq jara ko'rse , adamdı haram dep ja'riyalasın . Usınday jara haram bolıp , bul qa'wipli teri keselliginin' belgisi .
03013016	Eger jaranın' awzı pitip , tek g'ana aq daq qalg'an bolsa , onda ruwxaniy tekserip shıg'ıp , ol adamdı hadal dep ja'riyalasın .
03013017	
03013018	Eger birewdin' terisine shıyqan shıg'ıp , ol jazılıp ketken bolsa ,
03013019	biraq shıyqannın' ornında aq yamasa aqshıl qızıl ren'degi aqtan'laq payda bolsa , ol ruwxaniyge ko'riniwi tiyis .
03013020	Ruwxaniy onı tekserip shıqsın . Eger daq teren' oyılıp , u'stindegi tu'kler ag'arg'an bolsa , onda ol adamdı haram dep ja'riyalasın . Bul — shıyqannın' ornına shıqqan qa'wipli teri keselligi bolg'anı .
03013021	Biraq eger ruwxaniy teksergende , daqtın' u'stindegi tu'ktin' ag'armag'anın ko'rse , jara teren' oyılmay , aldıng'ısınan go're bilinbey baratırg'an bolsa , onda ol adamdı jeti ku'n basqalardan bo'leklep qoysın .
03013022	Eger usı waqıt dawamında jara jayılıp baslag'an bolsa , ruwxaniy ol adamdı haram dep ja'riyalasın . O'ytkeni bul — qa'wipli teri keselligi bolg'anı .
03013023	Al eger aqtan'laq sol halında qalıp , jayılmag'an bolsa , bul tek g'ana shıyqannan qalg'an tırtıq bolg'anı . Ruwxaniy ol adamdı hadal dep ja'riyalasın .
03013024	Eger birew ku'yip qalıp , ku'ygen teride qızg'ısh yamasa aq daq payda bolsa ,
03013025	onda ruwxaniy jaraqattı tekserip shıqsın . Aqtan'laqtın' u'stindegi tu'kler ag'arıp , daq teren' oyılg'an bolsa , demek , bul — ku'ygen terinin' ornında payda bolg'an qa'wipli teri keselligi . Ruwxaniy bunday adamdı haram dep ja'riyalasın .
03013026	Biraq eger ruwxaniy aqtan'laqtag'ı tu'ktin' ag'armag'anın ko'rse , daq teren' oyılmay , aldıng'ısınan go're bilinbey baratırg'an bolsa , onda ruwxaniy ol adamdı jeti ku'n basqalardan bo'leklep qoysın .
03013027	Jetinshi ku'ni ruwxaniy onı ja'ne tekserip ko'rsin . Eger daq terige jayılg'an bolsa , onda ol adamdı haram dep ja'riyalasın . O'ytkeni ol qa'wipli teri keselligine shalıng'an .
03013028	Eger teridegi aqtan'laq sol halında qalıp , terige jayılmag'an ha'm aldıng'ısınan go're bilinbey baratırg'an bolsa , onda bul — ku'yikten payda bolg'an tırtıq . Ruwxaniy ol adamdı hadal dep ja'riyalasın .
03013029	Bir er adamnın' yamasa hayaldın' basında yamasa iyeginde jara bolsa ,
03013030	ruwxaniy jaranı tekserip shıqsın . Jara teride teren' ornalasqan , u'stindegi tu'kler jin'ishke ha'm sarı bolsa , onda ruwxaniy awırıw adamdı haram dep ja'riyalasın . O'ytkeni bul qotır jara , bas ha'm iyekte payda bolg'an qa'wipli teri keselligi .
03013031	Degen menen , ruwxaniy bunday jaranı teksergende , jaranın' teren' oyılmag'anın , biraq jaranın' u'stinde qara tu'k joq ekenin ko'rse , onda ol awırıw adamdı jeti ku'n basqalardan bo'leklep qoysın .
03013032	Al jetinshi ku'ni ruwxaniy jaranı ja'ne tekserip ko'rsin . Eger qotır jara terige jayılmag'an , u'stinde sarı tu'k joq bolıp , jara teren' oyılmag'an bolsa ,
03013033	onda adamnın' qotır bolg'an jerinen basqa ha'mme jerindegi tu'kler qırıp taslansın . Ruwxaniy awırıw adamdı ja'ne jeti ku'n basqalardan bo'leklep qoysın .
03013034	Jetinshi ku'ni ruwxaniy qotır jaranı tag'ı tekserip ko'rsin . Eger qotır jara terige jayılmag'an ha'm teren' oyılmag'an bolsa , onda ruwxaniy sol adamdı hadal dep ja'riyalasın . Awırıw adam kiyimlerin juwsın , sonda ol hadal dep sanaladı .
03013035	Biraq awırıw adam hadal dep ja'riyalang'annan son' , qotır jara onın' terisine jayılıp baslasa ,
03013036	ruwxaniy onı qaytadan tekserip shıqsın . Eger qotır jayılg'an bolsa , onda sarg'ayg'an tu'kti izlemese de boladı . Ol adam haram bolıp sanaladı .
03013037	Al eger qotır jara sol halında qalıp , u'stine qara tu'k shıqqan bolsa , onda qotır jazılg'anı . Adam hadal boladı , ruwxaniy onı hadal dep ja'riyalasın .
03013038	Bir er adamnın' yamasa hayaldın' terisinde aqtan'laqlar payda bolsa ,
03013039	onda ruwxaniy onı tekserip shıqsın . Teridegi aqtan'laqlar aldıng'ısınan go're bilinbey baratırg'an ha'm aqshıl bolsa , bul — bo'rtpe bolg'anı . Adam hadal sanalsın .
03013040	Eger adamnın' to'be shashı yamasa shashının' aldı beti to'gilgen bolsa , onda bul — ka'l bolg'anı . Adam hadal sanaladı .
03013041	
03013042	Biraq ka'l bolg'an adamnın' basında qızg'ısh aq jaralar payda bolsa , onda ol adamnın' qa'wipli teri keselligine shalıng'anı .
03013043	Ruwxaniy onı tekserip ko'rsin . Basının' to'besindegi yamasa aldı betindegi daqlar qa'wipli teri keselligine ta'n jaralar sıyaqlı aqshıl qızıl bolsa ,
03013044	onda adam usınday teri keselligine shalıng'an bolıp , ol haram sanaladı . Basındag'ı jara sebepli ruwxaniy onı haram dep ja'riyalasın .
03013045	Qa'wipli teri keselligine shalıng'an adamnın' kiyimleri jırtılıp , shashları jayılg'an bolsın . Adam ju'zinin' to'menin jawıp : « Haramman ! Haramman ! » — dep baqırsın .
03013046	Ol adam keselligi dawamında haram sanalıp , xalıqtan uzaqta , ordanın' sırtında jasasın . Baz basıw haqqında
03013047	Eger ju'n yamasa zıg'ır kiyimdi , ha'r qanday ju'n yamasa zıg'ır jipten toqılg'an gezleme , teri yamasa teri buyımdı baz basıp ketse
03013048	
03013049	ha'm bulardag'ı baz basqan daq jasıl yamasa qızıl tu'ske ense , onda olar ruwxaniyge ko'rsetiliwi tiyis .
03013050	Ruwxaniy olardı tekserip ko'rip , zıyanlang'an na'rseni jeti ku'n bo'lek saqlasın .
03013051	Jetinshi ku'ni onı ja'ne teksersin . Eger kiyimde , gezlemede yamasa qanday da bir maqset penen qollanılg'an teri buyımda baz basqan jer jayılsa , bul zıyanlı bolg'anı . Zıyanlang'an zat haram sanaladı .
03013052	U'sti baz basqan ha'r bir zat ruwxaniy ta'repinen jag'ıp jiberilsin . O'ytkeni bul zıyanlı na'rse bolg'anlıqtan , jandırıp jiberiliwi kerek .
03013053	Eger ruwxaniy kiyimdegi , gezlemedegi yamasa qanday da bir teri buyımdag'ı baz basqan jerdin' jayılmag'anın ko'rse ,
03013054	baz basqan zattı juwıwdı buyırsın . Ruwxaniy onı ja'ne jeti ku'n bo'lek saqlasın .
03013055	Sonnan keyin , ruwxaniy onı ja'ne teksersin . Eger baz jayılmag'anı menen ren'i burıng'ıday jasıl yamasa qızıl bolsa , ol haram sanaladı . Bul zattın' ishi yamasa sırtı baz basıp ketse , ol jandırıp jiberiliwi tiyis .
03013056	Biraq sol zattın' baz basqan jeri aldıng'ısınan go're bilinbey baslag'an bolsa , ruwxaniy kiyimdegi , teridegi yamasa gezlemedegi baz basqan jerdi kesip taslasın .
03013057	Eger sol zatlarda ja'ne baz basqan jer ko'rinse , ol jayılıp baslag'anı . Onda bunday zattı jag'ıp jiberiwin'iz tiyis .
03013058	Juwılg'an kiyimnen , gezlemeden yamasa teri buyımnan baz basqan jer joq bolıp ketse , onda ol qaytadan juwılsın . Sonnan son' , ol hadal sanaladı .
03013059	Baz basqan ju'n yamasa zıg'ır kiyim , gezleme yamasa teri buyım haram yamasa hadal dep ja'riyalanıwı ushın qollanılatug'ın qag'ıydalar usılardan ibarat .
03014001	Qa'wipli teri keselliginen tazalanıw haqqında1 Jaratqan İye Muwsag'a bılay dedi :
03014002	— Qa'wipli teri keselligi menen awırg'an adamnın' hadal qılınatug'ın ku'ni mına pa'kleniw qag'ıydası qollanılıwı tiyis : awırıw adam ruwxaniyge aparılsın .
03014003	Ruwxaniy onı tekseriw ushın ordanın' sırtına shıqsın . Eger awırıw adam ta'wir bolg'an bolsa ,
03014004	ruwxaniy onı pa'klew ushın eki hadal tiri qus , kedr ag'ashın , qırmızı jip ha'm mayoran sho'bin a'keliwdi buyırsın .
03014005	Ruwxaniydin' buyrıg'ı menen quslardın' birewin taza bulaq suwı quyılg'an ılay ıdıstın' u'stinde shalsın .
03014006	Keyin ruwxaniy tiri qustı , kedr ag'ashın , qırmızı jipti ha'm mayoran sho'bin soyılg'an qustın' qanı menen aralastırılg'an taza bulaq suwına batırsın
03014007	ha'm teri keselliginen pa'klenetug'ın adamnın' u'stine jeti ma'rte serpsin . Sonnan keyin , ruwxaniy onı hadal dep ja'riyalap , tiri qustı ashıq dalag'a jibersin .
03014008	Pa'klenetug'ın adam kiyimlerin juwıp , barlıq shashların qırqıp taslasın ha'm suwg'a juwınsın , sonda ol hadal sanaladı . Keyin ol ordag'a kiriwine boladı , biraq jeti ku'n shatırının' sırtında jasasın .
03014009	Jetinshi ku'ni ol shashın , saqalın , qasların ha'm denesindegi barlıq ju'nlerin qırıp taslasın . Kiyimlerin juwıp , o'zi de suwg'a juwınıp bolg'annan son' , hadal sanaladı .
03014010	Segizinshi ku'ni ol minsiz eki erkek toqlı , bir jasar minsiz qoy , g'a'lle sadaqası sıpatında za'ytu'n mayı menen aralastırılg'an onnan u'sh efa sapalı un ha'm bir log za'ytu'n mayın alıp kelsin .
03014011	Pa'klew xızmetin orınlap atırg'an ruwxaniy bulardın' barlıg'ın ha'm pa'klenip atırg'an adamdı Jaratqan İyenin' aldına , Ushırasıw shatırının' aldına alıp kelsin .
03014012	Keyin ruwxaniy toqlılardın' birewin alıp , onı bir log za'ytu'n mayı menen birge ayıp qurbanlıg'ı etip usınsın . Bulardı Jaratqan İyenin' aldında joqarı ko'terip usınsın .
03014013	Toqlını gu'na qurbanlıg'ı ha'm jandırılatug'ın qurbanlıq shalınatug'ın muxaddes jerde shalsın . O'ytkeni gu'na qurbanlıg'ı sıyaqlı ayıp qurbanlıg'ı da ruwxaniyge tiyisli . Bul qurbanlıq ju'da' muxaddes bolıp esaplanadı .
03014014	Ruwxaniy pa'klenetug'ın adamnın' on' qulag'ının' sırg'alıg'ına , on' qolının' ha'm on' ayag'ının' bas barmag'ına ayıp qurbanlıg'ının' qanınan su'rtsin .
03014015	Sonnan keyin , ol bir log za'ytu'n mayınan azg'antay alıp , o'zinin' shep alaqanına quysın .
03014016	On' qolının' barmag'ın sol mayg'a batırıp , Jaratqan İyenin' aldında jeti ma'rte serpsin .
03014017	Pa'klenetug'ın adamnın' on' qulag'ının' sırg'alıg'ına , on' qolının' ha'm on' ayag'ının' bas barmag'ına ayıp qurbanlıg'ınan su'rtilgen qannın' u'stine qolındag'ı maydan su'rtsin .
03014018	Sonın' menen birge , ruwxaniy alaqanında awısıp qalg'an maydı pa'klenetug'ın adamnın' basına su'rtip , Jaratqan İyenin' aldında onı pa'klesin .
03014019	Sonnan son' , ruwxaniy gu'na qurbanlıg'ın berip , pa'klenetug'ın adamdı haramlıg'ınan pa'klesin . Bunnan keyin jandırılatug'ın qurbanlıqtı soyıp ,
03014020	onı g'a'lle sadaqası menen birge qurbanlıq orında jag'ıp jibersin . Usılay etip , ruwxaniy onı pa'kleydi ha'm sol adam hadal bolıp esaplanadı .
03014021	Eger de ol adam jarlı bolıp , bulardı alıwg'a shaması kelmese , pa'kleniwi ushın joqarı ko'terip usınatug'ın ayıp qurbanlıg'ı ushın bir erkek toqlı , g'a'lle sadaqası ushın za'ytu'n mayı qosılg'an onnan bir efa sapalı un ha'm bir log za'ytu'n mayın alıp kelsin .
03014022	Ol birewin gu'na qurbanlıg'ı , ekinshisin jandırılatug'ın qurbanlıq etip beriw ushın shaması kelgeninshe , eki qumırı yamasa eki jas kepter a'kelsin .
03014023	Ol bulardın' ha'mmesin pa'kleniw ushın segizinshi ku'ni Jaratqan İyenin' aldına , Ushırasıw shatırının' aldına alıp kelip , ruwxaniyge bersin .
03014024	Ruwxaniy ayıp qurbanlıg'ı ushın berilgen toqlını ha'm bir log za'ytu'n mayın alıp , Jaratqan İyenin' aldında joqarı ko'terip usınsın .
03014025	Son'ınan ayıp qurbanlıg'ı ushın beriletug'ın toqlını soyıp , onın' qanınan alıp , pa'klenetug'ın adamnın' on' qulag'ının' sırg'alıg'ına , on' qolının' ha'm on' ayag'ının' bas barmag'ına su'rtsin .
03014026	Sonnan son' , ruwxaniy o'zinin' shep alaqanına azg'antay za'ytu'n mayın quyıp ,
03014027	on' qolının' barmag'ın sol mayg'a batırıp , Jaratqan İyenin' aldında jeti ma'rte serpsin .
03014028	Ol qolındag'ı maydan pa'klenetug'ın adamnın' on' qulag'ının' sırg'alıg'ına , on' qolının' ha'm on' ayag'ının' bas barmag'ına ayıp qurbanlıg'ının' qanı su'rtilgen jerge su'rtsin .
03014029	Sonın' menen birge , ruwxaniy Jaratqan İyenin' aldında pa'klenetug'ın adamdı pa'klew ushın , qolında qalg'an maydı onın' basına su'rtsin .
03014030	Sonnan keyin , sol adamnın' shaması jetkenine qarap , alg'an qumırılardan yamasa kepterlerden birewin gu'na qurbanlıg'ı , ekinshisin jandırılatug'ın qurbanlıq etip , g'a'lle sadaqası menen birge usınsın . Ruwxaniy usılay etip , sol adamdı Jaratqan İyenin' aldında pa'klesin .
03014031	
03014032	Qa'wipli teri keselligi menen awırıp , ta'wir bolg'annan keyin pa'kleniwi ushın jag'dayı to'men adamlar ushın qag'ıydalar usılardan ibarat . Ko'geriwden tazalanıw
03014033	Jaratqan İye Muwsa menen Xarong'a bılay dedi :
03014034	— Sizlerge mu'lik qılıp beretug'ın Kenaan jerine kirgenin'izden keyin , elin'izdegi bir u'yge ko'gerip , baz basıw ba'lesin jibersem ,
03014035	u'ydin' iyesi ruwxaniyge barıp : « U'yimde ko'geriwge uqsag'an bir na'rse ko'rdim » , — dep xabar bersin .
03014036	Ruwxaniy ko'geriwdi ko'riwge barmasınan aldın , u'ydegi ha'r bir na'rse haram dep sanalmawı ushın , olardı sırtqa shıg'arıp qoyıwdı buyırsın . Sonnan keyin , ol u'ydi ko'riwge barsın .
03014037	Ol ko'gergen diywallardı ko'zden o'tkersin . Eger ko'geriwdegi jasıl yamasa qızıl tu'sli daqlar diywalg'a sin'ip baratırg'an bolsa ,
03014038	onda ruwxaniy u'yden shıg'ıp , u'ydi jeti ku'n dawamında jawıp qoysın .
03014039	Ol jetinshi ku'ni qaytıp barıp , u'ydi ja'ne ko'zden o'tkersin . Eger de ko'geriw diywallarg'a jayılg'an bolsa ,
03014040	ko'gergen taslardı alıp taslap , qalanın' sırtına , haram sanalatug'ın bir jerge aparıp taslawdı buyırsın .
03014041	U'ydin' ishindegi barlıq sıbawdı tu'sirtip , bulardı da qalanın' sırtındag'ı sol jerge taslatsın .
03014042	Alıng'an taslardın' ornına basqa taslar qalanıp , u'y jan'adan sıbalsın .
03014043	Sonnan keyin de u'yde ko'geriw ja'ne payda bolsa ,
03014044	ruwxaniy barıp , u'ydi ko'zden o'tkersin . Ko'geriw jayılsa , ol zıyanlı bolıp , u'y haram sanaladı .
03014045	Bunday u'y buzıp taslansın . Onın' tasları , ag'ashları , barlıq sıbawları qalanın' sırtındag'ı haram jerge aparıp taslansın .
03014046	U'y jabılg'an ku'nleri , og'an kirgen ha'r bir adam keshke deyin haram sanaladı .
03014047	Sol u'yde jatqan yamasa awqat jegen adam kiyimlerin juwsın .
03014048	Al eger de u'y sıbalg'annan son' , ruwxaniy u'yge kirip , ko'zden o'tkergende , sol ko'geriw jayılmag'an bolsa , onda ruwxaniy u'ydi taza dep ja'riyalasın . O'ytkeni ko'geriw joq boldı .
03014049	Ruwxaniy u'ydi pa'klew ushın eki qus , kedr ag'ashın , qırmızı jip ha'm mayoran sho'bin alsın .
03014050	Quslardın' birewin taza bulaq suwı quyılg'an ılay ıdıstın' u'stinde soysın .
03014051	Kedr ag'ashın , mayoran sho'bin , qırmızı jipti ha'm tiri qustı alıp , soyılg'an qustın' qanı menen aralastırılg'an taza bulaq suwına batırsın da , onı jeti ma'rte u'yge serpsin .
03014052	Usılay etip , ruwxaniy u'ydi pa'klegennen son' ,
03014053	tiri qustı qalanın' sırtına , ashıq dalag'a ushırıp jibersin . Solay etip , u'y pa'klenip , taza boladı .
03014054	Ha'r tu'rli teri keselligi , qotır jara , daq , bo'rtpe yamasa aqtan'laqlar , ja'ne de , kiyim ha'm u'ylerde payda bolatug'ın baz basıw menen ko'geriwge baylanıslı qag'ıydalar usılardan ibarat .
03014055	
03014056	Bulardın' qashannan berli haram , qashannan berli hadal bolg'anı usı nızam boyınsha bilinedi .
03015001	Adamdı haram qılatug'ın na'rseler tuwrısında1 Jaratqan İye Muwsa menen Xarong'a bılay dedi :
03015002	— İzrail xalqına bılay dep aytın'lar : Erkektin' jınısıy ag'zasınan irin' ajıralıp shıqsa , ol haram sanaladı .
03015003	Adamnan ajıralıp shıg'atug'ın irin' haqqında nızam mınaday : irin' aqsa da , qoyıwlasıp irkilip qalsa da , adam haram sanaladı .
03015004	Bunday adamnın' jatqan to'segi ha'm otırg'an ha'r bir na'rsesi haram sanaladı .
03015005	Kim de kim onın' to'segine bir jerin tiygizse , kiyimlerin juwsın , o'zi de juwınsın . Ol keshke deyin haram sanaladı .
03015006	Sol adamnın' otırıp ketken jerine otırg'an adam da kiyimlerin juwıp , o'zi juwınsın ha'm ol keshke deyin haram sanaladı .
03015007	Kim de kim irin' ag'ıp ju'rgen adamg'a bir jerin tiygizse , kiyimlerin juwsın ha'm o'zi de juwınsın . Ol keshke deyin haram sanaladı .
03015008	Eger de irin' ag'ıp ju'rgen adamnın' tu'pirigi pa'k adamg'a shashırap ketse , tu'pirik shashırag'an adam kiyimlerin juwsın , o'zi de juwınsın . Ol keshke deyin haram sanaladı .
03015009	İrin'i bar adam mingen ha'r bir attın' eri haram sanaladı .
03015010	Usı adam otırg'an ha'r bir na'rsege bir jerin tiygizgen adam keshke deyin haram sanaladı . Bul zatlardı ko'terip ju'rgen ha'r bir adam kiyimlerin juwsın , o'zi de juwınsın . Ol keshke deyin haram sanaladı .
03015011	İrin'i bar adam qolların juwmay , birewge qolın tiygizse , sol adam kiyimlerin juwsın , o'zi de juwınsın . Ol keshke deyin haram sanaladı .
03015012	İrin'i bar adam uslag'an ha'r bir ılay ıdıs sındırıp taslansın , al ag'ash ıdıs bolsa , suw menen juwılsın .
03015013	Eger adamnın' irin'i toqtap , ta'wir bolsa , jeti ku'n o'tiwi tiyis . Sonnan keyin , ol kiyimlerin juwıp , ag'ın suwda juwınsın , sonda ol taza bolıp sanaladı .
03015014	Segizinshi ku'ni ol eki qumırı yamasa eki jas kepter alıp , Jaratqan İyenin' aldına , Ushırasıw shatırının' aldına a'kelsin ha'm bulardı ruwxaniyge bersin .
03015015	Ruwxaniy olardın' birewin gu'na qurbanlıg'ı , ekinshisin jandırılatug'ın qurbanlıq etip bersin . Usılay etip , ruwxaniy irin'i bar bolg'an adamdı Jaratqan İyenin' aldında pa'klesin .
03015016	Eger de bir erkek adamnın' jınısıy tuqımlıg'ı aqsa , pu'tkil denesin suwg'a juwsın ha'm ol keshke deyin haram sanaladı .
03015017	U'stine jınısıy tuqımlıq tamg'an ha'r bir kiyim yamasa teri zatlar suw menen juwılsın ha'm olar keshke deyin haram sanaladı .
03015018	Erkek bir hayal menen jatıp , erkekten jınısıy tuqımlıq aqsa , ekewi de juwınsın ha'm olar keshke deyin haram sanaladı .
03015019	Eger hayaldın' a'dettegidey etek kiri kelip ju'rse , ol jeti ku'n dawamında haram sanaladı . Og'an bir jerin tiygizgen adam da keshke deyin haram sanaladı .
03015020	Etek kiri kelip ju'rgen waqtında , hayaldın' to'segi de , ol u'stinde otırg'an ha'r bir na'rse de haram sanaladı .
03015021	Kim de kim sol hayaldın' to'segine yamasa ol otırg'an zatqa bir jerin tiygizse , kiyimlerin juwsın , o'zi de suwg'a juwınsın . Ol keshke deyin haram sanaladı .
03015022	
03015023	Hayaldın' to'seginin' yamasa ol otırg'an zattın' u'stinde turg'an bir na'rsege jantasqan ha'r bir adam keshke deyin haram sanaladı .
03015024	Eger erkek etek kiri kelip ju'rgen hayal menen jatsa , erkek te haram sanaladı . Ol erkek jeti ku'n haram bolıp , onın' jatqan ha'r bir to'segi de haram sanaladı .
03015025	Eger hayaldın' etek kirinen tısqarı qan kelse ha'm bul uzaq waqıt dawam etse , yamasa etek kiri a'detten tıs uzayıp ketse , onda ol usı waqıt dawamında da etek kiri waqtındag'ıday haram sanaladı .
03015026	Usı waqıt dawamında hayaldın' jatqan to'segi yamasa otırg'an ha'r bir na'rse etegi kelip ju'rgen waqtındag'ı sıyaqlı haram sanaladı .
03015027	Kim de kim sol na'rselerge jantassa , haram bolıp esaplanadı . Ol kiyimlerin juwsın , o'zi de juwınsın . Ol keshke deyin haram sanaladı .
03015028	Hayaldın' qanı toqtag'annan son' jeti ku'n o'tiwi tiyis , sonnan keyin ol taza bolıp esaplanadı .
03015029	Segizinshi ku'ni ol eki qumırı yamasa eki jas kepterdi Ushırasıw shatırının' aldına alıp kelsin ha'm olardı ruwxaniyge bersin .
03015030	Ruwxaniy olardın' birewin gu'na qurbanlıg'ı , ekinshisin jandırılatug'ın qurbanlıq qılıp usınsın . Usılay etip , ruwxaniy qan ketiwden haramlang'an hayaldı Jaratqan İyenin' aldında pa'klesin .
03015031	İzrail xalqın haramlıqtan usılay saqlan' . Solay etip , aran'ızda jaylasqan Menin' Muxaddes shatırımdı haram qılıp , o'lip qalman'lar .
03015032	Jınısıy ag'zasınan irin' yamasa tuqımlıg'ı aqqan adam , etek kiri kelip ju'rgen hayal ha'm usınday jag'daydag'ı hayal menen jatqan erkekke baylanıslı qag'ıydalar usı boladı .
03015033	
03016001	Gu'nadan pa'kleniw ku'ni1 Jaratqan İyenin' aldına jaqınlag'anı ushın o'lgen Xaronnın' eki ulının' o'liminen son' , Jaratqan İye Muwsa menen so'ylesip ,
03016002	og'an bılay dedi : — A'jag'an' Xarong'a ayt , ol En' muxaddes bo'lmege , perdenin' artına , Kelisim sandıg'ının' u'stindegi gu'nadan pa'kleytug'ın qaqpaqtın' aldına tek belgilengen waqıtta kirsin . Basqa waqıtta kirse , ol o'lip qaladı . Sebebi Men bult ishinde , qaqpaqtın' u'stinde payda bolaman .
03016003	Xaron En' muxaddes bo'lmege kiretug'ın waqıtta gu'na qurbanlıg'ı ushın bir bug'a , jandırılatug'ın qurbanlıq ushın bir qoshqar usınsın .
03016004	Ol zıg'ırdan islengen muxaddes uzın ko'ylek , zıg'ır diz kiyim kiysin , zıg'ır belbew baylasın ha'm basına zıg'ır sa'lle orasın . Bular muxaddes kiyimler , sonın' ushın olardı kiymesten aldın juwınıp alsın .
03016005	İzrail ja'miyeti de gu'na qurbanlıg'ı ushın Xarong'a eki teke , jandırılatug'ın qurbanlıq ushın bir qoshqar a'kelsin .
03016006	Xaron o'zin ha'm shan'arag'ın gu'nalardan pa'klew ushın , gu'na qurbanlıg'ı etip bir bug'a usınsın .
03016007	Sonnan keyin , ol eki tekeni Jaratqan İyenin' aldına , Ushırasıw shatırının' aldına alıp kelsin .
03016008	Sol jerde eki teke ushın shek taslanıp , qaysısının' Jaratqan İye ushın , qaysısının' Azazel ushın du'zge aydap jiberiletug'ının anıqlasın .
03016009	Xaron shek boyınsha Jaratqan İyege tiyisli tekeni alıp , gu'na qurbanlıg'ı etip usınsın .
03016010	Shek boyınsha Azazelge jiberiletug'ın tekeni tiriley Jaratqan İyenin' aldına a'kelip , xalıqtın' gu'naları keshiriliwi ushın du'zge aydap jibersin .
03016011	Xaron o'zi ha'm shan'arag'ı ushın beriletug'ın bug'anı gu'na qurbanlıg'ı etip usıng'anda ,
03016012	ol qurbanlıq orınnan shoqlardı alıp , tu'tetki tu'tetiletug'ın ıdısqa toltırıp salsın . Keyin sol ıdıstı ha'm eki qosuwıs maydalap untalg'an xosh iyisli tu'tetkini perdenin' artındag'ı En' muxaddes bo'lmege alıp kirsin .
03016013	Ol jerde , Jaratqan İyenin' aldında tu'tetkini shoqlardın' u'stine qoysın . Onın' tu'tini Kelisim sandıg'ının' u'stindegi qaqpaqtı ko'zge ko'rinbeytug'ın etip qaplaydı . Sonda Xaron o'lmey tiri qaladı .
03016014	Sonnan keyin , ol bug'anın' qanınan alıp , barmag'ı menen shıg'ıs ta'repten qaqpaqtın' u'stine bir ma'rte , keyin qaqpaqtın' aldına jeti ma'rte serpsin .
03016015	Usıdan keyin ol xalıq ushın gu'na qurbanlıg'ı etip tekeni soysın . Onın' qanın perdenin' ishki jag'ına , En' muxaddes bo'lmege alıp kirsin . Bug'anın' qanın serpkendey etip , tekenin' qanın da sol Kelisim sandıg'ının' qaqpag'ının' u'stine ha'm onın' aldına serpsin .
03016016	Usılay etip , En' muxaddes bo'lmeni İzrail xalqının' napa'kliklerinen , jınayatlarınan ha'm barlıq gu'nalarınan tazalasın . En' muxaddes bo'lmenin' aldındag'ı Muxaddes bo'lme ushın da anıq usılay islensin . O'ytkeni shatır napa'k adamlardın' arasında jaylasqan .
03016017	Xaron o'zinin' , shan'arag'ının' ha'm pu'tkil İzrail ja'miyetinin' atınan pa'klew ra'simin o'tkeriw ushın En' muxaddes bo'lmege kirgende , sırtqa shıg'aman degenshe , Ushırasıw shatırında hesh kim bolmawı tiyis .
03016018	Son'ınan Xaron Jaratqan İyenin' aldındag'ı qurbanlıq orıng'a shıg'ıp , qurbanlıq orındı pa'klew ushın , bug'a menen tekenin' qanın qurbanlıq orınnın' shaqlarına su'rtip shıqsın .
03016019	Qandı barmag'ı menen qurbanlıq orıng'a jeti ma'rte serpsin . Usılay etip , ol qurbanlıq orındı İzrail xalqının' napa'kliginen tazalap , muxaddes qıladı .
03016020	Xaron En' muxaddes bo'lmeni , onın' aldındag'ı Muxaddes bo'lmeni ha'm qurbanlıq orındı pa'klegennen son' , tiri tekeni alıp kelsin .
03016021	Ol eki qolın tekenin' basına qoyıp , İzrail xalqının' barlıq ayıpların , jınayatların ha'm gu'naların dawıslap ta'n alıp , bulardı tekenin' basına ju'klesin . Sonnan keyin , teke usı is ushın arnawlı adamg'a tapsırılsın ha'm ol tekeni qula du'zge aydap jibersin .
03016022	Solay etip , teke İzrail xalqının' barlıq ayıpların qula du'zge alıp ketedi .
03016023	Sonnan son' , Xaron Ushırasıw shatırına kirsin . Ol En' muxaddes bo'lmege kirer aldında kiyip alg'an zıg'ır kiyimlerin sheship , Muxaddes bo'lmede qaldırsın .
03016024	Ol muxaddes jerde juwınıp , ku'ndelikli ruwxaniylik kiyimlerin kiysin . Sonnan son' , o'zi ha'm xalıq ushın beriletug'ın jandırılatug'ın qurbanlıqlardı usınsın . Usılay etip , ol o'zin de , xalıqtı da gu'nadan pa'klesin .
03016025	Gu'na qurbanlıg'ının' mayın qurbanlıq orında tu'tetip jandırsın .
03016026	Al gu'na ju'klengen tekeni Azazelge jiberip qaytqan adam kiyimlerin juwsın , o'zi de juwınsın . Sonnan keyin , ol ordag'a kire aladı .
03016027	Gu'na qurbanlıg'ı etip berilgen ha'm pa'klew ra'simin o'tkeriw ushın qanları En' muxaddes bo'lmege alıp kirilgen bug'a menen teke ordanın' sırtına shıg'arıp taslansın . Olardın' terileri , go'shleri ha'm da'risleri jag'ıp jiberilsin .
03016028	Bulardı jaqqan adam kiyimlerin juwıp , o'zi de juwıng'annan son' , ordag'a kire aladı .
03016029	Sizler ushın mınaw ma'n'gige qag'ıyda bolsın : jetinshi aydın' onınshı ku'ni oraza tutın' . İzraillı bolsın , aran'ızda jasap atırg'an kelgindi adam bolsın , hesh birin'iz a'dettegi jumısın'ızdı islemen' .
03016030	O'ytkeni sol ku'ni ruwxaniy Xaron sizlerdi gu'naların'ızdan pa'kleydi . Sonda sizler Jaratqan İyenin' aldında barlıq gu'naların'ızdan tazalanasızlar .
03016031	Sol ku'n sizler ushın tolıq dem alatug'ın Shabbat ku'ni boladı , sol ku'ni oraza tutın'lar . Bul sizler ushın ma'n'gi qag'ıyda bolsın .
03016032	A'kesinin' ornına bas ruwxaniylikke tayınlanıp , maylang'an ruwxaniy muxaddes zıg'ır kiyimlerin kiyip , pa'klew ra'simin o'tkersin .
03016033	Ol En' muxaddes bo'lmeni , Ushırasıw shatırın ha'm qurbanlıq orındı tazalap , ruwxaniylerdin' ha'm pu'tkil ja'miyettin' gu'nalarınan pa'kleydi .
03016034	İzrail xalqının' ko'p gu'naları sebepli jılına bir ma'rte pa'klew ra'simi o'tkerilsin . Bul sizler ushın ma'n'gi qag'ıyda bolsın . Xaron ha'mmesin Jaratqan İyenin' Muwsag'a buyırg'anınday etip orınladı .
03017001	Qannın' a'hmiyeti1 Jaratqan İye Muwsag'a bılay dedi :
03017002	— Xarong'a , onın' ullarına ha'm pu'tkil İzrail xalqına bılay dep ayt : « Jaratqan İyenin' buyrıg'ı mınaw :
03017003	Eger İzrail xalqınan birew bir sıyır , bir qoy yamasa eshki soymaqshı bolsa , onı qurbanlıq sıpatında Jaratqan İyege usınıw ushın , Ushırasıw shatırının' aldına alıp keliwi tiyis . Eger maldı yamasa janlıqtı Muxaddes shatırdın' aldına alıp kelmey , basqa jerde soysa , ol qan to'kken bolıp , ayıplı sanalsın . Qan to'kken sol adam xalıqtın' arasınan joq qılınadı .
03017004	
03017005	Solay etip , izraillılar ashıq dalalarda soyg'an qurbanlıqların endigiden bılay Jaratqan İyenin' aldına alıp kelsin . Olar qurbanlıqların Ushırasıw shatırının' aldına , ruwxaniyge alıp kelsin ha'm tatıwlıq qurbanlıg'ı etip , Jaratqan İyege usınsın .
03017006	Ruwxaniy qurbanlıqtın' qanın Ushırasıw shatırının' kirer awzının' aldındag'ı Jaratqan İyenin' qurbanlıq ornına serpip jibersin , mayların bolsa , Jaratqan İyege xosh iyisli sıy qılıp , tu'tetip jandırıp jibersin .
03017007	Bunnan bılay , İzrail xalqının' qurbanlıqları teke ko'rinisindegi jinlerge berilmesin ha'm solay islep , olar Jaratqan İyege opasızlıq qılmasın . Bul qag'ıydag'a a'wladlar dawamında a'mel qılınsın » .
03017008	Olarg'a ja'ne bılay dep ayt : « Eger İzrail xalqınan yamasa arasında jasap atırg'an kelgindilerden birewi jandırılatug'ın qurbanlıq yamasa basqa qurbanlıq berse ,
03017009	biraq onı Jaratqan İyege usınıw ushın Ushırasıw shatırının' aldına alıp kelmese , ol xalıqtın' arasınan joq qılınadı .
03017010	Eger İzrail xalqınan yamasa arasında jasap atırg'an kelgindilerden birewi go'shti qanı menen jese , Men og'an qarsı shıg'ıp , xalqının' arasınan joq qılaman .
03017011	O'ytkeni janıwarlardın' janı qanında boladı . Qandı sizlerge qurbanlıq orınnın' u'stinde o'zlerin'izdi gu'nadan pa'klewin'iz ushın berdim . O'zinde o'mir bolg'an bul qan sizlerdi gu'nadan pa'kleydi .
03017012	Sonın' ushın , İzrail xalqına : „ Sizler yamasa aran'ızda jasap atırg'an kelgindi adamlardın' hesh biri go'shti qanı menen jemesin “ , — dep ayttım .
03017013	İzrail xalqınan yamasa arasında jasap atırg'an kelgindi adamlardan birewi jewge bolatug'ın bir haywan yamasa qus awlasa , onın' qanın topıraqqa ag'ızıp ko'mip taslasın .
03017014	O'ytkeni janıwarlardın' janı qanında boladı . Sol sebepli Men İzrail xalqına : „ Hesh bir janıwardın' go'shin qanı menen jemen' “ , — dedim . Onı ishken adam xalıqtın' arasınan joq qılınadı .
03017015	İzraillı bolsın , aran'ızda jasap atırg'an kelgindi bolsın , haram o'lgen yamasa jabayı haywan bawızlap o'ltirgen haywannın' go'shin jegen ha'r bir adam kiyimlerin juwsın , o'zi de juwınsın . Ol keshke deyin haram sanaladı . Sonnan keyin barıp , ol hadal sanaladı .
03017016	Eger de ol kiyimlerin juwmasa , o'zi de juwınbasa , ayıplı sanalıp , jazag'a tartıladı » .
03018001	Qadag'an etilgen jınısıy qatnaslar1 Jaratqan İye Muwsag'a bılay dedi :
03018002	— İzrail xalqına bılay dep ayt : Qudayın'ız Jaratqan İye — Men bolaman .
03018003	O'zlerin'iz burın arasında jasag'an Mısır xalqının' ha'm Menin' sizlerdi aparatırg'an Kenaan jerinin' u'rp-a'detlerine a'mel qılıp , olar sıyaqlı jasaman'lar .
03018004	Menin' nızamlarımdı orınlap , qag'ıydalarım boyınsha jasan'lar . Men — Qudayın'ız Jaratqan İyemen .
03018005	Qag'ıyda ha'm nızamlarıma a'mel qılın' . O'ytkeni adam olardı orınlawı arqalı o'mir su'redi . Men — Jaratqan İyemen .
03018006	Hesh kim jınısıy qatnas jasaw ushın o'z ag'ayinine jaqınlamasın . Men — Jaratqan İyemen .
03018007	Anan' menen jınısıy qatnas qılıp , a'ken'di shermende qılma . Ol anan' bolg'anı ushın , onın' etegin ashpa .
03018008	A'ken'nin' namısına tiymewin' ushın , onın' hesh bir hayalı menen jınısıy qatnas qılma .
03018009	Senin' menen bir u'yde tuwılsın , basqa jerde tuwılsın , anan'nan yamasa a'ken'nen tuwılg'an o'gey qarındasların'nın' hesh biri menen jınısıy qatnas qılma .
03018010	Qızın'nan yamasa ulın'nan tuwılg'an aqlıq qızın' menen jınısıy qatnas qılma . O'ytkeni olar senin' tuwg'an qanalasların' boladı .
03018011	A'ken'nin' basqa hayalınan tuwılg'an qız benen jınısıy qatnas qılma . Sebebi ol a'ken'nen tuwılg'an , senin' qarındasın' boladı .
03018012	A'ken'nin' a'japası yamasa qarındası menen jınısıy qatnas qılma . O'ytkeni ol a'ken'nin' jaqın qanalası boladı .
03018013	Anan'nın' a'japası yamasa sin'lisi menen jınısıy qatnas qılma . Sebebi ol anan'nın' jaqın qanalası boladı .
03018014	A'ken'nin' ag'asının' yaki inisinin' hayalı menen jatıp , olardı shermende qılma . Sebebi ol senin' jen'gen' boladı .
03018015	Kelinin' menen jınısıy qatnas qılma . Ol balan'nın' hayalı . Onın' menen jatpa .
03018016	Ag'an'nın' yaki inin'nin' hayalı menen jınısıy qatnas qılma . Bolmasa olardın' namısına tiyesen' .
03018017	Bir hayaldın' o'zi menen jınısıy qatnasta bolıp , onın' qızı menen de jınısıy qatnas qılma . Hayaldın' qızınan yamasa ulınan tuwılg'an aqlıq qızı menen jınısıy qatnas qılma . Sebebi olar hayaldın' jaqın qanlasları . Bunday qılmıs islewin' jawızlıq boladı .
03018018	Hayalın' tiri waqtında , onın' a'japasın yamasa sin'lisin hayallıqqa alma ha'm onın' menen jınısıy qatnas qılma .
03018019	Etegi kelip ju'rgeni ushın haram sanalg'an hayal menen jınısıy qatnas qılma .
03018020	Basqa birewdin' hayalı menen jınısıy qatnas qılıp , o'zin'di haramlama .
03018021	Balaların'nın' hesh birin Molox qudayına arnap , qurbanlıqqa berme ha'm usılay islep , Qudayın'nın' atına til tiygizbe . Men — Jaratqan İyemen .
03018022	Hayal menen jatqanday qılıp , erkek penen jatpa . Bul jerkenishli is .
03018023	Hesh qanday haywan menen jınısıy qatnas qılıp , o'zin'di haramlama . Hayallar da jınısıy qatnas qılıw ushın hesh qanday haywang'a jaqınlamasın . Bul — buzıqlıq boladı .
03018024	Usı is-ha'reketlerdin' hesh biri menen o'zlerin'izdi haramlaman' . Men sizlerdin' aldın'ızdan quwıp shıg'arıp atırg'an xalıq usınday isler menen o'zlerin haramlag'an edi .
03018025	Olar sebepli el de haramlang'an . Olardın' gu'nası sebepli sol jerdi jazaladım . Eldin' o'zi turg'ınlarınan kewli aynıp , olardı qusıp tasladı .
03018026	Sizler Menin' qag'ıyda ha'm nızamlarıma a'mel qılıp jasan'lar . İzraillı bolsın , aran'ızda jasap atırg'an kelgindi bolsın , hesh bir adam bunday jerkenishli isti islemesin .
03018027	Sizlerden aldın bul elde jasag'an adamlar usı barlıq jerkenishli islerdi islep , eldi haramladı .
03018028	Eger sizler de eldi haramlasan'ız , sizlerden aldıng'ı xalıqqa islegenindey , el sizlerdi de qusıp shıg'arıp jiberedi .
03018029	Kim de kim usı jerkenishli islerdin' birewin islese , xalıqtın' arasınan joq qılınadı .
03018030	Menin' buyrıqlarımdı orınlan'lar , sizlerden aldın elde jasag'an adamlardın' jerkenishli u'rp-a'detlerine a'mel qılıp , o'zlerin'izdi haramlaman' . Men — Qudayın'ız , Jaratqan İyemen .
03019001	A'dillik ha'm muxaddeslik nızamları1 Jaratqan İye Muwsag'a bılay dedi :
03019002	— İzrail ja'miyetine bılay dep ayt : Muxaddes bolın' , o'ytkeni Qudayın'ız Jaratqan İye bolg'an Men — muxaddespen .
03019003	Ha'r birin'iz o'z ata-anan'ızdı hu'rmetlen' . Mag'an tiyisli bolg'an Shabbat ku'nine a'mel qılın' . Men — Qudayın'ız Jaratqan İyemen .
03019004	Mennen ju'z burıp , jalg'an qudaylarg'a tabınban' ha'm o'zlerin'izge butlardın' mu'sinlerin sog'ıp alman' . Men — Qudayın'ız Jaratqan İyemen .
03019005	Tatıwlıq qurbanlıg'ın a'kelgenin'izde , onı Men qabıl etetug'ınday etip usının' .
03019006	Qurbanlıqtın' go'shi soyılg'an ku'ni yamasa erten'gi ku'ni jeliniwi tiyis , al u'shinshi ku'nge qalg'an go'sh jandırıp jiberilsin .
03019007	Eger qurbanlıqtın' go'shi u'shinshi ku'ni jelinse , ol ma'kiriw sanalıp , qurbanlıq qabıl etilmeydi .
03019008	Onı jegen ha'r bir adam ayıbının' jazasın aladı , sebebi Jaratqan İyenin' aldında muxaddes bolg'andı ayaq astı qılg'an boladı . Onday adam xalıq arasınan joq qılınadı .
03019009	Atızın'ızdag'ı eginlerdi jıynag'anın'ızda , onın' shetlerin ormay qaldırıp ketin' , jerge tu'sken masaqlardı da jıynap alman' .
03019010	Ju'zim bag'ın'ızdın' zu'ra'a'tin na'rse qaldırmay jıynap alman' . Jerge tu'sken ju'zimlerdi de terip alman' . Olardı jarlılarg'a ha'm kelgindi adamlarg'a qaldırın' . Men — Qudayın'ız Jaratqan İyemen .
03019011	Urlıq qılman' , hiylekerlik qılman' ha'm bir-birin'izdi aldaman' .
03019012	Menin' atım menen o'tirik ant iship , Qudayın'ızdın' atına til tiygizben' . Men — Jaratqan İyemen .
03019013	Basqa bir adamnın' mal-mu'lkin nahaqlıq ha'm zorlıq jolı menen qolg'a kirgizben' . Jallanba jumısshının' is haqısın tan'g'a deyin uslap turman' .
03019014	Geren'ge g'arg'ıs so'z aytpan' , soqırdın' aldına su'rnigetug'ın hesh na'rse qoyman' . Qudayın'nan qorq . Men — Jaratqan İyemen .
03019015	Hu'kim waqtında nahaqlıq qılıp , jarlılardı jaqlap , eki ju'zlilik qılıp , baylardın' da kewline qarap ha'reket qılman' . Ha'r bir adamdı a'dillik penen hu'kim etin' .
03019016	Xalqın'ızdın' arasında mısh-mısh ga'p tarqatıwshı bolman' . Olardın' o'mirine qa'wip tuwdırman' . Men — Jaratqan İyemen .
03019017	Ju'regin'izde tuwısqanın'ızg'a qarsı jek ko'riwshilik bolmasın . Tuwısqanın'ızdın' ayıbın ju'zine aytın' , sonda onın' gu'nasına sherik bolmaysız .
03019018	O'sh alıwshı bolman' , o'z xalqın'ızdan bolg'an birewge qarsı kek saqlaman' . Kerisinshe , o'zin'izdi su'ygenin'iz sıyaqlı , janın'ızdag'ı adamdı da su'yin' . Men — Jaratqan İyemen .
03019019	Nızam-qag'ıydalarıma a'mel qılın'lar . Haywannın' eki tu'rin bir-biri menen shag'ılıstırman' . Atızın'ızg'a eki tu'rli tuqım ekpen' . U'stin'izge eki tu'rli jipten toqılg'an kiyim kiymen' .
03019020	Eger de bir adam basqa bir erkekke atastırılıp qoyılg'an shorı qız benen jatsa , ol qızdın' qunı to'lenbegen yamasa ele azat etilmegen bolsa , onda ekewi de jazalansın , biraq o'ltirilmesin . O'ytkeni qız ele azat etilmegen .
03019021	Sol adam Jaratqan İyege , Ushırasıw shatırının' aldına ayıp qurbanlıg'ı ushın bir qoshqar alıp kelsin .
03019022	Ruwxaniy bul qoshqardı ayıp qurbanlıg'ı ushın berip , sol adamdı Jaratqan İyenin' aldında gu'nasınan tazalasın . Sonda ol adamnın' gu'nası keshiriledi .
03019023	Kenaan eline kirgennen son' , ha'r tu'rli miywe ag'ashın tikkenin'izde , olardın' miywesin u'sh jıl dawamında haram sanap , onnan jemen'ler .
03019024	Al to'rtinshi jılı sol ag'ashlardın' barlıq miywesin shu'kirlik sadaqası etip , Jaratqan İyege bag'ıshlan'lar .
03019025	Besinshi jılı olardın' miywesin jewin'izge boladı . Usılay qılsan'ız , miywe ag'ashların'ız mol miywesin beredi . Men — Qudayın'ız Jaratqan İyemen .
03019026	Qanı ag'ızılmag'an go'shten jemen' . Pal ashıwshılıq ha'm boljawshılıq penen shug'ıllanban' .
03019027	Sheken'izdin' shashların kestermen' , saqalların'ızdın' ushların qırıqpan' .
03019028	Marhumlar ushın aza tutqanın'ızda , denen'izdi tilip jaraqatlaman' , terin'izdi testirip , hesh na'rse jazdırman' . Men — Jaratqan İyemen .
03019029	Qızın'ızdı buzıqlıq qılıwg'a iytermelep , onı biyabıray qılman' . Bolmasa , buzıqshılıq tarap , el jawızlıqqa tolıp ketedi .
03019030	Mag'an tiyisli bolg'an Shabbat ku'nine a'mel qılın'lar . Menin' Muxaddes ma'kanımdı hu'rmet qılın'lar . Men — Jaratqan İyemen .
03019031	A'rwaq shaqırıwshı ha'm sıyqırshılarg'a barıp , olarg'a xabarlaspan' . Olar sebepli o'zlerin'izdi haramlaman' . Men — Qudayın'ız Jaratqan İyemen .
03019032	Jası u'lkenler aldında ornın'nan turıp , jası ullı adamlarg'a hu'rmet ko'rsetin' . Qudayın'ızdan qorqın' . Men — Jaratqan İyemen .
03019033	Elin'izde sizler menen birge jasap atırg'an kelgindilerge jawızlıq qılman' .
03019034	Olarg'a o'z jerlesin'izdey qatnasta bolın' ha'm onı o'zin'izdi su'ygendey etip su'yin' . O'ytkeni sizler de Mısırda kelgindi boldın'ız . Men — Qudayın'ız Jaratqan İyemen .
03019035	Bir na'rsenin' uzınlıg'ın , awırlıg'ın ha'm sıyımlılıg'ın o'lshegenin'izde nahaqlıq qılman' .
03019036	Ta'rezin'iz , awırlıq tasların'ız , efa ha'm hin o'lshem ıdısların'ız durıs bolsın . Men sizlerdi Mısırdan alıp shıqqan Qudayın'ız Jaratqan İyemen .
03019037	Barlıq qag'ıyda ha'm nızamlarıma a'mel qılıp , olardı orınlan'lar . Men — Jaratqan İyemen .
03020001	Gu'nanın' to'lemi1 Jaratqan İye Muwsag'a bılay dedi :
03020002	— İzrail xalqına bılay dep ayt : İzraillılardan yamasa aran'ızda jasap atırg'an kelgindi adamlardan birewi balasın Molox qudayına qurbanlıq qılsa , ol so'zsiz o'ltirilsin . Xalıq onı tas boran qılsın .
03020003	Kim de kim o'z balasın Moloxqa qurbanlıq qılıp , Menin' Muxaddes ma'kanımdı haramlasa ha'm muxaddes atıma til tiygizse , Men og'an qarsı shıg'ıp , onı o'z xalqının' arasınan joq qılaman .
03020004	Eger bir adam balasın Moloxqa qurbanlıq qılsa , bunı eldegi xalıq ko'rmegenge salıp , onı o'ltirmese ,
03020005	O'zim sol adamg'a ha'm onın' xojalıg'ına qarsı shıg'aman . Mag'an opasızlıq qılg'an adamnın' o'zin ha'm onın' izinen ju'rip , Moloxqa tabıng'anlardın' ha'mmesin o'z xalqının' arasınan joq qılaman .
03020006	Kim de kim sıyqırshılarg'a , a'rwaq shaqıratug'ınlarg'a xabarlasıp , Mag'an opasızlıq qılsa , Men og'an qarsı shıg'ıp , onı o'z xalqının' arasınan joq qılaman .
03020007	O'zlerin'izdi Mag'an bag'ıshlan'lar ha'm muxaddes bolın'lar . Men — Qudayın'ız Jaratqan İyemen .
03020008	Menin' qag'ıydalarıma a'mel qılıp , orınlap ju'rin'ler . Sebebi sizlerdi O'zime ajıratıp alıp , muxaddes qılatug'ın Jaratqan İyemen .
03020009	Anasın yamasa a'kesin g'arg'ag'an ha'r bir adam so'zsiz o'ltirilsin . Anasın yamasa a'kesin g'arg'ag'anı ushın , ol adamnın' qanı o'z moynında qaladı .
03020010	Bir adam basqa birewdin' hayalı menen buzıqshılıq qılsa , onda ol adam da , hayal da so'zsiz o'ltirilsin .
03020011	A'kesinin' hayalı menen jatqan adam a'kesin shermende qılg'an boladı . Ekewi de so'zsiz o'ltirilsin . Olardın' to'gilgen qanı o'z moynında qaladı .
03020012	Eger bir adam o'z kelini menen jatsa , ekewi de so'zsiz o'ltirilsin . Sebebi olar buzıqlıq qılg'an boladı ha'm olardın' qanı o'z moynında qaladı .
03020013	Eger bir erkek adam hayal menen jatqanday qılıp , erkek penen jatsa , ekewi de jerkenishli is qılg'an boladı . Olar so'zsiz o'ltirilsin ha'm olardın' qanı o'z moynında qaladı .
03020014	Eger bir adam qızına da , onın' anasına da u'ylense , ol jawızlıq qılg'an boladı . Sizlerdin' aran'ızda usınday jawızlıq ha'reketler bolmawı ushın , u'shewi de otqa jandırılsın .
03020015	Eger bir erkek haywan menen jınısıy qatnas islese , adam da , haywan da so'zsiz o'ltirilsin .
03020016	Eger bir hayal jınısıy qatnasta bolıw ushın , bir haywang'a jaqınlassa , hayal da , haywan da so'zsiz o'ltirilsin . Olardın' qanı o'z moynında qaladı .
03020017	Bir adam a'kesi yamasa anasınan tuwılg'an qarındasına u'ylenip , jınısıy qatnas qılsa , shermendelik boladı . Olardın' ekewi de xalıqtın' ko'z aldında ashıq tu'rde joq qılınsın . Ol adam o'gey qarındasının' namısına tiygeni ushın , o'z ayıbının' jazasın tartadı .
03020018	Etegi kelip ju'rgen hayal menen jatıp , jınısıy qatnasta bolg'an adam onın' etek kirin ashqan boladı , hayal da bug'an sherikles esaplanadı . Ekewi de xalıqtın' arasınan joq qılınsın .
03020019	A'ken'nin' a'japa-qarındası yamasa anan'nın' a'japa-sin'lisi menen jınısıy qatnas qılma . O'ytkeni bul jaqın qanlasın'nın' namısı . Ekewin'iz de o'z ayıbın'ızdın' jazasın tartasızlar .
03020020	A'kesinin' ag'a-inisinin' hayalı menen jatqan adam olardın' namısına tiygen boladı . Ekewi de gu'nalarının' jazasın tartadı ha'm perzent ko'rmey , o'lip ketedi .
03020021	Tuwısqanının' hayalına u'ylengen adam jerkenishli is qılg'an boladı . Ol tuwısqanının' namısına tiygeni ushın , olar perzent ko'rmey o'tedi .
03020022	Menin' barlıq qag'ıyda ha'm nızamlarıma a'mel qılıp , olardı orınlan'lar . Sonda Men sizlerdin' jasawın'ız ushın alıp baratırg'an jer sizlerden kewli aynıp , qusıp shıg'arıp taslamaydı .
03020023	Sizlerdin' aldın'ızdan quwıp shıg'aratug'ın milletlerdin' u'rp-a'detleri boyınsha jasaman'lar . Sebebi olar usı jaman a'detlerdin' ha'mmesin islep kiyatır . Sonlıqtan Men olardan jerkendim .
03020024	Sonda sizler olardın' jerlerine iyelik etesizler . Pal ha'm su't ag'ıp turg'an sol eldi sizlerge mu'lik etip beremen , degen edim . Sizlerdi basqa milletlerden ajıratıp qoyg'an Qudayın'ız Jaratqan İye — Men bolaman .
03020025	Sizler hadal ha'm haram sanalg'an haywanlar menen quslardı ajıratıwın'ız kerek . Sizlerge haram dep aytqan haywanlar , quslar ha'm jer bawırlawshılardı jep , o'zlerin'izdi haramlaman'lar .
03020026	Menin' aldımda muxaddes bolın'lar , o'ytkeni Jaratqan İye bolg'an Men — muxaddespen . Mag'an tiyisli bolıwın'ız ushın , sizlerdi basqa xalıqlardan ajıratıp aldım .
03020027	A'rwaq shaqıratug'ın ha'm sıyqırshı erkek te , hayal da tas boran qılınıp , so'zsiz o'ltirilsin . Olardın' qanı o'z moynında qaladı .
03021001	Ruwxaniylerge tiyisli nızamlar1 Jaratqan İye Muwsag'a bılay dedi : — Xaronnın' ulları bolg'an ruwxaniylerge bılay dep ayt : Ruwxaniylerdin' hesh biri o'z ag'ayinlerinin' arasındag'ı bir marhumg'a jantasıp , o'zin haramlamasın .
03021002	Al eger de marhum o'zinin' jaqın tuwg'anı : anası , a'kesi , ulı , qızı , ag'a-inisi yamasa
03021003	u'yindegi turmısqa shıqpag'an a'japa-qarındası bolsa , onda onın' o'ligine jantasıp , o'zin haramlawı mu'mkin .
03021004	Biraq qa'yin jurtı ta'repinen birew qaytıs bolsa , sol sebepli o'zin haramlamasın .
03021005	Ruwxaniyler aza tutqanda shashın qırdırıp , saqallarının' ushların qırqtırmasın ha'm denelerin tilip jaraqatlamasın .
03021006	Olar Qudayı ushın muxaddes bolsın , Qudayının' atına til tiygizbesin . Olar Jaratqan İyege arnalg'an sıylardı , yag'nıy Qudayına as sadaqasın usıng'anı ushın muxaddes bolsın .
03021007	Ruwxaniyler buzıq yamasa zorlang'an hayallarg'a ha'm ajırasqan hayallarg'a u'ylenbewi tiyis . Sebebi ruwxaniy Quday ushın muxaddes .
03021008	As sadaqan'ızdı Qudayın'ızg'a usınatug'ın ruwxaniyler bolg'anlıqtan , sizler de olardı muxaddes sanap , hu'rmet qılın' . Ol sizler ushın muxaddes . O'ytkeni Men sizlerdi O'zime ajıratıp alıp , muxaddes qılatug'ın Jaratqan İye — muxaddespen .
03021009	Eger bir ruwxaniydin' qızı buzıqlıq qılıp , o'zin haramlasa , onda ol o'zin de , a'kesin de haramlag'an boladı . Onday qız otqa jandırıp jiberilsin .
03021010	Basqa ruwxaniylerdin' arasınan maylanıp tan'lang'an bas ruwxaniy ruwxaniylik kiyimlerdi kiyiw ushın tayınlang'an . Sonlıqtan , ol o'li ushın aza tutıp , shashların jayıp ju'rmesin , kiyimlerin jırtpasın .
03021011	Ol hesh qanday o'lige jaqınlaspasın , ha'tteki qaytıs bolg'an a'kesi , ya anası bolsa da , o'zin haramlamasın .
03021012	Aza tutıw ushın , ol Muxaddes shatırdag'ı xızmetin qaldırmasın , Qudaydın' Muxaddes shatırın haramlamasın . Sebebi maylang'an ruwxaniy Qudayına bag'ıshlang'an . Men — Jaratqan İyemen .
03021013	Bas ruwxaniy tek g'ana pa'k qızg'a u'ylensin .
03021014	Ol jesir , ku'yewinen ajırasqan , zorlang'an yamasa buzıq hayalg'a u'ylenbesin . Tek g'ana o'z xalqınan bolg'an pa'k qızg'a u'ylensin .
03021015	Solay etip , ol muxaddes a'wladın haram bolıwdan saqlasın . Men onı O'zime ajıratıp alıp , muxaddes qılg'an Jaratqan İyemen .
03021016	Jaratqan İye Muwsag'a ja'ne bılay dedi :
03021017	— Xarong'a bılay dep ayt : Keleshekte a'wladın'nan denesinde kemshiligi bar hesh bir adam as sadaqasın usınıw ushın Qudayına jaqınlamasın .
03021018	Denesinde kemshiligi bar hesh bir adam qurbanlıq orıng'a jaqınlamasın : soqır , aqsaq , mayıp , sıqılsız ,
03021019	ayag'ı yamasa qolı sınıq ,
03021020	bu'kir , irgejeyli , ko'zinde kemshiligi bar , qıshıma jarası bar , qotır ha'm jınısıy qos tuqım bezi ezilgen adam .
03021021	Ruwxaniy Xaronnın' urpag'ınan denesinde kemshiligi bar hesh bir adam Jaratqan İyege arnalg'an sıylardı , yag'nıy as sadaqaların usınıw ushın qurbanlıq orıng'a jaqınlamasın .
03021022	Degen menen , ol adam Qudayına usınılg'an muxaddes ha'm en' muxaddes as sadaqalarınan jewine boladı .
03021023	Biraq ol Muxaddes bo'lmedegi perdege ha'm qurbanlıq orıng'a jaqınlamasın . Sebebi onın' denesinde kemshiligi bar . Ol muxaddes zatlarg'a jaqınlap , olardı haramlamasın . Men olardı O'zime ajıratıp alıp , muxaddes qılatug'ın Jaratqan İyemen .
03021024	Muwsa Xaron menen ullarına ha'm pu'tkil İzrail xalqına usılardı ja'riyaladı .
03022001	Sıylardın' muxaddesligi1 Jaratqan İye Muwsag'a bılay dedi :
03022002	— Xarong'a ha'm onın' ullarına bılay dep ayt : İzrail xalqının' Mag'an beretug'ın muxaddes sıylarına hu'rmet penen qarasın , Menin' muxaddes atıma til tiygizbesin . Men — Jaratqan İyemen .
03022003	Eger a'wladın'ızdan biri İzrail xalqının' Mag'an alıp kelgen muxaddes sıylarına haram halda jaqınlassa , onı O'z da'rgayımnan joq qılaman . Men — Jaratqan İyemen .
03022004	Xaron urpag'ınan qa'wipli teri keselligine duwshar bolg'an yamasa jınısıy ag'zasınan irin' ajıralıp shıqqan birewi taza bolmag'ansha , muxaddes sıylardı jemesin . O'li denege tiygeni ushın haram sanalg'an bir na'rsege jantasqan , tuqımlıq suyıqlıg'ı aqqan ,
03022005	adamdı haram qılatug'ın jer bawırlawshılardın' birine yamasa bir na'rseden haram sanalg'an bir adamg'a jantasqan
03022006	ruwxaniy keshke deyin haram sanaladı . Ol suwg'a juwınbag'ansha muxaddes sıylardan jemesin .
03022007	Ku'n batqannan son' , ol taza sanaladı ha'm muxaddes sıylardan jewine boladı . O'ytkeni bul onın' awqatı bolıp esaplanadı .
03022008	Haram o'lgen yamasa jabayı haywanlar ta'repinen bawızlang'an o'likti jep , ruwxaniy o'zin haramlamasın . Jaratqan İye — Men bolaman .
03022009	Ruwxaniyler Menin' buyrıqlarıma a'mel qılsın . Bolmasa gu'nalarının' jazasın tartadı , buyrıqlarımdı pisent etpegeni ushın o'ledi . Men — olardı O'zime ajıratıp alıp , muxaddes qılatug'ın Jaratqan İyemen .
03022010	Ruwxaniydin' shan'araq ag'zalarınan bolmag'an basqa hesh kim , ruwxaniydin' u'yinde waqtınsha jasap atırg'an adam bolsın , xızmetshisi bolsın , muxaddes sıylardan jemesin .
03022011	Biraq ruwxaniydin' pulg'a satıp alg'an yamasa u'yinde tuwılg'an qul ha'm shorıları onın' awqatınan jewine boladı .
03022012	Ruwxaniydin' qızı ruwxaniy bolmag'an adamg'a turmısqa shıqsa , ol bag'ıshlap usınılg'an muxaddes sıylardan jemesin .
03022013	Biraq ol balası bolmay , jesir qalg'an bolsa yamasa ku'yewinen ayırılısqan bolsa ha'm a'kesinin' u'yine qaytıp kelgennen son' , qız waqtındag'ıday u'yinde jasasa , onda a'kesinin' awqatınan jewine boladı . Al ruwxaniydin' shan'arag'ınan bolmag'an hesh bir adam onnan jemesin .
03022014	Eger kim de kim bilmesten muxaddes sıydan jep qoysa , ol sol sıydın' ornın toltırıp , u'stine besten bir bo'legin qosıp , ruwxaniyge qaytarıp bersin .
03022015	Ruwxaniyler İzrail xalqının' Jaratqan İyege alıp kelgen muxaddes sıyların basqa izraillılardın' jewine jol qoyıp , o'zlerine tiyisli muxaddes sıylardı haramlamasın . Bolmasa izraillılar gu'nag'a batıp , jazag'a tartıladı . Sebebi Men — qurbanlıqlardı O'zime ajıratıp , muxaddes qılatug'ın Jaratqan İyemen . Qabıl etilmeytug'ın qurbanlıqlar
03022016	
03022017	Jaratqan İye Muwsag'a bılay dedi :
03022018	— Xarong'a , onın' ullarına ha'm pu'tkil İzrail xalqına bılay dep ayt : İzrail xalqınan yamasa izraillılar arasında jasap atırg'an kelgindilerden biri Jaratqan İyege bergen wa'desin orınlaw ushın yamasa o'z ıqtıyarı menen jandırılatug'ın qurbanlıq bermekshi bolsa ,
03022019	qurbanlıg'ının' qabıl etiliwi ushın , minsiz bir erkek iri mal yamasa mayda mal alıp kelsin .
03022020	Kemshiligi bar hesh bir haywandı qurbanlıqqa usınban'lar . O'ytkeni bular qabıl etilmeydi .
03022021	Kim de kim bergen wa'desin orınlaw ushın yamasa o'z ıqtıyarı menen Jaratqan İyege tatıwlıq qurbanlıg'ın beriw ushın iri mal yamasa mayda mal alıp kelse , onın' qabıl etiliwi ushın a'kelgen malı minsiz bolıwı tiyis . Onın' hesh qanday kemshiligi bolmasın .
03022022	Soqır , mayıp , jaraqatlang'an , irin'li jarası bar , qıshıma jarası bar yamasa qotırı bar maldı Jaratqan İyege usınban'lar ha'm Og'an sıy qılıp , qurbanlıq orınnın' u'stine qoyman'lar .
03022023	Al mu'shelerinin' biri uzın yamasa kelte bolg'an iri mal yamasa mayda maldı ıqtıyarlı tu'rde beretug'ın qurbanlıq ushın usınıwın'ızg'a boladı . Biraq bunday maldı wa'de etilgen qurbanlıq etip usınban' , ol qabıl etilmeydi .
03022024	Tuqım bezi ezilgen , julınıp qalg'an yamasa kesip taslang'an maldı Jaratqan İyege usınban'lar , elin'izde bug'an hesh qashan jol qoyman'lar .
03022025	Usınday kemshiligi bar maldı jat jerli adamnan alıp , Qudayg'a qurbanlıq etip bermen' . Sebebi bul mal zıyanlang'an ha'm kemshiligi bar . Ol qabıl etilmeydi .
03022026	Jaratqan İye Muwsag'a bılay dedi :
03022027	— Buzaw , qozı yamasa ılaq jan'a tuwılg'an waqtında jeti ku'n anasının' qasında bolsın . Segizinshi ku'nnen baslap , onı Jaratqan İyege arnap qurbanlıq etip bersen'iz boladı .
03022028	İri yamasa mayda maldı tuwg'an balası menen birge bir ku'nde soyman'lar .
03022029	Jaratqan İyege minnetdarshılıq qurbanlıg'ın bergen waqıtta , onı qabıl etiletug'ın tu'rde usının' .
03022030	Onın' go'shin sol ku'ni jep taslan' , azang'a deyin awıstırman' . Men — Jaratqan İyemen .
03022031	Buyrıqlarıma boysınıp , olardı orınlan'lar . Men — Jaratqan İyemen .
03022032	Menin' muxaddes atıma til tiygizben'ler . İzrail xalqı Meni muxaddes dep ta'n alsın . Sizlerdi O'zime ajıratıp alıp , muxaddes qılatug'ın Jaratqan İyemen .
03022033	Qudayın'ız bolıw ushın sizlerdi Mısırdan alıp shıqtım . Men — Jaratqan İyemen .
03023001	Bayramlar1 Jaratqan İye Muwsag'a bılay dedi :
03023002	— İzrail xalqına bılay dep ayt : Muxaddes jıynalıs dep ja'riya qılınatug'ın bayramlarım , Jaratqan İyege arnalg'an bayramlar mınalar boladı : Shabbat , yag'nıy dem alıs ku'ni
03023003	Altı ku'n jumıs islen'ler . Biraq jetinshi ku'n sizler ushın tolıq dem alatug'ın Shabbat ku'ni ha'm muxaddes jıynalıs ku'ni boladı . Hesh qanday jumıs islemen'ler . Qaysı jerde jasasan'ız da , Shabbat ku'nin Jaratqan İyege bag'ıshlan'lar . Qutqarılıw ha'm ashıtqısız nan bayramı
03023004	Belgilengen waqıtta muxaddes jıynalıs dep ja'riya qılatug'ın Jaratqan İyege arnalg'an bayramlar mınalar :
03023005	Birinshi aydın' on to'rtinshi ku'ni keshte Jaratqan İyege arnalg'an Qutqarılıw bayramın bayramlan'lar .
03023006	On besinshi ku'ni Jaratqan İyege arnalg'an Ashıtqısız nan bayramı bolsın . Solay etip , jeti ku'n ashıtqısız nan jen'ler .
03023007	Bayramnın' birinshi ku'ni muxaddes jıynalıs bolsın . Sol ku'ni ku'ndelikli jumısların'ızdı islemen'ler .
03023008	Jeti ku'n dawamında Jaratqan İye ushın qurbanlıq berin'ler . Jetinshi ku'ni muxaddes jıynalıs bolsın . Ku'ndelikli jumısların'ızdı islemen'ler . Birinshi zu'ra'a't
03023009	Jaratqan İye Muwsag'a bılay dedi :
03023010	— İzrail xalqına bılay dep ayt : Sizlerge beretug'ın elge kirip , arpa zu'ra'a'tin jıynag'anın'ızda , jıynag'an zu'ra'a'tin'izdin' birinshi bawın ruwxaniyge a'kelip berin' .
03023011	Qabıl etiliwi ushın , Shabbat ku'ninen keyingi ku'ni ruwxaniy bawdı Jaratqan İyenin' aldında joqarı ko'terip usınsın .
03023012	Baw joqarı ko'terip usınılg'an ku'ni Jaratqan İyege bir jasar minsiz erkek toqlı jandırılatug'ın qurbanlıq etip usının' .
03023013	Toqlı menen birge g'a'lle sadaqası qılıp , za'ytu'n mayı aralastırılg'an bir efa sapalı unnın' onnan ekisin bersin . Bul — Jaratqan İyege xosh iyisli sıy boladı . Jandırılatug'ın qurbanlıq penen birge ishimlik sadaqası etip , bir hin sharaptın' to'rtten birin usının' .
03023014	Qudayın'ızg'a usı sadaqanı alıp keletug'ın ku'nge deyin nan , quwırmash ha'm jan'a pisken da'n jemen'ler . Qay jerde jasasan'ız da , bul a'wladlar dawamında sizlerge ma'n'gi qag'ıyda bolsın . Ha'pteler bayramı
03023015	Shabbat ku'ninen keyingi bawdı joqarı ko'terip usıng'an ku'nnen baslap , jeti ha'pte sanan' .
03023016	Jetinshi Shabbattan keyin , eliwinshi ku'n baslang'anda , Jaratqan İyege taza biyday zu'ra'a'tinen sadaqa a'kelin' .
03023017	Jasap atırg'an jerin'izden Jaratqan İyege joqarı ko'terip usınılatug'ın sadaqa etip , eki nan alıp kelin' . Nanlar birinshi zu'ra'a'tin'izden bolıp , onnan eki efa sapalı unnan ashıtqı salınıp jawılsın ha'm bunı Jaratqan İyege usının' .
03023018	Nan menen birge jandırılatug'ın qurbanlıq ushın , Jaratqan İyege bir jasardan bolg'an minsiz jeti erkek toqlı , bir bug'a ha'm eki qoshqardı alıp kelin' . G'a'lle ha'm ishimlik sadaqası menen usınılatug'ın bul qurbanlıq Jaratqan İyege xosh iyisli sıy boladı .
03023019	Gu'na qurbanlıg'ına bir teke , tatıwlıq qurbanlıg'ına bir jasardan eki toqlı alıp kelin'ler .
03023020	Ruwxaniy eki toqlını birinshi biyday zu'ra'a'tinen jabılg'an nan menen birge , Jaratqan İyenin' aldında joqarı ko'terip usınsın . Jaratqan İyege bag'ıshlanıp , muxaddes bolg'an bul qurbanlıqlar ruwxaniylerge tiyisli .
03023021	Sol ku'ndi muxaddes jıynalıs dep ja'riyalan'lar ha'm ku'ndelikli jumısların'ızdı islemen'ler . Bul jasap atırg'an ha'r bir jerin'izde a'wladların'ız dawamında ma'n'gi qag'ıyda bolsın .
03023022	Jerin'izdegi eginlerdi jıynag'anın'ızda , atızın'ızdın' shetine deyin orıp alman' . Tu'sip qalg'an masaqlardı jıynap alman' . Olardı jarlılarg'a ha'm kelgindi adamlarg'a qaldırın'lar . Men — Qudayın'ız Jaratqan İyemen . Ka'rnay bayramı
03023023	Jaratqan İye Muwsag'a bılay dedi :
03023024	— İzrail xalqına bılay dep ayt : Jetinshi aydın' birinshi ku'ni dem alıs ku'ni bolsın . Sol ku'ni ka'rnay shertilip , eslew ku'ni belgilensin ha'm muxaddes jıynalıs o'tkerilsin .
03023025	Sol ku'ni ku'ndelikli jumısların'ızdı islemen'ler , Jaratqan İyege qurbanlıqlar usının'lar . Gu'nadan pa'kleniw ku'ni
03023026	Jaratqan İye Muwsag'a bılay dedi :
03023027	— Jetinshi aydın' onınshı ku'ni Gu'nadan pa'kleniw ku'ni . Sol ku'ni muxaddes jıynalıs bolsın ha'm oraza tutıp , Jaratqan İyege sıy usının'lar .
03023028	Sol ku'ni hesh qanday jumıs islemen'ler . O'ytkeni Qudayın'ız Jaratqan İyenin' aldında gu'naların'ızdan pa'klenetug'ın ku'nin'iz boladı .
03023029	Sol ku'ni oraza tutpag'an ha'r bir adam o'z xalqı arasınan joq qılınadı .
03023030	Sol ku'ni qanday da bir jumıs islegen adamdı o'z xalqı arasınan joq etemen .
03023031	Hesh qanday jumıs islemen' . Bul jasap atırg'an ha'r bir jerin'izde a'wladlar boyı ma'n'gi qag'ıyda bolsın .
03023032	Sol ku'ni sizler ushın tolıq dem alatug'ın Shabbat ku'ni bolıp , oraza tutın'lar . Aydın' tog'ızınshı ku'ninin' keshinen baslap , erten'gi keshke deyin Shabbat ku'nin belgilen'ler . Qos bayramı
03023033	Jaratqan İye Muwsag'a bılay dedi :
03023034	— İzrail xalqına bılay dep ayt : Jetinshi aydın' on besinshi ku'ninen baslap , jeti ku'n dawamında Jaratqan İyege arnap , Qos bayramın belgilen'ler .
03023035	Bayramnın' birinshi ku'ni muxaddes jıynalıs o'tkerin'ler . Sol ku'ni ku'ndelikli jumısların'ızdı islemen'ler .
03023036	Jeti ku'n dawamında ku'nine bir ma'rte Jaratqan İyege sıy usının'lar . Segizinshi ku'ni de muxaddes jıynalıs o'tkerin' ha'm Jaratqan İyege sıy usının'lar . Bul saltanatlı jıynalıs boladı . Ku'ndelikli jumısların'ızdı islemen'ler .
03023037	Muxaddes jıynalıs dep ja'riya qılınatug'ın Jaratqan İyege arnalg'an bayramlar usılar boladı . Bayramlarda Jaratqan İyege arnalg'an sıylardı , jandırılatug'ın qurbanlıqlardı , g'a'lle sadaqaların , basqa qurbanlıqlardı ha'm ishimlik sadaqaların belgilengen o'z ku'nlerinde alıp kelin'ler .
03023038	Bular Jaratqan İyege tiyisli bolg'an Shabbat ku'ninen , Jaratqan İyege arnap alıp keletug'ın sıyların'ızdan , wa'de ha'm ıqtıyarlı qurbanlıqların'ızdan tısqarı bolsın .
03023039	Jerlerin'izdin' zu'ra'a'tlerin jıynap bolg'an waqtın'ızda , jetinshi aydın' on besinshi ku'ninen baslap , jeti ku'n dawamında Jaratqan İyege arnap Qos bayramın o'tkizin' . Bayramnın' birinshi ha'm segizinshi ku'ni dem alıs ku'ni bolsın .
03023040	Birinshi ku'ni miywe ag'ashların'ızdın' en' jaqsı miywelerin , palma ag'ashının' japıraqların , mol japıraqlı terektin' talların , suw boyında o'setug'ın terektin' shaqaların jıynap , Qudayın'ız Jaratqan İyenin' aldında jeti ku'n dawamında shadlanın'lar .
03023041	Bunı ha'r jılı jeti ku'n dawamında Jaratqan İyenin' bayramı etip belgilen'ler . Jıldın' jetinshi ayında belgilenetug'ın usı bayram a'wladların'ız dawamında ma'n'gi qag'ıyda bolıp qalsın .
03023042	Jeti ku'n dawamında qosta jasan'lar . Ha'r bir jergilikli izraillı qoslarda jasasın .
03023043	Sonda keleshek a'wladların'ız İzrail xalqın Mısırdan alıp shıqqan waqtımda , olardın' qoslarda jasag'anın bilip aladı . Men — Qudayın'ız Jaratqan İyemen .
03023044	Usılay etip , Muwsa İzrail xalqına Jaratqan İyege arnalg'an bayramların ja'riyaladı .
03024001	Jaratqan İyenin' aldında janıp turatug'ın shıralar1 Jaratqan İye Muwsag'a bılay dedi :
03024002	— İzrail xalqına buyrıq ber , olar shıralardın' ha'r ku'ni tu'nde janıp turıwı ushın , sapalı za'ytu'n mayınan alıp kelsin .
03024003	Xaron Ushırasıw shatırında , Kelisim sandıg'ının' aldındag'ı perdenin' sırtında shıralardın' keshten tan'g'a deyin Menin' aldımda so'nbey janıp turıwın ta'miyinlesin . Bul a'wladların'ız dawamında ma'n'gi qag'ıyda bolsın .
03024004	Xaron sap altınnan islengen ha'stenin' u'stine shıralardı ornatsın . Shıralar Jaratqan İyenin' aldında ha'mme waqıtta u'zliksiz janıp tursın . Jaratqan İyege arnalg'an g'a'lle sadaqası
03024005	Sapalı unnan on eki sho'rek nan jap . Ha'r bir nan onnan eki efa mug'darındag'ı unnan jabılsın .
03024006	Olardı Jaratqan İyenin' aldındag'ı sap altınnan islengen stolg'a altaw-altawdan eki jerge u'sti-u'stine qoy .
03024007	Bulardın' qasına taza xosh iyisli shayırdan qoyıp shıq . Bul xosh iyisli shayır nannın' ornına tolıq sadaqanın' belgisi etip , Jaratqan İyege usınıladı .
03024008	Ha'r Shabbat ku'ni bul nanlar Jaratqan İyenin' aldına qoyılsın . Bul İzrail xalqının' ma'n'gi wazıypası bolsın .
03024009	Nanlar Xarong'a ha'm onın' ullarına tiyisli , olar nanlardı muxaddes jerde jesin . O'ytkeni bul Jaratqan İyege beriletug'ın sıylardın' ju'da' muxaddes bo'legi bolıp , olardın' ma'n'gi payı boladı . Qudayg'a til tiygizgennin' aqıbeti
03024010	Bir ku'ni anası izraillı , a'kesi mısırlı bolg'an bir adam ordada izraillı bir adam menen ja'njellesip qaldı .
03024011	İzraillı hayaldın' ulı Jaratqan İyege til tiygizip , na'let ayttı . Sonda onı Muwsanın' aldına alıp keldi . Sol jigittin' anası Dan urıwınan bolg'an Dibriydin' qızı Shelomit edi .
03024012	Sol adamdı qamaqqa alıp , Jaratqan İyenin' hu'kimin ku'tti .
03024013	Jaratqan İye Muwsag'a bılay dedi :
03024014	— Onı ordanın' sırtına alıp shıg'ın' . Ol aytqan na'letti esitken ha'r bir adam qolların sol adamnın' basına qoysın ha'm pu'tkil ja'miyet onı tas boran qılsın .
03024015	İzrail xalqına bılay dep ayt : Kim de kim Qudayın na'letlese , gu'nasının' jazasın tartadı ,
03024016	yag'nıy Jaratqan İyege til tiygizgen adam so'zsiz o'ltiriledi . Pu'tkil ja'miyet onı tas boran qılsın . Jaratqan İyege til tiygizgen adamnın' kelgindi yamasa jergilikli adam bolıwına qaramastan , ol o'ltirilsin .
03024017	Adam o'ltirgen ha'r bir adam so'zsiz o'ltirilsin .
03024018	Basqa birewdin' malın o'ltirgen adam ornına bir mal berip , alg'an janının' ornın jan menen o'tesin .
03024019	Kim de kim janındag'ı adamdı jaraqatlasa , og'an da sonday jaraqat jetkiziliwi kerek .
03024020	Sınıqqa sınıq , ko'zge ko'z , tiske tis . Yag'nıy basqanı qalay jaraqatlag'an bolsa , o'zi de solay jaraqatlansın .
03024021	Mal o'ltirgen adam maldın' qunın to'lesin , adam o'ltirgen bolsa , o'ltirilsin .
03024022	Kelgindi adam ushın da , jergilikli adam ushın da birdey nızam qollanıladı . Men — Qudayın'ız Jaratqan İyemen .
03024023	Muwsa bulardı İzrail xalqına aytıp bolg'annan son' , xalıq Jaratqan İyege til tiygizgen adamdı ordanın' sırtına alıp shıqtı da , onı tas boran qılıp o'ltirdi . Solay etip , İzrail xalqı Jaratqan İyenin' Muwsag'a bergen buyrıg'ın orınladı .
03025001	Jetinshi jıl ( Shabbat jılı ) . Jaratqan İye Sinay tawında Muwsag'a bılay dedi :
03025002	— İzrail xalqına bılay dep ayt : Men sizlerge berip atırg'an elge kirgenin'izde , Jaratqan İyenin' hu'rmetine ha'r jetinshi jılı jerge egin ekpey , dem alıs berin' .
03025003	Altı jıl atızların'ızg'a egin egin'ler , ju'zimlerdin' shaqaların putap , o'nimlerin jıynan'lar .
03025004	Biraq jetinshi jılı jer ushın dem alıs jılı , yag'nıy Jaratqan İyege arnalg'an Shabbat jılı bolsın . Atızlarg'a egin ekpen'ler , ju'zimzarların'ızdı putaman'lar .
03025005	O'zliginen o'sip shıqqan hasıldı orıp , shaqaları putalanbag'an ju'zimlerdi saqlap qoyıw ushın , jıynap alman'lar . Jer tolıg'ı menen bir jıl dem alsın .
03025006	Dem alıs jılında o'zliginen o'sip shıqqan ha'r qanday jerdin' o'niminin' o'zi sizler ushın , qul ha'm shorıların'ız , jallanba xızmetshiler ha'm aran'ızda jasap atırg'an kelgindiler ushın awqat boladı .
03025007	Jerde o'sip shıqqan hasıllar malların'ızg'a da , jabayı haywanlarg'a da azıq boladı . Qutlı jıl
03025008	Jeti jılda bir ma'rte belgilenetug'ın Shabbat jılının' jeti ma'rte o'tiwin baqlan' . Shabbat jılı jeti ma'rte o'tkende , barlıg'ı bolıp qırq tog'ız jıl boladı .
03025009	Keyingi jıldın' jetinshi ayının' onınshı ku'ni , yag'nıy Gu'nadan pa'kleniw ku'ni pu'tkil el boylap qattı dawıslap ka'rnay shertilsin .
03025010	Usı eliwinshi jıldı muxaddes dep sanan'lar ha'm pu'tkil el xalqı ushın azatlıq ja'riyalan'lar . Usı jıl sizler ushın Qutlı jıl boladı . Ha'r bir adam o'zinin' jer mu'lkin qaytarıp alsın ha'm qul bolg'an ha'r bir adam azat bolıp , o'z tiyresine qaytsın .
03025011	Eliwinshi jıl sizler ushın Qutlı jıl bolsın . Usı jılı egin ekpen'ler , o'zi o'sip shıqqan eginlerdi orıp alıp , saqlaman'lar , shaqası putalanbag'an ju'zimlerdi jıynaman'lar .
03025012	O'ytkeni usı jıl Qutlı jıl ha'm bul sizler ushın muxaddes bolsın . Tek atızdan tuwrıdan-tuwrı alıng'an zu'ra'a'tti jen'ler .
03025013	Qutlı jılda ha'r bir adam o'zinin' jer mu'lkin qaytarıp alsın .
03025014	Eger bir adamg'a jer satatug'ın bolsan' yamasa onnan jer satıp alatug'ın bolsan' , bir-birin'izge nahaqlıq qılman' .
03025015	Jerdin' bahası keyingi Qutlı jılg'a shekemgi jerdin' jetistiretug'ın zu'ra'a'ti boyınsha bahalansın .
03025016	Eger aldında ele ko'p jıl bolsa , bahası artsın , al azg'antay jıl qalg'an bolsa , onda bahası tu'sirilsin . Sebebi sag'an atızdı emes , al onın' zu'ra'a'tinin' mug'darın satadı .
03025017	Bir-birin'izge nahaqlıq qılman'lar , Qudayın'ızdan qorqın'lar . Men — Qudayın'ız Jaratqan İyemen .
03025018	Qag'ıydalarıma a'mel qılıp , nızamlarıma boysınsan'ız , sonda elin'izde tınıshlıq ishinde jasaysızlar .
03025019	Jer o'z zu'ra'a'tin berip , sizler toyasızlar ha'm ol jerde tınıshlıq ishinde jasaysızlar .
03025020	Sizler : « Jetinshi jılı jerimizge egin ekpesek , zu'ra'a'timizdi jıynamasaq , onda ne iship-jeymiz ? » — dep sorawın'ız mu'mkin .
03025021	Men altınshı jılı sizlerge sonday bereket jiberemen , jer sizler ushın u'sh jıllıq zu'ra'a't beretug'ın boladı .
03025022	Segizinshi jılı jerlerin'izge egin ekkenin'izde de , tog'ızınshı jılı zu'ra'a'tin'izdi jıynayman degenshe , sol altınshı jılı jıynag'an zu'ra'a'tin'izden jeysizler .
03025023	Jerin'iz pu'tkilley menshikke satılmasın . O'ytkeni olar Mag'an tiyisli . Al sizler bul jerge kelgindi ha'm jat jerlisizler .
03025024	Jerin satqan adamg'a o'zinin' jerin qaytarıp satıp alıwına jol qoyın'lar .
03025025	Eger tuwısqanların'ızdan biri gedeylenip , jerinin' bir bo'legin satıp jibergen bolsa , onın' en' jaqın a'mengeri kelip , jerdi qaytarıp satıp alsın .
03025026	Jerin satıp alatug'ın a'mengeri bolmasa , onda ol adam jag'dayı jaqsılanıp , jeterli pul jıynasa ,
03025027	jerdi satqannan keyingi jıllardın' ha'm Qutlı jılg'a deyingi jıllardın' zu'ra'a'tinin' bahasın esaplap , jerdi satıp alg'an adamg'a to'lesin . Sonnan keyin , ol o'z jerine o'zi iyelik qılsın .
03025028	Al onın' jerin qaytarıp satıp alatug'ın pulı bolmasa , jer Qutlı jılg'a deyin satıp alg'an adamg'a tiyisli bolıp turadı . Sol jılı jer satıp alg'an adamnan alınıp , satqan adam o'z jerine qaytadan iyelik qılsın .
03025029	Eger kim de kim diywal menen qorshalg'an qala ishindegi u'yin satsa , satqan adam bir jılg'a deyin u'yin qaytarıp satıp alıw huqıqına iye boladı .
03025030	Eger ol u'yin bir jıl ishinde qaytarıp satıp ala almasa , onda u'y satıp alg'an adamnın' mu'lkine aylanıp , ol ha'm onın' na'sili u'ydin' ma'n'gi iyesi bolıp qaladı . Qutlı jılda da u'y jan'a iyesinin' qolınan qaytarıp alınbaydı .
03025031	Al diywal menen qorshalmag'an awıllardag'ı u'yler atızlar sıyaqlı esaplansın . Bunday u'ylerdi aldıng'ı iyesi qaytarıp satıp alıw huqıqına iye boladı , Qutlı jılda u'ydi satıp alg'an adam onı qaytarıp beriwi tiyis .
03025032	Al lebiyliler o'zlerine tiyisli qalalarda satqan u'ylerin ha'mme waqıtta qaytarıp satıp alıw huqıqına iye bolsın .
03025033	Lebiyliler qaytarıp satıp alatug'ın usınday mu'likler , yag'nıy lebiylilerge tiyisli bolg'an qalalardag'ı satılg'an ha'r bir u'yler Qutlı jılda o'z iyesine qaytarıp berilsin . Sebebi qalalardag'ı lebiylilerdin' u'yleri İzrail xalqının' arasındag'ı olardın' mu'lki bolıp esaplanadı .
03025034	Olardın' qalalarının' a'tirapındag'ı jaylawlar bolsa , ulıwma satılmasın . O'ytkeni bular olardın' ma'n'gilik mu'lki . Jarlılarg'a ja'rdem beriw
03025035	Eger bir tuwısqanın'ız jarlılanıp , mu'ta'j awhalg'a tu'sip qalsa , og'an ja'rdem berin' . Ol sizlerdin' aran'ızda kelgindi yamasa jat jerli sıyaqlı jasasın .
03025036	Ol adamnan pul ha'm awqat ushın u'steme o'ndirip alman' . Qudaydan qorqın' , tuwısqanın'ızdın' aran'ızda jasawına jol qoyın' .
03025037	Og'an u'steme berip , pul o'ndirmen' ha'm awqattı o'zin'izge kiris qılıw ushın bermen'ler .
03025038	Men Kenaan elin sizlerge beriw ushın ha'm Qudayın'ız bolıw ushın , sizlerdi Mısırdan shıg'arıp alg'an Qudayın'ız Jaratqan İyemen .
03025039	Eger aran'ızda jasap atırg'an izraillı bir tuwısqanın'ız jarlılanıp qalsa ha'm ol qul sıpatında sag'an satılsa , onı qulday etip jumsaman' .
03025040	Og'an u'yin'izdegi jallanba jumısshı yamasa kelgindi sıyaqlı qatnasta bolın' . Ol sag'an Qutlı jılg'a deyin xızmet qılsın .
03025041	Qutlı jılda balaları menen birge azat bolsın . Olar o'z tiyresine , ata-babalarının' jer mu'lkine qaytsın .
03025042	Sebebi izraillılar Menin' Mısırdan shıg'arıp alg'an qullarım boladı . Sonlıqtan olar qul sıyaqlı satılmasın .
03025043	Og'an xojayınlıq qılıp , qatal qatnasta bolman' . Qudayın'ızdan qorqın' .
03025044	Qulların'ız ha'm shorıların'ız a'tirapın'ızdag'ı xalıqlardan bolsın . Qul ha'm shorını olardın' arasınan satıp alıwın'ızg'a boladı .
03025045	Ja'ne de , aran'ızda jasap atırg'an kelgindilerdin' balaların satıp alıp , olarg'a xojayın bola alasızlar .
03025046	Olardı miyras qılıp , balaların'ızg'a qaldırıp kete alasızlar . Olar o'mir boyı sizlerge qul boladı . Biraq izraillı tuwısqanların'ızdın' birine xojayınlıq qılıp , qatal qatnasta bolman' .
03025047	Aran'ızda jasap atırg'an kelgindi yamasa jat jerli bir adam bayıp ketip , gedeylengen bir izraillı tuwısqanın'ız og'an yamasa onın' urpaqlarınan birine qul sıpatında satılsa ,
03025048	izraillı adam qunı to'lenip , azat bolıw huqıqına iye boladı . Onın' ag'ayin-tuwg'anlarının' biri onın' qunın to'lep , azat qılsın .
03025049	Sonday-aq a'kesinin' ag'ası , atalas tuwısqanı yamasa jaqın ag'ayinlerinin' biri onı qaytarıp satıp alıp , onı azat qılıwı mu'mkin . Yamasa o'zi jeterli pul toplasa , o'zinin' azatlıg'ın qaytarıp alıwına boldı .
03025050	Ol xojayını menen esaplasıwı kerek . O'zin satqan jıldan Qutlı jılg'a deyingi jıllardı esaplasın . Azatlıg'ının' qunı qalg'an jıllardın' sanı boyınsha bir jumısshının' ku'nlik is haqısının' esabı boyınsha to'lensin .
03025051	Eger de Qutlı jılg'a ko'p jıllar qalsa , onda azatlıq qunın o'zi satılg'an bahag'a tiykarlanıp to'lesin .
03025052	Eger Qutlı jılg'a azg'antay jıl qalsa , onda usı boyınsha esaplasıp , o'zinin' azatlıq qunın to'lesin .
03025053	Ol xojayınının' qasında bir jılg'a jallang'an jumısshı sıyaqlı bolıp jasawı kerek . Xojayınının' og'an qatal qatnasta bolıwına jol qoyma .
03025054	Eger satılg'an tuwısqanın'ız usı jollar menen azat bola almasa , Qutlı jılda balaları menen birge azat etilsin .
03025055	O'ytkeni izraillılar Menin' qullarım , Mısırdan O'zim shıg'arıp alg'an qullarım boladı . Men — Qudayın'ız Jaratqan İyemen .
03026001	Qudayg'a boysıng'anlardın' jarılqanıwı1 O'zlerin'izge jalg'an qudaylardın' mu'sinlerin islemen'ler , kiyeli taslardı yamasa oyıp islengen taslardı ornatpan'lar . Sebebi Men — Qudayın'ız Jaratqan İyemen .
03026002	Mag'an tiyisli bolg'an Shabbat ku'nine a'mel qılıp , Muxaddes ma'kanıma hu'rmet ko'rsetin' . Men — Jaratqan İyemen .
03026003	Eger qag'ıydalarım boyınsha jasap , buyrıqlarımdı dıqqat penen orınlap ju'rsen'iz ,
03026004	jawındı o'z waqtında jawdıraman . Jer o'z zu'ra'a'tin , miywe ag'ashlar o'z miywelerin beredi .
03026005	Zu'ra'a'tin'iz sonshelli mol bolg'anlıqtan , ju'zim jıynaytug'ın waqıtqa deyin qırman aydaysızlar , egis waqtına deyin ju'zim jıynaysızlar . Azıq-awqatın'ız ko'p boladı ha'm elin'izde qa'wipsiz jasaysızlar .
03026006	Elin'izde tınıshlıq saqlayman , tınısh jatıp-turasızlar , hesh kim sizlerdi qorqıta almaydı . Jırtqısh haywanlardı jerin'izden quwıp shıg'araman . Jerin'iz sawash sebepli wayran bolmaydı .
03026007	Dushpanların'ızdı quwasızlar , olar sizlerdin' qılıshların'ızdın' soqqısınan aldın'ızda jerge qulaydı .
03026008	Besewin'iz ju'z adamdı , ju'zin'iz on mın' adamdı quwatug'ın bolasızlar . Dushpanların'ızdı qılıshtan o'tkerip , jen'iske erisesizler .
03026009	Sizlerge O'z na'zerimdi salaman , sizlerdi o'sip-o'ndirip , ko'beytemen . Sizler menen kelisken kelisimime sadıq qalaman .
03026010	Burıng'ı zu'ra'a'tin'izdi jep tawısa almaysızlar . Jan'adan alg'an zu'ra'a'tin'izge orın bosatıw ushın burıng'ı zu'ra'a'tin'izdi shıg'arıp taslaytug'ın bolasızlar .
03026011	Ma'kan jayımdı sizlerdin' aran'ızg'a quraman , sizlerden jerkenip , ju'z burmayman .
03026012	Sizlerdin' aran'ızda jasaytug'ın Qudayın'ız bolaman . Sizler de Menin' xalqım bolasızlar .
03026013	Men sizlerdi Mısır elindegi qullıqtan qutqarg'an Qudayın'ız Jaratqan İyemen . Moyıntırıg'ın'ızdı sındırıp tasladım ha'm basların'ızdı ko'terip ju'riwge mu'mkinshilik berdim . Qudayg'a boysınbawshılıqtın' jazası
03026014	Biraq Mag'an qulaq aspay , pu'tkil buyrıqlarımdı orınlamasan'ız , jazalanasızlar .
03026015	Qag'ıydalarımnan ju'z burıp , nızamlarımnan jerkenip , buyrıqlarıma boysınbasan'ız ha'm kelisimimdi buzsan'ız ,
03026016	onda sizlerge mınaday jaza jiberemen : u'stin'izge qorqınısh do'ndiremen . O'kpe keselligi ha'm ısıtpa ko'zlerin'izdin' nurın so'ndirip , janın'ızdı kemiredi . Tuqımdı bosqa egetug'ın bolasızlar , sebebi zu'ra'a'tin'izdi dushpanların'ız jeytug'ın boladı .
03026017	Sizlerge O'zim qarsı shıg'aman . Dushpanların'ız sizlerdin' u'stin'izden jen'iske erisedi . Sizlerdi jek ko'retug'ınlar sizlerge hu'kimdarlıq qıladı ha'm izin'izden hesh kim quwmasa da , qashatug'ın bolasızlar .
03026018	Eger bularg'a da qaramay , Mag'an qulaq salmasan'ız , gu'naların'ızdın' jazasın jeti ese arttıraman .
03026019	Qaysar menmenligin'izdi joq qılaman . Aspanın'ızdı temir sıyaqlı , jerin'izdi qola sıyaqlı qılaman .
03026020	Ku'shin'izdi bosqa sarplaysızlar , jerin'iz o'z zu'ra'a'tin , miywe ag'ashların'ız miywesin bermeytug'ın boladı .
03026021	Eger bunnan keyin de qarsı shıg'ıwdı dawam etsen'iz , Mag'an qulaq salıwdı qa'lemesen'iz , gu'naların'ızdın' jazasın jeti esege arttıraman .
03026022	Sizlerge qarsı jabayı haywanlardı jiberemen . Olar sizlerdi balaların'ızdan ayırıp , malların'ızdı qırıp taslaydı . Sonda sizlerdin' sanın'ız azayıp , jolların'ız bosap qaladı .
03026023	Bunın' menen de tuwrı jolg'a tu'spey , Mag'an qarsı shıg'ıwdı dawam etsen'iz ,
03026024	Men de sizlerge qarsı shıg'ıp , gu'naların'ız ushın sizlerdi jeti ese jazalayman .
03026025	Kelisimimdi buzg'anın'ız ushın basın'ızg'a sawash do'ndirip , jazalayman . Qalaların'ızg'a sheginip , tıg'ılsan'ız , aran'ızg'a oba jiberemen ha'm sizlerdi dushpanın'ızg'a ta'slim qılaman .
03026026	Nanın'ızdan qırqaman . Sonda on hayal nanların bir tandırda jabatug'ın boladı . Nanın'ız az-azdan , o'lshep beriletug'ın boladı . Sizler bunı jegenin'iz benen de , bug'an toymaysızlar .
03026027	Bulardan keyin de Mag'an ja'ne qulaq salmay , Mag'an qarsı shıqsan'ız ,
03026028	onda Men de g'a'zep penen sizlerge qarsı shıg'aman ha'm gu'naların'ızdın' jazasın jeti esege ko'beytemen .
03026029	Ashlıq sebepli ul-qızların'ızdın' denesin jeytug'ın bolasızlar .
03026030	Tabınatug'ın orınların'ızdı qulatıp , tu'tetki tu'tetiletug'ın orınların'ızdı joq qılaman . O'liklerin'izdi jansız butların'ızg'a qosıp u'yemen , sizlerden jerkenetug'ın bolaman .
03026031	Qalaların'ızdı wayran qılıp , muxaddes orınların'ızdı buzıp taslayman . Mag'an usıng'an xosh iyisli sadaqaların'ızdı qabıl etpeymen .
03026032	Elin'izdi wayran qılaman , ol jerge jaylasatug'ın dushpanların'ız bul awhalg'a qattı tan' qalısatug'ın boladı .
03026033	Sizlerdi bolsa , basqa xalıqlardın' arasına tarqatıp jiberip , qılıshım menen sizlerdin' izin'izge tu'sip alaman . Elin'iz bosap qaladı , qalaların'ız wayran boladı .
03026034	Sizler dushpanların'ızdın' elinde jasap atırg'anın'ızda , jerin'iz bosap qaladı . Sol waqıtları Shabbat jıllarının' ornın toltırıp , dem aladı .
03026035	Jerin'iz wayran bolıp , bosap qalg'an waqıtta dem aladı . Sebebi sizler elin'izde jasap atırg'an waqtın'ızda , Shabbat jılları jerin'izge dem bermegen edin'iz .
03026036	Dushpanların'ızdın' jerlerinde aman qalg'anların'ızdın' ju'regine sonday bir qorqınısh salaman , ha'tteki , japıraqtın' sıtırlısınan da qılıshtan qashqanday bolıp qashasızlar . Sizlerdin' izin'izden hesh kim tu'spese de , qashıp , jıg'ılasızlar .
03026037	Sizlerdi hesh kim quwmasa da , qılıshtan qashqanday bolıp , bir-birin'izge su'rnigip jıg'ılasızlar . Dushpanların'ızg'a qarsı tura almaysızlar .
03026038	Solay etip , basqa xalıqlardın' arasında joq bolasızlar . Dushpanların'ızdın' jerleri sizlerdi jutıp jiberedi .
03026039	Aman qalg'anların'ız bolsa , dushpan jerlerinde o'zlerinin' ha'm ata-babalarının' gu'naları sebepli dimarın'ız qurıp , azap shegesizler .
03026040	Biraq sizler o'zlerin'izdin' ha'm ata-babaların'ızdın' gu'naların , Mag'an qıyanet etkenlerin'izdi ha'm Mag'an qarsı islegen islerin'izdi ta'n alasızlar .
03026041	Sebebi gu'naların'ız sebepli sizlerge qarsı shıg'ıp , dushpanların'ızdın' jerine alıp bardım . Endi tas ju'reklerin'izdi jumsartıp , ayıpların'ızdın' jazasın o'teysizler .
03026042	Sonda Men de Yaqıp , Isaq ha'm İbrayım menen du'zgen kelisimimdi ha'm sizlerge wa'de qılıp bergen jerdi esleymen .
03026043	El wayran bolıp , bosap qalg'an waqıtları Shabbat jıllarının' ornın toltırıp , dem aladı . Sizler islegen gu'naların'ızdın' jaza mu'ddetin o'teysizler , o'ytkeni sizler nızamlarımnan bas tartıp , qag'ıydalarımnan jerkendin'iz .
03026044	Bularg'a qaramay , Men dushpan jerlerinde bolg'an sizlerden bas tartpayman , sizlerden jerkenip , tolıg'ı menen qırıp taslamayman . Sizler menen du'zgen kelisimimdi buzbayman . Sebebi Men sizlerdin' Qudayın'ız Jaratqan İyemen .
03026045	Qudayın'ız bolıw ushın , basqa xalıqlardın' ko'z aldında Mısırdan alıp shıqqan ata-babaların'ız benen du'zgen kelisimimdi sizler ushın esleymen . Men — Jaratqan İyemen .
03026046	Jaratqan İyenin' Sinay tawında Muwsa arqalı İzrail xalqına bergen qag'ıydaları , nızamları ha'm ko'rsetpeleri usılardan ibarat edi .
03027001	Wa'de arqalı beriletug'ın sıylarg'a baylanıslı nızamlar1 Jaratqan İye Muwsag'a bılay dedi :
03027002	— İzrail xalqına bılay dep ayt : Eger kim de kim bir adamdı Jaratqan İyege bag'ıshlawg'a wa'de berse , sol adamnın' qunı ushın beriletug'ın to'lemi to'mendegidey mo'lsherde bolsın .
03027003	Bul to'lemnin' qunı mınaday boladı : jigirma jastan alpıs jasqa deyingi er adamlar ushın Muxaddes orın o'lshemi menen eliw shekel gu'mis ,
03027004	al hayallar ushın otız shekel gu'mis .
03027005	Bes jastan jigirma jasqa deyingi er adamlar ushın jigirma shekel , al hayal-qızlar ushın on shekel .
03027006	Bir aylıq bo'peden bes jasqa deyin bolg'an er balalar ushın bes , qızlar ushın u'sh shekel gu'mis .
03027007	Eger alpıs yamasa onnan joqarı jasta bolsa , onda erkekler ushın on bes shekel gu'mis , al hayallar ushın on shekel gu'mis to'lensin .
03027008	Eger wa'de bergen adam jarlı bolıp , belgilengen bahanı to'lewge shaması kelmese , bag'ıshlang'an adamdı ruwxaniyge alıp barsın . Ruwxaniy wa'de bergen adamnın' jag'dayına qaray , baha belgilesin .
03027009	Eger Jaratqan İyege wa'de qılıng'an mal qurbanlıqqa shalıwg'a bolatug'ın hadal bolsa , ol Jaratqan İyege bag'ıshlang'an muxaddes bolıp esaplanadı .
03027010	Wa'de qılg'an adam Jaratqan İyege bag'ıshlag'an malın jaqsısının' ornına jamanın yamasa jamanının' ornına jaqsısın almastırmasın . Eger ol maldı almastırsa , almastırılg'an mal menen ekewi de Qudayg'a tiyisli bolıp , muxaddes sanaladı .
03027011	Eger Jaratqan İyege arnap a'kelingen sıy haram sanalg'an mallardan bolsa , onı ruwxaniyge alıp barsın .
03027012	Ruwxaniy maldın' jaqsı-jamanına qarap , baha belgilesin ha'm onın' bahası solay qalsın .
03027013	Eger iyesi maldı qaytarıp satıp alıwdı qa'lese , ruwxaniy ta'repinen belgilengen bahanın' u'stine besten bir bo'legin qosıp to'lesin .
03027014	Eger bir adam o'zinin' u'yin sıy qılıp , Jaratqan İyege bag'ıshlasa , ruwxaniy u'ydin' jaqsı-jamanına qarap , onın' bahasın belgilesin . Ruwxaniy u'yge qanday baha belgilese , u'ydin' bahası sonday boladı .
03027015	Eger sol adam bag'ıshlag'an u'yin qaytarıp satıp alıwdı qa'lese , ruwxaniydin' belgilegen bahasının' u'stine besten bir bo'legin qosıp to'lesin . Sonda u'y qaytadan o'ziniki bolıp qaladı .
03027016	Eger bir adam babasınan qalg'an miyras atızının' bir bo'legin Jaratqan İyege bag'ıshlawdı qa'lese , atızg'a egiletug'ın tuqımnın' mug'darı boyınsha bahası belgilensin . Bir xomer arpa tuqımı egiletug'ın atızdın' bahası eliw shekel gu'mis boladı .
03027017	Eger atız Qutlı jılda bag'ıshlansa , bunın' bahası belgilengen tolıq baha boyınsha qalsın .
03027018	Eger atız Qutlı jıldan son' bag'ıshlansa , ruwxaniy keyingi Qutlı jılg'a deyin qalg'an jıllardın' sanı boyınsha atızdın' bahasın belgilesin . Atızdın' bahası sog'an sa'ykes to'men boladı .
03027019	Eger sol adam atızın qaytarıp alıwdı qa'lese , ol atızg'a belgilengen bahanın' u'stine besten bir bo'legin qosıp to'lesin . Sonda atız ja'ne o'ziniki bolıp qaladı .
03027020	Biraq sol adam atızdı o'zine qaytarıp satıp almasa ha'm atız basqa birewge satılg'an bolsa , onda atızdın' iyesi atızdı o'zine qaytarıp satıp ala almaydı .
03027021	Atız Qutlı jılg'a deyin tursa , onda bul Jaratqan İyege bag'ıshlang'an bolıp , muxaddes sanaladı ha'm atız ruwxaniylerge tiyisli bolıp qaladı .
03027022	Eger bir adam satıp alg'an , yag'nıy babasınan miyras bolmag'an atızın Jaratqan İyege bag'ıshlasa ,
03027023	ruwxaniy Qutlı jılg'a deyin qalg'an jıllar boyınsha onın' bahasın belgilesin . Ol adam belgilengen bahanı sol ku'ni-aq to'lesin ha'm to'lem Jaratqan İyege tiyisli bolıp , muxaddes sanaladı .
03027024	Keyingi Qutlı jılda atız birinshi iyesine qaytarıp berilsin .
03027025	Ha'r bir belgilengen baha Muxaddes orınnın' shekeli boyınsha belgilensin . Bir shekel jigirma geradan ibarat .
03027026	İri ha'm mayda malların'ızdın' birinshi tuwılg'an to'lleri Jaratqan İyeniki bolıp , olardın' hesh qaysısın Jaratqan İyege bag'ıshlaman' . Sebebi ol Jaratqan İyege tiyisli .
03027027	Biraq birinshi tuwılg'an mal haram sanalg'an mallardan bolsa , ol ushın ruwxaniydin' belgilegen bahasın ha'm onın' u'stine besten bir bo'legin qosıp to'lep , maldı qaytarıp alıwına boladı . Eger ol qaytarıp alınbasa , onda mal belgilengen bahag'a basqa birewge satıladı .
03027028	Jaratqan İyege tolıg'ı menen bag'ıshlang'an adam , mal ha'm miyrastan qalg'an atızdın' hesh biri satılmasın ha'm qaytarıp alınbasın . O'ytkeni Jaratqan İyege tolıg'ı menen bag'ıshlang'an ha'r bir na'rse Jaratqan İyege tiyisli bolıp , ju'da' muxaddes sanaladı .
03027029	Jaratqan İyege tolıg'ı menen bag'ıshlang'an adam aqshag'a qaytarıp satıp alınbasın , ol so'zsiz o'ltirilsin .
03027030	Jerdin' zu'ra'a'ti bolsın , miywe ag'ashtın' jemisi bolsın , jerden o'nip shıg'atug'ın ha'r bir zu'ra'a'ttin' onnan biri Jaratqan İyege tiyisli . Bular Jaratqan İyege tiyisli bolıp , muxaddes sanaladı .
03027031	Eger bir adam onnan birinin' bir bo'legin qaytarıp alıwdı qa'lese , onda ol bahasının' u'stine besten bir bo'legin qosıp to'lewi tiyis .
03027032	Barlıq iri ha'm mayda mallardın' onnan birine kelsek , shopannın' tayag'ının' astınan o'tken ha'r bir onınshı mal Jaratqan İyege tiyisli bolıp , muxaddes sanaladı .
03027033	Onnan birge ajıratılg'an maldı jaqsı ha'm jaman dep ayırıp , bir-biri menen almastırman' . Eger de mal almastırılsa , onda eki mal da muxaddes sanaladı ha'm onı qaytarıp satıp alıwg'a bolmaydı .
03027034	Jaratqan İyenin' Sinay tawında İzrail xalqına Muwsa arqalı bergen buyrıqları usılar edi .
04001001	İzrail xalqının' birinshi ma'rte dizimge alınıwı1 İzraillılar Mısırdan shıqqannan keyingi ekinshi jıldın' ekinshi ayının' birinshi ku'ni Jaratqan İye Sinay sho'linde , Ushırasıw shatırında Muwsag'a bılay dedi :
04001002	— Sen Xaron menen birge pu'tkil İzrail ja'miyetin tiyreleri ha'm a'wladları boyınsha sanap shıq . Sawashqa jaramlı bolg'an jigirma ha'm onnan joqarı jastag'ı barlıq erkeklerdi bo'limlerge bo'lip , birme-bir atların jazıp dizimge alın' .
04001003	
04001004	Sizlerge ja'rdem beriwi ushın janın'ızda ha'r bir urıwdan bir adamnan bolsın . Olar a'wlad basshılarınan bolsın .
04001005	Sizlerge ja'rdem beretug'ın adamlardın' atları mınalar : Ruben urıwınan — Shedeur ulı Elisur ,
04001006	Shimon urıwınan — Surishadday ulı Shelumiel ,
04001007	Yahuda urıwınan — Amminadab ulı Naxshon ,
04001008	İssaxar urıwınan — Suar ulı Netanel ,
04001009	Zebulon urıwınan — Xelon ulı Eliab ,
04001010	Yusup urpag'ınan bolg'an Efrayım urıwınan — Ammihud ulı Elishama , Yusup urpag'ınan bolg'an Menashshe urıwınan — Pedasur ulı Gamaliel ,
04001011	Benyamin urıwınan — Gidoniy ulı Abidan ,
04001012	Dan urıwınan — Ammishadday ulı Axiezer ,
04001013	Asher urıwınan — Oxran ulı Pagiel ,
04001014	Gad urıwınan — Dewel ulı Elasaf ,
04001015	Naftaliy urıwınan — Enan ulı Axira .
04001016	Xalıq arasınan tan'lap alıng'an bul adamlar o'z urıwının' ko'semleri bolıp , İzraildın' a'wlad basshıları edi .
04001017	Muwsa menen Xaron atları atalg'an usı adamlardı shaqırtıp aldı .
04001018	Olar Jaratqan İyenin' buyrıg'ı boyınsha ekinshi aydın' birinshi ku'ni pu'tkil xalıqtı jıynadı . Jigirma ha'm onnan joqarı jastag'ı er adamlardı tiyreleri , a'wladları boyınsha atların birme-bir dizimge aldı . Solay etip , Muwsa Sinay sho'linde xalıqtı sanap shıqtı .
04001019	
04001020	Tiyre ha'm a'wladları boyınsha birme-bir atları dizimge alıng'an jigirma ha'm onnan joqarı jastag'ı urısqa jaramlı er adamlardın' sanı to'mendegidey edi : İzraildın' tun'g'ısh ulı Ruben urıwınan — 46 500 adam ,
04001021	
04001022	Shimon urıwınan — 59 300 adam ,
04001023	
04001024	Gad urıwınan — 45 650 adam ,
04001025	
04001026	Yahuda urıwınan — 74 600 adam ,
04001027	
04001028	İssaxar urıwınan — 54 400 adam ,
04001029	
04001030	Zebulon urıwınan — 57 400 adam ,
04001031	
04001032	Yusup ulı Efrayım urıwınan — 40 500 adam ,
04001033	
04001034	Yusup ulı Menashshe urıwınan — 32 200 adam ,
04001035	
04001036	Benyamin urıwınan — 35 400 adam ,
04001037	
04001038	Dan urıwınan — 62 700 adam ,
04001039	
04001040	Asher urıwınan — 41 500 adam ,
04001041	
04001042	Naftaliy urıwınan — 53 400 adam .
04001043	
04001044	Muwsa , Xaron ha'm İzraildın' on eki urıwının' ko'semleri ta'repinen dizimge alıng'anlar usılar edi . Ha'r bir ko'sem o'z urıwının' wa'kili edi .
04001045	İzrailda jigirma ha'm onnan joqarı jastag'ı urısqa jaramlı barlıq izraillılar o'zlerinin' a'wladları boyınsha esapqa alındı .
04001046	Esapqa alıng'anlardın' barlıg'ı 603 550 adam boldı .
04001047	Biraq Lebiy urıwı basqalar menen birge dizimge alınbadı .
04001048	Sebebi Jaratqan İye Muwsag'a bılay degen edi :
04001049	« Tek Lebiy urıwının' esabın alma ha'm olardı basqa izraillılar menen birge dizimge kirgizbe .
04001050	Lebiylilerdi ishinde buyrıqlar jazılg'an eki tas turg'an Shatırg'a , og'an tiyisli ha'r bir buyım ha'm zatlarg'a juwapker qılıp qoy . Olar Shatırdı ha'm onın' barlıq buyımların ko'terip alıp ju'rsin ha'm abaylap qarap ju'rsin . Onın' do'geregine o'z shatırların qursın .
04001051	Muxaddes shatır ko'shirilgende , onı lebiyliler jıynasın , toqtag'an waqıtta da , onı lebiyliler qursın . Lebiylilerden basqa Shatırg'a jaqınlasqan ha'r bir adam o'ltirilsin .
04001052	İzraillılar bo'limlerge bo'linip , shatırların qursın . Ha'r bir adam o'z ordasında ha'm o'z bayrag'ı astında ornalassın .
04001053	Al İzrail ja'miyeti Jaratqan İyenin' g'a'zebine ushıramawı ushın , lebiyliler buyrıqlar qoyılg'an Shatırdın' do'geregine o'z shatırların qursın ha'm onı qarawıllasın » .
04001054	İzraillılar bulardın' barlıg'ın Jaratqan İye Muwsag'a qalay buyırg'an bolsa , anıq sonday etip orınladı .
04002001	İzrail urıwlarının' ornalasıw ta'rtibi1 Jaratqan İye Muwsa ha'm Xarong'a bılay dedi :
04002002	— İzraillılardın' ha'r biri o'z a'wladının' belgisi bolg'an bayraqlarının' astında ornalassın . Olar o'z shatırların Ushırasıw shatırının' do'geregine , onnan biraz qashıqlaw jerge tiksin .
04002003	Ushırasıw shatırının' ku'nshıg'ıs ta'repinde ornalasatug'ın urıwlar Yahuda ordasının' bayrag'ı astında bo'limlerge bo'linip ornalassın . Yahuda urıwının' ko'semi — Amminadab ulı Naxshon .
04002004	Onın' dizimnen o'tken la'shkerlerinin' sanı 74 600 .
04002005	Onın' qasına İssaxar urıwı shatırların tiksin . İssaxar urıwının' ko'semi — Suar ulı Netanel .
04002006	Onın' dizimnen o'tken la'shkerlerinin' sanı 54 400 .
04002007	Zebulon urıwı da Yahuda urıwının' janına shatırların tiksin . Zebulon urıwının' ko'semi — Xelon ulı Eliab .
04002008	Onın' dizimnen o'tken la'shkerlerinin' sanı 57 400 .
04002009	Yahuda ordasının' esabına kirgen bo'limlerdegi barlıq la'shkerlerdin' sanı 186 400 . Jolg'a shıqqanda , usı u'sh urıwdan ibarat bolg'an bo'lim birinshi bolıp aldında ju'rsin .
04002010	Ushırasıw shatırının' qubla ta'repinde ornalasatug'ın urıwlar Ruben ordasının' bayrag'ı astında bo'limlerge bo'linip ornalassın . Ruben urıwının' ko'semi Shedeur ulı Elisur .
04002011	Onın' dizimnen o'tken la'shkerlerinin' sanı 46 500 .
04002012	Onın' qasına Shimon urıwı o'z shatırların tiksin . Shimon urıwının' ko'semi Surishadday ulı Shelumiel .
04002013	Onın' dizimnen o'tken la'shkerlerinin' sanı 59 300 .
04002014	Gad urıwı da Ruben urıwının' janına o'z shatırların tiksin . Gad urıwının' ko'semi Dewel ulı Elasaf .
04002015	Onın' dizimnen o'tken la'shkerlerinin' sanı 45 650 .
04002016	Ruben ordasının' esabına kirgen bo'limlerdegi barlıq la'shkerlerdin' sanı 151 450 . Jolg'a shıqqanda , usı u'sh urıwdan ibarat bolg'an bo'lim ekinshi bolıp ju'rsin .
04002017	Aldıng'ı eki orda menen keyingi eki ordanın' ortasında Ushırasıw shatırı ha'm lebiylilerdin' ordası jolg'a shıqsın . Ha'r bir urıwdın' ornalasıw ta'rtibi qanday bolsa , jolg'a shıqqanda da sonday bolsın . Ha'r biri o'z bayrag'ı astında o'z ornında ju'rsin .
04002018	Ushırasıw shatırının' batıs ta'repinde ornalasatug'ın urıwlar Efrayım ordasının' bayrag'ı astında bo'limlerge bo'linip ornalassın . Efrayım urıwının' ko'semi Ammihud ulı Elishama .
04002019	Onın' dizimnen o'tken la'shkerlerinin' sanı 40 500 .
04002020	Onın' qasına Menashshe urıwı o'z shatırların tiksin . Menashshe urıwının' ko'semi Pedasur ulı Gamaliel .
04002021	Onın' dizimnen o'tken la'shkerlerinin' sanı 32 200 .
04002022	Benyamin urıwı da Efrayım urıwının' janına o'z shatırların tiksin . Benyamin urıwının' ko'semi Gidoniy ulı Abidan .
04002023	Onın' dizimnen o'tken la'shkerlerinin' sanı 35 400 .
04002024	Efrayım ordasının' esabına kirgen bo'limlerdegi barlıq la'shkerlerdin' sanı 108 100 . U'shinshi bolıp usılar jolg'a shıqsın .
04002025	Ushırasıw shatırının' arqa ta'repinde ornalasatug'ın urıwlar Dan urıwının' bayrag'ı astında bo'limlerge bo'linip ornalassın . Dan urıwının' ko'semi Ammishadday ulı Axiezer .
04002026	Onın' dizimnen o'tken la'shkerlerinin' sanı 62 700 .
04002027	Onın' qasına Asher urıwı o'z shatırların tiksin . Asher urıwının' ko'semi Oxran ulı Pagiel .
04002028	Onın' dizimnen o'tken la'shkerlerinin' sanı 41 500 .
04002029	Naftaliy urıwı da Dan urıwının' janına o'z shatırların tiksin . Naftaliy urıwının' ko'semi Enan ulı Axira .
04002030	Onın' dizimnen o'tken la'shkerlerinin' sanı 53 400 .
04002031	Dan ordasının' esabına kirgen barlıq la'shkerlerdin' sanı top-tobı menen 157 600 . Olar o'z bayraqları astında en' aqırında jolg'a shıqsın .
04002032	Solay etip , o'z a'wladları boyınsha esaptan o'tken pu'tkil İzrail xalqı usılar edi . Ha'r bir ordanın' bo'limlerge bo'linip , esaptan o'tken barlıq la'shkerlerdin' sanı menen 603 550 .
04002033	Jaratqan İyenin' Muwsag'a bergen buyrıg'ı boyınsha Lebiy urıwı basqa izraillılar menen birge esaptan o'tkerilmedi .
04002034	Solay etip , izraillılar Jaratqan İyenin' Muwsag'a buyırg'anınday etip isledi . Olar o'z bayraqları astında ordaların qurdı . Olardın' ha'r biri tiyre ha'm a'wladları boyınsha ornalasıp , sol ta'rtipte jolg'a shıg'atug'ın edi .
04003001	Lebiylilerdin' xızmetleri1 Jaratqan İye Sinay tawında Muwsa menen so'yleskende , Xaron menen Muwsanın' urpaqları mınalardan ibarat edi :
04003002	Xaronnın' ulları : tun'g'ıshı Nadab , onnan keyingisi Abihu , Elazar ha'm İtamar .
04003003	May quyılıp , ruwxaniylik xızmetke tayınlang'an Xaronnın' ulları usılar edi .
04003004	Biraq Nadab penen Abihu Sinay sho'linde Jaratqan İyenin' aldında buyırılmag'an ot usıng'anı ushın o'lgen edi . Olardın' ekewi de perzentsiz edi . Sonlıqtan Elazar menen İtamar a'kesi Xaronnın' qasında ruwxaniylik xızmetin atqardı .
04003005	Jaratqan İye Muwsag'a bılay dedi :
04003006	— Ruwxaniy Xarong'a ja'rdem beriwi ushın Lebiy urıwın shaqırıp , olardı xızmetke qoy .
04003007	Olar Xaron ha'm pu'tkil ja'miyet ushın Ushırasıw shatırında qarawıllıq qılsın ha'm ondag'ı barlıq xızmetti alıp barsın .
04003008	Olar izraillılar ushın Ushırasıw shatırında xızmet qılıp , ondag'ı barlıq buyımlarg'a juwapker bolsın .
04003009	Lebiylilerdi Xaron ha'm onın' ullarının' xızmetine tapsır . Lebiyliler İzrail xalqının' ishinde pu'tkilley Xaronnın' xızmetine arnaladı .
04003010	Ruwxaniylik xızmetin atqarıwı ushın Xaron menen ulların xızmetke qoy . Olardan basqa Muxaddes orıng'a jaqınlag'an ha'r bir adam o'ltirilsin .
04003011	Jaratqan İye Muwsag'a ja'ne bılay dedi :
04003012	— Mine , İzrail xalqının' qarınnan birinshi shıqqan ullarının' ornına lebiylilerdi tan'ladım . Olar Mag'an tiyisli .
04003013	O'ytkeni barlıq tun'g'ıshlar Mag'an tiyisli . Men Mısırda tun'g'ıshlardın' ha'mmesin joq qılg'an ku'ni , İzraildın' barlıq tun'g'ıshların — adamnın' tun'g'ıshın , haywannın' birinshi to'lin O'zime ayırıp aldım . Olar Mag'an tiyisli . Sebebi Men — Jaratqan İyemen . Lebiy urıwının' dizimge alınıwı
04003014	Jaratqan İye Muwsag'a Sinay sho'linde bılay dedi :
04003015	— Lebiy urıwın sanaqtan o'tkiz . Bir aylıq ha'm onnan joqarı jastag'ı barlıq er adamlardı a'wladları ha'm tiyreleri boyınsha esaplap shıq .
04003016	Solay etip , Muwsa Jaratqan İyenin' buyrıg'ı boyınsha olardı sanap shıqtı .
04003017	Lebiydin' ullarının' atları mınalar : Gershon , Qohat ha'm Merariy .
04003018	Gershonnın' tiyre basshıları bolg'an ulları mınalar : Libniy ha'm Shimey .
04003019	Qohattın' tiyre basshıları bolg'an ulları : Amram , İshar , Xebron ha'm Uzziel .
04003020	Merariydin' tiyre basshıları bolg'an ulları : Maxliy ha'm Mushiy . A'wladları boyınsha Lebiy tiyreleri usılar .
04003021	Gershonnan Libniy ha'm Shimey tiyreleri kelip shıqtı .
04003022	Olardın' bir aylıq ha'm onnan joqarı jastag'ı esaptan o'tken barlıq erkeklerinin' sanı 7500 .
04003023	Gershon tiyreleri batısta , Shatırdın' artqı ta'repinde ornalasıwı kerek edi .
04003024	Gershon a'wladının' basshısı Lael ulı Elasaf edi .
04003025	Gershonnın' urpag'ı Ushırasıw shatırının' mına zatları ushın juwapker edi : shatırdın' ishki bo'limi menen japqıshlarına , shatırdın' kirer awzındag'ı perdege ,
04003026	ha'wli ha'm qurbanlıq orındı qorshap turg'an perdelerge , ha'wlinin' kirer awzındag'ı perdege , arqanlarg'a ha'm bularg'a tiyisli barlıq xızmetlerge .
04003027	Qohattan Amram , İshar , Xebron ha'm Uzziel tiyreleri kelip shıqtı .
04003028	Olardag'ı bir aylıq ha'm onnan joqarı jastag'ı barlıq er adamlardın' sanı 8600 edi . Olar Muxaddes shatırdın' xızmetine juwapker boldı .
04003029	Qohattan kelip shıqqan tiyreler shatırdın' qubla ta'repinde ornalasıwı kerek edi .
04003030	Qohat a'wladının' basshısı Uzziel ulı Elisafan edi .
04003031	Qohat urpag'ı Kelisim sandıg'ına , stolg'a , ha'stege , qurbanlıq orın menen tu'tetki tu'tetiletug'ın orıng'a , Muxaddes shatırdın' buyımlarına , En' muxaddes bo'lme menen Muxaddes bo'lmeni bo'lip turg'an perdege ha'm usılarg'a tiyisli xızmetlerge juwapker edi .
04003032	Lebiy urıwının' basshılarının' u'stinen ruwxaniy Xaronnın' ulı Elazar basshılıq qılatug'ın edi . Muxaddes shatırg'a juwapker adamlar onın' baqlawı astında boldı .
04003033	Merariyden Maxliy ha'm Mushiy tiyreleri kelip shıqtı .
04003034	Olardın' bir aylıq ha'm onnan joqarı jastag'ı esaptan o'tken barlıq erkeklerinin' sanı 6200 .
04003035	Merariy a'wladının' basshısı Abixayıl ulı Suriel edi . Merariy tiyreleri shatırdın' arqa ta'repinde ornalasıwı kerek edi .
04003036	Merariy urpaqları shatırdın' mına zatları ushın juwapker edi : shatırdın' taxtaylarına , qadalarına , bag'anlarına , ultanlarına ha'm bularg'a tiyisli barlıq zatlarg'a , shatırdın' ha'wlisinin' a'tirapındag'ı bag'anları menen ultanlarına ha'm qazıqları menen arqanlarına ha'm bularg'a tiyisli barlıq xızmetke .
04003037	
04003038	Muwsa , Xaron ha'm onın' ulları shatırdın' shıg'ısqa qarag'an aldıng'ı ta'repine , Ushırasıw shatırının' aldında ornalasatug'ın edi . Olar izraillılar atınan Muxaddes ma'kanda xızmet qılıw ushın qoyılg'an edi . Olardan basqa sol xızmetti atqarıwg'a Muxaddes ma'kang'a jaqınlag'an ha'r bir adam o'ltiriletug'ın edi .
04003039	Muwsa menen Xaron Jaratqan İyenin' buyrıg'ına muwapıq Lebiy urıwın tiyreleri boyınsha bir aylıq ha'm onnan joqarı jastag'ı barlıq er adamlardı sanap shıqqanda , olardın' ulıwma sanı 22000 boldı . Lebiy urıwının' tun'g'ısh ullardın' ornın basıwı
04003040	Sonnan keyin , Jaratqan İye Muwsag'a : — İzraillılardın' bir aylıq ha'm onnan joqarı jastag'ı erkek tun'g'ıshların sanap shıg'ıp , olardı atpa-at dizimge al .
04003041	İzraillılardın' barlıq tun'g'ısh ullarının' ornına lebiylilerdi , ja'ne de , izraillılardın' haywanlarının' birinshi to'llerinin' ornına lebiylilerdin' haywanların Mag'an ayırıp ber . Men — Jaratqan İyemen , — dedi .
04003042	Solay etip , Muwsa Jaratqan İyenin' buyırg'anınday etip , izraillılardın' barlıq tun'g'ısh ulların sanap shıqtı .
04003043	Atpa-at esapqa alıng'an bir aylıq ha'm onnan joqarı jastag'ı tun'g'ısh er adamlar barlıg'ı bolıp 22 273 boldı .
04003044	Jaratqan İye Muwsag'a ja'ne bılay dedi :
04003045	— İzraillılardın' tun'g'ısh ullarının' ornına lebiylilerdi , haywanlarının' ornına da lebiylilerdin' haywanların ayırıp shıg'ar . Lebiyliler Meniki boladı . Men — Jaratqan İyemen .
04003046	Lebiylilerdin' sanınan artıq shıqqan 273 izraillı tun'g'ısh er adamlar ushın qun to'lep qaytıp alıwı tiyis .
04003047	Ha'r bir artıq shıqqan adam ushın bes shekel gu'misten al . Ha'r bir shekel gu'mis bo'lekleri Muxaddes orın o'lshemi menen jigirma geradan bolsın .
04003048	Lebiylilerdin' sanınan artıq shıqqanlardan qun sıpatında alınatug'ın gu'misti Xaron menen ullarına ber .
04003049	Muwsa lebiylilerden artıq shıqqan izraillıllardan qun to'lemi sıpatında pul alg'anda ,
04003050	bul Muxaddes orın o'lshemi menen 1365 shekel gu'mis boldı .
04003051	Muwsa Jaratqan İyenin' o'zine buyırg'anınday , qunnın' to'lemlerin Xaron ha'm onın' ullarına berdi .
04004001	Qohat urpag'ının' xızmetleri1 Jaratqan İye Muwsa menen Xarong'a bılay dedi :
04004002	— Lebiy urıwındag'ı Qohat urpag'ın tiyre ha'm a'wladları boyınsha sanap shıq .
04004003	Ushırasıw shatırında jumıs islewge jaramlı otızdan eliw jasqa deyingi adamlardın' ha'mmesin sana .
04004004	Qohat urpag'ının' jumısı Ushırasıw shatırındag'ı en' muxaddes buyımlarg'a juwapkershilikten ibarat .
04004005	Xalıq jolg'a shıqqan waqıtta Xaron menen ulları kelip , ishki bo'lmenin' perdesin sheship alsın ha'm onın' menen Kelisim sandıg'ın japsın .
04004006	Keyin onın' u'stine jumsaq teriden islengen jabıw jawıp , u'stine ja'ne qızg'ısh ko'k japqısh japsın ha'm sırıqların sandıqtın' halqalarına jaylastırsın .
04004007	Usınılg'an nanlar qoyılatug'ın stoldın' u'stine qızg'ısh ko'k ren'li japqısh jayıp , u'stine tabaqlardı , tu'tetki salatug'ın tostag'anlardı , ishimlik sadaqaları ushın keseler ha'm gu'zelerdi qoysın . Stoldın' u'stinde ku'ndelikli usınılg'an nanlar da tursın .
04004008	Bulardın' u'stine qırmızı ren'li japqısh jawıp , keyin onı jumsaq teriden islengen japqısh penen japsın , al sırıqların stoldın' halqalarına jaylastırsın .
04004009	Sonnan son' shıra qoyılatug'ın ha'steni , onın' shıraların , piliklerdi tazalaytug'ın qısqıshlar menen ıdıslardı ha'm za'ytu'n mayı ushın qollanılatug'ın ıdıslardı qızg'ısh ko'k ren'li japqısh penen jawıp orasın .
04004010	Keyin bulardı jumsaq teri menen orap , za'mberdin' u'stine qoysın .
04004011	Tu'tetki tu'tetiletug'ın altın orınnın' u'stine qızg'ısh ko'k tawar jayıp , onın' u'stin jumsaq bir teri menen qaplasın ha'm sırıqların altın orınnın' halqalarına jaylastırsın .
04004012	Muxaddes orında qollanılatug'ın barlıq buyımlardı alıp , olardı qızg'ısh ko'k japqısh penen orap , u'stin jumsaq teriden islengen japqısh penen japsın ha'm keyin ekinshi za'mberdin' u'stine qoysın .
04004013	Qurbanlıq orındı ku'lden tazalap , onı shım qızıl ren'li jabıw menen japsın .
04004014	Sonnan son' , xızmet waqtında qollanılatug'ın barlıq buyımlardı : shoq salınatug'ın ıdıslardı , shanıshqını , ku'l alatug'ın belsheni , qan sebetug'ın tabaqlardı qurbanlıq orınnın' u'stine qoyıp , jumsaq teriden islengen jabıw menen japsın ha'm sırıqların qurbanlıq orınnın' halqalarına jaylastırsın .
04004015	İzrail ordası basqa jerge ko'shetug'ın waqıtta , Xaron menen onın' ulları muxaddes buyımlardı ha'm bularg'a tiyisli barlıq zatlardı jıynastırıp , orap bolg'annan son' , Qohat urpaqları kelip , olardı ko'terip alıp ju'rsin . Olar o'lmewi ushın muxaddes buyımlarg'a qol tiygizbesin . Qohat urpag'ının' Ushırasıw shatırındag'ı alıp ju'retug'ın buyımlar usılardan ibarat .
04004016	Ruwxaniy Xaron ulı Elazar shıralar ushın za'ytu'n mayına , xosh iyisli tu'tetkige , ku'ndelikli beriletug'ın g'a'lle sadaqasına ha'm maylaw ra'simine qollanılatug'ın za'ytu'n mayına , ja'ne de , shatırg'a ha'm onın' ishindegi barlıq muxaddes buyımlar menen bularg'a tiyisli zatlarg'a juwapker bolsın .
04004017	Jaratqan İye Muwsa menen Xarong'a bılay dedi :
04004018	— Qohat tiyrelerinin' lebiylilerdin' arasınan joq bolıp ketiwine jol qoyman'lar .
04004019	Olardın' en' muxaddes zatlarg'a jaqınlasıp , o'lip qalmawı ushın bılay islen' : Xaron menen onın' ulları kelip , Qohat urpag'ının' ha'r birinin' isleytug'ın xızmetin ha'm ne alıp ju'retug'ının belgilesin .
04004020	Biraq Qohat urpag'ı azg'antay waqıtqa bolsa da ishke kirip , muxaddes buyımlarg'a qaramasın , bolmasa olar o'ledi . Gershon urpag'ının' xızmetleri
04004021	Jaratqan İye Muwsag'a bılay dedi :
04004022	— Gershon urpag'ın da a'wladları ha'm tiyreleri boyınsha sanaqtan o'tkiz .
04004023	Ushırasıw shatırında jumıs islewge jaramlı otızdan eliw jasqa deyingi barlıq er adamlardı sana .
04004024	Gershon tiyrelerinin' xızmeti ha'm ju'k tasıw wazıypaları mınalardan ibarat :
04004025	olar Ushırasıw shatırının' ishki ha'm sırtqı japqıshların , onın' kirer awzındag'ı perdeni ,
04004026	shatır menen qurbanlıq orındı aylana do'gereklep turg'an ha'wlinin' perdelerin , ha'wlinin' kirer awzındag'ı perdeni ha'm arqanlar menen usılarg'a qollanılatug'ın barlıq zatlardı ko'terip alıp ju'rsin . Usı zatlar menen baylanıslı jumıslardın' ha'mmesin Gershon urpag'ı orınlasın .
04004027	Xaron ha'm onın' ulları Gershon urpag'ının' xızmetin , ju'klerdi tasıwın ha'm basqa da orınlaytug'ın wazıypaların sho'lkemlestirsin .
04004028	Gershon tiyrelerinin' Ushırasıw shatırındag'ı isleytug'ın jumısları usılardan ibarat . Olar ruwxaniy Xaron ulı İtamardın' baqlawı astında xızmet etedi . Merariy urpag'ının' xızmetleri
04004029	Endi Merariy urpag'ın tiyreleri ha'm a'wladları boyınsha sanaqtan o'tkiz .
04004030	Ushırasıw shatırında jumıs islewge jaramlı otızdan eliw jasqa deyingi barlıq er adamlardı sana .
04004031	Olar Ushırasıw shatırındag'ı jumıs barısında mınalardı orınlaydı : shatırdın' taxtayların , qadaların , bag'anların , ultanların ,
04004032	shatırdı do'gereklep turg'an ha'wlinin' bag'anları menen onın' ultanların , qazıqların , arqanların ha'm bularg'a qollanılatug'ın barlıq zatlardı ko'terip alıp ju'rsin . Olardın' ha'r birine ne tasıytug'ının anıqlap , belgilep berin' .
04004033	Merariy tiyrelerinin' Ushırasıw shatırına baylanıslı xızmeti usılardan ibarat . Olar ruwxaniy Xaron ulı İtamardın' baqlawı astında xızmet etedi . Lebiylilerdin' dizimge alınıwı
04004034	Muwsa , Xaron ha'm ja'miyettin' ko'semleri Qohat urpag'ın tiyreleri ha'm a'wladları boyınsha sanap shıqtı .
04004035	Ushırasıw shatırında jumıs islewge jaramlı otızdan eliw jasqa deyingi barlıq er adamlardı sanap shıqqanda ,
04004036	olardın' sanı 2750 adam boldı .
04004037	Ushırasıw shatırında jumıs isleytug'ın Qohat urpag'ı usılar edi . Jaratqan İyenin' Muwsag'a bergen buyrıg'ı boyınsha Muwsa menen Xaron olardı sanap shıqtı .
04004038	Gershon urpag'ı da tiyreleri ha'm a'wladları boyınsha sanaldı .
04004039	Ushırasıw shatırında jumıs islewge jaramlı otız jastan eliw jasqa deyingi barlıq er adamlar sanalg'anda ,
04004040	olardın' sanı 2630 adam boldı .
04004041	Ushırasıw shatırında jumıs isleytug'ın Gershon urpag'ı usılar edi . Jaratqan İyenin' buyrıg'ı boyınsha Muwsa menen Xaron olardı sanap shıqtı .
04004042	Merariy urpag'ı da tiyreleri ha'm a'wladları boyınsha sanaldı .
04004043	Ushırasıw shatırında jumıs islewge jaramlı otız jastan eliw jasqa deyingi barlıq er adamlar sanalg'anda ,
04004044	olardın' sanı 3200 adam boldı .
04004045	Ushırasıw shatırında jumıs isleytug'ın Merariy urpag'ı usılar edi . Jaratqan İyenin' Muwsag'a bergen buyrıg'ı boyınsha Muwsa menen Xaron olardı sanap shıqtı .
04004046	Solay etip , Muwsa , Xaron ha'm İzraildın' ko'semleri lebiylilerdi tiyreleri ha'm a'wladları boyınsha sanap shıqtı .
04004047	Ushırasıw shatırında jumıs islewge ha'm ju'k tasıwg'a jaramlı otız jastan eliw jasqa deyingi barlıq er adamlar sanalg'anda ,
04004048	olardın' ulıwma sanı 8580 adam boldı .
04004049	Jaratqan İyenin' Muwsag'a bergen buyrıg'ı boyınsha olardın' ha'r birine isleytug'ın xızmeti ha'm tasıytug'ın ju'kleri belgilep berildi . Solay etip , Jaratqan İyenin' Muwsag'a bergen buyrıg'ı boyınsha barlıq adamlar dizimge alındı .
04005001	Ja'miyettin' pa'kligin saqlaw1 Jaratqan İye Muwsag'a bılay dedi :
04005002	— İzrail xalqına buyır . Olar teri keselligine jolıqqan , jınısıy ag'zasınan irin' yaki qan bo'linip shıqqan yamasa o'lige bir jerin tiygizip haramlang'an ha'r bir adamdı ordadan sırtqa shıg'arıp jibersin .
04005003	Erkek bolsın , hayal bolsın arasında Men jasap atırg'an ordanı haramlamawı ushın , olardı ordanın' sırtına shıg'arıp jibersin .
04005004	İzrail xalqı aytılg'anlardı orınlap , Jaratqan İyenin' Muwsag'a buyırg'anınday olardı ordanın' sırtına shıg'arıp jiberdi . Gu'na ushın to'lem to'lew tuwrısında
04005005	Jaratqan İye Muwsag'a bılay dedi :
04005006	— İzrail xalqına bılay dep ayt : Eger bir erkek yamasa hayal birewge qarsı qanday da bir gu'na islep , usı arqalı Jaratqan İyege qıyanet etse , ol adam ayıplı sanaladı .
04005007	Bunday adam islegen gu'nasın ashıq moyınlasın . Ol ja'bir shekken adamg'a keltirgen zıyanı ushın to'lem to'lesin , ja'ne de , onın' u'stine besten bir bo'legin de qosıp bersin .
04005008	Eger de ol adam o'lse ha'm og'an beriletug'ın to'lemdi alatug'ın birde bir jaqın ag'ayini bolmasa , onda sol to'lem Jaratqan İyege tiyisli bolıp , bunı ruwxaniyge bersin . Ayıplı adam usı to'lem menen birge gu'nadan tazalanıw ushın qurbanlıqqa bir qoshqar alıp kelsin .
04005009	İzrail xalqının' ruwxaniyge alıp kelgen muxaddes sadaqalarının' barlıg'ı ruwxaniyge tiyisli bolsın .
04005010	Ruwxaniy qabıl qılg'an ha'r bir sadaqa ruwxaniydin' o'zine tiyisli bolsın . Hayalınan gu'manlang'an erkek haqqında
04005011	Jaratqan İye Muwsag'a bılay dedi :
04005012	— İzrail xalqına bılay dep ayt : Eger bir adamnın' hayalı joldan azg'ırılıp , ku'yewine biyopalıq qılsa ,
04005013	basqa bir adam menen jatıp , o'zin haramlasa , bunı ku'yewinen jasırsa ha'm bug'an gu'wa adam bolmag'anlıg'ı sebepli hayaldın' islegeni jasırın bolsa ,
04005014	bug'an qaramastan , ku'yewi hayalın qızg'anıp , og'an qarsı ju'reginde gu'man payda bolıwı mu'mkin . Yamasa hayalı biyopalıq qılmasa da , ku'yewi onı qızg'anıp , ju'reginde og'an qarsı gu'man payda bolıwı mu'mkin .
04005015	Usınday jag'daylarda ol adam hayalın ruwxaniyge alıp kelsin . Hayalı ushın onnan bir efa arpa unınan sadaqa alıp kelsin . Unnın' u'stine za'ytu'n mayın yamasa xosh iyisli shayır qospasın . Sebebi bul — ayıptı esletiw ushın beriletug'ın qızg'anıw sadaqası .
04005016	Ruwxaniy hayaldı alıp kelip , Jaratqan İyenin' aldına turg'ızsın .
04005017	Keyin ılaydan islengen ıdısqa muxaddes suw quysın ha'm Muxaddes shatırdın' ishindegi jerden topıraq alıp , suwg'a salsın .
04005018	Ruwxaniy sol hayaldı Jaratqan İyenin' aldına turg'ızg'annan son' , onın' shashın jaysın , esletiw sadaqasın , yag'nıy qızg'anıw sadaqasın onın' qolına uslatsın . Ruwxaniydin' o'zi na'let keltiretug'ın ashshı suwdı qolına uslap tursın .
04005019	Sonnan son' , ol hayalg'a na'letti tastıyıqlatıp , og'an bılay dep aytsın : « Eger sen basqa bir erkek penen jatpag'an bolsan' , ku'yewin' bola tura joldan azg'ırılıp , o'zin'di haramlamag'an bolsan' , onda na'let alıp keletug'ın mına suw sag'an zıyanın tiygizbesin .
04005020	Biraq ku'yewin' bola tura joldan azg'ırılıp , basqa bir erkek penen jatıp , o'zin'di haramlag'an bolsan' ,
04005021	onda adamlar birewdi na'letlegende , Jaratqan İye senin' atın'dı na'letke qosıp aytatug'ın qılsın ha'm qursag'ın' zıyanlanıp , biyperzent qılsın .
04005022	Na'let keltiretug'ın bul suw ishin'e barg'anda , qursag'ın' zıyanlanıp , bala tuwa almaytug'ın qılsın » . Sonda hayal : « Awmiyin , awmiyin » , — dep aytsın .
04005023	Ruwxaniy bul na'letlerdi bir bo'lek terige jazıp , onı ashshı suwg'a shaysın .
04005024	Na'let keltiretug'ın suwdı hayalg'a ishkizsin . Suw hayaldın' ishine kirgennen son' , og'an azap bersin .
04005025	Ruwxaniy sol hayaldın' qolınan qızg'anıw sadaqasın alıp , Jaratqan İyenin' aldında joqarı ko'terip usıng'annan son' , sadaqanı qurbanlıq orıng'a alıp kelsin .
04005026	Ruwxaniy g'a'lle sadaqasınan bir uwıs alıp , onı tolıq sadaqanın' belgisi retinde qurbanlıq orında tu'tetip jandırsın . Keyin hayalg'a suwdı ishkizsin .
04005027	Eger hayal ku'yewine biyopalıq qılıp , o'zin haramlag'an bolsa , na'let alıp keletug'ın suwdı ishkende , og'an azap beredi . Suw onın' qarnın isirip , tuwmaytug'ın qılıp taslaydı ha'm ol xalqı arasında na'letiy bolıp qaladı .
04005028	Biraq hayal o'zin haramlamag'an ha'm pa'k bolsa , ol o'zine tag'ılg'an ayıptan qutıladı ha'm bala ko'teretug'ın boladı .
04005029	Qızg'anshaqlıq haqqında qag'ıydalar usılardan ibarat . Eger bir hayal ku'yewine biyopalıq qılıp , o'zin haramlasa ,
04005030	yamasa ku'yewinde hayalına degen qızg'anısh ha'm ju'reginde og'an qarsı gu'man payda bolsa , onda ruwxaniy hayaldı Jaratqan İyenin' aldına turg'ızıp , usı nızam boyınsha is tutsın .
04005031	Sonda ku'yewi ha'r qanday ayıptan qutıladı , hayal bolsa , islegen ayıbının' jazasın tartadı .
04006001	Jaratqan İyege bag'ıshlanıw1 Jaratqan İye Muwsag'a bılay dedi :
04006002	— İzrail xalqına bılay dep ayt : Eger erkek yamasa hayal ayrıqsha wa'de berip , o'zin na'zir sıpatında Jaratqan İyege bag'ıshlasa ,
04006003	ol sharaptan ha'm ha'r qanday o'tkir ishimlikten o'zin tıysın . Ju'zimnen yamasa basqa o'tkir ishimliklerden islengen sirke suwınan ishpesin . Ju'zimnen tayarlang'an shireli suwdan ishpesin . Ju'zim de , kishmish te jemesin .
04006004	Ol Jaratqan İyege bag'ıshlang'an da'wirinde ju'zimnen tayarlang'an hesh na'rse jemesin , ha'tteki , ju'zimnin' da'nesinen qabıg'ına deyin awzına ulıwma almasın .
04006005	Na'zir sıpatında bag'ıshlang'an da'wirinde basına hesh qanday pa'ki tiymesin . Ol o'zin Jaratqan İyege arnag'an da'wirinin' aqırına deyin muxaddes bolsın , shashın o'sirsin .
04006006	Sol ku'nler dawamında o'lige jaqınlamasın .
04006007	Ha'tteki , onın' anası , a'kesi , ag'a-inisi yamasa a'japa-qarındası qaytıs bolsa da , olar sebepli o'zin haramlamasın . O'ytkeni onın' basındag'ı shashı — o'zin na'zir sıpatında Qudayg'a bag'ıshlag'anının' belgisi .
04006008	Ol na'zir bolg'an da'wirinde Jaratqan İyege bag'ıshlang'an boladı .
04006009	Eger onın' janında tosattan birew qaytıs bolıp qalsa , onda ol adamnın' bag'ıshlang'an shashı haramlanadı . Sol sebepli na'zir bolg'an adam o'zin pa'klew ushın jeti ku'nnen keyin shashın aldırıp taslasın .
04006010	Segizinshi ku'ni ol eki qumırı yamasa eki jas kepter a'kelip , Ushırasıw shatırının' aldında ruwxaniyge bersin .
04006011	Ruwxaniy bulardın' birewin gu'na qurbanlıg'ı etip , ekinshisin jandırılatug'ın qurbanlıq etip bersin . Solay etip , o'li sebepli ayıplı bolg'an sol adam ushın pa'klew ra'simi o'tkerilsin . Sol ku'ni ol o'z basın qaytadan bag'ıshlasın .
04006012	Ol haramlang'anlıg'ı sebepli onın' aldıng'ı bag'ıshlang'an ku'nleri esapqa alınbaydı . Sonlıqtan , ayıp qurbanlıg'ı ushın bir jasar erkek toqlı usınıp , Jaratqan İyege o'zin qaytadan bag'ıshlawı tiyis .
04006013	Na'zir bolg'an adamg'a arnalg'an qag'ıyda mınalardan ibarat : onın' bag'ıshlanıw ku'nleri tamam bolg'anda , ol Ushırasıw shatırının' aldına alıp kelinsin .
04006014	Usı jerde ol Jaratqan İyege mına qurbanlıqlardı usınsın : jandırılatug'ın qurbanlıq ushın bir jasar minsiz bir erkek toqlı , gu'na qurbanlıg'ı ushın bir jasar minsiz bir qoy , tatıwlıq qurbanlıg'ı ushın minsiz bir qoshqar ,
04006015	g'a'lle sadaqası ha'm ishimlik sadaqaları menen birge bir sebet ashıtqısız nanlar — sapalı unnan za'ytu'n mayı qosılg'an sho'rekler , u'stine za'ytu'n mayı jag'ılg'an pa'tirler .
04006016	Ruwxaniy bulardı gu'na qurbanlıg'ı ha'm jandırılatug'ın qurbanlıq ushın Jaratqan İyege usınsın .
04006017	Keyin qoshqardı g'a'lle ha'm ishimlik sadaqaları menen birge Jaratqan İyege tatıwlıq qurbanlıg'ı etip usınsın . Sonday-aq , sebettegi ashıtqısız nanlardı da usınsın .
04006018	Sonnan son' , na'zir bolg'an adam Ushırasıw shatırının' aldında bag'ıshlang'an shashın aldırıp , shashın tatıwlıq qurbanlıg'ı jandırılıp atırg'an otqa jag'ıp jibersin .
04006019	Na'zir bolg'an adam shashın aldırg'annan son' , ruwxaniy qoshqardın' qaynatılg'an aldıng'ı bir sanın , sebetten ashıtqısız bir nandı ha'm pa'tirdi onın' qolına uslatsın .
04006020	Keyin ruwxaniy bulardı Jaratqan İyege bag'ıshlaw ushın joqarı ko'terip usınsın . Bular joqarı ko'terip usınılg'an to's ha'm artqı san menen birge muxaddes bolıp , ruwxaniydin' payı sanaladı . Sonnan keyin na'zir bolg'an adam sharap ishiwine boladı .
04006021	Wa'de berip , na'zir sıpatında bag'ıshlang'an adam ushın qag'ıydalar usılardan ibarat . Ol usı qag'ıydalarg'a muwapıq Jaratqan İyege qurbanlıqların bersin . Sonın' menen birge , qolınan kelgeninshe onnan da ko'biregin beriwine boladı . Ol wa'de bergenindey etip ha'm bag'ıshlanıw qag'ıydalarına muwapıq tu'rde anıq orınlaw kerek . Ruwxaniydin' aq pa'tiyası
04006022	Jaratqan İye Muwsag'a bılay dedi :
04006023	— Xaron menen onın' ullarına bılay dep ayt : İzrail xalqına aq pa'tiya bergenin'izde , olarg'a bılay dep aytın' :
04006024	« Jaratqan İye sizlerdi jarılqasın , qorg'asın !
04006025	Jaratqan İye sizlerge O'z nurın to'ksin , rehimli bolsın !
04006026	Jaratqan İye sizlerge O'z na'zerin salsın ha'm tınıshlıg'ın bersin ! »
04006027	Solay etip , ruwxaniyler atımdı aytıp , İzrail xalqına aq pa'tiya bersin . Sonda Men de olardı jarılqayman .
04007001	Basshılardın' Jaratqan İyege bergen sadaqaları1 Muwsa Shatırdı tigip bolg'annan son' , Shatırdı ha'm onın' barlıq buyımların , ja'ne de , qurbanlıq orındı ha'm og'an tiyisli barlıq buyımların maylaw ra'siminen o'tkerip , bag'ıshladı .
04007002	Keyin İzraildın' ko'semleri , dizimge alıw wazıypasın alıp barg'an a'wlad ha'm urıw basshıları o'z sıyların alıp keldi .
04007003	Olardın' Jaratqan İyege alıp kelgen sıyları u'sti bastırılg'an altı arba ha'm on eki o'gizden ibarat edi . Ha'r bir ko'sem bir o'gizden ha'm ha'r bir eki ko'sem bir arbadan alıp kelgen edi . Ko'semler bul sıyların shatırdın' aldına a'kelip qoydı .
04007004	Keyin Jaratqan İye Muwsag'a bılay dedi :
04007005	— Bul sıylardı olardan qabıl etip al . Bulardı Ushırasıw shatırındag'ı xızmetlerde qollanın' . Lebiylilerdin' isleytug'ın xızmetlerine qarap , bulardı olarg'a bo'lip ber .
04007006	Sonda Muwsa arba ha'm o'gizlerdi alıp , lebiylilerge bo'listirip berdi .
04007007	İsleytug'ın xızmetleri boyınsha Gershon urpag'ına eki arba menen to'rt o'giz ,
04007008	Merariy urpag'ına to'rt arba menen segiz o'giz berdi . Merariy ha'm Gershon urpaqları ruwxaniy Xaronnın' ulı İtamardın' baqlawı astında xızmet qılatug'ın edi .
04007009	Qohat urpag'ına bolsa , hesh na'rse bermedi . Sebebi olardın' isleytug'ın xızmeti muxaddes buyımlardı iyninde ko'terip , alıp ju'riw edi .
04007010	Qurbanlıq orın maylanıp , bag'ıshlang'an waqıtta , ko'semler o'zlerinin' basqa sıyların alıp keldi ha'm bulardı orınnın' aldına a'kelip qoydı .
04007011	Bul haqqında Jaratqan İye Muwsag'a : « Qurbanlıq orınnın' bag'ıshlanıwı ushın ha'r ku'ni bir ko'sem o'zinin' sıyın usınsın » , — degen edi .
04007012	Birinshi ku'ni Yahuda urıwınan Amminadab ulı Naxshon sıyların usındı .
04007013	Onın' a'kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı aralastırılg'an sapalı ung'a tolı edi .
04007014	Tu'tetki toltırılg'an 10 shekel awırlıg'ındag'ı bir altın tostag'an ,
04007015	jandırılatug'ın qurbanlıq ushın bir bug'a , bir qoshqar , bir jasar erkek toqlı ,
04007016	gu'na qurbanlıg'ı ushın bir teke ,
04007017	tatıwlıq qurbanlıg'ı ushın eki bug'a , bes qoshqar , bes teke , ha'r biri bir jasardan bolg'an bes erkek toqlı . Amminadab ulı Naxshonnın' alıp kelgen sıyları usılar edi .
04007018	Ekinshi ku'ni İssaxar urıwının' ko'semi Suar ulı Netanel sıyların usındı .
04007019	Onın' alıp kelgen sıyları mınalar edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı aralastırılg'an sapalı ung'a tolı edi .
04007020	Tu'tetki toltırılg'an 10 shekel awırlıg'ındag'ı bir altın tostag'an ,
04007021	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı ,
04007022	gu'na qurbanlıg'ı ushın bir teke ,
04007023	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Suar ulı Netaneldin' alıp kelgen sıyları usılar edi .
04007024	U'shinshi ku'ni Zebulon urıwının' ko'semi Xelon ulı Eliab sıyların usındı .
04007025	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı aralastırılg'an sapalı ung'a tolı edi .
04007026	Tu'tetki toltırılg'an 10 shekel awırlıg'ındag'ı bir altın tostag'an ,
04007027	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007028	Gu'na qurbanlıg'ı ushın bir teke ,
04007029	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Xelon ulı Eliabtın' alıp kelgen sıyları usılar edi .
04007030	To'rtinshi ku'ni Ruben urıwının' ko'semi Shedeur ulı Elisur sıyların usındı .
04007031	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı menen aralastırılg'an sapalı ung'a tolı edi .
04007032	Tu'tetki toltırılg'an 10 shekel awırlıg'ındag'ı bir altın tostag'an ,
04007033	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007034	Gu'na qurbanlıg'ı ushın bir teke ,
04007035	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Shedeur ulı Elisurdın' alıp kelgen sıyları usılar edi .
04007036	Besinshi ku'ni Shimon urıwının' ko'semi Surishadday ulı Shelumiel sıyların usındı .
04007037	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı menen aralastırılg'an sapalı ung'a tolı edi .
04007038	Tu'tetki toltırılg'an 10 shekel awırlıg'ındag'ı bir altın tostag'an ,
04007039	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007040	Gu'na qurbanlıg'ı ushın bir teke ,
04007041	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Surishadday ulı Shelumieldin' alıp kelgen sıyları usılar edi .
04007042	Altınshı ku'ni Gad urıwının' ko'semi Dewel ulı Elasaf sıyların alıp keldi .
04007043	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı aralastırılg'an sapalı ung'a tolı edi .
04007044	Tu'tetki toltırılg'an 10 shekel awırlıg'ındag'ı bir altın tostag'an ,
04007045	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007046	Gu'na qurbanlıg'ı ushın bir teke ,
04007047	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Dewel ulı Elasaftın' alıp kelgen sıyları usılar edi .
04007048	Jetinshi ku'ni Efrayım urıwının' ko'semi Ammihud ulı Elishama sıyların usındı .
04007049	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı menen aralastırılg'an sapalı ung'a tolı edi .
04007050	Tu'tetki toltırılg'an 10 shekel awırlıg'ındag'ı bir altın tostag'an ,
04007051	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007052	Gu'na qurbanlıg'ı ushın bir teke ,
04007053	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Ammihud ulı Elishamanın' alıp kelgen sıyları usılar edi .
04007054	Segizinshi ku'ni Menashshe urıwının' ko'semi Pedasur ulı Gamaliel sıyların usındı .
04007055	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı aralastırılg'an sapalı ung'a tolı edi .
04007056	Tu'tetki toltırılg'an 10 shekel awırlıg'ındag'ı bir altın tostag'an ,
04007057	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007058	Gu'na qurbanlıg'ı ushın bir teke ,
04007059	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Pedasur ulı Gamalieldin' alıp kelgen sıyları usılar edi .
04007060	Tog'ızınshı ku'ni Benyamin urıwının' ko'semi Gidoniy ulı Abidan sıyların usındı .
04007061	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı menen aralastırılg'an sapalı ung'a tolı edi .
04007062	Tu'tetki toltırılg'an 10 shekel awırlıg'ındag'ı bir altın tostag'an ,
04007063	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007064	Gu'na qurbanlıg'ı ushın bir teke ,
04007065	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Gidoniy ulı Abidannın' alıp kelgen sıyları usılar edi .
04007066	Onınshı ku'ni Dan urıwının' ko'semi Ammishadday ulı Axiezer sıyların usındı .
04007067	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı aralastırılg'an sapalı ung'a tolı edi .
04007068	Tu'tetki toltırılg'an 10 shekel awırlıg'ındag'ı bir altın tostag'an ,
04007069	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007070	Gu'na qurbanlıg'ı ushın bir teke ,
04007071	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Ammishadday ulı Axiezerdin' alıp kelgen sıyları usılar edi .
04007072	On birinshi ku'ni Asher urıwının' ko'semi Oxran ulı Pagiel sıyların usındı .
04007073	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı aralastırılg'an sapalı ung'a tolı edi .
04007074	Tu'tetki toltırılg'an 10 shekel awırlıg'ındag'ı bir altın tostag'an ,
04007075	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007076	Gu'na qurbanlıg'ı ushın bir teke ,
04007077	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Oxran ulı Pagieldin' alıp kelgen sıyları usılar edi .
04007078	On ekinshi ku'ni Naftaliy urıwının' ko'semi Enan ulı Axira sıyların usındı .
04007079	Onın' alıp kelgen sıyları mınalardan ibarat edi : Muxaddes orın o'lshemi menen 130 shekel awırlıg'ındag'ı bir gu'mis jalpaq tabaq , 70 shekel awırlıg'ındag'ı bir gu'mis qırma . Bul ekewi de g'a'lle sadaqası ushın za'ytu'n mayı aralastırılg'an sapalı ung'a tolı edi .
04007080	Tu'tetki toltırılg'an 10 shekel awırlıg'ındag'ı bir altın tostag'an ,
04007081	jandırılatug'ın qurbanlıq ushın bir bug'a , bir qoshqar ha'm bir jasar erkek toqlı .
04007082	Gu'na qurbanlıg'ı ushın bir teke ,
04007083	tatıwlıq qurbanlıg'ı ushın eki bug'a , bes qoshqar , bes teke ha'm ha'r biri bir jasardan bolg'an bes erkek toqlı . Enan ulı Axiranın' alıp kelgen sıyları usılar edi .
04007084	Solay etip , qurbanlıq orın maylang'an waqıtta , İzrail ko'semlerinin' orındı bag'ıshlaw ushın alıp kelgen sıyları mınalar edi : on eki gu'mis jalpaq tabaq , on eki gu'mis qırma , on eki altın tostag'an .
04007085	Ha'r bir gu'mis jalpaq tabaqtın' awırlıg'ı 130 shekelden , ha'r bir qırmanın' awırlıg'ı 70 shekelden edi . Muxaddes orın o'lshemi menen gu'mis ıdıslardın' barlıg'ının' awırlıg'ı 2400 shekel boldı .
04007086	Tu'tetki toltırılg'an on eki altın tostag'annın' ha'r birinin' awırlıg'ı muxaddes orın o'lsheminde 10 shekel edi . Barlıq altın tostag'anlardın' awırlıg'ı 120 shekel boldı .
04007087	Jandırılatug'ın qurbanlıq ushın g'a'lle sadaqası menen birge usınılg'an haywanlardın' sanı on eki bug'a , on eki qoshqar ha'm bir jasardan bolg'an on eki erkek toqlı , gu'na qurbanlıg'ı ushın da on eki teke .
04007088	Tatıwlıq qurbanlıg'ı ushın usınılg'an haywanlardın' sanı jigirma to'rt bug'a , alpıs qoshqar , alpıs teke ha'm ha'r biri bir jasardan bolg'an alpıs erkek toqlı edi . Qurbanlıq orın maylang'annan son' , orınnın' bag'ıshlanıwı ushın berilgen sıylar usılar edi .
04007089	Muwsa Jaratqan İye menen so'ylesiw ushın Ushırasıw shatırına kirgende , Kelisim sandıg'ının' qaqpag'ının' u'stindegi eki Kerub arasınan o'zine so'ylegen dawıstı esitetug'ın edi . Jaratqan İye Muwsa menen usı ta'rizde so'ylesetug'ın edi .
04008001	Shıralardın' ornatılıwı1 Jaratqan İye Muwsag'a bılay dedi :
04008002	— Xarong'a ayt , ol jeti shıranı ha'stege ornatqanda , ha'stenin' aldıng'ı ta'repine jaqtılıq tu'sip turatug'ın qılıp ornatsın .
04008003	Xaron aytılg'anday etip isledi . Jaratqan İyenin' Muwsag'a buyırg'anınday , shıralardı ha'stenin' aldıng'ı ta'repine jaqtı tu'setug'ın qılıp ornalastırdı .
04008004	Ha'ste Jaratqan İyenin' Muwsag'a ko'rsetken u'lgisi boyınsha , ultanınan baslap , gu'llerine deyin altınnan sho'kkishlep islengen edi . Lebiylilerdin' bag'ıshlanıp , xızmetke qoyılıwı
04008005	Jaratqan İye Muwsag'a bılay dedi :
04008006	— Lebiylilerdi İzrail xalqının' arasınan ayırıp alıp , olardı pa'klew ra'siminen o'tkiz .
04008007	Olardı pa'klew ushın bılay isleysen' : pa'kleytug'ın suwdı olardın' u'stine serp . Olar shashları menen barlıq ju'nlerin qırıp taslasın ha'm kiyimlerin juwsın . Usılayınsha , olar pa'k boladı .
04008008	Keyin olar bir bug'a menen g'a'lle sadaqası ushın za'ytu'n mayı aralastırılg'an sapalı un alıp kelsin . Gu'na qurbanlıg'ı ushın sen de basqa bir bug'a alıp kel .
04008009	Lebiylilerdi Ushırasıw shatırının' aldına alıp kelip , barlıq İzrail ja'miyetin jıyna .
04008010	Lebiylilerdi Jaratqan İyenin' , yag'nıy Menin' aldıma a'kelgenin'de , izraillılar olardın' u'stine qolların qoysın .
04008011	Jaratqan İyege , yag'nıy Mag'an xızmet etiwi ushın , Xaron izraillılardın' arasınan lebiylilerdi sadaqa sıpatında Mag'an bag'ıshlasın .
04008012	Lebiyliler qolların bug'alardın' basına qoysın ha'm olardın' gu'naları keshiriliwi ushın , bug'alardın' birewi gu'na qurbanlıg'ı ushın , ekinshisi jandırılatug'ın qurbanlıq ushın Jaratqan İyege usınılsın .
04008013	Lebiylilerdi Xaron ha'm onın' ullarının' aldında turg'ız . Olardı sadaqa sıpatında Jaratqan İyege , Mag'an bag'ıshla .
04008014	Lebiylilerdi basqa izraillılardın' arasınan usı ta'rizde bo'lip al . Lebiyliler Mag'an tiyisli boladı .
04008015	Sen lebiylilerdi pa'klep , sadaqa sıpatında bag'ıshlag'annan son' , olar Ushırasıw shatırındag'ı xızmetin baslawına boladı .
04008016	İzraillılar arasında lebiyliler tolıg'ı menen Mag'an tiyisli . Sebebi qarınnan birinshi shıqqan barlıq ullardın' ornına olardı O'zime tan'lap aldım .
04008017	İzrail xalqının' arasındag'ı barlıq birinshi tuwılg'anlar adam bolsın , haywan bolsın — olar Meniki . O'ytkeni Men Mısırda birinshi tuwılg'anlardı joq qılg'an ku'ni , olardı O'zime ayırıp aldım .
04008018	Solay etip , İzrail xalqında barlıq birinshi tuwılg'an ullardın' ornına lebiylilerdi tan'ladım .
04008019	İzraillılar Muxaddes orıng'a jaqınlasıp , ba'lege duwshar bolmawı ushın , olardın' ornına Ushırasıw shatırındag'ı xızmetti islep , izraillılardın' gu'naların tazalaw ushın , lebiylilerdi Xaron ha'm onın' ullarının' qollarına tapsırdım .
04008020	Muwsa , Xaron ha'm pu'tkil İzrail ja'miyeti Jaratqan İyenin' lebiylilerge baylanıslı Muwsag'a bergen ha'r bir buyrıg'ın tolıg'ı menen orınladı .
04008021	Lebiyliler o'zlerin pa'klep , kiyimlerin juwdı . Xaron olardı Jaratqan İyenin' aldında arnawlı tu'rde bag'ıshladı ha'm olardı tazalaw ushın , gu'nalarınan pa'kledi .
04008022	Bunnan son' , lebiyliler Xaron ha'm onın' ullarının' qol astında Ushırasıw shatırındag'ı o'zlerine tiyisli xızmetlerin orınlawg'a keldi . Solay etip , Jaratqan İye lebiylilerge tiyisli Muwsag'a qanday buyrıq bergen bolsa , İzrail xalqı sol buyrıqlardı orınladı .
04008023	Jaratqan İye Muwsag'a bılay dedi :
04008024	— Lebiylilerge tiyisli qag'ıyda mınaday : Jigirma bes ha'm onnan joqarı jastag'ılar Ushırasıw shatırındag'ı xızmetin baslasın .
04008025	Al eliw jasqa kelgende , sol xızmetinen bosap , artıq xızmette bolmasın .
04008026	Xızmetten bosag'an lebiyliler Ushırasıw shatırında xızmet etip atırg'an tuwısqanlarına ja'rdem beriwine boladı , biraq o'zleri artıq xızmet islemesin . Lebiylilerdin' wazıypaların usılayınsha belgilep ber .
04009001	Qutqarılıw bayramına baylanıslı nızamlar1 İzraillılar Mısırdan shıqqannan keyingi ekinshi jıldın' birinshi ayında Jaratqan İye Sinay sho'linde Muwsag'a bılay dedi :
04009002	— İzraillılar Qutqarılıw bayramın belgilengen waqıtta bayramlasın .
04009003	Barlıq nızam ha'm qag'ıydalarg'a a'mel qılıp , qurbanlıqtı belgilengen waqıtta , usı aydın' on to'rtinshi ku'ni keshte shalsın .
04009004	Solay etip , Muwsa izraillılarg'a Qutqarılıw bayramın belgilewdi buyırdı .
04009005	Olar Sinay sho'linde birinshi aydın' on to'rtinshi ku'ni keshte Qutqarılıw bayramın belgiledi . Olar ha'r bir na'rseni Jaratqan İyenin' Muwsag'a buyırg'anınday etip orınladı .
04009006	Al o'lige bir jerin tiygizip , haram sanalg'an bazı adamlar sol ku'ni Qutqarılıw bayramında qatnasa almadı . Sol ku'ni olar Muwsa menen Xaronnın' aldına kelip ,
04009007	Muwsag'a bılay dedi : — O'lige jantasqanımız ushın haram sanalamız . Biraq belgilengen waqıtta basqa izraillılar menen birge Jaratqan İyege arnalg'an qurbanlıqtı ne ushın usına almaymız ?
04009008	Muwsa : — Ku'tin' , Jaratqan İyenin' sizler tuwralı mag'an ne buyıratug'ının tın'lap ko'reyin , — dedi .
04009009	Jaratqan İye Muwsag'a bılay dedi :
04009010	— İzraillılarg'a bılay dep ayt : Aran'ızda birin'iz yamasa a'wladın'ızdan birewi o'lige bir jerin tiygizgeni ushın haram sanalsa yamasa birewi uzaq saparg'a ketse , onday adam Jaratqan İyege arnalg'an Qutqarılıw bayramın nıshanlawına boladı .
04009011	Bunday adamlar ekinshi aydın' on to'rtinshi ku'ni keshte Qutqarılıw qurbanlıg'ın shalıp , onı ashıtqısız nan ha'm ashshı sho'pler menen jesin .
04009012	Tan'g'a deyin qurbanlıqtın' go'shinen bir tu'yir de qalmasın , su'yekleri sındırılmasın . Qutqarılıw bayramın barlıq qag'ıydalar boyınsha belgilewin'iz tiyis .
04009013	Biraq pa'k sanalg'an ha'm uzaq saparda bolmag'an adam Qutqarılıw bayramına qatnasıwdan bas tartsa , ol belgilengen waqıtta Jaratqan İyege arnap qurbanlıq bermegeni ushın xalqının' arasınan joq qılınsın . Solay etip , ol o'z gu'nasının' jazasın tartadı .
04009014	Aran'ızda jasap atırg'an kelgindi bir adam Jaratqan İyege arnalg'an Qutqarılıw bayramına qatnasıwdı qa'lese , ol bayramnın' nızam ha'm qag'ıydalarına a'mel qılsın . Jergilikli bolsın , kelgindi bolsın , ha'mme ushın usı nızamdı qollanıwın'ız tiyis . Muxaddes shatır u'stindegi bult
04009015	Muxaddes shatır , yag'nıy buyrıqlar qoyılg'an shatır tiklengen ku'ni onın' u'stin bult qapladı . Muxaddes shatırdı qaplag'an bult keshten azang'a deyin ot sıyaqlı bolıp turatug'ın edi .
04009016	Bul awhal ha'r ku'ni dawam etti . Muxaddes shatırdı qaplag'an bult keshte ot sıyaqlı bolıp turatug'ın edi .
04009017	Bult shatırdan joqarı ko'terilgende , İzrail xalqı jolg'a shıg'atug'ın edi . Bult qay jerde toqtasa , olar sol jerde toqtaytug'ın edi .
04009018	İzrail xalqı Jaratqan İyenin' buyrıg'ı boyınsha jolg'a shıg'ıp , Onın' buyrıg'ı boyınsha toqtap , shatırların tigetug'ın edi . Bult Muxaddes shatırdı qaplap turg'an waqıtta , olar da sol jerde turatug'ın edi .
04009019	Bult Muxaddes shatırdı uzaq waqıt qaplap turg'anda , İzrail xalqı Jaratqan İyenin' buyrıg'ına a'mel qılıp , jolg'a shıqpaytug'ın edi .
04009020	Bazıda bult Muxaddes shatırdı azg'antay ku'n qaplap turatug'ın edi . Xalıq ta Jaratqan İyenin' buyrıg'ı boyınsha , ya qonıs basqan jerde qalatug'ın , yamasa ko'shetug'ın edi .
04009021	Bazı waqıtları bult tek g'ana keshten azang'a deyin turıp , azanda Muxaddes shatırdan ko'teriletug'ın edi . Sonda xalıq jolg'a shıg'atug'ın edi . Tu'nde bolsın , ku'ndiz bolsın , bult shatırdan ko'teriliwden , xalıq jolg'a shıg'atug'ın edi .
04009022	Bult Muxaddes shatırdı eki ku'n , bir ay yamasa uzaq waqıt qaplap tursa da , izraillılar qonıs basqan jerinde qalıp , jolg'a shıqpaytug'ın edi . Biraq bult joqarı ko'teriliwden , olar jolg'a shıg'atug'ın edi .
04009023	Olar Jaratqan İyenin' buyrıg'ı boyınsha qonıs basatug'ın yamasa jolg'a shıg'atug'ın edi . Usılay etip , olar Jaratqan İyenin' Muwsa arqalı bergen buyrıg'ına a'mel qıldı .
04010001	Gu'mis ka'rnaylar1 Jaratqan İye Muwsag'a bılay dedi :
04010002	— Gu'misten eki ka'rnay sho'kkishlep soqtır , bulardı ja'miyetti jıynaw ushın ha'm ha'r bir ordanın' jolg'a shıg'ıwı ushın qollanasan' .
04010003	Eki ka'rnay birge shertilgen waqıtta , barlıq ja'miyet senin' qasın'a , Ushırasıw shatırının' aldına jıynalsın .
04010004	Tek g'ana bir ka'rnay shertilse , onda ko'semler , yag'nıy İzraildın' a'wlad basshıları senin' janın'a jıynalsın .
04010005	Ka'rnay qısqa-qısqa etip shertilgen waqıtta , shıg'ıs ta'repte qonıs basqanlar jolg'a shıqsın .
04010006	Ekinshi ma'rte qısqa-qısqa etip shertilgen waqıtta , qubla ta'repte qonıs basqanlar jolg'a shıqsın . Ka'rnaydın' qısqa-qısqa etip shertiliwi urıwlardın' jolg'a shıg'ıwı kerekligin bildiredi .
04010007	Ja'miyetti jıynaw ushın ka'rnaydı uzaq waqıt a'piwayı dawıs penen sherttir .
04010008	Ka'rnaylardı Xaronnın' ruwxaniy ulları shertsin . Bul sizler ha'm keleshek a'wladların'ız ushın ma'n'gi qag'ıyda bolıp qalsın .
04010009	U'lken'izde sizlerge hu'jim qılg'an dushpang'a qarsı sawashqa shıqqanın'ızda , ka'rnay shertip , belgi berin' . Sonda Qudayın'ız Jaratqan İye bolg'an Men sizlerdi eslep , dushpanların'ızdan qutqaraman .
04010010	Shadlı ku'nlerin'izde — bayramların'ızda , Jan'a ay bayramların'ızda , jandırılatug'ın qurbanlıqlar ha'm tatıwlıq qurbanlıqlar bergenin'izde ka'rnay shertin' . Usılay etip , Qudayın'ız bolg'an Men sizlerdi esleymen . Men — Qudayın'ız Jaratqan İyemen . İzraillılardın' Sinaydan ketiwi
04010011	İzrail xalqı Mısırdan shıqqannan keyin ekinshi jıldın' ekinshi ayının' jigirmalanshı ku'ni bult buyrıqlar qoyılg'an shatırdan joqarı ko'terildi .
04010012	Sonda izraillılar da Sinay sho'linen jolg'a shıg'ıp , bult Paran sho'linde toqtag'ansha ko'ship-qonıp ju'rdi .
04010013	Olar Jaratqan İyenin' Muwsa arqalı bergen buyrıg'ı boyınsha jolg'a birinshi ma'rte shıqtı .
04010014	Olar ha'r saparı jolg'a shıqqanda , ha'r bir orda o'z bayrag'ı astında bir ta'rtipte ju'retug'ın edi . Birinshi bolıp , Amminadab ulı Naxshon basshılıg'ındag'ı Yahuda ordası bo'limleri menen birge o'z ordasının' bayrag'ı astında ko'shti baslap ju'rdi .
04010015	İssaxar urıwı bo'limine Suar ulı Netanel ,
04010016	Zebulon urıwı bo'limine Xelon ulı Eliab basshılıq qılatug'ın edi .
04010017	Sonnan keyin , Muxaddes shatır jıynastırılıp , onı ko'terip , alıp ju'retug'ın Gershon urpag'ı menen Merariy urpag'ı jolg'a shıqtı .
04010018	Olardan son' Shedeur ulı Elisur basshılıg'ındag'ı Ruben ordası bo'limleri menen birge o'z ordasının' bayrag'ı astında jolg'a shıqtı .
04010019	Shimon urıwı bo'limine Surishadday ulı Shelumiel ,
04010020	Gad urıwı bo'limine Dewel ulı Elasaf basshılıq qılatug'ın edi .
04010021	Onnan keyin Qohat urpag'ı muxaddes buyımlardı ko'terip , jolg'a shıqtı . Olar belgilengen jerge jetip baraman degenshe , Muxaddes shatır qurılıp bolınıwı tiyis edi .
04010022	Ammihud ulı Elishama basshılıg'ındag'ı Efrayım ordası bo'limleri menen birge o'z ordasının' bayrag'ı astında jolg'a shıqtı .
04010023	Menashshe urıwı bo'limine Pedasur ulı Gamaliel ,
04010024	Benyamin urıwı bo'limine Gidoniy ulı Abidan basshılıq qılatug'ın edi .
04010025	Ko'shtin' en' aqırında Ammishadday ulı Axiezer basshılıg'ındag'ı Dan ordası bo'limleri menen birge o'z ordasının' bayrag'ı astında jolg'a shıqtı . Olar İzrail ordalarının' artqı saqshıları edi .
04010026	Asher urıwı bo'limine Oxran ulı Pagiel ,
04010027	Naftaliy urıwı bo'limine Enan ulı Axira basshılıq qılatug'ın edi .
04010028	İzraillılar bo'limlerge bo'linip , usı ta'rtipte jolg'a shıg'atug'ın edi .
04010029	Muwsa midanlı qa'yin atası Reueldin' balası Xobabqa bılay dedi : — Jaratqan İyenin' : « Sizlerge beremen » , — degen jerine baratırmız . Siz de bizler menen birge barın' , sizge jaqsı qatnasta bolamız . O'ytkeni Jaratqan İye İzrailg'a jaqsılıq etiwdi wa'de qıldı .
04010030	Xobab og'an : — Yaq , barmayman . O'z elime , ag'ayin-tuwg'anlarımnın' janına qaytaman , — dep juwap berdi .
04010031	Muwsa og'an bılay dedi : — İltimas , bizlerdi taslap ketpen' . Sebebi siz sho'lde qonıslaytug'ın jerlerdi bilesiz . Bizlerge jol ko'rsetesiz .
04010032	Eger bizler menen birge barsan'ız , Jaratqan İyenin' isleytug'ın barlıq jaqsılıqların siz benen de bo'lisemiz .
04010033	İzraillılar Jaratqan İyenin' tawınan shıg'ıp , u'sh ku'nlik jol ju'rdi . Qonıslaytug'ın jerdi tabıw ushın Jaratqan İyenin' Kelisim sandıg'ı olardın' aldında ju'rip bardı .
04010034	Qonıs basqan jerden jolg'a shıqqanda , Jaratqan İyenin' bultı ku'n boyı olardın' u'stinde boldı .
04010035	Kelisim sandıg'ı jolg'a shıqqanda , Muwsa bılay dep aytatug'ın edi : « O , Jaratqan İye , tur ! Tarap ketsin dushpanların' ja'n-jaqqa , Seni jek ko'retug'ınlar aldın'nan qashıp ketsin ! »
04010036	Kelisim sandıg'ı toqtag'anda bolsa , Muwsa bılay dep aytatug'ın edi : « Qayt , o , mın'-mın'lag'an İzrail xalqının' Jaratqan İyesi ! »
04011001	Xalıqtın' nalıwı1 Sol waqıtları xalıq qattı nalıy basladı . Jaratqan İye bunı esitip , g'a'zeplendi ha'm olarg'a ot jiberip , ordanın' shetlerin jag'ıp joq qılıp jiberdi .
04011002	Sonda xalıq Muwsag'a jalbarındı . Muwsa Jaratqan İyege duwa etkende , ot so'ndi .
04011003	Jaratqan İyenin' jibergen otı olardın' arasında jang'anı ushın , sol jer Tabera dep ataldı .
04011004	İzrail xalqının' arasındag'ı basqa milletlerden toplang'an ta'rtipsiz adamlar na'psiqawlıqqa berile basladı . İzraillılar da olarg'a qosılıp , bılay dep zarlay basladı : « Qa'ne endi , jewge go'sh bolg'anda ma edi !
04011005	Mısırda teginge jegen balıq , qıyar , g'arbız , ko'k piyaz , domalaq piyaz ha'm sarımsaqlar ele yadımızda .
04011006	Endi bolsa , din'kemiz qurıg'an . Mına mannadan basqa jeytug'ın hesh na'rse ko'rgenimiz joq » .
04011007	Manna kinza tuqımınday bolıp , ren'i aqshıl sarı edi .
04011008	Xalıq dalag'a shıg'ıp , onı jıynap alatug'ın edi ha'm onı digirmang'a tartıp yamasa kelige tu'yetug'ın edi . Onı qazanda qaynatıp , gu'lshe nan pisiretug'ın edi . Bunın' da'mi za'ytu'n mayı qosılg'an nang'a uqsas edi .
04011009	Tu'nde ordag'a shıq tu'skende , manna da birge jawatug'ın edi .
04011010	Muwsa xalıqtın' , ha'r bir tiyredegi adamlardın' o'z shatırlarının' aldında turıp , dad salıp atırg'anın esitti . Jaratqan İye bug'an qattı g'a'zeplendi . Muwsa da bug'an qapa bolg'an edi .
04011011	Sonda Muwsa Jaratqan İyege bılay dedi : — Qulın'a ne ushın bunday jamanlıqtı rawa ko'rdin' ? Ne ushın O'z miyrimin'di mennen ayap , bul xalıqtın' ju'gin mag'an ju'kledin' ?
04011012	Pu'tkil bul xalıqqa ju'kli bolg'an men be edim ? Olardı men tuwg'an ba edim ? Bolmasa , ne sebepten Sen mag'an : « Bala bag'ıwshının' emiziwli balanı alıp ju'rgenindey , olardı ata-babalarına beremen dep ant ishken jerge qolların'da ko'terip alıp bar » , — dep aytıp atırsan' ?
04011013	Bul xalıqtın' barlıg'ına beretug'ın go'shti qay jerden alaman ? Olar mag'an : « Bizlerge jeytug'ın go'sh ber » , — dep qoymay atır .
04011014	Bul xalıqtın' barlıg'ın bir o'zim jetelep alıp ju're almayman , sebebi olar men ushın awır ju'k boladı .
04011015	Eger mag'an usılay islemekshi bolsan' , onda meni o'ltir . Eger de Senin' miyrimin'e erisken bolsam , onda basıma tu'sken bul awırmanlıqtı ko'rmeyin .
04011016	Jaratqan İye Muwsag'a bılay dedi : — Mag'an İzrail aqsaqallarınan jetpis adamdı jıynap ber . Olar o'zin' basshı ha'm qadag'alawshı dep ta'n alg'anların'nan bolsın . Olardı Ushırasıw shatırına alıp kelip , o'zin'nin' qasın'a turg'ız .
04011017	Men to'men tu'sip , senin' menen so'ylesemen . Senin' u'stin'degi Ruwxtan alıp , olarg'a da beremen . Xalıqtın' ju'gin tek g'ana sen ko'termewin' ushın , olar sag'an ja'rdem beredi .
04011018	Xalıqqa bılay dep ayt : « Erten'gi ku'n ushın o'zlerin'izdi pa'klen' , go'sh jeysizler . Sizlerdin' : „ Qa'ne endi , jewge go'sh bolg'anda ma edi , Mısırda bolg'an waqtımızda jaqsı edi “ , — dep nalıp , dad salg'anın'ızdı Jaratqan İye esitti . Endi go'sh jewin'iz ushın , Jaratqan İye sizlerge go'sh beredi .
04011019	Go'shti tek g'ana bir ku'n , eki ku'n , bes ku'n , on ku'n yamasa jigirma ku'n emes ,
04011020	al bir ay dawamında alqımın'ızg'a kelgenshe , kewlin'iz aynıg'ansha jeysizler . Sebebi sizler aran'ızda bolıp atırg'an Jaratqan İyeden ju'z burdın'lar . Onın' aldında Mısırdan ne ushın shıg'ıp kettik , dep nalıp , jıladın'lar » .
04011021	Sonda Muwsa : — Qasımdag'ı bul xalıq altı ju'z mın' er adamnan ibarat . Al Sen : « Bul xalıqqa bir ay dawamında jewi ushın go'sh beremen » , — dep atırsan' .
04011022	Barlıq qoy-eshki , sıyırlar soyılsa da , ten'izdegi barlıq balıqlar awlansa da , olarg'a jeter me eken ? — dedi .
04011023	Jaratqan İye og'an : — Menin' qolım kelte me ? Sag'an aytqanlarım orınlanatug'ının yamasa orınlanbaytug'ının o'z ko'zin' menen ko'resen' , — dedi .
04011024	Sonnan keyin , Muwsa sırtqa shıg'ıp , Jaratqan İyenin' o'zine aytqanların xalıqqa jetkerdi . Xalıqtın' jetpis aqsaqalın jıynap , Muxaddes shatırdın' do'geregine jaylastırdı .
04011025	Sonda Jaratqan İye bult ishinde tu'sip , Muwsa menen so'ylesti ha'm Muwsanın' u'stindegi Ruwxtan alıp , jetpis aqsaqalg'a berdi . Olar Ruwxtı alg'an waqıtta , Ruwxtan ilhamlanıp ketti . Biraq bunnan son' , bul jag'day basqa ta'kirarlanbadı .
04011026	Saylang'an jetpis aqsaqaldın' ishinde bolg'an Eldad penen Medad degen eki adam ordada qalıp , Muxaddes shatırg'a kelmey qalg'an edi . Biraq Ruwx olardın' u'stine tu'sip kelip , olar da ordada Ruwxtan ilhamlanıp baslag'an edi .
04011027	Bunı ko'rgen bir jas bala Muwsag'a juwırıp kelip : « Eldad penen Medad ordada Ruwxtan ilhamlanıp atır » , — dep xabar jetkerdi .
04011028	Jas waqtınan Muwsag'a ja'rdemshi bolıp kiyatırg'an Nun ulı Eshua : — Oh , mırzam Muwsa , olardı tıyıp qoy ! — dedi .
04011029	Biraq Muwsa : — Sen menin' ushın qızg'anıp atırsan' ba ? Qa'ne endi , Jaratqan İyenin' pu'tkil xalqı payg'ambar bolsa , Jaratqan İye olardın' u'stine O'z Ruwxın jiberse edi ! — dedi .
04011030	Sonnan son' , Muwsa menen İzraildın' aqsaqalları ordag'a qaytıp keldi . Jaratqan İyenin' bo'denelerdi jiberiwi
04011031	Jaratqan İye dawıl jiberdi . Dawıl ten'izden bo'denelerdi ushırıp a'kelip , ordanın' ha'r ta'repine u'yip tasladı . Bo'deneler ordadan bir ku'nlik jol uzaqlıqqa deyin , jerden eki shıg'anaq biyiklikke tu'sip , ushıp ju'rgen edi .
04011032	Sol ku'ni xalıq ku'ni menen , tu'ni menen ha'm erten'ine keshke deyin bo'dene jıynadı . Olardın' hesh biri on xomerden az jıynamadı . Bo'denelerdi keptiriw ushın , olardı shatırlarının' do'geregine jayıp qoydı .
04011033	Biraq xalıq go'shti ele awzına alıp , jewge u'lgermey-aq , Jaratqan İye g'a'zeplenip , olardı ku'shli bir oba menen jazaladı .
04011034	Sonlıqtan sol jer Kibrot-Hattaawa atı berildi . O'ytkeni ol jerge na'psin tıya almag'an adamlar jerlengen edi .
04011035	Xalıq Kibrot-Hattaawadan Xaserotqa ko'ship , sol jerde qaldı .
04012001	Ma'riyam menen Xaronnın' jazalanıwı1 Muwsa Kush jerinen bolg'an hayalg'a u'ylengeni ushın , Ma'riyam menen Xaron og'an qarsı so'yledi .
04012002	Olar : « Jaratqan İye tek g'ana Muwsa arqalı so'ylegen be edi ? Ol bizler arqalı da so'ylegen joq pa edi ? » — dedi . Jaratqan İye olardın' bul so'zlerin esitti .
04012003	Muwsa jer ju'zinde jasaytug'ın barlıq adamlardın' ishinde en' kishipeyil adam edi .
04012004	Jaratqan İye ku'tilmegende Muwsa , Xaron ha'm Ma'riyamg'a : — U'shewin'iz Ushırasıw shatırına barın' , — dedi . U'shewi de shatırg'a bardı .
04012005	Jaratqan İye minara sıyaqlı bult ishinde tu'sip , shatırdın' kirer awzının' aldında turdı ha'm Xaron menen Ma'riyamdı shaqırıp aldı . Olar ekewi aldıg'a qaray shıqqanda ,
04012006	Jaratqan İye olarg'a bılay dedi : — Menin' so'zlerime qulaq salın' : Eger aran'ızda bir payg'ambar bar bolsa , Men , Jaratqan İye O'zimdi tanıtaman og'an ayan arqalı , So'ylesemen onın' menen tu'sinde .
04012007	Biraq qulım Muwsa menen bulay so'ylespeymen , Pu'tkil u'yimdegilerge juwapker adam — Muwsadur .
04012008	Onın' menen jumbaqlı tu'rde emes , Al ju'zbe-ju'z so'ylesemen ashıq tu'rde . Ol Menin' biynemdi ko'redi . Sonday bolsa da , qulım Muwsag'a qarsı so'ylewden qorqpadın'lar ma ?
04012009	Sonda Jaratqan İye olarg'a g'a'zepleniwi menen , ol jerden ketti .
04012010	Bult Muxaddes shatırdan ketiwden-aq , Ma'riyam teri keselligine shalınıp , etleri qar sıyaqlı tu'lep ketti . Xaron Ma'riyamg'a burılıp qarag'anda , onın' teri keselligine shalıng'anın ko'rdi .
04012011	Xaron Muwsag'a : — Oh , mırzam , iltimas aqılsızlıq qılıp , islegen gu'namız ushın jazalama .
04012012	Ma'riyam anasının' qarnında-aq denesi shirip baslag'an o'li na'restege uqsap qalmasın , — dedi .
04012013	Muwsa Jaratqan İyege : — Oh , Quday , Ma'riyamg'a shıpa ber ! — dep jalbarındı .
04012014	Jaratqan İye Muwsag'a : — Eger onın' a'kesi ju'zine tu'kirgende , ol jeti ku'n dawamında shermende bolıp qalmas pa edi ? Onı jeti ku'n dawamında bo'leklep , ordadan shıg'arıp jiberin' , sonnan keyin izine qaytıwına boladı , — dep juwap berdi .
04012015	Solay etip , Ma'riyam jeti ku'n dawamında bo'leklenip , ordadan shıg'arıp jiberildi , ol qaytıp kelgenshe , xalıq jolg'a shıqpadı .
04012016	Kenaan jerine jansızlardın' jiberiliwi1 Sonnan keyin , xalıq Xaserottan shıg'ıp , Paran sho'line barıp , qonıs bastı .
04013001	Jaratqan İye Muwsag'a bılay dedi :
04013002	— Men İzrail xalqına berip atırg'an Kenaan jerin ko'zden o'tkeriw ushın adamlar jiber . Atalarınan tarag'an ha'r bir urıwdan bir basshıdan jiber .
04013003	Muwsa Jaratqan İyenin' buyrıg'ı boyınsha Paran sho'linen adamlardı jiberdi . Bulardın' ha'mmesi İzrail xalqının' basshıları edi .
04013004	Olardın' atları mınaday edi : Ruben urıwınan Zakkur ulı Shammua ,
04013005	Shimon urıwınan Xoriy ulı Shafat ,
04013006	Yahuda urıwınan Efunne ulı Kaleb ,
04013007	İssaxar urıwınan Yusup ulı İgal ,
04013008	Efrayım urıwınan Nun ulı Hoshea ,
04013009	Benyamin urıwınan Rafu ulı Paltiy ,
04013010	Zebulon urıwınan Sodiy ulı Gaddiel ,
04013011	Yusup urıwınan , yag'nıy Menashshe urıwınan Susiy ulı Gaddiy ,
04013012	Dan urıwınan Gemalliy ulı Ammiel ,
04013013	Asher urıwınan Mixael ulı Setur ,
04013014	Naftaliy urıwınan Wofsiy ulı Naxbiy ,
04013015	Gad urıwınan Maxiy ulı Geuel .
04013016	Eldi ko'zden o'tkeriw ushın Muwsanın' jibergen adamları usılar edi . Sol waqıtta Muwsa Nun ulı Hosheag'a Eshua , dep at berdi .
04013017	Muwsa olardı Kenaan jerin ko'zden o'tkeriw ushın jiberip atırıp , olarg'a bılay dedi : — Negeb arqalı ju'rip , tawlı jerlerge barın' .
04013018	Ol jerler qanday ekenin , ol jerde jasap atırg'an xalıq ku'shli me , yamasa ha'lsiz be , olar ko'p pe , yamasa az ba , bilip alın' .
04013019	Olardın' jasap atırg'an jeri jaqsı ma , yamasa jaman ba , qalaları qorg'ansız ba , yamasa qorg'anlı ma , ko'rin' .
04013020	Topırag'ı o'nimdarlı ma , yamasa o'nimsiz be , do'geregi terekli me , yamasa joq pa , bilip kelin' . Qolın'ızdan kelgeninshe , ol jerdin' jetistirgen miywelerinen alıp kelin' ! Sol waqıtta ju'zim pisigi endi baslanıp atırg'an edi .
04013021	Solay etip , sol adamlar jolg'a shıg'ıp , eldi Sin sho'linen baslap , Lebo-Xamatqa jaqın bolg'an Rexobqa deyin ko'zden o'tkerdi .
04013022	Olar Negebti kesip o'tip , anaqlardın' Aximan , Sheshay ha'm Talmay degen tiyreleri jasap atırg'an Xebron qalasına bardı . Xebron Mısırdag'ı Soan qalasınan jeti jıl aldın qurılg'an edi .
04013023	Jansızlar Eshkol sayına jetip barg'anda , ol jerden bir solqım ju'zimdi kesip aldı . Olardan ekewi bir qada ag'ashqa ju'zimdi ildirip alıp ju'rdi . Sonın' menen birge , anar ha'm a'njir miywesin de aldı .
04013024	İzraillılardın' kesip alg'an ju'zim solqımı sebepli , sol say Eshkol dep ataldı .
04013025	Jansızlar qırq ku'n jerdi aralap shıqqannan keyin izlerine qayttı .
04013026	Olar Paran sho'lindegi Qadeshke , Muwsa menen Xaronnın' ha'm İzrail ja'miyetinin' janına keldi . Olarg'a ha'm pu'tkil ja'miyetke ko'rgen-bilgenlerin aytıp , sol jerdin' miywelerin ko'rsetti .
04013027	Olar Muwsag'a bılay dep bayanladı : — Bizlerdi jibergen jerge bardıq . Ol jerde shınında da su't ha'm pal ag'ıp turg'an eken ! Mine , mınaw sol jerdin' miywelerinen !
04013028	Biraq ol jerde jasap atırg'an xalıq ku'shli , qalaları da qorg'anlı ha'm ju'da' u'lken eken . Ha'tteki , ol jerde Anaq a'wladınan shıqqan da'w adamlardı da ko'rdik .
04013029	Amalek xalqı Negebte , xet , ebus ha'm amor xalıqları tawlı u'lkede , kenaan xalqı ten'izdin' boyında ha'm İordan da'ryasının' jag'asında jasaydı eken .
04013030	Kaleb Muwsanın' aldında xalıqtı tınıshlandırıp : — Ol jerge barıp , eldi qolg'a kirgizeyik . A'lbette , bug'an jeterli ku'shimiz bar , — dedi .
04013031	Degen menen , onın' menen birge barg'an adamlar : — Bul xalıqqa qarsı gu'rese almaymız , olar bizlerden go're ku'shlirek , — dedi .
04013032	Olar o'zleri ko'zden o'tkerip kelgen el haqqında izraillılardın' arasında mınaday jaman mısh-mıshlar tarqatıp ju'rdi : — Bizler ko'zden o'tkerip kelgen el , ishine ma'kan basatug'ınlardı jep pitiretug'ın el eken . Sol elde jasap atırg'an ha'r bir adam boyshan' ha'm iri .
04013033	Da'wlerdi , da'wlerdin' a'wladınan bolg'an anaqlardı ko'rdik . Olardın' qasında o'zlerimizdi shegirtke sıyaqlı sezdik , olarg'a da sonday bolıp ko'rindik .
04014001	Xalıqtın' ko'terilis qılıwı1 Sol tu'ni pu'tkil ja'miyet qattı dawıslap , dad salıp jıladı .
04014002	Pu'tkil İzrail xalqı Muwsa menen Xarong'a narazı bolıp , bılay dep ton'qılday basladı : « Bunnan go're , Mısırda yamasa usı sho'lde o'lip ketkenimiz jaqsı edi !
04014003	Jaratqan İye ne ushın bizlerdi usı elge alıp keldi ? Bizlerdi qılıshtan o'tkiziw ushın ba ? Bala-shag'alarımız tutqın boladı . Bunın' ornına Mısırg'a qaytıp ketkenimiz bizler ushın jaqsıraq emes pe ? »
04014004	Sonnan keyin , olar bir-birine : « O'zlerimizge bir basshı saylap alıp , Mısırg'a qaytayıq » , — desti .
04014005	Sonda Muwsa menen Xaron İzrail ja'miyetinin' aldında et-betinen jerge jıg'ıldı .
04014006	Eldi aralap qaytqanlardan Nun ulı Eshua menen Efunne ulı Kaleb qayg'ırıp kiyimlerin jırttı da ,
04014007	pu'tkil İzrail ja'miyetine bılay dedi : — Bizler ko'rip kelgen el — ju'da' jaqsı jer .
04014008	Eger Jaratqan İye bizlerge ırazı bolsa , Ol bizlerdi su't ha'm pal ag'ıp turg'an sol jerge alıp baradı ha'm onı bizlerge beredi .
04014009	Tek g'ana Jaratqan İyege qarsı shıqpan'lar ! Ol jerde jasap atırg'an xalıqtan qorqpan'lar ! Olar bizlerge an'sat g'ana olja boladı . Qorg'awshıları olardı taslap ketti , biraq Jaratqan İye bizler menen birge . Olardan qorqpan'lar !
04014010	Degen menen , pu'tkil ja'miyet olardı tas boran qılıwdı niyet qıldı . Sonda Jaratqan İyenin' saltanatı Ushırasıw shatırında pu'tkil İzrail xalqına ko'rindi . Muwsanın' xalıq ushın duwa etiwi
04014011	Jaratqan İye Muwsag'a bılay dedi : — Qashang'a deyin bul xalıq Mag'an hu'rmetsizlik qıladı ? Olardın' arasında qanshelli ka'ramat ko'rsetkenime qaramay , qashang'a deyin Mag'an isenbey ju'redi ?
04014012	Men olardı oba keselligi menen jazalayman , miyrastan mahrum qılaman . Al sennen olardan ullıraq ha'm ku'shlirek bir xalıq do'retemen .
04014013	Biraq Muwsa Jaratqan İyege bılay dedi : — Onda mısırlılar bul haqqında esitedi . Bul xalıqtı O'z ku'shin' menen olardın' arasınan alıp shıqqan edin' .
04014014	Olar Kenaan jerinde jasaytug'ın xalıqqa bul haqqında aytadı . Oh , Jaratqan İye , bul xalıqtın' arasında bolıp , olar menen ju'zbe-ju'z ko'riskenin'nen xabarı bar . Senin' bultın' olardın' u'stinde ha'mme waqıt turg'anın , ku'ndiz minara sıyaqlı bult ishinde , tu'nde minara sıyaqlı ot ishinde olarg'a jol ko'rsetkenin'di biledi .
04014015	Eger bul xalıqtı bir adam sıyaqlı etip o'ltirsen' , Sen haqqında esitken xalıqlar : « Jaratqan İye ant ishken bul jerge O'z xalqın alıp kele almag'anı ushın , olardı sho'lde qırıp jiberdi » , — dep aytadı .
04014016	
04014017	Endi O'z ku'shin'di ko'rset , o , İyem ! Sen O'zin' bılay dep aytqan edin' :
04014018	« Jaratqan İye bolg'an Men sabır-taqatlıman , su'yispenshiligim sheksiz , ayıp ha'm jınayattı keshiremen . Biraq ayıplını jazasız qaldırmayman , a'kesinin' islegen ayıbının' jazasın u'shinshi ha'm to'rtinshi a'wladlarınan talap qılaman » .
04014019	Mısırdan shıqqannan baslap , bu'gingi ku'nge deyin bul xalıqtı keshirip keldin' . Endi O'zin'nin' ullı su'yispenshiligin'e say olardın' ayıpların keshire go'r .
04014020	Jaratqan İye og'an bılay dep juwap berdi : — Senin' tilegin'e bola olardı keshiremen .
04014021	Degen menen , ma'n'gi bar bolg'an Men jer ju'zin toltırıp turg'an ullılıg'ım menen ant ishemen :
04014022	ullılıg'ımdı , Mısırda ha'm sho'lde ko'rsetken ka'ramatlarımdı ko'rse de , Meni on ma'rte sınag'an , so'zime qulaq aspag'an bul adamlardın' hesh biri
04014023	Men ata-babalarına beremen dep ant ishken jerdi ko'rmeydi . Mag'an hu'rmetsizlik qılg'anlardın' hesh biri ol jerdi ko'rmeydi .
04014024	Biraq qulım Kaleb basqalarg'a uqsamaydı , ol pu'tkil ju'regi menen Mag'an erdi . Sonın' ushın , Men onı o'zi aralap , ko'zden o'tkerip qaytqan elge alıp baraman . Onın' a'wladı sol jerdi iyelep aladı .
04014025	Amalek penen kenaan xalıqları usı oypatlıqlarda jasaydı . Sonın' ushın , sizler erten' artın'ızg'a qaytıp , Qamıs ten'izine qaray ju'rin'ler , sho'lge barın'lar . İzraillılardın' narazılıg'ı ushın jazalanıwı
04014026	Jaratqan İye Muwsa menen Xarong'a bılay dedi :
04014027	— Mına jawız ja'miyet qashang'a deyin Mag'an narazı bolıp , ton'qıldaydı ? Mag'an qarsı so'ylegen İzrail xalqının' nalıwın esittim .
04014028	Olarg'a Menin' mına so'zlerimdi jetkiz : « Ma'n'gi bar bolg'an Men ant ishemen : aytqan so'zlerin'izdi so'zsiz o'zlerin'izdin' basın'ızg'a salaman .
04014029	O'liklerin'iz usı sho'lde qaladı . Mag'an narazı bolıp , ton'qıldag'anlardın' ha'mmesi — esaptan o'tken jigirma ha'm onnan joqarı jastag'ılar usı sho'lde o'ledi .
04014030	Sizlerdin' qonıslawın'ızg'a ant ishken elge Efunne ulı Kaleb penen Nun ulı Eshuadan basqa hesh kim kirmeydi .
04014031	Biraq sizlerdin' tutqın boladı , dep aytqan balaların'ızdı sol jerge kirgizemen . Sizler bas tartqan sol eldi balaların'ız ko'retug'ın boladı .
04014032	Sizlerdin' o'liklerin'iz bolsa usı sho'lde qalıp ketedi .
04014033	Ha'mmen'iz o'lip ketemen degenshe , balaların'ız sho'lde qırq jıl shopanlıq qıladı ha'm sizlerdin' opasızlıg'ın'ız sebepli , olar azap shegedi .
04014034	Sizler eldi qırq ku'n dawamında aralap shıqqan edin'ler . Endi ha'r bir ku'n ushın bir jıldan qırq jıl ayıbın'ızdın' jazasın tartasızlar . Sonda Menin' sizlerden ju'z burg'anımdı bilip alasızlar ! »
04014035	Men , Jaratqan İye aytqanımday , Mag'an qarsı jıynalg'an bul jawız ja'miyetke bulardı so'zsiz isleymen . Olar usı sho'lde qırılıp , o'lip ketedi .
04014036	Muwsanın' eldi ko'zden o'tkerip qaytıwg'a jibergen adamları qaytıp kelip , el haqqında jaman xabar tarqatıwı pu'tkil ja'miyettin' Jaratqan İyege narazı bolıwına sebep bolg'an edi .
04014037	Sol el haqqında jaman xabar taratqan bul adamlar Jaratqan İyenin' aldında oba keselligine shalınıp qaytıs boldı .
04014038	Eldi aralaw ushın ketken jansızlardan tek g'ana Nun ulı Eshua menen Efunne ulı Kaleb tiri qaldı . İzraillılardın' Kenaandı basıp alıwg'a urıng'anda , jen'iliske ushırawı
04014039	Muwsa Jaratqan İyenin' so'zlerin pu'tkil İzrail xalqına aytqanda , xalıq teren' qayg'ıg'a battı .
04014040	Erten'ine azanda olar tawlı u'lkenin' joqarısına shıg'ıp baratırıp , bılay dedi : — Awa , bizler gu'na islegenimizdi moyınlaymız . Mine , endi Jaratqan İyenin' wa'de qılg'an jerine barıwg'a tayarmız .
04014041	Degen menen , Muwsa : — Ne ushın Jaratqan İyenin' buyrıg'ına ja'ne qarsı shıg'ıp atırsızlar ? Bunın' menen hesh na'rsege erise almaysızlar .
04014042	Sawashqa shıqpan'lar , o'ytkeni Jaratqan İye sizler menen birge emes . Dushpanların'ızdın' aldında jen'iliske ushıraysızlar .
04014043	Amalek ha'm kenaan xalıqları ol jerde sizlerge qarsılıq ko'rsetedi ha'm sizlerdi qılısh ju'zinen o'tkeredi . O'ytkeni Jaratqan İyenin' izinen ju'riwden bas tarttın'lar . Jaratqan İye de sizler menen birge bolmaydı .
04014044	Solay bolsa da , izraillılar o'zlerinin' aytqanınan qalmay , tawlı u'lkenin' joqarısına shıqtı . Jaratqan İyenin' Kelisim sandıg'ı menen Muwsa ordada qaldı .
04014045	Tawlı u'lkede jasaytug'ın amalek penen kenaan xalıqları olarg'a qarsı hu'jim qıldı ha'm olardı Xorma qalasına deyin quwıp , tas-talqan qıldı .
04015001	Qurbanlıqlarg'a baylanıslı nızamlar1 Jaratqan İye Muwsag'a bılay dedi :
04015002	— İzrail xalqına bılay dep ayt : Ma'kan etiwin'iz ushın sizlerge beretug'ın elge kirgenin'izde ,
04015003	jandırılatug'ın qurbanlıq , wa'de boyınsha beriletug'ın qurbanlıq , ıqtıyarlı qurbanlıq yamasa bayramlarda usınılatug'ın qurbanlıq etip iri ha'm mayda maldan Jaratqan İyege usının'lar . Bular — Jaratqan İyege xosh iyisli sıy boladı .
04015004	Qurbanlıq usınatug'ın adam Jaratqan İyege g'a'lle sadaqası ushın to'rtten bir hin za'ytu'n mayı menen aralastırılg'an onnan bir efa sapalı un da alıp kelsin .
04015005	Ja'ne de , jandırılatug'ın qurbanlıq yamasa basqa qurbanlıq penen birge ha'r bir toqlıg'a ishimlik sadaqası etip to'rtten bir hin sharap ta usınıwı tiyis .
04015006	Eger qoshqardı qurbanlıq etip bersen'iz , g'a'lle sadaqası ushın u'shten bir hin za'ytu'n mayı aralastırılg'an onnan eki efa sapalı un
04015007	ha'm ishimlik sadaqası ushın u'shten bir hin sharap usının' . Bular — Jaratqan İyege xosh iyisli sıy boladı .
04015008	Jaratqan İyege jandırılatug'ın qurbanlıq , wa'de boyınsha beriletug'ın qurbanlıq yamasa tatıwlıq qurbanlıg'ı ushın bir bug'a alıp kelgenin'izde ,
04015009	bug'a menen birge g'a'lle sadaqası ushın yarım hin za'ytu'n mayı aralastırılg'an onnan u'sh efa sapalı un usının' .
04015010	Sonın' menen birge , ishimlik sadaqası ushın yarım hin sharap usının' . Bul qurbanlıq Jaratqan İyege xosh iyisli sıy boladı .
04015011	Solay etip bug'a , qoshqar , ılaq yamasa toqlı qurbanlıq qılıng'anda , usı sadaqalar menen qosa usınılsın .
04015012	Qansha haywan qurbanlıq qılmaqshı bolsan'ız da , olardın' ha'r biri ushın belgilengen mug'darda g'a'lle ha'm ishimlik sadaqaların qosıp usınıwın'ız tiyis .
04015013	İzraillı bolg'an ha'r bir adam Jaratqan İyege xosh iyisli sıy etip , qurbanlıq alıp kelgende , ol usı aytılg'anlarg'a a'mel qılıwı tiyis .
04015014	Eger sizlerdin' aran'ızda waqtınsha jasap atırg'an kelgindi yamasa uzaq waqıt jasap atırg'an jat jerli adam Jaratqan İyege xosh iyisli sıy qılıp , bir qurbanlıq alıp kelse , ol da usı qag'ıydalarg'a a'mel qılıwı tiyis .
04015015	Sizler ushın da , aran'ızda jasap atırg'an kelgindi adam ushın da ja'miyet anıq usı qag'ıydalardı qollansın . Bul keleshek a'wladların'ız ushın da ma'n'gi qag'ıyda bolsın . Jaratqan İyenin' aldında sizler de , sizlerdin' aran'ızda jasap atırg'an kelgindi de birdey .
04015016	
04015017	Jaratqan İye Muwsag'a bılay dedi :
04015018	— İzrail xalqına bılay dep ayt : Sizlerdi alıp baratırg'an elge kirgenin'izden keyin ,
04015019	sol eldin' nanınan jegenin'izde , nannın' bir bo'legin ajıratıp , Mag'an usının' .
04015020	Qırmanın'ızdın' birinshi o'niminen ajıratılg'an sadaqa sıyaqlı qamırın'ızdın' birinshi zuwalasınan jabılg'an sho'rekti ajıratıp usının' .
04015021	Qamırın'ızdın' birinshi zuwalasınan jabılg'an bul sadaqanı a'wladlar dawamında Jaratqan İyege usının' . Gu'na ushın qurbanlıq
04015022	Eger birin'iz bilmesten gu'na islep , Jaratqan İyenin' men arqalı bergen buyrıqlarının' birine — Jaratqan İyenin' buyrıq bergen ku'ninen baslap , a'wladlar boyı a'mel qılmasan'ız
04015023	
04015024	ha'm ja'miyet bul qa'tege bilmesten jol qoyg'an bolsa , pu'tkil ja'miyet Jaratqan İyege xosh iyisli sıy usınıw ushın , bir bug'anı jandırılatug'ın qurbanlıq etip bersin . Olar bug'a menen birge belgilengen mug'darda g'a'lle ha'm ishimlik sadaqasın bersin . Sonın' menen birge , gu'na qurbanlıg'ı ushın bir teke alıp kelsin .
04015025	Solay etip , ruwxaniy pu'tkil İzrail ja'miyetinin' gu'nası ushın qun to'lew ra'simin o'tkeredi ha'm olardın' gu'nası keshiriledi . Sebebi olar bilmesten gu'na islegen edi ha'm bul ushın Jaratqan İyege jandırılatug'ın qurbanlıq ha'm gu'na qurbanlıqların usıng'an boladı .
04015026	Pu'tkil İzrail ja'miyeti de , aran'ızda jasap atırg'an kelgindi de keshiriledi . O'ytkeni xalıq bilmesten usı gu'nanı isledi .
04015027	Eger bir adam bilmesten gu'na islep qoysa , ol gu'na qurbanlıg'ı ushın bir jasar eshki alıp kelsin .
04015028	Ruwxaniy Jaratqan İyenin' aldında sol adamnın' pa'kleniwi ushın gu'nanın' qunın to'lew ra'simin o'tkersin . Bul ra'sim o'tkerilgende , sol adamnın' gu'nası keshiriledi .
04015029	Bilmesten gu'na islep qoyg'an izraillı ushın da , aran'ızda jasap atırg'an kelgindi ushın da usı nızamdı qollanıwın'ız tiyis .
04015030	İzraillı yamasa kelgindi bir adam bilip turıp gu'na islese , Jaratqan İyege til tiygizgen boladı . Bunday adam İzrail xalqının' arasınan joq qılınsın .
04015031	Ol Jaratqan İyenin' so'zlerin pisent etpey , buyrıqlarına qarsı shıqqanı ushın , ol adam xalqının' arasınan so'zsiz joq qılınsın . Onın' gu'nası o'z moynında qaladı . Shabbat ku'nine a'mel qılmag'an adam o'ltiriledi
04015032	Bir ku'ni izraillılar sho'lde ju'rgen waqıtta bir adam dem alıs ku'ni bolg'an Shabbat ku'ni otın jıynap ju'rgen jerinen uslap alındı .
04015033	Otın jıynap ju'rgen adamdı uslap alg'an adamlar onı Muwsa menen Xaronnın' ha'm pu'tkil ja'miyettin' aldına alıp keldi .
04015034	Sol adamg'a qanday shara qollanılıwı kerekligi anıq bolmag'anlıqtan , onı qamap qoydı .
04015035	Sonnan keyin , Jaratqan İye Muwsag'a : — Ol adam so'zsiz o'ltirilsin . Pu'tkil ja'miyet onı ordanın' sırtına alıp shıg'ıp , tas boran qılsın , — dedi .
04015036	Solay etip , Jaratqan İyenin' Muwsag'a buyırg'anınday , ja'miyet sol adamdı ordanın' sırtına alıp shıg'ıp , tas boran qılıp o'ltirdi . Shashaqlar tuwrısında qag'ıyda
04015037	Jaratqan İye Muwsag'a bılay dedi :
04015038	— İzrail xalqına bılay dep ayt : A'wladların'ız dawamında kiyimin'izdin' eteklerine shashaq tiktirip qoyın' . Ha'r bir shashaqqa qızg'ısh ko'k jip qosıp islensin .
04015039	Usı shashaqlar sizlerge Menin' , yag'nıy Jaratqan İyenin' buyrıqların esletip turadı . Solay etip , bulardı ko'rgenin'izde , buyrıqlarıma a'mel qılıp , ju'regin'izdin' ha'm ko'zin'izdin' qa'lewlerine erip ketpey , opasızlıq qılmaysızlar .
04015040	Sonda sizler pu'tkil buyrıqlarımdı yadın'ızda tutıp , Qudayın'ız ushın muxaddes bolasızlar .
04015041	Men Qudayın'ız bolıw ushın sizlerdi Mısırdan alıp shıqqan Qudayın'ız Jaratqan İyemen . Men — Qudayın'ız Jaratqan İyemen .
04016001	Qorax , Datan ha'm Abiramnın' ko'terilisi . Lebiy urıwının' Qohat tiyresinen bolg'an İshar ulı Qorax , Ruben urıwınan Eliabtın' ulları Datan menen Abiram ha'm Pelet ulı On birigip , Muwsag'a qarsı ko'terilis qıldı . Ja'miyet saylag'an İzrail xalqının' abıraylı eki ju'z eliw basshısı da olarg'a qosıldı .
04016002	
04016003	Olar birgelikte Muwsa menen Xaronnın' aldına barıp : — Sizler ju'da' ha'ddin'izden asıp kettin'iz ! Ha'mmemiz Jaratqan İyenin' muxaddes ja'miyetinin' ag'zaları emespiz be ? Ol ha'mmemizdin' aramızda jasaydı . Solay eken , sizler ne ushın o'zlerin'izdi Jaratqan İyenin' ja'miyetinen u'stem qoyasızlar ? — dedi .
04016004	Bunı esitken Muwsa Jaratqan İyenin' aldında et-betinen jerge jıg'ıldı .
04016005	Keyin ol Qorax ha'm onın' sheriklerine bılay dedi : — Azanda Jaratqan İye kimdi O'zine bag'ıshlap alg'anın ko'rsetedi . Jaratqan İye kimdi tan'lag'an bolsa , sol adamdı O'z da'rgayına jaqınlastıradı .
04016006	Ha'y , Qorax , sen o'z sheriklerin' menen birge tu'tetki tu'tetiletug'ın ıdısların'ızdı alın' .
04016007	Erten' Jaratqan İyenin' aldında ıdısların'ızg'a ot salıp , u'stine tu'tetkin'izdi qoyın' . Sonda Jaratqan İye kimdi tan'lasa , sol adamdı O'zine bag'ıshlap alg'anı . Ha'y , lebiyliler , sizler ha'ddin'izden asıp kettin'iz !
04016008	Muwsa Qoraxqa aytıp atırg'an so'zin bılay dep dawam etti : — Ha'y , lebiyliler , mag'an qulaq salın' !
04016009	İzraildın' Qudayı sizlerdi İzrail xalqı arasınan ayırıp alıp , Jaratqan İyenin' Muxaddes shatırındag'ı xızmetti orınlawın'ız ushın , O'zine jaqınlastırdı . Ja'ne de , ja'miyettin' aldında turıp , olarg'a xızmet etiwin'iz ushın sizlerdi tan'lap aldı , bulardın' barlıg'ı sizlerge azlıq qıldı ma ?
04016010	Qorax , Jaratqan İye seni ha'm pu'tkil lebiyli tuwısqanların'dı O'zine jaqınlastırg'an bolsa , bul jetpegendey , endi sizler ruwxaniylikti de qa'lep atırsızlar ma ?
04016011	Ha'y , Qorax , senin' ha'm sheriklerin'nin' bunday etip jıynalıwı Xarong'a emes , al Jaratqan İyege qarsı shıg'ıwın'ızdı bildiredi .
04016012	Sonnan keyin , Muwsa Eliabtın' ulları Datan menen Abiramdı shaqırttı . Biraq olar : — Barmaymız .
04016013	Sen bizlerdi sho'lde o'ltiriw ushın su't ha'm pal ag'ıp turg'an elden alıp shıqtın' . Bul jetpegendey , bizlerdin' u'stimizden biylik qılmaqshısan' ba ?
04016014	Sen bizlerdi su't ha'm pal ag'ıp turg'an elge a'kelmedin' , bizlerge mu'lik etip atız ha'm ju'zim bag'ların da bermedin' . Bizlerdin' ko'zimizdi baylamaqshımısan' ? Yaq , senin' aldın'a barmaymız , — dedi .
04016015	Muwsa qattı ashıwlanıp , Jaratqan İyege : — Olardın' sadaqaların qabıl etpe . Men olardan bir eshek te alg'an joqpan , olardın' hesh birine jamanlıq qılg'an joqpan , — dedi .
04016016	Keyin Muwsa Qoraxqa : — Erten' sen barlıq sheriklerin' menen birge Jaratqan İyenin' aldına kel . Xaron da usı jerde boladı .
04016017	Ha'r birin'iz bir tu'tetki tu'tetiletug'ın ıdıstan , barlıg'ı bolıp eki ju'z eliw ıdıs alıp kelip , ishine xosh iyisli tu'tetki salın' . Sen de o'z ıdısın'dı alıp kel , Xaron da o'zinikin alıp keledi , — dedi .
04016018	Solay etip , olardın' ha'r biri ishine ot ha'm tu'tetki salıp , o'z ıdısların alıp keldi . Keyin olar Muwsa ha'm Xaron menen birge Ushırasıw shatırının' aldına kelip turdı .
04016019	Qorax pu'tkil ja'miyetti Muwsa menen Xaronnın' qasına , Ushırasıw shatırının' aldına jıynag'anda , Jaratqan İyenin' saltanatı ha'mmege ko'rindi .
04016020	Jaratqan İye Muwsa menen Xarong'a bılay dedi :
04016021	— Mına ja'miyettin' arasınan shetke shıg'ın' , Men olardı ko'zdi ashıp jumg'ansha joq qılıp jiberemen .
04016022	Muwsa menen Xaron et-betinen jerge jıg'ılıp : — Oh , Quday , pu'tkil tiri jannın' Qudayı ! Bir adam gu'na isledi dep , pu'tkil ja'miyetke g'a'zeplenesen' be ? — dedi .
04016023	Jaratqan İye Muwsag'a bılay dedi :
04016024	— Ja'miyetke : Qoraxtın' , Datannın' ha'm Abiramnın' shatırlarınan uzaqlasın' , — dep ayt .
04016025	Muwsa Datan menen Abiramnın' qasına bardı . İzrail aqsaqalları da Muwsanın' izine erdi .
04016026	Muwsa ja'miyetke qarata : — Bul jaman adamlardın' shatırlarınan uzaqlasın' ! Olardın' hesh bir zatına qol tiygizben' . Bolmasa , olardın' gu'nası sebepli , sizler de joq bolasızlar , — dedi .
04016027	Solay etip , ja'miyet Qorax , Datan ha'm Abiramnın' shatırlarınan uzaqlasıp turdı . Datan menen Abiram hayalları ha'm balaları menen birge sırtqa shıg'ıp , shatırlarının' aldında turg'an edi .
04016028	Sonda Muwsa bılay dedi : — Bulardın' barlıg'ın islewim ushın Jaratqan İyenin' meni jibergenin , men o'zligimnen bir na'rse de islemegenimdi mınadan bilip alasızlar :
04016029	eger de bul adamlar o'z a'jeli menen , ha'mme adamlardın' basına tu'setug'ın o'lim menen o'lse , onda bilip qoyın' , Jaratqan İye meni jibermegen boladı .
04016030	Biraq Jaratqan İye a'detten tıs bir na'rse islese , jer jarılıp , olardı ha'm olarg'a tiyisli ha'r bir zattı jutsa ha'm olar o'liler ma'kanına tiriley kirip ketse , onda bul adamlardın' Jaratqan İyege hu'rmetsizlik qılg'anın bilip alasızlar .
04016031	Muwsa usı so'zlerin aytıp bolar bolmastan , Datan ha'm Abiramnın' ayaq astındag'ı jer jarılıp ketti .
04016032	Jer jarılıp , olardı , olardın' shan'araqların , Qoraxtın' sherikleri menen mal-mu'liklerin jutıp jiberdi .
04016033	Solay etip , olar bar mal-mu'lki menen birge tiriley o'liler ma'kanına kirip ketti . Jer jawılıp , olardın' u'stin qaplap tasladı ha'm olar ja'miyettin' arasınan joq qılındı .
04016034	Olardın' baqırısqan dawısların esitken a'tiraptag'ı izraillılar : « Jer bizlerdi de jutıp jibermesin ! » — dep ja'n-jaqqa qashıp ketti .
04016035	Sol waqıtta Jaratqan İyenin' jibergen otı xosh iyisli zatlardı tu'tetip turg'an eki ju'z eliw adamdı jag'ıp , joq qılıp jiberdi . Tu'tetki tu'tetiletug'ın ıdıslar
04016036	Jaratqan İye Muwsag'a ja'ne bılay dedi :
04016037	— Xaronnın' ulı ruwxaniy Elazarg'a tu'tetki tu'tetiletug'ın ıdıslardı ku'ldin' ishinen alıp shıg'ıwın ha'm ishindegi shoqlardı ordanın' bir shetine to'giwin ayt . Sebebi tu'tetki ıdıslar muxaddes .
04016038	İslegen gu'naları ushın o'ltirilgen bul adamlardın' tu'tetki ıdısların sho'kkishlep jalpaytın' da , qurbanlıq orındı usılar menen qaplan' . Idıslar Jaratqan İyege usınılg'anı ushın muxaddes . Bular izraillılar ushın eskertetug'ın bir belgi bolsın .
04016039	Solay etip , ruwxaniy Elazar janıp o'lgen adamlardın' alıp kelgen tu'tetki tu'tetiletug'ın qola ıdısların jıynap aldı . Olar ıdıslardı qurbanlıq orındı qaplaw ushın sho'kkishlep jalpaytıp shıqtı .
04016040	Bul izraillılarg'a Xaronnın' a'wladınan basqa hesh kimnin' Jaratqan İyenin' aldına shıg'ıp , xosh iyisli tu'tetki tu'tetiwge bolmaytug'ının , bolmasa sonday islegen adam Qorax penen onın' sherikleri sıyaqlı bolatug'ının eskertip turatug'ın edi . Solay etip , Jaratqan İyenin' Muwsa arqalı aytqanınday etip islendi . İzraillılardın' ko'terilisi ha'm jazalanıwı
04016041	Erten'ine pu'tkil İzrail ja'miyeti Muwsa menen Xarong'a narazı bolıp : « Jaratqan İyenin' xalqın sizler o'ltirdin'ler » , — dep ton'qılday basladı .
04016042	İzrail ja'miyeti Muwsa menen Xarong'a qarsı jıynalıp , Ushırasıw shatırına qaray tuwrı burılıp qarag'anda , shatırdı bult qapladı ha'm Jaratqan İyenin' saltanatı ko'rindi .
04016043	Sonda Muwsa menen Xaron Ushırasıw shatırının' aldına keldi .
04016044	Jaratqan İye Muwsag'a :
04016045	— Bul ja'miyettin' arasınan shetke shıg'ın' ha'm Men olardı ko'zdi ashıp jumg'ansha joq qılıp jiberemen , — dedi . Sonda Muwsa menen Xaron et-betinen jerge jıg'ıldı .
04016046	Sonnan keyin , Muwsa Xarong'a : — Tu'tetki ıdısın alıp , ishine qurbanlıq orınnan shoq sal , ottın' u'stine xosh iyisli tu'tetki qoy . Qunın o'tew ushın da'rhal ja'miyetke bar . Sebebi Jaratqan İye g'a'zebin shashıp atır . Al xalıqqa o'ltiretug'ın oba tarqalıp basladı , — dedi .
04016047	Xaron Muwsanın' aytqanların orınlap , tu'tetki ıdısın aldı da , ja'miyettin' ortasına juwırıp bardı . Xalıqtın' arasında nabıt qılatug'ın kesellik baslang'an edi . Xaron xosh iyisli tu'tetki usınıp , ja'miyettin' qunın o'tedi .
04016048	Ol tiriler menen o'lilerdin' arasında turg'anda , nabıt qılatug'ın kesellik toqtadı .
04016049	Al Qorax sebepli o'lgenlerden tısqarı , nabıt qılatug'ın kesellikten o'lgenlerdin' sanı on to'rt mın' jeti ju'z adam boldı .
04016050	Nabıt qılatug'ın kesellik toqtag'annan keyin , Xaron Ushırasıw shatırının' aldında turg'an Muwsanın' janına qayttı .
04017001	Xaronnın' tayag'ı1 Jaratqan İye Muwsag'a bılay dedi :
04017002	— İzrail xalqına ha'r bir urıw ko'semi ushın bir danadan on eki tayaq alıp keliwin buyır . Ha'r bir urıw basshısının' atın o'z tayag'ının' u'stine jaz .
04017003	Lebiy urıwına tiyisli tayaqtın' u'stine Xaronnın' atın jaz . Ha'r bir urıw basshısı ushın bir tayaqtan bolıwı tiyis .
04017004	Tayaqlardı Ushırasıw shatırındag'ı Men sizler menen ushırasatug'ın orınnın' , Kelisim sandıg'ının' aldına qoy .
04017005	Men tan'lap alatug'ın adamnın' tayag'ı bo'rtik shıg'aradı . Solay etip , İzrail xalqının' sizlerge qarsı shıg'ıp , narazı bolıp , ton'qıdawlarına shek qoyaman .
04017006	Muwsa aytılg'anlardı İzrail xalqına jetkerdi . Xalıqtın' ko'semleri ha'r bir urıw ushın bir danadan on eki tayaq alıp keldi . Xaronnın' tayag'ı da solardın' ishinde edi .
04017007	Muwsa tayaqlardı buyrıqlar qoyılg'an shatırg'a , Jaratqan İyenin' aldına qoydı .
04017008	Muwsa erten'ine shatırg'a kirip qarasa , Lebiy urıwı ushın alıp kelingen Xaronnın' tayag'ı bo'rtik shıg'arıp g'ana qoymay , ol gu'llep , badam jemisin de bergen eken .
04017009	Muwsa barlıq tayaqlardı Jaratqan İyenin' aldınan alıp shıg'ıp , İzrail xalqına ko'rsetti . Xalıq tayaqlardı qarastırıp , ha'r biri o'zlerine tiyisli tayaqtı aldı .
04017010	Jaratqan İye Muwsag'a : — Ko'terilisshilerge eskertiw bolıwı ushın , Xaronnın' tayag'ın Kelisim sandıg'ının' aldına qaytadan aparıp qoy . Usılayınsha , sen ko'terilislerin toqtatıp , olardın' o'lip ketiwine jol qoymaysan' , — dedi .
04017011	Muwsa Jaratqan İyenin' buyırg'anınday etip orınladı .
04017012	İzraillılar Muwsag'a : — O'lip ketemiz ! Qırılıp ketemiz ! Ha'mmemiz qırılıp ketemiz !
04017013	Jaratqan İyenin' Muxaddes shatırına jaqınlasqan ha'r bir adam o'ledi . Endi ha'mmemiz qırılıp ketemiz be ? — dedi .
04018001	Ruwxaniyler menen lebiylilerdin' wazıypası1 Jaratqan İye Xarong'a bılay dedi : — Sen , ulların' ha'm pu'tkil Lebiy urıwı Muxaddes ma'kang'a qarsı islengen gu'nag'a juwapker bolasızlar . Al ruwxaniylik xızmetin'izge baylanıslı gu'na ushın tek g'ana sen ha'm ulların' juwapker bolasızlar .
04018002	Sen ha'm ulların' buyrıqlar qoyılg'an shatırdın' aldında xızmet etkenin'izde , baban'ız Lebiydin' a'wladınan bolg'an tuwısqanların'ız da sizlerge ja'rdem beretug'ın bolsın .
04018003	Olar senin' juwapkershiligin' astında Muxaddes shatırg'a tiyisli xızmetlerdi orınlasın . Biraq olar muxaddes jerdin' buyımlarına yamasa qurbanlıq orıng'a jaqınlamasın , bolmasa olar da , sizler de o'lip qalasızlar .
04018004	Olar senin' menen birge Ushırasıw shatırına baylanıslı barlıq wazıypalardı orınlasın . Lebiylilerden basqa hesh bir adam sizler menen birge xızmet qılmasın .
04018005	Endigiden bılay , İzrail xalqına qa'ha'rlenbewim ushın , Muxaddes jerde ha'm qurbanlıq orında tek g'ana sizler xızmet qılasızlar .
04018006	Men izraillılar arasınan lebiyli tuwısqanların'ızdı sizlerge ja'rdemshi qılıp , tan'lap aldım . Ushırasıw shatırına baylanıslı xızmetti orınlawı ushın , olar Mag'an bag'ıshlang'an .
04018007	Degen menen , qurbanlıq orındag'ı ha'm perdenin' artındag'ı En' muxaddes bo'lmege baylanıslı ruwxaniylik xızmetti tek g'ana sen o'z ulların' menen orınlaysan' . Ruwxaniylik xızmetti sag'an sıy qılıp berdim . Sennen basqa kim de kim ol jerge jaqınlasa , ol o'ltirilsin . Ruwxaniylerdin' payı
04018008	Jaratqan İye Xaron menen bolg'an sa'wbetin bılay dep dawam etti : — İzrail xalqının' Mag'an ajıratqan muxaddes sıyların baqlawdı sag'an tapsırdım . Bulardı sizlerdin' ruwxaniylik xızmetin'iz ushın sag'an ha'm ulların'a ma'n'gige pay qılıp berdim .
04018009	Qurbanlıq orında Mag'an usınılg'an en' muxaddes sadaqalar , yag'nıy g'a'lle sadaqasının' , ayıp ha'm gu'na qurbanlıqlarının' jandırılmaytug'ın bo'lekleri , sag'an ha'm senin' ulların'a tiyisli boladı .
04018010	Bulardı en' muxaddes zat sıpatında jewin'iz tiyis , sebebi bular ju'da' muxaddes . Bul sadaqa ha'm qurbanlıqlardan tek g'ana erkek adamlardın' jewine boladı .
04018011	Ja'ne de , mınalar da sag'an tiyisli boladı : izraillılardın' alıp kelgen joqarı ko'terip usınatug'ın sıylarınan ajıratqan bo'leklerin sag'an ha'm senin' ul-qızların'a ma'n'gige pay qılıp berdim . Shan'arag'ın'dag'ı ha'r bir pa'k adam bulardan jewine boladı .
04018012	Olardın' Mag'an , Jaratqan İyege alıp kelgen da'slepki o'nimlerin — za'ytu'n mayının' , taza sharaptın' ha'm g'a'llenin' en' sapalı bo'legin sizlerge berdim .
04018013	Elde jetistirilgen da'slepki zu'ra'a'tlerden Mag'an , Jaratqan İyege alıp kelingenlerdin' ha'mmesi sizlerge tiyisli . Shan'arag'ın'dag'ı ha'r bir pa'k bolg'an adam olardan jewine boladı .
04018014	İzrailda Jaratqan İyege tolıg'ı menen bag'ıshlang'an ha'r bir zat sizlerdiki boladı .
04018015	İzrail xalqının' Mag'an alıp kelgen adamlardın' da , mallardın' da qarınnan birinshi shıqqanlardın' ha'mmesi sizlerdiki boladı . Biraq adamlardın' ha'm haram esaplang'an haywanlardın' birinshi tuwılg'an balası ushın qun alıwın' kerek .
04018016	Birinshi tuwılg'an ul bir aylıq bolg'anda , onın' qunı ushın bes shekel alasan' . Ha'r bir shekel Muxaddes orın o'lshemi menen jigirma geradan bolsın .
04018017	Biraq sıyırdın' , qoydın' ha'm eshkinin' birinshi tuwılg'an to'li ushın qun almaysan' . Olar Men ushın arnalg'an . Olardın' qanların qurbanlıq orıng'a serpip , mayların Jaratqan İyege xosh iyisli sıy qılıp , tu'tetip jandırıp jiberesen' .
04018018	Bulardın' joqarı ko'terip usınılg'an to'si ha'm on' sanı seniki bolg'anı sıyaqlı , go'shi de seniki boladı .
04018019	İzraillılardın' Mag'an ajıratıp usıng'an muxaddes sıylarının' barlıg'ın sag'an ha'm ul-qızların'a ma'n'gige pay etip beremen . Bul sen ha'm senin' a'wladın' ushın berilgen Menin' ma'n'gi kelisimim boladı .
04018020	Keyin Jaratqan İye Xarong'a ja'ne bılay dedi : — Xalıqtın' arasında sizlerdin' u'les jerin'iz bolmaydı , olardın' arasında hesh qanday payın'ız bolmaydı . Sizlerdin' izraillılar arasındag'ı payın'ız ha'm u'lesin'iz Men bolaman . Lebiylilerdin' payı
04018021	Lebiylilerdin' Ushırasıw shatırındag'ı jumısı ushın , İzrailda jıynalatug'ın barlıq u'sirlerdi olarg'a pay qılıp beremen .
04018022	Bunnan bılay izraillılar Ushırasıw shatırına jaqın kelmesin . Bolmasa , olar sol gu'nanın' jazasın tartıp o'ledi .
04018023	Ushırasıw shatırına tiyisli jumıstı lebiyliler isleydi , shatırg'a qarsı islengen ha'r qanday ayıpqa olar juwapker boladı . Bul keleshek a'wladların'ız boyınsha ma'n'gi qag'ıyda bolsın . İzraillılardın' arasında lebiylilerdin' jer u'lesi bolmaydı .
04018024	Bunın' ornına Men lebiylilerge izraillılardın' Mag'an , Jaratqan İyege ajıratıp bergen u'sirlerin u'les qılıp beremen . Sonın' ushın , Men : « İzraillılardın' arasında lebiylilerdin' u'les jeri bolmaydı » , — dep aytqan edim . Lebiylilerdin' u'sirleri
04018025	Jaratqan İye Muwsag'a bılay dedi :
04018026	— Lebiylilerge mınanı ayt : Menin' u'les qılıp sizlerge bergen u'sirlerdi izraillılardan alg'anın'ızda , alg'an u'sirlerdin' onnan birin shıg'arıp , Mag'an , Jaratqan İyege sıy qılıp berin' .
04018027	Men sizlerdin' bul sıyın'ızdı qırmannan a'kelingen g'a'lle ha'm ju'zim sıg'atug'ın shuqırdan a'kelingen sharap sıpatında qabıllayman .
04018028	Usılay etip , sizler izraillılardan alg'an barlıq u'sirlerden onnan bir shıg'arıp , Jaratqan İyege sıy qılıp beresizler . Usı sıydı ruwxaniy Xarong'a a'kelip berin' .
04018029	Sizlerge berilgen barlıq sıylardın' en' jaqsısın , en' muxaddesin ajıratıp , Jaratqan İyege berin'ler .
04018030	Lebiylilerge ja'ne bılay dep ayt : Sıylardın' en' jaqsısın Jaratqan İyege ajıratqanın'ızdan keyin , qalg'anı o'z qırmanın'ızdan bolg'an o'nim yamasa sharap o'nimin'iz sıpatında o'zlerin'izge qaladı .
04018031	Bunı sizler shan'arag'ın'ız benen qa'legen jerde jewin'izge boladı . Sebebi bul — sizlerdin' Ushırasıw shatırında islegen xızmetin'iz ushın berilgen to'lem .
04018032	Eger onnan birden en' jaqsısın Mag'an , Jaratqan İyege ajıratıp usınsan'ız , o'zlerin'izge gu'na ju'klemeysizler . O'lip qalmawın'ız ushın , izraillılardın' usıng'an muxaddes sadaqaların haramlaman'lar .
04019001	Gu'nadan pa'kleniw ra'simi1 Jaratqan İye Muwsa menen Xarong'a bılay dedi :
04019002	— Jaratqan İye buyırg'an nızamnın' talapları mınalar : izraillılarg'a minsiz , kemshiligi joq ha'm hesh qanday moyıntırıq salınbag'an qızıl jas sıyır alıp keliwin aytın' .
04019003	Sıyır ruwxaniy Elazarg'a berilsin . Keyin onı ordanın' sırtına shıg'arıp , Elazardın' ko'z aldında soyın' .
04019004	Ruwxaniy Elazar barmag'ın sıyırdın' qanına batırıp , onı Ushırasıw shatırının' aldıng'ı ta'repine jeti ma'rtebe serpsin .
04019005	Sonnan keyin , Elazardın' ko'z aldında sıyır , onın' terisi , go'shi , qanı ha'm da'risi menen birge jandırıp jiberilsin .
04019006	Ruwxaniy kedr ag'ashın , mayoran sho'bin ha'm qırmızı jipti alıp , olardı janıp atırg'an sıyırdın' u'stine taslasın .
04019007	Keyin ruwxaniy kiyimlerin juwıp , o'zi suwg'a juwınıp alsın . Sonnan keyin , ol ordag'a kiriwine boladı . Biraq ol keshke deyin haram sanaladı .
04019008	Sıyırdı jaqqan adam da kiyimlerin juwıp , o'zi juwınıp alsın . Ol da keshke deyin haram sanaladı .
04019009	Sonnan keyin , pa'k sanalg'an bir adam sıyırdın' ku'lin jıynap alıp , ordanın' sırtındag'ı taza bir jerge aparıp qoysın . İzrail ja'miyeti bul ku'ldi pa'kleniw suwına qosıw ushın saqlap qoysın . Bul ku'l adamlardın' gu'nadan pa'kleniw ra'simi ushın qollanıladı .
04019010	Sıyırdın' ku'lin jıynag'an adam kiyimlerin juwsın , ol keshke deyin haram sanaladı . Bul izraillılar ushın da , aran'ızda jasap atırg'an kelgindiler ushın da ma'n'gi qag'ıyda bolsın . O'lige bir jerin tiygizip alg'an adam tuwrısında
04019011	Adamnın' o'ligine bir jerin tiygizip alg'an ha'r bir adam jeti ku'n haram sanaladı .
04019012	Ol adam pa'kleniw suwı menen u'shinshi ha'm jetinshi ku'ni o'zin pa'klesin . Sonda ol pa'k boladı . Eger ol u'shinshi ha'm jetinshi ku'ni o'zin pa'klemese , onda ol pa'k sanalmaydı .
04019013	Adamnın' o'ligine bir jerin tiygizip , o'zin pa'klemegen adam Jaratqan İyenin' Shatırın haramlag'an boladı . Onday adam İzrail xalqının' arasınan joq qılınsın . Onın' u'stine pa'kleniw suwı serpilmegeni ushın , ol haram sanaladı , haramlılıg'ı o'zinde qaladı .
04019014	Eger shatırdın' ishinde bir adam qaytıs bolsa , bug'an tiyisli qag'ıyda mınadan ibarat : sol waqıtta shatırda bolg'an ha'm shatırg'a kirgen ha'r bir adam jeti ku'n dawamında haram sanaladı .
04019015	Shatırdın' ishinde qaqpag'ı jabılmay , awzı ashıq qalg'an ha'r bir ıdıs haram sanaladı .
04019016	Dalada qılısh penen o'ltirilgen yamasa o'z a'jeli menen o'lgen birewdin' o'ligine , su'yegine yamasa qa'birine bir jerin tiygizgen ha'r bir adam jeti ku'n dawamında haram sanaladı .
04019017	Haram sanalg'an adam ushın bir ıdıstın' ishine jandırılg'an gu'na qurbanlıg'ının' ku'linen salıp , u'stine ag'ın suwdan quyın' .
04019018	Pa'k sanalg'an bir adam mayoran sho'bin alıp , suwg'a batırsın . Keyin onı shatırg'a , onın' ishindegi barlıq buyımlardın' ha'm ha'r bir adamnın' u'stine sebelesin . O'lgen adamnın' su'yegine , o'ltirilgen yamasa o'z a'jeli menen o'lgen adamg'a yamasa qa'birge bir jerin tiygizgen adamnın' u'stine de sol suwdan sebelensin .
04019019	Pa'k sanalg'an adam u'shinshi ha'm jetinshi ku'ni haram sanalg'an adamnın' u'stine suwdan sewip , onı jetinshi ku'ni pa'klesin . Pa'klengen adam kiyimlerin suwg'a juwıp , o'zi de juwınsın , sonda ol keshte pa'k sanaladı .
04019020	Eger haram sanalg'an adam o'zin pa'klemese , ol ja'miyettin' arasınan joq qılınsın . O'ytkeni ol Jaratqan İyenin' Muxaddes ma'kanın haramlag'an boladı . Pa'kleniw suwı onın' u'stine serpilmegeni ushın , ol adam haram sanaladı .
04019021	Bul xalıq ushın ma'n'gi qag'ıyda bolsın . Pa'kleniw suwın serpken adam da kiyimlerin juwsın . Pa'kleniw suwın uslag'an adam keshke deyin haram sanaladı .
04019022	Haram adam jantasqan ha'r bir na'rse haram sanaladı . Sol haramlang'an zatqa jantasqan adam da keshke deyin haram sanaladı .
04020001	Jartastan aqqan suw1 Birinshi ayda İzrail xalqının' pu'tkil ja'miyeti Sin sho'line jetip barıp , Qadeshke ornalastı . Ma'riyam sol jerde qaytıs bolıp , jerlendi .
04020002	Ol jerde xalıq ushın ishetug'ın suw joq edi . Sol sebepli olar Muwsa menen Xarong'a qarsı jıynalıp ,
04020003	Muwsa menen dawlasıp , bılay dedi : — Tuwısqanlarımız Jaratqan İyenin' aldında o'lgen waqıtta , bizler de olar menen birge o'lip ketkenimiz jaqsı edi !
04020004	Jaratqan İyenin' ja'miyetin bul sho'lge ne ushın alıp keldin' ? Bizler haywanlarımız benen birge o'liwimiz ushın ba ?
04020005	Ne ushın bizlerdi usı jaman jerge alıp keliw ushın Mısırdan alıp shıqtın' ? Bul jerdin' egisligi de , a'njiri de , ju'zimi de , anarı da joq . Ha'tteki , ishetug'ın suwı da joq !
04020006	Muwsa menen Xaron ja'miyettin' aldınan ketip , Ushırasıw shatırının' aldına bardı da , ol jerde et-betinen jerge jıg'ıldı . Sonda Jaratqan İyenin' saltanatı olarg'a ko'rindi .
04020007	Jaratqan İye Muwsag'a : — Tayag'ın'dı al . A'jag'an' Xaron menen birge ja'miyetti bir jerge jıynan' . Keyin ja'miyettin' ko'z aldında suw atlıg'ıp shıg'ıwı ushın , jartasqa buyrıq berin' . Sonda sen jartastan suw shıg'arıp , olarg'a da , haywanlarına da suw beresen' , — dedi .
04020008	
04020009	Muwsa o'zine berilgen buyrıq boyınsha Jaratqan İyenin' da'rgayındag'ı tayaqtı alıp ,
04020010	Xaron menen birge ja'miyetti jartastın' aldına jıynadı . Muwsa olarg'a : — Ha'y , ko'terilisshiler , mag'an qulaq salın'lar ! Mına jartastan sizlerge suw shıg'arıp bereyik pe ? — dedi .
04020011	Sonnan keyin , Muwsa qolındag'ı tayag'ın ko'terip , jartasqa eki ma'rte urdı . Sonda jartastan suw atlıg'ıp shıqtı ha'm pu'tkil ja'miyet te , haywanları da onnan suw ishti .
04020012	Jaratqan İye Muwsa menen Xarong'a bılay dedi : — İzraillılardın' ko'z aldında Menin' muxaddesligime hu'rmet ko'rsetpey , Mag'an isenbedin'ler . Sonın' ushın , Men bul ja'miyetke beretug'ın elge olardı sizler alıp barmaysızlar .
04020013	İzrail xalqı Jaratqan İyege qarsı shıg'ıp , dawlasqan sol jer Meriba dep ataldı . Usı jerde Jaratqan İye olarg'a O'z muxaddesligin ko'rsetti . Edom patshasının' o'z jeri arqalı izraillılardı o'tkizbewi
04020014	Muwsa Qadeshten Edom patshasına elshiler arqalı mınaday xabar jiberdi : « Tuwısqanın' bolg'an İzrail xalqı bılay dep aytıp atır : Basımızg'a tu'sken barlıq qıyınshılıqlardan xabarın' bar .
04020015	Ata-babalarımız Mısır jerine barıp qonıs bastı ha'm sol jerde uzaq waqıt dawamında jasadıq . Mısırlılar ata-babalarımızg'a da , bizlerge de zulımlıq qıldı .
04020016	Biraq bizler Jaratqan İyege jalbarıng'anımızda , Ol perishtesin jiberip , bizlerdi Mısırdan alıp shıqtı . Mine , endi bizler senin' shegaran'a jaqın jerdegi Qadesh qalasında turıppız .
04020017	Bizlerge elin' arqalı o'tip ketiwimizge ruxsat bersen'iz . Sizlerdin' egin atızların'ızg'a , ju'zim bag'ların'ızg'a kirmeymiz ha'm qudıqların'ızdan suw ishpeymiz . Elin'iz arqalı o'tkende , on'g'a da , shepke de burılmay , tek g'ana Patsha jolı degen u'lken joldan ju'rip , jolımızdı dawam etemiz » .
04020018	Biraq Edom patshası : « Elim arqalı o'tpeysizler ! Bolmasa , sizlerge qarsı qılısh ko'teremiz » , — dep juwap berdi .
04020019	Sonda izraillılar og'an : « Bizler u'lken joldan ju'rip , o'tip ketemiz . Eger bizler yamasa haywanlarımız suwın'nan ishsek , onın' haqısın to'leymiz . Bizler tek barı-jog'ı elin'iz arqalı o'tip ketemiz » , — dep iltimas qıldı .
04020020	Degen menen , Edom patshası olarg'a ja'ne : « O'tpeysizler ! » — dep juwap berdi . Sonnan keyin , edomlılar izraillılarg'a qarsı ju'ris qılıw ushın , ko'p sanlı ha'm ku'shli la'shkerleri menen jolg'a shıqtı .
04020021	Edom patshası elinen o'tiwine ruxsat bermegennen son' , izraillılar artqa burılıp , aylanıp o'tiw ushın , onnan uzaqlastı . Xaronnın' o'limi
04020022	Pu'tkil İzrail ja'miyeti Qadeshten shıg'ıp , Hor tawına keldi .
04020023	Jaratqan İye Edom shegarasındag'ı Hor tawında Muwsa menen Xarong'a bılay dedi :
04020024	— Xaron o'lip , o'z ata-babalarına qosıladı . Ol Men İzrail xalqına beretug'ın elge kirmeydi . O'ytkeni ekewin'iz Meriba suwı janında Menin' buyrıg'ıma qarsı shıqtın'lar .
04020025	Endi sen Xaron menen onın' ulı Elazardı Hor tawına alıp shıq .
04020026	Xaronnın' ruwxaniylik kiyimlerin sheship alıp , olardı ulı Elazarg'a kiygiz . Xaron ol jerde o'lip , ata-babalarına qosıladı .
04020027	Muwsa Jaratqan İyenin' buyırg'anınday qıldı . Olar u'shewi de pu'tkil ja'miyettin' ko'z aldında Hor tawına ko'terildi .
04020028	Muwsa Xaronnın' ruwxaniylik kiyimlerin u'stinen sheship aldı da , olardı ulı Elazarg'a kiygizdi . Xaron sol jerde , tawdın' joqarısında o'ldi . Keyin , Muwsa menen Elazar tawdan tu'sti .
04020029	Pu'tkil İzrail ja'miyeti Xaronnın' o'lgenin bilgende , ol ushın otız ku'n aza tuttı .
04021001	Arad qalasının' joq qılınıwı1 Negebte jasap atırg'an kenaanlı Arad patshası izraillılardın' Atarim jolınan kiyatırg'anınan xabar tapqanda , olarg'a hu'jim qılıp , olardın' bazıların tutqıng'a aldı .
04021002	Sol sebepli izraillılar : « Eger Sen bul xalıqtı bizlerge ta'slim qılsan' , olardın' barlıq qalaların Sag'an bag'ıshlap , tolıg'ı menen joq etemiz » , — dep Jaratqan İyege wa'de berdi .
04021003	Jaratqan İye izraillılardın' jalbarıng'an dawısın esitti ha'm kenaanlılardı olarg'a ta'slim qıldı . İzraillılar olardı qırıp taslap , qalaların tolıg'ı menen joq qıldı . Keyin ala sol jerge Xorma degen at berildi . Mıstan sog'ılg'an jılan
04021004	İzrail xalqı Hor tawınan shıg'ıp , Edom elin aylanıp o'tip ketiw ushın , Qamıs ten'izine baratug'ın jol menen ju'rip ketti . Biraq xalıq jolda ketip baratırıp , ja'ne sabırsızlıq qıldı .
04021005	Olar Qudayg'a ha'm Muwsag'a qarsı nalıp : — Ne ushın bizlerdi Mısırdan alıp shıqtın'ız ? Sho'lde o'lip ketiwimiz ushın ba ? Bul jerde nan da , suw da joq . Al mına jerkenishli mannadan bolsa kewlimiz aynıp ketti ! — dedi .
04021006	Sonda Jaratqan İye xalıq arasına za'ha'rli jılanlar jiberdi . Jılanlar izraillılardı shaqtı ha'm olardan ko'p adamlar o'ldi .
04021007	Xalıq Muwsanın' aldına kelip : — Jaratqan İyege ha'm sag'an qarsı so'ylep , bizler gu'na qıldıq . Bizlerdin' aramızdan jılanlardı joq qılıwın aytıp , Jaratqan İyege jalbarınıp , duwa qıl , — dedi . Solay etip , Muwsa xalıq ushın duwa etti .
04021008	Jaratqan İye Muwsag'a : — Bir jılan islep , onı bag'an u'stine ornalastır . Jılan shaqqan ha'r bir adam og'an qarasa , tiri qaladı , — dedi .
04021009	Solay etip , Muwsa mıstan bir jılan islep , onı bag'annın' u'stine ornalastırdı . Jılan shaqqan adamlar mıs jılang'a qarag'anda , olar o'lmey , tiri qaldı . Moabqa qaray jol
04021010	İzrail xalqı jolın dawam etip , Obotqa ornalastı .
04021011	Sonnan son' , olar Obottan shıg'ıp , Moabtın' shıg'ıs ta'repindegi sho'lge , İye-Abarimge ornalastı .
04021012	Ol jerden de shıg'ıp , Zered da'ryasında toqtadı .
04021013	Keyin olar sol jerden shıg'ıp , amor xalqının' shegarasına deyin sozılg'an sho'lde , Arnon da'ryasının' arg'ı jag'asında toqtadı . Arnon da'ryası Moab penen Amor elinin' arasındag'ı shegara edi .
04021014	« Jaratqan İyenin' Sawashları » kitabında Sufa jerlerindegi Waheb qalası , saylar , ja'ne de , Arnon da'ryası ,
04021015	Ar qalasına deyin ha'm Moab shegarası boylap sozılg'an taw janbawırlardag'ı saylar haqqında so'z etiledi .
04021016	Sol jerden İzrail xalqı Beer degen jerdegi qudıqqa jol aldı . Bul qudıqtın' qasında Jaratqan İye Muwsag'a : « Xalıqtı bir jerge jıyna , Men olarg'a suw beremen » , — dep aytqan edi .
04021017	Sol waqıtta izraillılar mına qosıqtı ayttı : « Suwların' tolıp-tassın , ha'y , qudıq ! Qudıqqa arnap qosıq aytın' .
04021018	Bul qudıqtı qazdı basshılar menen xalıq ko'semleri , Hasa tayaq penen qazg'an edi » . Sonnan son' , olar sho'lden Mattanag'a ,
04021019	Mattanadan Nahalielge , Nahalielden Bamotqa ,
04021020	Bamottan Moab jerlerindegi oypatlıqqa , sho'lge qarama-qarsı bolg'an Pisga tawının' eteklerine ketti . Patsha Sixon ha'm patsha Ogtın' jen'iliske ushırawı
04021021	İzraillılar Amor patshası Sixong'a elshileri arqalı mına xabardı jiberdi :
04021022	« Elin'izden o'tip ketiwimizge ruxsat bersen'iz . Bizler atızların'ızg'a ha'm ju'zim bag'ların'ızg'a kirmeymiz ha'm hesh bir qudıqtan suw ishpeymiz . Shegaran'ızdan o'tip ketkenshe , Patsha jolınan ju'rip , jolımızdı dawam etemiz » .
04021023	Degen menen , Sixon o'z eli arqalı izraillılardın' o'tip ketiwine ruxsat bermedi . Ol izraillılar menen urısıw ushın pu'tkil la'shkerlerin jıynap , sho'lge qaray shıqtı . Yahas qalasına jetip barıp , izraillılarg'a qarsı hu'jim qıldı .
04021024	Urısta izraillılar Sixondı qılısh ju'zinen o'tkerip , olardı jen'iliske ushırattı ha'm Arnon da'ryasınan Yabboq da'ryasına shekemgi barlıq jerlerdi iyelep aldı . Biraq ammon xalqının' shegarasınan arman qaray o'tpedi , sebebi Ammon elinin' shegarası bekkem edi .
04021025	İzraillılar Xeshbon ha'm onın' do'geregindegi awıllar menen birge amor xalqının' barlıq qalaların qolg'a kirgizip , sol jerlerde jasay basladı .
04021026	Xeshbon amor xalqının' patshası Sixonnın' qalası edi . Sixon Moabtın' aldıng'ı patshasına qarsı sawash ashıp , onın' Arnon da'ryasına deyin sozılg'an jerlerin basıp alg'an edi .
04021027	Sonın' ushın , jırawlar bılay dep jırlaytug'ın edi : « Xeshbong'a kelin' , onı qayta qurın' , Sixonnın' qalasın bekkem qılın' ,
04021028	Xeshbonnan ot jalını shıqtı , Sixonnın' qalasınan ot lawlap shıqtı , Moabtın' Ar qalasın , Arnon to'beshigi xojayınların jag'ıp joq etti .
04021029	Ha'siret bolsın sag'an , ha'y Moab xalqı ! Kemosh qudayının' xalqı joq boldın' ! Kemosh o'z ulların qashqın qıldı , Qızların bolsa Amor patshası Sixong'a tutqın qıldı .
04021030	Olardı jen'iliske ushırattıq , Xeshbonnan Dibong'a deyin ha'mmesin joq qıldıq . Medebag'a sozılg'an Nofaxqa deyin olardı wayran qıldıq » .
04021031	Solay etip , İzrail xalqı amor xalqının' elinde jasay basladı .
04021032	Muwsa Yazerdi ko'zden o'tkeriw ushın adamların jiberdi . Keyin izraillılar Yazer do'geregindegi awıllardı basıp alıp , ol jerde jasap atırg'an amor xalqın quwıp jiberdi .
04021033	Sonnan keyin , olar burılıp , Bashang'a qaray jol aldı . Bashan patshası Og barlıq la'shkerleri menen izraillılarg'a qarsı urısıw ushın , Edreyde olardın' qarsı aldınan shıqtı .
04021034	Sonda Jaratqan İye Muwsag'a : — Onnan qorqpa ! Sebebi onı ha'm onın' la'shkerleri menen elin sag'an ta'slim qılaman . Amor xalqının' Xeshbonda jasag'an patshası Sixong'a ne islegen bolsan' , og'an da sonı isleysen' , — dedi .
04021035	Solay etip , İzrail xalqı hesh kimdi aman qaldırmastan , Og penen onın' balaların ha'm la'shkerlerin qırıp tasladı . Keyin olar Ogtın' elin iyelep aldı .
04022001	Moab patshası Balaqtın' Bilamdı shaqırıwı1 Sonnan keyin , izraillılar jolın dawam etti . Olar Moab tegisligine kelip , İordan da'ryasının' shıg'ısına , Erixo qalasının' qarsı aldına ornalastı .
04022002	Sippor ulı Balaqtın' izraillılardın' amor xalqına neler islegeninen xabarı bar edi .
04022003	İzrail xalqı sonshelli ko'p bolg'anlıqtan , moablılar olardan qattı qorqısıp , albırawshılıqqa tu'sken edi .
04022004	Sonda moablılar Midan aqsaqallarına : « O'giz jaylawdag'ı ot-sho'pti jep joq qılg'anı sıyaqlı , bul xalıq ta do'geregimizdegi barlıq na'rseni iship-jep joq qıladı » , — dedi . Sol waqıtları Sippor ulı Balaq Moab patshası edi .
04022005	Balaq Beor ulı Bilamdı shaqırtıw ushın xabarshıların jiberdi . Bilam Evfrat da'ryasının' boyında , Ammaw u'lkesindegi Petorda jasaytug'ın edi . Balaq Bilamg'a xabarshılarınan bılay dep aytıp jibergen edi : « Mısır jerinen shıg'ıp , jer ju'zin qaplag'an bir xalıq menin' janıma kelip ornalastı .
04022006	O'tinemen , siz kelip , mennen de ku'shli bolg'an sol xalıqtı men ushın na'letlen' . Mu'mkin , sonda men olardı jen'ip , elimnen quwıp shıg'ara alarman . O'ytkeni sizin' pa'tiya bergen adamın'ız jarılqanıp , na'letlegen adamın'ız na'letlenetug'ının bilemen » .
04022007	Moab ha'm Midan aqsaqalları Bilamg'a na'letlewi ushın to'lenetug'ın puldı alıp ketti . Olar Bilamg'a barıp , og'an Balaqtın' so'zlerin jetkerdi .
04022008	Bilam olarg'a : — Usı jerde qonıp qalın' . Jaratqan İyenin' aytqanı boyınsha sizlerge juwap beremen , — dedi . Solay etip , Moab basshıları Bilamnın' u'yinde qonıp qaldı .
04022009	Quday Bilamg'a kelip , onnan : — U'yin'de qalg'an mına adamlar kim ? — dep soradı .
04022010	Bilam Qudayg'a bılay dep juwap berdi : — Moab patshası Sippor ulı Balaq mag'an mına xabardı jiberipti :
04022011	« Mısır jerinen shıqqan bir xalıq jer ju'zin qaplap ketti . Siz kelip , men ushın sol xalıqtı na'letlen' . Sonda men olarg'a qarsı urısıwg'a ku'shim jetip , olardı quwıp jibere alarman » .
04022012	Biraq Quday Bilamg'a : — Olar menen birge barma ! Sol xalıqtı na'letleme , sebebi olar jarılqaw alg'an xalıq , — dedi .
04022013	Azanda Bilam Balaqtın' jibergen basshılarına : — Elin'izge qayta berin' . Sebebi Jaratqan İye sizler menen birge barıwıma ruxsat bermedi , — dedi .
04022014	Moab basshıları izine qaytıp , Balaqqa : « Bilam bizler menen birge keliwge ırazı bolmadı » , — dedi .
04022015	Sonda Balaq aldıng'ı jibergenlerinen ko'birek ha'm olardan abıraylılaw basshıların jiberdi .
04022016	Olar Bilamnın' aldına barıp , bılay dep ayttı : — Sippor ulı Balaq bılay dep aytıp jiberdi : « O'tinemen , menin' aldıma keliwin'izge hesh bir na'rse tosqınlıq qılıwına jol qoyman' .
04022017	O'ytkeni sizge ayrıqsha hu'rmet ko'rsetemen , ne qa'lesen'iz , sonı isleymen . Ne bolsa da , kelin' , men ushın bul xalıqtı na'letlen' » .
04022018	Bilam Balaqtın' xabarshılarına mınaday juwap qaytardı : « Balaq sarayındag'ı barlıq altın ha'm gu'misti mag'an berse de , Qudayım Jaratqan İyenin' buyrıg'ısız hesh na'rse qılmayman .
04022019	Ma'rha'mat , bu'gin tu'nde usı jerde sizler de qonıp qalın' , Jaratqan İyenin' mag'an basqa ne aytatug'ının bilip alayın » .
04022020	Sol tu'ni Quday Bilamg'a kelip : — Bul adamlar seni shaqırıw ushın kelgen eken , olar menen birge bar , biraq Men sag'an ne aytsam , sonı isleysen' , — dedi . Bilamnın' eshegi
04022021	Solay etip , azanda Bilam eshegin ertledi de , Moab basshıları menen birge ketti .
04022022	Bilam jolg'a shıqqanda , Quday og'an g'a'zeplendi . Jaratqan İyenin' perishtesi og'an qarsılıq qılıw ushın , onın' jolında turıp aldı . Sonda Bilam eshegine minip , ketip baratır edi . Onın' qasında eki xızmetkeri bar edi .
04022023	Eshek qılıshın jalan'ashlap turg'an Jaratqan İyenin' perishtesin ko'rgende , joldan shıg'ınıp , atızdın' ishine kirip ketti . Al Bilam bolsa , eshegin jolg'a qaytarıw ushın , onı sabay basladı .
04022024	Sonnan son' , Jaratqan İyenin' perishtesi ju'zimzarlardın' arasındag'ı tar soqpaqta turıp aldı . Soqpaqtın' eki ta'repi de diywallar menen qorshalg'an edi .
04022025	Eshek Jaratqan İyenin' perishtesin ko'rip , diywalg'a tıg'ılıp , Bilamnın' ayag'ın qısıp tasladı . Bilam eshegin ja'ne sabay basladı .
04022026	Jaratqan İyenin' perishtesi aldıg'a jıljıp , tar jerde turıp aldı . Endi eshek on'g'a da , solg'a da burılıp kete almaytug'ın edi .
04022027	Jaratqan İyenin' perishtesin ko'rgen eshek Bilamnın' astına jatıp aldı . Bilamnın' bug'an g'a'zebi qaynap , tayag'ı menen eshekti ja'ne sabay basladı .
04022028	Sonda Jaratqan İyenin' qu'direti menen eshekke til pitip , Bilamg'a : — Meni u'sh ma'rte urıp sabag'anday , men sag'an ne qıldım ? — dep soradı .
04022029	Bilam : — Sen meni mazaq qılıp atırsan' . Eger qolımda qılıshım bolg'anda , seni o'ltirip taslag'an bolar edim ! — dep baqırdı .
04022030	Eshek og'an : — Usı ku'nge deyin minip ju'rgen eshegin' men emespen be ? Burın sag'an usınday qılıq shıg'arg'an ba edim ? — dedi . Bilam : — Yaq , — dedi .
04022031	Sonnan son' , Jaratqan İye Bilamnın' ko'zin ashtı . Sonda Bilam qılıshın jalan'ashlap , jolda turg'an Jaratqan İyenin' perishtesin ko'rip , et-betinen jerge jıg'ıldı .
04022032	Jaratqan İyenin' perishtesi Bilamg'a : — Ne ushın eshegin'di u'sh ma'rte urıp , sabadın' ? Sag'an qarsılıq qılıw ushın keldim . Sebebi tutqan jolın' seni ba'lege duwshar qıladı .
04022033	Al eshegin' bolsa Meni ko'rip , u'sh ma'rte o'zin joldan shetke alıp qashtı . Eger ol joldan shetke shıqpag'anda , seni o'ltirip , onı aman qaldırg'an bolar edim , — dedi .
04022034	Bilam Jaratqan İyenin' perishtesine : — Gu'na qıldım . Mag'an qarsı shıg'ıw ushın , jolda turg'anın'dı bilmeppen . Eger bul tutqan jolım Sag'an maqul bolmasa , onda u'yime qaytayın , — dedi .
04022035	Jaratqan İyenin' perishtesi og'an : — Mına adamlar menen birge kete ber . Biraq Men sag'an ne aytsam , tek g'ana sonı aytasan' , — dedi . Solay etip , Bilam Balaqtın' basshıları menen birge ketti . Patsha Balaqtın' Bilam menen ushırasıwı
04022036	Balaq Bilamnın' kiyatırg'anın esitiwden , onı ku'tip alıw ushın Arnon boyındag'ı , Moab elinin' shegarasında jaylasqan İr qalasına ketti .
04022037	Balaq Bilamg'a : — Sizdi shaqırıw ushın jibergen aldıng'ı adamlarım menen ne ushın kelmedin'iz ? Yamasa meni sawg'a menen sıylawg'a ku'shi jetpeydi , dep oylap pa edin'iz ? — dedi .
04022038	Bilam Balaqqa : — Mine , endi sizin' aldın'ızg'a keldim . Quday mag'an ne buyırsa , sonı aytaman , o'zligimnen ne aytıwım mu'mkin ? — dep juwap berdi .
04022039	Sonnan keyin , Bilam Balaq penen birge jolg'a tu'sip , Kirat-Xusot qalasına ketti .
04022040	Sol jerde Balaq bug'a ha'm qoylardı qurbanlıqqa shaldı . Qurbanlıqtın' go'shinen Bilam menen onın' qasındag'ı basshılarg'a da berdi .
04022041	Erten'ine azanda Balaq Bilamdı Bamot-Baal to'beshigine alıp shıqtı . Bilam ol jerden İzrail xalqının' bir bo'legin ko'rdi .
04023001	Bilamnın' birinshi aytqan so'zleri1 Bilam Balaqqa : — Usı jerde men ushın jeti qurbanlıq orın qurıp , jeti bug'a menen jeti qoshqar tayarlan' , — dedi .
04023002	Balaq onın' aytqanların isledi . Balaq penen Bilam ekewi ha'r bir qurbanlıq orınnın' u'stinde bir bug'a ha'm bir qoshqardan jandırılatug'ın qurbanlıq qıldı .
04023003	Keyin Bilam Balaqqa : — Siz qurbanlıqların'nın' qasında turın' , men sa'l armanlaw barıp ko'reyin . Ba'lkim , Jaratqan İye menin' menen ushırasıwg'a keler . Ol mag'an ne dese , sag'an sonı aytaman , — dedi de , to'beshikke shıqtı .
04023004	Quday Bilamg'a ko'ringende , Bilam Qudayg'a : — Jeti qurbanlıq orın qurdırdım , ha'r bir qurbanlıq orınnın' u'stinde bir bug'a ha'm bir qoshqardan qurbanlıq qıldım , — dedi .
04023005	Jaratqan İye Bilamnın' awzına aytatug'ın so'zlerin salıp , og'an : — Balaqtın' aldına bar ha'm og'an Menin' aytqan so'zlerimdi jetkiz , — dedi .
04023006	Solay etip , Bilam Balaqtın' qasına qaytıp bardı . Ol Balaqtın' Moab basshıları menen birge jandırılg'an qurbanlıqtın' janında turg'anın ko'rdi .
04023007	Sonda Bilam mına so'zlerdi ayttı : « Moab patshası Balaq meni Aramnan , Shıg'ıs tawlarınan alıp keldi . Ol : „ Kelip , menin' ushın Yaqıp urpag'ın na'letle , Kelip , İzraildın' qulawın tile ! “ — dedi .
04023008	Quday na'letlemegendiMen qalayınsha na'letleymen ? Jaratqan İye qulawın qa'lemegendi , Men qalayınsha qulawın qa'leymen ?
04023009	Jartaslardın' to'besinde turıp , ko'rip turman olardı , To'belerden qarap turman olarg'a . O'z aldına jasaytug'ın , Basqa xalıqlardan o'zlerin bo'lek uslaytug'ın , Bir xalıqtı ko'rip turman .
04023010	Yaqıptın' qum sıyaqlı ko'p urpag'ın kim sanay aladı ? Ko'terilgen shan' kibi sansız İzraildı kim esaplay aladı ? A'dil adamlardın' o'limi menen men de o'leyin , Aqıretim olardiki kibi bolsın ! »
04023011	Balaq Bilamg'a : — Mag'an ne islep atırsız o'zi ? Men sizdi dushpanlarımdı na'letlesin dep alıp kelgen edim , al siz bolsan'ız , olarg'a pa'tiya berip atırsız-g'o ! — dedi .
04023012	Bilam : — Men Jaratqan İye awzıma salg'an so'zdi abaylap aytıwım kerek emes pe ? — dep juwap berdi . Bilamnın' aytqan ekinshi so'zi
04023013	Sonnan son' , Balaq og'an bılay dedi : — Menin' menen birge olardı ko're alatug'ın basqa jerge ju'rin' . Biraq ol jerden olardın' ha'mmesin emes , al tek g'ana bir bo'legin ko'resiz . Sol jerde turıp , İzrail xalqın menin' ushın na'letlen' .
04023014	Solay etip , Balaq Bilamdı Pisga tawının' to'besindegi gu'zetiw ornına alıp bardı . Balaq ol jerde de jeti qurbanlıq orın qurıp , ha'r bir qurbanlıq orınnın' u'stinde bir bug'a ha'm bir qoshqardan qurbanlıq berdi .
04023015	Bilam Balaqqa : — Siz usı jerde , jandırılatug'ın qurbanlıqtın' qasında turın' , al men ana jerge barıp , Jaratqan İye menen ushırasıp kelemen , — dedi .
04023016	Jaratqan İye Bilam menen ushırastı ha'm onın' awzına aytatug'ın so'zlerin salıp : — Balaqtın' aldına barıp , og'an mına so'zlerdi jetkiz , — dedi .
04023017	Solay etip , Bilam Balaqtın' qasına qaytıp bardı . Ol Balaqtın' Moab basshıları menen birge jandırılg'an qurbanlıqtın' qasında turg'anın ko'rdi . Balaq : — Jaratqan İye ne dedi ? — dep soradı .
04023018	Bilam og'an mına so'zlerdi jetkerdi : « Oh , Balaq tın'lap tu'sinip alın' , Oh , Sippor ulı , mag'an qulaq salın' .
04023019	Quday jalg'an so'yleytug'ın insan emesdur , Quday O'z pikirin o'zgertetug'ın , İnsan urpag'ınan emesdur . Ol O'z aytqan so'zin a'melge asırar , Wa'de bergende , so'zsiz orınlar .
04023020	Jarılqaw ushın mag'an buyrıq berdi , O'zgertire almaspan men Onın' jarılqawın .
04023021	Yaqıp urpag'ında apat ko'rinbeydi , Baxıtsızlıq ta ko'rinbes İzrailda , Qudayı Jaratqan İye olar menen birgedur , Ol Patshasıdur olardın' arasında , Patshalıq ka'rnay shertiler arnalıp Onın' atına .
04023022	Quday olardı Mısırdan alıp shıqtı , Jabayı bug'a sıyaqlı Onın' ku'shi bardur .
04023023	Yaqıptın' urpag'ında jorıwshılıq joqdur , İzrailda palkerlik qılınbas . Endi bolsa , Yaqıptın' urpag'ı İzrail ushın , „ Quday nelerdi isledi ! “ — dep aytılıp atır .
04023024	Mine , xalıq ana arıslan kibi oyanar , Arıslan yan'lı oljasın jep tawıspag'ansha , O'ltirilgen oljasının' qanın iship bolmag'ansha jatpas » .
04023025	Sonda Balaq : — Eger İzrail xalqın na'letlemeydi ekensiz , onda olardı jarılqama da ! — dedi .
04023026	Bilam og'an : — Sizge Jaratqan İye ne aytsa , sonı aytaman dep aytqan joq pa edim ? — dep juwap berdi . Bilamnın' aytqan u'shinshi so'zi
04023027	Balaq Bilamg'a : — Ne bolsa da , ju'r , endi sizdi basqa jerge alıp barayın . Ba'lkim , Qudayg'a maqul bolıp , ol jerden olardı na'letlewin'izge jol qoyar , — dedi .
04023028	Solay etip , ol Bilamdı Peor tawının' to'besine alıp bardı . Ol jerden sho'l dalası ko'rinetug'ın edi .
04023029	Bilam og'an : — Bul jerde de jeti qurbanlıq orın qurıp , jeti bug'a ha'm jeti qoshqar tayarlan' , — dedi .
04023030	Balaq onın' aytqanların isledi ha'm ha'r bir qurbanlıq orınnın' u'stinde bir bug'a ha'm bir qoshqardan qurbanlıq berdi .
04024001	Bilam Jaratqan İyenin' İzrail xalqın jarılqawdı maqul ko'retug'ının bilgende , aldıng'ıday barıp , jorıwg'a urınbadı . Ol o'z na'zerin sho'lge qarattı .
04024002	Bilam ol jaqta İzraildın' urıw-urıw bolıp jaylasqanın ko'rdi . Sonda Qudaydın' Ruwxı Bilamnın' u'stine tu'sti
04024003	ha'm mına so'zlerdi ayttı : « Ko'zi ashıq Beor ulı Bilam ,
04024004	Qudaydın' so'zlerin esitken , Qu'direti ku'shli Qudaydın' ayanı tu'sken , Jerge qulag'an , biraq Quday ko'zlerin ashqan adam so'yleydi :
04024005	„ Oh , Yaqıp urpag'ı , shatırların' qanday a'jayıp , Oh , İzrail xalqı ma'kan jerin'iz qanday go'zzal !
04024006	Olar sozılg'andur palmazarday , Da'rya boyındag'ı bag'ı-baqsha kibi , Jaratqan İyenin' otırg'ızg'an aloe ag'ashınday , Megzeydi suw boyındag'ı kedr ag'ashlarına .
04024007	Suw ıdıslarınan suw tolıp-tasar , Tuqımları mol suw menen suwg'arılar . Agagtan İzrail patshası ullı bolar , İzrail patshalıg'ı qu'diretli bolar .
04024008	Quday olardı Mısırdan alıp shıqtı , Jabayı bug'a sıyaqlı Onın' ku'shi bardur . Dushpanı bolg'an xalıqlardı jalmamay jutar , Olardın' su'yeklerin ezip , oqların sındırar .
04024009	İzrail arıslanday , ana arıslan yan'lı , Jerge iyildi de , jattı , Onı oyatıwg'a kimnin' batılı barar ? Seni jarılqaytug'ınlar jarılqansın , Seni g'arg'aytug'ınlar g'arg'ısqa ushırasın ! “ »
04024010	Bilamg'a g'a'zebi qaynag'an Balaq qolların bir-birine urıp : — Dushpanlarımdı na'letlesin dep , sizdi shaqırg'an edim . Al siz bolsan'ız , olarg'a u'sh ma'rte pa'tiya berdin'iz .
04024011	Endi da'rhal u'yin'izge qaytın' ! Sizge sawg'a sıylayman degen edim , biraq Jaratqan İye sizdi sawg'adan bos qaldırdı , — dedi .
04024012	Sonda Bilam og'an juwap berip , bılay dedi : — Mag'an jibergen elshilerin'e : « Balaq sarayındag'ı barlıq altın ha'm gu'misti mag'an berse de , Qudayım Jaratqan İyenin' buyrıg'ısız hesh qanday jaqsı da , jaman da na'rse qılmayman . Al Jaratqan İye neni buyırsa , sonı so'yleymen » , — dep aytqan joqpan ba ?
04024013	
04024014	Endi men o'z elime qaytaman . Biraq aldın İzrail xalqının' keleshekte senin' xalqın'ızg'a neler isleytug'ının sizge aytıp bereyin . Bilamnın' to'rtinshi ma'rte aytqan so'zleri
04024015	Son'ınan Bilam mına so'zlerdi ayttı : « Ko'zi ashıq Beor ulı Bilam ,
04024016	Qudaydın' so'zlerin esitken , Quday Taaladan bilim alg'an , Qu'direti ku'shli Qudaydın' sawlatın ko'rgen , Jerge qulag'an , Quday ko'zlerin ashqan adam so'yleydi :
04024017	„ Onı ko'rip turman , biraq ha'zir emes , Og'an qarap turman , biraq ol jaqın emes . Yaqıp urpag'ınan bir juldız shıg'ar , İzraildan biylik hasası ko'teriler . Ol Moabtın' ko'semlerin joq qılıp , Shittin' urpag'ının' basların ezer .
04024018	Dushpanı bolg'an Edomdı iyelep alar , Awa , Seir jen'iliske ushırar , Al İzrail xalqı ku'shke tolar .
04024019	Yaqıp urpag'ınan bolg'an adam basshılıq qılar , Qala xalqının' qalg'anların joq qılar “ » . Bilamnın' aqırg'ı so'zleri
04024020	Sonnan keyin , Bilam amaleklerdi ko'rip , mınaday so'zlerdi ayttı : « Amalek xalqı basqa xalıq arasında birinshi edi , Biraq apat bolajaq onın' aqırı » .
04024021	Keyin ol ken xalqın ko'rip , mınaday so'z ayttı : « Sizlerdin' baspanan'ız bekkemdur , Uyan'ız jartaslarg'a qurılg'andur .
04024022	Biraq , ha'y kenler , ashshur xalqı sizlerdi tutqın qılg'anda , Sizler janıp , joq bolasızlar » .
04024023	Bilam so'zlerin ja'ne bılay dep dawam etti : « Oh , bunı a'melge asıratug'ın Quday bolsa , Onda kim aman qalar ?
04024024	Kittim jag'alarınan kemeler keler , Ashshur menen eber xalqın ta'slim qılar , Biraq o'zleri de apatqa duwshar bolar » .
04024025	Keyin , Bilam jolg'a shıg'ıp , u'yine qayttı . Balaq ta o'z jolı menen ketti .
04025001	İzraillılardın' Peorda gu'nag'a batıwı1 İzraillılar Shittimde ornalasıp turg'anda , olardın' erkekleri moablı hayallar menen buzıqshılıq qıla basladı .
04025002	Moablı hayallar izraillılardı o'z qudaylarına arnap beretug'ın qurbanlıqqa mira't etti . İzrail xalqı olardın' qurbanlıq go'shlerinen jedi ha'm olardın' qudaylarına tabındı .
04025003	Solay etip , İzrail xalqı Peordag'ı Baalg'a baylanıp qaldı . Sol sebepten Jaratqan İyenin' olarg'a g'a'zebi qaynadı .
04025004	Jaratqan İye Muwsag'a : — Bul xalıqtın' barlıq basshıların a'kelip , olardı ku'ndiz Menin' aldımda asıp qoy . Usılay etip , Menin' İzrail xalqına bolg'an g'a'zebim tu'ssin , — dedi .
04025005	Sonda Muwsa İzrail basshılarına : — Ha'r birin'iz Baal-Peorg'a baylanıp qalg'an adamların'ızdı o'ltirin' , — dep buyrıq berdi .
04025006	Ja'miyet Ushırasıw shatırının' aldında jılap turg'anda , izraillı bir adam midanlı bir hayaldı Muwsanın' ha'm İzrail ja'miyetinin' ko'z aldında o'z shatırına alıp kirgen edi .
04025007	Bunı ko'rgen Xaronnın' aqlıg'ı , Elazar ulı Pinexas ja'miyet arasınan shıg'ıp , qolına bir nayza aldı .
04025008	Pinexas izraillı sol adamnın' izinen barıp , shatırg'a kirdi de , nayzanı ekewine de qadadı . Nayza izraillı sol adamnın' denesin tesip o'tip , midanlı sol hayaldın' qarnına kirgen edi . Solay etip , İzrail xalqın joq etip atırg'an oba toqtadı .
04025009	Bul obadan o'lgenlerdin' sanı 24000 adam edi .
04025010	Jaratqan İye Muwsag'a bılay dedi :
04025011	— Ruwxaniy Xaronnın' aqlıg'ı , Elazar ulı Pinexas İzrail xalqına bolg'an g'a'zebimdi qaytardı . O'ytkeni ol xalıqtın' arasında Menin' ushın ullı qızg'anshaqlıq ko'rsetti . Sol sebepli , Men O'z qızg'anshaqlıg'ım menen olardı pu'tkilley joq qılmadım .
04025012	Sen og'an bılay dep ayt : Men Pinexas penen tınıshlıq kelisimimdi du'zemen .
04025013	Bul kelisim boyınsha Pinexas ha'm onın' a'wladı ma'n'gi ruwxaniy boladı . Sebebi ol Qudayı ushın qızg'anshaqlıq qılıp , İzrail xalqınan Menin' g'a'zebimdi qaytardı .
04025014	Midanlı hayal menen birge o'ltirilgen izraillı adamnın' atı Salu ulı Zimriy edi . Ol Shimon urıwındag'ı bir a'wladtın' basshısı edi .
04025015	Al o'ltirilgen hayal bolsa , midanlı bir tiyrenin' basshısı bolg'an Surdın' qızı Kozbiy edi .
04025016	Jaratqan İye Muwsag'a :
04025017	— Midan xalqın dushpan dep bil ha'm olardı qırıp tasla .
04025018	O'ytkeni olar sizlerge qarsı sumlıq oylap , sizlerdi Peorda jalg'an qudaylarg'a tabındırdı ha'm o'zlerinin' tuwısqanı bolg'an midanlı tiyre basshısının' qızı Kozbiy arqalı azg'ırıwg'a salıp , dushpanlıq qıldı . Bul hayal Peorda oba tarqalg'an waqıtta o'ltirilgen edi , — dedi .
04026001	Xalıqtın' ekinshi ma'rte dizimge alınıwı1 Obadan keyin , Jaratqan İye Muwsa menen ruwxaniy Xaronnın' ulı Elazarg'a bılay dedi :
04026002	— İzrail ja'miyetindegi sawashqa jaramlı jigirma ha'm onnan joqarı jastag'ı barlıq er adamlardı a'wladları boyınsha sanap shıg'ın' !
04026003	Sol waqıtta İzrail xalqı Moab tegisliginde , Erixonın' qarsısındag'ı İordan da'ryasının' boyında edi . Muwsa menen ruwxaniy Elazar xalıqqa :
04026004	— Jaratqan İyenin' Muwsag'a bergen buyrıg'ı boyınsha , jigirma ha'm onnan joqarı jastag'ı er adamlardı sanap shıg'ın' , — dedi . Mısırdan shıqqan izraillılar mınalar edi :
04026005	İzraildın' tun'g'ıshı Ruben urıwınan tarag'an tiyreler : Xanox urpag'ınan Xanox tiyresi , Pallu urpag'ınan Pallu tiyresi ,
04026006	Xesron urpag'ınan Xesron tiyresi , Karmiy urpag'ınan Karmiy tiyresi .
04026007	Rubennen tarag'an tiyreler usılardan ibarat bolıp , olardın' sanı 43 730 adam boldı .
04026008	Palludın' Eliab degen ulı bar edi .
04026009	Eliabtın' ulları Nemuel , Datan ha'm Abiram edi . Bular ja'miyettin' saylandı adamları bolıp , Jaratqan İyege boysınbay , Muwsa ha'm Xarong'a qarsı shıqqan Qorax ha'm onın' sheriklerine qosılg'an Datan menen Abiram edi .
04026010	Sol waqıtta jer jarılıp , Qorax penen birge olardı da jer jutıp jibergen edi . Sol ku'ni ot Qoraxtın' eki ju'z eliw sheriklerin jag'ıp joq qılg'an edi . Solay etip , bul basqalarg'a eskertiw bolıp qaldı .
04026011	Biraq Qoraxtın' ulları aman qalg'an edi .
04026012	Shimon urıwınan kelip shıqqan tiyreler mınalar : Nemuelden Nemuel tiyresi , Yaminnen Yamin tiyresi , Yaxinnen Yaxin tiyresi ,
04026013	Zeraxtan Zerax tiyresi , Shauldan Shaul tiyresi .
04026014	Shimon urıwınan tarag'an tiyreler usılardan ibarat bolıp , olardın' sanı 22 200 adam boldı .
04026015	Gad urıwınan kelip shıqqan tiyreler mınalar : Sefonnan Sefon tiyresi , Xaggiyden Xaggiy tiyresi , Shuniyden Shuniy tiyresi ,
04026016	Ozniyden Ozniy tiyresi , Eriyden Eriy tiyresi ,
04026017	Arodtan Arod tiyresi , Areliyden Areliy tiyresi .
04026018	Gad urıwınan tarag'an tiyreler usılardan ibarat bolıp , olardın' sanı 40 500 adam boldı .
04026019	Yahudanın' Er ha'm Onan degen eki ulı Kenaan elinde qaza bolg'an edi .
04026020	Yahuda urıwınan kelip shıqqan tiyreler mınalar : Sheladan Shela tiyresi , Peresten Peres tiyresi , Zeraxtan Zerax tiyresi .
04026021	Peresten tarag'an tiyreler mınalar : Xesronnan Xesron tiyresi , Xamuldan Xamul tiyresi .
04026022	Yahuda urıwınan tarag'an tiyreler usılardan ibarat bolıp , olardın' sanı 76 500 adam boldı .
04026023	İssaxar urıwınan kelip shıqqan tiyreler mınalar : Toladan Tola tiyresi , Puwadan Puwa tiyresi ,
04026024	Yashubtan Yashub tiyresi , Shimronnan Shimron tiyresi .
04026025	İssaxar urıwınan tarag'an tiyreler usılardan ibarat bolıp , olardın' sanı 64 300 adam boldı .
04026026	Zebulon urıwınan kelip shıqqan tiyreler mınalar : Seredten Sered tiyresi , Elonnan Elon tiyresi , Yaxleelden Yaxleel tiyresi .
04026027	Zebulon urıwınan tarag'an tiyreler usılardan ibarat bolıp , olardın' sanı 60 500 adam boldı .
04026028	Yusuptin' ulları Menashshe ha'm Efrayımnan kelip shıqqan tiyreler mınalar :
04026029	Menashshe urıwınan kelip shıqqan tiyreler mınalar : Maxirden Maxir tiyresi . Maxir Giladtın' a'kesi edi . Giladtan Gilad tiyresi .
04026030	Giladtan tarag'an tiyreler : İezerden İezer tiyresi , Xelekten Xelek tiyresi ,
04026031	Asrielden Asriel tiyresi , Shexemnen Shexem tiyresi ,
04026032	Shemidadan Shemida tiyresi , Xeferden Xefer tiyresi .
04026033	Xeferdin' ulı Selofexadtın' ul perzentleri bolmadı , onın' tek g'ana Maxla , Noa , Xogla , Milka ha'm Tirsa degen qızları boldı .
04026034	Menashshe urıwınan tarag'an tiyreler usılardan ibarat bolıp , olardın' sanı 52 700 adam boldı .
04026035	Efrayım urıwınan kelip shıqqan tiyreler mınalar : Shutelaxtan Shutelax tiyresi , Bexerden Bexer tiyresi , Taxannan Taxan tiyresi .
04026036	Shutelaxtan tarag'an tiyre : Erannan Eran tiyresi .
04026037	Efrayım urıwınan tarag'an tiyreler usılardan ibarat bolıp , olardın' sanı 32 500 adam boldı . Tiyreleri boyınsha Yusuptin' urpag'ınan kelip shıqqan tiyreler usılar edi .
04026038	Benyamin urıwınan kelip shıqqan tiyreler mınalar : Beladan Bela tiyresi , Ashbelden Ashbel tiyresi , Axiramnan Axiram tiyresi ,
04026039	Shefufamnan Shefufam tiyresi , Xufamnan Xufam tiyresi .
04026040	Belanın' ulları Ard ha'm Naamannan kelip shıqqan tiyreler : Ardtan Ard tiyresi , Naamannan Naaman tiyresi .
04026041	Benyamin urıwınan tarag'an tiyreler usılardan ibarat bolıp , olardın' sanı 45 600 adam boldı .
04026042	Dan urıwınan kelip shıqqan tiyreler mınalar : Shuxamnan Shuxam tiyresi . Dan urıwınan tarag'an tiyre usıdan ibarat edi .
04026043	Dan urıwı Shuxam tiyresinen ibarat bolıp , olardın' sanı 64 400 adam boldı .
04026044	Asher urıwınan kelip shıqqan tiyreler mınalar : İmnadan İmna tiyresi , İshwiyden İshwiy tiyresi , Beriadan Beria tiyresi .
04026045	Beriadan kelip shıqqan tiyreler : Xeberden Xeber tiyresi , Malkielden Malkiel tiyresi .
04026046	Asherdin' Serax atlı bir qızı bar edi .
04026047	Asher urıwınan tarag'an tiyreler usılardan ibarat bolıp , olardın' sanı 53 400 adam boldı .
04026048	Naftaliy urıwınan kelip shıqqan tiyreler mınalar : Yaxseelden Yaxseel tiyresi , Guniyden Guniy tiyresi ,
04026049	Eserden Eser tiyresi , Shillemnen Shillem tiyresi .
04026050	Naftaliy urıwınan tarag'an tiyreler usılardan ibarat bolıp , olardın' sanı 45 400 adam boldı .
04026051	Solay etip , esaptan o'tken izraillı er adamlardın' barlıg'ı 601 730 adam boldı .
04026052	Jaratqan İye Muwsag'a bılay dedi :
04026053	« Olarg'a adam sanı boyınsha jerdi u'les etip bo'lip ber .
04026054	Adam sanı ko'p bolg'an urıwg'a u'lken , sanı az bolg'an urıwg'a kishi u'les jer beresen' . Ha'r bir urıwg'a esaptan o'tken adam sanına qaray jer u'lesi berilsin .
04026055	Jer shek boyınsha bo'listirip berilsin . Ha'r bir urıw o'z u'les jerin babasının' atı boyınsha alıwı tiyis .
04026056	Ha'r bir urıwdın' u'lesi u'lken-kishisine qarap , shek boyınsha bo'listirip berilsin » .
04026057	Tiyreleri boyınsha esaptan o'tken Lebiy urıwının' urpaqları mınalar : Gershon urpag'ınan Gershon tiyresi , Qohat urpag'ınan Qohat tiyresi , Merariy urpag'ınan Merariy tiyresi .
04026058	Mınalar da Lebiyge tiyisli tiyreler : Libniy tiyresi , Xebron tiyresi , Maxliy tiyresi , Mushiy tiyresi , Qorax tiyresi . Qohat Amramnın' a'kesi edi .
04026059	Amramnın' hayalı Yoxebed edi . Ol Lebiy urıwınan bolıp , Mısırda tuwılg'an edi . Yoxebed Amramg'a Xaron ha'm Muwsa degen eki ul ha'm Ma'riyam degen bir qız tuwıp bergen edi .
04026060	Xaronnın' Nadab , Abihu , Elazar ha'm İtamar degen ulları bar edi .
04026061	Nadab penen Abihu Jaratqan İye buyırmag'an ottı Onın' aldına alıp kelgeni ushın o'lgen edi .
04026062	Lebiy urıwındag'ı bir aylıq ha'm onnan joqarı jastag'ı barlıq er adamlardın' sanı 23000 boldı . Olar basqa izraillılar menen birge esaptan o'tpedi . O'ytkeni olarg'a basqa izraillılar menen bir qatar u'les jer berilmegen edi .
04026063	Moab tegisliginde , Erixo qarsısındag'ı İordan da'ryasının' boyında Muwsa menen ruwxaniy Elazardın' esaptan o'tkergen İzrail xalqı usılardan ibarat edi .
04026064	Biraq bul esaptan o'tkenlerdin' arasında Muwsa menen ruwxaniy Xaronnın' Sinay sho'linde esaptan o'tkergen izraillılardan birewi de joq edi .
04026065	Sebebi Jaratqan İye sol waqıtta olardın' sho'lde pu'tkilley qırılıp ketetug'ının aytqan edi . Olardan Efunne ulı Kaleb penen Nun ulı Eshuadan basqa hesh kim aman qalmag'an edi .
04027001	Selofexadtın' qızları1 Yusup ulı Menashshenin' urıwınan bolg'an Maxirdin' shawlıg'ı , Giladtın' aqlıg'ı , Xeferdin' ulı bolg'an Selofexad degen adamnın' qızları bar edi . Olardın' atları Maxla , Noa , Xogla , Milka ha'm Tirsa edi .
04027002	Bir ku'ni Selofexadtın' qızları Ushırasıw shatırının' aldına , Muwsanın' , ruwxaniy Elazardın' , ko'semlerdin' ha'm pu'tkil ja'miyettin' aldına kelip , bılay dedi :
04027003	— A'kemiz sho'lde qaytıs bolg'an edi . Ol Jaratqan İyege ko'terilis qılg'an Qoraxtın' sherikleslerinin' arasında bolg'an joq edi , al o'z gu'nası sebepli qaytıs bolg'an edi . Onın' ul perzenti bolmadı .
04027004	Ul perzenti bolmag'anı ushın a'kemizdin' atı o'z tiyresi arasınan o'ship qalıwı kerek pe ? A'kemizdin' tuwısqanları menen qosa bizlerge de jer u'les berin' .
04027005	Muwsa olardın' talabın Jaratqan İyege jetkerdi .
04027006	Jaratqan İye Muwsag'a bılay dedi :
04027007	— Selofexadtın' qızları durıs aytıp atır . Olarg'a a'kesinin' tuwısqanları menen bir qatar miyras qılıp , u'les jer ber . A'kesinin' jer u'lesi olarg'a berilsin .
04027008	İzraillılarg'a bılay dep ayt : Eger kim de kim ul perzenti bolmay qaytıs bolsa , onın' mu'lki qızına berilsin .
04027009	Eger qızı bolmasa , onın' mu'lki tuwısqanlarına berilsin .
04027010	Eger onın' tuwısqanları bolmasa , a'kesinin' tuwısqanlarına berilsin .
04027011	Al eger a'kesinin' tuwısqanları bolmasa , onın' mu'lki o'zine en' jaqın bolg'an tiyreles ag'ayinine berilsin . Sol ag'ayini miyrasxor bolsın . Muwsag'a buyırg'anımday , bul izraillılar ushın qag'ıyda bolıp qalsın . Eshuanın' Muwsanın' ornına tayınlanıwı
04027012	Sonnan son' , Jaratqan İye Muwsag'a : — Abarim tawına shıg'ıp , izraillılarg'a beretug'ın elge qara .
04027013	Sol eldi ko'rgenin'nen son' , a'jag'an' Xaron sıyaqlı sen de o'lip , ata-babaların'a qosılasan' .
04027014	Sebebi Xaron ekewin'iz de Sin sho'linde buyrıg'ıma qarsı shıqqan edin'iz . Ja'miyet suw boyında Mag'an ko'terilis qılg'anda , sizler olardın' ko'z aldında Menin' muxaddesligime hu'rmet ko'rsetpedin'ler , — dedi . Bul waqıya Sin sho'linde , Qadeshtegi Meriba suwları boyında bolg'an edi .
04027015	Muwsa Jaratqan İyege bılay dedi :
04027016	— Oh , Jaratqan İye , pu'tkil adamzatqa jan bergen Quday , bul ja'miyetke bir basshı tayınla .
04027017	Ol adam ja'miyettin' aldında ju'rip , olarg'a basshılıq qılsın . Solay etip , Jaratqan İyenin' , yag'nıy Senin' ja'miyetin' shopansız qoylarday bolıp qalmasın .
04027018	Sonda Jaratqan İye bılay dedi : — Ruwxıy ku'shli adamdı — Nun ulı Eshuanı janın'a al ha'm og'an qolın'dı qoy .
04027019	Sonnan keyin , onı ruwxaniy Elazar menen pu'tkil ja'miyettin' aldında shıg'arıp , olardın' ko'z aldında onı xızmetke tayınla .
04027020	Pu'tkil İzrail ja'miyeti og'an boysınıwı ushın , Eshuag'a o'z biyligin'nen ber .
04027021	Biraq Eshua ruwxaniy Elazardın' aldına barıp , xabarlasatug'ın bolsın . Elazar Urim arqalı Eshua ushın Menin' erkimdi bilip bersin . Usılay etip , Eshua ha'm pu'tkil İzrail ja'miyeti barlıq jag'dayda usıg'an qarap is tutsın .
04027022	Muwsa Jaratqan İyenin' o'zine buyırg'anınday etip orınladı . Ol Eshuanı ruwxaniy Elazardın' ha'm pu'tkil ja'miyettin' aldına tik turg'ızıp qoydı .
04027023	Keyin Jaratqan İyenin' buyrıg'ı boyınsha Muwsa Eshuanın' u'stine qolların qoyıp , onı xızmetke tayınladı .
04028001	Ku'ndelikli qurbanlıqlar1 Jaratqan İye Muwsag'a bılay dedi :
04028002	— İzraillılarg'a buyrıq berip , bılay dep ayt : Mag'an usınatug'ın as sadaqanı xosh iyisli sıy retinde belgilengen waqıtta alıp kelin' .
04028003	Olarg'a ja'ne bılay dep ayt : Jaratqan İyege beretug'ın sıy mınadan ibarat : ku'ndelikli beriletug'ın jandırılatug'ın qurbanlıq ushın ha'r ku'ni bir jasar eki minsiz erkek toqlı alıp kelin' .
04028004	Toqlılardın' birewin azanda , ekinshisin keshte qurbanlıq qılın' .
04028005	Ha'r bir toqlı menen birge g'a'lle sadaqası etip to'rtten bir hin sapalı za'ytu'n mayı menen onnan bir efa sapalı unnan usının' .
04028006	Bul — Sinay tawında buyırılg'an ku'ndelikli beriletug'ın jandırılatug'ın qurbanlıq , Jaratqan İyege , Mag'an xosh iyisli sıy boladı .
04028007	Ha'r bir toqlı menen birge ishimlik sadaqası ushın to'rtten bir hin sharap usının' . İshimlik sadaqasın Jaratqan İyege arnap Muxaddes jerde quyın' .
04028008	Ekinshi toqlını keshte qurbanlıq qılın' . Azang'ı qurbanlıq sıyaqlı , bul qurbanlıqqa qosıp , belgilengen mug'darda g'a'lle ha'm ishimlik sadaqasın berin' . Bul qurbanlıqtı Jaratqan İyege , Mag'an xosh iyisli sıy retinde usının' . Shabbat qurbanlıqları
04028009	Al Shabbat ku'ni bir jasar minsiz eki erkek toqlı menen birge g'a'lle sadaqası etip za'ytu'n mayı aralastırılg'an onnan eki efa sapalı un ha'm ishimlik sadaqasın berin' .
04028010	Ku'ndelikli beriletug'ın jandırılatug'ın qurbanlıq penen ishimlik sadaqasınan tısqarı ha'r Shabbat ku'ni beriletug'ın jandırılatug'ın qurbanlıq usıdan ibarat . Jan'a ay qurbanlıqları
04028011	Ha'r aydın' birinshi ku'ni Jaratqan İyege arnap jandırılatug'ın qurbanlıq ushın ha'r biri minsiz bolg'an eki bug'a , bir qoshqar ha'm bir jasardan bolg'an jeti erkek toqlı usının' .
04028012	Bul qurbanlıqlarg'a qosıp belgilengen mug'darda za'ytu'n mayı aralastırılg'an sapalı undı g'a'lle sadaqası etip usının' : ha'r bir bug'a menen onnan u'sh efa un , qoshqar menen onnan eki efa un ,
04028013	ha'r bir toqlı menen onnan bir efa un . Bul — Jaratqan İyege xosh iyisli sıy ha'm jandırılatug'ın qurbanlıq boladı .
04028014	Ha'r bir bug'a menen birge ishimlik sadaqası etip yarım hin , ha'r bir qoshqar menen birge u'shten bir hin , ha'r bir toqlı menen birge to'rtten bir hin sharap usının' . Bul jıl dawamında jan'a ayda beriletug'ın jandırılatug'ın qurbanlıq boladı .
04028015	Ku'ndelikli beriletug'ın jandırılatug'ın qurbanlıq penen ishimlik sadaqasınan tısqarı , Jaratqan İyege gu'na qurbanlıg'ı ushın bir teke usının' . Qutqarılıw ası
04028016	Jaratqan İyenin' Qutqarılıw asına arnalg'an qurbanlıq birinshi aydın' on to'rtinshi ku'ni shalınsın .
04028017	On besinshi ku'ni jeti ku'nlik bayram baslanadı , sizler usı jeti ku'n dawamında ashıtqısız nan jewin'iz kerek .
04028018	Bayramnın' birinshi ku'ni muxaddes jıynalıs qılın' , ku'ndelikli jumısın'ızdı islemen' .
04028019	Jaratqan İye ushın jandırılatug'ın qurbanlıq etip eki bug'a , bir qoshqar ha'm bir jasardan bolg'an jeti erkek toqlı usının' . Bul haywanlardın' ha'mmesi minsiz bolsın .
04028020	Ha'r bir bug'a menen birge g'a'lle sadaqası etip , za'ytu'n mayı aralastırılg'an onnan u'sh efa sapalı un , ha'r bir qoshqar menen birge onnan eki efa sapalı un ,
04028021	ha'r bir toqlı menen birge onnan bir efa sapalı unnan alıp kelin' .
04028022	O'zlerin'izdi gu'nadan pa'klew ushın gu'na qurbanlıg'ı etip bir teke usının' .
04028023	Bulardı ha'r ku'ni azanda usınatug'ın jandırılatug'ın qurbanlıg'ın'ız benen birge usının' .
04028024	Solay etip , Jaratqan İyege xosh iyisli sıy etip , jeti ku'n dawamında ha'r ku'ni as sadaqasın usının' . Bunı ku'ndelikli jandırılatug'ın qurbanlıq penen ishimlik sadaqasınan tısqarı usının' .
04028025	Jetinshi ku'ni muxaddes jıynalıs qılıp , ku'ndelikli jumısların'ızdı islemen'ler . Ha'pteler bayramında beriletug'ın qurbanlıqlar
04028026	Da'slepki o'nimdi nıshanlaytug'ın Ha'pteler bayramında Jaratqan İyege taza biyday zu'ra'a'tinen sadaqa usıng'anın'ızda , muxaddes jıynalıs qılın' . Sol ku'ni ku'ndelikli jumısların'ızdı islemen'ler .
04028027	Jaratqan İyege xosh iyisli sıy bolıwı ushın eki bug'a , bir qoshqar ha'm bir jasardan bolg'an jeti erkek toqlını jandırılatug'ın qurbanlıq etip usının' .
04028028	Bul qurbanlıqlarg'a qosıp belgilengen mug'darda za'ytu'n mayı aralastırılg'an sapalı unnan g'a'lle sadaqası etip usının' : ha'r bir bug'a menen onnan u'sh efa un , qoshqar menen onnan eki efa un ,
04028029	ha'r bir toqlı menen onnan bir efa un .
04028030	O'zlerin'izdi gu'nadan pa'klewin'iz ushın bir teke usının' .
04028031	Bul qurbanlıqlardı ha'm og'an qosıp beriletug'ın ishimlik sadaqaların ku'ndelikli jandırılatug'ın qurbanlıq penen g'a'lle sadaqasınan tısqarı usının' . Qurbanlıqqa alıp keletug'ın haywanların'ız minsiz bolsın .
04029001	Ka'rnay bayramı1 Jetinshi aydın' birinshi ku'ni muxaddes jıynalıs qılın' , ku'ndelikli jumısların'ızdı islemen' . Sol ku'ni sizler ushın ka'rnay shertiletug'ın ku'n bolsın .
04029002	Jaratqan İyege iyisli sıy bolıwı ushın minsiz bir bug'a , bir qoshqar ha'm bir jasardan bolg'an jeti erkek toqlı jandırılatug'ın qurbanlıq etip usının' .
04029003	Bug'a menen birge g'a'lle sadaqası ushın za'ytu'n mayı aralastırılg'an onnan u'sh efa sapalı un , qoshqar menen birge onnan eki efa sapalı un ,
04029004	ha'r bir toqlı menen birge onnan bir efa sapalı un alıp kelin' .
04029005	O'zlerin'izdi gu'nalardan pa'klew ushın gu'na qurbanlıg'ı etip bir teke usının' .
04029006	Qag'ıyda boyınsha ha'r bir ayda ha'm ku'ndelikli beriletug'ın jandırılatug'ın qurbanlıq penen ishimlik sadaqası ha'm g'a'lle sadaqasınan tısqarı usılardı qurbanlıqqa berin' . Bular — Jaratqan İyege xosh iyisli sıy boladı . Gu'nadan pa'kleniw ku'ni usınılatug'ın qurbanlıqlar
04029007	Jetinshi aydın' onınshı ku'ni muxaddes jıynalıs qılın' . Sol ku'ni oraza tutıp , hesh qanday jumıs islemen' .
04029008	Jaratqan İyege xosh iyisli sıy ushın bir bug'a , bir qoshqar ha'm ha'r biri bir jasardan bolg'an jeti toqlını jandırılatug'ın qurbanlıq qılıp usının' . Qurbanlıqqa beriletug'ın bul haywanlar minsiz bolsın .
04029009	Bug'a menen birge beriletug'ın g'a'lle sadaqası ushın za'ytu'n mayı aralastırılg'an onnan u'sh efa sapalı un , qoshqar menen birge onnan eki efa sapalı un ,
04029010	ha'r bir toqlı menen birge onnan bir efa sapalı unnan usının' .
04029011	Gu'na qurbanlıg'ı ushın bir teke usının' . Bul qurbanlıqlar gu'naların'ızdan pa'kleniw ushın berilgen gu'na qurbanlıg'ınan , ku'ndelikli jandırılatug'ın qurbanlıq penen ishimlik ha'm g'a'lle sadaqalarınan tısqarı berilsin . Qos bayramında beriletug'ın qurbanlıqlar
04029012	Jetinshi aydın' on besinshi ku'ni muxaddes jıynalıs qılın' . Sol ku'ni ku'ndelikli jumısların'ızdı islemen' . Jeti ku'n dawamında Jaratqan İyege arnap bayram qılın' .
04029013	Birinshi ku'ni Jaratqan İyege xosh iyisli sıy ushın on u'sh bug'a , eki qoshqar ha'm ha'r biri bir jasardan bolg'an on to'rt erkek toqlını jandırılatug'ın qurbanlıq etip usının' . Bul haywanlar minsiz bolsın .
04029014	Ha'r bir bug'a menen birge beriletug'ın g'a'lle sadaqası ushın za'ytu'n mayı aralastırılg'an onnan u'sh efa sapalı un , ha'r bir qoshqar menen birge onnan eki efa sapalı un ,
04029015	ha'r bir toqlı menen birge onnan bir efa sapalı unnan usının' .
04029016	Gu'na qurbanlıg'ı ushın bir teke usının' . Bul qurbanlıqlar ku'ndelikli jandırılatug'ın qurbanlıq penen g'a'lle ha'm ishimlik sadaqalarınan tısqarı berilsin .
04029017	Ekinshi ku'ni on eki bug'a , eki qoshqar ha'm ha'r biri bir jasardan bolg'an on to'rt erkek toqlını usının' . Bul haywanlardın' ha'mmesi minsiz bolsın .
04029018	Ha'r bir bug'a , qoshqar ha'm toqlı menen birge sanına qaray belgilengen mug'darda g'a'lle ha'm ishimlik sadaqaların usının' .
04029019	Gu'na qurbanlıg'ı ushın bir teke usının' . Bul qurbanlıqlar ku'ndelikli jandırılatug'ın qurbanlıq penen g'a'lle ha'm ishimlik sadaqalarınan tısqarı berilsin .
04029020	U'shinshi ku'ni on bir bug'a , eki qoshqar ha'm ha'r biri bir jasardan bolg'an on to'rt erkek toqlını qurbanlıq qılın' . Bul haywanlardın' ha'mmesi minsiz bolsın .
04029021	Ha'r bir bug'a , qoshqar ha'm toqlı menen birge sanına qaray belgilengen mug'darda g'a'lle ha'm ishimlik sadaqaların usının' .
04029022	Gu'na qurbanlıg'ı ushın bir teke usının' . Bul qurbanlıqlar ku'ndelikli jandırılatug'ın qurbanlıq penen g'a'lle ha'm ishimlik sadaqalarınan tısqarı berilsin .
04029023	To'rtinshi ku'ni on bug'a , eki qoshqar ha'm ha'r biri bir jasardan bolg'an on to'rt erkek toqlını qurbanlıq qılın' . Bul haywanlardın' ha'mmesi minsiz bolsın .
04029024	Ha'r bir bug'a , qoshqar ha'm toqlı menen birge sanına qaray belgilengen mug'darda g'a'lle ha'm ishimlik sadaqaların usının' .
04029025	Gu'na qurbanlıg'ı ushın bir teke usının' . Bul qurbanlıqlar ku'ndelikli jandırılatug'ın qurbanlıq penen g'a'lle ha'm ishimlik sadaqalarınan tısqarı berilsin .
04029026	Besinshi ku'ni tog'ız bug'a , eki qoshqar ha'm ha'r biri bir jasardan bolg'an on to'rt erkek toqlını qurbanlıq qılın' . Bul haywanlardın' ha'mmesi minsiz bolsın .
04029027	Ha'r bir bug'a , qoshqar ha'm toqlı menen birge sanına qaray belgilengen mug'darda g'a'lle ha'm ishimlik sadaqaların usının' .
04029028	Gu'na qurbanlıg'ı ushın bir teke usının' . Bul qurbanlıqlar ku'ndelikli jandırılatug'ın qurbanlıq penen g'a'lle ha'm ishimlik sadaqalarınan tısqarı berilsin .
04029029	Altınshı ku'ni segiz bug'a , eki qoshqar ha'm ha'r biri bir jasardan bolg'an on to'rt erkek toqlını qurbanlıq qılın' . Bul haywanlardın' ha'mmesi minsiz bolsın .
04029030	Ha'r bir bug'a , qoshqar ha'm toqlı menen birge sanına qaray belgilengen mug'darda g'a'lle ha'm ishimlik sadaqaların usının' .
04029031	Gu'na qurbanlıg'ı ushın bir teke usının' . Bul qurbanlıqlar ku'ndelikli jandırılatug'ın qurbanlıq penen g'a'lle ha'm ishimlik sadaqalarınan tısqarı berilsin .
04029032	Jetinshi ku'ni jeti bug'a , eki qoshqar ha'm ha'r biri bir jasardan bolg'an on to'rt erkek toqlını qurbanlıq qılın' . Bul haywanlardın' ha'mmesi minsiz bolsın .
04029033	Ha'r bir bug'a , qoshqar ha'm toqlı menen birge sanına qaray belgilengen mug'darda g'a'lle ha'm ishimlik sadaqaların usının' .
04029034	Gu'na qurbanlıg'ı ushın bir teke usının' . Bul qurbanlıqlar ku'ndelikli jandırılatug'ın qurbanlıq penen g'a'lle ha'm ishimlik sadaqalarınan tısqarı berilsin .
04029035	Segizinshi ku'ni saltanatlı jıynalıs qılın' , ku'ndelikli jumısların'ızdı islemen'ler .
04029036	Jaratqan İyege xosh iyisli sıy ushın bir bug'a , bir qoshqar ha'm ha'r biri bir jasardan bolg'an jeti erkek toqlını jandırılatug'ın qurbanlıq etip usının' . Bul haywanlar minsiz bolsın .
04029037	Ha'r bir bug'a , qoshqar ha'm toqlı menen birge sanına qaray belgilengen mug'darda g'a'lle ha'm ishimlik sadaqaların usının' .
04029038	Gu'na qurbanlıg'ı ushın bir teke usının' . Bul qurbanlıqlar ku'ndelikli jandırılatug'ın qurbanlıq penen g'a'lle ha'm ishimlik sadaqalarınan tısqarı berilsin .
04029039	Usı qurbanlıqlardın' barlıg'ın — wa'de boyınsha beriletug'ın qurbanlıq ha'm ıqtıyarlı qurbanlıqların'ızdan tısqarı jandırılatug'ın qurbanlıq bolsın , g'a'lle ha'm ishimlik sadaqalar bolsın , tatıwlıq qurbanlıq bolsın Jaratqan İyege belgilengen waqıtta alıp kelin' .
04029040	Solay etip , Muwsa Jaratqan İyenin' o'zine buyırg'an ha'r bir so'zin izraillılarg'a jetkerdi . Wa'delerge baylanıslı qag'ıydalar
04030001	Muwsa İzraildın' urıw basshılarına bılay dedi : — Jaratqan İye bılay dep buyırdı :
04030002	Eger kim de kim Jaratqan İyege wa'de berse yamasa o'zin bir na'rseden tıyıw ushın ant ishse , ol o'z wa'desin buzbay , aytqan so'zlerinin' ha'mmesin orınlasın .
04030003	Eger bir qız a'kesinin' u'yinde jasap atırg'an waqtında , Jaratqan İyege wa'de berse yamasa o'zin bir na'rseden tıyıw ushın ant ishse ,
04030004	a'kesi onın' Jaratqan İyege bergen wa'desin yamasa o'zin bir na'rseden tıyıw ushın bergen antın esitip , og'an qarsı shıqpasa , onda qızdın' bergen wa'desi ha'm antı o'z ku'shinde qaladı .
04030005	Al eger qızdın' a'kesi onın' bergen wa'desin ha'm o'zin bir na'rseden tıyıw ushın bergen antın esitken ku'ni qadag'an qılsa , qızdın' bergen wa'desi ha'm antı o'z ku'shinde qalmaydı . A'kesi qızının' antın qadag'an qılg'anı ushın , Jaratqan İye qızdı keshiredi .
04030006	Eger qız wa'de bergennen son' yamasa oylanbastan o'zin bir na'rseden tıyıw ushın ant ishkennen keyin turmısqa shıqsa ,
04030007	onın' ku'yewi usı haqqında esitken ku'ni qarsı shıqpasa , onda qızdın' bergen wa'desi ha'm antı o'z ku'shinde qaladı .
04030008	Al eger qızdın' ku'yewi usı haqqında esitken ku'ni qadag'an qılsa , qızdın' bergen wa'desi ha'm antı o'z ku'shinde qalmaydı . Jaratqan İye hayaldı keshiredi .
04030009	Jesir yaki ku'yewinen ayırılısqan hayaldın' bergen wa'desi yamasa o'zin bir na'rseden tıyıw ushın bergen antı o'z ku'shinde qaladı .
04030010	Eger ku'yewi menen birge jasap atırg'an hayal wa'de berse yamasa bir na'rseden o'zin tıyıw ushın ant ishse ,
04030011	onın' ku'yewi bul haqqında esitip , og'an qarsı shıqpasa , onda hayaldın' bergen wa'desi ha'm ishken ha'r bir antı o'z ku'shinde qaladı .
04030012	Al eger onın' ku'yewi bul haqqında esitken ku'ni bunı biykarlasa , hayaldın' bergen wa'desi ha'm ishken antı o'z ku'shinde qalmaydı . Ku'yewi bulardı biykarlag'anı ushın , Jaratqan İye hayaldı keshiredi .
04030013	Solay etip , ku'yewi hayalının' bergen wa'desin yamasa bir na'rseden o'zin tıyıw ushın ishken antın orınlawına ruxsat beriwi de , onı biykar qılıwı da mu'mkin .
04030014	Eger ku'yewi bir ku'n ishinde bul ma'selede hayalına qarsı shıqpasa , onda hayalının' bergen barlıq wa'delerin yamasa bir na'rsede o'zin tıyıwı ushın ishken antın tastıyıqlap , ruxsat bergen boladı . Sebebi ol bulardı esitken ku'ni hayalına qarsı shıqpay , onı maqullag'an bolıp esaplanadı .
04030015	Biraq ku'yewi bulardı esitkennen keyin erten'ine biykarlasa , ol hayalının' ayıbına o'zi juwapker boladı .
04030016	Erli-zayıplılardın' ha'm a'kesi menen u'yinde jasap atırg'an qızdın' arasındag'ı qarım-qatnaslarg'a tiyisli Jaratqan İyenin' Muwsag'a buyırg'an nızamları usılardan ibarat .
04031001	Midanlılardan o'sh alıw1 Jaratqan İye Muwsag'a bılay dedi :
04031002	— Midanlılardan izraillılardın' o'shin al , sonnan keyin bul du'nyadan ko'z jumıp , o'z ata-babaların'a qosılasan' .
04031003	Sonnan keyin , Muwsa xalıqqa : — Midanlılarg'a barıp , olardan Jaratqan İyenin' o'shin alıw ushın o'z adamların'ızdı urısqa alıp shıg'ın' .
04031004	İzraildın' ha'r bir urıwınan mın' adamnan urısqa jiberin' , — dedi .
04031005	Solay etip , İzraildın' ha'r bir urıwınan mın' adamnan , on eki mın' adam tan'lap alınıp , urısqa tayar bolıp turdı .
04031006	Muwsa olardı ha'm ruwxaniy Elazar ulı Pinexastı urısqa jiberdi . Pinexas o'zi menen birge muxaddes orıng'a tiyisli bazı buyımlardı ha'm dabıl qag'ıp belgi beretug'ın ka'rnaylardı alıp ketti .
04031007	İzraillılar Jaratqan İyenin' Muwsag'a bergen buyrıg'ı boyınsha midanlılarg'a qarsı sawash ashıp , olardın' barlıq erkeklerin qırıp tasladı .
04031008	O'ltirilgenlerdin' arasında Midannın' bes patshası — Ewiy , Rekem , Sur , Xur ha'm Reba da bar edi . Olar Beor ulı Bilamdı da qılısh penen o'ltirdi .
04031009	İzraillılar midan xalqının' hayalları menen balaların tutqın qılıp , barlıq malların , su'riwlerin ha'm mu'liklerin olja qılıp aldı .
04031010	Midanlılardın' jasap atırg'an barlıq qalaları menen ordalarına ot berdi .
04031011	Olar adamlardı , haywanlardı ha'm olja qılıp alg'an barlıq mu'liklerdi o'zleri menen alıp ketti .
04031012	Bul tutqınlardı ha'm olja qılıp alg'an mal-mu'liklerdi İordan da'ryasının' boyına , Muwsa menen ruwxaniy Elazar ha'm İzrail ja'miyeti jıynalg'an Erixo qalasının' qarsısında jaylasqan Moab tegisligindegi ordag'a alıp keldi .
04031013	Muwsa , ruwxaniy Elazar ha'm ja'miyet basshıları olardı qarsı alıw ushın ordanın' sırtına shıqtı .
04031014	Biraq Muwsa sawashtan qaytqan orda sa'rka'rdalarına — mın'basılarg'a ha'm ju'zbasılarg'a g'a'zeplendi .
04031015	Muwsa olarg'a bılay dedi : — Ne ushın barlıq hayallardı aman qaldırdın'ız ? !
04031016	Bul hayallar Bilamnın' bergen ma'sla'ha'ti boyınsha Peor tawında izraillılardın' Jaratqan İyege qıyanet etiwine sebep bolg'an edi . Sol sebepli Jaratqan İyenin' ja'miyeti arasında o'lim obası ha'wij alg'an edi .
04031017	Endi barlıq ul balalardı ha'm erkek ko'rgen hayallardı o'ltirin' .
04031018	Tek g'ana erkekke jaqınlaspag'an jas qızlardı o'zlerin'iz ushın aman qaldırın' .
04031019	Son'ınan aran'ızdag'ı adam o'ltirgen yamasa o'lige jantasqan ha'r bir adam jeti ku'n dawamında ordanın' sırtında qalsın . U'shinshi ha'm jetinshi ku'ni o'zlerin'izdi de , tutqınların'ızdı da pa'klen' .
04031020	Ja'ne de , barlıq kiyimlerdi , teriden , eshki ju'ninen ha'm ag'ashtan islengen ha'mme zatlardı pa'klen' .
04031021	Keyin ruwxaniy Elazar sawashtan qaytqan la'shkerlerge bılay dedi : — Jaratqan İyenin' Muwsag'a buyırg'an nızamının' talapları mınalardan ibarat :
04031022	altın , gu'mis , mıs , temir , qalayı , qorg'asın —
04031023	otqa janbaytug'ın barlıq zatlardı ottan o'tkerip , hadallap alın' , sonda olar hadal sanaladı . Sonın' menen birge , olardı pa'klew suwı menen de hadallan' . Otqa janatug'ın zatlardı suwdın' o'zi menen hadallap alın' .
04031024	Jetinshi ku'ni kiyimlerin'izdi juwın' . Sonda sizler pa'k sanalasızlar . Keyin sizler ordag'a qaytıp keliwin'izge boladı . Oljag'a tu'sken mu'liklerdin' u'lestiriliwi
04031025	Jaratqan İye Muwsag'a bılay dedi :
04031026	— Sen , ruwxaniy Elazar ha'm ja'miyettin' a'wlad basshıları qolg'a tu'sken tutqınlar menen oljag'a tu'sken mallardı esaplap shıg'ın' .
04031027	Qolg'a kirgizgenlerin'izdi ten'dey ekige bo'lip , sawashqa qatnasqan la'shkerler menen ja'miyettin' qalg'an adamlarına bo'listirip berin' .
04031028	Sawashqa qatnasqan la'shkerlerdin' payına tu'sken tutqınlardan , mal , eshek ha'm mayda maldan Jaratqan İyege , Mag'an bes ju'zden birewin pay qılıp ayırıp berin' .
04031029	A'skerlerden alıng'an usı paydı Mag'an ajıratılg'an tu'rde ruwxaniy Elazarg'a berin' .
04031030	İzraillılarg'a tu'sken jartı paydan — adamlardan , mal , eshek ha'm mayda maldan , yag'nıy barlıq haywanlardan eliwden birewin alıp , Menin' Muxaddes shatırımnın' jumısına juwapker bolg'an lebiylilerge berin' .
04031031	Muwsa menen ruwxaniy Elazar Jaratqan İyenin' Muwsag'a buyırg'anınday etip isledi .
04031032	Sawashqa qatnasqan la'shkerlerdin' qolg'a kirgizgenlerinen qalg'an oljalar mınalar edi : 675000 mayda mal ,
04031033	72000 iri mal ,
04031034	61000 eshek ,
04031035	erkekke jaqınlaspag'an 32000 qız .
04031036	Sawashqa qatnasqan la'shkerlerge tu'sken jartı pay mınalar : 337 500 mayda mal , bulardan Jaratqan İyege 675 iri mal pay qılıp berildi ,
04031037	
04031038	36000 iri mal , bulardan Jaratqan İyege 72 iri mal pay qılıp berildi ,
04031039	30 500 eshek , bulardan Jaratqan İyege 61 eshek pay qılıp berildi ,
04031040	16000 qız , bulardan Jaratqan İyege 32 qız pay qılıp berildi .
04031041	Muwsa Jaratqan İyenin' o'zine buyırg'anınday Jaratqan İyege ajıratılg'an paydı ruwxaniy Elazarg'a berdi .
04031042	Muwsanın' sawashqa qatnasqan la'shkerlerden alıp , izraillılarg'a ajıratıp bergen jartı payı mınalar :
04031043	337 500 mayda mal ,
04031044	36000 iri mal ,
04031045	30 500 eshek ,
04031046	16000 qız .
04031047	Jaratqan İyenin' o'zine buyırg'anınday , Muwsa izraillılarg'a tu'sken jartı paydan ha'r eliw adamnan ha'm ha'r eliw haywannan birewin alıp , Jaratqan İyenin' Muxaddes shatırının' xızmetine juwapker bolg'an lebiylilerge berdi .
04031048	Sonnan keyin , orda sa'rka'rdaları — mın'basılar menen ju'zbasılar Muwsanın' aldına barıp :
04031049	— Mırza , qol astımızdag'ı la'shkerlerdi sanap shıqtıq , bir de bir la'shkerimizdi joytpappız .
04031050	Mine , qolg'a kirgizgen altın buyımlarımızdı — qolg'a tag'ılatug'ın shınjır , bilezik , ju'zik , sırg'a ha'm dizbe monshaqlarımızdı alıp keldik . Janımızdın' qunı sıpatında usılardı Jaratqan İyege beremiz , — dedi .
04031051	Muwsa menen ruwxaniy Elazar olar alıp kelgen barlıq altın buyımlardı aldı .
04031052	Mın'bası menen ju'zbasılar Jaratqan İyege bergen altınnın' awırlıg'ı barlıg'ı bolıp 16 750 shekel .
04031053	Sawashqa qatnasqan ha'r bir la'shker bolsa , oljaların o'zlerine qaldırg'an edi .
04031054	Muwsa menen ruwxaniy Elazar mın'bası ha'm ju'zbasılardın' usıng'an altınların qabıllap aldı . Olardı Jaratqan İyenin' İzrail xalqın ha'mme waqıtta eslep turıwı ushın Ushırasıw shatırına alıp keldi .
04032001	İordan da'ryasının' shıg'ıs ta'repinde ornalasqan urıwlar1 Ruben ha'm Gad urıwlarının' malları ju'da' ko'p edi . Olar Yazer ha'm Gilad jerlerinin' mal sharwashılıg'ı ushın qolaylı jer ekenin ko'rip ,
04032002	Muwsa menen ruwxaniy Elazardın' ha'm ja'miyet basshılarının' aldına barıp , bılay dedi :
04032003	— Atarot , Dibon , Yazer , Nimra , Xeshbon , Elale , Sebam , Nebo ha'm Beon qalaları
04032004	jaylasqan eldi Jaratqan İye İzrail xalqına jen'ip berdi . Bul eldin' jeri mallar ushın qolaylı eken . Al qulların'ız bolg'an bizlerde mallarımız bar .
04032005	Eger de senin' kewlin'di tapqan bolsaq , bizlerdi İordan da'ryasının' arg'ı ta'repine o'tkizbey , bul eldi mu'lik etip , bizlerge ber .
04032006	Muwsa olarg'a bılay dep juwap berdi : — Tuwısqanların'ız sawashqa baratırg'anda , sizler usı jerde qalajaqsız ba ?
04032007	Jaratqan İyenin' berip atırg'an jerine kiriwge izraillılardı ne ushın aynıtıp atırsızlar ?
04032008	Men ata-babaların'ızdı eldi ko'zden o'tkeriwge Qadesh-Barniyadan jibergenimde , olar da tap usınday qılg'an edi .
04032009	Olar Eshkol sayına deyin barıp , eldi ko'zden o'tkergennen son' , Jaratqan İyenin' o'zlerine beretug'ın jerge barmawı ushın izraillılardı aynıtqan edi .
04032010	Sol ku'ni Jaratqan İyenin' g'a'zebi qaynap , bılay dep ant ishken edi :
04032011	« Mısır jerinen shıqqan jigirma ha'm onnan joqarı jastag'ı adamlardın' hesh biri Menin' İbrayımg'a , Isaqqa ha'm Yaqıpqa beremen dep ant ishken jerdi ko'rmeydi . O'ytkeni olar pu'tkil ju'regi menen Mag'an boysınbadı .
04032012	Keniz tiyresinen bolg'an Efunne ulı Kaleb penen Nun ulı Eshuadan basqa hesh biri ol jerdi ko'rmeydi . Sebebi Kaleb ha'm Eshua pu'tkil ju'regi menen Mag'an sadıq qaldı » .
04032013	Jaratqan İye izraillılarg'a qattı g'a'zeplendi . Jaratqan İyenin' na'zerinde jawızlıq bolg'an islerdi qılg'an sol a'wladtın' pu'tkilley joq bolıp ketkeninshe , olardı qırq jıl sho'lde alıp ju'rdi .
04032014	Endi , mine , gu'nakarlar a'wladı bolg'an sizler a'kelerin'izdin' ornın basıp , Jaratqan İyenin' İzrailg'a bolg'an g'a'zebin ku'sheytip atırsızlar .
04032015	Eger Onnan ju'z bursan'ız , Ol pu'tkil bul xalıqtı ja'ne sho'lge taslap ketedi . Solay etip , sizler usı xalıqtı joq qılajaqsızlar .
04032016	Biraq Gad ha'm Ruben urıwı Muwsanın' qasına jaqınlap , bılay dedi : — Bizlerdin' usı jerde mallarımız ushın qoralar sog'ıp , bala-shag'alarımız ushın qalalar qurıwımızg'a ruxsat ber .
04032017	Al o'zlerimiz bolsa qurallanıp , izraillılar menen birge barıp , olardın' ma'kan qılatug'ın jerin iyelep alg'ang'a deyin , olardın' aldında ju'remiz . Bala-shag'alarımız eldin' turg'ınlarınan qa'wipsiz bolg'an qorg'an qalalarda jasay bersin .
04032018	Ha'r bir izraillı o'z mu'lkin iyelemegenshe , bizler u'ylerimizge qaytpaymız .
04032019	İordan da'ryasının' arg'ı jag'asında olar menen birge jer u'lesten almaymız , sebebi bizlerdin' u'lesimiz İordan da'ryasının' shıg'ıs jag'asında boladı .
04032020	Muwsa olarg'a bılay dep juwap berdi : — Eger sizler aytqanların'ızdı orınlaytug'ın bolsan'ız , Jaratqan İyenin' aldında sawashqa barıw ushın qurallanın' .
04032021	Jaratqan İye dushpanların quwıp jibermegenshe , ha'mmen'iz Onın' aldında qurallanıp , İordan da'ryasının' arg'ı jag'asına o'tin' .
04032022	Pu'tkil sol el Jaratqan İye ushın basıp alıng'annan son' , sizler Jaratqan İye ha'm İzrail xalqı aldındag'ı minnetin'izden azat bolasızlar . Sonda sizler usı jerge qaytıp keliwin'izge boladı ha'm bul jer Jaratqan İyenin' aldında sizlerdin' mu'lkin'iz bolıp qaladı .
04032023	Biraq aytqanların'ızdı orınlamasan'ız , Jaratqan İyege qarsı gu'na islegen bolasızlar ha'm bul gu'nan'ız o'z basın'ızg'a jetedi .
04032024	Bala-shag'aların'ız ushın qalalar qurıp , malların'ız ushın qoralar sog'ın' . Degen menen , bergen wa'den'izde turın' .
04032025	Gad ha'm Ruben urıwlarının' adamları Muwsag'a bılay dedi : — Mırzamız , siz ne buyırsan'ız , qulların'ız bolg'an bizler sonı orınlaymız .
04032026	Bala-shag'amız , mallarımız ha'm haywanlarımız usı jerde , Gilad qalalarında qaladı .
04032027	Al qulların'ız bolg'an bizler sizin' buyırg'anın'ızday , ha'r birimiz qurallanıp , Jaratqan İyenin' aldında sawashqa tu'siw ushın da'ryanın' arg'ı jag'asına o'temiz .
04032028	Sonnan keyin , Muwsa Gad ha'm Ruben urıwları haqqında ruwxaniy Elazarg'a , Nun ulı Eshuag'a ha'm İzrail urıwlarının' a'wlad basshılarına buyrıq berip ,
04032029	bılay dedi : — Eger Gad ha'm Ruben urıwlarınan qurallang'an adamlar Jaratqan İyenin' aldında sizler menen birge İordan da'ryasının' arg'ı jag'asına o'tse ha'm sizler sol eldi qolg'a kirgizsen'iz , onda Gilad u'lkesin mu'lik qılıp , olarg'a berin' .
04032030	Biraq , eger de olar qurallanıp , sizler menen birge da'ryanın' arg'ı jag'asına o'tpese , onda olar Kenaan u'lkesinen sizler menen birge u'les jer aladı .
04032031	Sonda Gad ha'm Ruben urıwlarının' adamları : — Jaratqan İye qulların'ız bolg'an bizlerge qanday buyrıq bergen bolsa , sonın' ha'mmesin orınlaymız .
04032032	Bizler qurallanıp , Jaratqan İyenin' aldında Kenaan u'lkesine baramız . Al bizlerdin' alatug'ın jer u'lesimiz İordan da'ryasının' shıg'ıs jag'asında bolsın , — dedi .
04032033	Solay etip , Muwsa Gad penen Ruben urıwlarına ha'm Yusup ulı Menashshe urıwının' jartısına amor xalqının' patshası Sixonnın' eli menen Bashan patshası Ogtın' elin ha'm olardın' qalaları menen qala do'geregindegi jerlerdi berdi .
04032034	Gad urıwı Dibon , Atarot , Aroer ,
04032035	Atrot-Shofan , Yazer , Yogboha ,
04032036	Beyt-Nimra ha'm Beyt-Haran degen qorg'anlı qalaların jan'adan qurdı , malları ushın qoralar soqtı .
04032037	Ruben urıwı Xeshbon , Elale , Kiratayım ,
04032038	atları o'zgertilgen eki qala Nebo menen Baal-Meon ha'm Sibma qalaların qayta qurdı . Olar tiklegen qalalarına jan'adan at qoydı .
04032039	Menashshenin' ulı Maxirdin' a'wladları Giladqa bardı ha'm onı iyelep alıp , ol jerde jasap atırg'an amor xalqın quwıp shıg'ardı .
04032040	Solay etip , Muwsa Giladtı Menashshe ulı Maxirdin' a'wladına berdi . Olar sol jerge qonıs bastı .
04032041	Menashshenin' ulı Yair bir neshe qalalarg'a hu'jim etip , olardı iyelep aldı . Sol jerlerdi Yairge tiyisli qalalar dep atadı .
04032042	Nobax ta Kenat qalasın ha'm onın' do'geregindegi awıllardı iyelep alıp , ol jerdi o'zinin' atı menen Nobax dep atadı .
04033001	Mısırdan Moabqa deyingi ju'rgen jol1 Muwsa ha'm Xaronnın' jetekshiligi astında top-tobı menen Mısırdan shıqqan izraillılar to'mendegi jollar menen ju'rip o'tti .
04033002	Muwsa Jaratqan İyenin' buyrıg'ı boyınsha ko'ship-qonıp ju'rgen jollarında qonıs basqan jerlerinin' atların jazıp bardı . Bul jerler mınalar edi :
04033003	İzraillılar Qutqarılıw qurbanlıg'ın bergennen keyingi ku'ni , birinshi aydın' on besinshi ku'ni mısırlılardın' ko'z aldında nıq qa'dem atıp , Ramses qalasınan jolg'a shıqtı .
04033004	Sol waqıtta mısırlılar Jaratqan İyenin' o'ltirgen tun'g'ısh ulların jerlep atırg'an edi . Sebebi Jaratqan İye olardın' qudayların jazalag'an edi .
04033005	Solay etip , izraillılar Ramsesten jolg'a shıg'ıp ketkennen keyin , olar Sukkotqa ornalastı .
04033006	Keyin olar Sukkottan shıg'ıp , sho'ldin' shetindegi Etamg'a ornalastı .
04033007	Etamnan shıg'ıp , olar Baal-Sefonnın' shıg'ısındag'ı Piy-Haxirotqa qaray burılıp , Migdolg'a jaqın jerge ornalastı .
04033008	Piy-Haxirottan shıg'ıp , ten'iz arqalı o'tip , sho'lge qaray jol aldı . Etam sho'linde u'sh ku'n jol ju'rgennen son' , olar Marag'a ornalastı .
04033009	Maradan shıg'ıp , olar on eki suw bulag'ı ha'm jetpis palma ag'ashı bolg'an Elimge barıp , sol jerde ornalastı .
04033010	Olar Elimnen shıg'ıp , Qamıs ten'izinin' boyına ornalastı .
04033011	Qamıs ten'izinin' boyınan shıg'ıp , Sin sho'line ornalastı .
04033012	Sin sho'linen shıg'ıp , olar Dofqag'a ornalastı .
04033013	Dofqadan shıg'ıp , Alushqa ornalastı .
04033014	Alushtan shıg'ıp , Refidimge ornalastı . Biraq ol jerde xalıq ushın ishetug'ın suw joq edi .
04033015	Refidimnen shıg'ıp , Sinay sho'line ornalastı .
04033016	Sinay sho'linen shıg'ıp , Kibrot-Hattaawag'a ornalastı .
04033017	Kibrot-Hattaawadan shıg'ıp , Xaserotqa ornalastı .
04033018	Xaserottan shıg'ıp , Ritmag'a ornalastı .
04033019	Ritmadan shıg'ıp , Rimmon-Pereske ornalastı .
04033020	Rimmon-Peresten shıg'ıp , Libnag'a ornalastı .
04033021	Libnadan shıg'ıp , Rissag'a ornalastı .
04033022	Rissadan shıg'ıp , Kehelatag'a ornalastı .
04033023	Kehelatadan shıg'ıp , Shefer tawına ornalastı .
04033024	Shefer tawınan shıg'ıp , Xaradag'a ornalastı .
04033025	Xaradadan shıg'ıp , Maqhelotqa ornalastı .
04033026	Maqhelottan shıg'ıp , Taxatqa ornalastı .
04033027	Taxattan shıg'ıp , Teraxqa ornalastı .
04033028	Teraxtan shıg'ıp , Mitqag'a ornalastı .
04033029	Mitqadan shıg'ıp , Xashmonag'a ornalastı .
04033030	Xashmonadan shıg'ıp , Moserotqa ornalastı .
04033031	Moserottan shıg'ıp , Bene-Yaaqang'a ornalastı .
04033032	Bene-Yaaqannan shıg'ıp , Xor-Hagidgadqa ornalastı .
04033033	Xor-Hagidgadtan shıg'ıp , Yotbatag'a ornalastı .
04033034	Yotbatadan shıg'ıp , Abronag'a ornalastı .
04033035	Abronadan shıg'ıp , Esion-Geberge ornalastı .
04033036	Esion-Geberden shıg'ıp , Sin sho'lindegi Qadeshke ornalastı .
04033037	Qadeshten shıg'ıp , olar Edom shegarasındag'ı Hor tawının' qasına ornalastı .
04033038	Ruwxaniy Xaron Jaratqan İyenin' buyrıg'ı boyınsha Hor tawına shıg'ıp , sol jerde qaytıs boldı . Bul waqıya izraillılar Mısırdan shıqqannan keyin qırqınshı jılı , besinshi aydın' birinshi ku'ninde boldı .
04033039	Xaron Hor tawında qaytıs bolg'anda 123 jasta edi .
04033040	Kenaan elinin' Negebte jasaytug'ın kenaanlı Arad patshası izraillılardın' sol jerge kelgeninen xabar taptı .
04033041	İzraillılar Hor tawınan shıg'ıp , Salmonag'a ornalastı .
04033042	Salmonadan shıg'ıp , Punong'a ornalastı .
04033043	Punonnan shıg'ıp , Obotqa ornalastı .
04033044	Obottan shıg'ıp , Moab shegarasındag'ı İye-Abarimge ornalastı .
04033045	İye-Abarimnen shıg'ıp , Dibon-Gadqa ornalastı .
04033046	Dibon-Gadtan shıg'ıp , Almon-Diblatayımg'a ornalastı .
04033047	Almon-Diblatayımnan shıg'ıp , Nebog'a jaqın Abarim tawlarında ornalastı .
04033048	Abarim tawlarınan shıg'ıp , İordan da'ryasının' boyına , Erixog'a qarama-qarsı jaylasqan Moab tegisligine ornalastı .
04033049	Olar Moab tegisliginde İordan boylap , Beyt-Eshimottan Abel-Shittimge deyin ornalasıp bardı . İordan da'ryasınan o'tpesten aldın berilgen ko'rsetpeler
04033050	Sol jerde , İordan boyında , Erixog'a qarama-qarsı jaylasqan Moab tegisliginde Jaratqan İye Muwsag'a bılay dep ayttı :
04033051	— İzraillılarg'a bılay dep ayt : Sizler İordan da'ryasınan o'tip , Kenaan eline kirgenin'izde ,
04033052	sol elde jasaytug'ın barlıq xalıqtı quwıp jiberin' , but su'wretlerin ha'm mu'sinlerin joq qılıp , sıyınıw orınların buzıp taslan' .
04033053	Eldi iyelep alıp , ol jerge ornalasıp alın' , o'ytkeni Men sizlerge sol jerdi mu'lik qılıp berdim .
04033054	Jerlerdi urıwlar ara shek taslap bo'lisip alın' . U'lken urıwg'a u'lken u'les jer , kishi urıwg'a kishi u'les jer berin' . Shek boyınsha kimge qaysı jer tu'sse , sol jer sol urıwg'a tiyisli boladı . U'les jerlerdi ata-babaların'ızdan tarag'an urıwlar boyınsha bo'listirip berin' .
04033055	Eger sol eldin' turg'ınların quwıp shıg'armasan'ız , onda sol jerde qalg'an xalıq ko'zlerin'izge tu'sken sho'p , bu'yirlerin'izge kirgen tikendey boladı . Olar jasaytug'ın jerin'izde sizlerdi qısqıg'a aladı .
04033056	Sonda Men olarg'a ne islewdi niyetlegen bolsam , sizlerge sonı isleymen .
04034001	Kenaan elinin' shegaraları1 Jaratqan İye Muwsag'a bılay dedi :
04034002	— İzraillılarg'a bılay dep buyır : Sizlerge mu'lik etip beriletug'ın Kenaan eline kirgenin'izde , onın' shegaraları mınaday boladı :
04034003	Sizlerdin' qubla ta'reptegi shegaran'ız Sin sho'linen Edom shegarası boylap sozıladı . Bul qubla shegaran'ız shıg'ıstag'ı O'li ten'izdin' shetinen baslanadı .
04034004	Onnan keyin Aqrabbim biyikliginin' qublasınan Sin arqalı o'tip , Qadesh-Barniyanın' qublasına deyin sozıladı . Ol jerden shegara Xasar-Addar arqalı o'tip , Asmong'a deyin baradı .
04034005	Keyin sol jerden burılıp , Mısır shegarasındag'ı sayg'a deyin sozılıp , Jer Orta ten'izine barıp tawısıladı .
04034006	Batıs shegaran'ız Jer Orta ten'izinin' jag'ası boladı . Batıstag'ı shegaran'ız usıdan ibarat .
04034007	Arqa shegaran'ız Jer Orta ten'izinen Hor tawına deyin sozıladı .
04034008	Hor tawınan Lebo-Xamatqa deyin , keyin Sedadqa deyin barıp ,
04034009	Zifrong'a deyin sozıladı ha'm Xasar-Enanda tawısıladı . Arqadag'ı shegaran'ız usıdan ibarat .
04034010	Shıg'ıs shegaran'ız Xasar-Enannan baslanıp , Shefamg'a deyin sozıladı .
04034011	Keyin shegara Shefamnan Ayınnın' shıg'ıs ta'repindegi Riblag'a deyin baradı . Ol jerden Kinneret ko'linin' shıg'ıs jag'ındag'ı janbawırlarg'a deyin sozıladı .
04034012	Sonnan keyin , shegara ol jerden İordan da'ryası boyınsha sozılıp , O'li ten'izge barıp toqtaydı . Ha'r ta'reptegi elin'izdin' shegaraları usı boladı .
04034013	Sonnan keyin , Muwsa izraillılarg'a : — Mine , mu'lik qılıp , shek boyınsha bo'lisip alatug'ın el usı boladı . Jaratqan İyenin' buyrıg'ı boyınsha bul el tog'ız urıw menen bir urıwdın' yarımına bo'listirip beriledi .
04034014	O'ytkeni Ruben ha'm Gad urıwları menen Menashshe urıwının' yarımı o'zlerine tiyisli jer u'lesin a'wladları boyınsha bo'lisip aldı .
04034015	Bul eki urıw menen yarım urıw Erixonın' qarsısındag'ı İordan da'ryasının' shıg'ıs ta'repinen o'z mu'liklerin aldı , — dedi . Jerdi bo'listirip beriwge juwapker jetekshiler
04034016	Jaratqan İye Muwsag'a bılay dedi :
04034017	— Ruwxaniy Elazar ha'm Nun ulı Eshua İzrail xalqına eldi bo'listirip bersin .
04034018	Eldi bo'listiriw ushın ha'r bir urıwdan bir jetekshiden alıp , xızmetke qoyın' .
04034019	Sol adamlardın' atları mınalar : Yahuda urıwınan Efunne ulı Kaleb ,
04034020	Shimon urıwınan Ammihud ulı Samuel ,
04034021	Benyamin urıwınan Kislon ulı Elidad ,
04034022	Dan urıwınan Yogliy ulı basshı Bukkiy ,
04034023	Yusup ulı Menashshe urıwınan Efod ulı basshı Xanniel ,
04034024	Efrayım urıwınan Shiftan ulı basshı Kemuel ,
04034025	Zebulon urıwınan Parnax ulı basshı Elisafan ,
04034026	İssaxar urıwınan Azzan ulı basshı Paltiel ,
04034027	Asher urıwınan Shelomiy ulı basshı Axihud ,
04034028	Naftaliy urıwınan Ammihud ulı basshı Pedael .
04034029	Kenaan jerin İzrail xalqına mu'lik etip bo'listirip berin' , dep Jaratqan İye usı adamlarg'a buyırg'an edi .
04035001	Lebiylilerge berilgen qalalar1 Jaratqan İye İordan da'ryasının' boyında , Erixo qarsısında jaylasqan Moab tegisliginde Muwsag'a bılay dedi :
04035002	— İzraillılarg'a buyır , olar alatug'ın u'les jerinde lebiylilerdin' jasawı ushın qalalar ajıratıp bersin . Sonın' menen birge , qalalardın' a'tirapındag'ı jaylawlardı da bersin .
04035003	Solay etip , lebiylilerdin' jasawı ushın qalaları ha'm olardın' pada , su'riwleri menen basqa da haywanları ushın jaylawları bolsın .
04035004	Lebiylilerge beriletug'ın qalalardın' aylana a'tirapındag'ı jaylawlar qala qorg'anınan baslap mın' shıg'anaq uzınlıqqa sozılg'an bolsın .
04035005	Qala ortada jaylasqan bolıp , onın' sırtınan baslap , shıg'ısqa , qublag'a , batısqa ha'm arqag'a qaray eki mın' shıg'anaqtan o'lshep shıg'ın' . Bular qalalar ushın jaylawlar boladı . Panalaytug'ın qalalar
04035006	Lebiylilerge beriletug'ın qalalardan altawı panalaytug'ın qala bolsın . Solay etip , adam o'ltiriwshinin' sol jerge qashıwına jol qoyasızlar . Usı altı qaladan tısqarı lebiylilerge qırq eki qala berilsin .
04035007	Barlıg'ı bolıp , lebiylilerge jaylawları menen birge qırq segiz qala beresizler .
04035008	İzraillılardın' u'les jerinen lebiylilerge beriletug'ın qalalar ha'r bir urıwg'a tu'sken payına ılayıqlı bolsın . Ko'p alg'an urıw ko'p , az alg'an urıw az sandag'ı qala bersin .
04035009	Jaratqan İye Muwsa menen so'ylesiwin dawam etip , bılay dedi :
04035010	— İzraillılarg'a bılay dep ayt : İordan da'ryasınan o'tip , Kenaan eline kirgenin'izden keyin ,
04035011	panalaytug'ın qalalardı tan'lap alın' . Solay etip , abaysızda adam o'ltirip qoyg'an adam sol panalaytug'ın qalag'a qashıp kete alatug'ın bolsın .
04035012	Bul qalalar adam o'ltirip qoyg'an adamnın' ja'miyet aldında hu'kim etilmesinen aldın o'ltirilmewi ushın , onın' o'sh alıwshı a'mengerden qashıp , panalaytug'ın jeri boladı .
04035013	Sizler ajıratatug'ın altı qala panalaytug'ın qala bolsın .
04035014	Panalaytug'ın qalalardın' u'shewi İordan da'ryasının' shıg'ıs ta'repinen , qalg'an u'shewi Kenaan jerinen tan'lap alınsın .
04035015	Bul altı qala izraillılar ha'm aran'ızda jasap atırg'an kelgindiler menen jat jerli adamlar ushın panalaw qalası bolsın . Solay etip , abaysızda adam o'ltirip qoyg'an adam sol jerge qashıp barsın .
04035016	Eger kim de kim temir qural menen bir adamdı urıp o'ltirip qoysa , onda urg'an adam qanxor sanaladı ha'm ol so'zsiz o'ltirilsin .
04035017	Eger tas penen birewdi urıp , onı o'ltirse , o'ltirgen adam qanxor sanaladı ha'm ol so'zsiz o'ltirilsin .
04035018	Yamasa ol ag'ash buyım menen birewdi urıp , onı o'ltirse , onda o'ltirgen adam qanxor sanaladı ha'm ol so'zsiz o'ltirilsin .
04035019	O'lgen adamnın' o'sh alıwshı adamı qanxordı ushıratıp qalıwdan-aq , onı o'ltirsin .
04035020	Sonday-aq eger bir adam birewdi jek ko'rgenlikten iyterip jiberip yamasa bilqastan og'an qaray bir na'rseni ılaqtırıp , ol adamdı o'ltirse ,
04035021	yamasa o'shegisip , onı mushı menen urıp o'ltirse , urg'an adam so'zsiz o'ltirilsin . O'ytkeni ol qanxor . O'lgen adamnın' o'shin alıwshı adam qanxordı ushıratıp qalıwdan-aq , onı o'ltirsin .
04035022	Eger kim de kim bir adamdı o'shegisip emes , al abaysızdan iyterip jiberse , yamasa og'an qaray bilmesten bir na'rseni ılaqtırıp jiberse ,
04035023	yamasa onı ko'rmey qalıp , u'stine bir tastı tu'sirip alıp , onı o'ltirip qoysa , biraq o'ltirip qoyg'an adam og'an dushpan bolmay , og'an jawızlıq oylamag'an bolsa ,
04035024	ja'miyet adam o'ltirip qoyg'an menen o'sh alıwshı a'mengerdin' arasında usı qag'ıydalar boyınsha qarar shıg'arsın .
04035025	Ja'miyet adam o'ltirip qoyg'an adamdı o'sh alıwshı a'mengerdin' qolınan qorg'awı kerek ha'm onı qashıp kelgen panalaytug'ın qalag'a qaytadan qaytarıp jibersin . Ol adam muxaddes may menen maylang'an bas ruwxaniydin' o'limine deyin sol jerde jasap qalsın .
04035026	Biraq adam o'ltiriwshi qashıp barg'an panalaytug'ın qalanın' shegarasınan shıqsa ,
04035027	o'sh alıwshı a'menger de onı panalaytug'ın qalanın' shegarasının' sırtında ko'rip qalsa , o'sh alıwshı a'menger adam o'ltiriwshini o'ltirse , ol ayıplı sanalmaydı .
04035028	O'ytkeni adam o'ltiriwshi bas ruwxaniydin' o'limine deyin panalaytug'ın qala ishinde bolıwı kerek . Tek g'ana bas ruwxaniydin' o'liminen son' o'z jerine qaytıwına boladı .
04035029	Qay jerde jasasan'ız da bular a'wladlar dawamında sizler ushın qag'ıyda bolsın .
04035030	Adam o'ltiriwshi gu'walardın' aytqan so'zleri boyınsha o'lim jazasına tartılsın . Tek bir adamnın' g'ana gu'walıg'ı menen hesh kim o'ltirilmesin .
04035031	O'limge ılayıqlı qanxordın' janın qutqarıw ushın qun alman' , ol so'zsiz o'ltirilsin .
04035032	Panalaytug'ın qalag'a qashqan adam qun to'lep , bas ruwxaniydin' o'liminen aldın o'z jerine qaytıp barıp jasawına ruxsat bermen' .
04035033	O'zlerin'iz jasap atırg'an eldi haramlaman' . Qan to'giwshilik eldi haramlaydı . İshinde qan to'gilgen jer tek g'ana qan to'kken adamnın' qanı menen pa'klenedi .
04035034	O'zlerin'iz ishinde jasap atırg'an ha'm Men ishinde bolıp atırg'an jerdi haramlaman' . Sebebi Men izraillılardın' arasında jasaytug'ın Jaratqan İyemen .
04036001	Selofexadtın' qızlarının' u'les jeri1 Bir ku'ni Yusup ulı Menashshe urıwınan Maxir ulı Gilad a'wladınan bolg'an basshılar Muwsanın' ha'm İzraildın' tiyre basshılarının' aldına kelip , olarg'a bılay dedi :
04036002	— Jaratqan İye eldi mu'lik etip , shek boyınsha izraillılar arasında u'lestiriw ushın mırzamız Muwsag'a buyrıq berdi . Tuwısqanımız Selofexadtın' mu'lki qızlarına beriliwi ushın da buyrıq berilgen edi .
04036003	Degen menen , eger Selofexadtın' qızları basqa bir İzrail urıwına tiyisli erkeklerge turmısqa shıqsa , olardın' mu'likleri ku'yewleri tiyisli bolg'an urıwdın' mu'lkine o'tip ketedi . Sonda urıwımız shek boyınsha alg'an jer u'lesinin' bir bo'leginen ayırılıp qaladı .
04036004	Ha'tteki , izraillılardın' Qutlı jılı belgilengende de , qızlardın' mu'lki urıwımızg'a qaytarılmay , ku'yewleri tiyisli bolg'an urıwda qalıp ketedi . Solay etip , olardın' mu'likleri babalarımızdın' urıwına tu'sken mu'likten alınıp , bir bo'lek jerimizden ayırılıp qalamız .
04036005	Muwsa Jaratqan İyenin' so'zi boyınsha izraillılarg'a bılay dep buyrıq berdi : — Yusup a'wladınan bolg'an adamlardın' aytqanları durıs .
04036006	Jaratqan İye Selofexadtın' qızları haqqında mınaday buyrıq beredi : Selofexadtın' qızları qa'legen jigitke turmısqa shıg'ıwına boladı , biraq bul jigitler a'kesinin' urıwınan ha'm tiyresinen bolıwı sha'rt .
04036007	İzrail xalqının' mu'lik etip alg'an jeri bir urıwdan ekinshi urıwg'a o'tip ketpesin . Ha'r bir izraillı o'z urıwının' mu'lkin saqlap qalsın .
04036008	İzraildag'ı ha'r bir urıwdag'ı jer mu'lkine miyrasxor bolg'an qız a'kesi tiyisli bolg'an urıw ha'm tiyresindegi jigitke turmısqa shıqsın . Solay etip , ha'r bir izraillı ata-babalarının' mu'lkine o'zleri iyelik etip qalsın .
04036009	Sonda mu'lik bir urıwdan ekinshi urıwg'a o'tip ketpeydi . Ha'r bir İzrail urıwı o'zlerine alg'an mu'likti saqlap qalsın .
04036010	Selofexadtın' qızları Jaratqan İyenin' Muwsag'a buyırg'anınday isledi .
04036011	Selofexadtın' qızları Maxla , Tirsa , Xogla , Milka ha'm Noa o'z atalas ag'alarına turmısqa shıqtı .
04036012	Solay etip , olar Yusup ulı Menashshe urpag'ınan bolg'an jigitlerge turmısqa shıqtı ha'm olardın' mu'likleri a'keleri tiyisli bolg'an tiyre ha'm urıwda qaldı .
04036013	Jaratqan İyenin' Muwsa arqalı Moab tegisliginde , Erixo qalasının' qarsısındag'ı İordan da'ryasının' boyında izraillılarg'a bergen buyrıq ha'm nızamları usılardan ibarat edi .
05001001	İzraillılardın' Xoreb tawınan jolg'a shıg'ıwı1 Muwsa İordan da'ryasının' shıg'ıs jag'asındag'ı sho'lde izraillılarg'a to'mendegi so'zlerdi ayttı . Bul sho'l Suftın' qarama-qarsısındag'ı İordan tegisliginde , Paran menen Tofel , Laban , Xaserot ha'm Diy-Zahab arasında jaylasqan edi .
05001002	Xorebten Seirdin' tawlı jerine alıp baratug'ın jol menen ju'rgende , Qadesh-Barniyag'a deyin on bir ku'nlik jol edi .
05001003	İzrail xalqı Mısırdan shıqqannan keyin , qırqınshı jıldın' on birinshi ayının' birinshi ku'ni Muwsa olarg'a Jaratqan İyenin' buyırg'an so'zlerin ja'riyaladı .
05001004	Bunnan aldın Muwsa Xeshbonda hu'kimdarlıq qılg'an amor xalqının' patshası Sixondı , Ashtarotta ha'm Edreyde hu'kimdarlıq qılg'an Bashan patshası Ogtı jen'iliske ushıratqan edi .
05001005	Muwsa İordan da'ryasının' shıg'ıs jag'asındag'ı Moab jerinde Jaratqan İyenin' nızamın bılay dep tu'sindire basladı :
05001006	« Qudayımız Jaratqan İye Xorebte bizlerge bılay dedi : „ Bul tawda uzaq waqıt turıp qaldın'ız .
05001007	Qa'nekey , jolg'a shıg'ın'lar . Amor xalqının' tawlı u'lkesine ha'm sol jerge qon'sılas bolg'an barlıq ellerge : İordan tegisligine , tawlı u'lkege , batıstag'ı taw eteklerine , Negebke ha'm Jer Orta ten'izinin' boylarına kirip barın'lar . Yag'nıy , pu'tkil Kenaan eli menen Lebanong'a , ja'ne de , ullı Evfrat da'ryasına deyin barın'lar .
05001008	Sol jerlerdi sizlerge berip atırman . Barın'lar , ata-babaların'ızg'a — İbrayımg'a , Isaqqa , Yaqıpqa ha'm olardın' a'wladlarına beremen dep ant ishken jerlerdi mu'lik etip alın'lar “ . Muwsanın' qazılardı tayınlawı
05001009	Sol waqıtta sizlerge bılay dep ayttım : „ Sizlerdi bir o'zim jetelep alıp ju're almayman , sebebi sizler men ushın awır ju'k bolasızlar .
05001010	Qudayın'ız Jaratqan İye sizlerdi ko'beytti . Mine , bu'ginlikte aspandag'ı juldızlar sıyaqlı sansız bolıp , ko'beydin'iz .
05001011	Ata-babaların'ızdın' Qudayı Jaratqan İye wa'de bergenindey , sizlerdi ele de mın' ese ko'beytsin ha'm jarılqasın !
05001012	Biraq sizlerdin' awır ju'klerin'iz benen dawların'ızdı bir o'zim qalayınsha ko'teremen ?
05001013	Endi ha'r bir urıwdan dana , aqıllı ha'm ta'jiriybeli adamlardı tan'lap alın'lar . Olardı sizlerge basshı etip tayınlayman “ .
05001014	Sizler de bunı jaqsı dep maqulladın'ız .
05001015	Sonda urıwların'ızdan dana ha'm ta'jiriybeli bolg'an adamlardı sizlerge mın'bası , ju'zbası , eliwbası , onbası ha'm bazıların ja'miyettin' qadag'alawshıları etip tayınladım .
05001016	Sol waqıtta tayınlang'an qazılarg'a bılay dep buyırg'an edim : „ Tuwısqanların'ızdın' arasındag'ı dawlarg'a qulaq salın' . Bir adamnın' izraillı tuwısqanı menen yamasa kelgindi bir adam menen bolg'an dawların a'dillik penen sheshin' .
05001017	Hu'kim waqtında bir ta'replilik qılman' , bay adamg'a da , jarlı adamg'a da qulaq salın' . Hesh kimnen qorqpan' , o'ytkeni hu'kim Qudaydandur . O'zlerin'iz sheshe almag'an bir ma'sele bolsa , mag'an alıp kelin' , onı o'zim sheshemen “ .
05001018	Sol waqıtta sizlerge islewin'iz kerek bolg'an ha'r bir isti tapsırg'an edim . Xalıqtın' jansızlardı jiberiwi
05001019	Sonnan keyin , Qudayımız Jaratqan İyenin' bizlerge buyırg'anınday , bizler Xoreb tawınan shıg'ıp , amor xalqının' tawlı u'lkesine baratug'ın joldan ju'rip , o'zlerin'iz ko'rgen ken' ha'm qorqınıshlı sho'l arqalı Qadesh-Barniyag'a bardıq .
05001020	Sol jerde men sizlerge : „ Mine , Qudayımız Jaratqan İye bizlerge berip atırg'an amor xalqının' tawlı u'lkesine jetip keldik .
05001021	Qaran'lar , Qudayın'ız Jaratqan İye usı jerlerdi sizlerge berdi . Qa'ne , ata-babaların'ızdın' Qudayı Jaratqan İyenin' sizlerge aytqanınday , barıp ol jerdi mu'lik etip alın'lar . Qorqpan'lar , qa'weterge tu'spen'ler “ , — dedim .
05001022	Al sizler ha'mmen'iz mag'an kelip , bılay dedin'ler : „ Eldi aralap , ko'zden o'tkerip shıg'ıw ushın , aldımızdan jansızlardı jibereyik . Olar qaysı joldan baratug'ınımızdı ha'm baratug'ın sol qalalar haqqında xabar alıp kelsin “ .
05001023	Bul pikir mag'an da maqul boldı . Solay etip , aran'ızdan on eki adamdı , ha'r bir urıwdan bir adamnan tan'lap aldım .
05001024	Olar tawlı u'lkege ko'terildi ha'm Eshkol sayına barıp , eldi aralap shıqtı .
05001025	Qaytıp kiyatırıp , sol jerdin' jetistirgen miywelerinen alıp keldi . Olar : „ Qudayımız Jaratqan İyenin' bizlerge berip atırg'an jeri jaqsı eken “ , — dedi .
05001026	Degen menen , sizler Qudayın'ız Jaratqan İyenin' buyrıg'ına qarsı shıg'ıp , ol jerge barıwdı qa'lemedin'iz .
05001027	Sonda o'z shatırların'ızda ton'qıldap , bılay dedin'iz : „ Jaratqan İye bizlerdi jek ko'redi . Ol bizlerdi amorlarg'a ta'slim qılıp , joq etiw ushın Mısırdan alıp shıqtı .
05001028	Ol jerge ne ushın baratırmız ? Tuwısqanlarımız ol jerdegi xalıqtın' bizlerden go're ju'da' ku'shli ha'm boyları da ba'lent ekenin aytıp , ruwxımızdı tu'sirip jiberdi . Olardın' u'lken qalaları aspang'a tiyer diywallar menen qorshalg'an , ha'tteki , ol jerde Anaq a'wladınan shıqqan da'w adamlardı da ko'rgen eken “ .
05001029	Sonda men sizlerge bılay dedim : „ Olardan qorqpan'lar , qa'weterge de tu'spen'ler .
05001030	Aldın'ızda baratırg'an Qudayın'ız Jaratqan İye Mısırda urısqanday , sizler ushın urısadı .
05001031	Qudayın'ız Jaratqan İye sho'lde sizlerge g'amxorlıq qılıp keldi . Ol a'kenin' o'z balasın alıp ju'rgenindey , sizlerdi usı jerge deyin jol boyı ko'terip keldi .
05001032	Sonda da sizler Qudayın'ız Jaratqan İyege isenbey atırsız .
05001033	Al Ol bolsa , shatırların'ızdı qurıwg'a jer izlew ushın , ju'retug'ın jolın'ızdı ko'rsetip tu'nde ot , ku'ndiz bult ishinde aldın'ızda ju'rip keldi “ . Jaratqan İyenin' İzrail xalqın jazalawı
05001034	Jaratqan İye sizlerdin' so'zlerin'izdi esitip , g'a'zeplendi ha'm ant iship bılay dedi :
05001035	„ Ata-babaların'ızg'a beremen dep ant ishken sol jaqsı jerdi usı jaman a'wladtın' hesh biri ko'rmeydi .
05001036	Sol jerdi tek g'ana Efunne ulı Kaleb ko'redi . Ayaq basqan jerlerin og'an ha'm onın' a'wladına beremen . O'ytkeni ol pu'tkil ju'regi menen Jaratqan İyege , yag'nıy Mag'an sadıq qaldı “ .
05001037	Jaratqan İye sizler sebepli mag'an da g'a'zeplenip , bılay dedi : „ Sen de sol jerge kirmeysen' .
05001038	Biraq ja'rdemshin' Nun ulı Eshua ol jerge kiredi . Onı jigerlendir . İzraillılarg'a jerdi mu'lik etip , alıp beretug'ın adam Eshua boladı .
05001039	Sonda sizler balalarımız tutqın boladı dep , aytqan edin'iz . Bu'ginlikte sol aq penen qaranı ayıra almaytug'ın balaların'ız sol elge kiredi . Eldi olarg'a beremen , sol jerdi olar mu'lik etip , iyeleydi .
05001040	Al sizler artın'ızg'a qaytın'lar , Qamıs ten'izine baratug'ın joldan sho'lge ketin'ler “ .
05001041	Sonda sizler mag'an : „ Bizler Jaratqan İyege qarsı gu'na isledik . Qudayımız Jaratqan İyenin' buyrıg'ı boyınsha barıp urısamız “ , — dedin'iz . Sizler sol tawlı u'lkeni basıp alıw an'sat boladı , dep oylap , ha'r birin'iz quralların'ızdı aldın'ız .
05001042	Biraq Jaratqan İye mag'an bılay dedi : „ Olarg'a ayt , urısıwg'a shıqpasın . Sebebi Men sizler menen birge emespen . Dushpanın'ızdan jen'ilip qalasız “ .
05001043	Sizlerdi eskertken edim , biraq qulaq salmadın'ız . Jaratqan İyenin' buyrıg'ına qarsı shıqtın'ız . Sizler menmenlikke berilip , urısıw ushın tawlı u'lkege shıqtın'ız .
05001044	Tawlı u'lkede jasaytug'ın amorlar sizlerge qarsı shıg'ıp , olar pal ha'rrelerindey bolıp , izin'izden quwdı . Olar Seirden Xorma qalasına deyin sizlerdin' izin'izden quwıp qıyrattı .
05001045	Aman qalg'anların'ız qaytıp kelip , Jaratqan İyenin' aldında jıladın'ız . Biraq Jaratqan İye dadın'ızg'a qulaq salmadı , sizlerge itibar da bermedi .
05001046	Solay etip , uzaq waqıtqa deyin Qadeshte qaldın'ız » .
05002001	İzraillılardın' sho'lde o'tkergen jılları1 « Keyin , Jaratqan İyenin' mag'an buyırg'anınday , bizler keynimizge qaytıp , Qamıs ten'izine baratug'ın jol menen sho'lge kettik . Seir tawlarının' a'tirapında uzaq waqıt ju'rdik .
05002002	Aqırında Jaratqan İye mag'an bılay dedi :
05002003	„ Usı tawlı u'lkenin' do'gereginde ju'rgenin'iz jeter . Endi arqa ta'repke qaray ju'rin'ler “ .
05002004	Sonnan keyin , xalıqqa mına buyrıqlardı beriwimdi ayttı : „ Seirde jasaytug'ın tuwısqanların'ız bolg'an Esawdın' urpaqlarının' jerinen o'tesizler . Olar sizlerden qorqadı . Degen menen , o'zlerin'iz de abaylı bolın'lar .
05002005	Olarg'a qarsı urıs ashpan'lar . Sizlerge olardın' jerinen bir qarıs ta jer bermeymen . O'ytkeni Seir tawlı u'lkesin Esawg'a mu'lik etip berdim .
05002006	Olardan jeytug'ın awqatın'ızdı ha'm ishetug'ın suwın'ızdı gu'miske satıp alın'lar .
05002007	Qudayın'ız Jaratqan İye , yag'nıy Men sizlerdin' qol urg'an ha'r bir isin'izdi jarılqadım . Usı ushı-qıyırı joq sho'lde aylanıp ju'rgenin'izde , sizlerdi qorg'adım . Men qırq jıl dawamında sizler menen birge boldım ha'm sizlerdin' hesh qanday mu'ta'jligin'iz bolmadı “ .
05002008	Solay etip , bizler Seirde jasap atırg'an tuwısqanlarımız Esaw urpaqlarının' janınan o'ttik . Elat ha'm Esion-Geberden İordan tegisligine baratug'ın joldan ju'rdik , keyin jolımızdı Moab sho'line qaray burdıq .
05002009	Sonda Jaratqan İye mag'an : „ Moablılarg'a hu'jim qılıp , urıs ashpan'lar . Olardın' jerinen sizlerge mu'lik bermeymen . O'ytkeni Ar qalasın Luttın' urpag'ına mu'lik etip berdim “ , — dedi » .
05002010	Burın ol jerde anaqlar sıyaqlı uzın boylı , ku'shli ha'm ko'p sanlı em xalqı jasaytug'ın edi .
05002011	Anaqlar sıyaqlı , em xalqı da refa xalqı dep esaplanatug'ın edi . Biraq moablılar olardı em xalqı dep atag'an edi .
05002012	Seirde burın xor xalqı jasaytug'ın edi . Esawdın' urpaqları ol jerdi olardan tartıp alg'an edi . İzrail xalqı Jaratqan İyenin' mu'lik etip bergen jerinde xalıqlardı joq qılg'anınday , Esawdın' a'wladları da xor xalqın joq etip , jerlerine jaylasıp alg'an edi .
05002013	« Jaratqan İye : „ Qa'nekey , jolg'a shıg'ın'lar , Zered da'ryasınan o'tin'ler “ , — dedi . Bizler Zered da'ryasınan o'ttik .
05002014	Qadesh-Barniyadan jolg'a shıg'ıp , Zered da'ryasınan o'temen degenshe , otız segiz jıl jol ju'rdik . Jaratqan İyenin' ant iship aytqanınday , usı waqıtqa kelip , İzrail xalqınan bunnan aldıng'ı a'wladtın' barlıq urısqa jaramlıları joq bolg'an edi .
05002015	Ha'tteki , Jaratqan İye olardı ordadan joq qılıw ushın , olarg'a qarsı qol ko'terdi .
05002016	Sol urısqa jaramlılardın' barlıg'ı o'lip , xalıq arasınan joq bolg'annan keyin ,
05002017	Jaratqan İye mag'an bılay dedi :
05002018	„ Bu'gin Ar qalasının' jolınan , Moab jerlerinen o'tesizler .
05002019	Ammon xalqına jaqınlasqanın'ızda , olarg'a hu'jim qılıp , urıs ashpan'lar . Sebebi ammonlardın' jerinen sizlerge mu'lik bermeymen . Men ol jerdi mu'lik etip Luttın' urpag'ına berdim “ » .
05002020	Burın bul jer de refa xalqının' eli dep esaplanatug'ın edi . Refa xalqı olardan aldın sol jerde jasag'an edi . Ammon xalqı olardı zamzumlar dep ataytug'ın edi .
05002021	Zamzumlar anaq xalqınday uzın boylı , ku'shli ha'm ko'p edi . Biraq Jaratqan İye olardı ammon xalqının' aldında qıyrattı . Ammonlar zamzumlardın' jerlerin basıp alıp , sol jerge jaylasıp alg'an edi .
05002022	Jaratqan İye Seirde jasaytug'ın Esaw urpag'ı ushın da solay islep , xor xalqın olardın' aldında qıyrattı . Esaw a'wladları xorlardın' jerlerin basıp alıp , sol jerge jaylasqan edi . Olar bu'gin de sol jerde jasaydı .
05002023	Kaftordan kelgen kaftorlılar da Gazag'a deyin sozılg'an awıllarda jasaytug'ın aw xalqın joq etip , olardın' jerlerine jaylasıp alg'an edi .
05002024	« Bizler Moab jerinen o'tkenimizden keyin , Jaratqan İye bizlerge : „ Endi jolg'a shıg'ın'lar ! Arnon da'ryasınan o'tin'ler ! Mine , amor xalqının' Xeshbondag'ı patshası Sixondı ha'm onın' elin sizlerge ta'slim qılaman . Og'an hu'jim qılıp , jerin iyelep baslan'lar .
05002025	Bu'ginnen baslap Men jer ju'zindegi xalıqlardı sizlerden hu'reyi ushıp , qorqatug'ın qılaman . Olar sizler tuwralı esitkende , qorqıwdan titireytug'ın boladı “ , — dedi . İzraillılardın' Xeshbon patshası Sixondı jen'iwi
05002026	Sonnan keyin , men Kedemot sho'linen Xeshbon patshası Sixong'a elshiler arqalı tınıshlıq kelisimin usınıp , mına xabardı jiberdim :
05002027	„ Sizin' elin'izden o'tip ketiwimizge ruxsat berin'iz . Bizler on'g'a da , solg'a da burılmay tuwrı joldan o'tip ketemiz .
05002028	Jeytug'ın awqatımızdı da , ishetug'ın suwımızdı da sizden gu'miske satıp alamız . Tek g'ana jerin'izden o'tip ketsek boldı .
05002029	Seirde jasaytug'ın Esaw a'wladları menen Arda jasaytug'ın Moab xalqı o'z shegaralarınan o'tiwimizge ruxsat berdi . Siz de jerin'izden o'tip ketiwimizge ruxsat bersen'iz . İordan da'ryasınan o'tip , Qudayımız Jaratqan İye bizlerge beretug'ın jerge jetip alayıq “ .
05002030	Degen menen , Xeshbon patshası Sixon jerinen o'tiwimizge ruxsat bermedi . Sebebi Qudayın'ız Jaratqan İye bu'gin ko'rip turg'anın'ızday , Sixondı sizlerge ta'slim qılıw ushın , onın' ju'regin tas etip , o'jet qılıp qoyg'an edi .
05002031	Jaratqan İye mag'an : „ Mine , Sixondı ha'm onın' elin sag'an ta'slim qılıp atırman . Endi onın' elin qolg'a kirgizip , iyelep alıwdı basla “ , — dedi .
05002032	Sixon bizler menen urısıw ushın , Yahasta barlıq a'skerleri menen bizlerge qarsı shıqtı .
05002033	Qudayımız Jaratqan İye onı bizlerge ta'slim qıldı . Sixondı , onın' ulların ha'm pu'tkil xalqın qırıp tasladıq .
05002034	Olardın' barlıq qalaların qolg'a kirgizip , ha'mmesin joq qıldıq . Erkek , hayal ha'm balalarınan hesh birin aman qaldırmadıq .
05002035	Tek g'ana olardın' haywanların ha'm qalalarındag'ı mal-mu'liklerin o'zlerimizge olja etip aldıq .
05002036	Arnon sayının' shetinde jaylasqan Aroerden ha'm saydın' ishindegi qaladan baslap Giladqa deyin hesh bir qala bizlerden u'stem kelmedi . Sebebi Qudayımız Jaratqan İye ha'mmesin bizlerge ta'slim qılg'an edi .
05002037	Biraq Qudayımız Jaratqan İyenin' buyrıg'ı boyınsha ammonlardın' eline , Yabboq da'ryasının' boylarındag'ı ha'm tawlı u'lkedegi qalalarg'a jaqınlamadıq » .
05003001	İzraillılardın' Bashan patshası Ogtı jen'iwi1 « So'ytip , bizler Bashang'a qaray jol aldıq . Bashan patshası Og bizler menen urısıw ushın barlıq la'shkerlerin alıp , Edreyde aldımızdan shıqtı .
05003002	Jaratqan İye mag'an : „ Ogtan qorqpa ! O'ytkeni onın' o'zin , la'shkerlerin ha'm pu'tkil elin sag'an ta'slim qılaman . Amor xalqının' Xeshbonda jasag'an patshası Sixong'a ne islegen bolsan' , og'an da sonı isleysen' “ , — dedi .
05003003	Solay etip , Qudayımız Jaratqan İye Bashan patshası Ogtı ha'm onın' la'shkerlerin bizlerge ta'slim qıldı . Olardın' hesh birin aman qaldırmay , ha'mmesin qırıp tasladıq .
05003004	Qolg'a kirgizbegen bir de bir qala qaldırmay , Ogtın' barlıq alpıs qalasın , Bashandag'ı onın' patshalıg'ına kirgen barlıq Argob u'lkesin qolg'a kirgizdik .
05003005	Bul qalalardın' ha'mmesi biyik diywallar , da'rwazalar ha'm da'rwazalardı qulıplap qoyatug'ın ta'mbiler menen bekkemlengen edi . Bulardan basqa diywallar menen qorshalmag'an ko'p awıllar da bar edi .
05003006	Xeshbon patshası Sixong'a islegenimizdey , olardın' ha'mmesin joq qıldıq . Ha'r bir qalanı erkek , hayal ha'm balaları menen birge pu'tkilley joq qıldıq .
05003007	Olardın' barlıq haywanların ha'm mal-mu'liklerin o'zlerimizge olja etip aldıq .
05003008	Solay etip , sol waqıtta bizler Arnon sayınan Xermon tawına deyin sozılg'an İordan da'ryasının' ku'n shıg'ıs jag'asındag'ı jerlerdi amor xalqının' eki patshasının' qolınan tartıp aldıq .
05003009	Xermon tawın sidonlılar Siryon tawı , al amor xalqı Senir tawı dep ataydı .
05003010	Sol ken'isliktegi barlıq qalalardı , pu'tkil Giladtı , Ogtın' patshalıg'ına tiyisli Salka menen Edrey qalalarına deyin sozılg'an barlıq Bashandı qolg'a kirgizdik » .
05003011	Refa xalqınan tek g'ana Bashan patshası Og tiri qalg'an edi . Ogtın' Rabba qalasındag'ı jatatug'ın ornı temirden edi , a'piwayı o'lshemde bul orınnın' uzınlıg'ı tog'ız , eni to'rt shıg'anaq edi . İordan da'ryasının' shıg'ıs ta'repinde jaylasqan urıwlar
05003012	« Sonda bizler qolg'a kirgizgen sol jerlerden Arnon sayının' shetinde jaylasqan Aroer qalasının' arqa ta'repin , Gilad tawlı u'lkesinin' jartısın ha'm ol jerdegi qalalardı Ruben ha'm Gad urıwlarına berdim .
05003013	Menashshe urıwının' jartısına bolsa , Giladtın' qalg'an bo'legin ha'm Ogtın' patshalıg'ına tiyisli Bashandı berdim . Bashandag'ı Argob u'lkesi refa xalqının' eli dep esaplanatug'ın edi .
05003014	Menashshe urıwınan bolg'an Yair pu'tkil Argob u'lkesin iyelep aldı . Bul u'lke geshurlılar menen maaxalılardın' shegaralarına deyin sozılg'an edi . Yair Bashan dep atalg'an bul u'lkeni o'zinin' atı menen atadı ha'm ol jerler bu'ginge deyin Yairge tiyisli qalalar dep ataladı .
05003015	Menashshe urıwınan bolg'an Maxirdin' urpag'ına Giladtı berdim .
05003016	Ruben ha'm Gad urıwlarına Giladtan Arnon sayına deyin sozılg'an jerlerdi berdim . Arnon sayının' ortası olardın' qubla shegarası , bir bo'legi ammonlardın' shegarası bolg'an Yabboq da'ryası arqa shegarası boldı .
05003017	Olardın' batıstag'ı shegarası bolsa , İordan tegisligindegi İordan da'ryası boylap , arqadag'ı Kinneret ko'linen qubladag'ı O'li ten'izge deyin ha'm onın' shıg'ısındag'ı Pisga tawının' janbawırlarına deyin sozılg'an edi .
05003018	Sonda men sizlerge bılay dep buyrıq bergen edim : „ Qudayın'ız Jaratqan İye usı İordan da'ryasının' shıg'ıs ta'repindegi jerdi sizlerge mu'lik etip berdi . Endi sizlerdin' barlıq urısqa jaramlı adamların'ız qurallanıp , da'ryadan kesip o'tsin . Olar izraillı tuwısqanlarının' aldında ju'rsin .
05003019	Al hayalların'ız benen balaların'ız men sizlerge bergen qalalarda qalsın . Malların'ız ko'p ekenin bilemen , olar da qalaların'ızda qala bersin .
05003020	Jaratqan İye sizlerge ra'ha't bergenindey , tuwısqanların'ız da ra'ha'tke erissin ha'm Qudayın'ız Jaratqan İye berip atırg'an İordan da'ryasının' arg'ı ta'repindegi jerdi iyelep alıwına ja'rdem berin' . Sonnan keyin , ha'r birin'iz o'zlerin'izge berilgen usı jerge qaytıp keliwin'izge boladı “ . Jaratqan İyenin' Kenaan eline Muwsanın' kiriwin qadag'an etiwi
05003021	Sol waqıtta men Eshuag'a : „ Qudayın' Jaratqan İyenin' bul eki patshag'a ne islegenin o'z ko'zin' menen ko'rdin' . Jaratqan İye sen basıp o'tetug'ın sol barlıq patshalıqlardı da sonday awhalg'a saladı .
05003022	Olardan qorqpa ! Qudayın'ız Jaratqan İye sizler ushın urısadı “ , — dedim .
05003023	Keyin men Jaratqan İyege bılay dep jalbarındım :
05003024	„ O , İyem , Jaratqan İye , ullılıg'ın'dı ha'm qu'diretli qolın'dı O'z qulın'a ko'rsetip basladın' . Aspanda da , jerde de Senin' a'jayıp ha'm ullı islerin'di isley alatug'ın basqa hesh qanday quday joq !
05003025	Mag'an ruxsat ber , men İordan da'ryasınan o'tip , arg'ı jag'adag'ı a'jayıp eldi , sol sulıw tawlı u'lkeni ha'm Lebanon tawların ko'reyin “ .
05003026	Biraq Jaratqan İye sizler sebepli mag'an g'a'zeplenip , jalbarınıwıma qulaq salmadı . Ol mag'an bılay dedi : „ Jeter , boldı ! Mag'an bul haqqında artıq so'z aytpa .
05003027	Pisga tawına shıq . Batısqa , arqag'a , qublag'a ha'm shıg'ısqa ko'z taslap , jaqsılap o'z ko'zin' menen ko'rip al . Sebebi sen İordan da'ryasının' arg'ı jag'asına o'tpeysen' .
05003028	Eshuag'a xızmetti tapsır . Onı jigerlendirip , ruwxlandır . O'ytkeni bul xalıq İordan da'ryasının' arg'ı jag'asına Eshuanın' basshılıg'ı astında o'tedi . Sen ko'retug'ın jerlerdi xalıqqa ol mu'lik etip , alıp beredi “ .
05003029	Solay etip , bizler Beyt-Peordın' qarsı aldındag'ı oypatlıqta toqtadıq » .
05004001	Muwsanın' İzrail xalqın Qudayg'a boysınıwg'a shaqırıwı1 « Endi , ha'y İzrail , men sizlerge u'yretetug'ın qag'ıydalar ha'm nızamlarg'a qulaq salın'lar . O'mirge iye bolıw ushın ha'm ata-babaların'ızdın' Qudayı Jaratqan İyenin' o'zlerin'izge berip atırg'an jerine kirip , onı mu'lik etiwin'iz ushın , bulardı orınlan'lar .
05004002	Men sizlerge jetkerip atırg'an buyrıqlarg'a hesh na'rse qospan'lar , hesh na'rse alıp ta taslaman'lar ! Qudayın'ız Jaratqan İyenin' sol buyrıqlarına a'mel qılın'lar !
05004003	Jaratqan İyenin' Baal-Peorda neler islegenin o'z ko'zin'iz benen ko'rdin'iz . Qudayın'ız Jaratqan İye Peordag'ı Baaldın' izine ergen ha'r bir adamdı sizlerdin' aran'ızdan joq qıldı .
05004004	Qudayın'ız Jaratqan İyege sadıq qalg'anlar bu'gin de tiri .
05004005	Mine , Qudayım Jaratqan İyenin' buyrıg'ı boyınsha men sizlerge qag'ıyda ha'm nızamlar berdim . Solay etip , mu'lik etiw ushın baratug'ın elde usılarg'a a'mel qılın'lar .
05004006	Usılardı orınlasan'ız , basqa xalıqlar sizlerdin' qanday danalıqqa ha'm aqıl-parasatqa iye ekenin'izdi ko'redi . Olar usı qag'ıydalardı esitip : „ Bul ullı xalıq shınında da dana ha'm aqıl-parasatlı eken ! “ deydi .
05004007	Qudayımız Jaratqan İyeni qashan shaqırsaq ta , Ol bizlerge jaqın . Qudayı o'zlerine usınday jaqın bolg'an basqa bir ullı xalıq bar ma ?
05004008	Bu'gin men sizlerge bergen usı nızam sıyaqlı a'dil qag'ıydaları ha'm nızamları bar basqa bir ullı xalıq bar ma ?
05004009	Abaylı bolın'lar , ko'zlerin'iz benen ko'rgenlerin'izdi umıtpay , o'mirin'iz dawamında ju'regin'izde saqlan'lar . Bulardı balaların'ızg'a ha'm balaların'ızdın' balalarına aytıp berin'ler .
05004010	Xoreb tawında Qudayın'ız Jaratqan İyenin' aldında turg'an ku'nin'izdi eslen'ler . Sol ku'ni Jaratqan İye mag'an bılay dep aytqan edi : „ So'zlerimdi tın'lawı ushın xalıqtı Menin' aldıma jıyna . Solay etip , olar o'miri dawamında Mennen qorqıwdı u'yrensin , balalarına da u'yretsin “ .
05004011	Sonda sizler jaqınlasıp , tawdın' eteginde turdın'lar . Taw bolsa , aspang'a deyin ko'terilip turg'an ot ha'm qap-qara bultlar menen qaran'g'ılıqqa qaplang'an edi .
05004012	Jaratqan İye ottın' ishinen sizlerge so'yledi . Sizler aytılg'an so'zlerdi esittin'iz , biraq Onın' su'lderin ko'rmedin'iz . Tek g'ana dawıstı esitken edin'iz .
05004013	Sizlerdin' orınlawın'ız ushın Jaratqan İye O'z kelisimin , yag'nıy On buyrıqtı bergen edi . Olardı eki tastın' u'stine jazdı .
05004014	O'zlerin'iz mu'lik etip alatug'ın elde orınlawın'ız kerek bolg'an qag'ıydalar ha'm nızamlardı sizlerge u'yretiwimdi mag'an buyırdı . Butqa tabınıwshılıq haqqında eskertiw
05004015	Jaratqan İye Xoreb tawında ottın' ishinen sizlerge so'ylegen ku'ni hesh qanday su'lder ko'rmedin'ler . Sonın' ushın , qattı abaylı bolın'lar .
05004016	Ja'ne , joldan azg'ırılıp , o'zlerin'iz ushın erkektin' yamasa hayaldın' su'lderindegi ,
05004017	jerde jasaytug'ın janıwardın' yamasa aspanda ushıp ju'retug'ın quslardın' su'lderindegi ,
05004018	jer bawırlap ju'riwshi janıwardın' yamasa suwdag'ı balıqtın' su'lderindegi hesh qanday but islep alman'lar .
05004019	Sonday-aq , aspang'a qarap , quyash , ay , juldızlardı — aspan denelerin ko'rip azg'ırılıwg'a tu'spen'ler , olarg'a tabınıp , xızmet etpen'ler . Qudayın'ız Jaratqan İye bulardı jer ju'zindegi basqa xalıqlar ushın arnap qoyg'an .
05004020	Sizlerge kelsek , Jaratqan İye bu'gingidey O'zinin' xalqı qılıw ushın , sizlerdi temir eritetug'ın oshaqtın' ishinen — Mısır jerinen alıp shıqtı .
05004021	Jaratqan İye sizler sebepli mag'an g'a'zeplendi . „ İordan da'ryasının' arg'ı jag'asına o'tpeysen' ha'm Men xalıqqa mu'lik etip beretug'ın sol jaqsı jerge sen kirmeysen' “ , — dep Qudayın'ız Jaratqan İye mag'an ant ishti .
05004022	Men İordan da'ryasının' arg'ı jag'ına o'te almayman , usı jerde o'lemen . Biraq sizler İordannın' arg'ı jag'ına o'tip , sol jaqsı jerdi mu'lik etip alasızlar .
05004023	Sonda abaylı bolın'lar ! Qudayın'ız Jaratqan İyenin' sizler menen du'zgen kelisimin umıtpan'lar , Ol qadag'an qılg'an hesh bir zattın' su'lderine megzetip , o'zlerin'izge but islep alman'lar .
05004024	O'ytkeni Qudayın'ız Jaratqan İye jandırıp joq qılıp jiberetug'ın ot ha'm Ol qızg'anshaq Qudaydur .
05004025	Sol elde uzaq waqıt jasap , balalı ha'm aqlıqlı bolg'annan keyin , joldan azg'ırılman'lar . O'zlerin'iz ushın ha'r tu'rli zattın' su'lderine megzetip but islep , Qudayın'ız Jaratqan İyenin' na'zerinde jawızlıq bolg'an islerdi islesen'iz , Onı g'a'zeplendiresiz .
05004026	Bu'gin sizlerge qarsı jerdi ha'm aspandı gu'wa qılaman : eger mag'an qulaq salmasan'ız , İordan da'ryasınan o'tip , mu'lik etiw ushın baratug'ın elde so'zsiz ha'm tez o'lip ketesizler . Ol jerde uzaq waqıt jasamaysızlar , pu'tkilley joq bolasızlar .
05004027	Jaratqan İye sizlerdi basqa xalıqlardın' arasına tarqatıp jiberedi . Sol xalıqlardın' arasında bazıların'ız g'ana aman qalasızlar .
05004028	Ol jerde ko'zi ko'rmeytug'ın , esitpeytug'ın , jemeytug'ın ha'm iyis sezbeytug'ın adamzattın' qolınan islengen ag'ash ha'm tas qudaylarg'a tabınatug'ın bolasızlar .
05004029	Degen menen , sizler Qudayın'ız Jaratqan İyeni pu'tkil ju'regin'iz ha'm pu'tkil janın'ız benen izlesen'iz , Onı tabasızlar .
05004030	Qıyınshılıqqa duwshar bolg'anın'ızda ha'm usılardın' barlıg'ı basın'ızg'a tu'skennen keyin barıp , Qudayın'ız Jaratqan İyege qaytasızlar , Onın' so'zine qulaq salasızlar .
05004031	Sebebi Qudayın'ız Jaratqan İye rehimli Qudaydur . Ol sizlerdi taslap ketpeydi , joq qılıp jibermeydi ha'm ata-babaların'ız benen ant iship du'zgen kelisimin umıtpaydı .
05004032	Sizler du'nyag'a kelmesin'izden aldıng'ı ku'nlerdi , Qudaydın' jer ju'zindegi adamzattı jaratqan ku'nnen usı ku'nge deyin o'tken da'wirdi sorastırıp ko'rin'ler . Du'nyanın' bir shetinen ekinshi shetine deyin sorap ko'rin' , sonday ullı waqıya ulıwma boldı ma eken yamasa kim bolsa da , usıg'an uqsag'an bir waqıyanı esitti me eken ?
05004033	Sizlerge uqsap , ottın' ishinen so'ylegen Qudaydın' dawısın esitip , aman qalg'an basqa bir xalıq bar ma ?
05004034	Qudayın'ız Jaratqan İyenin' Mısırda neler islegenin sizler o'z ko'zin'iz benen ko'rdin'iz . Qaysı quday sonday apatlar , ka'ramatlı belgiler , tan' qalarlıq isler , sawash , sozılg'an ku'shli ha'm qu'diretli qol , ullı ha'm qorqınıshlı isler arqalı basqa bir xalıqtın' arasınan o'zine bir xalıqtı ayırıp alıw ushın bardı ?
05004035	Jaratqan İyenin' Quday ekenin ha'm Onnan basqa quday joq ekenin bilsin , dep bul waqıyalar sizlerge ko'rsetilgen .
05004036	Ol sizlerdi tuwrı jolg'a salıw ushın , aspannan dawıslap so'yledi . Jer ju'zinde Ol sizlerge ullı otın ko'rsetti . Ottın' ishinen Onın' so'zlerin esittin'iz .
05004037	Ol ata-babaların'ızdı su'ygenlikten ha'm olardın' urpag'ın tan'lag'anı ushın , sizlerdi ullı ku'shi menen Mısırdan O'zi alıp shıqtı .
05004038	Bundag'ı Onın' maqseti sizlerden ko'p ha'm ku'shli bolg'an xalıqlardı aldın'ızdan quwıp , olardın' jerlerine kirgizip , bu'gingidey mu'lik etiwin'iz ushın jerlerin sizlerge beriw edi .
05004039	Sonın' ushın , bu'gin Jaratqan İyenin' aspanda ha'm jer ju'zinde Quday ekenin , Onnan basqa quday joq ekenligin bilip alın'lar ha'm ju'regin'izde saqlan'lar .
05004040	Sizler ha'm urpaqların'ız abadan turmıs keshiriwin'iz ushın , Qudayın'ız Jaratqan İyenin' ma'n'gige sizlerge berip atırg'an bul jerlerde uzaq jıllar jasawın'ız ushın , bu'gin men sizlerge jetkerip atırg'an Jaratqan İyenin' qag'ıydalarına ha'm buyrıqlarına a'mel qılın'lar » . İordan da'ryasının' shıg'ıs ta'repindegi panalaytug'ın qalalar
05004041	Sonnan keyin , Muwsa İordan da'ryasının' shıg'ıs ta'repinen u'sh qalanı ajırattı .
05004042	Solay etip , aldınnan jawızlıq qılıw niyeti bolmay , bir adamdı bilmesten o'ltirip qoyg'an adam usı qalalardın' birewine qashıp , o'z janın qutqarıp qalıwı mu'mkin .
05004043	Bul qalalar mınalar edi : Ruben urıwı ushın u'stirttegi tegislikte jaylasqan Beser qalası , Gad urıwı ushın Giladtag'ı Ramot qalası , Menashshe urıwı ushın Bashandag'ı Golan qalası . Nızamg'a kirisiw
05004044	Muwsa İzrail xalqına to'mendegi nızamlardı berdi .
05004045	İzraillılar Mısırdan shıqqannan keyin , Muwsanın' olarg'a bergen ta'rtipleri , qag'ıydaları ha'm nızamları mınalar .
05004046	Muwsa bulardı İordan da'ryasının' shıg'ıs ta'repinde , Beyt-Peordın' qarsı aldındag'ı oypatlıqta bayanladı . Bul jerler aldın Xeshbonda hu'kimdarlıq qılg'an amorlardın' patshası Sixong'a tiyisli edi . Muwsa menen izraillılar Mısırdan shıqqannan keyin , Sixondı jen'iliske ushıratqan edi .
05004047	İzrail xalqı Sixonnın' ha'm Bashan patshası Ogtın' jerlerin , yag'nıy İordan da'ryasının' shıg'ıs ta'repinde jasaytug'ın amor xalqının' eki patshasının' elin qolg'a kirgizgen edi .
05004048	Bul jerler Arnon sayının' shetinde jaylasqan Aroer qalasınan Siong'a deyin , yag'nıy Xermon tawına deyin sozılg'an edi .
05004049	Ja'ne de , Pisga tawının' janbawırlarındag'ı O'li ten'izge deyin sozılg'an bul jerler İordan da'ryasının' shıg'ıs jag'asındag'ı pu'tkil tegislikti de o'z ishine alatug'ın edi .
05005001	On buyrıq . Muwsa pu'tkil izraillılardı bir jerge jıynap , olarg'a bılay dedi : « Ha'y , İzrail , bu'gin sizlerge aytatug'ın qag'ıydalar ha'm nızamlarg'a qulaq salın'lar ! Olardı u'yrenip , muqıyatlı tu'rde orınlan'lar !
05005002	Qudayımız Jaratqan İye Xoreb tawında bizler menen bir kelisim du'zdi .
05005003	Jaratqan İye ata-babalarımız benen emes , al bizler menen , bu'gin usı jerde tiri bolg'an ha'mmemiz benen kelisim du'zdi .
05005004	Jaratqan İye sol tawda ottın' ishinen sizler menen ju'zbe-ju'z so'ylesti .
05005005	Sol waqıtta men Jaratqan İye menen sizlerdin' aran'ızda turıp , Onın' so'zin sizlerge jetkerdim . Sebebi sizler ottan qorqıp , tawg'a shıqpadın'ız . Sonda Jaratqan İye bılay dep ayttı :
05005006	„ Men — seni Mısırdan , qul bolg'an jerin'nen alıp shıqqan Qudayın' Jaratqan İyemen .
05005007	Senin' Mennen basqa qudayların' bolmasın .
05005008	Joqarıdag'ı aspanda , to'mendegi jer ju'zinde ha'm jer astındag'ı suwlarda bolg'an hesh bir na'rsenin' ko'rinisin sog'ıp , o'zin'e but jasama .
05005009	Olarg'a tabınba ha'm xızmet qılma . Sebebi Men — senin' Qudayın' Jaratqan İye , qızg'anshaq Qudayman . Meni jek ko'rgenlerdi a'kesinin' gu'nası ushın balaların , olardın' u'shinshi , to'rtinshi a'wladına shekem jazalayman .
05005010	Biraq Meni su'ygenlerge ha'm buyrıqlarımdı orınlag'anlarg'a mın'ınshı urpag'ına deyin jaqsılıq qılaman .
05005011	Qudayın' bolg'an Jaratqan İyenin' atın jo'nsiz tilin'e alma . O'ytkeni Jaratqan İye atın bosqa tilge alg'anlardı jazasız qaldırmaydı .
05005012	Qudayın' Jaratqan İyenin' buyrıg'ına muwapıq , Shabbat ku'nin muxaddes tutıwdı este saqla .
05005013	Altı ku'n jumıs islep , barlıq islerin'di isle .
05005014	Al jetinshi ku'n Mag'an , Qudayın' Jaratqan İyege arnalg'an Shabbat ku'ni . Sol ku'ni hesh qanday is qılma . Ulın' da , qızın' da , qulın' da , shorın' da , o'gizin' , eshegin' ha'm basqa malların' da , aran'ızdag'ı kelgindi adam da hesh qanday is qılmasın . Solay etip , qul ha'm shorıların' da o'zin'dey dem alsın .
05005015	Mısırda qul bolg'anın'dı ha'm Qudayın' Jaratqan İye seni sol jerden ku'shli ha'm qu'diretli qolı menen shıg'arg'anın esle . Sonın' ushın , Qudayın' Jaratqan İye Shabbat ku'nine a'mel qılıwın'dı buyırdı .
05005016	Qudayın' Jaratqan İye buyırg'anınday , ata-anan'dı hu'rmetle . Sonda Qudayın' Jaratqan İyenin' sag'an beretug'ın jerinde o'mirin' uzaq boladı ha'm baxıtlı jasaysan' .
05005017	Adam o'ltirme .
05005018	Neke hadallıg'ın buzba .
05005019	Urlıq isleme .
05005020	Hesh kimge qarsı jalg'an gu'walıq berme .
05005021	Hesh bir adamnın' hayalın ku'seme . Onın' u'yin , atızın , qulın , shorısın , o'gizin , eshegin , hesh bir na'rsesin ku'seme “ .
05005022	Jaratqan İye bul so'zlerdi pu'tkil ja'miyetin'izge sol tawda ottın' , bulttın' , qoyıw qaran'g'ılıqtın' ishinen ba'lent dawıs penen ayttı . Bul so'zlerge basqa hesh na'rse qospadı . Sonnan keyin , Ol bul buyrıqlardı tegis eki tastın' u'stine jazıp , mag'an berdi .
05005023	Taw ot bolıp janıp turg'anda , qaran'g'ılıq ishinen dawıs esittin'iz . Sonda barlıq urıw basshıların'ız ha'm aqsaqalların'ız menin' aldıma kelip ,
05005024	bılay dedi : „ Mine , Qudayımız Jaratqan İye bizlerge saltanatın ha'm ullılıg'ın ko'rsetti ha'm ottın' ishinen shıqqan Onın' dawısın esittik . Bu'gin bizler Qudaydın' adamzat penen so'yleskenin ha'm adamzattın' tiri qalg'anın ko'rdik .
05005025	Biraq endi bizler ne ushın o'mirimizdi ja'ne qa'wip astına qoyıwımız kerek ? Bul u'lken ot bizlerdi jag'ıp , joq etedi-g'o ! Eger Qudayımız Jaratqan İyenin' dawısın ja'ne bir ma'rte esitsek , onda so'zsiz o'lip qalamız .
05005026	Ottın' ishinen so'ylegen tiri Qudaydın' dawısın bizler sıyaqlı esitip , tiri qalg'an adam bar ma ?
05005027	Sen barıp , Qudayımız Jaratqan İyenin' so'zlerin tın'la . Sonnan keyin , Onın' barlıq so'zlerin bizlerge aytıp ber . Bizler qulaq salıp , orınlaymız “ .
05005028	Jaratqan İye sizlerdin' mag'an aytqanların'ızdı esitip , mag'an bılay dedi : „ Men bul xalıqtın' sag'an ne aytqanların esittim . Olardın' barlıq aytqanları durıs .
05005029	Qa'nekey , olardın' ju'rekleri ha'mme waqıtta usınday bolsa , Mennen qorqıp , barlıq buyrıqlarıma a'mel qılsa ! Sonda o'zleri de , urpaqları da ma'n'gi baxıtlı bolar edi .
05005030	Endi sen olarg'a barıp , shatırların'ızg'a qaytın' , dep ayt .
05005031	Al sen usı jerde , Menin' qasımda qal . Men sag'an barlıq buyrıqlarımdı , qag'ıydalarımdı ha'm nızamlarımdı beremen . Bulardı xalıqqa sen u'yretesen' . Solay etip , Men olarg'a mu'lik etip berip atırg'an elde bulardın' ha'mmesine a'mel qılsın “ .
05005032	Endi on'g'a da , solg'a da burılmay , Qudayın'ız Jaratqan İyenin' sizlerge bergen buyrıqların muqıyatlı tu'rde orınlan'lar .
05005033	Qudayın'ız Jaratqan İyenin' buyırg'an barlıq jolları menen ju'rin'ler . Sonda sizler mu'lik etip alatug'ın jerde aman bolıp , baxıtlı ha'm uzaq o'mir su'resizler » .
05006001	En' ullı buyrıq1 « Bular Qudayın'ız Jaratqan İyenin' sizlerge u'yretiw ushın mag'an bergen buyrıqları , qag'ıydaları ha'm nızamları . İordan da'ryasınan o'tip , mu'lik etiw ushın baratırg'an elde olarg'a a'mel qılın' .
05006002	Men sizlerge berip atırg'an barlıq qag'ıyda ha'm buyrıqlarg'a o'zlerin'iz , balaların'ız ha'm balaların'ızdın' balaları da a'mel qılıp , o'mirin'izdin' aqırına deyin Jaratqan İyeden qorqıp jasan' . Sonda o'mirin'iz uzaq boladı .
05006003	Ha'y , İzrail xalqı qulaq salın' ! Bulardı muqıyatlı tu'rde orınlan' . Sonda ata-babaların'ızdın' Qudayı Jaratqan İyenin' sizlerge aytqanınday su't ha'm pal ag'ıp turg'an elde o'sip-o'nip ko'beyesiz ha'm baxıtlı bolasız .
05006004	Ha'y , İzrail xalqı , qulaq salın' ! Qudayımız Jaratqan İye — jalg'ız Jaratqan İyedur .
05006005	Qudayın'ız Jaratqan İyeni pu'tkil ju'regin'iz , pu'tkil janın'ız ha'm pu'tkil ku'shin'iz benen su'yin' .
05006006	Bu'gin men sizlerge berip atırg'an bul buyrıqlardı oy-ju'regin'izde saqlan' .
05006007	Bulardı balaların'ızg'a da muqıyatlı tu'rde u'yretin' . U'yde otırg'anda da , jolda ju'rgende de , jatqanda da , turg'anda da usılar haqqında aytıp berin' .
05006008	Bulardı belgi qılıp , qolların'ızg'a baylap qoyın' , man'layın'ızg'a nıshan sıpatında tag'ıp qoyın' .
05006009	U'yin'izdegi esigin'izdin' jaqlawlarına , qalaların'ızdın' da'rwazalarına jazıp qoyın' . Qudaydın' so'zine qulaq salmaytug'ınlarg'a qarsı eskertiw
05006010	Qudayın'ız Jaratqan İye ata-babaların'ız bolg'an İbrayımg'a , Isaqqa ha'm Yaqıpqa beremen dep ant ishken jerge sizlerdi alıp kiredi . Ol sizlerge o'zlerin'iz qurmag'an u'lken ha'm jaqsı qalalardı ,
05006011	o'zlerin'iz jıynamag'an jaqsı mal-mu'liklerge tolı u'ylerdi , o'zlerin'iz miynet etip qazbag'an suw saqlag'ıshlardı , o'zlerin'iz ekpegen ju'zimzarlardı ha'm za'ytu'n bag'ların beredi . Ol jerde iship-jep toyasızlar .
05006012	Sol waqıtta abaylı bolın'lar ! Sizlerdi Mısırdag'ı qullıqtan alıp shıqqan Jaratqan İyeni umıtpan'lar .
05006013	Qudayın'ız Jaratqan İyeden qorqın'lar . Tek g'ana Og'an xızmet etip , Onın' atı menen ant ishin'ler .
05006014	Basqa qudaylarg'a , do'geregin'izdegi xalıqlardın' qudaylarına ermen'ler .
05006015	Sebebi aran'ızda bolatug'ın Qudayın'ız Jaratqan İye qızg'anshaq Qudaydur . Eger Ol g'a'zeplense , sizlerdi jer ju'zinen joq qılıp jiberedi .
05006016	Massada islegenin'izdey , Qudayın'ız Jaratqan İyeni sınaman'lar .
05006017	Qudayın'ız Jaratqan İyenin' buyrıqların , sizlerge bergen ta'rtip ha'm qag'ıydaların birewin de qaldırmay orınlan'lar .
05006018	Jaratqan İyenin' na'zerinde durıs ha'm jaqsı bolg'an islerdi islen'ler . Sonda sizler baxıtlı bolasız , Ol ata-babaların'ızg'a beremen dep ant ishken jaqsı jerdi mu'lik etip alasız .
05006019	Jaratqan İyenin' O'zi aytqanınday , Ol sizlerdin' barlıq dushpanların'ızdı ol jerden quwıp shıg'aradı .
05006020	Eger de keleshekte balaların'ız sizlerden : „ Qudayımız Jaratqan İye usı ta'rtiplerdi , qag'ıydalardı ha'm nızamlardı sizlerge ne sebepten berdi ? “ — dep sorasa ,
05006021	olarg'a bılay dep aytın'lar : „ Bizler Mısırda faraonnın' qulı edik . Jaratqan İye bizlerdi ku'shli qolı menen ol jerden alıp shıqtı .
05006022	Ol bizlerdin' ko'z aldımızda Mısırg'a , faraong'a ha'm olardın' shan'araqlarına qarsı ullı , qorqınıshlı ka'ramatlar ha'm belgiler ko'rsetti .
05006023	Ol ata-babalarımızg'a ant iship , wa'de qılg'an jerge bizlerdi alıp keliw ushın ha'm ol jerdi bizlerge beriw ushın bizlerdi Mısırdan alıp shıqtı .
05006024	Bizlerdin' ba'rha baxıtlı o'mir su'riwimiz ha'm bu'gingidey tiri ju'riwimiz ushın , Qudayımız Jaratqan İye usı qag'ıydalardın' ha'mmesine a'mel qılıp , Onnan qorqıwımızdı buyırdı .
05006025	Qudayımız Jaratqan İyenin' aldında usı buyrıqlardı muqıyatlı tu'rde orınlasaq , bizler haq bolamız “ » .
05007001	Qudaydın' xalqı . « Qudayın'ız Jaratqan İye sizlerdi mu'lik etip alatug'ın jerin'izge alıp barg'anda , ko'p xalıqlardı — xett , girgash , amor , kenaan , periz , xiw ha'm ebus xalıqların sizlerdin' aldın'ızdan quwıp shıg'aradı . Bul jeti xalıq sizlerden go're ko'p ha'm ku'shli .
05007002	Qudayın'ız Jaratqan İye bul xalıqlardı sizlerge ta'slim etkende , olardın' u'stinen jen'iske erisesiz . Sonda olardın' ha'mmesin tolıg'ı menen joq qılın'lar ! Sol xalıqlar menen kelisim du'zben'ler , olardı ayaman'lar .
05007003	Olar menen quda-tamır bolıp , o'z qızların'ızdı olardın' ullarına turmısqa bermen'ler ha'm olardın' qızların ulların'ızg'a alıp bermen'ler .
05007004	Sebebi olar ul-qızların'ızdı Jaratqan İyeden ju'z burdıradı ha'm ul-qızların'ız basqa qudaylarg'a xızmet etetug'ın boladı . Sonda Jaratqan İye sizlerge g'a'zeplenip , sizlerdi sol waqıttın' o'zinde joq qılıp jiberedi .
05007005	Kerisinshe , ol xalıqlarg'a mınaday qılın'lar : olardın' qurbanlıq orınların buzın'lar , kiyeli tasların sındırıp taslan'lar , kiyeli ag'ashların shawıp taslan'lar ha'm butların jag'ıp jiberin'ler .
05007006	O'ytkeni sizler Qudayın'ız Jaratqan İyenin' muxaddes xalqısız . Jer ju'zindegi barlıq xalıqlardın' arasınan Ol sizlerdi O'z g'a'ziynesi sıpatında tan'lap aldı .
05007007	Jaratqan İye sizlerdi basqa xalıqlardan ko'p bolg'anın'ız ushın su'yip , tan'lamadı . Sizler basqa barlıq xalıqlardan az edin'iz .
05007008	Al Jaratqan İye sizlerdi su'ygeni ushın ha'm ata-babaların'ızg'a ishken antın orınlaw ushın sizlerdi ku'shli qolı menen Mısırdag'ı qullıqtan , Mısır patshası faraonnın' qol astınan azat etti .
05007009	Solay etip , Qudayın'ız Jaratqan İye — haqıyqıy Quday ekenin bilip alın'lar . Ol sadıq Quday , O'zin su'yip , buyrıqlarına a'mel qılg'anlardın' mın'ınshı a'wladına deyin O'z kelisiminde sadıq qalıp , jaqsılıq qıladı .
05007010	Biraq O'zin jek ko'rgenlerdi bolsa , ekilenbesten joq etedi . Awa , olardı jazalawg'a keshikpeydi .
05007011	Sonın' ushın , bu'gin men sizlerge jetkerip atırg'an buyrıqlardı , qag'ıydalardı ha'm nızamlardı muqıyatlı tu'rde orınlan'lar . Buyrıqlarg'a boysıng'anlarg'a beriletug'ın jarılqaw
05007012	Eger de usı buyrıqlarg'a boysınıp , olardı tolıq orınlasan'ız , onda Qudayın'ız Jaratqan İye ata-babaların'ızg'a ant ishkenindey , sizler menen du'zgen kelisimine sadıq qaladı .
05007013	Ol sizlerge beremen dep , ata-babaların'ızg'a ant ishken elde sizlerdi su'yip , jarılqap , ko'beytedi . Sizlerdin' urpaqların'ızdı o'nip-o'stirip , jerin'izdin' zu'ra'a'tin , da'n o'nimlerin , jan'a sharaptı , za'ytu'n mayın , pada ha'm su'riwlerin'izdi mol qıladı .
05007014	Basqa xalıqlardan go're , sizler ko'p bereketli bolasız . Sizlerdin' aran'ızda na'silsiz erkek te , bala ko'termeytug'ın hayal da , qısır mal da bolmaydı .
05007015	Jaratqan İye sizlerdi ha'r tu'rli awırıw-sırqawlardan saqlaydı . Mısırda o'zlerin'iz ko'rgen qorqınıshlı keselliklerdin' hesh birin sizlerdin' basın'ızg'a salmaydı , al olardı dushpanların'ızg'a jiberedi .
05007016	Qudayın'ız Jaratqan İye sizlerge ta'slim qılatug'ın xalıqlardın' barlıg'ın qırıp taslan'lar , olardı ayap otırman'lar . Olardın' qudaylarına tabınban'lar . O'ytkeni olardın' qudayları sizler ushın duzaq boladı .
05007017	Sizler : „ Bul xalıqlar bizlerden go're ju'da' ku'shli-g'o , olardı qalayınsha quwıp shıg'aramız ? “ — dep oylap atırg'an shıg'arsız .
05007018	Biraq olardan qorqpan'lar . Qudayın'ız Jaratqan İyenin' faraong'a ha'm pu'tkil Mısır xalqına neler islegenin esin'izde saqlan'lar .
05007019	Qudayın'ız Jaratqan İyenin' sizlerdi Mısırdan shıg'arıw ushın , olarg'a jibergen ullı apatların , ko'rsetken ka'ramatların , tan' qalarlıq islerin , ku'shli ha'm qu'diretli qolın o'z ko'zin'iz benen ko'rdin'iz . Qudayın'ız Jaratqan İye ha'zir sizler qorqıp atırg'an usı xalıqlardın' ha'mmesine de solay isleydi .
05007020	Ha'tteki , sizlerden jasırınıp , aman qalg'anlarg'a da eshek ha'rre jiberip , olardı o'ltiredi .
05007021	Olardan qorqıp , qa'weterge tu'spen'ler . Sizlerdin' aran'ızdag'ı Qudayın'ız Jaratqan İye ullı ha'm aybatlı Qudaydur .
05007022	Ol usı xalıqlardı aldın'ızdan az-azdan quwadı . Sizler olardı birden joq qıla almaysız . Bolmasa , a'tirapın'ızdı jabayı haywanlar basıp ketedi .
05007023	Qudayın'ız Jaratqan İye sol xalıqlardı sizlerge ta'slim qıladı ha'm olardın' ha'mmesin albırawshılıq ishinde qaldırıp , joq qıladı .
05007024	Olardın' patshaların da sizlerge ta'slim qıladı . Sizler olardın' atların jer ju'zinen o'shirip taslaysız . Hesh kim sizlerge qarsı tura almaydı , sizler ha'mmesin qırıp taslaysız .
05007025	Olardın' qudaylarının' mu'sinlerin jag'ıp jiberin'ler . Sol mu'sinler qaplang'an altın ha'm gu'miske qızıg'ıp , olardı o'zlerin'izge alman'lar . Eger alsan'ız , onda olar sizlerge duzaq boladı . Bul mu'sinler Qudayın'ız Jaratqan İyege jerkenishlidur .
05007026	Usı jerkenishli zatlardı u'yin'izge alıp barman'lar , bolmasa , olar sıyaqlı sizler de joq qılınasız . Sizler sol butlardı jek ko'rip , olardan jerkeniwin'iz kerek , sebebi olar g'arg'ıstın' astında bolıp , joq qılınıwı kerek » .
05008001	Jaratqan İyeni umıtpan'lar1 « Bu'gin men sizlerge berip atırg'an buyrıqlardın' ha'mmesin muqıyatlı tu'rde orınlan'lar , sonda jasaysız ha'm ko'beyesiz . Jaratqan İyenin' ata-babaların'ızg'a beremen dep ant ishken jerin mu'lik etip alasızlar .
05008002	Qudayın'ız Jaratqan İye sizlerdi qırq jıl dawamında sho'lde alıp ju'rdi , sol ju'rgen uzaq jolın'ızdı este saqlan'lar ! Sizlerdin' ju'regin'izde ne bar ekenin ha'm Onın' buyrıqlarına boysınatug'ının'ız , ya boysınbaytug'ının'ızdı biliw ushın , sizlerge qıyınshılıq jiberip , sınadı .
05008003	Ol sizlerdi ash qaldırıp , boysındırdı . Keyin o'zlerin'iz de , ata-babaların'ız da ko'rmegen manna menen toydırdı . Bunı adamnın' tek g'ana nan menen emes , al Jaratqan İyenin' awzınan shıqqan ha'r bir so'zi menen jasaytug'ının sizlerge u'yretiw ushın isledi .
05008004	Sol qırq jıl dawamında ya kiyimlerin'iz tozbadı , ya ayaqların'ız isip ketpedi .
05008005	Mınanı este tutın'lar : a'ke balasın qalay ta'rbiyalasa , Qudayın'ız Jaratqan İye de sizlerdi solay etip ta'rbiyaladı .
05008006	Sonlıqtan Qudayın'ız Jaratqan İyenin' buyrıqlarına boysınıp , ko'rsetken jolı menen ju'rin' ha'm Onnan qorqın' .
05008007	Ol sizlerdi jaqsı bir jerge alıp baradı . Ol jerdin' da'ryaları , bulaqları ha'm tawlar menen oypatlıqlarda jer astınan shıg'atug'ın suwları ,
05008008	biydayı , arpası , ju'zimi , a'njiri , anarı , za'ytu'n ag'ashları ha'm palı bar .
05008009	Sol elde toyıp nan jeysizler , hesh qanday mu'ta'jlik ko'rmeysizler . Ol sonday el , taslarınan temir , tawlarınan mıs alasızlar .
05008010	Sol jerde iship-jep toyg'anın'ızda , sizlerge bergen o'nimdar el ushın , Qudayın'ız Jaratqan İyege shu'kirlik bildirin'ler .
05008011	Qudayın'ız Jaratqan İyeni umıtpan'lar , bu'gin men sizlerge jetkerip atırg'an Onın' buyrıqların , nızamların ha'm qag'ıydaların orınlamay qalıwdan saq bolın'lar .
05008012	Ja'ne , qarnın'ız toyıp , sulıw u'yler salıp , jaylasıp alg'anda ,
05008013	iri ha'm mayda malların'ız ko'beyip , altın-gu'mislerin'iz ha'm mal-du'nyan'ız artqanda ,
05008014	menmen bolıp ketpen'ler ! Sizlerdi Mısır elindegi qullıqtan alıp shıqqan Qudayın'ız Jaratqan İyeni umıtpan'lar !
05008015	Jaratqan İye sizlerdi za'ha'rli jılanlar ha'm shayanlarg'a tolı sol u'lken ha'm qorqınıshlı sho'lden , qurg'aq ha'm suwsız jerlerden alıp o'tti . Ol jerde sizler ushın jartastan suw shıg'ardı .
05008016	Ata-babaların'ız ko'rmegen manna menen sho'lde sizlerdi toydırdı . Aqıbetinde sizlerge jaqsılıq alıp keliw ushın , sizlerdi qıyınshılıqqa duwshar etip , sınadı .
05008017	Sizler : „ Usı mal-du'nyanı o'z ku'sh-quwatım menen taptım “ , — dep oylaman'lar .
05008018	Al sol mal-du'nyanı jıynawg'a sizlerge ku'sh-quwat bergen Qudayın'ız Jaratqan İye ekenin esin'izde tutın'lar . Ol ata-babaların'ız benen du'zgen kelisimine sadıq bolg'anı ushın , onı bu'gin orınlap atır .
05008019	Bu'gin men sizlerdi qatal eskertemen : eger Qudayın'ız Jaratqan İyeni umıtıp , basqa qudaylardın' izine erip ketsen'iz , olarg'a xızmet etip , aldında tabınsan'ız , onda so'zsiz joq bolıp ketesiz !
05008020	Qudayın'ız Jaratqan İye sizlerdin' aldın'ızdan basqa xalıqlardı joq qılıp atırg'anınday , Og'an boysınbag'anın'ız ushın , sizlerdi de joq qıladı » .
05009001	Jaratqan İyenin' xalıqqa jerdi beriwinin' sebebi1 « Qulaq salın' , ha'y , İzrail xalqı ! Sizler bu'gin o'zlerin'izden ko'p ha'm ku'shli bolg'an xalıqlardın' jerlerin mu'lik etiw ushın , İordan da'ryasınan o'tesiz . Olardın' u'lken qalaları aspang'a tiyer diywallar menen qorshalg'an .
05009002	Sol ku'shli , uzın boylı xalıq Anaq a'wladınan . Olardı o'zlerin'iz bilesiz . Olar haqqında : „ Anaq a'wladlarına kim qarsı shıg'a alar eken ? “ — degen so'zlerdi esitkensizler .
05009003	Biraq bu'gin mınanı bilip qoyın'lar : Qudayın'ız Jaratqan İye jalmamay jutatug'ın jalın sıyaqlı sizlerdin' aldın'ızdan baradı . Ol Anaq a'wladların jen'iliske ushıratıp , sizlerge bas iydiredi . Sonda Jaratqan İye sizlerge wa'de bergenindey , olardı quwıp , bir maydanda joq qılasız .
05009004	Qudayın'ız Jaratqan İye sol xalıqlardı sizlerdin' aldın'ızdan quwıp shıg'arg'annan keyin , sizler o'zlerin'izshe : „ Jaratqan İye haqlıg'ımız sebepli bul eldi iyelewimiz ushın , bizlerdi usı jerge alıp keldi “ , — dep oylap ju'rmen'ler . O'ytkeni Jaratqan İye bul xalıqlardı islegen jawızlıqları ushın , sizlerdin' aldın'ızdan quwıp atır .
05009005	Sizler o'z a'dilligin'iz ha'm kewlin'izdin' haqlıg'ı sebepli olardın' jerlerin mu'lik etip alıp atırg'an joqsız . Qudayın'ız Jaratqan İye bul xalıqlardı islegen jawızlıqları sebepli sizlerdin' aldın'ızdan quwıp atır . Usılayınsha , Ol ata-babaların'ız İbrayım , Isaq ha'm Yaqıpqa ant iship , bergen wa'desin orınlaydı .
05009006	Mınanı bilip qoyın'lar : Qudayın'ız Jaratqan İye sizlerge bul jaqsı jerdi haq bolg'anın'ız ushın berip atırg'an joq . Kerisinshe , sizler qaysar bir xalıqsız . Tana su'lderindegi but ha'm Muwsanın' xalıq ushın jalbarınıwı
05009007	Qudayın'ız Jaratqan İyeni sho'lde qanshelli g'a'zeplendirgenin'izdi esin'izde saqlan' , hasla umıtpan'lar . Mısırdan shıqqan ku'nnen baslap , usı jerge jetip kelgenge deyin ha'mme waqıtta Jaratqan İyege qarsı bas ko'terip keldin'iz .
05009008	Xoreb tawında Jaratqan İyenin' g'a'zebine tiygenin'iz sonshelli , Ol sizlerdi joq qılıp jibereyin dep qaldı .
05009009	Sonda men eki tastı , yag'nıy Jaratqan İyenin' sizler menen du'zgen kelisim tasların alıw ushın , tawg'a shıqqan edim . Men ol jerde qırq ku'n , qırq tu'n bolıp , hesh na'rse iship-jemedim .
05009010	Jaratqan İye O'z qolı menen jazg'an eki tastı mag'an berdi . Bul taslarda sizler tawda jıynalg'an ku'ni Jaratqan İyenin' ot ishinen sizlerge aytqan buyrıqlarının' ha'mmesi jazılg'an edi .
05009011	Sol qırq ku'n , qırq tu'nnen keyin Jaratqan İye mag'an eki tastı , kelisim tasların berdi .
05009012	Sonnan keyin , Jaratqan İye mag'an : „ Qa'ne , bul jerden da'rhal to'men tu's . Sebebi Mısırdan alıp shıqqan xalqın' joldan azg'ırıldı . Olar Men buyırg'an joldan shıg'ıp , o'zlerine bir but quyıp , islep aldı “ , — dedi .
05009013	Jaratqan İye mag'an ja'ne : „ Bul xalıqtın' haqıyqattan qaysar xalıq ekenin ko'rdim !
05009014	Endi Meni toqtatıp qalma . Men olardın' ha'mmesin joq qılıp , atların jer ju'zinen o'shirip taslayman . Al sennen olardan go're ku'shlirek ha'm ko'birek xalıq do'retemen “ , — dedi .
05009015	Solay etip , men tawdan to'menge tu'stim . Taw ot bolıp janıp turg'an edi . Menin' qolımda eki kelisim tası bar edi .
05009016	Sonda men sizlerdin' Qudayın'ız Jaratqan İyege qarsı gu'na islep , o'zlerin'izge tananın' su'lderindegi buttı islep alg'anın'ızdı ko'rdim . Sizler Jaratqan İyenin' bergen jolınan da'rhal shıg'ıp ketken edin'iz .
05009017	Sol sebepli qolımdag'ı eki kelisim tasın ılaqtırıp jiberip , sizlerdin' ko'z aldın'ızda sındırıp tasladım .
05009018	Sonnan keyin , men ko'p gu'nan'ız sebepli , ja'ne Jaratqan İyenin' aldında uzaq waqıt , qırq ku'n , qırq tu'n hesh na'rse iship-jemey , et betimnen jerge jatıp , sizler ushın jalbarındım . Sebebi Jaratqan İyenin' na'zerinde jawız bolg'an isti islep , Onın' g'a'zebin keltirgen edin'iz .
05009019	Men Jaratqan İyenin' janıp turg'an g'a'zebinin' aldında qattı qorqqan edim . Onın' g'a'zebi sonshelli lawlap ketkenlikten , Ol sizlerdi joq qılmaqshı edi . Degen menen , Jaratqan İye bul ret te menin' jalbarınıwıma qulaq saldı .
05009020	Jaratqan İye Xarong'a da qattı g'a'zeplenip , onı o'ltirmekshi edi . Biraq sol waqıtta Xaron ushın da jalbarıng'an edim .
05009021	Al men sizlerdin' gu'nalı isin'izdi , yag'nıy tanag'a megzetip islegen butın'ızdı alıp , jag'ıp jiberdim . Onı bo'leklep , untaqlap ezdim de , keyin onı tawda ag'ıp turg'an bulaqqa shashıp jiberdim .
05009022	Sizler ja'ne , Taberada da , Massada da , Kibrot-Hattaawada da Jaratqan İyenin' g'a'zebin keltirdin'iz .
05009023	Jaratqan İye Qadesh-Barniyadan sizlerdi jiberip : „ Barın'lar , sizlerge berip atırg'an eldi mu'lik etip , iyelep alın'lar “ , — dep buyırg'anda da , sizler Onın' buyrıg'ına qarsı shıqtın'ız . Sizler Og'an isenbedin'iz , so'zlerine de qulaq salmadın'ız .
05009024	Men sizlerdi tanıg'anımnan baslap , ha'zirge deyin Jaratqan İyege qarsı shıg'ıp , bas ko'terip kiyatırsız .
05009025	Jaratqan İye sizlerdi joq etetug'ının aytqanlıqtan , men Onın' aldında sol qırq ku'n , qırq tu'n boyı et betimnen jerge jatıp alg'an edim .
05009026	Sonda men Jaratqan İyege bılay dep jalbarıng'an edim : „ Oh , İyem , Jaratqan İye ! Sen O'z ullılıg'ın' menen azat etip , qu'diretli qolın' menen Mısırdan alıp shıqqan xalqın'dı , O'z mu'lkin'di joq etpe .
05009027	Qulların' İbrayımdı , Isaqtı ha'm Yaqıptı esle . Bul xalıqtın' qaysarlıg'ına , jawızlıqları menen gu'nalarına itibar berme .
05009028	Bolmasa , Sen bizlerdi alıp shıqqan eldin' xalqı : Jaratqan İye olardı wa'de qılg'an jerine alıp bara almadı . Ol sol xalıqtı jek ko'rgeni ushın , sho'lde joq qılıw maqsetinde olardı Mısırdan alıp shıqqan eken , — dep aytadı .
05009029	Biraq olar ullı ku'shin' ha'm qu'diretli qolın' menen Mısırdan alıp shıqqan O'zin'nin' xalqın' ha'm mu'lkin'dur “ » .
05010001	Muwsanın' buyrıqlardı qaytadan alıwı . « Sol waqıtta , Jaratqan İye mag'an bılay dedi : „ Burıng'ı tasqa uqsag'an eki tas jonıp alıp , Menin' aldıma , tawg'a shıq . Ja'ne , ag'ashtan bir sandıq isle .
05010002	Men usı taslarg'a aldın o'zin' sındırıp taslag'an taslardag'ı buyrıqlardı jazaman . Keyin sen taslardı sandıqqa salıp qoyasan' “ .
05010003	Solay etip , men akatsiya ag'ashınan bir sandıq isledim . Burıng'ı taslarday etip , eki tas jonıp aldım . Sonnan keyin , eki tastı alıp , tawg'a shıqtım .
05010004	Tawda jıynalg'an ku'nin'izde , Jaratqan İye ot ishinen sizlerge aytqan on buyrıqtı aldıng'ıday etip , sol eki tasqa ja'ne jazdı da , onı mag'an berdi .
05010005	Men tawdan to'men tu'sip , Jaratqan İye buyırg'anınday , taslardı sandıqtın' ishine salıp qoydım . Taslar ha'zir de sol sandıqtın' ishinde turıptı » .
05010006	İzraillılar Bene-Yaaqandag'ı qudıqlardın' janınan shıg'ıp , Moserag'a ju'rip ketti . Xaron sol jerde o'lip , jerlendi . Onın' ornına balası Elazar bas ruwxaniy boldı .
05010007	İzraillılar ol jerden Gudgodag'a , keyin bolsa , ag'ın suwlar u'lkesi bolg'an Yotbatag'a bardı .
05010008	Sol waqıtta Jaratqan İye Kelisim sandıg'ın ko'terip ju'rsin ha'm da'rgayımda xızmet etip , Menin' atım menen adamlarg'a aq pa'tiya bersin , dep Lebiy urıwın tan'lap alg'an edi . Olar bu'gin de usı xızmetti orınlap kiyatır .
05010009	Sonın' ushın , lebiyliler tuwısqanları bolg'an basqa urıwlar sıyaqlı jerden u'les almadı . O'ytkeni Qudayın'ız Jaratqan İyenin' olarg'a bergen wa'desi boyınsha Jaratqan İyenin' O'zi olardın' ırısqı-nesiybesin beredi .
05010010	« Men aldıng'ıday , tawda ja'ne qırq ku'n , qırq tu'n qaldım . Sonda Jaratqan İye ja'ne bir ma'rte menin' jalbarınıwımdı esitip , sizlerdi o'ltirmeytug'ın boldı .
05010011	Sonnan keyin , Ol : „ Qa'ne , tur , bul xalıqtı baslap bar . Olardı Men ata-babalarına beremen dep ant ishken jerge alıp bar . Olar sol jerge barıp , onı mu'lik etip , iyelep alsın “ , — dedi . Qudaydın' talapları
05010012	Endi , ha'y , İzrail xalqı , Qudayın'ız Jaratqan İye sizlerden bir na'rseni g'ana talap qıladı : Qudayın'ız Jaratqan İyeden qorqıp , Onın' jolları menen ju'rin'ler , Onı su'yin'ler , pu'tkil ju'regin'iz ha'm pu'tkil janın'ız benen Og'an xızmet etin'ler .
05010013	Men bu'gin sizlerge berip atırg'an Jaratqan İyenin' buyrıqlarına ha'm qag'ıydalarına a'mel qılın'lar , sonda abadan turmıs keshiresiz .
05010014	Aspan da , pu'tkil aspan a'lemi de , jer ju'zi ha'm onın' ishindegi barlıq ta Qudayın'ız Jaratqan İyege tiyislidur .
05010015	Degen menen , Jaratqan İye sizlerdin' ata-babaların'ızdı su'ydi . Mine , Ol bu'gin ko'rip turg'anın'ızday , olardın' urpag'ı bolg'an sizlerdi barlıq xalıqlardın' arasınan tan'lap aldı .
05010016	Ju'reklerin'izdi Jaratqan İyege bag'ıshlan'lar , bunnan bılay qaysar bolman'lar .
05010017	Sebebi Qudayın'ız Jaratqan İye , qudaylardın' Qudayı , iyelerdin' İyesidur . Ol hesh kimge eki ju'zlilik qılmaytug'ın , hesh qanday para almaytug'ın ullı , qu'diretli ha'm aybatlı Qudaydur .
05010018	Ol jetim-jesirlerdin' huqıqın qorg'aydı , kelgindilerdi su'yip , olarg'a awqat ha'm kiyim beredi .
05010019	Sizler de kelgindilerdi su'yiwin'iz kerek , o'ytkeni o'zlerin'iz de Mısırda kelgindi bolg'an edin'iz .
05010020	Qudayın'ız Jaratqan İyeden qorqıp , tek g'ana Og'an xızmet etin'ler . Og'an sadıq qalıp , Onın' atı menen ant ishin'ler .
05010021	Ol sizlerdin' dan'qın'ızdur . O'z ko'zin'iz benen ko'rgen sol ullı ha'm qorqınıshlı ka'ramatlardı sizler ushın islegen Qudayın'ızdur .
05010022	Sizlerdin' ata-babaların'ız Mısırg'a barg'anda , olar barı-jog'ı jetpis adam edi . Al ha'zir bolsa , Qudayın'ız Jaratqan İye sizlerdi aspandag'ı juldızlar sıyaqlı sansız etip ko'beytti » .
05011001	Jaratqan İyenin' buyrıqları1 « Qudayın'ız Jaratqan İyeni su'yin'ler . Onın' tapsırmalarına , qag'ıydalarına , nızamlarına ha'm buyrıqlarına ha'mme waqıtta a'mel qılın'lar .
05011002	Bu'gin mınanı esin'izde tutın'lar : Qudayın'ız Jaratqan İyenin' ta'rbiyasın alıp jasag'an balaların'ız emes , al sizler bolasız . Sizler Onın' ullılıg'ın , ku'shli qolın , qu'diretin ,
05011003	Mısırda faraon ha'm onın' pu'tkil eline islegen ka'ramatların ha'm belgilerin ,
05011004	Mısır la'shkerlerine , atlarına , sawash arbalarına neler islegenin , mısırlılar sizlerdin' izin'izden quwg'anda , olardı Qamıs ten'izinin' astına qalay mantıqtırıp , olardı qalayınsha tolıg'ı menen joq qılg'anın ko'rdin'iz .
05011005	Usı jerge jetip kelemen degenshe , Jaratqan İye sizler ushın sho'lde ne islegenin ,
05011006	Ruben urıwınan Eliabtın' ulları Datan menen Abiramg'a ne islegenin bilesiz . Pu'tkil İzrail xalqının' ko'z aldında jer ashılıp , olardı , shan'araqların , shatırların ha'm olarg'a tiyisli bolg'anlar menen barlıq janıwarların jutıp jiberdi .
05011007	Jaratqan İyenin' islegen barlıq ullı islerin o'z ko'zin'iz benen ko'rdin'iz . Wa'de etilgen eldin' bereketleri
05011008	Sonlıqtan bu'gin men sizlerge jetkerip atırg'an buyrıqlardın' ha'mmesine a'mel qılın'lar . Sonda sizler ku'shli bolasız ha'm İordan da'ryasınan o'tip , mu'lik etip alatug'ın eldi qolg'a kirgizesiz .
05011009	Jaratqan İyenin' ata-babaların'ızg'a ha'm olardın' urpaqları bolg'an sizlerge beremen dep ant ishken su't ha'm pal ag'ıp turg'an elde uzaq o'mir su'resiz .
05011010	Sizler mu'lik etip , iyelew ushın baratırg'an el , o'zlerin'iz shıg'ıp kelgen Mısır elindey emes . Palız atızın ta'rbiyalag'anday , Mısırda tuqım egip , awır miynet penen eginlerin'izdi suwg'arar edin'ler .
05011011	Biraq sizler mu'lik etip , iyelew ushın baratırg'an el taw ha'm oypatlıqlardan ibarat bolıp , onın' jeri jawın menen suwg'arıladı .
05011012	Bul jerge Qudayın'ız Jaratqan İyenin' O'zi g'amxorlıq qılıp , jıl basınan aqırına deyin ol jerdi O'zi gu'zetip turadı .
05011013	Qudayın'ız Jaratqan İyeni su'yip , pu'tkil ju'regin'iz ha'm pu'tkil janın'ız benen Og'an xızmet etiw ushın , bu'gin men sizlerge jetkerip atırg'an buyrıqlarg'a jaqsılap qulaq salsan'ız ,
05011014	Jaratqan İye jerin'izge gu'z ha'm ba'ha'r jawınların o'z waqtında jawdıradı . Solay etip , da'nin'izdi , taza sharabın'ızdı ha'm za'ytu'n mayın'ızdı jıynap alasız .
05011015	Jaratqan İye atızların'ızda malların'ız ushın ot-sho'p o'siredi , sizlerdin' nanın'ız mol boladı .
05011016	Biraq abaylı bolın'lar ! Ja'ne , azg'ırılıp joldan adaspan'lar . Basqa qudaylarg'a xızmet etip , olarg'a tabınban'lar .
05011017	Bolmasa , Jaratqan İye sizlerge g'a'zeplenip , aspandı jawıp taslaydı ha'm jawın jawmay , jer o'z o'nimin bermey qaladı . Na'tiyjede , Jaratqan İye sizlerge berip atırg'an jaqsı elde tez qırılıp , joq bolıp ketesiz .
05011018	Menin' usı so'zlerimdi aqıl-oyın'ız benen ju'regin'izde saqlan'lar ha'm qolın'ızg'a belgi qılıp baylap , man'layın'ızg'a nıshan qılıp tag'ıp qoyın'lar .
05011019	Bulardı balaların'ızg'a u'yretin' . U'yde otırg'anda da , jolda ju'rgende de , jatqanda da , turg'anda da usılar tuwralı aytıp berin' .
05011020	Esiklerin'izdin' jaqlawlarına , qalaların'ızdın' da'rwazalarına jazıp qoyın' .
05011021	Solay etip , Jaratqan İyenin' ata-babaların'ızg'a beremen , dep ant ishken elde sizlerdin' de , balaların'ızdın' da o'miri uzaq bolsın ha'm jerdin' u'stinde aspan qansha tursa , sol jerde sonsha jasan'lar .
05011022	Men bu'gin sizlerge jetkerip atırg'an bul buyrıqlardın' ha'mmesin muqıyatlı tu'rde orınlasan'ız , Qudayın'ız Jaratqan İyeni su'yip , Onın' jollarınan ju'rsen'iz ha'm Og'an sadıq bolsan'ız ,
05011023	Jaratqan İye bul xalıqlardın' barlıg'ın sizlerdin' aldın'ızdan quwıp jiberedi . Sizler o'zlerin'izden go're , ko'birek ha'm ku'shlirek bolg'an xalıqlardın' jerlerin mu'lik etip , iyelep alasız .
05011024	Ayag'ın'ız tiygen ha'r bir jer sizlerdiki boladı . Sizlerdin' jer shegaraların'ız qubladag'ı sho'lden arqadag'ı Lebanon tawlarına , shıg'ıstag'ı Evfrat da'ryasınan batıstag'ı Jer Orta ten'izine deyin sozıladı .
05011025	Sizlerge hesh kim qarsı tura almaydı . Sebebi Qudayın'ız Jaratqan İye sizlerge wa'de bergenindey , ayag'ın'ızdı basqan ha'r bir jerdegi adamlardı sizlerden qorqıp , titireytug'ın qıladı .
05011026	Mine , bu'gin men sizlerge tan'lawın'ız ushın , jarılqaw menen na'letti usınıp atırman .
05011027	Eger de bu'gin men sizlerge jetkerip atırg'an Qudayın'ız Jaratqan İyenin' buyrıqlarına boysınsan'ız , onda jarılqaw alasız .
05011028	Biraq eger de Qudayın'ız Jaratqan İyenin' buyrıqlarına qulaq salmay , o'zlerin'iz tanımaytug'ın basqa qudaylardın' izinen ketip , sizlerge bu'gin buyırg'an joldan azg'ırılsan'ız , onda na'letke ushıraysız .
05011029	Qudayın'ız Jaratqan İye mu'lik etip berip atırg'an elge sizlerdi alıp kirgennen keyin , Gerizzim tawında jarılqawlardı , Ebal tawında na'letlerdi ja'riyalan'lar .
05011030	Bul eki taw İordan da'ryasının' batıs ta'repinde , usı da'ryanın' tegisliginde jasaytug'ın kenaanlılardın' jerinde jaylasqan . Olar Gilgalg'a jaqın More emenzarının' qasında .
05011031	Sizler tez arada Qudayın'ız Jaratqan İye sizlerge beretug'ın eldi mu'lik etip , iyelew ushın , İordan da'ryasınan o'tesiz . Ol jerdi qolg'a kirgizip , jaylasıp alg'annan keyin ,
05011032	men bu'gin sizlerge jetkerip atırg'an qag'ıydalardın' ha'm nızamlardın' birewin de qaldırmay orınlan'lar » .
05012001	Sıyınıw ushın tek g'ana bir orın1 « Ata-babaların'ızdın' Qudayı Jaratqan İye sizlerge mu'lik etip berip atırg'an elde o'mirin'iz dawamında usı qag'ıyda ha'm nızamlardı muqıyatlı tu'rde orınlan'lar .
05012002	Sizler jerlerin iyeleytug'ın xalıqlardın' biyik tawlardag'ı , biyikliklerdegi ha'm qoyıw japıraqlı tereklerdin' astındag'ı o'z qudaylarına tabınatug'ın orınların buzıp , pu'tkilley joq qılın'lar .
05012003	Olardın' qurbanlıq orınların buzın' , kiyeli tasların sındırıp taslan' , kiyeli ag'ashların jag'ıp jiberin' ha'm qudaylarının' mu'sinlerin maydalap taslan' . Solay etip , olardın' qudaylarının' atların ol jerden joq qılın'lar .
05012004	Sizler Qudayın'ız Jaratqan İyege sol xalıqlardın' tabıng'anınday etip sıyınban'lar .
05012005	Qudayın'ız Jaratqan İye O'z atın ornatıw ushın , urıwların'ız arasında bir jerdi tan'lap aladı . Sizler sol jerge barıp , Og'an sıyının'lar .
05012006	Sizler jandırılatug'ın qurbanlıqların'ızdı , basqa qurbanlıqların'ızdı , u'sirlerin'izdi , bag'ıshlag'an zatların'ızdı , wa'de etip atag'an ha'm ıqtıyarlı sadaqaların'ızdı , iri ha'm mayda malların'ızdın' birinshi to'llerin sol jerge alıp barın'lar .
05012007	Ol jerde sizler Qudayın'ız Jaratqan İyenin' aldında o'z shan'arag'ın'ız benen birge iship-jep , Onın' barlıq islerin'izge bereket bergeni ushın shadlanın'lar .
05012008	Bu'gin bizler usı jerde islep atırg'an islerimizdi sol jerde islemen'ler . Bul jerde ha'r kim o'zi qa'legenindey sıyınıp atır .
05012009	O'ytkeni sizler Qudayın'ız Jaratqan İyenin' mu'lik etip berip atırg'an , tınıshlıqqa eristiretug'ın jerine ele kirmedin'iz .
05012010	Degen menen , tez arada sizler İordan da'ryasınan o'tip , Qudayın'ız Jaratqan İye mu'lik etip , sizlerge beretug'ın jerge ornalasıp alasız . Jaratqan İye sizlerdi do'geregin'izdegi barlıq dushpanların'ızdan qorg'ap , tınıshlıqqa bo'leydi . Keyin sizler qa'wip-qa'tersiz o'mir su'resiz .
05012011	Qudayın'ız Jaratqan İye O'z atın ornatıw ushın , bir jerdi tan'laydı . Sonda men sizlerge buyırg'an barlıq jandırılatug'ın qurbanlıqların'ızdı , basqa qurbanlıqların'ızdı , u'sirlerin'izdi , bag'ıshlag'an zatların'ızdı ha'm Jaratqan İyege wa'de etip atag'an en' jaqsı sadaqaların'ızdı sol jerge alıp barın'lar .
05012012	Sol jerde ulların'ız , qızların'ız , qulların'ız ha'm shorıların'ız , ja'ne de , qalaların'ızda jasaytug'ın lebiyliler menen Qudayın'ız Jaratqan İyenin' aldında shadlanın'lar . O'ytkeni sizler sıyaqlı , lebiylilerdin' o'zlerine tiyisli jer u'lesi joq .
05012013	Jandırılatug'ın qurbanlıqların'ızdı dus kelgen jerde usınıwdan awlaq bolın'lar .
05012014	Bulardı tek Jaratqan İye urıwların'ız arasınan tan'lag'an orında g'ana usının'lar . Men sizlerge buyırg'anlardın' ha'mmesin sol jerde orınlan'lar .
05012015	Qudayın'ız Jaratqan İyenin' sizlerge bergen bereketine jarasa , jasap atırg'an ha'r bir qalan'ızda qa'legenin'izshe mal soyıp , go'shin jewin'izge boladı . Adam haram bolsın , pa'k bolsın , jeyran yamasa suwın go'shinen jegendey , bul go'shten jewine boladı .
05012016	Biraq sizler maldın' go'shin qanı menen birge jemen'ler , onın' qanın suwday etip , jerge ag'ızıp jiberin'ler .
05012017	Ja'ne de , da'nlerin'izdin' , taza sharabın'ızdın' , za'ytu'n mayın'ızdın' u'sirlerin , iri ha'm mayda malların'ızdın' birinshi to'llerin , wa'de etip atag'an ha'm ıqtıyarlı sadaqaların'ızdı ha'm bag'ıshlag'an sadaqaların'ızdı jasap atırg'an qalaların'ızda jemen'ler .
05012018	Al sizler bulardı ul-qızların'ız , qulların'ız , shorıların'ız ha'm qalaların'ızda jasap atırg'an lebiyliler menen birge Qudayın'ız Jaratqan İyenin' aldında , Onın' tan'lag'an jerinde jen'ler . Qudayın'ız Jaratqan İye sizlerdin' barlıq islerin'izge bereket bergenine shadlanıwın'ız kerek .
05012019	Elin'izde jasag'an waqtın'ızda , lebiylilerdi umıtıp ketiwden awlaq bolın'lar .
05012020	Qudayın'ız Jaratqan İye sizlerge bergen wa'desi boyınsha shegaran'ızdı ken'eytkende , go'sh jewdi qa'lesen'iz , qa'legen waqtın'ızda go'sh jewin'izge boladı .
05012021	Qudayın'ız Jaratqan İye O'z atın ornalastırıw ushın tan'lag'an jer sizler turg'an jerden uzaq bolsa , men buyırg'anday , Jaratqan İye sizlerge bergen iri ha'm mayda malların'ızdan soyıp , o'z qalaların'ızda qa'legenin'izshe go'sh jewin'izge boladı .
05012022	Haram adam bolsa da , pa'k adam bolsa da , jeyran yamasa suwın go'shindey , sol go'shten jewine boladı .
05012023	Biraq onın' go'shin qanı menen birge jemen'ler . Sebebi denege jan beretug'ın qandur . Go'sh penen birge jan jemen'ler , qandı suwday etip , jerge ag'ızıp jiberin'ler .
05012024	
05012025	Usılay islesen'iz sizlerge ha'm a'wladların'ızg'a jaqsı boladı . Solay etip , sizler Jaratqan İyenin' na'zerinde durıs bolg'an isti qılg'an bolasız .
05012026	Al muxaddes qurbanlıqların'ızdı ha'm usıg'an kiretug'ın wa'de etip atag'an qurbanlıqların'ızdı bolsa , Jaratqan İyenin' tan'laytug'ın jerine alıp barıwın'ız tiyis .
05012027	Jandırılatug'ın qurbanlıqların'ızdı , olardın' go'shin ha'm qanın Qudayın'ız Jaratqan İyenin' qurbanlıq ornında usının'lar . Basqa qurbanlıqların'ızdın' qanı Qudayın'ız Jaratqan İyenin' qurbanlıq ornının' qasına to'gilsin , al olardın' go'shinen jewin'izge boladı .
05012028	Men sizlerge berip atırg'an bul buyrıqlardın' birewin de qaldırmay orınlan'lar . Sonda o'zlerin'izge de , a'wladların'ızg'a da ha'mme waqıtta jaqsı boladı . O'ytkeni Qudayın'ız Jaratqan İyenin' na'zerinde jaqsı ha'm durıs bolg'an isti islegen bolasız . Jalg'an qudaylarg'a tabınban'lar
05012029	Qudayın'ız Jaratqan İye sizler jerlerin iyeleyin dep atırg'an xalıqlardı sizlerdin' aldın'ızdan quwıp , qırıp taslaydı . Keyin sizler olardın' jerlerin iyelep , sol jerlerde jaylasıp alasız .
05012030	Sol xalıqlardı joq qılg'anın'ızdan keyin , olardın' diniy da'stu'rlerin islep , duzag'ına tu'siwden abaylı bolın'lar . Sizler : „ Bul xalıqlar qudaylarına qalay tabıng'an eken ? Bizler de sonday qılayıq “ , — dep olardın' qudayları haqqında sorastırman'lar .
05012031	Sizler Qudayın'ız Jaratqan İyege olardın' tabıng'anınday etip , sıyınban'lar . Sebebi olar Jaratqan İye jek ko'retug'ın ha'r tu'rli jerkenishli islerdi isleydi . Ha'tteki , ol xalıqlar qudaylarına arnap , ul-qızların otta jandıradı .
05012032	Men sizlerge buyırg'anlarımnın' ha'mmesin muqıyatlı tu'rde orınlan'lar . Bul buyrıqlarg'a hesh na'rse qospan' da , alıp taslaman' da » .
05013001	« Eger sizlerdin' aran'ızdan bir payg'ambar yamasa tu'sinde ayan ko'retug'ın birew payda bolıp , ol : „ Bir nıshan yamasa ka'ramat ko'rsetemen “ , — dep aytsa ,
05013002	usı aytqan nıshan ha'm ka'ramatlardı islep , keyin ol adam : „ Kelin'ler , sizler tanımag'an basqa qudaylardın' izine erip , olarg'a xızmet qılayıq “ , — dese ,
05013003	sizler sol payg'ambardın' yamasa tu'sinde ayan ko'riwshinin' so'zlerine qulaq salman'lar . Qudayın'ız Jaratqan İye O'zin pu'tkil ju'regin'iz ha'm pu'tkil janın'ız benen sizlerdin' su'yetug'ının'ız yamasa su'ymeytug'ının'ızdı biliw ushın , sınap atırg'an boladı .
05013004	Sizler tek g'ana Qudayın'ız Jaratqan İyenin' izinen ju'rip , Onnan qorqın'lar . Onın' buyrıqlarına boysınıp , so'zlerine qulaq salın'lar . Jaratqan İyege xızmet etip , Og'an sadıq qalın'lar .
05013005	Al sol payg'ambar yamasa tu'sinde ayan ko'retug'ın adam o'ltiriliwi tiyis . Sebebi ol u'gitlep , Mısır elinen alıp shıqqan , Mısırdag'ı qullıqtan azat etken Qudayın'ız Jaratqan İyege sizlerdi qarsı qoymaqshı boldı . Qudayın'ız Jaratqan İyenin' buyırg'an jolınan shıg'arıp , azg'ırmaqshı boldı . Solay etip , aran'ızdag'ı jawızlıqtı joq qılın'lar .
05013006	Ha'tteki , bir anadan tuwılg'an tuwısqanın'ız yamasa ul-qızın'ız , su'ygen hayalın'ız yamasa en' jaqın dostın'ız sizlerdi o'zin'iz de , ata-babaların'ız da tanımag'an basqa qudaylarg'a tabınıwg'a qupıya tu'rde u'gitlewi mu'mkin .
05013007	Olardın' biri sizlerdi a'tirapın'ızdag'ı alıs-jaqın jerde jasap atırg'an , du'nyanın' bir shetinen ekinshi shetine deyin jasaytug'ın xalıqlardın' qudaylarına sıyınıwdı u'gitlewi mu'mkin .
05013008	Biraq sizler bug'an ırazı bolıp , og'an qulaq salman'lar . Onday adamg'a rehimlilik ko'rsetpen'ler , onı qorg'aman'lar .
05013009	Onday adamdı so'zsiz o'ltirip taslan'lar . Onı o'ltiriw ushın birinshi bolıp sen qolın'dı ko'ter , keyin pu'tkil xalıq qol ko'tersin .
05013010	Onı tas boran qılıp o'ltirin'ler . Sebebi ol sizlerdi Mısır elindegi qullıqtan alıp shıqqan Qudayın'ız Jaratqan İyeden ju'z burdırıp , azg'ırıwg'a ha'reket etti .
05013011	Sonda pu'tkil İzrail xalqı bul haqqında esitip , qorqadı . Bunnan keyin , aran'ızda hesh kim usıg'an uqsag'an jawız is qılmaytug'ın boladı .
05013012	Eger de Qudayın'ız Jaratqan İyenin' sizlerge jasawın'ız ushın berip atırg'an qalalardın' birinde ,
05013013	jaman adamlar shıg'ıp : „ Ju'rin'ler , o'zlerin'iz tanımaytug'ın basqa qudaylarg'a tabınayıq “ , — dep qala turg'ınların azg'ırg'anın esitsen'iz ,
05013014	onda olar haqqında sorastırıp , jaqsılap tekserin' . Eger sol jerkenishli waqıya shınında da ju'z bergen bolsa , esitkenlerin'iz da'lillense ,
05013015	sol qalanın' pu'tkil turg'ınlarınan baslap , haywanlarına deyin qılıshtan o'tkizin'ler . Sol qalanı ha'm ondag'ı barlıq zatlardı pu'tkilley joq qılın'lar .
05013016	Qaladan alıng'an oljalardın' barlıg'ın qala maydanına jıynan'lar . Qalanı ha'm sol jerdegi barlıq oljanı Qudayın'ız Jaratqan İyege tolıg'ı menen jandırılatug'ın qurbanlıq etip jag'ıp jiberin'ler . Sol qala ma'n'gige qarabaqanag'a aylang'an halında qalsın , ol hesh qashan qayta tiklenbesin .
05013017	Joq qılınatug'ın zatlardan hesh birewin de o'zlerin'izge alman'lar . Sonda Jaratqan İyenin' lawlag'an g'a'zebi qaytıp , Ol ata-babaların'ızg'a ant ishkenindey , sizlerge miyrim-sha'pa'a't , rehim ko'rsetip , sizlerdi ko'beytedi .
05013018	Sonın' ushın , sizler Qudayın'ız Jaratqan İyege qulaq salın'lar , bu'gin men sizlerge jetkerip atırg'an buyrıqlarg'a boysınıp , Onın' na'zerinde durıs bolg'an islerdi islen'ler » .
05014001	Aza tutıw haqqında1 « Sizler — Qudayın'ız Jaratqan İyenin' balalarısız . Marhumg'a aza tutqanın'ızda , denelerin'izdi tilip , shashın'ızdın' aldın qıydırman'lar .
05014002	Sizler Qudayın'ız Jaratqan İyenin' muxaddes xalqısız . Jaratqan İye jer ju'zindegi barlıq xalıqlardın' arasınan sizlerdi O'z g'a'ziynesi sıpatında tan'lap aldı . Hadal ha'm haram haywanlar
05014003	Sizler jerkenishli sanalatug'ın haywanlardın' go'shin jemen'ler .
05014004	Mına haywanlardın' go'shin jewin'izge boladı : sıyır , qoy , eshki ,
05014005	suwın , jeyran , qızıl antilopa , taw eshkisi , jabayı o'giz , aq antilopa ha'm taw qoshqarı .
05014006	Tuyaqları teren' etip ekige ayırılg'an asha tuyaqlı ha'm gu'yis qaytaratug'ın haywanlardın' ha'mmesin jewin'izge boladı .
05014007	Biraq bul haywanlardan tek mınalardın' go'shin jewin'izge bolmaydı : tu'ye , qoyan ha'm daman . Bular gu'yis qaytaradı , biraq asha tuyag'ı joq . Sonlıqtan olar sizler ushın haram boladı .
05014008	Shoshqa asha tuyaqlı bolg'anı menen , ol gu'yis qaytarmaydı . Sonlıqtan ol sizler ushın haram boladı . Usı haywanlardın' go'shin jemen'ler ha'm olardın' o'ligine de qol tiygizben'ler .
05014009	Suwda jasaytug'ın qalashlı ha'm qabırshaqlı janıwardın' go'shin jewin'izge boladı .
05014010	Biraq qalashsız ha'm qabırshaqsız haywanlardın' hesh birin jemen'ler . Bular sizler ushın haram sanaladı .
05014011	Hadal sanalatug'ın barlıq quslardı jewin'izge boladı .
05014012	Go'shin jewge bolmaytug'ın quslar mınalar : bu'rkit , ku'shegen , qara qus ,
05014013	shayqus , lashın ha'm onın' tu'rleri ,
05014014	g'arg'anın' barlıq tu'rleri ,
05014015	u'ki , batpaq bayıwlısı , shag'ala ha'm qarshıg'anın' tu'rleri ,
05014016	u'y bayıwlısı , qulaqlı japalaq , aq quw ,
05014017	birqazan , sipa , qarabay ,
05014018	la'ylek ha'm qutannın' tu'rleri , o'pepek ha'm jarg'anat .
05014019	Qanatlı shıbın-shirkeyler sizler ushın haram sanaladı . Olardın' hesh birin jemen'ler .
05014020	Biraq qanatlı shıbın-shirkeylerdin' bazıları hadal bolıp , olardı jewin'izge boladı .
05014021	Haram o'lip qalg'an haywannın' go'shin jemen'ler . Onday o'li haywandı jewi ushın qalan'ızda jasap atırg'an kelgindi birewge beriwin'izge yamasa basqa bir jat jerli adamg'a satıwın'ızg'a boladı . Sizler Qudayın'ız Jaratqan İyenin' muxaddes xalqısız . Ilaqtı o'z anasının' su'tine pisirmen'ler . Onnan biri haqqında nızam
05014022	Ha'r jılı atızların'ızda jetistiriletug'ın barlıq o'nimlerdin' onnan birin ayırıp qoyın'lar .
05014023	Da'nin'izdin' , taza sharabın'ızdın' , za'ytu'n mayın'ızdın' onnan birin , iri ha'm mayda malların'ızdın' birinshi tuwılg'an to'llerin Qudayın'ız Jaratqan İyenin' O'z atın ornalastırıw ushın tan'laytug'ın jerinde , Onın' aldında jen'ler . Solay islep , ha'mme waqıtta Onnan qorqıwdı u'yrenesiz .
05014024	Al eger de , Qudayın'ız Jaratqan İyenin' O'z atın ornalastırıw ushın tan'laytug'ın jeri uzaq bolıp , Qudayın'ız Jaratqan İye bereketlep bergen o'niminen onnan birin sol jerge alıp barıwg'a mu'mkinshiligin'iz bolmasa ,
05014025	onda sol zatlardı gu'miske almastırın'lar . Gu'misti Qudayın'ız Jaratqan İyenin' tan'laytug'ın jerine alıp barın'lar .
05014026	Sol gu'miske qa'legen na'rseni : iri yamasa mayda mal , sharap , o'tkir ishimlik yamasa kewlin'iz ku'segen basqa bir na'rse satıp alıp , o'z shan'arag'ın'ız benen birge Qudayın'ız Jaratqan İyenin' aldında iship-jep , shadlanın'lar .
05014027	Qalaların'ızda jasap atırg'an lebiylilerdi umıtıp qaldırman'lar . Sebebi olardın' o'zlerine tiyisli u'les jeri joq .
05014028	Ha'r u'shinshi jıldın' aqırında , sol jılı alg'an o'nimin'izdin' barlıq onnan bir bo'legin alıp , o'z qalan'ızg'a jıynap , saqlap qoyın'lar .
05014029	Solay etip , u'les jeri bolmag'an lebiyliler , ja'ne de , qalaların'ızda jasap atırg'an kelgindiler , jetim ha'm jesirler kelip , sonnan iship-jep toysın . Sonda Qudayın'ız Jaratqan İye sizlerdin' qol urg'an ha'r bir isin'izge bereket beredi » .
05015001	Jetinshi jıl1 « Ha'r jetinshi jıldın' aqırında sizlerge qarızdar bolg'anlardı qarızlarınan keship jiberin'ler .
05015002	Qarızlardı keship jiberiw ushın bılay islen'ler : izraillı bir tuwısqanına qarız bergen ha'r bir adam qarızın keship jibersin ha'm onnan qaytıp talap qılmasın . Sebebi Jaratqan İyenin' O'zi qarızlardı keship jiberiliwdi ja'riyaladı .
05015003	Jat jerli adamnan qarızın'ızdı sorasan'ız boladı . Biraq izraillı tuwısqanın'a bergen qarızın'nan keship jiberiwin' tiyis .
05015004	Sizlerdin' aran'ızda hesh qanday jarlı adam bolmasın . Qudayın'ız Jaratqan İye mu'lik etip berip atırg'an elde sizlerge bereket beredi .
05015005	Tek g'ana Qudayın'ız Jaratqan İyenin' so'zine qulaq salıp , bu'gin men sizlerge jetkerip atırg'an usı buyrıqlardı muqıyatlı tu'rde orınlawın'ız kerek .
05015006	Qudayın'ız Jaratqan İye O'zi wa'de bergenindey sizlerge bereket beredi . Sonda sizler ko'p xalıqlarg'a qarız beretug'ın bolasız , al o'zlerin'iz qarız almaysız . Ko'p xalıqlardın' u'stinen hu'kimdarlıq qılasız , biraq olar sizlerge hu'kimdarlıq etpeydi .
05015007	Qudayın'ız Jaratqan İye sizlerge beretug'ın eldegi qalalardın' birinde izraillı tuwısqanın'ızdın' biri jarlı bolsa , ju'reklerin'izdi tas qılmay , ja'rdem qolın'ızdı ayaman'lar .
05015008	Kerisinshe , sizler ashıq qol bolın'lar ha'm og'an mu'ta'jligine qarap , qarız berin'ler .
05015009	Saq bolın'lar , qarızlardı keship jiberetug'ın jetinshi jıl jaqınlap qalg'anı ushın , jarlı tuwısqanın'ızg'a ja'rdem beriwden bas tartpan'lar . Kewlin'izde usınday jaman oyg'a jol qoyman'lar . Eger de sonday tuwısqanın'ızg'a ja'rdem beriwden bas tartsan'ız , onda ol Jaratqan İyege nalıydı ha'm o'zlerin'izge gu'na arttırıp alasız .
05015010	Og'an qıynalmastan ashıq kewlin'iz benen qarız berin'ler . Sonda Qudayın'ız Jaratqan İye sizlerdin' qol urg'an ha'r bir isin'izge bereket beredi .
05015011	Elin'izde ha'mme waqıtta jarlı adamlar boladı . Sonın' ushın , elin'izdegi ja'rdemge mu'ta'j jarlı tuwısqanların'ızg'a ha'mme waqıtta ja'rdem qolın'ız ashıq bolıwın buyıraman . Qul ha'm shorılar haqqında
05015012	Eger evrey tuwısqanın'ızdan bir erkek yamasa hayal sizge o'zin xızmetke satsa , ol altı jıl sag'an xızmet etsin , al jetinshi jılı onı azat qılıwın' tiyis .
05015013	Onı azat qılg'anın'ızda , qolın bos jibermen' .
05015014	Og'an su'riwin'izdegi malın'ızdan , da'nin'izden ha'm sharabın'ızdan mol-mol etip berin' . Qudayın'ız Jaratqan İyenin' sizlerge bergen bereketinen , og'an da berin' .
05015015	Mısırda qul bolg'anın'ızdı ha'm Qudayın'ız Jaratqan İye sol jerden sizlerdi azat etkenin este tutın'lar . Sonın' ushın da , bu'gin men sizlerge usı buyrıqtı berip atırman .
05015016	Eger qulın'ız sizdi ha'm shan'arag'ın'ızdı jaqsı ko'rip , sizler menen birge qalıwdı qa'lese ha'm „ Sizin' qasın'ızdan ketiwdi qa'lemeymen “ dep aytsa ,
05015017	onda onı esigin'izdin' qasına alıp barın' . Keyin onın' qulag'ın esikke qoyıp , biz benen tesin' . Sonda ol o'miri boyı qulın'ız bolıp qaladı . Shorın'ızg'a da solay islewin'iz kerek .
05015018	Qulın'ızdı azat qılg'anın'ızda o'kinben' . Sebebi sizge xızmet etken sol altı jıl dawamında , ol jallanba xızmetshiden go're eki ese ko'p jumıs isledi . Onı azat qılsan'ız , Qudayın'ız Jaratqan İye sizlerdin' qol urg'an ha'r bir isin'izge bereket beredi . İri ha'm mayda mallardın' birinshi tuwılg'an to'lleri haqqında
05015019	İri ha'm mayda malların'ızdın' birinshi tuwılg'an ha'r bir erkek to'lin Qudayın'ız Jaratqan İyege bag'ıshlan'lar . Malın'ızdın' birinshi tuwılg'an bug'asın jumısqa qospan' , birinshi tuwılg'an mayda malın'ızdın' ju'nin qırqıp alman' .
05015020	Bulardın' go'shin shan'arag'ın'ız benen birge ha'r jılı Qudayın'ız Jaratqan İyenin' aldında , Onın' tan'lap alatug'ın jerinde jen'ler .
05015021	Eger de sol mal aqsaq yamasa soqır bolsa yamasa onın' basqa bir kemshiligi bolsa , onı Qudayın'ız Jaratqan İyege qurbanlıqqa bermen' .
05015022	Bunday mallardı o'z qalan'ızda jesen'iz boladı . Pa'k adam bolsa da , napa'k adam bolsa da , jeyran yamasa suwınnın' go'shindey etip sonday maldın' go'shinen jewine boladı .
05015023	Biraq onın' go'shin qanı menen birge jemen'ler . Onın' qanın suw sıyaqlı topıraqqa ag'ızıp jiberin'ler » .
05016001	Qutqarılıw ası1 « Abib ayında Qudayın'ız Jaratqan İyege arnalg'an Qutqarılıw bayramın bayramlan'lar . O'ytkeni Qudayın'ız Jaratqan İye Abib ayında , tu'nde sizlerdi Mısırdan alıp shıqtı .
05016002	Qudayın'ız Jaratqan İyenin' O'z atın ornalastırıw ushın tan'laytug'ın jerinde mayda ha'm iri malların'ızdan Qutqarılıw qurbanlıqların shalın'lar .
05016003	Qurbanlıqtın' go'shi menen birge ashıtqı salıng'an nan jemen'ler . Jeti ku'n dawamında ashıtqısız nan , yag'nıy qıyın ku'nlerde jeytug'ın nan jewin'iz kerek . Sebebi sizler Mısırdan asıg'ıp shıg'ıp ketkenin'izde , ashıtqısız nan jegen edin'ler . Usı nandı jep , o'mirin'iz dawamında Mısırdan shıqqan ku'nin'izdi eslep ju'resizler .
05016004	Jeti ku'n dawamında elin'izdin' hesh bir jerinde ashıtqı bolmasın . Bayramnın' birinshi ku'ni keshte qurbanlıq qılg'an malların'ızdın' go'shinen tan'g'a deyin awısıp qalmasın .
05016005	Qutqarılıw qurbanlıqların Qudayın'ız Jaratqan İye sizlerge beretug'ın qalalardın' ha'mmesinde soyman'lar .
05016006	Al onı tek g'ana Qudayın'ız Jaratqan İye O'z atın ornalastırıw ushın tan'laytug'ın jerinde soyın'lar . Bunı ku'n batatug'ın waqıtta , Mısırdan shıqqan mezgilde soyın'lar .
05016007	Onın' go'shin Qudayın'ız Jaratqan İyenin' tan'laytug'ın jerinde pisirip jen'ler ha'm tan' atqanda o'z shatırların'ızg'a qaytın'lar .
05016008	Altı ku'n ashıtqısız nan jen'ler . Jetinshi ku'ni Qudayın'ız Jaratqan İyege arnap , saltanatlı jıynalıs qılın'lar . Sol ku'ni hesh qanday jumıs islemen'ler . Ha'pteler bayramı
05016009	Egindi orıp baslag'an waqıttan baslap , jeti ha'pte sanan'lar .
05016010	Keyin Qudayın'ız Jaratqan İyege arnalg'an Ha'pteler bayramın bayramlan'lar ha'm sol waqıtta Onın' sizlerge bergen bereketine jarasa , ıqtıyarlı sadaqaların'ızdı berin'ler .
05016011	Sizler ul-qızların'ız , qul ha'm shorıların'ız , qalaların'ızda jasaytug'ın lebiyliler , aran'ızda jasaytug'ın kelgindiler ha'm jetim-jesirler menen birge Qudayın'ız Jaratqan İyenin' aldında shadlanın'lar .
05016012	Mısırda qul bolg'anın'ızdı umıtpan'lar ha'm usı qag'ıydalardın' birewin de qaldırmay orınlan'lar . Qos bayramı
05016013	Qırmanın'ızdan da'nin'izdi jıynap , ju'zimin'izdi sıg'ıp sharabın alg'annan keyin , jeti ku'n dawamında Qos bayramın bayramlan'lar .
05016014	Sizler ul-qızların'ız , qul ha'm shorıların'ız , qalaların'ızda jasaytug'ın lebiyliler , kelgindiler ha'm jetim-jesirler menen birge usı bayramda shadlanın'lar .
05016015	Qudayın'ız Jaratqan İyenin' tan'laytug'ın jerinde jeti ku'n dawamında Og'an arnap bayram o'tkerin'ler . Qudayın'ız Jaratqan İye zu'ra'a'tin'izdin' barlıg'ın ha'm qol urg'an ha'r bir isin'izdi bereketleydi . Sonlıqtan , u'lken quwanıshqa bo'lenin'ler .
05016016	Solay etip , barlıq erkeklerin'iz jılına u'sh ma'rte : Ashıtqısız nan bayramında , Ha'pteler bayramında ha'm Qos bayramında Qudayın'ız Jaratqan İyenin' aldında bolıwı ushın , Onın' tan'laytug'ın jerine kelsin . Hesh kim Jaratqan İyenin' aldına qurı qol kelmesin .
05016017	Ha'r birin'iz Qudayın'ız Jaratqan İyenin' o'zlerin'izdi bereketlegenine jarasa sıylar alıp kelin'ler . A'dil hu'kim haqqında
05016018	Qudayın'ız Jaratqan İye sizlerge beretug'ın qalalarında ha'r bir urıw ushın qazılar ha'm qadag'alawshılardı tayınlan'lar . Olar xalıqtı a'dillik penen hu'kim etsin .
05016019	Olar hu'kim etkende , a'dillikti burmalamasın , eki ju'zlilik qılmasın ha'm para almasın . Sebebi para dana adamnın' ko'zin soqır qılıp qoyadı ha'm haqtı nahaqqa shıg'aradı .
05016020	O'mir su'riwin'iz ushın ha'm Qudayın'ız Jaratqan İye sizlerge berip atırg'an eldi mu'lik etip alıwın'ız ushın a'dillikke , tek g'ana a'dillikke umtılın'lar .
05016021	Qudayın'ız Jaratqan İye ushın quratug'ın qurbanlıq orınnın' qasına kiyeli ag'ash ornatpan'lar !
05016022	Kiyeli tas ta ornatpan'lar ! O'ytkeni Qudayın'ız Jaratqan İye bulardan jerkenedi » .
05017001	« Ha'r qanday kemshiligi bar iri mal yamasa mayda maldı Qudayın'ız Jaratqan İyege arnap qurbanlıq qılman'lar . Qudayın'ız Jaratqan İye bunnan jerkenedi .
05017002	Qudayın'ız Jaratqan İyenin' sizlerge berip atırg'an qalalarının' birinde Onın' na'zerinde jawızlıq bolg'an is qılıp , kelisimine qıyanet etetug'ın bir erkek yamasa hayal shıqsa
05017003	ha'm buyrıqlarıma qaramastan , basqa qudaylarg'a xızmet etse , sol qudaylarg'a , quyashqa ha'm ayg'a yamasa basqa da aspan denelerine tabınsa ,
05017004	keyin bul haqqında sizlerge xabar jetse , esitkenlerin'izdi jaqsılap tekserin'ler . Eger de İzrail xalqının' arasında shınında da sonday jerkenishli is islengeni da'lillense ,
05017005	onda sol erkekti yamasa hayaldı qala da'rwazasının' sırtına alıp shıg'ıp , tas boran qılıp o'ltirin'ler .
05017006	Degen menen , o'limge hu'kim etilgen adam eki yamasa u'sh adamnın' gu'walıg'ı menen o'ltiriliwi tiyis , biraq bir adamnın' gu'walıg'ına tiykarlanıp o'ltirilmesin .
05017007	Sol gu'na islegen adamg'a birinshi bolıp gu'walar tas ılaqtırsın , sonnan keyin pu'tkil xalıq tas boran qılsın . Solay etip , aran'ızdag'ı jawızlıqtı joq qılın'lar .
05017008	Eger qalan'ızda abaysızdan yamasa qastan adam o'ltiriwshilik , huqıq talasıw ha'm bir-birewge zorlıq qılıw tuwrısındag'ı dawlardı sheshiwin'iz qıyın bolsa , Qudayın'ız Jaratqan İyenin' tan'laytug'ın jerine barın'lar .
05017009	Sol jerde sizler lebiyli ruwxaniyler ha'm sol waqıtta xızmet etip atırg'an qazılar menen ma'sla'ha'tlesin'ler . Olar hu'kim shıg'arıp , o'z qararın sizlerge ma'lim qıladı .
05017010	Jaratqan İyenin' tan'lag'an jerinen olardın' sizlerge aytatug'ın qararın muqıyatlı tu'rde orınlan'lar .
05017011	Olar tu'sindirip bergen nızamdı ha'm shıg'arg'an hu'kimdi tolıg'ı menen orınlawın'ız tiyis . Olar ja'riyalag'an qarardan on'g'a da , solg'a da shıg'ıp ketpen'ler .
05017012	Kim de kim o'z basımshılıq qılıp , Qudayın'ız Jaratqan İyenin' aldında xızmet etip atırg'an ruwxaniyge ha'm qazıg'a qulaq salmasa , ol adam o'ltirilsin . Usılay etip , İzraildan jawızlıqtı joq qılın'lar .
05017013	Pu'tkil xalıq bul waqıyanı esitip qorqadı ha'm ja'ne o'z basımshılıq qılmaytug'ın boladı . Patsha haqqında qag'ıydalar
05017014	Qudayın'ız Jaratqan İye sizlerge beretug'ın elge barıp , ol jerdi mu'lik etip , jaylasıp alg'annan keyin : „ A'tirapımızdag'ı xalıqlar sıyaqlı bizler de o'zlerimizge patsha saylayıq “ , — dep aytarsız .
05017015	Sonda sizler saylaytug'ın patsha Qudayın'ız Jaratqan İye ta'repinen tan'lanatug'ın adam bolıwı tiyis . Saylaytug'ın patshan'ız İzrail xalqınan bolsın . O'z xalqın'ızdan bolmag'an jat jerli adamdı patsha qılıp qoyman'lar .
05017016	Patshanın' ko'p atı bolmasın , ja'ne de at satıp alıw ushın adamlardı Mısırg'a jibermesin . O'ytkeni Jaratqan İye sizlerge : „ Ol jerge qaytıp barman'lar “ , — degen edi .
05017017	Saylaytug'ın patshan'ız ko'p hayal almasın , bolmasa , ol Jaratqan İyeden ju'z burıp ketedi . Ja'ne de , ol o'zi ushın ko'p mug'darda gu'mis ha'm altın jıynamasın .
05017018	Ol patshalıq taxtqa otırg'anda , lebiyli ruwxaniyler saqlap qoyg'an usı Nızamnan bir ko'shirmeni o'zi ushın jazdırıp alsın .
05017019	Sol Nızamnın' ko'shirmesi ha'mme waqıtta patshanın' qasında bolsın . Patsha onı ha'r ku'ni o'miri dawamında oqısın . Solay etip , ol Qudayı Jaratqan İyeden qorqıp , usı Nızamnın' barlıq so'zlerine ha'm qag'ıydalarına a'mel qılıwdı u'yrensin .
05017020	Ol o'zin tuwısqanlarınan joqarı sanamasın ha'm Jaratqan İyenin' buyrıqlarınan on'g'a da , solg'a da burılmasın . Sonda o'zi de , urpag'ı da İzraildın' u'stinen uzaq jıllar dawamında patshalıq etedi » .
05018001	Ruwxaniylerdin' u'lesi1 « Lebiyli ruwxaniyler , pu'tkil Lebiy urıwı menen birge basqa izraillılar sıyaqlı u'les te , mu'lik te almaydı . Olarg'a tiyisetug'ın u'les Jaratqan İyege beriletug'ın sıylar bolıp , olar solardan jeydi .
05018002	Tuwısqanları arasında olardın' mu'lki bolmaydı . Jaratqan İyenin' lebiylilerge wa'de bergenindey , Onın' O'zi olardın' ırısqı-nesiybesin beredi .
05018003	Mal yamasa qoy qurbanlıq etilgende , ruwxaniylerge tiyisli pay mınalardan ibarat : maldın' aldıng'ı san jiligi , jag'ı ha'm asqazanı .
05018004	Da'nin'izdin' , taza sharabın'ızdın' , za'ytu'n mayın'ızdın' birinshi o'nimin ha'm qoyların'ızdın' birinshi qırqılg'an ju'nlerin ruwxaniyge berin' .
05018005	O'ytkeni Qudayın'ız Jaratqan İye Lebiy urıwı O'zinin' aldında turıp , Jaratqan İyenin' atı menen ma'n'gi xızmet etiwi ushın , olardı pu'tkil urıwların'ızdın' ishinen tan'lap aldı .
05018006	Eger bir lebiyli İzraildag'ı o'zi jasap atırg'an qaladan Jaratqan İyenin' tan'laytug'ın jerine o'z qa'lewi menen barsa ,
05018007	sol jerde Jaratqan İyenin' aldında xızmet etip atırg'an lebiyli tuwısqanları sıyaqlı ol da Qudayı Jaratqan İyenin' atı menen xızmet etiwine boladı .
05018008	Ol ata-babalarının' miyrasınan qalg'an zattı satıp , o'z paydasına alg'an bolsa da , basqa lebiyliler menen birdey o'zine tiyisli u'lesin alıwı kerek . Basqa xalıqlardın' jerkenishli u'rp-a'detlerinen saqlanıw
05018009	Qudayın'ız Jaratqan İyenin' sizlerge berip atırg'an jerine kirgenin'izde , ol jerdegi xalıqlardın' jerkenishli u'rp-a'detlerin u'yrenben'ler .
05018010	Sizlerdin' aran'ızda o'z ulın yamasa qızın otta qurbanlıq qılatug'ın , pal ashatug'ın , adamnın' keleshegin boljaytug'ın , belgilerdi jorıytug'ın , sıyqırshılıq qılatug'ın ,
05018011	zikir salatug'ın , ruwx shaqıratug'ın yamasa o'liler menen tillesip , ma'sla'ha't alatug'ın birde bir adam bolmasın .
05018012	Sebebi Jaratqan İye sonday isleytug'ınlardan jerkenedi . Qudayın'ız Jaratqan İye usınday jerkenishli u'rp-a'detleri sebepli sol xalıqlardı sizlerdin' aldın'ızdan quwıp shıg'arıp atır .
05018013	Qudayın'ız Jaratqan İyenin' aldında minsiz bolın'lar . Payg'ambar jiberiw haqqında
05018014	Sizler elin alıp atırg'an sol xalıqlar boljawshılar menen palkerlerdin' u'git-na'siyatına qulaq saladı . Biraq Qudayın'ız Jaratqan İye sizlerdin' bulay islewin'izge ruxsat bermeydi .
05018015	Qudayın'ız Jaratqan İye sizler ushın aran'ızdan , o'z tuwısqanların'ızdan men sıyaqlı bir payg'ambar shıg'aradı . Og'an qulaq salın'lar .
05018016	Sizler Xoreb tawında jıynalg'an ku'ni Qudayın'ız Jaratqan İyeden o'zlerin'iz mınaday dep tilegen edin'iz : „ Qudayımız Jaratqan İyenin' dawısın ekinshi ma'rte esitpeyik , sol ullı ottı da basqa ko'rmeyik , bolmasa o'lip qalamız “ .
05018017	Sonda Jaratqan İye mag'an bılay dedi : „ Olardın' aytqanları durıs .
05018018	Olar ushın o'zlerinin' arasınan sen sıyaqlı bir payg'ambar shıg'araman . Menin' so'zlerimdi onın' awzınan esitedi . Sol payg'ambar Men ayt dep buyırg'anlarımnın' ha'mmesin olarg'a jetkeredi .
05018019	Ol Menin' atımnan so'yleydi , og'an qulaq salmag'an adamdı Men O'zim juwapkershilikke tartaman .
05018020	Biraq bir payg'ambar Men buyırmag'an so'zdi Menin' atımnan so'ylewge ju'reksinse yamasa basqa qudaylardın' atınan so'ylese , ol o'liwi tiyis “ .
05018021	Sizler : „ Jaratqan İyenin' aytqanın yamasa aytpag'anın qayaqtan bilemiz ? “ — dep oylawın'ız mu'mkin .
05018022	Eger de bir payg'ambar Jaratqan İyenin' atınan so'ylese , biraq aytqan so'zleri orınlanbasa yamasa a'melge aspasa , onda sol so'zdi Jaratqan İye aytpag'an boladı . Payg'ambar o'z atınan so'ylegen , onnan qorqpan'lar » .
05019001	Panalaytug'ın qalalar . « Qudayın'ız Jaratqan İye jerlerin sizlerge berip atırg'an xalıqlardı joq qılg'anda , sizler sol jerlerdi mu'lik etip alıp , qalalarına ha'm u'ylerine jaylasıp alasız .
05019002	Sonda eldi u'sh bo'limge bo'lin'ler . Ha'r bir bo'limnen bir pana qaladan ajıratın'lar . Sol qalalarg'a baratug'ın jollar salın'lar , solay etip , adam o'ltirip qoyg'an adam sol qalalardın' birine qashıp , panalasın .
05019003	
05019004	Sonday jag'day basına tu'sken adamg'a baylanıslı qag'ıyda mınaday : eger bir adam abaysızda birewdi o'ltirip qoysa ha'm onın' aldın ala onda qaslıg'ı bolmasa , onda ol sol jerge qashıp qutılıwı mu'mkin .
05019005	Mısalı : bir adam birew menen birge ag'ash tayarlawg'a tog'ayg'a barıp , ag'ash shabıw ushın baltasın ko'tergende , baltanın' temiri sabınan shıg'ıp ketse ha'm qasındag'ı adamg'a tiyip ketip , onı o'ltirip alsa , onda usınday abaysızda adam o'ltirip qoyg'an adam sol pana qalalardın' birine qashıp , janın qutqarıp qalsın .
05019006	Bolmasa , o'lgen adamnın' o'shin alıwshı a'menger ashıwlanıp , qanxordın' izinen quwıwı mu'mkin ha'm pana qalag'a baratug'ın jol uzaq bolg'anı ushın , og'an jetip alıp , onı o'ltiriwi mu'mkin . Degen menen , o'ltirgen adam o'limge ılayıqlı emes , sebebi o'lgen adamg'a onın' aldın ala qaslıg'ı bolmag'an .
05019007	Sizlerge u'sh qalanı o'zlerin'iz ushın ayırıp qoyın'lar , dep buyırg'anımnın' sebebi usı edi .
05019008	Qudayın'ız Jaratqan İyeni su'yip , ha'mme waqıtta Onın' jollarınan ju'rin' , dep sizlerge buyrıq berdim . Eger de , sizler usı buyrıqlardın' birewin de qaldırmay orınlasan'ız , Qudayın'ız Jaratqan İye ata-babaların'ızg'a ishken antı boyınsha jer shegaraların'ızdı ken'eytedi ha'm wa'de qılg'an pu'tkil eldi sizlerge beredi . Sonda sizler ayırıp qoyg'an u'sh qalan'ızg'a ja'ne u'sh pana qala qosın'lar .
05019009	
05019010	Solay etip , Qudayın'ız Jaratqan İye sizlerge mu'lik etip beretug'ın elde ayıpsız adamnın' qanı to'gilmesin . Ayıpsız adamnın' to'gilgen qanı ushın ayıplı bolıp qalman'lar .
05019011	Biraq bir adam birewge qaslıq etip , buqqıda jatsa ha'm hu'jim etip , onı o'ltirse , keyin ol sol qalalardın' birewine qashıp barsa ,
05019012	onda sol jınayatshı jasag'an qaladag'ı aqsaqallar onın' izinen adam jiberip , onı qaytarıp alıp kelsin . Jınayatshı o'lgen adam ushın o'shin alıwshının' qolına tapsırılsın . Solay etip , ol o'ltiriliwi kerek .
05019013	Onday adamdı ayap otırman'lar . Ayıpsız qandı to'giw gu'nasınan İzraildı tazalan'lar . Sonda o'zlerin'izge jaqsı boladı .
05019014	Qudayın'ız Jaratqan İye sizlerge mu'lik etip berip atırg'an elde qon'sın'ızdın' burınnan belgilengen jer shegarasın jıljıtıwshı bolman'lar . Gu'walar haqqında
05019015	Birewdi qanday da jınayat yamasa gu'na islegen , dep ayıplaw ushın bir gu'wa jeterli emes . Bul eki yamasa u'sh adamnın' gu'walıg'ı menen tastıyıqlanıwı kerek .
05019016	Eger de bir adam jalg'an gu'walıq berip , birewdi jawız niyette ayıplasa ,
05019017	onda ekewi de Jaratqan İyenin' aldına , sol waqıtta xızmet etip atırg'an ruwxaniylerdin' ha'm qazılardın' aldına kelsin .
05019018	Qazılar sol ma'seleni jaqsılap tekserip shıqsın . Eger sol gu'wanın' tuwısqanına qarsı jalg'an gu'walıq berip atırg'anı anıqlansa ,
05019019	tuwısqanına qarsı oylag'an jawız niyetin o'zine qaytarın'lar . Solay etip , aran'ızdag'ı jawızlıqtı joq qılın'lar .
05019020	Basqalar usı bolg'an waqıyanı esitip , qorqadı ha'm usınday jawızlıqtı hesh kim islemeytug'ın boladı .
05019021	Jalg'an gu'walıq bergen adamdı ayap otırman'lar : jang'a jan , ko'zge ko'z , tiske tis , qolg'a qol ha'm ayaqqa ayaq » .
05020001	Sawash haqqında1 « Sizler dushpanların'ızg'a qarsı sawashqa shıg'ıw ushın barg'anın'ızda , olardın' atları , sawash arbaları ha'm sizlerden go're ko'p a'skerleri bar ekenin ko'rsen'iz , olardan qorqpan'lar . O'ytkeni sizlerdi Mısırdan alıp shıqqan Qudayın'ız Jaratqan İye sizlerge yar boladı .
05020002	Sawash baslamasın'ızdan aldın ruwxaniy kelip , a'skerlerdin' aldına shıg'ıp , so'z so'ylep ,
05020003	olarg'a bılay dep aytsın : „ Ha'y , izraillılar , qulaq salın'lar ! Bu'gin sizler dushpanların'ızg'a qarsı sawashqa baratırsız . Ruwxın'ız tu'spesin , qorqpan'lar . Qa'weterge tu'sip , olardan seskenben'ler .
05020004	Qudayın'ız Jaratqan İyenin' O'zi sizler menen birge urısqa baradı ! Ol sizler ushın dushpanların'ızg'a qarsı urısıp , sizlerge jen'is beredi ! “
05020005	Qadag'alawshılar a'skerlerge bılay dep aytsın : „ Aran'ızda taza u'y qurg'an ha'm og'an ko'ship barıp , qollanıwg'a u'lgermegen adam bar ma ? Eger bar bolsa , u'yine qaytsın . Ol urısta qaytıs bolsa , onın' u'yine basqa birew ko'ship barıp , jasaydı .
05020006	Ju'zimzar egip , onın' miywesinen tatpag'an adam bar ma ? Eger bar bolsa , u'yine qaytsın . Ol urısta qaytıs bolsa , onın' ju'zimin basqa birew terip aladı .
05020007	Bir qız benen atastırılıp bolıp , u'ylenbegen adam bar ma ? Eger bar bolsa , u'yine qaytsın . Ol urısta qaytıs bolsa , sol qızg'a basqa birew u'ylenip ketedi “ .
05020008	Qadag'alawshılar ja'ne bılay dep aytsın : „ Aran'ızda qorqıp , ruwxı tu'sken adam bar ma ? Bar bolsa , u'yine qaytsın . Bolmasa , tuwısqanları da og'an uqsap qorqısıp qaladı “ .
05020009	Qadag'alawshılar a'skerlerge usı so'zlerdi aytıp bolg'annan son' , a'skerbasılar a'skerlerdin' u'stinen basshılıq etsin .
05020010	Bir qalag'a qarsı hu'jim etiw ushın , og'an jaqınlasqanın'ızda , qala xalqına tınıshlıq jolı menen ta'slim bolıwın usının'lar .
05020011	Eger de olar usı tınıshlıq usınısın'ızdı qabıllap , da'rwazaların sizlerge ashıp berse , onda qalada jasaytug'ınlardın' ha'mmesi erksiz xızmetshige aylanıp , sizler ushın jumıs isleydi .
05020012	Biraq tınıshlıq usınısın'ızdı qala xalqı qabıllamay , sizler menen urısıwdı qa'lese , onda qalanı qorshap alın'lar .
05020013	Qudayın'ız Jaratqan İye qalanı sizlerge ta'slim qılg'anda , ol jerde jasap atırg'an barlıq erkeklerdi qılısh ju'zinen o'tkizin'ler .
05020014	Hayallardı , balalardı , haywanlardı ha'm qaladag'ı ha'r bir na'rseni o'zlerin'izge olja etip alın'lar . Qudayın'ız Jaratqan İyenin' sizlerge bergen dushpanın'ızdın' mal-mu'liklerin qollanıwın'ızg'a boladı .
05020015	Sizler iyelep alatug'ın elin'izden uzaqta jaylasqan qalalarg'a usılay islen'ler .
05020016	Biraq Qudayın'ız Jaratqan İye sizlerge mu'lik etip berip atırg'an jerdegi qalalarda hesh bir tiri jan qaldırman'lar .
05020017	Qudayın'ız Jaratqan İyenin' sizlerge buyırg'anınday , xett , amor , kenaan , periz , xiw ha'm ebus xalıqların pu'tkilley qırıp taslan'lar .
05020018	Bolmasa , olar o'zlerinin' qudaylarına tabınıp , isleytug'ın jerkenishli islerin sizlerge u'yretedi ha'm sizler de Qudayın'ız Jaratqan İyege qarsı gu'na isleysiz .
05020019	Eger de bir qalanı qolg'a alıw ushın , uzaq waqıt qorshap tursan'ız , onın' do'geregindegi miywe ag'ashlardı shawıp , joq qılman'lar . Olardın' miywelerin jewin'izge boladı , biraq shawıp taslaman'lar . O'ytkeni daladag'ı miywe ag'ashlar qorg'annın' ishine qashıp ketetug'ınday adam emes-g'o .
05020020	Tek g'ana miywe bermeytug'ın tereklerdi shawıp , joq qılıwın'ızg'a boladı . Qalanı qolg'a alaman degenshe , qamal qılatug'ın u'skeneler sog'ıw ushın , sol tereklerden paydalanıwın'ızg'a boladı » .
05021001	Kimnin' o'ltirgeni biyma'lim o'liler haqqında1 « Qudayın'ız Jaratqan İye sizlerge mu'lik etip berip atırg'an elde dalada jatırg'an bir o'li dene tabılsa ha'm onı kimnin' o'ltirgeni belgisiz bolsa ,
05021002	aqsaqalların'ız ha'm qazıların'ız barıp , sol o'linin' do'geregindegi jaqın qalalardın' aralıg'ın o'lshep shıqsın .
05021003	O'lige jaqın bolg'an qalanın' aqsaqalları ele jumısqa qosılmag'an , moyıntırıq tag'ılmag'an bir qashardı alsın .
05021004	Qala aqsaqalları qashardı jeri su'rilmegen , g'a'lle egilmegen ha'm ishinde ha'mme waqıtta suw ag'ıp turatug'ın bir sayg'a alıp barsın . Sol sayda qashardın' moynın sındırsın .
05021005	Lebiyli ruwxaniyler de sol jerge barsın . O'ytkeni Qudayın'ız Jaratqan İye Mag'an xızmet etsin ha'm Menin' atım menen xalıqtı jarılqasın dep , Lebiy urıwın tan'lap aldı . Ha'r tu'rli ja'njellerdi ha'm bir-birewge zorlıq qılıw ma'selelerin olar sheshedi .
05021006	O'li dene tabılg'an jerge en' jaqın bolg'an qalanın' aqsaqalları sayda moynı sındırılg'an qashardın' u'stine qolların juwıp ,
05021007	bılay dep aytsın : „ Bul adamnın' qanın to'kken bizlerdin' qollarımız emes , bunı kimnin' qılg'anın da ko'rmedik .
05021008	Oh , Jaratqan İye ! O'zin' Mısırdan azat etken xalqın' izraillılardı keshire go'r . Xalqın' İzraildı ayıpsız to'gilgen qang'a juwapker qılma “ . Sonnan keyin , olar to'gilgen qannın' juwapkershiliginen azat boladı .
05021009	Sonda Jaratqan İyenin' na'zerinde tuwrı islerdi qılg'an bolasız , ayıpsız qandı to'giw gu'nasınan o'zlerin'izdi tazalaysız . Tutqıng'a tu'sken qızg'a u'yleniw haqqında
05021010	Qudayın'ız Jaratqan İye sawashta dushpanların'ızdı sizlerge ta'slim qılg'anda ha'm sizler olardı tutqın qılg'anın'ızda ,
05021011	olardın' arasınan sulıw bir qızdı ko'rip , unatıp qalsan'ız , onda og'an u'yleniwin'izge boladı .
05021012	Sol qızdı u'yin'izge a'kelin' . Qız shashın qırqıp , tırnaqların alıp taslasın .
05021013	Ol u'stindegi tutqınlıq kiyimin almastırsın ha'm bir ay dawamında a'ke-sheshesin joqlap , u'yin'izde jasasın . Keyin jigit qızg'a jaqınlap , og'an ku'yew , qız onın' hayalı boladı .
05021014	Eger keyinirek qız jigitke unamay qalsa , onı azat qılıp jibersin . Sol qızdı hayal bolıwg'a ma'jbu'rlegeni ushın , onı pulg'a satpasın ha'm og'an qul sıpatında qatnas jasamasın . Tun'g'ısh uldın' miyraslıq huqıqı
05021015	Eger bir adamnın' eki hayalı bolsa , ol birewin su'yip , ekinshisin jaqsı ko'rmese , ekewi de og'an bir uldan tuwıp berse , tun'g'ısh ulı jaqsı ko'rmeytug'ın hayalının' balası bolsa ,
05021016	onda ol adam mal-mu'lkin ullarına miyras etip bo'listirgen ku'ni jaqsı ko'rgen hayalının' balasın u'stin qoyıp , og'an tun'g'ıshlıq huqıqın bermesin .
05021017	Jaqsı ko'rmeytug'ın hayalının' balasın tun'g'ısh ul dep ta'n alsın ha'm og'an barlıq mal-mu'lkinen eki ese etip miyras bersin . O'ytkeni sol ul a'kesinin' belindegi quwattın' birinshi miywesi boladı . Tun'g'ıshlıq huqıq og'an tiyisli . Boysınbaytug'ın ul
05021018	Eger de bir adamnın' tentek , qaysar , ata-anasına boysınbaytug'ın , onı qansha jazalasa da , tın'lamaytug'ın bir ulı bolsa ,
05021019	onda ata-anası onı uslap , qala da'rwazasında ma'sele sheshetug'ın qala aqsaqallarının' aldına alıp kelsin .
05021020	Balanın' ata-anası olarg'a bılay dep aytsın : „ Ulımız tentek ha'm boysınbaydı . Bizlerdin' so'zlerimizge qulaq salmaydı . Ol ashko'z ha'm ma'sku'nem “ .
05021021	Sonnan keyin , qalanın' barlıq adamları sol balanı tas boran qılıp o'ltirsin . Solay etip , aran'ızdag'ı jawızlıqtı joq qılın'lar . Pu'tkil İzrail xalqı bul haqqında esitip , qorqatug'ın boladı . Ha'r tu'rli nızamlar
05021022	Eger bir adam o'lim jazasına tartılatug'ın gu'na islese , sizler onı o'ltirip , ag'ashqa asıp qoysan'ız ,
05021023	o'li deneni tu'n boyı ag'ashta asıwlı qaldırman' . Onı sol ku'ni jerlen'ler . O'ytkeni ag'ashqa asılg'an adam Quday ta'repinen na'letlengendur . Qudayın'ız Jaratqan İye sizlerge mu'lik etip berip atırg'an eldi haramlaman'lar » .
05022001	« Eger de bir izraillı tuwısqanın'ızdın' adasqan sıyırın yamasa qoyın ko'rsen'iz , o'zin'izdi ko'rmegenge salman'lar . Onı o'z iyesine aparıp berin'ler .
05022002	Eger de maldın' iyesi sennen uzaqta bolsa yamasa kimnin' malı ekenin bilmesen' , onı o'zin'nin' u'yin'e alıp bar . Maldın' iyesi malın izlep kelgen waqıtta , og'an qaytarıp beresen' .
05022003	Tuwısqanın'nın' eshegin , kiyimin yamasa basqa da joytqan na'rselerin tawıp alg'anın'ızda da anıq solay islen'ler . O'zin'izdi ko'rmegenge salman'lar .
05022004	Ja'ne de , izraillı bir tuwısqanın'ızdın' eshegi yamasa sıyırı jolda qulap jatırg'anın ko'rip qalsan'ız , onı ko'rmegenge salman'lar . Olardı ayaqqa turg'ızıw ushın tuwısqanın'ızg'a ja'rdem berin'ler .
05022005	Hayallar erkektin' kiyimin , erkekler hayal adamnın' kiyimin kiymesin . Qudayın'ız Jaratqan İye bunday qılg'anlardan jerkenedi .
05022006	Jol-jo'nekey terekte yamasa jerde bir qustın' uyasına dus kelip qalsan'ız , qus ma'yek basıp atırg'an yamasa palapanları menen otırg'an bolsa , qustı palapanları menen birge qosıp alman'lar .
05022007	O'zin'izge tek g'ana palapanların alıwın'ızg'a boladı , biraq anasın bosatıp jiberin'ler . Sonda sizlerge jaqsılıq kelip , o'mirin'iz uzaq boladı .
05022008	Taza u'y salg'anın'ızda , to'besin jiyeklep , qorshaw islep shıg'ın'lar . Sonda u'yin'izdin' to'besinen birew jerge qulap , o'lip qalsa , shan'arag'ın'ız bug'an juwapker bolmaydı .
05022009	Ju'zimzarın'ızg'a ju'zimnen basqa egin ekpen'ler . Bolmasa , ekken tuqımın'ız da , ju'zimzarın'ız da haram bolıp , o'zlerin'iz qollana almaysız .
05022010	Jerdi su'riw ushın eshek penen o'gizdi bir gu'ndege qospan' .
05022011	Ju'n ha'm zıg'ırdan aralastırılıp toqılg'an kiyim kiymen' .
05022012	Kiyimin'izdin' eteklerinin' to'rt mu'yeshine shashaq isletip , tiktirip qoyın'lar . Neke hadallıg'ına baylanıslı qag'ıydalar
05022013	Eger birew u'ylenip , qız benen jatqannan keyin , onı unatpay qalsa
05022014	ha'm onı ayıplap : „ Bul qızg'a u'ylendim , biraq onın' menen jatqanımda , ol qız bolmay shıqtı “ , — dep jaman atlı qılsa ,
05022015	qızdın' ata-anası qızının' pa'kligin da'lilleytug'ın to'sektegi qızlıq belgini alıp , aqsaqallarg'a ko'rsetiw ushın qala da'rwazasına alıp barsın .
05022016	Qızdın' a'kesi aqsaqallarg'a bılay desin : „ Qızımdı mına jigitke uzatqan edim . Al keyin ol qızımdı unatpay qalıptı .
05022017	Endi bolsa , qızın'ız qız bolıp shıqpadı , dep jalg'an ayıplap atır . Biraq mınaw qızımnın' pa'kligin da'lilleytug'ın qızlıq belgisi ! “ Keyin qızdın' ata-anası qızının' qızlıq belgisi bar to'sekti aqsaqallardın' ko'z aldında jayıp , ko'rsetsin .
05022018	Qala aqsaqalları u'ylengen jigitti a'keldirip , sabalap jazalasın .
05022019	Ja'ne de , aqsaqallar sol jigitke ayıbı ushın ju'z shekel gu'mis to'letsin . Jigit izraillı pa'k bir qızdı jaman atlı qılg'anı ushın , gu'misti qızdın' a'kesine bersin . Qız sol jigittin' hayalı bolıp qalsın ha'm jigit o'miri dawamında qız benen ajırasıw huqıqına iye emes .
05022020	Al eger de sol adamnın' aytqanları durıs bolıp , qızdın' pa'kliginin' da'lili bolmasa ,
05022021	qızdı a'kesinin' u'yinin' esigine alıp barsın . Qala xalqı sol qızdı tas boran qılıp o'ltirsin . O'ytkeni ol a'kesinin' u'yinde jasag'an waqtında buzıqlıq qılıp , İzrailda jerkenishli is qıldı . Solay etip , aran'ızdag'ı jawızlıqtı joq qılın'lar .
05022022	Eger de bir adam basqa birewdin' hayalı menen jatqan jerinen uslansa , onda erkek te , hayal da o'ltirilsin . Usılay etip , İzraildan jawızlıqtı joq qılın'lar .
05022023	Eger bir adam qalada basqa birew menen atastırılıp qoyılg'an bir qızdı ushıratıp qalıp , onın' menen jatsa ,
05022024	ekewi de qala da'rwazasının' qasına alıp barılsın ha'm tas boran qılıp o'ltirilsin . Sebebi qız qalanın' ishinde bolsa da ja'rdem sorap , dawıslap baqırmadı , al erkek bolsa , basqa birewdin' bolajaq hayalının' abırayın to'kti . Solay etip , aran'ızdag'ı jawızlıqtı joq qılın'lar .
05022025	Eger de bir adam atastırılıp qoyılg'an bir qızdı dalada ushıratıp qalıp , onı uslap alıp zorlasa , onda tek sol zorlag'an adam g'ana o'ltirilsin .
05022026	Qızg'a hesh na'rse qılman'lar . O'ytkeni qızdın' o'limge ılayıq hesh qanday ayıbı joq . Bul biyma'lel birewge hu'jim qılıp , onı o'ltirgen adamnın' isine uqsaydı .
05022027	Sebebi ol adam atastırılg'an qızdı ashıq dalada uslap alg'an , al qız bolsa , ja'rdem sorap , baqırg'an . Degen menen , qutqaratug'ın hesh kim bolmag'an .
05022028	Eger de bir adam atastırılmag'an bir pa'k qızdı ushıratıp , onı uslap alsa ha'm onın' menen jatqan jerinen uslansa ,
05022029	qız benen jatqan adam qızdın' a'kesine eliw shekel gu'mis bersin . Ol qızdı zorlag'anı ushın , og'an u'ylensin ha'm o'miri dawamında qız benen ajırasıw huqıqına iye emes .
05022030	Hesh kim a'kesinin' hayalına u'ylenbesin , usılay islep , a'kesin shermende qılmasın » .
05023001	Jaratqan İyenin' ja'miyetinin' arasına kirmeytug'ınlar1 « Tuqım bezi ezilgen yamasa jınısıy ag'zası kesilgen adam Jaratqan İyenin' ja'miyetine kirmeydi .
05023002	Nekesiz tuwılg'an bala Jaratqan İyenin' ja'miyetine kirmeydi , ha'tteki , onın' keyingi onınshı a'wladına deyin Jaratqan İyenin' ja'miyetine kire almaydı .
05023003	Ammon yamasa moab xalqınan bolg'an adam Jaratqan İyenin' ja'miyetine kirmeydi . Ha'tteki , olardın' onınshı a'wladına deyin Jaratqan İyenin' ja'miyetine hasla kire almaydı .
05023004	O'ytkeni Mısırdan shıg'ıp kiyatırg'anın'ızda , olar jolda sizlerdi nan ha'm suw menen ku'tip almadı . Ja'ne de , Aram-Naharayımdag'ı Petor qalasınan bolg'an Beor ulı Bilamdı sizlerdi na'letlew ushın jallag'an edi .
05023005	Degen menen , Qudayın'ız Jaratqan İye Bilamg'a qulaq salıwdı qa'lemedi . Qudayın'ız Jaratqan İye sizlerdi su'ygeni ushın , na'letti jarılqawg'a aylandırdı .
05023006	O'mirin'iz dawamında olardın' tınıshlıg'ı ha'm iygiligi ushın ha'reket etpen'ler .
05023007	Edomlılardan bolsa , jerkenben'ler , olar sizlerdin' tuwısqanın'ızdur . Mısırlılardan da jerkenben'ler . O'ytkeni olardın' jerinde sizler kelgindi bolıp jasag'an edin'ler .
05023008	Olardan tuwılg'an u'shinshi a'wlad Jaratqan İyenin' ja'miyetine kire aladı . Ordanı pa'k tutıw
05023009	Dushpanların'ız benen urısıw ushın orda qurg'anın'ızda , ha'r qanday haramılıqtan saq bolın'lar .
05023010	Eger aran'ızda bir adamnın' tu'nde urıg'ı ag'ıp , haram bolsa , ol ordadan shıg'ıp ketsin ha'm sol jerde qalsın .
05023011	Ol keshke qaray juwınıp alsın , ku'n batqannan keyin ordag'a qaytıwına boladı .
05023012	Ordanın' sırtında da'retke shıg'atug'ın jerin'iz bolsın .
05023013	Qural-jarag'ın'ızdın' arasında jer qazıw ushın bir belshe bolsın . Da'retke shıg'arda , shuqır qazıp , keyin onı ko'mip taslan' .
05023014	Ordan'ızdı pa'k saqlan'lar , sebebi Qudayın'ız Jaratqan İye sizlerdi qutqarıp , dushpanların'ızdı sizlerge ta'slim qılıw ushın , ordada sizler menen birge ju'redi . Eger de Jaratqan İye aran'ızda qanday da a'depsiz islerdi ko'rse , Ol sizlerden ju'z buradı . Ha'r tu'rli qag'ıydalar
05023015	Xojayınınan qashıp , İzraildan pana izlep kelgen quldı xojayınına qaytarıp berip jibermen'ler .
05023016	Ol sizlerdin' aran'ızda , o'zi unatqan jerde , qa'legen qalalardın' birinde jasasın . Og'an jawızlıq qılman'lar .
05023017	Butxanalarda buzıqlıq penen shug'ıllanatug'ın izraillı hesh qanday hayal yamasa erkek bolmasın .
05023018	Qudayın'ız Jaratqan İye buzıqlıq penen shug'ıllanatug'ın hayal ha'm erkeklerden jerkenedi . Olardın' is haqısın Qudayın'ız Jaratqan İyenin' İbadatxanasına wa'de boyınsha beriletug'ın sıy etip alıp kelmen'ler .
05023019	İzraillı tuwısqanın'ızg'a puldı , nandı yamasa basqa da zatların'ızdı qarızg'a bergenin'izde , onnan u'steme talap qılman'lar .
05023020	Basqa jat jerli adamnan u'steme alıwın'ızg'a boladı , biraq izraillı tuwısqanın'ızdan alman'lar . Sonda sizler mu'lik etip alıw ushın baratırg'an elde , Qudayın'ız Jaratqan İye sizlerdin' qol urg'an ha'r bir isin'izge bereket beredi .
05023021	Qudayın'ız Jaratqan İyege qanday da bir wa'de bersen'iz , onı keshiktirmey orınlan'lar . Qudayın'ız Jaratqan İye sizlerden wa'den'izdi orınlawın'ızdı talap qıladı . Eger wa'den'izdi orınlamasan'ız , o'zlerin'izge gu'na arttırıp alasız .
05023022	Eger wa'de bermegen bolsan'ız , gu'nalı bolmaysız .
05023023	Al awzın'ızdan shıqqan wa'den'izdi so'zsiz orınlan'lar . O'ytkeni Qudayın'ız Jaratqan İyege o'z qa'lewin'iz benen wa'de berdin'iz .
05023024	Tuwısqanın'ızdın' ju'zimzarlıg'ına kirgenin'izde , ju'zimnen toyg'anın'ızsha jewin'izge boladı , biraq onnan ıdısın'ızg'a terip alman'lar .
05023025	Tuwısqanın'ızdın' egisligine kirgenin'izde , qolın'ız benen masag'ın u'zip alıwın'ızg'a boladı , biraq onın' eginlerin orıp alman'lar » .
05024001	« Eger de bir adam u'ylenip , keyin ala hayalınan shermendelik bir na'rse tawıp , onı unatpay qalsa , hayalına talaq xat jazıp berip , onı u'yinen shıg'arıp jiberiwi mu'mkin .
05024002	Hayal ku'yewinin' u'yinen ketkennen keyin , basqa birewge turmısqa shıqsa ,
05024003	ekinshi ku'yewi de onı unatpay qalıp , ol da og'an talaq xat jazıp berip , u'yinen shıg'arıp jiberse yamasa sol ekinshi ku'yewi o'lip qalsa ,
05024004	ajırasqan birinshi ku'yewi hayalg'a qaytadan u'yleniwine bolmaydı . Sebebi hayal haramlang'an . Eger u'ylense , bunnan Jaratqan İye jerkenedi . Qudayın'ız Jaratqan İye sizlerge mu'lik etip berip atırg'an eldi gu'nag'a batırman'lar .
05024005	Jaqında u'ylengen adam urısqa barmasın , og'an ha'r tu'rli wazıypalar berilmesin . Ol bir jıl dawamında u'yinde bolıp , hayalın baxıtlı qılsın .
05024006	Hesh kim kepillik sıpatında digirmandı yamasa digirmannın' u'stindegi tastı da almasın . Bunday is qılıw adamnın' janın kepillikke alg'an menen barabar boladı .
05024007	Eger birewdin' izraillı tuwısqanlarınan birin urlap , og'an qul sıpatında qarap , zulımlıq qılg'anı yamasa onı qul qılıp satıp jibergeni ma'lim bolsa , onda bunday urı adam o'ltirilsin . Solay etip , aran'ızdag'ı jawızlıqtı joq qılın'lar .
05024008	Jaman teri keselligi ma'selesinde , lebiyli ruwxaniylerdin' sizlerge u'yretetug'ınlarının' ha'mmesin muqıyatlı tu'rde orınlan'lar . Menin' lebiylilerge bergen buyrıqlarıma a'mel qılın'lar .
05024009	Sizler Mısırdan shıqqannan keyin , jolda Qudayın'ız Jaratqan İyenin' Ma'riyamg'a ne qılg'anın esin'izde saqlan'lar .
05024010	İzraillı tuwısqanın'ızdın' birewine bir na'rseni qarızg'a bergenin'izde , kepillikke zat alıw ushın , onın' u'yine kirmen'ler .
05024011	Sırtta ku'tip turın'lar . Ol adam kepillikke beretug'ın zatın o'zi sırtqa alıp shıqsın .
05024012	Eger ol ka'mbag'al adam bolsa , onın' kepillikke bergen kiyimin tu'n boyı o'zin'izde qaldırman'lar .
05024013	Onnan alg'an kiyimdi quyash batar waqıtta qaytarıp berin'ler . Ol o'z kiyimin kiyip uyıqlasın ha'm sizge aq pa'tiya bersin . Usılay islep , sizler Qudayın'ız Jaratqan İyenin' aldında durıs is qılg'an bolasız .
05024014	Ka'mbag'al ha'm mu'ta'jlikte jasap atırg'an jallanba jumısshının' is haqısın uslap qalman'lar . Ol izraillı bolsın , qalan'ızdın' birinde jasap atırg'an kelgindi adam bolsın , onday qılman'lar .
05024015	Onın' is haqısın ha'r ku'ni quyash batpastan aldın berin'ler . Sebebi ol ka'mbag'al bolg'anı ushın , tirishiligi usıdan ibarat . Bolmasa , ol adam sizlerge qarsı Jaratqan İyege nalıydı ha'm o'zin'izge gu'na arttırıp alasız .
05024016	A'keler balalarının' gu'nası ushın , balalar a'kelerinin' gu'nası ushın o'ltirilmesin . Ha'r bir adam o'z gu'nası ushın o'lim jazasın alsın .
05024017	Kelgindi adamlardın' ha'm jetimlerdin' huqıqın ayaq astı qılman'lar . Jesir hayaldın' kiyimin kepillikke alman'lar .
05024018	Mısırda qul bolg'anın'ızdı ha'm Qudayın'ız Jaratqan İyenin' sizlerdi sol jerden azat etkenin esin'izde saqlan'lar . Sonın' ushın da , men sizlerge usı buyrıqtı berip atırman .
05024019	Atızın'ızdag'ı egindi org'anın'ızda , orılg'an bir bawdı umıtıp qaldırg'an bolsan'ız , onı alıw ushın keynin'izge qaytpan'lar . Onı kelgindilerge ha'm jetim-jesirlerge qaldırın'lar . Sonda Qudayın'ız Jaratqan İye sizlerdin' qol urg'an ha'r bir isin'izge bereket beredi .
05024020	Za'ytu'n ag'ashların'ızdın' miywelerin qag'ıp alg'anın'ızdan keyin , shaqalarda qalıp qoyg'anlardı ja'ne terip alıw ushın barman'lar . Olardı kelgindilerge ha'm jetim-jesirlerge qaldırın'lar .
05024021	Ja'ne de , ju'zimzarın'ızdın' miywelerin tergenin'izde de , shaqalarında qalıp ketken ju'zimlerdi qaytadan terip alman'lar . Bulardı kelgindilerge ha'm jetim-jesirlerge qaldırın'lar .
05024022	Mısırda qul bolg'anın'ızdı esin'izde saqlan'lar . Sonın' ushın da , men sizlerge usı buyrıqtı berip atırman » .
05025001	« Eki adamnın' arasında ja'njel shıqsa , olar qazılardın' aldına barsın . Qazılar sol eki adamnın' arasındag'ı dawdı qarap shıqsın ha'm ayıpsızdı aqlap , al ayıplı adamdı jazag'a tartsın .
05025002	Eger de ayıplı adam sabawg'a ılayıqlı bolsa , qazı onı jerge jatqarsın ha'm o'zinin' ko'z aldında ayıbına jarasa sabatsın .
05025003	Ayıplı adam qırqtan artıq sabalmasın . Eger qırqtan asıp ketse , onda tuwısqanın'ız sizlerdin' ko'z aldın'ızda xorlanıp qaladı .
05025004	Tu'yek aydap atırg'an o'gizdin' awzın buwıp taslaman'lar .
05025005	Eger birge jasap atırg'an ag'alı-inililerdin' biri perzentsiz qaytıs bolsa , marhumnın' hayalı jat adamg'a turmısqa shıqpasın . Marhumnın' tuwısqanı jesir qalg'an hayalg'a u'ylensin ha'm o'zinin' qa'yinlik yamasa qaynag'alıq wazıypasın orınlasın .
05025006	Sol hayal tuwg'an tun'g'ısh ul marhumnın' atın dawam etsin . Solay etip , marhumnın' atı İzrail xalqınan o'ship ketpeydi .
05025007	Biraq sol adam marhum ag'asının' yamasa inisinin' jesir qalg'an hayalına u'yleniwden bas tartsa , jesir hayal qala da'rwazasına barıp , aqsaqallarg'a bılay dep aytsın : „ Marhum ku'yewimnin' tuwısqanı onın' atın İzrail xalqının' arasında dawam ettiriwdi qa'lemey , o'z wazıypasın orınlawdan bas tartıp atır “ .
05025008	Sonda qalanın' aqsaqalları sol adamdı shaqırıp alıp , onın' menen so'ylessin . Eger ol adam : „ Og'an u'yleniwdi qa'lemeymen “ , — dep turıp alsa ,
05025009	jesir hayal marhum ku'yewinin' tuwısqanının' qasına kelsin . Hayal qala aqsaqallarının' ko'z aldında onın' bir ayaq kiyimin sheship alıp , ju'zine tu'kirip : „ Tuwısqanının' a'wladın tiklewdi qa'lemegen adamg'a usınday islenedi “ , — dep aytsın .
05025010	Usıdan keyin , sol adamnın' a'wladı İzrailda „ Ayaq kiyimi sheshilgen “ , dep atalatug'ın boladı . Basqa nızamlar
05025011	Eki adam bir-biri menen to'belesip atırg'anda , birewinin' hayalı kelip , urıp atırg'an adamnan ku'yewin ayırıp alıw ushın , sol adamnın' jınısıy ag'zasınan uslasa ,
05025012	onda hayaldın' qolın shawıp taslan'lar . Onı ayap otırman'lar .
05025013	Dorban'ızda birewi awır , ekinshisi jen'il eki tu'rli ta'rezi taslar bolmasın .
05025014	U'yin'izde birewi u'lken , ekinshisi kishkene sıyımlıq o'lsheytug'ın ıdıslar bolmasın .
05025015	Ta'rezi tasların'ız da , sıyımlıq o'lsheytug'ın ıdısların'ız da hadal ha'm durıs bolsın . Sonda Qudayın'ız Jaratqan İyenin' sizlerge berip atırg'an jerinde o'mirin'iz uzaq boladı .
05025016	Qudayın'ız Jaratqan İye sonday nahaqlıq qılatug'ınlardan jerkenedi .
05025017	Sizler Mısırdan shıqqannan keyin amalek xalqının' sizlerge ne islegenin umıtpan'lar .
05025018	Sizler joldan sharshap , ha'lsizlenip qalg'anın'ızda , olar Qudaydan qorqpay sizlerge hu'jim qılıp , artın'ızda qalg'an barlıq ha'lsiregenlerdi o'ltirgen edi .
05025019	Qudayın'ız Jaratqan İye sizlerge mu'lik etip berip atırg'an elde a'tirapın'ızdag'ı barlıq dushpanların'ızdı jen'ip , tınıshlıqqa eriskenin'izde , amalek xalqın joq qılıp , olardın' atın jer ju'zinen o'shirip taslan'lar . Bunı umıtpan'lar ! »
05026001	Birinshi zu'ra'a't ha'm u'sir ajıratıw1 « Qudayın'ız Jaratqan İye sizlerge mu'lik etip berip atırg'an elge kirip , ol jerdi iyelep , jaylasıp alg'anın'ızda ,
05026002	sol eldin' jerlerinen jıynap alatug'ın barlıq zu'ra'a'tlerin'izdin' birinshi o'nimlerinen alıp , sebetke salın'lar . Keyin olardı Qudayın'ız Jaratqan İyenin' O'z atın ornalastırıw ushın tan'laytug'ın jerine alıp barın'lar .
05026003	Sol waqıtta xızmet etip atırg'an ruwxaniydin' aldına barıp , og'an bılay dep aytın'lar : „ Jaratqan İyenin' bizlerge beremen dep , ata-babalarımızg'a ant ishken eline keldim . Bu'gin men usını Qudayın' Jaratqan İyenin' aldında moyınlayman “ .
05026004	Ruwxaniy qolın'ızdan sebetti alıp , Qudayın'ız Jaratqan İyenin' qurbanlıq ornının' aldına qoysın .
05026005	Sonnan keyin , sizler Qudayın'ız Jaratqan İyenin' aldında bılay dep aytın'lar : „ Ata-babam ko'shpeli aramlı edi . Ol azg'antay adamı menen Mısırg'a barıp , sol jerde kelgindi bolıp jasay basladı . Biraq ol ullı , ku'shli ha'm sansız xalıqqa aylandı .
05026006	Mısırlılar bizlerge jaman qatnasta bolıp , zulımlıq etti ha'm awır jumıs islewge ma'jbu'rledi .
05026007	Sonda bizler ata-babalarımızdın' Qudayı Jaratqan İyege jalbarınıp , dad saldıq . Jaratqan İye dadımızdı esitti ha'm bizlerdin' azap shegip atırg'anımızdı , islep atırg'an awır miynetimizdi , mısırlılardın' bizlerge islep atırg'an eziwshiligin ko'rdi .
05026008	Sonnan keyin , Ol ku'sh-qu'direti , ullı ha'm qorqınıshlı isleri ha'm ka'ramatlı belgileri menen bizlerdi Mısırdan alıp shıqtı .
05026009	Ol bizlerdi usı jerge alıp keldi , su't ha'm pal ag'ıp turg'an usı eldi bizlerge berdi .
05026010	Endi , oh , Jaratqan İye , bizlerge bergen jerin'nin' birinshi zu'ra'a'tin Sag'an alıp keldik “ . Keyin sebetti Qudayın'ız Jaratqan İyenin' aldına qoyıp , Og'an sıyının'lar .
05026011	Qudayın'ız Jaratqan İyenin' sizlerge ha'm shan'araqların'ızg'a bergen barlıq iygilikli zatları ushın quwanıp , shadlanın'lar . Lebiyliler ha'm aran'ızda jasap atırg'an kelgindiler de sizler menen birge bayramlasın .
05026012	Sizler u'shinshi jılı , u'sir beretug'ın jılı , barlıq zu'ra'a'tin'izden onnan bir bo'legin ayırıp qoyın'lar . Sol onnan birin'izdi lebiylilerge , kelgindilerge , jetim-jesirlerge berin'ler . Solay etip , olar da qalaların'ızda iship-jep toysın .
05026013	Sonnan keyin , Qudayın'ız Jaratqan İyege bılay dep aytın'lar : „ U'yimnen muxaddes u'sirlerdi tolıg'ı menen shıg'arıp , O'zin' buyırg'anın'day , bulardı lebiylilerge , kelgindilerge ha'm jetim-jesirlerge berdim . Senin' hesh bir buyrıqların'dı buzbadım , olardın' hesh birin de umıtpadım .
05026014	Aza tutqan waqtımda , muxaddes u'sirden jemedim , haram bolg'an waqtımda da , olarg'a tiymedim ha'm o'lilerdin' a'rwaqlarına usınbadım . Qudayım Jaratqan İye , Senin' so'zin'e qulaq saldım ha'm mag'an buyırg'anların'nın' ha'mmesin orınladım .
05026015	Endi aspandag'ı muxaddes ma'kanın'nan bizlerge na'zerin'di tu'sir ! Ata-babalarımızg'a ishken antın' boyınsha bizlerge bergen su't ha'm pal ag'ıp turg'an elge ha'm İzrail xalqın'a bereket ber “ . Qudaydın' xalqı
05026016	Bu'gin Qudayın'ız Jaratqan İye usı qag'ıydalarg'a ha'm nızamlarg'a a'mel qılıwın'ızdı buyırıp atır . Bulardı pu'tkil ju'regin'iz ha'm pu'tkil janın'ız benen muqıyatlı tu'rde orınlan'lar .
05026017	Bu'gin sizler : „ Jaratqan İye bizlerdin' Qudayımız , Onın' jollarınan ju'remiz , Onın' qag'ıydalarına , buyrıqlarına ha'm nızamlarına a'mel qılamız , Og'an boysınamız “ , — dep ashıq ta'n aldın'ız .
05026018	Jaratqan İye bergen wa'desi boyınsha , bu'gin sizlerdi O'z g'a'ziynesi sıpatında ja'riyalaydı . Onın' barlıq buyrıqlarına a'mel qılın'lar .
05026019	Ol sizlerdi O'zi jaratqan barlıq xalıqlardan joqarı qıladı . Sizler alg'ıs-maqtawg'a ha'm hu'rmetke erisesiz . Onın' bergen wa'desi boyınsha , sizler Qudayın'ız Jaratqan İyenin' muxaddes xalqı bolasız » .
05027001	Ebal tawındag'ı qurbanlıq orın1 Muwsa menen İzraildın' aqsaqalları xalıqqa bılay dep buyırdı : « Bu'gin men sizlerge bergen buyrıqlarg'a a'mel qılın'lar .
05027002	Qudayın'ız Jaratqan İye sizlerge berip atırg'an elge kiriw ushın İordan da'ryasınan kesip o'tkenin'izden keyin , u'lken taslardı ornalastırıp , olardı ha'klep shıg'ın'lar .
05027003	Ata-babaların'ızdın' Qudayı Jaratqan İyenin' sizlerge bergen wa'desi boyınsha , Ol sizlerge beretug'ın su't ha'm pal ag'ıp turg'an elge kirgenin'izde , bul nızamdag'ı barlıq so'zlerdi sol taslarg'a jazın'lar .
05027004	İordan da'ryasınan kesip o'tkennen keyin , bu'gin sizlerge buyırg'anımday , taslardı Ebal tawına ornatıp , olardı ha'klep shıg'ın'lar .
05027005	Ol jerde Qudayın'ız Jaratqan İyege arnap basqa taslardan bir qurbanlıq orın qurın'lar . Qurbanlıq orın sog'ılatug'ın taslarg'a temir a'sbap tiygizben'ler .
05027006	Qudayın'ız Jaratqan İyenin' sol qurbanlıq ornın jonılmag'an taslardan qurın'lar . Qurbanlıq orınnın' u'stinde Qudayın'ız Jaratqan İyege jandırılatug'ın qurbanlıqlar usının'lar .
05027007	Tatıwlıq qurbanlıqların da sol jerde shalıp , jen'ler ha'm Qudayın'ız Jaratqan İyenin' aldında shadlanın'lar .
05027008	Sol ornatılg'an taslarg'a nızamnın' barlıq so'zlerin tu'sinikli etip jazıp shıg'ın'lar » .
05027009	Sonnan keyin , Muwsa menen lebiyli ruwxaniyler pu'tkil izraillılarg'a : « Ha'y , İzrail , u'nsizlik saqlap , qulaq salın'lar ! Bu'gin Qudayın'ız Jaratqan İyenin' xalqı boldın'ız .
05027010	Qudayın'ız Jaratqan İyege qulaq salın'lar , bu'gin men sizlerge berip atırg'an Onın' buyrıqlarına ha'm qag'ıydalarına a'mel qılın'lar » , — dedi . Boysınbawshılıq sebepli keletug'ın na'letler
05027011	Sol ku'ni Muwsa xalıqqa bılay dep buyırdı :
05027012	« İordan da'ryasınan o'tkenin'izden keyin , xalıqqa aytılatug'ın jarılqawdı tastıyıqlaw ushın , Gerizzim tawında mına urıwlar tursın : Shimon , Lebiy , Yahuda , İssaxar , Yusup ha'm Benyamin .
05027013	Al aytılatug'ın na'letlerdi tastıyıqlaw ushın , mına urıwlar Ebal tawında tursın : Ruben , Gad , Asher , Zebulon , Dan ha'm Naftaliy .
05027014	Lebiyliler pu'tkil İzrail xalqına ba'lent dawıs penen bılay dep aytsın :
05027015	„ Jaratqan İyege jerkenishli bolg'an qoldan sog'ılg'an oyma yamasa quyma but islep , onı jasırın tu'rde ornatqan adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027016	„ Ata-anasına hu'rmetsizlik qılg'an na'letiy bolsın ! “ Pu'tkil xalıq : „ Awmiyin ! “ — dep aytsın .
05027017	„ O'z qon'sısının' jer shegarasın jılıstırg'an adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027018	„ Soqır adamdı joldan adastırg'an adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027019	„ Kelgindi ha'm jetim-jesirler hu'kim etilgende , olardın' huqıqın ayaq astı qılg'an adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027020	„ A'kesin shermende qılıp , onın' hayalı menen jatqan adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027021	„ Qanday da bir haywan menen jınısıy qatnas islegen adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027022	„ Anasınan yamasa a'kesinen tuwılg'an a'japası yaki qarındası menen jatqan adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027023	„ Qa'yin enesi menen jatqan adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027024	„ Birewdi jasırın tu'rde o'ltirgen adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027025	„ Ayıpsız birewdi o'ltiriw ushın , para alg'an adam na'letiy bolsın ! “ Pu'tkil xalıq : „ Awmiyin ! “ — dep aytsın .
05027026	„ Usı nızamg'a a'mel qılmay , bulardı orınlamag'an adam na'letiy bolsın ! “ Pu'tkil xalıq : „ Awmiyin ! “ — dep aytsın » .
05028001	Jarılqawlar1 « Eger Qudayın'ız Jaratqan İyenin' so'zine qulaq salıp , bu'gin men sizlerge jetkerip atırg'an Onın' barlıq buyrıqların muqıyatlı tu'rde orınlasan'ız , Ol sizlerdi jer ju'zindegi pu'tkil xalıqlardan joqarı qıladı .
05028002	Qudayın'ız Jaratqan İyenin' so'zin tın'lasan'ız , u'stin'izge mına bereketler jawadı ha'm bereketli bolasız :
05028003	Qalada da , atızda da bereketli bolasız .
05028004	U'birli-shu'birli bolıp jarılqanasız . Jerin'izdin' zu'ra'a'ti mol boladı , malların'ızdın' to'lleri — pada ha'm su'riwlerin'izdin' buzawları menen qozıları ko'p boladı .
05028005	Da'n sebetlerin'iz ha'm qamır tabaqların'ız bereketli boladı .
05028006	U'yde de , du'zde de ha'r bir isin'iz bereketli boladı .
05028007	Jaratqan İye sizlerge hu'jim qılg'an dushpanların'ızdı jen'iliske ushıratadı . Olar sizlerge bir ta'repten hu'jim etse , sizlerden tumlı-tusqa qashıp ketedi .
05028008	Jaratqan İyenin' buyrıg'ı menen g'a'llexanan'ız tolı boladı . Qol urg'an ha'r bir isin'izdi Jaratqan İye bereketleydi . Qudayın'ız Jaratqan İye sizlerge berip atırg'an elde sizlerdi jarılqaydı .
05028009	Qudayın'ız Jaratqan İyenin' buyrıqlarına a'mel qılıp , Onın' jolları menen ju'rsen'iz , Jaratqan İye sizlerge ant ishkenindey , sizlerdi O'zinin' muxaddes xalqı qıladı .
05028010	Jer ju'zindegi barlıq xalıqlar sizlerdin' Jaratqan İyege tiyisli ekenin'izdi ko'rip , sizlerden qorqatug'ın boladı .
05028011	Jaratqan İye sizlerge beremen dep , ata-babaların'ızg'a ant ishken elde molshılıqta jasawın'ızdı ta'miyinleydi . U'birli-shu'birli bolasız , malların'ızdın' to'lleri ko'beyedi ha'm jerin'izdin' zu'ra'a'ti mol boladı .
05028012	Jaratqan İye elin'izge o'z waqtında jawın jawdırıw ushın aspandag'ı bay g'a'ziynesin ashadı ha'm qol urg'an ha'r bir isin'izge bereket beredi . Ko'p xalıqlarg'a qarız beresiz , o'zlerin'iz bolsa , qarız almaytug'ın bolasız .
05028013	Bu'gin men sizlerge jetkerip atırg'an Qudayın'ız Jaratqan İyenin' buyrıqların tın'lap , olardı muqıyatlı tu'rde orınlasan'ız , Ol sizlerdi quyrıq emes , al bas qıladı . Sizler to'mende emes , al joqarıda bolasız .
05028014	Bu'gin men sizlerge jetkerip atırg'an buyrıqlardan on'g'a da , solg'a da shıg'ıp ketpen'ler , basqa qudaylarg'a erip , olarg'a tabınban'lar . Na'letler
05028015	Biraq , eger de Qudayın'ız Jaratqan İyenin' so'zine qulaq salmay , bu'gin men sizlerge jetkerip atırg'an Onın' barlıq buyrıqların ha'm qag'ıydaların muqıyatlı tu'rde orınlamasan'ız , mına na'letler basın'ızg'a tu'sedi :
05028016	Qalada da , atızda da na'letli bolasız .
05028017	Da'n sebetlerin'iz ha'm qamır tabaqların'ız na'letli boladı .
05028018	Ul-qızg'a zar bolıp , jerin'iz zu'ra'a'tsiz , sıyırların'ız ha'm su'riwlerin'iz ko'beymey , na'letiy bolasız .
05028019	U'yde de , du'zde de ha'r bir isin'iz na'letiy boladı .
05028020	Jaratqan İyeden ju'z burıp , jawızlıq islegenin'iz ushın , qol urg'an ha'r bir isin'izde Ol sizlerdi na'letke ha'm ba'le-qadag'a duwshar qıladı . İsin'iz on'ınan kelmeydi . Aqırında , tez arada u'stin'izge apat jawıp , pu'tkilley joq bolasız .
05028021	Sizler mu'lik etiw ushın baratırg'an elin'izge Jaratqan İye oba keselligin jiberip , sizlerdi joq qıladı .
05028022	Ol sizlerdi o'kpe keselligine , ısıtpa ha'm qaltıratpag'a duwshar qıladı . Sonın' menen birge , jazdın' saratan ıssısın ha'm qurg'aqshılıq jiberip , eginlerin'izdi quwratıp taslaydı ha'm kesellendiredi . Sizler o'lip ketkenin'izshe , usı apatlar izin'izden qalmaydı .
05028023	To'ben'izdegi aspan qola sıyaqlı , ayag'ın'ızdın' astındag'ı jer temir sıyaqlı bolıp qaladı .
05028024	Sizler joq bolıp ketpegenin'izshe , Jaratqan İye aspannan jawınnın' ornına elin'izge shan'-tozan' jawdıradı .
05028025	Jaratqan İye sizlerdi dushpanların'ızg'a ta'slim etedi . Sizler olarg'a bir ta'repten hu'jim etsen'iz , olardan tumlı-tusqa qashıp ketesiz . Jer ju'zindegi barlıq patshalıqlar sizlerdin' ayanıshlı awhalın'ızdı ko'rip , hu'reyleri ushıp ketedi .
05028026	O'liklerin'iz barlıq quslarg'a ha'm jabayı haywanlarg'a jem boladı , olardı quwıp jiberetug'ın hesh kim bolmaydı .
05028027	Jaratqan İye mısırlılarg'a jibergen dawası joq shıyqanlar , qotır jaralar ha'm qıshımalarg'a sizlerdi duwshar etedi .
05028028	Sonın' menen birge , Ol sizlerdi jinlilik , soqırlıq , esten ayırılıw ba'leleri menen jazalaydı .
05028029	Soqır adam tu'nde sıypalanıp ju'rgenindey , sizler ku'ndizgi waqıt sıypalanıp ju'resiz . İslegen ha'r bir isin'izde tabıssız bolasız , u'zliksiz ezilip , tonalasız ha'm sizlerdi qutqaratug'ın hesh kim bolmaydı .
05028030	Bir qız benen nekeden o'tesiz , biraq onı basqa birew zorlaydı . U'y salasız , biraq onın' ishine kirip , jasay almaysız . Ju'zim bag'ın otırg'ızasız , biraq ju'ziminen jey almaysız .
05028031	Malın'ız ko'z aldın'ızda soyıladı , biraq go'shinen jey almaysız . Eshegin'izdi sizlerden zorlap tartıp aladı ha'm qaytarıp bermeydi . Qoy-eshkilerin'iz dushpanların'ızg'a beriledi . Sizlerdi qutqaratug'ın hesh kim bolmaydı .
05028032	Ul-qızların'ız ko'z aldın'ızda basqa xalıqlarg'a qul etip beriledi . Qolın'ızdan hesh na'rse kelmegenlikten , ha'r ku'ni olardın' qaytıp keliwin ku'tip , jolına ko'z tigip , ko'zlerin'iz taladı .
05028033	Sizler tanımaytug'ın bir xalıq kelip , jerin'izdin' zu'ra'a'tin ha'm barlıq miynetin'izdin' miywesin jeydi . O'mirin'iz boyı ja'birlenip , ezilesiz .
05028034	Usılardı ko'zlerin'iz benen ko'rip , aqıl-esin'izden ayırılasız .
05028035	Jaratqan İye sizlerdi basın'ızdan ayag'ın'ızdın' ushına deyin dawası joq jara ha'm shıyqanlar menen qaplaydı .
05028036	Jaratqan İye sizlerdi ha'm o'zlerin'izge tayınlag'an patshan'ızdı o'zlerin'iz de , ata-babaların'ız da tanımaytug'ın bir xalıqqa su'rginge aydatıp jiberedi . Ol jerde ag'ashtan ha'm tastan islengen basqa qudaylarg'a tabınıp , xızmet etesiz .
05028037	Jaratqan İye sizlerdi sol basqa xalıqlarg'a alıp barg'anda , olar basın'ızg'a tu'sken apattı ko'rip , hu'reyleri ushıp ketedi . Olar sizlerdi a'psana qılıp , masqaralap ju'redi .
05028038	Atızların'ızg'a ko'p tuqım egesiz , biraq az zu'ra'a't alasız . Sebebi zu'ra'a'tin'izdi shegirtke jep ketedi .
05028039	Ju'zim bag'ın otırg'ızıp , ta'rbiyalaysız , biraq onın' sharabın ishpeysiz , ju'zimin termeysiz . O'ytkeni olardı qurt jep ketedi .
05028040	Elin'izdin' ha'mme jerinde za'ytu'n bag'ı bolsa da , onın' mayın u'stin'izge jag'a almaysız . Sebebi za'ytu'n ag'ashlarının' miyweleri to'gilip qaladı .
05028041	Sizler ul-qızlı bolasız , biraq o'zlerin'izge buyırmaydı , olardı su'rgin qılıp alıp ketedi .
05028042	Barlıq miywe ag'ashların'ızdın' miywelerin ha'm jerin'izdin' zu'ra'a'tin shegirtkeler jep ketedi .
05028043	Sizlerdin' aran'ızda jasap atırg'an kelgindilerdin' jag'dayı joqarılap ku'sheyedi , al sizler bolsa , to'menleysiz .
05028044	Olar sizlerge qarız beretug'ın boladı , al sizler bolsa , olarg'a qarız bere almaysız . Olar bas , al sizler quyrıq bolasız .
05028045	Sizler Qudayın'ız Jaratqan İyege qulaq salmay , Onın' bergen buyrıqlarına ha'm qag'ıydalarına a'mel qılmasan'ız , usı na'letler basın'ızg'a jawıp , sizlerdi joq qılmag'ansha , izin'izden qalmay , jetip aladı .
05028046	Bul na'letler sizler ha'm urpag'ın'ız ushın , Quday bergen jazanın' ma'n'gi belgisi bolıp qaladı .
05028047	Sebebi ha'mme na'rse molshılıq waqıtta , sizler Qudayın'ız Jaratqan İyege shadlı ha'm quwanıshlı tu'rde xızmet etpedin'iz .
05028048	Sonın' ushın , Jaratqan İye sizlerge jibergen dushpanlarg'a qullıq etesiz , ash , suwsız ha'm jalan'ash qalıp , ha'mme na'rsege mu'ta'j bolasız . Jaratqan İye sizlerdi joq etpegenshe , moynın'ızg'a temir moyıntırıq salıp qoyadı .
05028049	Jaratqan İye sizlerge qarsı uzaqtan , du'nyanın' basqa shetinen bir xalıqtı to'menge taslanıp atırg'an bu'rkittey etip jiberedi . Sizler olardın' tilin tu'sinbeysiz .
05028050	Bul xalıq qorqınıshlı bolıp , jası u'lkenlerge rehim , jası kishilerge miyrim-sha'pa'a't ko'rsetpeydi .
05028051	Olar sizlerdi joq qılmag'ansha , malların'ızdın' to'llerin ha'm jerin'izdin' zu'ra'a'tin jeydi . Sizlerge da'n de , sharap ta , za'ytu'n mayın da , sıyırların'ızdın' buzawların da , qoyların'ızdın' qozıların da qaldırmaydı . Sonda sizler joq bolıp ketesiz .
05028052	Olar Qudayın'ız Jaratqan İye sizlerge berip atırg'an eldegi barlıq qalalardı qamal qıladı . Sizler isengen biyik ha'm bekkem diywallar jer menen jeksen boladı .
05028053	Dushpanın'ız qamal qılıp , qısqıg'a alg'anda , sizler o'z perzentlerin'izdi , Qudayın'ız Jaratqan İye o'zlerin'izge bergen ul-qızların'ızdı jeysiz .
05028054	Aran'ızdag'ı en' mu'la'yim , en' na'zik adam da tuwısqanına , hayalına ha'm aman qalg'an balalarına janı ashımay ,
05028055	o'zi jep otırg'an balasının' go'shin qızg'anıp , olardın' hesh biri menen bo'lispeydi . O'ytkeni sizlerdi dushpanın'ız qamal qılıp , qısqıg'a alg'anı sebepli qalaların'ızda hesh qanday awqat qalmaydı .
05028056	Aran'ızdag'ı en' mu'la'yim , en' na'zik hayal , mu'la'yimligi ha'm na'zikliginen ayag'ın jerge basıwdı qa'lemeytug'ın hayal su'yikli ku'yewine , o'z ul-qızına janı ashımay ,
05028057	ash bolg'anlıqtan , tuwg'an balasın ha'm balasının' joldasın jasırınsha jep , olar menen bo'lispeydi . Sebebi dushpanın'ız sizlerdi qamal qılıp , qısqıg'a alg'anlıqtan , usınday qıyın awhalda qalıp qoyasız .
05028058	Usı kitapta jazılg'an nızamnın' barlıq so'zlerin muqıyatlı tu'rde orınlamay , Qudayın'ız Jaratqan İyenin' ullı ha'm aybatlı atınan qorqpasan'ız ,
05028059	Ol sizlerdi ha'm urpag'ın'ızdı qorqınıshlı , ullı ha'm u'zliksiz apatlarg'a , ja'ne de , awır ha'm dawasız keselliklerge duwshar qıladı .
05028060	Sizlerdi qorqınıshqa salg'an Mısırdag'ı barlıq keselliklerdi sizlerge ja'ne jiberedi ha'm olardan hesh qashan shıpa taba almaysız .
05028061	Sizler joq bolıp ketpegenin'izshe , Jaratqan İye usı Nızam kitabında jazılmag'an ha'r tu'rli awırıwlar menen apatlardı basın'ızg'a do'ndiredi .
05028062	Sizler aspandag'ı juldızlar sıyaqlı ko'p edin'iz , biraq Qudayın'ız Jaratqan İyege qulaq salmag'anın'ız ushın , sanın'ız azayıp qaladı .
05028063	Jaratqan İye sizlerge jaqsılıq qılıp , ko'beytkeninen qanshelli su'ysingen bolsa , sizlerdi qulatıp , joq etkende de , sonshelli su'ysinedi . Mu'lik etip alıw ushın baratırg'an elden sizlerdi suwırıp , ılaqtırıp jiberedi .
05028064	Jaratqan İye sizlerdi du'nyanın' arg'ı shetinen bergi shetine deyin , barlıq xalıqlardın' arasına tarqatıp jiberedi . Ol jerde o'zlerin'iz de , ata-babaların'ız da tanımag'an ag'ashtan ha'm tastan islengen basqa qudaylarg'a tabınasız .
05028065	Biraq sol xalıqlardın' arasında tınıshlıg'ın'ız da , dem alatug'ın bir jerin'iz de bolmaydı . Ol jerde Jaratqan İye sizlerge titiregen ju'rekler , u'mitsizlik ha'm u'mitsiz ko'zler beredi .
05028066	O'mirin'iz qıl u'stinde turg'anday bolıp , ku'ni-tu'ni o'limnen qorqıp jasaysız .
05028067	Tu'nde ju'regin'izdi biylep alg'an qorqınısh sebepli „ Qa'nekey , azan bolg'anda ma edi ! “ deysiz , al azanda o'z ko'zin'iz benen ko'retug'ın waqıyalar sebepli „ Qa'nekey , kesh bolg'anda ma edi ! “ deysiz .
05028068	Jaratqan İye sizlerge Mısırg'a qaytıp barmaysız , dep aytqan bolsa da , Ol sizlerdi kemeler menen Mısırg'a qaytadan jiberedi . Ol jerde sizler o'zlerin'izdi dushpanların'ızg'a qul ha'm shorı qılıp satıwg'a ha'reket etesiz , biraq sizlerdi satıp alatug'ın qarıydar bolmaydı » .
05029001	Moab elindegi du'zilgen kelisimnin' sha'rtleri1 Jaratqan İye izraillılar menen Xoreb tawında du'zgen kelisiminen tısqarı , Moabta izraillılar menen kelisim du'ziwdi Muwsag'a buyırdı . Bul kelisim to'mendegiden ibarat :
05029002	Muwsa pu'tkil İzrail xalqın bir jerge jıynap , olarg'a bılay dedi : « Jaratqan İyenin' Mısırda ko'z aldın'ızda faraong'a , onın' xızmetkeri menen xalqına ne islegenlerin ko'rdin'iz .
05029003	Onın' jibergen ullı apatların , belgilerin ha'm qu'diretli ka'ramatların o'z ko'zin'iz benen ko'rdin'iz .
05029004	Degen menen , Jaratqan İye usı ku'nge deyin sizlerge tu'sinetug'ın ju'rek , ko'retug'ın ko'z ha'm esitetug'ın qulaq bermedi .
05029005	Ol sizlerdi qırq jıl sho'lde alıp ju'rdi . Sonda sizlerdin' u'st kiyimin'iz de , ayaq kiyimin'iz de tozbadı .
05029006	Jegenin'iz nan emes , ishkenin'iz sharap yamasa basqa da o'tkir ishimlik emes edi . Bulardın' barlıg'ın Onın' Qudayın'ız Jaratqan İye ekenin tu'siniwin'iz ushın qıldı .
05029007	Usı jerge kelgenimizde , Xeshbon patshası Sixon menen Bashan patshası Og bizlerge qarsı urıs ashtı . Biraq olardı jen'iliske ushırattıq .
05029008	Olardın' jerlerin iyelep , Ruben , Gad urıwlarına ha'm Menashshe urıwının' yarımına mu'lik etip berdik .
05029009	Endi ha'r bir isin'izde tabıslı bolıwın'ız ushın , usı kelisim sha'rtlerin muqıyatlı tu'rde orınlan'lar .
05029010	Bu'gin ha'mmen'iz — urıw basshıların'ız , aqsaqalların'ız , qadag'alawshıların'ız , pu'tkil İzrail erkekleri , balaların'ız , hayalların'ız ha'm aran'ızda jasap atırg'an otının'ızdı shabatug'ın ha'm suwın'ızdı tasıytug'ın kelgindiler Qudayın'ız Jaratqan İyenin' aldında turıpsız .
05029011	
05029012	Bu'gin Qudayın'ız Jaratqan İyenin' sizler menen du'zetug'ın kelisiminin' ku'shke miniwi ushın , onı ant iship tastıyıqlaw ushın usı jerde turıpsız .
05029013	Solay etip , Ol ata-babaların'ız İbrayımg'a , Isaqqa ha'm Yaqıpqa ant iship , sizlerge wa'de bergenindey , bu'ginnen baslap , Ol sizlerdi O'z xalqı etip belgilesin ha'm sizlerdin' Qudayın'ız bolsın .
05029014	Mine , Jaratqan İye ant penen du'zetug'ın kelisimin usı jerde bizler menen birge Onın' aldında turg'an tek g'ana sizler menen emes , al ele du'nyag'a kelmegen a'wladların'ız benen de du'zip atır .
05029015	
05029016	Mısırda qalay jasag'anımızdı , basqa xalıqlardın' jerlerinen qalay o'tip kelgenimizdi o'zlerin'iz de bilesiz .
05029017	Olardın' ag'ashtan , tastan , gu'misten ha'm altınnan islengen jerkenishli butların ko'rdin'iz .
05029018	Abaylı bolın'lar , sizlerdin' aran'ızda sol xalıqlardın' qudaylarına tabınıw ushın , Qudayımız Jaratqan İyeden ju'z buratug'ın erkek yamasa hayal , tiyre yamasa urıw bolmasın . Aran'ızda bunday za'ha'r ha'm ashshı miywe beretug'ın tamır bolmasın .
05029019	Aran'ızda hesh bir adam usı kelisimdegi na'letlerdi esitip turıp , kewlinde : „ O'z qa'lewim boyınsha jasasam da , baxıtlı bolaman “ , — dep oylamasın . Bunday pikir ha'mmen'izdin' basın'ızg'a apat alıp keledi .
05029020	Jaratqan İye bunday adamdı keshirmeydi . Jaratqan İyenin' g'a'zebi ha'm qızg'anıshı ol adamg'a qarsı lawlap janadı . Usı kitapta jazılg'an barlıq na'letler onın' basına jawıp , Jaratqan İye onın' atın jer ju'zinen o'shirip taslaydı .
05029021	Usı Nızam kitabında jazılg'an kelisimdegi barlıq na'letler boyınsha , Jaratqan İye onı İzrail urıwlarının' arasınan jazalaw ushın ayırıp aladı .
05029022	Keleshek a'wladlar , balaların'ız ha'm uzaq elden kelgen jat jerli adamlar Jaratqan İyenin' usı elge jibergen apatların ha'm keselliklerdi ko'redi .
05029023	Pu'tkil eldi otlı ku'kirt ha'm duz ku'ydirip taslaydı . Jerge hesh na'rse egip te bolmaydı , hesh na'rse o'sip te shıqpaydı , hesh qanday sho'p te ko'germeydi . Elin'iz Jaratqan İyenin' lawlag'an g'a'zebinen jer menen jeksen bolg'an Sodom , Gomora , Adma ha'm Seboyım sıyaqlı bolıp qaladı .
05029024	Pu'tkil xalıqlar : „ Jaratqan İye bul elge ne ushın bunday qıldı ? Bunday g'a'zeptin' to'giliwinin' sebebi nede eken ? “ — deydi .
05029025	Sonda olarg'a mınaday juwap boladı : „ Bul xalıq ata-babalarının' Qudayı Jaratqan İyenin' kelisiminen bas tarttı . Jaratqan İye olardı Mısırdan alıp shıqqanda , olar menen usı kelisimdi du'zgen edi .
05029026	Olar o'zleri tanımag'an , Jaratqan İye o'zlerine u'les qılıp bermegen basqa qudaylarg'a xızmet etip , tabınıp ketti .
05029027	Sol sebepli Jaratqan İyenin' g'a'zebi qaynap , usı kitapta jazılg'an barlıq na'letlerdi usı elge jawdırdı .
05029028	Ol qattı ashıwlanıp , ku'shli g'a'zebi menen olardı o'z elinen suwırıp alıp , bu'gin ko'rip turg'anın'ızday , basqa elge ılaqtırıp jiberdi . Olar bu'ginge deyin sol ellerde jasap atır “ .
05029029	Jasırın qılmıslar Qudayımız Jaratqan İyege tiyisli . Biraq ashılg'an qılmıslardı usı nızamnın' sha'rtleri boyınsha jazalaw ma'n'gige bizlerge ha'm urpaqlarımızg'a tapsırılg'an » .
05030001	Qayta tikleniwdin' ha'm jarılqawdın' sha'rtleri1 « Men sizlerge aytqan usı barlıq jarılqawlar yamasa na'letler basın'ızg'a tu'skende , Qudayın'ız Jaratqan İye sizlerdi tarqatıp jibergen xalıqlardın' arasında usılardı esin'izge tu'siresiz .
05030002	Sol waqıtta bu'gin sizlerge buyırg'anımday , sizler ha'm urpaqların'ız Qudayın'ız Jaratqan İyege qaytıp , pu'tkil ju'regin'iz ha'm pu'tkil janın'ız benen Og'an qulaq salsan'ız ,
05030003	Qudayın'ız Jaratqan İye sizlerge rehim qılıp , su'rgin bolg'an jerin'izden qaytarıp alıp keledi . Sizlerdi arasına tarqatıp jibergen xalıqlardın' ishinen qaytadan jıynap aladı .
05030004	Du'nyanın' basqa shetine su'rgin bolsan'ız da , Qudayın'ız Jaratqan İye sizlerdi jıynap , qaytarıp alıp keledi .
05030005	Sizlerdi ata-babaların'ızdın' mu'lik etip alg'an eline alıp keledi . Sol jerdi mu'lik etip alg'anın'ızda , Qudayın'ız Jaratqan İye sizlerge jaqsılıq alıp keledi ha'm sizlerdi ata-babaların'ızdan da go're ko'beytedi .
05030006	Sizlerdin' ha'm urpaqların'ızdın' ju'reklerin o'zgertedi . Sonda Onı pu'tkil ju'regin'iz ha'm pu'tkil janın'ız benen su'yip , o'mirge iye bolasız .
05030007	Qudayın'ız Jaratqan İye barlıq na'letlerdi sizlerdi jek ko'rip , quwdalag'an dushpanların'ızdın' u'stine jawdıradı .
05030008	Sizler Jaratqan İyenin' so'zine ja'ne qulaq salıp , bu'gin men sizlerge berip atırg'an buyrıqlardın' ha'mmesine a'mel qılasız .
05030009	Qudayın'ız Jaratqan İye sizlerdi qol urg'an ha'r bir isin'izde tabıslı qıladı . Sizler u'birli-shu'birli bolasız , malların'ız ko'beyedi ha'm jerlerin'izdin' o'nimi mol boladı . Jaratqan İyenin' ata-babaların'ızdan qanshelli kewli tolg'an bolsa , sizlerden de sonshelli kewli toladı ha'm sizlerdi tabısqa eristiredi .
05030010	Biraq Qudayın'ız Jaratqan İyege qulaq salın' , usı Nızam kitabında jazılg'an Onın' buyrıqlarına , qag'ıydalarına a'mel qılın' ha'm pu'tkil ju'regin'iz ha'm pu'tkil janın'ız benen Jaratqan İyege qaytın' .
05030011	Bu'gin men sizlerge berip atırg'an buyrıq sizler ushın qıyın emes yamasa sizler jetip bara almaytug'ınday uzaqta emes .
05030012	Sizler : „ Bizler buyrıqtı tın'lap , onı orınlawımız ushın , kim aspang'a shıg'ıp , onı alıp keledi ? “ — dep aytatug'ınday , ol aspanda emes .
05030013	Sizler : „ Bizler buyrıqtı tın'lap , onı orınlawımız ushın , kim ten'izdin' arg'ı jag'ına barıp , onı alıp keledi ? “ — dep aytatug'ınday , ol ten'izdin' arg'ı jag'ında da emes .
05030014	Kerisinshe , Qudaydın' so'zi sizlerge ju'da' jaqın , orınlawın'ız ushın , ol sizlerdin' awzın'ızda ha'm ju'regin'izde .
05030015	Mine , bu'gin men sizlerdin' aldın'ızg'a o'mir menen iygilikti , o'lim menen jawızlıqtı qoyıp atırman .
05030016	Bu'gin men sizlerge Qudayın'ız Jaratqan İyeni su'yiwdi , Onın' jolı menen ju'riwdi , buyrıqlarına , qag'ıydalarına ha'm nızamlarına a'mel qılıwdı buyıraman . Sonda sizler aman jasaysız , ko'beyesiz ha'm mu'lik etiw ushın baratırg'an elde Qudayın'ız Jaratqan İye sizlerdi jarılqaydı .
05030017	Biraq , eger de sizler ju'regin'izdi basqa jaqqa burıp , bularg'a qulaq salmay , joldan azg'ırılsan'ız ha'm basqa qudaylarg'a tabınıp , xızmet etsen'iz ,
05030018	onda sizlerge so'zsiz joq bolatug'ının'ızdı bildiremen . İordan da'ryasınan o'tip , mu'lik etip alatug'ın elde ko'p jasamaysız .
05030019	Bu'gin men sizlerge o'mir yamasa o'limdi , jarılqaw yamasa na'letti tan'law mu'mkinshiligin berdim . Bug'an aspan menen jerdi sizlerge qarsı gu'wa etip qoyaman . O'mirdi tan'lan' , sonda sizler de , balaların'ız da jasaysız .
05030020	Qudayın'ız Jaratqan İyeni su'yin' , Onın' so'zine qulaq salıp , Og'an sadıq bolın' . O'ytkeni Ol sizlerdin' o'mirin'izdur . Jaratqan İye ata-babaların'ız İbrayım , Isaq ha'm Yaqıpqa beremen , dep ant ishken elde sizlerdin' o'mirin'iz uzaq boladı » .
05031001	Eshuanın' Muwsanın' ornına tayınlanıwı . Muwsa pu'tkil İzrail xalqına joqarıdag'ı so'zlerdi aytıp bolg'annan keyin ,
05031002	bılay dedi : « Ha'zir men bir ju'z jigirma jastaman . Bunnan bılay , men sizlerge basshılıq ete almayman . Onnan qala berse , Jaratqan İye mag'an : „ İordan da'ryasının' arg'ı jag'ına o'tpeysen' “ , — dep aytqan edi .
05031003	Sizler Qudayın'ız Jaratqan İyenin' basshılıg'ında İordannın' arg'ı jag'ına o'tesiz . Ol sol jerde jasaytug'ın xalıqlardı joq qıladı . Sizler olardın' ellerin mu'lik etip , iyelep alasız . Jaratqan İyenin' so'zi boyınsha Eshua sizlerge basshılıq qıladı .
05031004	Jaratqan İye amor xalqının' patshaları Sixon menen Ogtı o'ltirip , olardın' elin joq qılg'anınday , usı xalıqlardı da joq qıladı .
05031005	Jaratqan İye olardı sizlerge ta'slim qıladı . Olarg'a men sizlerge buyırg'anımday islen'ler .
05031006	Ku'shli ha'm batır bolın'lar ! Olardan qorqıp , seskenip ju'rmen'ler . O'ytkeni Qudayın'ız Jaratqan İye sizler menen birge baradı . Ol sizlerdi ta'rk etpeydi ha'm taslap ketpeydi » .
05031007	Sonnan keyin , Muwsa Eshuanı shaqırıp alıp , pu'tkil izraillılardın' aldında og'an bılay dedi : « Ku'shli ha'm batır bol ! Sebebi sen Jaratqan İye ata-babaların'ızg'a beremen dep ant ishken elge bul xalıq penen birge barasan' ha'm eldi mu'lik etip , olarg'a sen beresen' .
05031008	Jaratqan İyenin' O'zi senin' aldın'da ju'rip , sag'an yar boladı . Ol seni ta'rk etpeydi ha'm taslap ketpeydi . Qorqpa ha'm ju'reksiz bolma » . Ha'r jeti jılda nızamnın' oqılıwı
05031009	Muwsa usı nızamdı jazıp , Jaratqan İyenin' Kelisim sandıg'ın alıp ju'rgen lebiyli ruwxaniylerge ha'm İzrail xalqının' barlıq aqsaqallarına berdi .
05031010	Keyin Muwsa olarg'a bılay dep buyırdı : « Ha'r jetinshi jıldın' , qarızlar keship jiberiletug'ın jıldın' aqırında , Qos bayramında usı nızamdı oqın'lar .
05031011	Qudayın'ız Jaratqan İyenin' tan'lag'an jerinde , Onın' aldında jıynalg'an pu'tkil İzrail xalqına usı nızamdı oqıp berin'ler .
05031012	Barlıq erkeklerdi , hayallardı , balalardı ha'm qalaların'ızda jasap atırg'an kelgindilerdi jıynan' . Solay etip , olardın' ha'r biri onı esitip , u'yrenip alsın ha'm Qudayın'ız Jaratqan İyeden qorqsın . Usı nızamnın' barlıq so'zlerin muqıyatlı tu'rde orınlasın .
05031013	Nızamdı bilmeytug'ın urpaqların'ız da esitsin . Solay etip , sizler mu'lik etetug'ın İordan da'ryasının' arg'ı jag'ındag'ı elde , olar o'miri dawamında Qudayın'ız Jaratqan İyeden qorqıwdı u'yrensin » . Jaratqan İyenin' Muwsag'a bergen en' son'g'ı buyrıg'ı
05031014	Jaratqan İye Muwsag'a : « Senin' o'limin' jaqınlap qaldı , Eshuanı shaqır ha'm ekewin'iz de Ushırasıw shatırına kelin' . Men og'an orınlaytug'ın wazıypaların tapsıraman » , — dedi . Muwsa menen Eshua Ushırasıw shatırına barıp turdı .
05031015	Keyin Jaratqan İye minara sıyaqlı bult ishinde ko'rindi . Bult shatırdın' kirer awzının' aldında turdı .
05031016	Jaratqan İye Muwsag'a bılay dedi : « Jaqında o'lip , ata-babaların'a qosılasan' . Al bul xalıq o'zleri kiretug'ın elde Mag'an opasızlıq qıladı , sol eldin' qudaylarına erip , xızmet etip ketedi . Olar Mennen bas tartıp , olar menen du'zgen kelisimimdi buzadı .
05031017	Sonda Men olarg'a g'a'zeplenip , taslap ketemen ha'm olardan ju'zimdi jasıraman . Olar basqalarg'a an'sat olja bolıp qaladı . Baslarına sansız qayg'ılar ha'm apatlar kelgen ku'ni , olar : „ Usı qayg'ılardın' basımızg'a tu'siwi Qudayımız bizler menen birge bolmag'anı ushın emes pe ? “ — deydi .
05031018	Basqa qudaylarg'a erip , qılg'an jawızlıqları ushın , sol ku'ni Men so'zsiz olardan ju'zimdi jasıraman .
05031019	Endi o'zlerin'iz ushın mına jırdı jazıp alın' , onı izraillılarg'a u'yretin' ha'm olar yadlap alsın . Solay etip , bul jır izraillılarg'a qarsı Menin' gu'walıg'ım bolsın .
05031020	Men ata-babalarına ant ishkenimdey , olardı su't ha'm pal ag'ıp turg'an elge alıp kiremen . Olar iship-jep toyınıp , semiredi de , basqa qudaylarg'a eredi ha'm olarg'a xızmet etip ketedi . Olar Meni ko'zge ilmey bas tartıp , kelisimimdi buzadı .
05031021	Al baslarına sansız qayg'ı ha'm apatlar tu'skende , bul jır olarg'a qarsı gu'walıq boladı . Sebebi olardın' a'wladları bul jırdı umıtpaytug'ın boladı . Men beremen dep ant ishken elge olardı alıp kelmesimnen aldın , olardın' qanday niyetleri bar ekenin bilemen » .
05031022	Sol ku'ni Muwsa usı jırdı jazıp alıp , izraillılarg'a u'yretti .
05031023	Jaratqan İye Nun ulı Eshuag'a mınaday buyrıq berdi : « Ku'shli ha'm batır bol ! Sen İzrail xalqın Men olarg'a beremen dep ant ishken elge alıp barasan' . Men senin' menen birge bolaman » .
05031024	Muwsa nızamnın' barlıq so'zlerin aqırına deyin orama kitapqa jazıp bolg'annan keyin ,
05031025	Jaratqan İyenin' Kelisim sandıg'ın alıp ju'rgen lebiylilerge mına buyrıqtı berdi :
05031026	« Mına Nızam kitabın alıp , Qudayın'ız Jaratqan İyenin' Kelisim sandıg'ının' janına qoyın' . Bul ol jerde sizlerge qarsı gu'walıq bolıp tursın .
05031027	Sebebi men sizlerdin' qozg'alan'shı ha'm qaysar ekenin'izdi jaqsı bilemen . Bu'gin men sizlerdin' aran'ızda tiri bolg'anımnın' o'zinde Jaratqan İyege qarsı shıg'ıp atırsız , al o'lgenimnen keyin , bunnan da beter bolasız .
05031028	Endi urıwların'ızdın' barlıq aqsaqalların ha'm qadag'alawshıların mag'an shaqırıp kelin'ler . Olarg'a usı so'zlerdi aytayın . Aspan ha'm jer olarg'a qarsı gu'wa bolsın .
05031029	Menin' o'limimnen son' , sizlerdin' azg'ırılıwg'a tu'setug'ının'ızdı , sizlerge buyırg'an joldan shıg'ıp ketetug'ının'ızdı bilemen . Waqıttın' o'tiwi menen baxıtsızlıqqa duwshar bolasız . O'ytkeni sizler Jaratqan İyenin' na'zerinde jawız bolg'an islerdi islep , Onın' g'a'zebin keltiresiz » . Muwsanın' jırı
05031030	Sonnan keyin , Muwsa pu'tkil İzrail ja'miyetine mına jırdı aqırına deyin aytıp berdi :
05032001	« Ha'y , aspan , qulaq sal , men aytayın , Ha'y , jer ju'zi awzımnan shıqqan so'zlerdi tın'la !
05032002	Ta'limim jawınday jawsın , So'zlerim shıq yan'lı tu'ssin , Maysa sho'plerge tu'sken jawın tamshısınday , Ot-sho'plerge quyatug'ın mol jawınday bolsın .
05032003	Jaratqan İyenin' atın ja'riyalayman , Maqtan'lar Qudayımızdın' ullılıg'ın !
05032004	Ol menin' su'yengen tawımdur , Onın' isleri minsizdur , Barlıq jolları a'dildur . Nahaqlıq qılmaytug'ın sadıq Qudaydur . Ol a'dil ha'm haqıyqatdur .
05032005	Biraq bul buzıq ha'm turaqsız a'wlad , Og'an sadıq qalmadı . Sonın' ushın , Onın' balaları emesdur . Bul olardın' shermendeligidur .
05032006	Jaratqan İyenin' jaqsılıg'ın usılay qaytarasız ba , Ha'y , aqmaq ha'm aqılsız xalıq ? Ol sizlerdi jaratıp , su'lder bergen , A'ken'iz bolg'an Jaratıwshın'ız emes pe ? !
05032007	A'yyemgi zamandı eslen' , O'tken urpaqlardı oylan' , A'ken'izden soran' , ol sizlerge aytıp berer , G'arrılar sizlerge bayanlap berer .
05032008	Quday Taala xalıqlarg'a u'les jerlerin berip , Adamzattı milletlerge bo'lip tarqatqanda , Xalıqlardın' shegaraları , İla'hiy barlıqlardın' sanına qaray belgilendi .
05032009	Al Jaratqan İyenin' u'lesi O'z xalqıdur , Yaqıp urpag'ı Onın' payına tu'sken mu'lkidur .
05032010	Jaratqan İye İzraildı sho'lden , Izg'ırg'an qula du'zden tawıp aldı , Onı orap alıp , g'amxorlıq qıldı , Ko'zinin' qarashıg'ınday etip qorg'adı .
05032011	İnindegilerin oyatıp atırg'an , O'z palapanların do'gereklep aylang'an , Qanatların jayıp , palapanların ko'tergen , Qanatları u'stinde olardı alıp ju'rgen bu'rkittey ,
05032012	Jaratqan İye jalg'ız O'zi İzraildı alıp ju'rdi , Jat qudaydın' hesh qanday ja'rdemisiz .
05032013	İzraildı jerdin' tawlı u'lkesine otırg'ızdı , Atızdın' o'nimi menen toydırdı . Onı jartastan aqqan pal menen , Taslı jerden shıqqan za'ytu'n mayı menen ta'miyinledi .
05032014	Sıyırlardın' qatıg'ı , eshkilerdin' su'ti menen , Semiz qozılar , Bashannın' en' jaqsı qoshqar ha'm tekeleri menen , En' sapalı biyday menen onı ta'miyinledi . Ju'zimnen islengen qızıl qanday sharabınan ishkizdi .
05032015	Eshurun semirdi de , o'jetlenip tepkilendi , Qarnı toydı ha'm may baylap , jıltırap ketti , O'zin jaratqan Qudaydı taslap ketip , Qutqarıwshısı bolg'an su'yengen tawın mensinbedi .
05032016	Basqa qudaylarg'a tabınıp , Qudaydın' qızg'anıshın oyattı , Jerkenishli butları menen Onı g'a'zepke mindirdi .
05032017	Olar quday bolmag'an jinlerge , O'zleri tanımag'an basqa qudaylarg'a , Ata-babaları qorqpag'an , keyin payda bolg'an , Taza qudaylarg'a qurbanlıq berdi .
05032018	Seni tuwg'an Tawdı eslemedin' , Seni du'nyag'a keltirgen Qudaydı umıtıp kettin' .
05032019	Jaratqan İye bulardı ko'rip , olardan ju'z burdı , O'ytkeni O'z ul-qızları Onın' g'a'zebine tiydi .
05032020	Ol bılay dedi : „ Bul xalıqtan ju'zimdi jasıraman , Olardın' aqıbeti ne bolatug'ının ko'remen . Sebebi olar turaqsız na'sil , opasız balalardur .
05032021	Olar quday bolmag'an butları menen , Menin' qızg'anıshımdı oyattı , Biyhuda butları menen Menin' g'a'zebime tiydi . Men de xalıq bolmag'an bir xalıq penen , Olardın' qızg'anıshın oyataman . Aqılsız bir xalıq penen , olardın' g'a'zebine tiyemen .
05032022	Sebebi sizlerge qarsı g'a'zebim ottay lawlap , O'liler ma'kanının' tu'pkirine deyin janıp ketti , Ol jer ju'zin ha'm onın' o'nimlerin ku'ydirip joq etedi , Tawlardın' negizgi tırnaqların jandırıp jiberedi .
05032023	Olardın' basına apat jawdıraman , Oqlarımdı olarg'a qarsı tolıq jumsayman .
05032024	Ashlıq olardın' din'kesin qurtadı , Isıtpa keselligi janıp ku'ydiredi , Oba olardın' janın aladı . Jırtqısh haywanlardı jiberemen olarg'a qarsı , Jer bawırlawshılar za'ha'rin shashadı .
05032025	Ko'shelerde jigit ha'm qızlardı qılısh o'ltiredi , U'ylerinde qorqınısh biylik qıladı , Emiziwli bala da , aq shashlı g'arrılar da aman qalmaydı .
05032026	Olardı tas-talqan eter edim , Adamlardın' arasınan olardın' atların o'shirip taslar edim .
05032027	Biraq dushpanlar maqtanıp ju'rmesin , Olar nadurıs tu'sinbesin , dedim . Bulardın' barlıg'ın islegen Jaratqan İye emes , Bizler o'zlerimiz jen'iske eristik , — dep oylamasın dedim “ .
05032028	İzrail aqılın joytqan xalıqdur , Olarda hesh qanday sezim joqdur .
05032029	Qa'nekey , olarda aqıl bolg'anda , tu'siner edi , Aqıbeti ne bolatug'ının biler edi !
05032030	Su'yengen Tawı olardı satpag'anda , Jaratqan İye O'z xalqın jawg'a ta'slim etpegende , Dushpannın' bir adamı mın' izraillını quwa alar ma edi ? Eki adamı on mın' adamdı quwg'ın qıla alar ma edi ?
05032031	Ha'tteki , moyınlaydı dushpanlarımız , Jartasımızdın' uqsamaytug'ının olardın' jartasına .
05032032	Olardın' ju'zim shaqaları Sodom shaqasınan , Bag'ları Gomora bag'larınandur . Ju'zim miyweleri za'ha'rge tolı , Ashshıdur ju'zim solqımları .
05032033	Sharapları jılannın' za'ha'ri , Kobranın' o'ltiretug'ın uwıdur .
05032034	Jaratqan İye bılay deydi : „ İzrail dushpanlarının' jawızlıqların dizip qoydım , Olardı jazalaw ushın , g'a'ziyneme mo'rlep qoydım .
05032035	O'sh alıw Menin' qolımda , O'zim jaza beremen , Waqtı kelgende , olardın' ayaqları tayadı , Jaqındur olardın' qulaytug'ın ku'ni , Jaza ku'ni ju'da' jaqın qaldı “ .
05032036	Jaratqan İye O'z xalqının' huqıqın qorg'aydı , Olardın' ku'shi ha'lsizlenip , Elde qul ha'm erkli adamlardın' aman qalmag'anın ko'rgende , Olarg'a janı ashıydı .
05032037	Sonda Jaratqan İye O'z xalqına bılay deydi : „ İsengen qudayların'ız qay jerde ? Sizlerdin' pana tapqan jartasın'ız qa'ne ?
05032038	Qurbanlıqların'ızdın' mayın jegen , İshimlik sadaqaların'ızdı ishken , Qayaqta sol bir qudayların'ız ? Endi olar kelip , sizlerge ja'rdem bersin ! Sizlerdi solar qorg'asın !
05032039	Bilip qoyın'lar , jalg'ız Men Qudayman , Mennen basqa quday joqdur ! O'ltiretug'ın da , tiriltetug'ın da Men , Jaraqatlaytug'ın da , shıpa beretug'ın da Men bolaman . Hesh kim Menin' qolımnan qutıla almas .
05032040	Qolımdı aspang'a ko'teremen , Ma'n'gi bar Bolıwshı atım menen ant ishemen :
05032041	Men jaltıldag'an qılıshımdı qayrayman , A'dillik ornatıw ushın , onı qolıma alaman , So'ytip , dushpanlarımnan o'sh alaman , Meni jek ko'rgenlerdi jazalayman .
05032042	Oqlarımdı qan menen ma's etemen , Qılıshımdı et penen toydıraman . O'likler ha'm tutqınlardın' qanı ag'adı , Dushpan basshılarının' basları kesiledi “ .
05032043	Ha'y , xalıqlar , Onın' xalqın qutlıqlan'lar , O'ytkeni Ol qullarının' qanının' qunın talap qılar . Dushpanlarınan o'sh alıp , O'z xalqının' elin pa'kler » .
05032044	Muwsa Nun ulı Eshua menen birge kelip , usı jırdı xalıqqa aytıp berdi . Muwsanın' son'g'ı ko'rsetpeleri
05032045	Muwsa usı so'zlerdin' ha'mmesin pu'tkil İzrail xalqına aytıp bolg'annan keyin ,
05032046	olarg'a bılay dedi : « Bu'gin men sizlerge jetkergen usı so'zlerdin' ha'mmesin ju'regin'izde saqlan' . Usı nızamnın' barlıq so'zlerin muqıyatlı tu'rde orınlan' , dep balaların'ızg'a buyırın' .
05032047	Bular bos so'zler emes , al sizlerdin' o'mirin'izdur . İordan da'ryasınan o'tip , mu'lik etetug'ın elde usı so'zlerdin' sayasında sizlerdin' o'mirin'iz uzaq boladı » .
05032048	Jaratqan İye sol ku'ni Muwsag'a bılay dedi :
05032049	« Moab elindegi Erixonın' qarsısındag'ı Abarim tawlarının' biri bolg'an Nebo tawına shıq . Sol jerden Men İzrail xalqına mu'lik etip berip atırg'an Kenaan jerine qara .
05032050	A'jag'an' Xaron Hor tawında o'lip , ata-babalarına qosılg'anı sıyaqlı , sen de usı tawg'a shıg'ıp , o'lesen' ha'm ata-babaların'a qosılasan' .
05032051	Sebebi ekewin'iz de Sin sho'linde , Qadeshtegi Meriba suwlarında izraillılardın' aldında Mag'an opasızlıq qılıp , muxaddesligimdi ta'n almadın'ız .
05032052	Sonın' ushın , sen Men İzrail xalqına berip atırg'an jerdi tek uzaqtan ko'resen' , biraq og'an kirmeysen' » .
05033001	Muwsanın' İzrail urıwların jarılqawı1 Qudaydın' adamı Muwsa o'liminen aldın izraillılarg'a aq pa'tiyasın berip ,
05033002	bılay dedi : « Jaratqan İye Sinay tawınan keldi , Seirden O'z xalqına quyashtay ko'terildi , Paran tawınan nur shashtı . On mın'day perishte menen birge keldi , On' qolında lawlag'an ot bar edi .
05033003	Awa , Jaratqan İye xalqı İzraildı su'yedi , O'zine bag'ıshlang'an barlıq adamlardı qorg'aydı . Olar Jaratqan İyenin' ayaqlarına bas uradı , Ha'm Onın' so'zlerin qabıllaydı .
05033004	Muwsanın' bizlerge bergen nızamı , Yaqıp ja'miyetinin' bahalı mu'lki boldı .
05033005	İzraildın' urıwları ha'm basshıları bir jerge jıynalg'anda , Jaratqan İye Eshurunnın' patshası boldı » .
05033006	Muwsa Ruben urıwı haqqında bılay dedi : « Ruben urıwı jasasın , o'lmesin , Xalqının' sanı az bolsa da , aman bolsın » .
05033007	Muwsa Yahuda urıwı haqqında mınalardı ayttı : « O , Jaratqan İye , Yahudanın' pa'riyadın esit , Onı basqa urıwlar menen birlestir . Ol o'z qolları menen o'zin qorg'ap atır , Dushpanlarına qarsı og'an ja'rdemshi bol » .
05033008	Ol Lebiy urıwı haqqında bılay dedi : « O , Jaratqan İye , Senin' Urim ha'm Tummimin'Sadıq qulın' Lebiy ushındur . Massada onı sınap ko'rdin' , Meriba suwlarında onın' menen tartıstın' .
05033009	Ol ata-anasınan , ag'a-inisinen , O'z balalarınan go're , Seni joqarı qoydı . Senin' buyrıqların'dı orınladı , Kelisimin'e sadıq qaldı .
05033010	Senin' qag'ıydaların'dı Yaqıp urıwına , Nızamların'dı İzrailg'a u'yretedi . Senin' aldın'da tu'tetki tu'tetip , Qurbanlıq ornın'da jandırılatug'ın qurbanlıqlar usınadı .
05033011	O , Jaratqan İye , onın' baylıg'ın jarılqa , Qol urg'an islerinen kewlin' tolsın . Og'an qarsı shıqqanlardın'Dushpanlarının' belin sındır , Jawları qaytıp ayaqqa tura almasın ! »
05033012	Muwsa Benyamin urıwı haqqında bılay dedi : « Jaratqan İyenin' su'yiklisi , Onın' janında qa'wip-qa'tersiz jasasın , Jaratqan İye ha'mme waqıtta onı qorg'aydı , Ol da Jaratqan İyenin' qushag'ında tınıshlıq tabadı » .
05033013	Yusup ushın bılay dedi : « Jaratqan İye onın' jerine bersin bereket , Aspannan tu'setug'ın bahalı shıq penen , Jer astı bulaq suwları menen .
05033014	Jerinde quyashqa toyg'an sapalı o'nim o'ssin , O'z ma'wsiminde miyweler mol bolsın .
05033015	A'yyemnen kiyatırg'an tawlardın' en' jaqsı sıyları menen , Ma'n'gi to'beshiklerdin' molshılıg'ı menen ,
05033016	Jerdin' en' jaqsı o'nimi ha'm ha'r bir na'rsesi menen , Puta ishinde Ko'ringennin' miyrimi menen bereketlensin . Yusup urpag'ınan bolg'an adamlarg'a , Tuwısqanlarının' arasında basshı bolg'an Yusupke usı bereket jawsın .
05033017	Birinshi tuwılg'an bug'a sıyaqlı qu'diretlidur ol , Shaqları jabayı bug'anın' shaqları yan'lıdur . Onın' bir shaqı Efrayımnın' on mın' adamı , Ekinshi shaqı Menashshenin' mın'lag'anıdur . Yusup usı shaqları menen xalıqlardı su'zedi , Jer ju'zindegi xalıqlardı quwadı » .
05033018	Ol Zebulon ha'm İssaxar urıwı haqqında bılay dedi : « Ha'y , Zebulon jolg'a shıqqanın'da quwanıshqa bo'len , İssaxar , sen shatırların'da shadlan !
05033019	Olar basqa xalıqlardı tawg'a shaqıradı , Ol jerde maqul bolatug'ın qurbanlıqlardı shaladı . Olar ten'izlerdin' molshılıg'ı menen , Ten'iz jag'asının' baylıg'ı menen azıqlanar » .
05033020	Muwsa Gad urıwı haqqında bılay dedi : « Gadtın' jerin ken'eytken Qudayg'a alg'ıs aytın' ! Gad arıslan sıyaqlı o'z jerinde jasaydı , Oljasının' qol ha'm basların bo'leklep taslaydı .
05033021	Ol o'zi ushın jerdin' jaqsısın tan'ladı , Basshının' u'lesi og'an berildi . Xalıqtın' basshıları jıynalg'anda , Ol orınladı İzrail xalqı menen birge , Jaratqan İyenin' a'dil erkin ha'm Onın' hu'kimlerin » .
05033022	Muwsa Dan urıwı haqqında bılay dedi : « Dan jas arıslang'a megzer , Ol Bashannan sekirip shıg'ar » .
05033023	Naftaliy urıwı haqqında bılay dedi : « Ha'y , Jaratqan İyenin' on' jag'ına shıqqan , Onın' jarılqawına tolıp turg'an Naftaliy ! Sen batıs penen qublanı mu'lik etip alasan' » .
05033024	Ol Asher haqqında bılay dedi : « Basqa urıwlardın' ishinde Asher en' ko'p jarılqang'anıdur , Tuwısqanlarının' ishindegi en' su'yiklisi bolsın . Onın' jeri za'ytu'n ag'ashına bay bolsın .
05033025	Da'rwazan'nın' ta'mbileri temir ha'm qoladan bolıp , O'mirin' boyı qa'wipsiz jasa » .
05033026	« Ha'y , Eshurun , Qudayımızg'a megzes hesh kim joqdur , Ol sag'an ja'rdem beriw ushın aspannan , Bultlar u'stinde keler saltanatı menen .
05033027	Ma'n'gi bar bolg'an Quday senin' panan'dur , Seni Ol O'zinin' ma'n'gilik qollarında alıp ju'rer . Dushpanların'dı aldın'nan quwıp shıg'arıp , Sag'an : „ Olardı qırıp tasla ! “ — dep aytadı .
05033028	Solay etip , İzrail qa'wip-qa'tersiz jasaydı , Yaqıptın' ma'kanı aman boladı , Da'n ha'm sharap elinde mol boladı , Aspannan onın' jerine shıq tu'sedi .
05033029	Oh , İzrail , sen qanday baxıtlısan' ! Sag'an megzeytug'ın bar ma o'zi ? Sen Jaratqan İye qutqarg'an xalıqsan' . Jaratqan İye seni qorg'aytug'ın qalqandur , Jen'is beretug'ın senin' qılıshın'dur . Dushpanların' aldın'da jag'ımpazlıq qıladı , Sen olardın' arqasın basıp , ezesen' » .
05034001	Muwsanın' o'limi1 Sonnan keyin , Muwsa Moab tegisliginen Erixo qalasına qarsı jaylasqan Nebo tawına , Pisga tawının' to'besine shıqtı . Jaratqan İye og'an pu'tkil eldi ko'rsetti : arqadag'ı Dan qalasına deyin sozılg'an Gilad jerin ,
05034002	pu'tkil Naftaliy jerlerin , Efrayım ha'm Menashshe jerlerin , Jer Orta ten'izine deyin sozılg'an pu'tkil Yahuda jerlerin ,
05034003	qubladag'ı Negebti ha'm tegislikti . Bul Soar qalasına deyin sozılg'an Palma qalası dep atalg'an Erixo tegisligi .
05034004	Keyin Jaratqan İye Muwsag'a : « İbrayımg'a , Isaqqa ha'm Yaqıpqa : „ Senin' urpag'ın'a beremen “ dep ant ishken el usı boladı . Mine , usı eldi ko'zlerin' menen ko'riwge mu'mkinshilik berdim , biraq sen ol jerge kirmeysen' » , — dedi .
05034005	Solay etip , Jaratqan İyenin' aytqanınday , Onın' qulı Muwsa sol Moab elinde qaytıs boldı .
05034006	Jaratqan İye onı Beyt-Peorg'a qarama-qarsı jaylasqan Moabtag'ı oypatlıqqa ko'mdi . Muwsanın' qa'biri qay jerde ekenligin bu'ginge deyin hesh kim bilmeydi .
05034007	Muwsa qaytıs bolg'anda , bir ju'z jigirma jasta edi . Degen menen , onın' ko'zi de ha'lsizlenbegen , ku'sh-g'ayratı da qaytpag'an edi .
05034008	İzraillılar Moab tegisliginde Muwsanı joqlap otız ku'n aza tuttı . Keyin Muwsa ushın azalaw ku'nleri tamam boldı .
05034009	Nun ulı Eshua danalıq ruwxı menen tolg'an edi . O'ytkeni Muwsa o'liminen aldın og'an qolların qoyıp , onı jolbasshı etip tayınlag'an edi . İzraillılar og'an qulaq salıp , Jaratqan İyenin' Muwsa arqalı bergen buyrıqlarına a'mel qıldı .
05034010	İzrailda sol ku'nnen bu'ginge deyin , Muwsag'a uqsag'an payg'ambar bolmadı . Sebebi Jaratqan İye Muwsa menen ju'zbe-ju'z ko'risip , so'ylesetug'ın edi .
05034011	Jaratqan İye onı Mısırda faraong'a , onın' xızmetkerlerine ha'm pu'tkil Mısır xalqına O'z ka'ramat ha'm belgilerin ko'rsetiw ushın jibergen edi .
05034012	Muwsa pu'tkil İzrail xalqının' ko'z aldında qu'diretli , ullı ha'm qorqınıshlı isler islegen edi .
06001001	Jaratqan İyenin' Eshuag'a bergen buyrıg'ı1 Jaratqan İye O'z qulı Muwsanın' o'liminen son' , onın' ja'rdemshisi Nun ulı Eshuag'a bılay dedi :
06001002	— Menin' qulım Muwsa o'ldi . Qa'nekey , endi sen pu'tkil xalıq penen birge İordan da'ryasın kesip o'tip , Men sizlerge , yag'nıy İzrail xalqına beretug'ın elge kirin'ler .
06001003	Muwsag'a aytqanımday , ayag'ın'ız tiygen barlıq jerlerdi sizlerge beremen .
06001004	Sizlerdin' jer shegaran'ız qubladag'ı sho'lden arqadag'ı Lebanong'a deyin , shıg'ıstag'ı ullı Evfrat da'ryasınan pu'tkil xettlerdin' eli arqalı batıstag'ı Jer Orta ten'izine deyin sozılg'an boladı .
06001005	O'mirin' boyı hesh kim sag'an qarsı tura almaydı . Muwsa menen birge bolg'anım sıyaqlı , Men senin' menen de birge bolaman . Seni hesh qashan qaldırmayman ha'm taslap ketpeymen .
06001006	Ku'shli ha'm ma'rt bol . Sebebi Men ata-babalarına beremen dep ant ishken jerdi bul xalıq iyelewi ushın , sol jerdi olarg'a sen alıp beresen' .
06001007	Tek ku'shli ha'm ju'da' ma'rt bolıp , qulım Muwsanın' sag'an buyırg'an pu'tkil Nızamın muqıyatlı tu'rde orınla . Qay jerge barsan' da , tabısqa iye bolıwın' ushın , bul Nızamnan uzaqlama ha'm onnan ya on'g'a , ya solg'a awıp ketpe .
06001008	Nızam kitabında jazılg'an so'zlerdi awzın'nan tu'sirme . Onda jazılg'anlardın' barlıg'ın tolıq orınlaw ushın , ol haqqında ku'ni-tu'ni oy juwırtıp ju'r . Sonda sen tabısqa iye bolıp , maqsetin'e erisesen' .
06001009	Sag'an ku'shli ha'm ma'rt bol demegen be edim ? Qorqpa ha'm ruwxın'dı tu'sirme . O'ytkeni Qudayın' Jaratqan İye sen baratug'ın ha'r bir jerde senin' menen birge boladı . Eshuanın' xalıqqa bergen buyrıg'ı
06001010	Solay etip , Eshua xalıq qadag'alawshılarına bılay dep buyırdı :
06001011	— Ordanı aralap shıg'ıp , xalıqqa mına buyrıqtı berin'ler : « O'zlerin'izge azıq-awqat tayarlan'lar . Sebebi Qudayın'ız Jaratqan İye sizlerge beretug'ın jerine kirip , onı menshik etip iyelew ushın , u'sh ku'nnen son' , İordan da'ryasın kesip o'tesizler » .
06001012	Al Eshua Ruben ha'm Gad urıwları menen Menashshe urıwının' yarımına bılay dedi :
06001013	— Jaratqan İyenin' qulı Muwsanın' : « Qudayın'ız Jaratqan İye bul jerdi sizlerge berip , sizlerdi tınıshlıqqa eristiredi » , — degen so'zlerin eske tu'sirin'ler .
06001014	Sizlerdin' hayalların'ız , balaların'ız ha'm malların'ız usı jerde , yag'nıy İordan da'ryasının' shıg'ısında , Muwsanın' sizlerge bergen jerinde qalsın . Biraq sizler , yag'nıy pu'tkil jawıngerler qurallanıp , tuwısqanların'ızdan aldın da'ryanı kesip o'tin'ler ha'm olarg'a ja'rdem berin'ler .
06001015	Jaratqan İye sizlerdi tınıshlıqqa eristirgeni sıyaqlı , olardı da tınıshlıqqa eristiredi . Olar Qudayın'ız Jaratqan İyenin' beretug'ın jerin mu'lik etip alg'annan son' , sizler de mu'lik etip alg'an jerlerin'izge , Jaratqan İyenin' qulı Muwsanın' İordan da'ryasının' shıg'ısındag'ı sizlerge bergen jerine qaytıp , usı jerge ornalasın'lar .
06001016	Olar Eshuag'a bılay dep juwap berdi : — Bizlerge buyırg'anların'nın' ha'mmesin orınlaymız . Qay jerge jibersen' de , baramız .
06001017	Ha'r bir na'rsede Muwsanın' so'zine boysıng'anımız sıyaqlı , senin' so'zin'e de boysınamız . Muwsa menen birge bolg'an Qudayın' Jaratqan İye senin' menen de birge bolsın .
06001018	So'zin'e qarsı shıqqan ha'm qanday da bir buyrıg'ın'a boysınbag'an adamg'a o'lim jazası beriledi . Tek sen ku'shli ha'm ma'rt bol .
06002001	Raxab ha'm jansızlar1 Nun ulı Eshua Shittimnen jasırın tu'rde eki jansızdı jiberip atırıp , olarg'a : « Barıp , Kenaan jerin , a'sirese Erixonı ko'zden o'tkizin'ler » , — dedi . Solay etip , jansızlar jolg'a shıg'ıp , Raxab degen buzıq hayaldın' u'yine keldi ha'm sol jerde qonıp qaldı .
06002002	Sonda Erixo patshasına : « Elimizdi ko'zden o'tkiziw ushın , usı tu'ni İzrail xalqınan adamlar keldi » , — degen xabar jetti .
06002003	Sonlıqtan Erixo patshası Raxabqa : « Senin' u'yin'e kelgen sol adamlardı shıg'arıp ber . Sebebi olar elimizdi ko'zden o'tkiziw ushın kelgen » , — degen xabar jolladı .
06002004	Al eki adamdı jasırıp qoyg'an Raxab : « Sol adamlardın' mag'an kelgeni ras . Biraq men olardın' qay jerli ekenin bilmegen edim .
06002005	Gewgim tu'spesten burın , qala da'rwazası jabılayın dep atırg'anda , olar shıg'ıp ketti . Olardın' qay jaqqa ketkenin bilmeymen . İzlerinen da'rhal ketsen'iz , jetip alasızlar » , — dedi .
06002006	Negizinde hayal sol adamlardı tamnın' to'besine shıg'arıp , ol jerge jayıp qoyılg'an zıg'ır bawlarının' astına jasırg'an edi .
06002007	Al patshanın' adamları bolsa , jansızlardı İordan da'ryasın kesip o'tetug'ın jerge qaray quwıp ketti . Olar qaladan shıg'ıwdan-aq , qala da'rwazası jabıldı .
06002008	Tamnın' to'besindegi adamlar jatpay turıp , hayal olardın' janına bardı da ,
06002009	olarg'a bılay dedi : — Jaratqan İyenin' bul eldi sizlerge bergenin bilemen . Bizlerdi sizler sebepli qorqınısh biyledi . Elde jasaytug'ın ha'r bir adamnın' ruwxı tu'sip ju'r .
06002010	O'ytkeni sizler Mısırdan shıqqanın'ızda , Jaratqan İyenin' Qamıs ten'izin aldın'ızda qalay qurg'atıp taslag'anın , İordan da'ryasının' arg'ı jag'ındag'ı amorlardın' eki patshası Sixon menen Ogqa sizler neler islegenin'izdi , olardı qalayınsha pu'tkilley qırıp taslag'anın'ızdı esitken edik .
06002011	Bulardı esitkenimizde , ruwxımız tu'sip ketti . Sizlerden qorqqanımızdan , hesh kimde hal-da'rman qalmadı . Sebebi sizlerdin' Qudayın'ız Jaratqan İye — joqarıdag'ı aspanda da , to'mendegi jer ju'zinde de Quday .
06002012	Sizlerge jaqsılıq etkenim sıyaqlı , sizler de menin' u'y-ishime jaqsılıq etetug'ının'ızg'a Jaratqan İye haqı ant ishin'ler . Ata-anamdı , ag'a-inilerimdi , apa-sin'lilerimdi ha'm olardın' u'y-ishlerin o'limnen saqlap , ha'mmemizdi aman qaldıratug'ının'ızdı bildiretug'ın isenimli bir belgi berin'ler .
06002013	
06002014	Adamlar og'an : — Eger bul isimizdi a'shkara qılmasan'ız , bizler sizler ushın janımızdı beriwge tayarmız . Jaratqan İye bul jerdi bizlerge bergeninde , sag'an jaqsılıq islep , sadıqlıq ko'rsetemiz , — dedi .
06002015	U'yi qala diywalında jaylasqanlıqtan , Raxab adamlardı arqan menen a'ynekten to'menge tu'sirdi de ,
06002016	olarg'a : — İzin'izden quwıp ketken adamlar sizlerge dus kelip qalmawı ushın , tawg'a shıg'ın'lar . Olar izlerine qaytıp ketkenge deyin , u'sh ku'n sol jerde jasırınıp turın'lar . Son'ınan jolın'ızdı dawam etersizler , — dedi .
06002017	Sol adamlar Raxabqa bılay dedi : — Bizler ishtirgen antın'da turıwımız ushın mına na'rseni islewin' sha'rt :
06002018	Usı elge kirgenimizde , mına qızıl arqandı bizlerdi tu'sirip jibergen a'ynegin'e baylap qoy . Son'ınan ata-anan'dı , tuwısqanların'dı ha'm a'ken'nin' pu'tkil xojalıg'ın janın'a , o'z u'yin'e jıyna .
06002019	Senin' u'yin'nin' qapısınan sırtqa shıqqan adam o'z bası ushın o'zi juwap beredi . Bunday adam ushın bizler juwapker emespiz . Biraq eger senin' menen birge u'yin'de bolg'an bir adam ja'bir ko'rse , onın' o'limine bizler juwapker bolamız .
06002020	Degen menen , islerimizdi a'shkara qılsan' , onda bizler sen ishtirgen anttan azat bolamız .
06002021	Hayal olarg'a : — Aytqanın'ızday bolsın , — dedi ha'm olardı jolg'a shıg'arıp salg'annan son' , qızıl arqandı a'ynekke baylap qoydı .
06002022	Adamlar ol jerden ketip , tawg'a shıqtı ha'm izlerinen quwg'anlar qaytıp ketkenshe , sol jerde u'sh ku'n qaldı . Olardın' izinen quwg'anlar barlıq jerden olardı izlese de , taba almadı .
06002023	Eki adam izine qaytıw ushın tawdan tu'sti de , da'ryanı kesip o'tip , Nun ulı Eshuanın' janına bardı ha'm baslarınan o'tken ha'mme na'rseni aytıp berdi .
06002024	Olar Eshuag'a : « Jaratqan İye haqıyqattan da bul pu'tkil jerdi bizlerdin' qolımızg'a tapsırıptı . Ol jerde jasaytug'ın ha'r bir adam bizlerden qorqıp , ruwxı tu'sip ju'r eken » , — dedi .
06003001	İzraillılardın' İordan da'ryasınan o'tiwi1 Eshua tan' azannan turdı da , pu'tkil İzrail xalqı menen birlikte Shittimnen jolg'a shıg'ıp , İordan da'ryasına keldi . Olar da'ryanı kesip o'tpey , sol jerde tu'nedi .
06003002	U'shinshi ku'nnin' son'ında ordanı bastan-ayaq aylanıp shıqqan qadag'alawshılar
06003003	xalıqqa bılay dep buyırdı : « Lebiyli ruwxaniyler Quday İyen'izdin' Kelisim sandıg'ın ko'terip baratırg'anın ko'rgenin'izde , sizler de ornın'ızdan qozg'alıp , sandıqtın' izine erin'ler .
06003004	Solay etip , sizler qaysı ta'repke baratug'ının'ızdı bilip alasızlar . Sebebi sizler aldın bul joldan hesh qashan ju'rip ko'rmegensizler . Biraq Kelisim sandıg'ına jaqınlaspan'lar . Sandıq penen sizlerdin' aran'ızda eki mın' shıg'anaq qashıqlıq bolsın » .
06003005	Eshua xalıqqa : — O'zlerin'izdi pa'klen'ler . O'ytkeni Jaratqan İye erten' aran'ızda ka'ramatlar isleydi , — dedi .
06003006	Al ruwxaniylerge : — Kelisim sandıg'ın ko'terip , xalıqtın' aldında ju'rin'ler , — dedi . Solay etip , ruwxaniyler sandıqtı ko'terip , xalıqtın' aldında ju'rip ketti .
06003007	Sol arada Jaratqan İye Eshuag'a bılay dedi : — Men Muwsa menen birge bolg'anım sıyaqlı , senin' menen de birge ekenimdi olar tu'siniwi ushın , bu'ginnen baslap seni pu'tkil İzrail xalqının' ko'z aldında ma'rtebeli qılaman .
06003008	Sen Kelisim sandıg'ın ko'tergen ruwxaniylerge : „ İordan da'ryasının' jag'asına barg'anın'ızda , suwg'a ayaq basıp , toqtap turın'lar “ , — dep buyrıq ber .
06003009	Eshua İzrail xalqına : « Jaqınıraq kelip , Qudayın'ız Jaratqan İyenin' so'zlerin tın'lan'lar » , — dep bolıp , so'zin bılay dawam etti :
06003010	« Tiri Qudaydın' aran'ızda ekenin , Onın' kenaan , xett , xiw , periz , girgash , amor ha'm ebus xalıqların aldın'ızdan so'zsiz quwıp jiberetug'ının mınadan bilip alasızlar :
06003011	mine , pu'tkil jer ju'zi İyesinin' Kelisim sandıg'ı sizlerden aldın İordan da'ryasınan o'tedi .
06003012	Endi o'zlerin'izge ha'r bir urıwdan bir adamnan , yag'nıy İzrail urıwlarınan on eki adamdı saylap alın'lar .
06003013	Pu'tkil jer ju'zinin' İyesi bolg'an Jaratqan İyenin' sandıg'ın ko'tergen ruwxaniyler İordan da'ryasına ayaq basqanda , joqarıdan aqqan suwlar toqtap , bir jerge toplanadı » .
06003014	Xalıq İordan da'ryasınan o'tiw ushın tu'negen jerinen jolg'a shıqtı . Kelisim sandıg'ın ko'tergen ruwxaniyler aldında ju'rip baratır edi .
06003015	İordan da'ryası jıyın-terim waqtında tasıp , ka'narınan shıg'ıp ketetug'ın edi . Sonda sandıqtı ko'tergen ruwxaniyler da'ryanın' jag'asına barıp , suwg'a ayaqların tiygiziwden-aq ,
06003016	joqarıdan aqqan suwlar toqtap , ju'da' uzaqlarda , Saretang'a jaqın bolg'an Adam qalasında toplanıp , joqarılay basladı . Al İordan tegisligindegi ten'izge , yag'nıy O'li ten'izge aqqan da'ryanın' qalg'an suwları bolsa , pu'tkilley toqtap qaldı . Xalıq da'ryanı Erixonın' qarsı aldınan kesip o'tti .
06003017	Pu'tkil xalıq da'ryadan o'tip bolg'ansha , Jaratqan İyenin' Kelisim sandıg'ın ko'tergen ruwxaniyler da'ryanın' qurg'ap qalg'an ultanının' ortasında qozg'almay turdı . Solay etip , pu'tkil İzrail xalqı da'ryanın' qurg'ap qalg'an ultanı arqalı o'tti .
06004001	Estelik taslardın' ornatılıwı1 Pu'tkil xalıq İordan da'ryasınan o'tip bolg'annan son' , Jaratqan İye Eshuag'a bılay dedi :
06004002	— Xalıq ishinen on eki adamdı , yag'nıy ha'r urıwdan bir adamnan saylap alın' da ,
06004003	olarg'a bılay dep buyırın'lar : « Bul jerden , İordan da'ryasının' ortasınan , ruwxaniylerdin' ayaqları qıymıldamay turg'an jerden on eki tas alın'lar . Bul taslardı o'zlerin'iz benen birge alıp , tu'neytug'ın jerin'izge aparıp qoyın'lar » .
06004004	Solay etip , Eshua İzraildın' ha'r bir urıwınan o'zi saylap alg'an on eki adamdı shaqırıp alıp ,
06004005	olarg'a bılay dep buyırdı : — Da'ryanın' ortasına , Qudayın'ız Jaratqan İyenin' sandıg'ının' aldı betine barıp , İzrail xalqının' urıw sanına qaray ha'r birin'iz iynin'izge bir tastan ko'terip alın'lar .
06004006	Olar sizler ushın belgi boladı . Balaların'ız keleshekte : « Bul taslar neni an'latadı ? » — dep sorag'anda ,
06004007	olarg'a : « İordan da'ryasının' suwları Jaratqan İyenin' Kelisim sandıg'ının' aldında aqpay qaldı . Kelisim sandıg'ı da'ryadan o'tip atırg'anda , ag'ıp turg'an suwlar toqtap qaldı . Bul taslar İzrail xalqı ushın sol waqıyadan ma'n'gige estelik boladı » , — deysizler .
06004008	İzraillılar Eshuanın' buyrıg'ın orınladı . Jaratqan İyenin' Eshuag'a aytqanınday , İzrail urıwlarının' sanına qaray İordan da'ryasının' ortasınan alıng'an on eki tastı olar o'zleri tu'negen jerge alıp kelip , sol jerge qoydı .
06004009	Eshua İordan da'ryasının' ortasına , Kelisim sandıg'ın ko'tergen ruwxaniyler turg'an jerge basqa on eki tas ornattı . Bul taslar bu'gin de sol jerde tur .
06004010	Solay etip , Jaratqan İyenin' xalıqqa jetkiziw ushın Eshuag'a buyırg'an ha'r bir na'rsesi orınlanıwg'a deyin , sandıqtı ko'tergen ruwxaniyler İordan da'ryasının' ortasında turdı . Ha'r bir na'rse Muwsanın' Eshuag'a buyırg'anınday etip islendi . Xalıq da'ryadan asıg'ıslıq penen o'tti .
06004011	Pu'tkil xalıq da'ryadan o'tkennen keyin , Jaratqan İyenin' sandıg'ın ko'tergen ruwxaniyler de xalıqtın' ko'z aldında da'ryadan o'tti .
06004012	Ruben ha'm Gad urıwları menen Menashshe urıwının' yarımı Muwsanın' o'zlerine buyırg'anı sıyaqlı qural asınıp , İzrail xalqının' aldında da'ryadan kesip o'tti .
06004013	Usı ta'rizde qırq mın'g'a shamalas qurallı adamlar urısıw ushın Jaratqan İyenin' aldında Erixo tegisligine o'tti .
06004014	Jaratqan İye sol ku'ni Eshuanı pu'tkil İzrail xalqının' ko'z aldında ma'rtebeli qıldı . Muwsag'a o'miri boyı qanday hu'rmet ko'rsetilgen bolsa , Eshuag'a da sonday hu'rmet ko'rsetile basladı .
06004015	Jaratqan İye Eshuag'a :
06004016	— Kelisim sandıg'ın ko'tergen ruwxaniylerge İordan da'ryasınan shıg'ıwdı buyır , — dedi .
06004017	Eshua ruwxaniylerge : — İordan da'ryasınan shıg'ın'lar , — dep buyırdı .
06004018	Jaratqan İyenin' Kelisim sandıg'ın ko'tergen ruwxaniyler İordan da'ryasının' ortasınan shıg'ıp , jag'ag'a ayaq basıwdan-aq , da'ryanın' suwları burıng'ıday jiyeklerinen tasıp ag'a basladı .
06004019	Xalıq birinshi aydın' onınshı ku'ni İordan da'ryasınan o'tip , Gilgalg'a , Erixonın' shıg'ıs shegarasına ornalastı .
06004020	Eshua İordannan alıng'an on eki tastı Gilgalg'a ornattı .
06004021	Son'ınan ol İzrail xalqına bılay dedi : — Keleshekte sizlerdin' urpaqların'ız o'z a'kelerinen : « Bul taslar neni an'latadı ? » — dep sorasa ,
06004022	olarg'a İzrail xalqının' İordan da'ryasının' qurg'ap qalg'an ultanı arqalı o'tkenin aytın' .
06004023	Qudayın'ız Jaratqan İye Qamıs ten'izin bizler o'tip bolaman degenshe , qalay qurg'atıp taslag'an bolsa , İordan da'ryasın da sizler o'tip bolaman degenshe , solay qurg'atıp taslag'anın tu'sindirin' .
06004024	Ol bulardı jer ju'zindegi barlıq xalıqlar Jaratqan İyenin' qanshelli qu'diretli ekenin biliwi ushın ha'm sizler de ba'rqulla Qudayın'ız Jaratqan İyeden qorqıwın'ız ushın isledi .
06005001	Jaratqan İyenin' İordan da'ryasının' suwların izraillılardın' aldında , olar o'tip bolaman degenshe , qalay qurg'atıp taslag'anın İordannın' batıs ta'repindegi amor patshaları ha'm Jer Orta ten'izi jag'asındag'ı kenaan patshaları esitkende , ruwxları tu'sti . İzraillılardan qorqqanınan , hesh kimde hal-da'rman qalmadı . Gilgaldag'ı su'nnet etiliw
06005002	Sol waqıtta Jaratqan İye Eshuag'a : — Tastan pıshaqlar islep , izraillılardı burıng'ıday su'nnet et , — dedi .
06005003	Solay etip , Eshua tastan pıshaqlar islep , izraillılardı Aralot to'beshiginde su'nnet etti .
06005004	Bunı islegeninin' sebebi mınaw edi : Mısırdan shıqqanlardın' ha'mmesi , urısqa jaramlı bolg'an barlıq er adamlar Mısırdan shıqqannan son' , sho'lde ju'rgende o'lip ketken edi .
06005005	Mısırdan shıqqan barlıq er adamlar su'nnet etilgen edi . Biraq Mısırdan shıqqannan keyin sho'lde ju'rgen waqıtta tuwılg'an er adamlardın' hesh biri su'nnet etilmegen edi .
06005006	Mısırdan shıqqanda urısqa jaramlı bolg'anlardın' ha'mmesi o'lip bolg'ansha , izraillılar sho'lde qırq jıl gezip ju'rdi . Sebebi olar Jaratqan İyenin' so'zin tın'lamag'an edi . Jaratqan İye olarg'a : « Men ata-babaların'ızg'a wa'de etip , sizlerge beremen degen su't ha'm pal ag'ıp turg'an jerdi sizler ko'rmeysizler » , — dep ant ishken edi .
06005007	Jaratqan İye olardın' ornına balalarına o'mir berdi . Su'nnet etilmegen bul balalardı Eshua su'nnet etti . O'ytkeni olar jolda su'nnet etilmegen edi .
06005008	Barlıq er adamlar su'nnet etilgennen son' , ta'wir bolg'ansha , ordadag'ı o'z orınlarında qaldı .
06005009	Sonda Jaratqan İye Eshuag'a : — Mısırda sizlerde bolg'an masqarashılıqtı bu'gin alıp tasladım , — dedi . Sonlıqtan sol jer bu'gin de Gilgal dep ataladı .
06005010	Gilgalda Erixo tegisligine orda qurg'an İzrail xalqı aydın' on to'rtinshi ku'ni keshte Qutqarılıw bayramın bayramladı .
06005011	Bir ku'n dawam etken bayramnan son' , olar eldin' zu'ra'a'tinen ashıtqısız nan ha'm quwırmash jedi .
06005012	Olar sol eldin' zu'ra'a'tinen jey basladı ha'm erten'ine mannanın' jawıwı pu'tkilley toqtadı . İzraillılar sol jılı Kenaan elinin' zu'ra'a'ti menen azıqlandı . Erixo qalasının' qulawı
06005013	Eshua Erixo qalasına jaqın jerde bolg'anda , basın ko'terip qarap , aldında qılısh uslap turg'an bir adamdı ko'rdi . Eshua og'an jaqınlasıp : — Sen bizler ta'reptin' adamımısan' yamasa dushpan ta'reptin' be ? — dep soradı .
06005014	Sol adam og'an : — Hesh ta'reptin' de emes . Men Jaratqan İyenin' a'skerlerinin' sa'rka'rdasıman . Mine , Men keldim , — dedi . Sol waqıtta Eshua et-betinen jerge jıg'ılıp , og'an tabındı da : — Mırzam , qulın'ızg'a aytatug'ın qanday so'zin'iz bar ? — dep soradı .
06005015	Jaratqan İyenin' a'skerlerinin' sa'rka'rdası Eshuag'a : — Ayaq kiyimin'di shesh . O'ytkeni sen turg'an jer — muxaddes , — dedi . Eshua aytılg'andı orınladı .
06006001	İzraillılar sebepli , Erixo qalasının' da'rwazaları tas qılıp jabılg'an edi . Ol arqalı hesh kim kirmedi de , shıqpadı da .
06006002	Sonda Jaratqan İye Eshuag'a bılay dedi : — Men Erixo qalasın , onın' patshasın ha'm jawıngerlerin sag'an ta'slim qılaman .
06006003	Sen pu'tkil a'skerlerin' menen birge altı ku'n dawamında qala do'geregin ku'nine bir ma'rtebe aylanıp shıg'ıwın' kerek .
06006004	Ka'rnay ko'tergen jeti ruwxaniy sandıqtın' aldında ju'rsin . Jetinshi ku'ni qalanın' do'geregin jeti ma'rtebe aylanın'lar ha'm sonda ruwxaniyler ka'rnayların shertsin .
06006005	Ruwxaniylerdin' ka'rnaylardı uzaq sozıp shertkenin esitkenin'izde , pu'tkil xalıq ba'lent dawıs penen baqırsın . Sonda qalanın' diywalları qulap tu'sedi ha'm ha'r bir adam turg'an jerinen tuwrı qalag'a kiredi .
06006006	Nun ulı Eshua ruwxaniylerdi shaqırıp alıp , olarg'a : — Kelisim sandıg'ın ko'terin'ler . Jeti ruwxaniy qollarına ka'rnaylardı alıp , Jaratqan İyenin' sandıg'ının' aldında ju'rsin , — dedi .
06006007	Son'ınan xalıqqa : — Alg'a ju'rin'ler , qalanın' do'geregin aylanıwdı baslan'lar . Qurallı adamlar Jaratqan İyenin' sandıg'ının' aldında ju'rsin , — dedi .
06006008	Eshua bul so'zlerdi xalıqqa aytıp bolg'annan son' , ka'rnaylardı ko'tergen jeti ruwxaniy ka'rnaylardı shertip , Jaratqan İyenin' aldında alg'a ju're basladı . Olardın' izinen Jaratqan İyenin' Kelisim sandıg'ı alıp ju'rildi .
06006009	Qurallang'an adamlar ka'rnay shertken ruwxaniylerdin' aldında , al artta kiyatırg'anlar sandıqtın' izinen ju'rip kiyatır edi . Sol waqıtta ka'rnaylar da u'zliksiz shertilip turdı .
06006010	Sonda Eshua xalıqqa : — Baqırman'lar , seslerin'izdi shıg'arman'lar . Men : « Baqırın'lar » , — demegenimshe , awzın'ızdan birde bir so'z shıqpasın . Buyrıg'ımdı esitken waqtın'ızda , baqırın'lar , — dep buyırdı .
06006011	Solay etip , olar Jaratqan İyenin' sandıg'ın ko'terip , qala a'tirapın bir ma'rtebe aylandı . Keyin ordag'a kelip , sol jerde tu'nedi .
06006012	Erten'ine azanda Eshua erte oyandı ha'm ruwxaniyler Jaratqan İyenin' sandıg'ın ko'terdi .
06006013	Ka'rnaylardı ko'tergen jeti ruwxaniy Jaratqan İyenin' sandıg'ının' aldında ka'rnaylardı shertip ju'rdi . Qurallang'an adamlar olardın' aldında , al artta kiyatırg'anlar sandıqtın' izinde ju'rdi . Sol waqıtta ka'rnaylar u'zliksiz shertilip turdı .
06006014	Solay etip , olar ekinshi ku'ni de qala a'tirapın bir ma'rtebe aylanıp , ordag'a qaytıp keldi . Olar bul isti altı ku'n ta'kirarladı .
06006015	Jetinshi ku'ni olar erte , jan'a tan' atqanda turıp , qala a'tirapın anıq sol ta'rizde jeti ma'rtebe aylanıp shıqtı . Olar tek sol ku'ni g'ana qala a'tirapın jeti ma'rtebe aylanıp shıqtı .
06006016	Ruwxaniyler jetinshi aylanbada ka'rnayların shertkende , Eshua xalıqqa bılay dedi : — Baqırın'lar ! Jaratqan İye qalanı sizlerge berdi !
06006017	Qala ha'm onın' ishindegi ha'r bir na'rse Jaratqan İyege bag'ıshlanıp , joq qılınsın . Tek bizler jibergen jansızlardı jasırıp qalg'an buzıq hayal Raxab ha'm onın' u'yindegiler g'ana aman qaladı .
06006018	Abaylan'lar , bag'ıshlang'an na'rselerge qol tiygizben'ler . Sol na'rselerdi bag'ıshlap bolıp , keyin olardan alsan'ız , sizler İzraildın' ordasın qırg'ıng'a ushıratıp , ba'lege duwshar qılasız .
06006019	Pu'tkil altın , gu'mis , mıs ha'm temir na'rseler Jaratqan İyege bag'ıshlang'an bolıp , olar Jaratqan İyenin' qaznasına tu'sedi .
06006020	Solay etip , ruwxaniyler ka'rnayların shertti . Xalıq bul dawıstı esitiwden , qattı baqırıstı ha'm diywallar qulap tu'sti . Ha'r bir adam turg'an jerinen tuwrı qalag'a kirdi ha'm onı qolg'a kirgizdi .
06006021	Olar erkek ha'm hayallardı , jas ha'm g'arrılardı , iri ha'm mayda mallardı , esheklerdi , qaladag'ı ha'mme tiri jandı qılıshtan o'tkizip , qırıp tasladı .
06006022	Eshua usı jerge jansız bolıp kelgen eki adamg'a : — Sol buzıq hayaldın' u'yine barın'lar . Ant ishkenin'izdey , hayaldı ha'm onın' pu'tkil jaqınların sırtqa alıp shıg'ın'lar , — dedi .
06006023	U'yge kirgen jas jansızlar Raxabtı , onın' ata-anasın , ag'a-inilerin , ag'ayinlerin ha'm onın' u'yindegi ha'mme adamlardı alıp shıg'ıp , İzraildın' ordasının' janına a'keldi .
06006024	Son'ınan olar qalanı ishindegileri menen birlikte jag'ıp jiberdi . Tek altın , gu'mis , mıs ha'm temir na'rselerdi Jaratqan İyenin' U'yinin' qaznasına saldı .
06006025	Eshua buzıq hayal Raxabtı , onın' a'kesinin' u'y-ishin ha'm jaqınların tiri qaldırdı . Eshuanın' Erixonı ko'zden o'tkizip keliw ushın jibergen jansızların jasırıp qalg'an Raxab bu'gin de izraillılardın' arasında jasamaqta .
06006026	Bunnan son' , Eshua bılay dep g'arg'ıs ja'riyaladı : — Bul qalanı , yag'nıy Erixo qalasın qaytadan tiklewge ha'reket etken adam Jaratqan İyenin' g'arg'ısına ushırasın . Sol adam qalanın' tiykarın o'zinin' tun'g'ısh ulının' u'stine saladı , al qala da'rwazasın genje ulının' u'stine quradı .
06006027	Jaratqan İye Eshua menen birge edi ha'm Eshuanın' dan'qı eldin' ha'mme jerine jayıldı .
06007001	Axannın' gu'nası1 Degen menen , izraillılar bag'ıshlang'an na'rselerge qıyanet isledi . Yahuda urıwınan bolg'an Zeraxtın' shawlıg'ı , Zabdiydin' aqlıg'ı , Karmiydin' ulı Axan bag'ıshlang'an na'rselerdin' ayırımların alg'anlıqtan , Jaratqan İyenin' izraillılarg'a qa'ha'ri keldi .
06007002	Eshua Erixodan Beyt-Eldin' shıg'ısında , Beyt-Awenge jaqın jerde jaylasqan Ay qalasına adamlardı jiberip atırıp , olarg'a : — Barıp , eldi ko'zden o'tkizin'ler , — dedi . Adamlar barıp , Ay qalasın ko'zden o'tkizdi .
06007003	Keyin olar Eshuanın' qasına qaytıp kelip , og'an : — Pu'tkil xalıqtın' ol jerge barıp , a'were bolıwının' ha'jeti joq . Sanı jag'ınan az bolg'an Ay qalasının' xalqın jen'iwge eki-u'sh mın' adam jetkilikli , — dedi .
06007004	Solay etip , u'sh mın'g'a jaqın izraillılar qalag'a qaray ju'ris qıldı . Biraq olar Ay xalqınan qasha basladı .
06007005	Ay xalqı izraillılardı qala da'rwazasınan Shebarimge deyin quwıp , olardı to'beshikten tu'serlikte qırıp basladı ha'm olardın' shama menen otız altı adamın o'ltirdi . Bunnan qorqqanınan izraillılardın' ruwxları tu'sip , ju'rekleri suwladı .
06007006	Sonda Eshua kiyimlerin jırtıp , İzraildın' aqsaqalları menen birlikte baslarına topıraq shashtı ha'm Jaratqan İyenin' sandıg'ının' aldında et-betinen jerge jıg'ılıp , keshke deyin sol awhalda jattı .
06007007	Son'ınan Eshua bılay dedi : — O , İyem , Jaratqan İye , Sen bizlerdi amorlarg'a ta'slim etip , joq qılıw ushın İordan da'ryasınan o'tkizgen be edin' ? Qa'nekey , da'ryanın' arg'ı ta'repinde qalsaq edi !
06007008	O , İyemiz , İzrail xalqı dushpanlarınan qashqannan son' , men ne ayta alaman ?
06007009	Kenaanlılar ha'm usı jerde jasaytug'ın basqa xalıqlar bunı esitkende , a'tirapımızdı qorshap alıp , atımızdı jer ju'zinen joq qıladı . Sonda Sen O'zin'nin' ullı atın'dı saqlap qalıw ushın ne isleyjaqsan' ?
06007010	Jaratqan İye Eshuag'a bılay dedi : — Ornın'nan tur ! Nege bulay et-betin'nen jerge jıg'ılıp jatırsan' ?
06007011	İzraillılar gu'na islep , Menin' olarg'a orınlan' dep buyırg'an kelisimimdi buzdı . Olar bag'ıshlang'an na'rselerdin' bir bo'legin urladı ha'm aldap , o'z zatlarının' arasına jasırdı .
06007012	Sol sebepli , endigiden bılay izraillılar dushpanlarına qarsı tura almaydı , olar artqa qaytıp , dushpanlarının' aldına tu'sip qashadı . Sebebi olar joq qılınıw jazasına tartılg'an . Sizler o'zlerin'izdegi bag'ıshlang'an na'rselerdi joq etpesen'iz , Men artıq sizler menen birge bolmayman .
06007013	Bar , sen xalıqtı pa'kle ha'm olarg'a bılay de : « Erten'gi ku'n ushın o'zlerin'izdi pa'klen'ler . O'ytkeni İzraildın' Qudayı Jaratqan İye : „ Ha'y , İzrail , sizlerdin' aran'ızda bag'ıshlang'an na'rseler bar . Sol na'rselerdi joq etpegenin'izshe , dushpanların'ızg'a qarsı tura almaysızlar “ , — deydi .
06007014	Tan' atqanda , sizler urıw-urıw bolıp dizilip , gezek penen aldıg'a shıg'asızlar . Jaratqan İyenin' ko'rsetken urıwı tiyre-tiyre bolıp aldıg'a shıg'adı . Son' Jaratqan İye ko'rsetken tiyre xojalıqları menen birme-bir aldıg'a shıg'adı . Keyin Jaratqan İye ko'rsetken xojalıqtın' er adamları aldıg'a shıg'adı .
06007015	Bag'ıshlang'an na'rselerdi aldı dep ko'rsetilgen adam o'zine tiyisli ha'r bir na'rse menen birlikte jag'ıp jiberiledi . Sebebi ol adam Jaratqan İyenin' kelisimin buzıp , İzrailda jerkenishli gu'na isledi » .
06007016	Tan' azannan turg'an Eshua İzrail xalqın urıw boyınsha aldıg'a shıg'ardı . Sonda olardın' ishinen Yahuda urıwı ko'rsetildi .
06007017	Yahuda tiyreleri aldıg'a shıg'arılg'anda , Zerax tiyresi ko'rsetildi . Zerax tiyresi xojalıqları menen aldıg'a shıg'arılg'anda , Zabdiy xojalıg'ı ko'rsetildi .
06007018	Zabdiy xojalıg'ının' er adamları aldıg'a shıg'arılg'anda , Yahuda urıwınan Zeraxtın' shawlıg'ı , Zabdiydin' aqlıg'ı , Karmiydin' ulı Axan ko'rsetildi .
06007019	Sonda Eshua Axang'a : — Ulım ! İzraildın' Qudayı Jaratqan İyenin' hu'rmetin ornına qoy ha'm Onın' ullılıg'ın ta'n alıp , haqıyqatın ayt , ne isledin' ? Mennen jasırma , — dedi .
06007020	Axan Eshuag'a bılay dedi : — Durıs , men İzraildın' Qudayı Jaratqan İyege qarsı gu'na isledim . Men mına isti qılg'an edim :
06007021	oljalardın' ishinde Shınardan a'kelingen sulıw bir shapan , eki ju'z shekel gu'mis , eliw shekel awırlıg'ında bir altın quymanı ko'rgenimde ha'wesim kelip , olardı aldım . Gu'misti en' astına salıp , olardın' ha'mmesin shatırımnın' ishine , jerge jasırdım .
06007022	Eshua jibergen adamlar da'rhal shatırg'a qaray juwırıp ketti . Olar sol jerge ko'milgen zatlardı taptı . Gu'mis en' astına ko'milgen eken .
06007023	Olar bul na'rselerdin' ha'mmesin shatırdan aldı da , Eshuag'a ha'm İzrail xalqına a'kelip berip , Jaratqan İyenin' aldına qoydı .
06007024	Eshua ha'm pu'tkil İzrail xalqı Zerax ulı Axandı , gu'misti , altın quymanı , shapandı , Axannın' ul-qızların , iri ha'm mayda malların , esheklerin , onın' shatırın ha'm shatırının' ishindegi barlıq zatların Axor oypatlıg'ına apardı .
06007025	Eshua Axang'a : — Sen nege bizlerdi bul ba'lege jolıqtırdın' ? Jaratqan İye bu'gin o'zin'di ba'lege jolıqtıradı , — dedi . Son'ınan pu'tkil İzrail xalqı Axan menen onın' xojalıg'ındag'ılardı tas boran qılıp o'ltirdi ha'm olardı otqa jag'ıp jiberdi .
06007026	Keyin olar Axannın' u'stine u'lken tas u'yindisin u'ydi . Bul u'yindi bu'gin de bar . Solay etip , usı waqıyadan son' , Jaratqan İyenin' qa'ha'ri basıldı . Sol jerdin' bu'gingi ku'nge deyin Axor oypatlıg'ı dep atalıwının' ma'nisi usı .
06008001	Ay qalasının' qıyralıwı1 Jaratqan İye Eshuag'a bılay dedi : — Qorqpa ha'm qa'weterlenbe . Barlıq a'skerlerdi janın'a alıp , Ay qalasına ju'ris qıl . Mine , Ay patshasın , xalqın , qalasın ha'm onın' jerin sag'an ta'slim qıldım .
06008002	Erixo qalasına ha'm onın' patshasına ne islegen bolsan' , Ay qalasına ha'm onın' patshasına da sonı isle . Biraq ondag'ı mal ha'm zatlardı olja etip alın'lar . Qalanın' art betine bekinis jasa .
06008003	Solay etip , Eshua barlıq a'skerler menen birlikte Ay qalasına ju'ris qılıwg'a tayarlandı . Ol tan'lag'an otız mın' ma'rt jawıngerdi tu'nde jolg'a atlandırıp atırıp ,
06008004	olarg'a bılay dep buyırdı : — Endi sizler barıp , qalanın' art betindegi bekiniste jatın'lar . Qaladan onsha alıslap ketpen'ler . Ha'mmen'iz tayar bolıp turın'lar .
06008005	Men janımdag'ı adamlar menen birlikte qalag'a jaqınlasaman . Dushpan qaladan shıg'ıp , a'welgidey bizlerge qarsı kelgende , bizler olardan qashqanday bolıp ,
06008006	olardı qaladan uzaqlastırg'ansha izimizden ertip baramız . Olar bizlerdi burıng'ıday qashıp baratır dep oylaydı . Bizler olardan qashıp baratırg'anımızda ,
06008007	sizler bekiniste jatırg'an jerin'izden shıg'ıp , qalanı qolg'a kirgizesizler . Qudayın'ız Jaratqan İye ol jerdi sizlerge ta'slim etejaq .
06008008	Qalanı qolg'a kirgizgenin'izden son' , og'an ot berin'ler . Jaratqan İyenin' buyrıg'ı boyınsha ha'reket etin'ler . Minekey , menin' sizlerge buyrıg'ım usı .
06008009	Son'ınan Eshua olardı jolg'a atlandırdı . Adamlar ketip , Beyt-El menen Ay qalasının' arasındag'ı , yag'nıy Ay qalasının' batıs ta'repindegi bekiniste jattı . Al Eshua bolsa , tu'ndi qalg'an adamlar menen birge o'tkizdi .
06008010	Eshua tan' azannan turdı da , a'skerlerdi ko'zden o'tkerip , olardı sapqa turg'ızdı . Keyin o'zi ha'm İzraildın' aqsaqalları a'skerlerdin' aldına tu'sip , Ay qalasına qaray jolg'a shıqtı .
06008011	Eshua ha'm onın' janındag'ı barlıq a'skerler qalag'a ju'ris qıldı . Olar jaqınlap barıp , qalanın' arqa ta'repine orda qurdı . Olar menen qalanın' arasında bir oypatlıq bar edi .
06008012	Eshua bes mın'g'a shamalas adamg'a Beyt-El menen Ay qalası arasına , qalanın' batıs ta'repine bekinis qurg'ızdı .
06008013	Son'ınan arqada orda qurg'anlar da , batısta bekiniste jatırg'anlar da urıs maydanına tu'siwge tayar turdı . Eshua sol tu'ni oypatlıqqa keldi .
06008014	Bunı ko'rgende Ay patshası adamları menen izraillılarg'a qarsı urısıw ushın qaladan asıg'ıs tu'rde shıqtı . Eshua jobalastırg'anday olar İordan tegisliginin' janındag'ı bir jerge shıqtı . Degen menen , olar o'zlerine qarsı qalanın' artqı ta'repinde bekinis jasalg'anınan xabarsız edi .
06008015	Eshua ha'm onın' janındag'ı izraillılar qala xalqınan jen'ilip atırg'anday bolıp , sho'lge qaray qasha basladı .
06008016	Qaladag'ı pu'tkil xalıq izraillılardın' izinen quwıwg'a shaqırıldı . Olar Eshuanı quwa berip , qaladan uzaqlasıp ketti .
06008017	İzraillılardı quwıwg'a Ay qalası menen Beyt-Elden bir adam qalmay shıqqan edi . Olar izraillılardı quwıwg'a shıg'ıp baratırıp , qalanı qorg'awsız , ashıq qaldırg'an edi .
06008018	Sonda Jaratqan İye Eshuag'a : — Qolın'dag'ı semserdi Ay qalasına qaray soz . Men sol jerdi sag'an ta'slim etip atırman , — dedi . Eshua qolındag'ı semserdi tuwrı qalag'a qaray sozdı .
06008019	Ol qolın sozıwdan-aq , bekiniste jatırg'anlar orınlarınan ushıp turıp , qalag'a kirdi . Olar qalanı qolg'a kirgizip , onı da'rhal jag'ıp jiberdi .
06008020	Ay qalasının' turg'ınları artına qarag'anda , janıp atırg'an qalanın' tu'tini aspang'a ko'terilip atırg'anın ko'rdi . Sho'lge qaray qashqan izraillılar artqa qaytıp , olarg'a hu'jim jasag'anda , olar tıg'ılarg'a tesik taba almay qaldı .
06008021	Eshua ha'm onın' janındag'ı izraillılar bekiniste jatırg'anlardın' qalanı qolg'a kirgizgenin ha'm qaladan tu'tin shıg'ıp atırg'anın ko'rgende izge qaytıp , Ay xalqına qarsı hu'jim jasadı .
06008022	Qalanı qolg'a kirgizgenler de hu'jimge o'tkende , qala xalqı eki jaqtan kelgen izraillılardın' ortasında qaldı . İzraillılar olardan aman qalg'anlardın' da , qashqanlardın' da birde birewin qaldırmay , ha'mmesin o'ltirdi .
06008023	Olar Ay patshasın tiriley tutqıng'a alıp , Eshuanın' aldına a'keldi .
06008024	Ay qalasınan shıg'ıp , qır dalada ha'm sho'lde o'zlerinin' izinen quwg'anlardın' ha'mmesin izraillılar qılıshtan o'tkizgennen son' , qalag'a qaytıp kelip , sol jerde qalg'an adamlardı da qılıshtan o'tkizdi .
06008025	Sol ku'ni pu'tkil Ay qalasının' xalqı , hayal-erkegi ha'mmesi bolıp on eki mın' adam o'ltirildi .
06008026	Qala turg'ınlarının' ha'mmesin tolıq qırıp bolg'ansha , Eshua semser uslag'an qolın to'men tu'sirmedi .
06008027	İzraillılar Jaratqan İyenin' Eshuag'a bergen buyrıg'ına qulaq asıp , tek qaladag'ı mallar menen zatlardı g'ana olja etip aldı .
06008028	Son'ınan Eshua Ay qalasın jag'ıp jiberip , onı ma'n'gi qarabaqanag'a aylandırdı . Sol qala bu'gin de solay turıptı .
06008029	Eshua Ay qalasının' patshasın ag'ashqa ildirip qoyıp , onı keshke shekem sol jerde qaldırdı ha'm quyash batarda onın' o'li denesin ag'ashtan tu'sirtip , qala da'rwazasının' kirer awzına taslattı . Al onın' o'li denesinin' u'stine taslardı taslap , bir u'yindi isledi . Bul u'yindi bu'gin de bar . Muxaddes Nızamnın' xalıqqa oqılıwı
06008030	Bunnan son' , Eshua Ebal tawında İzraildın' Qudayı Jaratqan İyege arnap qurbanlıq ornın qurdı .
06008031	Bul orın Jaratqan İyenin' qulı Muwsanın' İzrail xalqına bergen buyrıg'ı boyınsha , Muwsanın' Nızam kitabında jazılg'anınday qılıp qurıldı . Yag'nıy , temir tiymegen ha'm jonılmag'an taslardan qurıldı . Ol jerde Jaratqan İyege arnap jandırılatug'ın qurbanlıqlar ha'm tatıwlıq qurbanlıqları berildi .
06008032	Muwsanın' İzrail xalqı aldında jazg'an Nızamının' ko'shirmesin Eshua sol jerdegi taslarg'a jazdı .
06008033	Al pu'tkil izraillılar bolsa , aqsaqallar , qadag'alawshılar , qazılar ha'm kelgindi adamlar menen birlikte Jaratqan İyenin' Kelisim sandıg'ının' eki ta'repinde sandıqtı ko'tergen lebiyli ruwxaniylerge qarama-qarsı bolıp dizildi . Xalıqtın' birinshi yarımı Gerizzim tawı ta'repinde , ekinshi yarımı Ebal tawı ta'repinde turg'an edi . O'ytkeni Jaratqan İyenin' qulı Muwsa jarılqaw alıw ushın usı ta'rizde turıwdı aldın buyırg'an edi .
06008034	Keyin Eshua Nızam kitabında jazılg'anınday etip , jarılqaw ha'm g'arg'ıs so'zlerdin' barlıg'ın oqıdı .
06008035	Solay etip , Eshua pu'tkil İzrail ja'miyetinin' , hayallardın' , balalardın' ha'm xalıqtın' arasında bolg'an kelgindi adamlardın' aldında Muwsanın' buyrıqlarınan birde bir so'z qaldırmay oqıp berdi .
06009001	Gibonlılardın' hiylesi1 İordan da'ryasının' batıs ta'repinde , tawlı u'lkede , batıstag'ı taw eteklerinde ha'm Lebanong'a deyin sozılg'an Jer Orta ten'izi jag'asında jasaytug'ın barlıq patshalar : xett , amor , kenaan , periz , xiw ha'm ebus patshaları bolıp o'tken waqıyalardı esitkende ,
06009002	Eshuag'a ha'm İzrail xalqına qarsı urısıw ushın ha'mmesi bir jerge jıynaldı .
06009003	Al Gibon xalqı bolsa , Eshuanın' Erixo ha'm Ay qalalarına islegen islerin esitkende ,
06009004	hiyle qollanbaqshı boldı . Olar o'zlerin elshi qılıp ko'rsetip , esheklerine eski qaltalar , go'ne , jırtıq ha'm jamaw-jamaw sharap meslerin ju'kledi .
06009005	Ayaqlarına eski ha'm jamalg'an ayaq kiyimler , u'stilerine go'ne-ko'ksi kiyimler kiydi . Olardın' dorbalarındag'ı nanlar kewip qalg'an ha'm ko'gerip ketken edi .
06009006	Solay etip , sol adamlar Gilgaldag'ı ordag'a , Eshuanın' janına keldi . Olar Eshuag'a ha'm İzrail xalqına : — Bizler bir uzaq elden keldik . Bizler menen kelisim du'ziwin'izdi qa'ler edik , — dedi .
06009007	Biraq izraillılar xiwlerge : — Sizler menen nege kelisim du'ziwimiz kerek eken ? Mu'mkin , sizler bizlerge jaqın jerde jasaytug'ın shıg'arsız , — dedi .
06009008	Olar Eshuag'a : — Bizler senin' qulların'bız , — dedi . Eshua olardan : — Sizler kimsiz ? Qayaqtan kiyatırsız ? — dep soradı .
06009009	Olar Eshuag'a bılay dedi : — Qulların' bolg'an bizler bir uzaq elden keldik . Sebebi senin' Qudayın' Jaratqan İyenin' dan'qı tuwralı esitken edik . Bizler Quday haqqında ha'mme na'rseden : Onın' Mısırda islegen ha'r bir isinen ,
06009010	İordan da'ryasının' arg'ı jag'ındag'ı amorlardın' eki patshasına , yag'nıy Xeshbon patshası Sixong'a ha'm Ashtarotta hu'kimdarlıq etken Bashan patshası Ogqa neler islegeninen de xabarımız bar .
06009011	Sonlıqtan aqsaqallarımız ha'm elimizdin' barlıq xalqı bizlerge bılay degen edi : « Janın'ızg'a azıq-awqat alıp , olardı qarsı alıw ushın shıg'ın'lar ha'm olarg'a : „ Bizler sizlerdin' qulların'ızbız . Bizler menen kelisim du'ziwin'izdi qa'leymiz “ , — den'ler » .
06009012	Bizler sizlerge keliw ushın jolg'a shıqqan ku'nimizde , azıq ushın u'yimizden alg'an bul nanlarımız ıssı edi . Endi qaran'lar , olar kewip , ko'gerip ketken .
06009013	Sharap toltırılg'an mına mesler de taza edi . Mine , olardın' qalay jırtılıp qalg'anına qaran'lar . Ko'p jol basıp o'tkenimiz sebepli , kiyim-kenshegimiz ha'm ayaq kiyimimiz de tozıp qaldı .
06009014	İzraillılar Jaratqan İye menen ken'espesten , gibonlılardın' azıqlarınan alıp , tatıp ko'rdi .
06009015	Eshua olardı aman qaldıratug'ınına so'z berip , olar menen paraxatshılıq kelisimin du'zdi . Ja'miyet basshıları da kelisimge sadıq qalatug'ınına ant ishti .
06009016	Degen menen , kelisim du'zilgeninen keyin u'sh ku'n o'tkende , olar gibonlılardın' jaqın jerde , o'zlerinin' arasında jasaytug'ının bildi .
06009017	O'ytkeni izraillılar jolg'a shıg'ıp , u'sh ku'nnen keyin olardın' Gibon , Kefira , Beerot ha'm Kirat-Yarim degen qalalarına kelgen edi .
06009018	Biraq izraillılar olarg'a shabıwıl jasamadı . Sebebi ja'miyet basshıları İzraildın' Qudayı Jaratqan İyenin' atı menen ant ishken edi . Sonlıqtan xalıq ja'miyet basshılarına narazı bolıp , ton'qılday basladı .
06009019	Basshılar xalıqqa : — Bizler olarg'a İzraildın' Qudayı Jaratqan İyenin' atı menen ant ishtik . Sonlıqtan olarg'a qol tiygize almaymız .
06009020	Ant ishkenimiz sebepli , olardı aman qaldıramız , bolmasa Qudaydın' g'a'zebine ushıraymız , — dedi .
06009021	Son'ınan xalıqqa usınıs etip : — Olardı aman qaldırayıq , — dedi . Solay etip , basshılar bergen so'zinde turdı ha'm gibonlılar pu'tkil ja'miyet ushın otın shawıp , suw tasıytug'ın boldı .
06009022	Keyin Eshua gibonlılardı shaqırıp alıp , olarg'a bılay dedi : — Jaqın jerde jasay turıp , nege ju'da' uzaq jerden keldik dep , bizlerdi aldadın'ız ?
06009023	Sol sebepten sizler g'arg'ısqa ushıraysızlar . Endi ma'n'gige qul bolıp qalasızlar . Sizler Qudayımnın' U'yi ushın otın shawıp , suw tasıysızlar .
06009024	Gibonlılar Eshuag'a bılay dep juwap berdi : — Mırzamız , senin' Qudayın' Jaratqan İye O'z qulı Muwsag'a pu'tkil eldi sizlerge beretug'ının ha'm elde jasaytug'ınlardın' ha'mmesin joq qılıwdı buyırg'anın esitken edik . Bizler sizlerden qattı qorqtıq ha'm janımızdan ayırılıwdan qa'weterlenip , usılay isledik .
06009025	Endi bizler senin' qolın'damız . Sen neni maqul ha'm durıs dep tapsan' , sonı isle .
06009026	Solay etip , Eshua olardı izraillılardın' qolınan qutqardı ha'm olardı o'ltirtpedi .
06009027	Sol ku'ni Eshua olardı ja'miyet ushın ha'm Jaratqan İye belgilegen jerde qurılatug'ın Onın' qurbanlıq ornı ushın otın shawıp , suw tasıytug'ın xızmetke qoydı . Olar bu'gin de sol jumıstı atqaradı .
06010001	Amorlardın' jen'iliske ushırawı1 Erusalim patshası Adoniy-Sedek Eshuanın' Erixonı qolg'a kirgizip , patshasın joq qılg'anı sıyaqlı , Ay qalasın da qolg'a kirgizip , tolıq qıyratqanın ha'm patshasın o'ltirgenin , Gibon xalqının' da izraillılar menen paraxatshılıq kelisimin du'zip , olar menen birge jasap atırg'anın esitti .
06010002	Sonda onı ku'shli qorqınısh biyledi . O'ytkeni Gibon o'z patshasına iye bolg'an qalalardın' biri sıyaqlı u'lken bir qala edi . Ol Ay qalasınan da u'lken bolıp , xalqı ma'rt jawıngerler edi .
06010003	Sol sebepli Erusalim patshası Adoniy-Sedek Xebron patshası Hohamg'a , Yarmut patshası Piramg'a , Laxish patshası Yafiag'a ha'm Eglon patshası Debirge mına xabardı jiberdi :
06010004	« Kelip , mag'an Gibondı joq etiwge ja'rdem berin'ler . Sebebi Gibon xalqı Eshua ha'm İzrail xalqı menen birlikte paraxatshılıq kelisimin du'zipti » .
06010005	Solay etip , amorlardın' bes patshası — Erusalim , Xebron , Yarmut , Laxish ha'm Eglon patshaları a'skerlerin topladı ha'm ha'mmesi birlikte barıp , Gibonnın' qarsısına orda qurdı da , hu'jimge o'tti .
06010006	Gibonlılar Gilgaldag'ı ordada bolg'an Eshuag'a mına xabardı jiberdi : « Qulların' bolg'an bizlerdi jalg'ız taslap ketpe . Bizlerge tezirek kelip , ja'rdem qolın'dı soz ha'm bizlerdi qutqar . O'ytkeni tawlı eldegi amorlardın' barlıq patshaları bizlerge qarsı birlesti » .
06010007	Sonlıqtan Eshua pu'tkil a'skerleri ha'm ma'rt jawıngerleri menen birge Gilgaldan jolg'a shıqtı .
06010008	Sonda Jaratqan İye Eshuag'a : — Olardan qorqpa . Men olardı sag'an ta'slim etip atırman . Olardın' hesh biri sag'an qarsı tura almaydı , — dedi .
06010009	Gilgaldan shıg'ıp , tu'ni menen jol ju'rgen Eshua amorlarg'a tosattan hu'jim jasadı .
06010010	Jaratqan İye amorlardı izraillılardın' aldında albıratıp tasladı ha'm izraillılar olardı Gibonda u'lken qıyralıwg'a ushırattı . Beyt-Xorong'a baratug'ın jol boyınsha , olardı Azeqag'a ha'm Makkedag'a jetkenshe quwıp , o'ltirip bardı .
06010011	Jaratqan İye izraillılardan qashqan amorlardın' u'stine Beyt-Xoronnan Azeqag'a barg'ansha aspannan iri tas burshaq jawdırdı . Jawg'an tas burshaqtın' astında o'lgenler izraillılardın' qılısh penen o'ltirgenlerinen de ko'birek edi .
06010012	Jaratqan İyenin' amorlardı izraillılar ta'repinen qıyratqan ku'ni Eshua İzrail xalqının' aldında Jaratqan İyege duwa etti . Ol xalıqtın' ko'z aldında bılay dedi : « Ha'y quyash , tur sen Gibon u'stinde , Ha'y ay , sen de Ayyalon oypatlıg'ında » .
06010013	Xalıq o'z dushpanlarınan o'shin alg'ansha , quyash toqtap , ay da o'z ornında turdı . Bul waqıya Yashar kitabında so'z etilgen . Quyash shama menen bir ku'n boyı aspannın' ortasında turdı , batıwg'a asıqpadı .
06010014	Jaratqan İye adamnın' so'zine qulaq asqan bunday ku'n — bunnan aldın da , bunnan keyin de bolg'an emes . Sebebi Jaratqan İyenin' O'zi İzrail ushın sawash ju'rgizgen edi .
06010015	Bunnan son' , Eshua İzrail xalqı menen birge Gilgaldag'ı ordag'a qaytıp keldi . Amor patshalarının' o'ltiriliwi
06010016	Amorlardın' bes patshası qashıp , Makkedadag'ı bir u'n'girge jasırıng'an edi .
06010017	Eshuag'a : « Bes patsha tabıldı . Olar Makkedadag'ı bir u'n'girge jasırınıp alg'an eken » , — degen xabar jetti .
06010018	Eshua xalıqqa bılay dedi : — U'n'girdin' awzın u'lken taslar menen jawın'lar ha'm sol jerdi qorg'ap turıw ushın saqshılar jiberin'ler .
06010019	Biraq sizler qarap tura bermey , dushpanların'ızdın' izinen quwın'lar . Olarg'a art betinen hu'jim jasap , o'z qalalarına ketiwine tosqınlıq etin'ler . Qudayın'ız Jaratqan İye olardı sizlerge ta'slim etken .
06010020	Eshua ha'm izraillılar dushpandı ju'da' awır jen'iliske ushıratıp , olardı pu'tkilley joq etti . Al aman qalg'anlar bolsa , qorg'an qalalarg'a barıp , baspana taptı .
06010021	Son'ınan pu'tkil izraillılar aman-esen Makkedadag'ı ordag'a , Eshuanın' janına qayttı . Hesh bir adam izraillılarg'a qarsılasıwg'a ju'reksine almadı .
06010022	Sonda Eshua adamlarına : — U'n'girdin' awzın ashıp , sol bes patshanı shıg'arın' da , olardı mag'an alıp kelin'ler , — dedi .
06010023	Olar bes patshanı , yag'nıy Erusalim , Xebron , Yarmut , Laxish ha'm Eglon qalalarının' patshaların u'n'girden shıg'arıp , Eshuag'a alıp keldi .
06010024	Patshalar alıp kelingende , Eshua pu'tkil İzrail xalqın jıynadı . O'zi menen urısqa qatnasqan a'skerbasılarg'a bolsa : — Jaqınıraq kelip , ayaqların'ızdı mına patshalardın' jelkelerine qoyın'lar , — dedi . A'skerbasılar jaqınlap kelip , ayaqların patshalardın' jelkelerine qoydı .
06010025	Eshua olarg'a : — Qorqpan'lar ha'm qa'weterlenben'ler . Ku'shli ha'm ma'rt bolın'lar . Jaratqan İye sizler menen urısatug'ın dushpanların'ızdın' ha'mmesin usınday awhalg'a saladı , — dedi .
06010026	Keyin Eshua bes patshanı o'ltirip , olardı bes ag'ashqa ildirip qoydı . Deneler keshke deyin ag'ashqa ildiriwli turdı .
06010027	Quyash batarda , Eshuanın' buyrıg'ı boyınsha patshalardın' deneleri ag'ashlardan alınıp , burın o'zleri jasırıng'an u'n'girdin' ishine taslandı . Al u'n'girdin' awzı u'lken taslar menen jawıldı . Bul taslar bu'gingi ku'nge deyin sol jerde tur .
06010028	Eshua sol ku'ni-aq Makkeda qalasın basıp aldı , onın' patshasın ha'm xalqın qılıshtan o'tkizdi . Ol qalada birde bir tiri jan qaldırmay , tolıg'ı menen qırıp tasladı . Eshua Erixo qalasının' patshasına ne qılg'an bolsa , Makkeda qalasının' patshasına da sonı qıldı . Qubladag'ı qalalardın' qolg'a kirgiziliwi
06010029	Eshua İzrail xalqı menen birlikte Makkedadan Libna qalasına barıp , qalag'a hu'jim jasadı .
06010030	Jaratqan İye qalanı ha'm onın' patshasın izraillılarg'a ta'slim etti . Eshua pu'tkil qala xalqın qılıshtan o'tkizdi , birde bir tiri jan qaldırmadı . Ol Erixo qalasının' patshasına ne islegen bolsa , bul qalanın' patshasına da sonı isledi .
06010031	Bunnan son' , Eshua İzrail xalqı menen birge Libnadan Laxish qalasına keldi ha'm qala qarsısına orda qurıp , hu'jimge o'tti .
06010032	Jaratqan İye Laxishti izraillılarg'a ta'slim etti . Eshua erten'ine qalanı basıp aldı . Ol Libnada islegeni sıyaqlı , bul qalanın' da barlıq adamların qılıshtan o'tkizdi .
06010033	Sonda Gezer qalasının' patshası Xoram Laxishke ja'rdemge keldi . Eshua hesh bir tiri jandı aman qaldırmay , onı ha'm onın' a'skerlerin qırıp tasladı .
06010034	Eshua İzrail xalqı menen Laxishten shıg'ıp , Eglong'a keldi . Ol qala qarsısına orda qurıp , hu'jimge o'tti .
06010035	Olar qalanı sol ku'ni-aq basıp aldı . Laxishte islegeni sıyaqlı , bul qalanın' da barlıq adamların sol ku'ni-aq qılıshtan o'tkizip , qırıp tasladı .
06010036	Son'ınan Eshua İzrail xalqı menen birlikte Eglonnan Xebron qalasına kelip , og'an qarsı hu'jimge o'tti .
06010037	Olar qalanı qolg'a kirgizip , onın' patshasın , xalqın ha'm awıllarındag'ı barlıq adamlardı qılıshtan o'tkizdi . Eglonda islegeni sıyaqlı , Xebronda da hesh bir tiri jan qaldırmay , tolıg'ı menen qırıp tasladı .
06010038	Bunnan son' , Eshua İzrail xalqı menen birlikte izge qaytıp , Debirge qarsı hu'jim jasadı .
06010039	Olar qalanı , onın' patshasın ha'm awılların qolg'a kirgizip , pu'tkil xalıqtı qılıshtan o'tkizdi . Hesh bir tiri jan qaldırmay , tolıg'ı menen qırıp tasladı . Xebron , Libna qalalarına ha'm olardın' patshalarına ne islegen bolsa , Debirge ha'm onın' patshasına da sonı isledi .
06010040	Solay etip , Eshua pu'tkil eldi : tawlı jerlerdi , Negebti , batıstag'ı taw eteklerin ha'm taw janbawırların qolg'a kirgizip , sol jerlerdegi patshalardın' barlıg'ın jen'iliske ushırattı . Ol İzraildın' Qudayı Jaratqan İyenin' buyrıg'ına qulaq asıp , hesh bir tiri jan qaldırmay , tolıg'ı menen qırıp tasladı .
06010041	Eshua Qadesh-Barniyadan Gazag'a deyin ha'm Gibong'a deyin sozılg'an pu'tkil Goshen u'lkesin basıp aldı .
06010042	Ol bul patshalardın' barlıg'ın ha'm olardın' jerlerin bir urısta-aq qolg'a kirgizdi . O'ytkeni İzraildın' Qudayı Jaratqan İye İzrail ushın urısqan edi .
06010043	Keyin Eshua İzrail xalqı menen birlikte Gilgaldag'ı ordag'a qaytıp keldi .
06011001	Arqa ta'reptegi patshalardın' jen'iliske ushırawı1 Bolıp o'tken waqıyalar haqqında Xasor patshası Yabin esitkende , Madon patshası Yobabqa , Shimron ha'm Axshaf patshalarına ,
06011002	arqadag'ı tawlı u'lkelerdegi , Kinneret ko'linin' qublasındag'ı tegisliklerdegi , batıstag'ı taw eteklerindegi ha'm batıstag'ı Dor to'beshiklerindegi patshalarg'a ,
06011003	shıg'ıs ha'm batıs u'lkelerdegi kenaanlılarg'a , tawlı u'lkedegi amor , xett , periz ha'm ebus xalıqlarına , Xermon tawının' etegindegi Mispa u'lkesinde jasaytug'ın xiwlerge xabar jiberdi .
06011004	Bul patshalar pu'tkil la'shkerleri , yag'nıy ten'iz jag'asındag'ı qum sıyaqlı esap-sansız a'skerleri , ju'da' ko'p at ha'm urıs arbaları menen jolg'a shıqtı .
06011005	Usı barlıq patshalar izraillılarg'a qarsı urısıw ushın birlesip , Merom suwları jag'asına keldi de , ha'mmesi birge orda qurdı .
06011006	Sonda Jaratqan İye Eshuag'a bılay dedi : — Olardan qorqpa . Erten' usınday waqıtta olardın' ha'mmesin o'limge tapsırıp , İzrailg'a ta'slim etemen . Sen olardın' atlarının' ayaq sin'irlerin kesip , sawash arbaların otqa jandırıp jiber .
06011007	Solay etip , Eshua pu'tkil a'skerleri menen birlikte Merom suwları jag'asındag'ı patshalarg'a tosattan hu'jim jasadı .
06011008	Jaratqan İye olardı izraillılarg'a ta'slim etti . İzraillılar olardı jen'iliske ushırattı ha'm qashqanlardı ullı Sidong'a , Misrefot-Mayımg'a ha'm shıg'ıstag'ı Mispe oypatlıg'ına shekem quwıp barıp , olardı o'ltirdi . Olar hesh kimdi aman qaldırmadı .
06011009	Eshua Jaratqan İyenin' o'zine buyırg'anınday isledi : olardın' atların mayıp qıldı ha'm sawash arbaların otqa jandırıp jiberdi .
06011010	Bunnan son' , Eshua izge qayttı ha'm Xasor qalasın qolg'a kirgizip , onın' patshasın qılıshtan o'tkerdi . Sebebi Xasor burın usı barlıq patshalıqlardın' bası edi .
06011011	İzraillılar qaladag'ı barlıq adamlardı qılıshtan o'tkizip , olardı qırıp tasladı . Olar birde bir tiri jan qaldırmadı . Keyin Eshua Xasor qalasın jag'ıp jiberdi .
06011012	Solay etip , Eshua bul qalalardı ha'm olardın' patshaların qolg'a tu'sirdi ha'm Jaratqan İyenin' qulı Muwsanın' buyırg'anınday , ha'mmesin qılıshtan o'tkizip , qırıp tasladı .
06011013	İzraillılar Eshuanın' jag'ıp jibergen qalası Xasordan basqa , to'beshiklerde qurılg'an qalalardın' hesh birine ot bermedi .
06011014	Olar bul qalalardag'ı ha'mme na'rseni ha'm mallardı olja qıldı , al adamlarının' ha'mmesin qılıshtan o'tkizdi . Olar birde bir tiri jan qaldırmadı .
06011015	Jaratqan İyenin' qulı Muwsa Jaratqan İyeden alg'an buyrıqların Eshuag'a tapsırg'an edi . Eshua olardı tın'lap , Jaratqan İyenin' Muwsag'a buyırg'anlarının' ha'mmesin tolıq orınladı .
06011016	Solay etip , Eshua usı pu'tkil eldi : tawlı jerlerdi , pu'tkil Negeb ha'm Goshen jerlerin , batıstag'ı taw eteklerin , İordan tegisligin ha'm İzrail tawları menen olardın' eteklerin ,
06011017	Seirge jaqın Xalaq tawınan baslap , Xermon tawının' janındag'ı Lebanon oypatlıg'ındag'ı Baal-Gadqa deyingi jerlerdi basıp aldı . Al olardın' patshaların qolg'a alıp , o'ltirdi .
06011018	Eshua bul patshalar menen uzaq waqıt urısıp kelgen edi .
06011019	Gibonda jasaytug'ın xiwlerden basqa hesh bir qala xalqı izraillılar menen paraxatshılıq kelisimin du'zgen joq . İzraillılar basqa qalalardın' ha'mmesin urıs penen aldı .
06011020	O'ytkeni İzrailg'a qarsı urısıw ushın olardın' ju'reklerin qatal qılg'an Jaratqan İyenin' O'zi edi . Solay etip , Jaratqan İyenin' Muwsag'a buyırg'anınday , izraillılar olardı ayawsız o'ltirip , tolıq qırıp tasladı .
06011021	Sol waqıtta Eshua barıp , tawlı Xebronda , Debirde ha'm Anabta , Yahuda ha'm İzraildın' barlıq tawlı u'lkelerinde jasaytug'ın anaq xalqın qalaları menen birlikte pu'tkilley qırıp tasladı .
06011022	İzraillılardın' elinde anaqlardan birde bir adam aman qalmadı . Tek Gaza , Gat ha'm Ashdodta aman qalg'anlar boldı .
06011023	Solay etip , Jaratqan İyenin' Muwsag'a aytqanınday , Eshua pu'tkil eldi qolg'a kirgizdi ha'm onı İzrail urıwları arasında mu'lik qılıp bo'listirdi . Solay etip , urıs toqtap , el tınıshlıqqa eristi .
06012001	Muwsa ta'repinen jen'iliske ushırag'an patshalar1 İzraillılar İordan da'ryasının' shıg'ısın , İordan tegisliginin' pu'tkil shıg'ıs ta'repi menen Arnon da'ryasınan Xermon tawına shekem bolg'an jerlerdi qolg'a kirgizip , mına patshalardı jen'iliske ushıratqan edi :
06012002	olardın' biri Xeshbonda jasag'an amorlardın' patshası Sixon bolıp , onın' patshalıg'ı Arnon da'ryasının' jag'asındag'ı Aroer qalasın ha'm sol da'ryanın' ortasınan baslanatug'ın ammon xalqının' shegarası bolg'an Yabboq da'ryasına deyingi jerlerdi , yag'nıy Giladtın' yarımın o'z ishine alatug'ın edi .
06012003	İordan tegisliginin' shıg'ıs ta'repi de og'an tiyisli edi . Bul jer Kinneret ko'linen Tegislik ko'line , yag'nıy O'li ten'izge deyin sozılg'an jerlerdi , ja'ne de , Beyt-Eshimotqa ha'm qubladag'ı Pisga tawının' janbawırlarına deyingi jerlerdi o'z ishine alatug'ın edi .
06012004	Ekinshisi Bashan patshası Og bolıp , ol en' son'g'ı refalardın' biri edi ha'm Ashtarot penen Edreyde hu'kimdarlıq etti .
06012005	Ol Xermon tawına , Salkag'a , geshurlılar menen maaxalılardın' shegaralarına deyin sozılg'an pu'tkil Bashang'a ha'm Xeshbon patshası Sixonnın' shegarasına deyin sozılg'an Giladtın' yarımına hu'kimdarlıq etetug'ın edi .
06012006	Jaratqan İyenin' qulı Muwsa ha'm izraillılar usı patshalardı jen'iliske ushırattı . Sonda Jaratqan İyenin' qulı Muwsa olardın' jerlerin Ruben ha'm Gad urıwları menen Menashshe urıwının' yarımına mu'lik qılıp berdi .
06012007	Lebanon oypatlıg'ındag'ı Baal-Gadtan Seirge deyin sozılg'an Xalaq tawına shekemgi İordan da'ryasının' batısındag'ı jerlerde jasag'an patshalardı Eshua ha'm izraillılar jen'iliske ushıratqan edi . Olardın' jerlerin Eshua İzrail urıwlarına mu'lik qılıp bo'lip bergen edi .
06012008	Yag'nıy , Eshua tawlı jerlerdi , batıstag'ı taw eteklerin , İordan tegisligin , taw janbawırlarındag'ı jerlerdi , sho'ldi ha'm Negebti İzrail urıwları arasında mu'lik qılıp bo'listirdi . Bul jerlerde xett , amor , kenaan , periz , xiw ha'm ebus xalıqları jasaytug'ın edi . İzrail jen'iliske ushıratqan patshalar mınalar edi :
06012009	Erixo patshası , Beyt-Elge jaqın jerdegi Ay qalasının' patshası ,
06012010	Erusalim patshası , Xebron patshası ,
06012011	Yarmut patshası , Laxish patshası ,
06012012	Eglon patshası , Gezer patshası ,
06012013	Debir patshası , Geder patshası ,
06012014	Xorma patshası , Arad patshası ,
06012015	Libna patshası , Adullam patshası ,
06012016	Makkeda patshası , Beyt-El patshası ,
06012017	Tappuax patshası , Xefer patshası ,
06012018	Afek patshası , Lashsharon patshası ,
06012019	Madon patshası , Xasor patshası ,
06012020	Shimron-Meron patshası , Axshaf patshası ,
06012021	Taanax patshası , Megiddo patshası ,
06012022	Kedesh patshası , Karmeldegi Yoqneam patshası ,
06012023	Nafat-Dordag'ı Dor patshası , Gilgaldag'ı Goyım patshası
06012024	ha'm Tirsa patshası . Barlıg'ı bolıp otız bir patsha .
06013001	Basıp alınatug'ın jerler1 Eshua qartayıp , biraz jasqa barıp qalg'an waqtında , Jaratqan İye og'an bılay dedi : — Sen qartayıp , biraz jasqa barıp qaldın' . Biraq basıp alınatug'ın jerler ele ju'da' ko'p .
06013002	Sol qalg'an jerler mınalar : pu'tkil filist ha'm geshur xalıqları jasaytug'ın aymaqlar ,
06013003	yag'nıy kenaanlılarg'a tiyisli bolıp esaplang'an Mısırdın' shıg'ıs ta'repindegi Shixor da'ryasınan arqadag'ı Ekron shegaralarına shekem sozılg'an jerler — bular filist xalqının' bes hu'kimdarına tiyisli Gaza , Ashdod , Ashkelon , Gat ha'm Ekron qalaları ha'm qublada aw xalqının' jerleri .
06013004	Ja'ne de , sidonlılarg'a tiyisli Ara degen jerden baslap , Afekke , yag'nıy Amor shegarasına shekemgi pu'tkil Kenaan jerleri .
06013005	Tag'ı geballılardın' jerleri ha'm Xermon tawı etegindegi Baal-Gadtan Lebo-Xamatqa shekem sozılg'an shıg'ıs ta'reptegi pu'tkil Lebanon jerleri .
06013006	Lebanonnan Misrefot-Mayımg'a shekem sozılg'an tawlı jerde jasaytug'ınlardı , yag'nıy barlıq sidonlılardı izraillılardın' aldınan quwıp shıg'araman . Sag'an buyırg'anımday , bul jerlerdi izraillılarg'a mu'lik etip bo'listirip ber .
06013007	Endi bul jerlerdi tog'ız urıwg'a ha'm Menashshe urıwının' yarımına mu'lik etip bo'listirip ber . İordan da'ryasının' shıg'ısındag'ı jerler
06013008	Menashshe urıwının' basqa yarımı menen Ruben ha'm Gad urıwları İordan da'ryasının' shıg'ısındag'ı jerlerdi u'les etip aldı . Olarg'a bul jerlerdi Jaratqan İyenin' qulı Muwsa bergen edi .
06013009	Sol jerler Arnon da'ryasının' jag'asındag'ı Aroerden ha'm oypatlıqtın' ortasındag'ı qaladan baslanıp , Dibong'a deyin sozılg'an pu'tkil Medeba ken'isligin o'z ishine aladı .
06013010	Ja'ne de , onın' ishine Xeshbonda hu'kimdarlıq etken amorlardın' patshası Sixonnın' ammon xalqının' shegarasına deyin sozılg'an pu'tkil qalaları ,
06013011	Gilad u'lkesi ha'm geshurlılar menen maaxalılardın' jerleri , pu'tkil Xermon tawı ha'm Salkag'a deyingi pu'tkil Bashan jerleri kiredi .
06013012	Ja'ne de , en' son'g'ı refalardın' biri bolg'an , Ashtarot ha'm Edreyde hu'kimdarlıq etken Bashan patshası Ogtın' qalg'an jerlerinin' barlıg'ı da kiredi . Muwsa refa xalqın jen'iliske ushıratıp , olardı quwıp jibergen edi .
06013013	İzraillılar geshurlılar menen maaxalılardı quwıp jibermedi . Olar bu'gin de izraillılardın' arasında jasap kelmekte .
06013014	Muwsa tek Lebiy urıwına g'ana jerden u'les bermedi . Jaratqan İyenin' Muwsag'a bergen buyrıg'ı boyınsha , İzraildın' Qudayı Jaratqan İyege berilgen qurbanlıqlardın' bir bo'legi lebiylilerdin' u'lesi boladı . Ruben urıwına berilgen jerler
06013015	Tiyre sanına qaray , Muwsanın' Ruben urıwına bergen jerleri mınalar :
06013016	Arnon da'ryasının' jag'asındag'ı Aroerden ha'm oypatlıqtın' ortasındag'ı qaladan baslanıp , pu'tkil Medeba ken'isligi ,
06013017	Xeshbon ha'm ken'isliktegi og'an tiyisli mına qalalardın' ha'mmesi : Dibon , Bamot-Baal , Beyt-Baal-Meon ,
06013018	Yahasa , Kedemot , Mefaat ,
06013019	Kiratayım ha'm Sibma , oypatlıqtag'ı to'beshikte qurılg'an Seret-Shaxar ,
06013020	Beyt-Peor , Pisga tawının' janbawırları , Beyt-Eshimot ,
06013021	ken'isliktegi barlıq qalalar ha'm Xeshbonda hu'kimdarlıq etken amor patshası Sixonnın' pu'tkil eli . Muwsa Sixondı ha'm og'an tiyisli jerlerde jasaytug'ın Midan ko'semleri bolg'an Ewiy , Rekem , Sur , Xur ha'm Rebanı jen'iliske ushıratqan edi .
06013022	İzraillılar o'ltirilgenlerge qosıp , Beor ulı palker Bilamdı da qılıshtan o'tkizdi .
06013023	Ruben urıwının' jeri İordan da'ryasına shegaralas edi . Tiyre sanına qaray , olarg'a mu'lik etip berilgen awıl ha'm qalalar usılar edi . Gad urıwına berilgen jerler
06013024	Tiyre sanına qaray , Muwsa Gad urıwına mına jerlerdi berdi :
06013025	Yazer jeri , pu'tkil Gilad qalaları , Rabba jaqınındag'ı Aroerge deyin sozılg'an ammonlarg'a tiyisli bolg'an jerlerdin' yarımı ,
06013026	Xeshbonnan Ramat-Mispe ha'm Betonimge , Maxanayımnan Lo-Debarg'a deyingi jerler ,
06013027	İordan oypatlıg'ındag'ı Beyt-Haram , Beyt-Nimra , Sukkot , Safon , Xeshbon patshası Sixonnın' jerlerinen awısqan bo'legi , Kinneret ko'linin' qubla ta'repine deyin sozılg'an İordan da'ryasının' shıg'ıs ta'repi .
06013028	Tiyre sanına qaray , Gad urıwına mu'lik etip berilgen awıl ha'm qalalar usılar edi . Menashshe urıwının' yarımına berilgen shıg'ıstag'ı jerler
06013029	Tiyre sanına qaray , Muwsa Menashshe urıwının' yarımına mına jerlerdi berdi :
06013030	olar Maxanayımnan baslanıp , Bashan patshası Ogtın' eli bolg'an pu'tkil Bashandı ha'm Bashanda Yairge tiyisli bolg'an alpıs qalanın' ha'mmesin o'z ishine aldı .
06013031	Ja'ne de , Giladtın' yarımın , Bashan patshası Ogtın' paytaxt qalaları bolg'an Ashtarot ha'm Edreydi o'z ishine aldı . Bul jerler Menashshenin' ulı Maxirdin' urpaqlarının' yarımına tiyre sanına qaray berilgen edi .
06013032	Muwsanın' Erixonın' shıg'ısında , İordan da'ryasının' arg'ı jag'asındag'ı Moab tegisliginde bo'lip bergen jerleri usılar edi .
06013033	Biraq Lebiy urıwına jerden u'les berilmedi . Jaratqan İyenin' aytqanınday , olardın' u'lesi İzraildın' Qudayı Jaratqan İyenin' O'zi boladı .
06014001	İordannın' batısındag'ı jerlerdin' bo'listiriliwi1 İzraillılardın' Kenaanda mu'lik etip alg'an jerlerine kelsek , bul jerler ruwxaniy Elazar , Nun ulı Eshua ha'm İzrail urıwlarının' tiyre basshıları ta'repinen izraillılarg'a bo'lip berildi .
06014002	Jaratqan İyenin' Muwsa arqalı buyırg'anınday , u'lesler tog'ız urıw menen bir urıwdın' yarımına shek taslaw jolı menen bo'listirildi .
06014003	Sebebi Muwsa qalg'an eki urıw menen bir urıwdın' yarımının' u'lesin İordan da'ryasının' shıg'ıs ta'repinde bergen edi . Biraq olar menen birge lebiylilerge mu'likten u'les berilmegen edi .
06014004	Yusuptin' ullarınan Menashshe ha'm Efrayım degen eki urıw kelip shıqtı . Sonlıqtan lebiylilerge jerden u'les berilmey , tek jasaw ushın qalalar ha'm mal-mu'likleri ushın sol qalalar a'tirapındag'ı jaylawlar g'ana berildi .
06014005	Solay etip , izraillılar Jaratqan İyenin' Muwsag'a buyırg'anı boyınsha is tutıp , jerlerdi bo'lisip aldı . Xebronnın' Kalebke beriliwi
06014006	Bir ku'ni Yahuda urıwınan bolg'an adamlar Gilgalda bolıp atırg'an Eshuag'a keldi . Sonda Keniz tiyresinen bolg'an Efunne ulı Kaleb Eshuag'a bılay dedi : — Jaratqan İyenin' Qadesh-Barniyada Qudaydın' adamı bolg'an Muwsag'a sen ha'm men tuwralı nelerdi aytqanınan o'zin'nin' xabarın' bar .
06014007	Jaratqan İyenin' qulı Muwsa eldi ko'zden o'tkizip keliw ushın meni Qadesh-Barniyadan jibergeninde , men qırq jasta edim . Men ko'rgenlerimdi haq kewlim menen jetkizip keldim .
06014008	Degen menen , menin' menen birge barg'an tuwısqanlarım xalıqtın' ju'regine qorqınısh saldı . Biraq men Qudayım Jaratqan İyege tolıq boysındım .
06014009	Sonlıqtan Muwsa sol ku'ni : « Sen Qudayım Jaratqan İyege tolıq boysıng'anın' ushın , ayag'ın' tiygen jerler sag'an ha'm senin' urpaqların'a ma'n'gige mu'lik etip beriledi » , — dep ant ishken edi .
06014010	Sol waqıtta izraillılar sho'lde ju'rgen edi . Jaratqan İyenin' Muwsag'a bul so'zlerdi aytqanına qırq bes jıl boldı . Minekey , Jaratqan İye O'z so'zinin' u'stinen shıg'ıp , mag'an o'mir berdi . Ha'zir men seksen bes jastaman .
06014011	Muwsa meni jibergen ku'nde qanday ku'shli bolg'an bolsam , bu'gin de sondayman . Sol waqıttag'ıday , urısqa shıg'ıwg'a ele de ku'shim jetedi .
06014012	Endi Jaratqan İyenin' sol ku'ni aytqanınday , bul tawlı eldi mag'an ber . Ol jerde anaq xalqının' jasaytug'ının , olardın' u'lken ha'm bekkem etip qorg'alg'an qalalarının' barlıg'ın sol ku'ni o'zin' de esitken edin' . Mu'mkin , Jaratqan İye mag'an ja'rdem eter ha'm men Onın' aytqanınday , olardı sol jerden quwıp shıg'ararman .
06014013	Sonda Eshua Efunne ulı Kalebke aq pa'tiyasın berdi ha'm Xebrondı og'an mu'lik qılıp berdi .
06014014	Solay etip , Xebron Keniz tiyresinen bolg'an Efunne ulı Kalebtin' mu'lki boldı ha'm bu'gingi ku'nge deyin bul jer og'an tiyisli . O'ytkeni ol İzraildın' Qudayı Jaratqan İyege tolıq boysıng'an edi .
06014015	Xebronnın' eski atı Kirat-Arba bolıp , Arba — anaqlardın' en' ullı adamı edi . Solay etip , urıs toqtap , el tınıshlıqqa eristi .
06015001	Yahuda urıwına berilgen jerler1 Tiyre sanına qaray , Yahuda urıwının' shegine tu'sken jerler qublada bolıp , Edom shegarasına , en' qublada Sin sho'line deyin sozılatug'ın edi .
06015002	Olardın' qubla shegarası O'li ten'izdin' qubla ta'repindegi qoltıqtan baslanıp ,
06015003	Aqrabbim biyikliginin' qublasına , ol jerden Singe , Qadesh-Barniyanın' qublasınan Xesrong'a , Xesronnan Addarg'a o'tip , ol jerden Qarqag'a burılatug'ın edi .
06015004	Son'ınan Asmonnan o'tetug'ın edi ha'm Mısır shegarasındag'ı saydı boylap , Jer Orta ten'izine taqalatug'ın edi . Bul Yahuda urıwının' qubla shegarası edi .
06015005	Shıg'ıs shegarası O'li ten'iz boylap İordan da'ryasının' quyar qoltıg'ına qaray sozılg'an edi . Al arqa shegarası İordan da'ryasının' O'li ten'izge quyatug'ın qoltıg'ınan baslanatug'ın edi .
06015006	Ol keyin Beyt-Xoglag'a qaray sozılıp , Beyt-Arabanın' arqa ta'repinen o'tetug'ın edi ha'm Rubennin' ulı Bohannın' tası turg'an jerge deyin baratug'ın edi .
06015007	Son'ınan shegara Axor oypatlıg'ınan Debirge deyin barıp , oypatlıqtın' qublasındag'ı Adummim biyikligi qarsısındag'ı Gilgalg'a burılatug'ın , bul jerden En-Shemesh suwlarına deyin sozılıp , Rogel bulag'ına barıp taqalatug'ın edi .
06015008	Keyin Ebus qalasının' , yag'nıy Erusalimnin' qubla ta'repi boylap Ben-Hinnom oypatlıg'ınan o'tetug'ın edi . Bul jerden Refaim oypatlıg'ının' arqa ta'repinde bolg'an Hinnom oypatlıg'ının' batısındag'ı tawdın' to'besine ko'terilip ,
06015009	ol jerden Neftoax suw bulag'ına burılıp , Efron tawındag'ı qalalarg'a sozılatug'ın ha'm Baalag'a , yag'nıy Kirat-Yarimge qaray burılatug'ın edi .
06015010	Al Baaladan batısqa , Seir tawına qaray Yarim tawı boylap , yag'nıy Kesalon tawının' arqa ta'repi boylap sozılıp , Beyt-Shemeshke qaray baratug'ın ha'm Timna arqalı o'tetug'ın edi .
06015011	Son'ınan Ekronnın' arqa ta'repindegi janbawırg'a sozılıp , Shikkarong'a qaray burılatug'ın , Baala tawına jetkennen keyin , Yabneelge baratug'ın ha'm Jer Orta ten'izine barıp taqalatug'ın edi .
06015012	Al batıs shegarası Jer Orta ten'izinin' jag'aları edi . Yahuda urıwının' tiyreleri usı shegaralar menen qorshalg'an edi .
06015013	Eshua Jaratqan İyenin' o'zine buyırg'anınday , Yahuda bo'legindegi Kirat-Arba , yag'nıy Xebron qalasın Efunne ulı Kalebke u'les etip berdi . Arba — anaq xalqının' tu'p babası edi .
06015014	Kaleb anaqlardın' Sheshay , Aximan ha'm Talmay degen tiyrelerin ol jerden quwıp jiberdi .
06015015	Ol sol jerden eski atı Kirat-Sefer bolg'an Debir qalasının' xalqına qarsı ju'ris qıldı .
06015016	Sonda Kaleb : — Kirat-Sefer xalqın jen'ip , ol jerdi qolg'a kirgizgen adamg'a qızım Axsanı hayallıqqa beremen , — dedi .
06015017	Qalanı Kalebtin' inisi , Kenazdın' ulı Otniel qolg'a kirgizdi . Sonlıqtan Kaleb qızı Axsanı og'an hayallıqqa berdi .
06015018	Qız Otnieldin' janına barg'anda , ol ku'yewin u'gitlep : — A'kemnen bir atız sora , — dedi . Kaleb eshekten tu'sip atırg'an qızınan : — Qanday tilegin' bar ? — dep soradı .
06015019	Qız a'kesine : — Mag'an bir enshi bersen' . Meni Negeb sho'line uzatqan ekensen' , endi mag'an suw bulaqların ber , — dedi . Solay etip , Kaleb qızına joqarg'ı ha'm to'mengi suw bulaqların berdi .
06015020	Tiyre sanına qaray , Yahuda urıwı mına jerlerdi u'les qılıp aldı :
06015021	Yahuda urıwının' en' qublada , Edom jerinin' shegarasındag'ı qalaları to'mendegiler edi : Qabseel , Eder , Yagur ,
06015022	Kina , Dimona ha'm Adada ,
06015023	Kedesh , Xasor , İtnan ,
06015024	Zif , Telem , Bealot ,
06015025	Xasor-Xadatta , Keriyot-Xesron , yag'nıy Xasor ,
06015026	Amam , Shema , Molada ,
06015027	Xasar-Gadda , Xeshmon , Beyt-Pelet ,
06015028	Xasar-Shual , Beer-Sheba , Biziyotiya ,
06015029	Baala , İyyim , Esem ,
06015030	Eltolad , Kesil , Xorma ,
06015031	Siklag , Madmanna , Sansanna ,
06015032	Lebaot , Shilxim , Ayın ha'm Rimmon . Ha'mmesi bolıp , awılları menen birlikte jigirma tog'ız qala .
06015033	Batıstag'ı taw eteklerinde : Eshtaol , Sora , Ashna ,
06015034	Zanoax , En-Gannim , Tappuax , Enam ,
06015035	Yarmut , Adullam , Soxo , Azeqa ,
06015036	Shaarayım , Aditayım , Gedera yamasa Gederotayım . Ha'mmesi bolıp , awılları menen birlikte on to'rt qala .
06015037	Senan , Xadasha , Migdal-Gad ,
06015038	Dilan , Mispe , Yoqteel ,
06015039	Laxish , Bosqat , Eglon ,
06015040	Kabbon , Laxmas , Kitlish ,
06015041	Gederot , Beyt-Dagon , Naama ha'm Makkeda . Ha'mmesi bolıp , awılları menen birlikte on altı qala .
06015042	Libna , Eter , Ashan ,
06015043	İftax , Ashna , Nesib ,
06015044	Keila , Axzib ha'm Maresha . Ha'mmesi bolıp , awılları menen birlikte tog'ız qala .
06015045	Qalaları ha'm awılları menen birlikte Ekron ,
06015046	Ekronnan Jer Orta ten'izine shekemgi Ashdodtın' do'geregindegi barlıq awıllar ,
06015047	Ashdod penen onın' qalaları ha'm awılları . Mısır shegarasındag'ı sayg'a ha'm Jer Orta ten'izine deyin sozılg'an Gaza menen onın' qalaları ha'm awılları .
06015048	Tawlı u'lkede Shamir , Yattir ha'm Soxo ,
06015049	Danna , Kirat-Sanna , yag'nıy Debir .
06015050	Anab , Eshtemoa ha'm Anim ,
06015051	Goshen , Xolon ha'm Gilo . Ha'mmesi bolıp , awılları menen birlikte on bir qala .
06015052	Arab , Duma ha'm Eshan ,
06015053	Yanum , Beyt-Tappuax ha'm Afeka .
06015054	Xumta , Kirat-Arba , yag'nıy Xebron ha'm Sior . Ha'mmesi bolıp , awılları menen birlikte tog'ız qala .
06015055	Maon , Karmel , Zif ha'm Yutta .
06015056	İzreel , Yoqdeam ha'm Zanoax .
06015057	Kain , Giba ha'm Timna . Ha'mmesi bolıp , awılları menen birlikte on qala .
06015058	Xalxul , Beyt-Sur ha'm Gedor .
06015059	Maarat , Beyt-Anot ha'm Elteqon . Ha'mmesi bolıp , awılları menen birlikte altı qala .
06015060	Kirat-Baal , yag'nıy Kirat-Yarim ha'm Rabba . Ha'mmesi bolıp , awılları menen birlikte eki qala .
06015061	Sho'lde Beyt-Araba , Middin ha'm Sekaka .
06015062	Nibshan , Duz qalası ha'm En-Gediy . Ha'mmesi bolıp , awılları menen birlikte altı qala .
06015063	Yahuda urıwı Erusalimde jasag'an ebuslılardı quwıp shıg'ara almadı . Ebuslılar bu'gin de Yahuda urıwı menen birge Erusalimde jasamaqta .
06016001	Efrayım urıwına berilgen jerler1 Yusup urpag'ının' shegine tu'sken jerlerdin' shegaraları Erixo janındag'ı İordan da'ryasınan , Erixonın' shıg'ısındag'ı suwlardan baslanıp , sho'l arqalı Erixodan Beyt-Eldin' tawlı u'lkesine qaray sozıladı .
06016002	Keyin Beyt-Elden Luzg'a o'tip , Ark tiyresinin' jeri bolg'an Atarotqa qaray sozıladı .
06016003	Shegara sol jerden batıstag'ı Yaflet urpag'ının' jerlerine , to'mende Beyt-Xoron u'lkesine , ol jerden Gezerge tu'sedi ha'm Jer Orta ten'izine kelip tawısıladı .
06016004	Solay etip , Yusuptin' ulları Menashshe ha'm Efrayım usı jerlerdi u'les etip aldı .
06016005	Tiyre sanına qaray , Efrayım urıwının' u'lesine tiygen jerlerdin' shegarası shıg'ısta Atrot-Addardan joqarıdag'ı Beyt-Xorong'a qaray sozılıp ,
06016006	Jer Orta ten'izine baradı . Arqadag'ı Mixmetattan Taanat-Shilonın' shıg'ısına qaray burılıp , qalanın' shıg'ısı boylap , Yanoaxtın' shıg'ısına qaray sozıladı .
06016007	Bul jerden Atarot ha'm Naarag'a tu'sedi , Erixog'a jetip , İordan da'ryasına barıp tawısıladı .
06016008	Tappuaxtan batısqa qaray Qana sayına deyin sozılıp , Jer Orta ten'izinde tawısıladı . Tiyre sanına qaray , Efrayım urıwının' u'lesi usı edi .
06016009	Bunnan tısqarı , Menashshe urıwına tiygen u'les jerdin' ishinde Efrayım urıwına tiyisli qalalar ha'm olardın' a'tiraplarındag'ı awıllar bar edi .
06016010	Degen menen , Efrayım urıwı Gezerde jasag'an kenaanlılardı quwıp shıg'armadı . Kenaanlılar bu'gingi ku'nge deyin Efrayım urıwının' arasında jasaydı ha'm olar ushın erksiz xızmetshige aylang'an .
06017001	Menashshe urıwına berilgen jerler1 Yusuptin' tun'g'ısh ulı Menashshenin' urpaqlarına , Menashshe urıwına berilgen u'les jerler mınalar edi : Giladtın' a'kesi Maxir Menashshenin' tun'g'ısh ulı edi . Maxir batır a'sker bolg'anlıqtan , Gilad ha'm Bashan jeri onıki boldı .
06017002	Menashshenin' basqa ulları Abiezer , Xelek , Asriel , Shexem , Xefer ha'm Shemidanın' ullarına da tiyre sanına qaray u'les berildi . Bular tiyre ko'semleri bolıp , Yusuptin' ulı Menashshenin' er balaları edi .
06017003	Menashshenin' quwlıg'ı , Maxirdin' shawlıg'ı , Giladtın' aqlıg'ı , Xeferdin' ulı bolg'an Selofexadtın' ul balası bolmadı . Onın' tek Maxla , Noa , Xogla , Milka ha'm Tirsa degen qızları boldı .
06017004	Sol qızlar ruwxaniy Elazarg'a , Nun ulı Eshuag'a ha'm basshılarg'a kelip , olarg'a : « Er tuwısqanlarımız qatarı bizlerge de u'les beriliwin Jaratqan İye Muwsag'a buyırg'an edi » , — dedi . Sonda Eshua Jaratqan İyenin' buyrıg'ı boyınsha olarg'a da er tuwısqanları qatarı jerden u'les berdi .
06017005	Solay etip , Menashshe urıwına İordan da'ryasının' shıg'ısındag'ı Gilad ha'm Bashan jerinen basqa , ja'ne on jer u'les etip berildi .
06017006	O'ytkeni Menashshenin' qız urpaqları da er urpaqları qatarı jerden u'les alg'an edi . Al Gilad jeri bolsa , Menashshenin' basqa ullarına berildi .
06017007	Menashshe urıwının' jeri Asherden Shexemnin' shıg'ısındag'ı Mixmetatqa sozılatug'ın edi ha'm shegarası ol jerden qublag'a burılıp , En-Tappuax xalqının' jerlerine deyin baratug'ın edi .
06017008	Tappuax qalasının' a'tirapındag'ı jerler Menashshe urıwına , al onın' shegarasındag'ı Tappuax qalasının' o'zi Efrayım urıwına tiyisli edi .
06017009	Son'ınan shegara Qana sayına tu'sip , saydın' qublasındag'ı Menashshe urıwına tiyisli qalalar arasındag'ı Efrayım urıwına tiyisli qalalarg'a deyin baratug'ın edi . Menashshe urıwının' jer shegarası saydın' arqa ta'repi boyınsha sozılıp , Jer Orta ten'izine barıp toqtaytug'ın edi .
06017010	Qubladag'ı jerler Efrayım urıwıniki , al arqadag'ı jerler Menashshe urıwıniki bolıp , batısta Jer Orta ten'izi , arqada Asher , shıg'ısta İssaxar urıwının' jerleri menen shegaralasatug'ın edi .
06017011	İssaxar ha'm Asher urıwlarına tiyisli jerlerdegi Beyt-Shean ha'm onın' awılları , İbleam ha'm onın' awılları , Dor , yag'nıy Nafat-Dor xalqı ha'm onın' awılları , En-Dor xalqı ha'm onın' awılları , Taanax xalqı ha'm onın' awılları , Megiddo xalqı ha'm onın' awılları Menashshe urıwına tiyisli edi .
06017012	Degen menen , Menashshenin' urpaqları bul qalalardı qolg'a kirgize almadı . Sebebi kenaanlılar sol jerlerde qalıwg'a qarar etken edi .
06017013	İzraillılar ku'shke tolg'anda , kenaanlılardı erksiz xızmetshige aylandırdı , biraq olardı tolıq quwıp shıg'armadı . Efrayım ha'm Menashshe urıwlarının' u'lkenirek jer sorawı
06017014	Bir ku'ni Yusuptin' urpaqları Eshuag'a kelip : — Ne ushın bizlerge tek bir ma'rte shek taslap , bir u'les jer berdin' ? Jaratqan İye bizlerdi jarılqag'anlıqtan , bizler ju'da' ko'ppiz , — dedi .
06017015	Eshua olarg'a : — Sizler sonshelli ko'p bolsan'ız ha'm sizlerge Efrayımnın' tawlı u'lkesi tarlıq etip atırg'an bolsa , perizler ha'm refalardın' jerlerindegi tog'aylardı shawıp , o'zlerin'izge jer ashıp alın'lar , — dep juwap berdi .
06017016	Yusuptin' urpaqları Eshuag'a : — Awa , tawlı jerler bizlerge jetpeydi . Biraq Beyt-Shean menen onın' awıllarında ha'm İzreel oypatlıg'ında jasaytug'ınlardın' , yag'nıy sol jerde jasaytug'ın barlıq kenaanlılardın' temir arbaları bar-g'o , — dedi .
06017017	Eshua Yusuptin' ulları Efrayım menen Menashshenin' urpaqlarına bılay dedi : — Sizler ko'p sanlı ha'm ku'shlisiz . Sizler tek bir u'les penen qalmaysızlar .
06017018	Tawlı jerler ha'm ondag'ı tog'aylıqlar da sizlerdiki boladı . Sizler tereklerdi shawıp , tazalasan'lar , ol jerler tolıg'ı menen sizlerdiki boladı . Kenaanlılar ku'shli bolsa da , olardın' temir arbaları bolsa da , sizler olardı quwıp shıg'arasızlar .
06018001	Qalg'an jerlerdin' bo'listiriliwi1 Eldi qolg'a kirgizgennen son' , pu'tkil İzrail ja'miyeti Shiloda bir jerge toplandı . Olar sol jerde Ushırasıw shatırın qurdı .
06018002	Degen menen , olardın' arasında jerden elege deyin o'z u'lesin almag'an jeti urıw bar edi .
06018003	Sonda Eshua izraillılarg'a bılay dedi : — Ata-babaların'ızdın' Qudayı , Jaratqan İyenin' sizlerge bergen jerlerin qolg'a kirgiziwdi qashang'a shekem keshiktiresizler ?
06018004	Ha'r urıwdan u'sh adamnan saylap alın'lar . Men olardı eldi ko'zden o'tkizip keliw ushın jiberejaqpan . Olar u'les etip alatug'ın jerlerinin' shegaraların belgileydi ha'm olardı su'wretlep jazıp , mag'an qaytıp keledi .
06018005	Olar bul jerlerdi jeti bo'lekke bo'lsin . Yahuda urıwı qubla bo'lektegi , Yusup urıwı arqa bo'lektegi o'z jerlerinde qalsın .
06018006	Jerdi jeti bo'lekke bo'lip , su'wretlep jazg'anın'ızdan keyin , mag'an alıp kelin'ler . Men bul jerde , Qudayımız Jaratqan İyenin' aldında sizler ushın shek taslayman .
06018007	Lebiylilerge kelsek , olardın' sizlerdin' aran'ızda u'lesi joq . Olardın' u'lesi — Jaratqan İye ushın ruwxaniylik xızmetin atqarıwdan ibarat . Al Gad ha'm Ruben urıwı menen Menashshe urıwının' yarımı İordan da'ryasının' shıg'ıs ta'repinde o'zlerinin' u'les jerlerin alg'an edi . Sol jerlerdi olarg'a Jaratqan İyenin' qulı Muwsa bergen edi .
06018008	Eshua jerdi su'wretlep jazıp keliw ushın jolg'a shıqpaqshı bolg'an adamlarg'a : — Barıp , jerlerdi aylanıp shıg'ıp , su'wretlep jazın' da , son'ınan janıma qaytıp kelin'ler . Keyin men bul jerde , Shiloda , Jaratqan İyenin' aldında sizler ushın shek taslayman , — dep buyırdı .
06018009	Solay etip , adamlar jolg'a atlanıp , eldi aylanıp shıqtı . Olar eldi qalama-qala jeti bo'lekke bo'lgen halda kitapqa su'wretlep jazdı da , Shilog'a , ordada bolg'an Eshuag'a qaytıp keldi .
06018010	Eshua Shiloda , Jaratqan İyenin' aldında olar ushın shek taslap , jerlerdi İzrail urıwları arasında bo'listirdi . Benyamin urıwına berilgen jerler
06018011	Tiyre sanına qaray , Benyamin urıwı ushın shek taslandı . Olardın' shegine tu'sken jerler Yahuda urıwı menen Yusup urıwının' jerleri arasında edi .
06018012	Olardın' jerinin' shegarası arqada İordan da'ryasınan baslanıp , Erixonın' arqa ta'repine ko'teriletug'ın , batısta tawlı u'lkege qaray sozılıp , Beyt-Awen atlı elsiz dalada toqtaytug'ın edi .
06018013	Shegara ol jerden Luzdın' janbawırına , yag'nıy Beyt-Eldin' qubla ta'repine o'tip , Beyt-Xoronnın' qublasındag'ı tawdın' qasındag'ı to'mengi Atrot-Addarag'a tu'sedi .
06018014	Ol jerden shegara burılıp , Beyt-Xoronnın' qarsısında bolg'an tawdın' batıs ta'repi menen qublag'a qaray sozıladı ha'm Yahuda urıwına tiyisli bolg'an Kirat-Baal , yag'nıy Kirat-Yarim qalasında toqtaydı . Bul batıs shegarası edi .
06018015	Al qubla shegarası Kirat-Yarimnin' shetinen baslanıp , Neftoax suw bulag'ına deyin sozılatug'ın edi .
06018016	Shegara bul jerden Refaim oypatlıg'ının' arqa ta'repindegi Ben-Hinnom oypatlıg'ına qarag'an tawdın' eteklerine barıp , Hinnom oypatlıg'ı arqalı o'tetug'ın ha'm Ebustın' qubla ta'repine , ol jerden Rogel bulag'ına tu'setug'ın edi .
06018017	Arqag'a burılg'an shegara En-Shemesh ha'm Adummim biyikliginin' qarsısındag'ı Gelilotqa barıp , Rubennin' ulı Bohannın' tasına tu'setug'ın edi .
06018018	Son'ınan İordan tegisliginin' janındag'ı qırdın' arqa ta'repinen o'tip , tegislikke tu'setug'ın edi .
06018019	Ol jerden Beyt-Xoglanın' arqa eteklerine o'tip , O'li ten'izdin' arqa qoltıg'ında , İordan da'ryasının' qubla quyar qoltıg'ında toqtaytug'ın edi . Bul qubla shegarası edi .
06018020	Shıg'ıs shegarası İordan da'ryası edi . Tiyre sanına qaray , Benyamin urıwının' u'lesine tiygen jerlerdin' shegaraları usılar edi .
06018021	Tiyre sanına qaray , Benyamin urıwının' u'lesine tiygen qalalar mınalar edi : Erixo , Beyt-Xogla , Emek-Kesis ,
06018022	Beyt-Araba , Semarayım , Beyt-El ,
06018023	Awwim , Para , Ofra ,
06018024	Kefar-Ammoniy , Ofniy , Geba . Ha'mmesi bolıp , awılları menen birlikte on eki qala .
06018025	Gibon , Rama , Beerot ,
06018026	Mispe , Kefira , Mosa ,
06018027	Rekem , İrpeel , Tarala ,
06018028	Sela , Elef , Ebus , yag'nıy Erusalim , Gibat ha'm Kirat . Ha'mmesi bolıp , awılları menen birlikte on to'rt qala . Tiyre sanına qaray , Benyamin urıwının' u'lesi usı edi .
06019001	Shimon urıwına berilgen jerler1 Ekinshi shek Shimong'a , tiyre sanına qaray , Shimon urıwına tu'sti . Olardın' u'lesi Yahuda urıwının' u'lesine tiygen jerlerdin' ishinde edi .
06019002	Olarg'a mına qalalar berildi : Beer-Sheba yamasa Sheba , Molada ,
06019003	Xasar-Shual , Bala , Esem ,
06019004	Eltolad , Betul , Xorma ,
06019005	Siklag , Beyt-Markabot , Xasar-Susa ,
06019006	Beyt-Lebaot , Sharuxen . Ha'mmesi bolıp , awılları menen birlikte on u'sh qala .
06019007	Ayın , Rimmon , Eter ha'm Ashan . Bular awılları menen birlikte to'rt qala .
06019008	Baalat-Beer , yag'nıy Negebtegi Ramag'a qaray sozılg'an bul qalalardın' a'tirapındag'ı barlıq awıllar da Shimon urıwına tiyisli edi . Tiyre sanına qaray , Shimon urıwına tiygen u'les usı edi .
06019009	Shimon urıwına berilgen u'les Yahuda urıwının' u'lesinen alıng'an edi . O'ytkeni Yahuda urıwının' u'lesi kereginen artıq edi . Solay etip , Shimon urıwının' u'lesi Yahuda urıwına tiyisli jerdin' ishinde edi . Zebulon urıwına berilgen jerler
06019010	Tiyre sanına qaray , u'shinshi shek Zebulon urıwına tu'sti . Olardın' jerleri Saridke shekem sozılatug'ın edi .
06019011	Shegara sol jerden batısqa qaray , Maralag'a deyin barıp , Dabbeshetke jetetug'ın ha'm Yoqneam qarsısındag'ı sayg'a deyin sozılatug'ın edi .
06019012	Son'ınan Saridtan ku'nshıg'ısqa , Kislot-Tabordın' shegarasına barıp , ol jerden Daberatqa taqalatug'ın ha'm Yafiag'a shıg'atug'ın edi .
06019013	Shıg'ıs shegarası Yafiadan Gat-Xefer ha'm Et-Qasinge o'tip , Rimmong'a deyin sozılatug'ın , keyin Neag'a burılatug'ın edi .
06019014	Al arqa shegarası bul jerden Xannatong'a burılıp , İftax-El oypatlıg'ına kelip toqtaytug'ın edi .
06019015	Bul shegara Qattat , Nahalal , Shimron , İdala ha'm Beytlehemdi o'z ishine aladı . Ha'mmesi bolıp , olar awılları menen birlikte on eki qala edi .
06019016	Tiyre sanına qaray , Zebulon urıwına usı qalalar awılları menen birlikte u'les etip berildi . İssaxar urıwına berilgen jerler
06019017	To'rtinshi shek İssaxarg'a , tiyre sanına qaray , İssaxar urıwına tu'sti .
06019018	Olardın' jer shegarasının' ishine kirgen qalalar : İzreel , Kesullot , Shunem ,
06019019	Xafarayım , Shion , Anaxarat ,
06019020	Rabbit , Kishyon , Ebes ,
06019021	Remet , En-Gannim , En-Xadda ha'm Beyt-Passes .
06019022	Olardın' shegarası Tabor , Shaxasima ha'm Beyt-Shemesh arqalı sozılıp , İordan da'ryasına kelip toqtaytug'ın edi . Ha'mmesi bolıp , olar awılları menen birlikte on altı qala edi .
06019023	Tiyre sanına qaray , İssaxar urıwına usı qalalar awılları menen birlikte u'les etip berildi . Asher urıwına berilgen jerler
06019024	Tiyre sanına qaray , besinshi shek Asher urıwına tu'sti .
06019025	Olardın' jer shegarasının' ishine kirgen qalalar : Xelqat , Xaliy , Beten , Axshaf ,
06019026	Allammelex , Amad ha'm Mishal bolıp , batısta Karmel ha'm Shixor-Libnatqa deyin sozılatug'ın edi .
06019027	Bul jerden shıg'ısqa , Beyt-Dagong'a qaytıp , Zebulon shegarası ha'm İftax-El oypatlıg'ı boyınsha sozılatug'ın , al arqada Beyt-Emek ha'm Neielge jalg'asatug'ın edi . Keyin Kabuldın' arqa ta'repinen
06019028	Ebron , Rexob , Xammon ha'm Qanag'a o'tip , ullı Sidong'a jetetug'ın edi .
06019029	Usı jerden Ramag'a qaytıp , qorg'anlı Tir qalasına qaray sozılatug'ın , keyin Xosag'a burılıp , Axzib aymag'ında , Jer Orta ten'izinde tamamlanatug'ın edi .
06019030	Ja'ne de , Umma , Afek ha'm Rexob . Ha'mmesi bolıp , awılları menen birlikte jigirma eki qala .
06019031	Tiyre sanına qaray , Asher urıwına usı qalalar awılları menen birlikte u'les etip berildi . Naftaliy urıwına berilgen jerler
06019032	Altınshı shek Naftaliyge , tiyre sanına qaray , Naftaliy urıwına tu'sti .
06019033	Olardın' shegarası Xelef ha'm Saanannimdegi emen ag'ashınan baslanıp , Adamiy-Nekeb ha'm Yabneel arqalı Laqqumg'a qaray sozılatug'ın ha'm İordan da'ryasında tamamlanatug'ın edi .
06019034	Shegara ja'ne Xeleften baslanıp , batısqa qaray Aznot-Tabordan o'tetug'ın ha'm Xuqoqqa jalg'asatug'ın edi . Qublada Zebulon jerlerine , batısta Asher jerlerine , al shıg'ısta İordan da'ryasına barıp tireletug'ın edi .
06019035	Olardın' qorg'anlı qalaları mınalar edi : Siddim , Ser , Xammat , Raqqat , Kinneret ,
06019036	Adama , Rama , Xasor ,
06019037	Kedesh , Edrey , En-Xasor ,
06019038	İron , Migdal-El , Xorem , Beyt-Anat , Beyt-Shemesh . Ha'mmesi bolıp , awılları menen birlikte on tog'ız qala .
06019039	Tiyre sanına qaray , Naftaliy urıwına usı qalalar awılları menen birlikte u'les etip berildi . Dan urıwına berilgen jerler
06019040	Tiyre sanına qaray , jetinshi shek Dan urıwına tu'sti .
06019041	Olardın' u'lesine tiygen jerler mına qalalardı o'z ishine aladı : Sora , Eshtaol , İr-Shemesh ,
06019042	Shaalabbin , Ayyalon , İtla ,
06019043	Elon , Timna , Ekron ,
06019044	Elteke , Gibbeton , Baalat ,
06019045	Ehud , Bene-Beraq , Gat-Rimmon ,
06019046	Me-Yarqon ha'm Yafonın' qarsısındag'ı jerler menen birlikte Raqqon .
06019047	Jerlerinen ayırılıp qalg'anlıqtan , Dan urıwı Leshemge hu'jim jasadı . Olar qalanı alıp , pu'tkil xalqın qılıshtan o'tkizdi de , sol jerge ornalasıp aldı . Ja'ne de , babası Dannın' hu'rmetine sol jerdi Dan dep atadı .
06019048	Tiyre sanına qaray , Dan urıwına usı qalalar awılları menen birlikte u'les etip berildi . Eshuag'a tiygen u'les
06019049	Jerlerdi shegaralap bo'listirip bolg'annan son' , izraillılar o'z jerleri ishinen Nun ulı Eshuag'a u'les berdi .
06019050	Jaratqan İyenin' buyrıg'ı boyınsha , olar Eshuag'a o'zi sorag'an qalanı , Efrayımnın' tawlı u'lkesindegi Timnat-Seraxtı berdi . Eshua qalanı qaytadan salıp , sol jerge ornalastı .
06019051	Ruwxaniy Elazar , Nun ulı Eshua ha'm İzrail urıwlarındag'ı tiyre basshılarının' Shiloda , Jaratqan İyenin' aldında , Ushırasıw shatırının' kirer awzının' aldında shek taslap bo'listirgen u'les jerleri usılar edi . Solay etip , olar eldi bo'listiriw isin tamamladı .
06020001	Panalaytug'ın qalalar1 Bunnan son' , Jaratqan İye Eshuag'a bılay dedi :
06020002	— Muwsa arqalı sizlerge buyırg'anımday , izraillılarg'a ayt , olar o'zleri panalaytug'ın qalalardı tan'lasın .
06020003	Eger birew abaysızda adam o'ltirip qoysa , ol sol jerge qashıp barsın . Sizlerdin' o'lgen adamnın' o'sh alıwshı a'mengerinen qashıp panalaytug'ın bir jerin'iz bolıwı kerek .
06020004	Bul qalalardın' birine qashqan adam qala da'rwazasının' qasında turıp , o'zinin' awhalın qalanın' aqsaqallarına bildirsin . Aqsaqallar onı qalasına qabıl etip , og'an jasaytug'ın orın bersin .
06020005	Adam o'ltirgen adamnın' izinen o'sh alıwshı a'mengeri quwıp kelse , qalanın' basshıları onı o'sh alıwshı adamg'a tapsırıp jibermesin . Sebebi ol abaysızda adam o'ltirdi ha'm onda o'ltirgen adamına degen aldın ala hesh qanday qaslıq bolmag'an .
06020006	Adam o'ltirgen adam qaladag'ı ja'miyetshilik aldında hu'kim etilmegenshe ha'm sol waqıtta xızmet etken bas ruwxaniy o'lgenge deyin , sol qalada qalıwı kerek . Son'ınan ol o'zi qashıp shıqqan qalasına , o'z u'yine qaytsın .
06020007	Solay etip , olar Naftaliydin' tawlı u'lkesindegi , yag'nıy Galiladag'ı Kedeshti , Efrayımnın' tawlı u'lkesinde bolg'an Shexemdi ha'm Yahudanın' tawlı u'lkesindegi Kirat-Arbanı , yag'nıy Xebrondı tan'ladı .
06020008	Ja'ne de , İordan da'ryasının' arg'ı jag'ındag'ı , Erixonın' shıg'ısındag'ı mına qalalardı tan'ladı : olar Ruben urıwına tiyisli ken'isliktegi sho'lde jaylasqan Beser qalası , Gad urıwının' jerleri ishindegi Giladtag'ı Ramot , Menashshe urıwının' jerleri ishindegi Bashandag'ı Golan edi .
06020009	Bul qalalar izraillılar ha'm olar arasında jasaytug'ın kelgindi adamlar ushın ajıratıldı . Eger olardın' birewi abaysızda adam o'ltirip qoysa , o'sh alıwshı a'mengerdin' qolınan o'lim ko'rmew ushın , sol qalalarg'a qashıp baradı . Ol ja'miyetshiliktin' aldında hu'kim etilmegenshe , sol jerde qa'wip-qa'tersiz boladı .
06021001	Lebiylilerge berilgen qalalar1 Lebiy urıwının' tiyre basshıları ruwxaniy Elazar , Nun ulı Eshua ha'm İzrail urıwlarının' tiyre basshılarına bardı .
06021002	Olar Kenaan jerindegi Shiloda edi . Sonda lebiyliler olarg'a : — Jaratqan İye Muwsa arqalı bizlerge jasaw ushın qalalar , mallarımız ushın qala a'tirapındag'ı jaylawlar beriliwin buyırg'an edi , — dedi .
06021003	Solay etip , izraillılar Jaratqan İyenin' buyrıg'ına qulaq asıp , lebiylilerge o'z u'leslerinen mına qalalardı ha'm olardın' a'tirapındag'ı jaylaw jerlerdi berdi :
06021004	Birinshi shek Qohat tiyrelerine tu'sti . Lebiyli bolg'an ruwxaniy Xaronnın' urpaqlarına shek boyınsha Yahuda , Shimon ha'm Benyamin urıwlarınan on u'sh qala berildi .
06021005	Al Qohattın' basqa urpaqlarına shek boyınsha Efrayım , Dan ha'm Menashshe urıwının' yarımına tiyisli bolg'an tiyrelerden alıng'an on qala berildi .
06021006	Gershon urpaqlarına shek boyınsha İssaxar , Asher , Naftaliy urıwlarına tiyisli bolg'an tiyrelerden ha'm Bashandag'ı Menashshe urıwının' yarımınan alıng'an on u'sh qala berildi .
06021007	Tiyre sanına qaray , Merariy urpaqlarına Ruben , Gad ha'm Zebulon urıwlarınan alıng'an on eki qala berildi .
06021008	Solay etip , Jaratqan İyenin' Muwsa arqalı buyırg'anınday , izraillılar shek taslap , usı qalalardı jaylawları menen birlikte lebiylilerge berdi .
06021009	Yahuda ha'm Shimon urıwlarınan alıng'an ha'm to'mende atları atalatug'ın qalalar
06021010	lebiyli Qohat tiyrelerinen bolg'an Xaronnın' urpaqlarına berildi . Sebebi birinshi shek olarg'a tu'sken edi .
06021011	Olarg'a Yahudanın' tawlı u'lkesindegi Anaqtın' urpaqlarının' tu'p babası bolg'an Arbanın' atı menen atalg'an Kirat-Arba , yag'nıy Xebron ha'm onın' a'tirapındag'ı jaylawlar berildi .
06021012	Al qalanın' atızları menen awılları bolsa , Efunne ulı Kalebke mu'lik etip berilgen edi .
06021013	Ruwxaniy Xaronnın' urpaqlarına abaysızda adam o'ltirgenler ushın panalaytug'ın qalalar bolg'an Xebron , Libna ,
06021014	Yattir , Eshtemoa ,
06021015	Xolon , Debir ,
06021016	Ayın , Yutta ha'm Beyt-Shemesh qalaları menen olardın' jaylawları , yag'nıy Yahuda ha'm Shimon urıwlarınan barlıg'ı bolıp tog'ız qala berildi .
06021017	Al Benyamin urıwınan Gibon , Geba ,
06021018	Anatot ha'm Almon degen to'rt qala jaylawları menen birlikte berildi .
06021019	Solay etip , Xaron urpag'ınan shıqqan ruwxaniylerge jaylawları menen birlikte berilgen qalalardın' sanı barlıg'ı bolıp on u'shke jetti .
06021020	Lebiy urıwının' Qohat tiyrelerinin' qalg'an adamlarına Efrayım urıwınan mına qalalar u'les etip berildi :
06021021	Efrayımnın' tawlı u'lkesindegi abaysızda adam o'ltirgenler panalaytug'ın Shexem qalası ha'm Gezer ,
06021022	Kibsayım , Beyt-Xoron degen jaylawları menen birlikte to'rt qala .
06021023	Al Dan urıwınan Elteke , Gibbeton ,
06021024	Ayyalon ha'm Gat-Rimmon degen to'rt qala jaylawları menen birlikte berildi .
06021025	Menashshe urıwının' yarımınan jaylawları menen birlikte Taanax ha'm Gat-Rimmon degen eki qala berildi .
06021026	Solay etip , Qohattın' qalg'an urpaqlarına jaylawları menen birlikte barlıg'ı bolıp on qala berildi .
06021027	Lebiy urıwınan bolg'an Gershonnın' urpaqlarına Menashshe urıwının' yarımına tiyisli bolg'an eki qala : Bashandag'ı abaysızda adam o'ltirgenler panalaytug'ın Golan qalası ha'm Beeshtera qalası jaylawları menen birlikte berildi .
06021028	İssaxar urıwınan bolsa , jaylawları menen birlikte Kishyon , Daberat ,
06021029	Yarmut ha'm En-Gannim degen to'rt qala berildi .
06021030	Asher urıwınan jaylawları menen birlikte Mishal , Abdon ,
06021031	Xelqat ha'm Rexob degen to'rt qala berildi .
06021032	Naftaliy urıwınan u'sh qala jaylawları menen birlikte berildi : olar Xammot-Dor , Qartan ha'm abaysızda adam o'ltirgenler panalaytug'ın Galiladag'ı Kedesh qalası .
06021033	Tiyre sanına qaray , Gershonnın' urpaqlarına jaylawları menen birlikte barlıg'ı bolıp on u'sh qala berildi .
06021034	Qalg'an lebiylilerge , yag'nıy Merariydin' urpaqlarının' tiyrelerine Zebulon urıwınan alıng'an Yoqneam , Qarta ,
06021035	Dimna ha'm Nahalal degen to'rt qala jaylawları menen birlikte berildi .
06021036	Ruben urıwınan alıng'an Beser , Yahasa ,
06021037	Kedemot ha'm Mefaat degen to'rt qala jaylawları menen birlikte berildi .
06021038	Gad urıwınan Giladtag'ı panalaytug'ın Ramot qalası ha'm Maxanayım ,
06021039	Xeshbon ha'm Yazer qalaları barlıg'ı bolıp to'rt qala jaylawları menen birlikte berildi .
06021040	Tiyre sanına qaray , lebiylilerdin' qalg'an tiyrelerine , yag'nıy Merariydin' urpaqlarına u'les etip berilgen qalalardın' sanı barlıg'ı bolıp on eki edi .
06021041	İzraillılardın' jerlerinen lebiylilerge jaylawları menen birlikte barlıg'ı bolıp qırq segiz qala berildi .
06021042	Bul qalalardın' ha'mmesinin' a'tirapında jaylawları bar edi . Jaylawsız qala joq edi .
06021043	Solay etip , Jaratqan İye ata-babalarına beriwge ant ishken barlıq jerlerdi izraillılarg'a berdi . İzraillılar sol jerlerdi iyelep , ma'kan bastı .
06021044	Jaratqan İye ata-babalarına ant ishkenindey , olardı ha'r ta'repleme tınıshlıqqa eristirdi . Hesh bir dushpanı olarg'a qarsı tura almadı . Jaratqan İye dushpanlarının' ha'mmesin olarg'a ta'slim etti .
06021045	Jaratqan İyenin' İzrail xalqına bergen hesh bir iygilikli so'zi orınlanbay qalmadı , ha'mmesi iske astı .
06022001	Shıg'ıstag'ı urıwlardın' qaytıwı1 Bunnan son' , Eshua Ruben ha'm Gad urıwları menen Menashshe urıwının' yarımın jıynadı da ,
06022002	olarg'a bılay dedi : — Sizler Jaratqan İyenin' qulı Muwsanın' o'zlerin'izge buyırg'an ha'r bir na'rsesin isledin'ler . Menin' ha'mme buyrıqlarıma da boysındın'lar .
06022003	Sonshama waqıt dawamında , bu'ginge deyin tuwısqanların'ızdı jalg'ız taslap ketpedin'ler . Qudayın'ız Jaratqan İyenin' sizlerge bergen buyrıg'ın orınladın'lar .
06022004	Minekey , Qudayın'ız Jaratqan İye tuwısqanların'ızg'a wa'de qılg'anınday , olardı tınıshlıqqa eristirdi . Endi Jaratqan İyenin' qulı Muwsanın' İordan da'ryasının' arg'ı jag'asında sizlerge mu'lik qılıp bergen jerlerdegi u'ylerin'izge qaytın'lar .
06022005	Biraq Jaratqan İyenin' qulı Muwsanın' sizlerge bergen buyrıqların ha'm Nızamın muqıyatlı tu'rde orınlan'lar . Qudayın'ız Jaratqan İyeni su'yin'ler , Onın' jolı menen ju'rip , buyrıqların orınlan'lar . Og'an sadıq bolın'lar , Og'an shın ju'rek ha'm shın kewlin'izden xızmet etin'ler .
06022006	Son'ınan Eshua olarg'a aq pa'tiyasın berip , jolg'a atlandırdı . Solay etip , olar u'ylerine qaytıp ketti .
06022007	Muwsa Menashshe urıwının' yarımına Bashanda jer bergen edi . Eshua bolsa , Menashshe urıwının' qalg'an yarımına İordan da'ryasının' batısınan , basqa tuwısqanları arasınan jer berdi . Eshua olardı u'ylerine qaytarıp atırıp , olarg'a aq pa'tiyasın berip :
06022008	— U'ylerin'izge u'lken baylıq penen , ju'da' ko'p mal , gu'mis , altın , mıs , temir ha'm ju'da' ko'p kiyim-kenshek penen qaytıp baratırsızlar . Dushpanların'ızdan olja qılıp alg'an na'rselerin'izdi tuwısqanların'ız benen bo'lisin'ler , — dedi .
06022009	Solay etip , Ruben ha'm Gad urıwları menen Menashshe urıwının' yarımı Kenaan jerindegi Shilodan , izraillılardın' janınan ketti . Olar Jaratqan İyenin' buyrıg'ı boyınsha , Muwsa arqalı o'zleri mu'lik etip alg'an Gilad jerine qaytıw ushın jolg'a shıqtı .
06022010	Ruben ha'm Gad urıwları menen Menashshe urıwının' yarımı İordan da'ryasına jaqın ornalasqan Kenaan jerindegi aymaqqa kelgende , da'ryanın' jag'asında ko'rinisi u'lken bolg'an qurbanlıq ornın qurdı .
06022011	İzrail xalqına : « Ruben ha'm Gad urıwları menen Menashshe urıwının' yarımı Kenaan elinin' shegarasında , İordan da'ryasının' jag'asında , izraillılarg'a tiyisli jerde bir qurbanlıq ornın qurdı » , — degen xabar jetti .
06022012	İzrail xalqı bul xabardı esitkende , olarg'a qarsı urısıw ushın pu'tkil ja'miyet Shilog'a jıynaldı .
06022013	Sonda izraillılar ruwxaniy Elazardın' ulı Pinexastı Gilad jerine , Ruben ha'm Gad urıwları menen Menashshe urıwının' yarımına jiberdi .
06022014	Onın' menen birge İzrail urıwlarınan on ko'sem ketti . Bul ko'semlerdin' ha'r biri İzrail tiyrelerinin' ishindegi o'z qa'wimlerine basshı edi .
06022015	Olar Gilad jerine , Ruben ha'm Gad urıwları menen Menashshe urıwının' yarımına kelip bılay dedi :
06022016	— Jaratqan İyenin' pu'tkil ja'miyeti bılay deydi : « Sizler nege İzraildın' Qudayına qıyanet ettin'ler ? Nege bu'gin sizler o'zlerin'iz ushın qurbanlıq ornın qurıp , Jaratqan İyeden waz keshtin'ler ha'm Og'an qarsı bas ko'terdin'ler ?
06022017	Bizlerge Peor tawındag'ı gu'namız az ba edi ? Jaratqan İyenin' ja'miyeti sol gu'na sebepli ba'lege jolıqqan edi . Bizler usı ku'nge deyin o'zlerimizdi bul gu'nadan tazalay almadıq .
06022018	Sizler bu'gin Jaratqan İyeden waz keshtin'iz ! Eger sizler bu'gin Jaratqan İyege qarsı qozg'alan' ko'tersen'iz , Ol da erten' pu'tkil İzrail ja'miyetine g'a'zeplenedi .
06022019	Eger sizlerge tiyisli jerler hadal bolmasa , Jaratqan İyenin' shatırı turg'an Og'an tiyisli jerge kelip , aramızdag'ı jerden u'les alın'lar . O'zlerin'izge Qudayımız Jaratqan İyenin' qurbanlıq ornınan basqa bir qurbanlıq ornın qurıp , Jaratqan İyege ha'm bizlerge qarsı qozg'alan' ko'termen'ler .
06022020	Zerax ulı Axan bag'ıshlang'an oljadan alıp , qıyanet etkende , pu'tkil İzrail ja'miyeti g'a'zepke ushıramadı ma ? Axannın' gu'nası ushın tek onın' o'zi g'ana o'limge duwshar bolmadı-g'o ! »
06022021	Sonda Ruben ha'm Gad urıwları menen Menashshe urıwının' yarımı İzraildın' tiyre basshılarına bılay dep juwap berdi :
06022022	— Jaratqan İye — qudaylar Qudayı ! Jaratqan İye — qudaylar Qudayı ! Ol bulardın' barlıg'ın biledi ha'm İzrail da bilip qoysın : eger bizler islegen isimizdi Jaratqan İyege qarsı qozg'alan' ko'teriw yamasa Og'an qıyanet islew maqsetinde islegen bolsaq , onda bu'gin Jaratqan İye bizlerdi ayamasın !
06022023	Eger bizler qurbanlıq orındı Jaratqan İyeden waz keshiw ushın , jandırılatug'ın qurbanlıqlardı , g'a'lle sadaqaların yamasa tatıwlıq qurbanlıqların beriw ushın qurg'an bolsaq , Jaratqan İyenin' O'zi bizlerdi jazalasın .
06022024	Bizler bul isti mınadan ta'shiwishlengenimiz sebepli islegen edik : keleshekte sizlerdin' urpaqların'ız bizlerdin' urpaqlarımızg'a : « İzraildın' Qudayı Jaratqan İye menen sizlerdin' qanday baylanısın'ız bar ?
06022025	Ha'y , Ruben ha'm Gad urpaqları ! Jaratqan İye sizler menen bizlerdin' aramızg'a İordan da'ryasın shegara qılıp qoyg'an . Sizlerdin' Jaratqan İyege hesh qanday qatnasın'ız joq » , — dep bizlerdin' urpaqlarımızdın' Jaratqan İyeden qorqıp jasawına tosqınlıq jasawı mu'mkin .
06022026	Sonlıqtan bizler o'zlerimiz ushın qurbanlıq ornın qurıwdı sheshtik . Bunı jandırılatug'ın qurbanlıq ha'm basqa qurbanlıqlar ushın emes ,
06022027	al tek sizler menen bizlerdin' aramızda ha'm keleshek a'wladlar arasında gu'walıq bolıwı ushın isledik . Solay etip , bizler de Jaratqan İyenin' aldında jandırılatug'ın qurbanlıqlarımız , tatıwlıq qurbanlıqlarımız ha'm basqa qurbanlıqlarımız benen Og'an sıyınajaqpız . Sonda sizlerdin' urpaqların'ız keleshekte bizlerdin' urpaqlarımızg'a : « Jaratqan İyege hesh qanday qatnasın'ız joq » , — dep ayta almaydı .
06022028	Solay etip , bizler bılay oyladıq : keleshekte bizlerge yamasa bolajaq urpaqlarımızg'a usılay dese , bizler : « Ata-babalarımızdın' Jaratqan İyege arnap qurg'an qurbanlıq ornının' nusqasına qaran'lar . Bul orın jandırılatug'ın yamasa basqa qurbanlıqlar ushın emes , al bizler menen sizlerdin' aran'ızda gu'walıq bolıw ushın qurılg'an » , — deymiz .
06022029	Bizler Jaratqan İyege qarsı qozg'alan' ko'teriwden , bu'gin Onnan waz keshiwden , jandırılatug'ın qurbanlıqlar , g'a'lle sadaqaları yamasa basqa qurbanlıqlar beriw ushın Qudayımız Jaratqan İyenin' shatırının' aldında turg'an qurbanlıq ornınan basqa birewin qurıwdan awlaqpız .
06022030	Ruwxaniy Pinexas ha'm onın' menen birge bolg'an ja'miyet basshıları , yag'nıy İzraildın' tiyre basshıları Ruben ha'm Gad urıwları menen Menashshe urıwının' yarımının' aytqan so'zlerin esitkende kewilleri toldı .
06022031	Sonlıqtan ruwxaniy Elazardın' ulı Pinexas Ruben ha'm Gad urıwları menen Menashshe urıwının' yarımına : — Endi Jaratqan İyenin' aramızda ekenin bilemiz . Sebebi sizler Og'an qıyanet etpedin'iz ha'm izraillılardı Onın' jazasınan qutqardın'ız , — dedi .
06022032	Ruwxaniy Elazardın' ulı Pinexas ha'm basshılar Ruben ha'm Gad urıwları jasaytug'ın Gilad jerinen Kenaan jerine , izraillılarg'a qaytıp kelip , ne bolg'anın aytıp berdi .
06022033	İzraillılar bul xabarg'a kewli tolıp , Qudayg'a alg'ıslar ayttı . Olar Ruben ha'm Gad urıwlarına qarsı urıs ashıw ha'm olardın' jasaytug'ın jerlerin wayran etiw haqqında qaytıp awız ashpadı .
06022034	Ruben ha'm Gad urıwları : « Bul qurbanlıq ornı — bizlerdin' aramızda Jaratqan İyenin' Quday ekenine gu'wa » dep , orındı « Gu'wa » dep atadı .
06023001	Eshuanın' xoshlasıw so'zleri1 Jaratqan İye İzraildı a'tirapındag'ı barlıq dushpanlarınan qutqarıp tınıshlıqqa eristirgennen son' , ko'p jıllar o'tti . Eshua bolsa qartayıp , biraz jasqa barıp qalg'an edi .
06023002	Sonda ol pu'tkil İzrail xalqın , olardın' aqsaqalların , tiyre basshıların , qazıların ha'm qadag'alawshıların shaqırıp alıp , olarg'a bılay dedi : — Men qartayıp , biraz jasqa barıp qaldım .
06023003	Qudayın'ız Jaratqan İyenin' sizler ushın bul barlıq xalıqlarg'a neler islegenin ko'rdin'ler . O'ytkeni Qudayın'ız Jaratqan İyenin' O'zi sizler ushın urıstı .
06023004	Minekey , men İordan da'ryasınan baslap , ku'n batar ta'reptegi Jer Orta ten'izine deyin jasag'an barlıq xalıqlardı joq etip , olardın' jerlerin de , ele joq qılınbag'an xalıqlardın' jerlerin de shek boyınsha sizlerdin' urıwların'ızg'a bo'lip berdim .
06023005	Qudayın'ız Jaratqan İye bul xalıqlardı quwıp shıg'arıp , aldın'ızdan shegindiredi ha'm O'zi sizlerge wa'de etkenindey , sizler olardın' jerlerin iyeleysizler .
06023006	Sonlıqtan sizler Muwsanın' Nızam kitabında jazılg'an ha'r bir na'rseni orınlaw ushın ju'da' ku'shli bolın'lar . Jazılg'anlardan ya on'g'a , ya solg'a awıp ketpen'ler .
06023007	Aran'ızda qalg'an xalıqlar menen hesh qanday qarım-qatnas jasaman'lar . Olardın' qudaylarının' atların tilge alman'lar ha'm olardın' atları menen ant ishpen'ler . Sol qudaylarg'a xızmet etpen'ler ha'm tabınban'lar .
06023008	Bu'gingi ku'nge deyin islep kelgenin'izdey , Qudayın'ız Jaratqan İyege sadıq qalın'lar .
06023009	Sebebi Jaratqan İye ullı ha'm ku'shli xalıqlardı sizlerdin' aldın'ızdan quwıp shıg'ardı . Bu'gingi ku'nge deyin hesh kim sizlerge qarsı tura almadı .
06023010	Sizlerdin' aran'ızdag'ı birewin'iz mın' adamdı quwıp shıg'aradı . O'ytkeni Qudayın'ız Jaratqan İyenin' wa'de etkenindey , Onın' O'zi sizler ushın urısadı .
06023011	Sonlıqtan Qudayın'ız Jaratqan İyeni su'yiwde ju'da' muqıyatlı bolın'lar .
06023012	Al eger sizler Onnan ju'z burıp , aran'ızdag'ı qalg'an sol xalıqlar menen aralassan'ız , olar menen qız alısıp , qız berisetug'ın bolsan'ız , qarım-qatnas jasasan'ız ,
06023013	onda bilip qoyın'lar : Qudayın'ız Jaratqan İye sol xalıqlardı endi aldın'ızdan quwıp shıg'armaydı . Onın' sizlerge bergen usı jaqsı jerinen joq bolıng'anın'ızsha , bul xalıqlar sizler ushın duzaq , qaqpan , arqan'ızg'a qamshı ha'm ko'zlerin'izge tiken boladı .
06023014	Minekey , menin' de bul du'nyadan o'tetug'ın waqtım keldi . Qudayın'ız Jaratqan İyenin' sizlerge bergen hesh bir jaqsı wa'delerinin' bosqa shıqpag'anın sizler pu'tkil ju'regin'iz ha'm pu'tkil kewlin'iz benen bilesizler . Olardın' ha'mmesi orınlandı , hesh biri orınlanbay qalmadı .
06023015	Qudayın'ız Jaratqan İye sizlerge bergen wa'delerinin' ha'mmesin qalay orınlag'an bolsa , Ol O'zi bergen usı jaqsı jerden sizlerdi joq etpegenshe , aytqan barlıq jamanlıqların da solay basın'ızg'a saladı .
06023016	Eger Qudayın'ız Jaratqan İyenin' sizlerge orınlan' dep buyırg'an kelisimin buzsan'ız ha'm barıp , basqa qudaylarg'a xızmet etip , olarg'a tabınsan'ız , Jaratqan İyenin' sizlerge g'a'zebi tutanadı . Sonda sizler Ol bergen bul jaqsı jerden tez arada qırılıp ketesizler .
06024001	Shexemde jan'alang'an kelisim1 Eshua pu'tkil İzrail urıwların Shexemge toplap , İzraildın' aqsaqalların , tiyre basshıların , qazıların ha'm qadag'alawshıların shaqırttı . Olardın' ha'mmesi kelip , Qudaydın' aldında turdı .
06024002	Sonda Eshua pu'tkil xalıqqa bılay dedi : — İzraildın' Qudayı Jaratqan İye bılay deydi : « Sizlerdin' ata-babaların'ız eski zamanlarda Evfrat da'ryasının' arg'ı jag'asında jasap , basqa qudaylarg'a xızmet etetug'ın edi . Olardın' biri İbrayım menen Naxordın' a'kesi Terax edi .
06024003	Biraq Men baban'ız İbrayımdı da'ryanın' arg'ı jag'ınan alıp , pu'tkil Kenaan jerleri boylap alıp ju'rdim . Onın' urpaqların ko'beytip , og'an Isaqtı berdim .
06024004	Al Isaqqa bolsa , Yaqıp penen Esawdı berdim . Esawg'a tawlı Seir u'lkesin mu'lik etip berdim . Yaqıp ha'm onın' ulları Mısırg'a ketti .
06024005	Keyin Men Muwsa menen Xarondı tayınlap , Mısır xalqının' basına ba'leler jawdırdım ha'm sizlerdi Mısırdan alıp shıqtım .
06024006	Awa , Men ata-babaların'ızdı Mısırdan alıp shıqtım . Olar Qamıs ten'izine jetip kelgende , mısırlılar sawash arbaları ha'm atlıları menen ata-babaların'ızdın' izinen ten'izge deyin quwıp bardı .
06024007	Ata-babaların'ız Jaratqan İyege , Mag'an jalbarınıp , ja'rdem sorag'anda , Men olar menen mısırlılar arasına qaran'g'ılıq tu'sirdim . Mısırlılardın' u'stine ten'iz suwların bastırıp , olardı sho'ktirdim . Sizler Menin' Mısırda ne islegenimdi o'z ko'zin'iz benen ko'rdin'iz . Sizler sho'lde uzaq waqıt jasadın'ız .
06024008	Son'ınan Men sizlerdi İordan da'ryasının' arg'ı jag'asında jasag'an amorlardın' jerine a'keldim . Olar sizlerge qarsı urısqanda , Men olardı sizlerge ta'slim ettim . Sizler olardın' jerlerin iyeledin'iz . Men olardı sizlerdin' aldın'ızdan joq qıldım .
06024009	Moab patshası Sippor ulı Balaq İzrailg'a qarsı urısqa shıqtı ha'm xabar jiberip , Beor ulı Bilamdı sizlerdi na'letlew ushın shaqırttı .
06024010	Biraq Men Bilamg'a qulaq salıwdı maqul ko'rmedim . Sonlıqtan ol sizlerge pa'tiyasın beriwge ma'jbu'r boldı . Solay etip , Men sizlerdi onın' qolınan qutqardım .
06024011	Son'ınan sizler İordan da'ryasınan o'tip , Erixog'a keldin'iz . Men sizlerge qarsı urısqan erixolılardı , ja'ne de amor , periz , kenaan , xett , girgash , xiw ha'm ebus xalıqların sizlerge ta'slim ettim .
06024012	Men sizlerden aldın eshek ha'rre jiberip , amorlardın' eki patshasın aldın'ızdan quwdım . Bul is sizlerdin' qılıshın'ız yamasa oq jayın'ız ja'rdeminde islenbedi .
06024013	Solay etip , Men sizlerge o'zlerin'iz miynet etpegen jerdi ha'm o'zlerin'iz salmag'an qalalardı berdim . Sizler bul jerlerde jasap , o'zlerin'iz otırg'ızbag'an ju'zim ha'm za'ytu'n bag'larının' miywelerin jep atırsızlar » .
06024014	Eshua dawam etip bılay dedi : — Sonlıqtan Jaratqan İyeden qorqın'lar , Og'an shın ju'rekten ha'm sadıqlıq penen xızmet etin'ler . Evfrat da'ryasının' arg'ı jag'asında ha'm Mısırda ata-babaların'ızdın' xızmet etken qudayların taslap , Jaratqan İyege xızmet etin'ler .
06024015	Eger Jaratqan İyege xızmet etkin'iz kelmese , onda Evfrat da'ryasının' arg'ı jag'asında ata-babaların'ızdın' xızmet etken qudaylarına yamasa o'zlerin'iz elinde jasap atırg'an amorlardın' qudaylarına xızmet etkin'iz kele me ? Bu'gin usını sheship alın'lar . Al men ha'm menin' xojalıg'ım Jaratqan İyege xızmet etemiz .
06024016	Xalıq juwap berip bılay dedi : — Jaratqan İyeni taslap , basqa qudaylarg'a xızmet etiwden awlaq bolg'aymız !
06024017	Sebebi bizlerdi ha'm ata-babalarımızdı Mısır elindegi qullıqtan alıp shıqqan , ko'z aldımızda ullı ka'ramatlar islep , pu'tkil jolımızda ha'm xalıqlar arasınan o'tkenimizde bizlerdi saqlag'an Qudayımız — Jaratqan İyenin' O'zi boladı .
06024018	Ol bul elde jasag'an barlıq xalıqlardı ha'm amorlardı aldımızdan quwıp jiberdi . Sonlıqtan bizler de Og'an xızmet etemiz . O'ytkeni Ol — bizlerdin' Qudayımız .
06024019	Sonda Eshua xalıqqa bılay dedi : — Biraq sizler Jaratqan İyege xızmet ete almaysızlar . O'ytkeni Ol muxaddes ha'm qızg'anshaq Quday . Ol sizlerdin' jınayatların'ızg'a ha'm gu'naların'ızg'a sabır etpeydi .
06024020	Eger sizler Jaratqan İyeni taslap , jat qudaylarg'a xızmet etsen'iz , O'zi burın sizlerge jaqsılıq qılg'an bolsa da , endi Ol sizlerden ju'z buradı ha'm sizlerdi ba'lege jolıqtırıp , joq etedi .
06024021	Xalıq Eshuag'a : — Yaq ! Bizler Jaratqan İyege xızmet etemiz , — dep juwap berdi .
06024022	Sonda Eshua xalıqqa : — Jaratqan İyege xızmet etemiz dep , tan'lag'anın'ızg'a o'zlerin'iz gu'wasızlar , — dedi . — Awa , o'zlerimiz gu'wamız , — dep juwap berdi xalıq .
06024023	Eshua olarg'a : — Olay bolsa , endi o'zlerin'izdegi jat qudaylardı taslan'lar . Ju'reklerin'izdi İzraildın' Qudayı Jaratqan İyege berin'ler , — dedi .
06024024	Xalıq Eshuag'a : — Bizler Qudayımız Jaratqan İyege xızmet etip , Onın' so'zin tın'laymız , — dep juwap berdi .
06024025	Eshua sol ku'ni Shexemde xalıq ushın bir minnetleme aldı . Olarg'a qag'ıydalar ha'm nızamlar berdi .
06024026	Eshua bul so'zlerdi Qudaydın' Nızam kitabına da jazıp qoydı . Keyin bir u'lken tas alıp , onı sol jerge , Jaratqan İyenin' Muxaddes ma'kanı janındag'ı emen ag'ashının' astına ornattı .
06024027	Son' Eshua pu'tkil xalıqqa : — Minekey , bul tas bizlerge gu'wa bolsın . Sebebi ol Jaratqan İyenin' bizlerge aytqan barlıq so'zlerin esitti . Qudayg'a bergen wa'demizde turmasaq , bul tas bizlerge qarsı gu'wa boladı , — dedi . Eshuanın' o'limi
06024028	Bunnan son' , Eshua xalıqtın' barlıg'ın mu'lik etip alg'an o'z jerlerine jiberdi .
06024029	Usı waqıyalardan keyin , Jaratqan İyenin' qulı Nun ulı Eshua bir ju'z on jasında qaytıs boldı .
06024030	Onı Efrayımnın' tawlı u'lkesindegi Gaash tawının' arqa ta'repine , o'zine u'les etip berilgen Timnat-Seraxqa jerledi .
06024031	Eshuanın' tiri waqtında ha'm Eshuadan keyin jasap , Jaratqan İyenin' İzrail ushın islegen barlıq islerin bilgen aqsaqallardın' tiri waqtında İzrail xalqı Jaratqan İyege xızmet etti .
06024032	İzrail xalqı Mısırdan ketip baratırıp , Yusuptin' su'yegin de o'zleri menen birge alıp ketken edi . Olar onı Yaqıptın' Shexemdegi atızına jerledi . Yaqıp bul atızdı Shexemnin' a'kesi Xamordın' ullarınan ju'z ten'gege satıp alg'an edi . Sol jer Yusuptin' urpaqlarının' mu'lki boldı .
06024033	Xaronnın' ulı Elazar da qaytıs boldı . Ol Efrayımnın' tawlı u'lkesine , ulı Pinexasqa berilgen Giba qalasına jerlendi .
07001001	İzraillılardın' aman qalg'an kenaanlılar menen urısıwı1 Eshuanın' o'liminen keyin , İzrail xalqı Jaratqan İyeden : « Kenaanlılar menen urısıwg'a bizlerden birinshi bolıp kim baradı ? » — dep soradı .
07001002	Jaratqan İye olarg'a : « Yahuda urıwı baradı , Kenaan u'lkesin og'an ta'slim qılaman » , — dep juwap berdi .
07001003	Yahuda urıwı tuwısqanları Shimon urıwına : « Kenaanlılar menen urısıw ushın , bizlerdin' payımızg'a tiygen jerge bizler menen birge barın' . Son'ınan bizler de sizlerdin' payın'ızg'a tiygen jerge sizler menen birge baramız » , — dedi . Solay etip , Shimon urıwı Yahuda urıwı menen birge ketti .
07001004	Yahuda urıwı urısqa shıqtı ha'm Jaratqan İye kenaanlılar menen perizlerdi olarg'a ta'slim qıldı . Yahuda urıwı Bezekte olardan on mın' adamdı o'ltirdi .
07001005	Sol jerde olar Adoniy-Bezek penen ushırasıp , onın' menen urıstı ha'm kenaanlılar menen perizlerdi jen'iliske ushırattı .
07001006	Adoniy-Bezek qashıp ketti , biraq olar onı quwıp jetip , uslap aldı da , qol ha'm ayaqlarının' bas barmaqların kesip tasladı .
07001007	Sonda Adoniy-Bezek : « Qol ha'm ayaqlarının' bas barmaqları kesilgen jetpis patsha menin' dasturxanımnan tu'sken usaqlardı terip jegen edi . Endi bolsa , menin' olarg'a islegenlerimdi Quday aldıma keltirdi » , — dedi . Olar Adoniy-Bezekti Erusalimge alıp keldi ha'm ol sol jerde o'ldi .
07001008	Yahuda urıwı Erusalimge hu'jim jasap , qalanı basıp aldı ha'm xalqın qılıshtan o'tkerip , qalag'a ot berdi .
07001009	Sonnan keyin , olar tawlı u'lkede , Negebte ha'm batıstag'ı taw eteklerinde jasaytug'ın kenaanlılar menen urısıw ushın jolg'a tu'sti .
07001010	Eski atı Kirat-Arba bolg'an Xebronda jasaytug'ın kenaanlılarg'a qarsı atlanıs jasap , Sheshay , Aximan ha'm Talmay degen tiyrelerdi jen'ip shıqtı .
07001011	Ol jerden olar eski atı Kirat-Sefer bolg'an Debir qalasının' xalqına da qarsı urıs ashtı .
07001012	Sonda Kaleb : — Kirat-Sefer xalqın jen'ip , ol jerdi qolg'a kirgizgen adamg'a qızım Axsanı hayallıqqa beremen , — dedi .
07001013	Qalanı Kalebtin' inisi , Kenazdın' ulı Otniel qolg'a kirgizdi . Sonlıqtan Kaleb qızı Axsanı og'an hayallıqqa berdi .
07001014	Qız Otnieldin' janına barg'anda , ol ku'yewin u'gitlep : — A'kemnen bir atız sora , — dedi . Kaleb eshekten tu'sip atırg'an qızınan : — Qanday tilegin' bar ? — dep soradı .
07001015	Qız a'kesine : — Mag'an bir enshi bersen' . Meni Negeb sho'line uzatqan ekensen' , endi mag'an suw bulaqların ber , — dedi . Solay etip , Kaleb qızına joqarg'ı ha'm to'mengi suw bulaqların berdi .
07001016	Muwsanın' qa'yin atasının' urpaqları bolg'an kenler Yahuda urıwı menen birge Palma qalasınan shıg'ıp , Aradtın' qublasındag'ı Yahudiya sho'linde jasawg'a ketti ha'm sol jerdegi xalıqlar arasına ornalastı .
07001017	Sonnan keyin , Yahuda urıwı tuwısqanları Shimon urıwı menen birge barıp , Sefat qalasında jasap atırg'an kenaanlılardı qıyrattı ha'm olardın' qalasın tolıg'ı menen joq etti . Solay etip , ol jer Xorma dep ataldı .
07001018	Yahuda urıwı Gazanı , Ashkelondı , Ekrondı ha'm olarg'a tiyisli jerlerdi de basıp aldı .
07001019	Jaratqan İye Yahuda urıwı menen birge bolg'anlıqtan , olar tawlı u'lkeni qolg'a kirgizdi . Al oypatlıqta jasap atırg'an xalıqtın' temirden islengen sawash arbaları bolg'anlıqtan , olardı quwa almadı .
07001020	Olar Muwsanın' aytıp ketkenindey , Xebrondı Kalebke berdi . Kaleb ol jerden anaqlardın' u'sh tiyresin quwıp shıg'ardı .
07001021	Biraq Benyamin urıwı Erusalimde jasap atırg'an ebuslılardı quwmadı . Ebuslılar bu'gingi ku'nge deyin Benyamin urıwı menen birge jasap kiyatır .
07001022	Yusuptin' urpag'ı Beyt-Elge hu'jim jasadı . Jaratqan İye olar menen birge edi .
07001023	Yusuptin' urpag'ı burıng'ı atı Luz bolg'an Beyt-El qalasına jansızlardı jibergende ,
07001024	olar qaladan shıg'ıp kiyatırg'an bir adamdı ko'rdi . Sonda olar : — Qalag'a kirer joldı ko'rsetsen' , sag'an jaqsılıq isleymiz , — dedi .
07001025	Solay etip , sol adam olarg'a qalag'a kiretug'ın joldı ko'rsetti . Olar qala xalqın qılıshtan o'tkergende , og'an ha'm onın' ag'ayin-tuwg'anlarına tiymedi .
07001026	Sol adam xettlerdin' jerine ko'ship bardı ha'm sol jerge qala qurıp , onın' atın Luz dep atadı . Bul qala ha'zirge deyin usı at penen ataladı .
07001027	Menashshe urıwı Beyt-Shean , Taanax , Dor , İbleam , Megiddo ha'm bulardın' a'tirapındag'ı awıllarda jasaytug'ın xalıqtı quwa almadı . Sebebi kenaanlılar bekkem qorg'anıp , sol jerde jasawın dawam etti .
07001028	İzraillılar ku'shke tolısqan waqtında , kenaanlılardı erksiz xızmetshige aylandırdı , biraq olardı quwıp jibermedi .
07001029	Efrayım urıwı da Gezerde jasaytug'ın kenaanlılardı ol jerden quwıp jibermedi ha'm kenaanlılar Gezerde olardın' arasında jasadı .
07001030	Zebulon urıwı da Kitron ha'm Nahalal qalalarındag'ı xalıqlardı quwmadı . Zebulon urıwının' arasında qalg'an bul kenaanlılar olar ushın erksiz xızmetshige aylandı .
07001031	Asher urıwına kelsek , olar da Akko , Sidon , Axlab , Axzib , Xelba , Afek ha'm Rexob turg'ınların quwmadı .
07001032	Olar sol jerlerdegi kenaanlılardı quwıp shıg'armay , olar menen birge jasadı .
07001033	Naftaliy urıwı da Beyt-Shemesh ha'm Beyt-Anat xalqın quwmay , sol jerdin' xalqı bolg'an kenaanlılar menen birge jasadı ha'm kenaanlılar olar ushın erksiz xızmetshige aylandı .
07001034	Amorlar Dan urıwına oypatlıqqa tu'siwge jol qoymay , olardı tawlı u'lkelerde uslap turdı .
07001035	Amorlar Har-Xeresde , Ayyalonda ha'm Shaalbimde bekkem qorg'anıp , sol jerde qaldı . Biraq Yusup urıwı ku'shke tolısqanda , amorlar olar ushın erksiz xızmetshige aylandı .
07001036	Amorlardın' shegarası Aqrabbim biyikliginen baslap Selag'a , onnan da armanıraqqa deyin sozılg'an edi .
07002001	Jaratqan İyenin' perishtesi Boximde1 Jaratqan İyenin' perishtesi Gilgaldan Boximge kelip , izraillılarg'a bılay dedi : — Sizlerdi Mısırdan shıg'arıp , ata-babaların'ızg'a beremen dep ant ishken jerge alıp keldim . Men sizlerge : « Sizler menen du'zgen kelisimimdi hesh qashan buzbayman .
07002002	Al sizler bul jerlerde jasap atırg'anlar menen kelisim du'zben'ler ha'm olardın' qurbanlıq orınların qıyratıp taslan'lar » , — degen edim . Biraq sizler so'zime qulaq salmadın'lar . Ne ushın bunday isledin'ler ?
07002003	Ja'ne de , Men sizlerge : « Bul xalıqlardı sizlerdin' aran'ızdan quwıp shıg'armayman . Olardın' o'zleri sizlerge dushpan , al qudayları duzaq boladı » , — dep aytqan edim .
07002004	Jaratqan İyenin' perishtesi usı so'zlerdi aytqanda , pu'tkil İzrail xalqı dad salıp jılay basladı .
07002005	Sonlıqtan olar sol jerdi Boxim dep atadı ha'm sol jerde Jaratqan İyege arnap qurbanlıq shaldı . Eshuanın' o'limi
07002006	Eshua xalıqtı tarqatıp jibergennen son' , olardın' ha'r qaysısı o'z payına tiygen jerlerdi iyelep alıw ushın jolg'a shıqtı .
07002007	Eshuanın' tiri waqtında ha'm Jaratqan İyenin' İzrail ushın islegen ullı islerin ko'rip , Eshuadan keyin o'mir su'rgen aqsaqallar da'wirinde , İzrail xalqı Jaratqan İyege xızmet etti .
07002008	Jaratqan İyenin' qulı Nun ulı Eshua bir ju'z on jasında qaytıs boldı .
07002009	Onı Efrayımnın' tawlı u'lkesindegi Gaash tawının' arqa ta'repine , o'zinin' payına tiygen Timnat-Xeres degen jerge jerledi . İzraillılardın' Jaratqan İyeden uzaqlasıwı
07002010	Bul a'wladtan bolg'anlardın' ha'mmesi o'lip , ata-babalarına qosılg'annan son' , Jaratqan İyeni tanımaytug'ın ha'm Onın' İzrail xalqı ushın islegen islerin bilmeytug'ın basqa bir a'wlad o'sip jetisti .
07002011	İzrail xalqı Jaratqan İyenin' na'zerinde jaman bolg'an islerdi islep , Baallarg'a tabına basladı .
07002012	Olar o'zlerin Mısırdan alıp shıqqan ata-babalarının' Qudayı , Jaratqan İyeden ju'z burıp , a'tiraptag'ı xalıqlardın' qudaylarına awıp ketti ha'm olarg'a tabındı . Bul Jaratqan İyenin' qa'ha'rin keltirdi .
07002013	O'ytkeni olar Jaratqan İyeden ju'z burıp , Baal ha'm Ashtarta butlarına tabına baslag'an edi .
07002014	Sonlıqtan Jaratqan İyenin' İzrail xalqına g'a'zebi qaynap , olardı mu'liklerin tonaytug'ın basqınshılardın' qolına tapsırdı . Jaratqan İye olardı a'tiraptag'ı dushpanlarg'a ta'slim etti . Solay etip , artıq olar dushpanlarına qarsı tura almadı .
07002015	Jaratqan İyenin' aytqanınday ha'm ant ishkenindey , İzrail xalqı ha'r sapar sawashqa tu'skende , Jaratqan İyenin' O'zi olarg'a qarsı boldı ha'm olar awır awhalda qaldı .
07002016	Sonda Jaratqan İye olardı tonawshılardın' qolınan qutqaratug'ın biylerdi jiberdi .
07002017	Biraq olar biylerdi de tın'lamadı ha'm Jaratqan İyege opasızlıq etip , basqa qudaylarg'a tabınıp ketti . Olar Jaratqan İyenin' buyrıqların orınlag'an ata-babaları sıyaqlı bolmay , ata-babaları ju'rgen joldan tez azg'ırıldı .
07002018	Jaratqan İye olar ushın bir biy tan'lap shıg'arg'anda , Ol sol biy menen birge boldı ha'm sol biy jasag'an waqıtta olardı dushpanlarının' qolınan qutqaratug'ın edi . Sebebi olar eziwshilik ha'm zulım astında nala shekkende , Jaratqan İyenin' olarg'a rehimi keletug'ın edi .
07002019	Degen menen , biyler o'liwden-aq , olar ata-babalarınan da beter bolıp , ja'ne basqa qudaylardın' izine eretug'ın , olarg'a xızmet etip , tabınatug'ın edi . Olar islegen jaman is-ha'reketlerinen ha'm qaysarlıqtan waz keshpedi .
07002020	Solay etip , Jaratqan İyenin' İzrailg'a g'a'zebi qaynap , bılay dedi : « Bul xalıq Menin' ata-babalarına orınlan' dep buyırg'an kelisimimdi buzıp , so'zime qulaq salmadı .
07002021	Sonlıqtan endi Men de Eshua o'lgende , usı jerlerde qalg'an xalıqlardın' hesh birin olardın' aldınan quwıp shıg'armayman .
07002022	Ata-babaları sıyaqlı Jaratqan İyenin' jolınan ju'retug'ının yamasa ju'rmeytug'ının ko'riw ushın , olardı usı milletler arqalı sınayman » .
07002023	Solay etip , Jaratqan İye sol milletlerdi da'rhal quwıp shıg'armag'an ha'm olardı Eshuag'a ta'slim ettirmey , elde qalıwg'a ruxsat bergen edi .
07003001	Kenaandag'ı urıslardın' hesh birine qatnaspag'an barlıq izraillılardı sınaw ushın ha'm hesh sawash ta'jiriybesi bolmag'an jan'a a'wladlardın' sawash ta'limin u'yreniwi ushın , Jaratqan İye qaldırg'an milletler mınalar edi :
07003002	
07003003	filist xalqının' bes hu'kimdarı , barlıq kenaanlılar , sidonlılar ha'm Baal-Xermon tawınan Lebo-Xamatqa deyin sozılg'an Lebanon tawlarında jasaytug'ın xiwler .
07003004	Jaratqan İye İzrail xalqın sınaw ushın ha'm Muwsa arqalı ata-babalarına bergen buyrıqların olardın' orınlaytug'ının yamasa orınlamaytug'ının ko'riw ushın , bul milletlerdi olardın' elinde qaldırg'an edi .
07003005	Solay etip , izraillılar kenaan , xett , amor , periz , xiw ha'm ebus xalıqlarının' arasında jasadı .
07003006	Olar menen qız alısıp , qız beristi ha'm olardın' qudaylarına tabındı . Otniel
07003007	İzrail xalqı Jaratqan İyenin' na'zerinde jaman bolg'an islerdi isledi . Olar Qudayı Jaratqan İyeni umıtıp , Baal ha'm Ashera butlarına tabındı .
07003008	Sonlıqtan Jaratqan İyenin' İzrailg'a qa'ha'ri kelip , olardı Aram-Naharayım patshası Kushan-Rishatayımg'a ta'slim qıldı . Olar segiz jıl Kushan-Rishatayımnın' qol astında boldı .
07003009	Biraq izraillılar Jaratqan İyege nala etkende , Jaratqan İye olarg'a bir qutqarıwshı jiberdi . Olardı qutqarg'an Kalebtin' kishkene inisi Kenazdın' ulı Otniel edi .
07003010	Jaratqan İyenin' Ruwxı Otnieldin' u'stine tu'sip , ol İzraildı basqardı . Otniel urısqa shıqqanda , Jaratqan İye Aram patshası Kushan-Rishatayımdı og'an ta'slim qıldı ha'm Otniel Kushan-Rishatayımnan u'stin keldi .
07003011	Solay etip , el Kenaz ulı Otnieldin' o'limine deyin qırq jıl tınıshlıqta jasadı . Ehud
07003012	Sonnan keyin , izraillılar Jaratqan İyenin' na'zerinde jawız bolg'an islerdi ja'ne isley basladı . Sonın' ushın Jaratqan İye Moab patshası Eglondı izraillılarg'a qarsı turatug'ınday etip ku'shke toltırdı .
07003013	Patsha Eglon ammon ha'm amalek xalıqların o'zine biriktirip alıp , İzrailg'a hu'jim jasadı . Olar İzraildı jen'iliske ushıratıp , Palma qalasın basıp aldı .
07003014	Solay etip , izraillılar on segiz jıl Moab patshası Eglonnın' qol astında qaldı .
07003015	Biraq izraillılar Jaratqan İyege nala etkende , Jaratqan İye olar ushın Ehud atlı bir qutqarıwshını jiberdi . Benyamin urıwınan bolg'an Geranın' ulı Ehud solaqay edi . Bir ku'ni izraillılar Ehud arqalı Moab patshası Eglong'a salıqların jiberdi .
07003016	Ehud o'zine uzınlıg'ı eki qarıs keletug'ın , eki ju'zi bar bir qanjar islep aldı ha'm qanjardı kiyiminin' astına , on' sanına baylap qoydı .
07003017	Ehud salıqtı Moab patshası Eglong'a aparıp berdi . Eglon ju'da' semiz adam edi .
07003018	Ehud salıqtı bergennen son' , salıqtı ko'terip aparg'an adamlardı qaytarıp jiberdi .
07003019	Al o'zi bolsa , Gilgaldın' qasındag'ı tas butlardın' janınan keynine qaytıp keldi de , patshag'a : — O , patsha , menin' sizge aytatug'ın bir sırım bar , — dedi . Patsha og'an : — U'ndeme , — dedi de , qasındag'ı adamlardın' ha'mmesin sırtqa shıg'arıp jiberdi .
07003020	Ehud joqarıdag'ı salqın bo'lmesinde jalg'ız qalg'an patshag'a jaqınlap , og'an : — Sizge Qudaydan bir xabar alıp keldim , — degende , patsha taxtınan turdı .
07003021	Ehud shep qolı menen on' sanındag'ı qanjardı aldı da , patshanın' qarnına tıqtı .
07003022	Qanjar patshanın' qarnına sabı menen qosıla kirip ketti . Ehud qanjardı suwırıp almag'anlıqtan , qanjar patshanın' maylı qarnında qalıp qoydı .
07003023	Ehud aywang'a shıqtı da , joqarıdag'ı bo'lmenin' qapıların jawıp , qulıplap ketti .
07003024	Ol shıg'ıp ketkennen keyin , patshanın' xızmetshileri kelip , joqarıdag'ı bo'lmenin' qapısının' ilik turg'anın ko'rdi de , bir-birine : « Patshamız salqın bo'lmede da'ret sındırıp atırg'an shıg'ar » , — desti .
07003025	Olar ko'p waqıt ku'tse de , patsha bo'lmenin' qapısın ashpadı . Sonlıqtan olar giltti alıp , qapını ashıp qarasa , mırzasının' o'ligi jerde jatır eken .
07003026	Olar patshanı ku'tip turg'anda , Ehud tas butlardın' janınan o'tip , Seirag'a qashıp ketti .
07003027	Ehud sol jerge jetip bardı da , Efrayımnın' tawlı u'lkesine shıg'ıp , ka'rnay shertti . İzraillılar onın' menen birge tawlardan to'menge tu'sti . Ehud olardın' aldında jol baslap ju'rdi .
07003028	Ehud olarg'a : — İzimnen ju'rin'ler , sebebi Jaratqan İye dushpanın'ız bolg'an moablılardı sizlerge ta'slim etti , — dedi . Ehudtın' izinen kiyatırg'an izraillılar Moabqa o'tetug'ın İordan o'tkellerin iyelep , hesh kimdi o'tkermedi .
07003029	Olar moablılardın' on mın'g'a shamalas qarıwlı ha'm ku'shli adamın o'ltirdi . Moablılardın' hesh biri aman qalmadı .
07003030	Sol ku'ni moablılar izraillılardın' qol astına o'tti . El seksen jıl paraxatshılıqta jasadı . Shamgar
07003031	Ehudtan son' , Anat ulı Shamgar biy boldı . Shamgar filistlerdin' altı ju'z adamın o'giz aydaytug'ın tayaq penen o'ltirip , ol da izraillılardı qutqardı .
07004001	Debora ha'm Baraq1 Ehudtın' o'liminen keyin , İzrail xalqı Jaratqan İyenin' na'zerinde jawız bolg'an islerdi ja'ne isley basladı .
07004002	Sonlıqtan da Jaratqan İye izraillılardı Xasorda hu'kimdarlıq etip atırg'an kenaanlı patsha Yabinge ta'slim qıldı . Yabinnin' Sisera degen bir sa'rka'rdası bolıp , ol Xaroshet-Goyımda jasaytug'ın edi .
07004003	Yabinnin' tog'ız ju'z temir sawash arbası bar edi . Ol izraillılardı jigirma jıl ayawsız ezgenlikten , izraillılar Jaratqan İyege nala shekti .
07004004	Sol waqıtları payg'ambar hayal , Lappidottın' hayalı Debora izraillılarg'a biylik qılatug'ın edi .
07004005	Debora Efrayımnın' tawlı u'lkesinde , Rama menen Beyt-El arasındag'ı palma ag'ashının' astında otırıp , aldına kelgen izraillılardın' dawların sheshetug'ın edi .
07004006	Bir ku'ni Debora Abinoam ulı Baraqtı Kedesh-Naftaliyden shaqırtıp alıp , og'an : — İzraildın' Qudayı Jaratqan İye qasın'a Naftaliy ha'm Zebulon urıwlarınan on mın' adamdı alıp , Tabor tawına barıwın'dı buyıradı .
07004007	Ol patsha Yabinnin' sa'rka'rdası Siseranı , onın' sawash arbaların ha'm a'skerlerin Kishon sayına , senin' aldın'a aparıp , sag'an ta'slim qıladı , — dedi .
07004008	Baraq Deborag'a : — Eger menin' menen birge barsan' , baraman . Al birge barmasan' , barmayman , — dedi .
07004009	Debora : — A'lbette , senin' menen birge baraman , biraq sen tutqan bul jol o'zin'e dan'q alıp kelmeydi . Sebebi Jaratqan İye Siseranı bir hayalg'a ta'slim etejaq , — dedi . Solay etip , Debora Baraq penen birge Kedeshke ketti .
07004010	Baraq Zebulon ha'm Naftaliy urpaqların Kedeshke jıynadı . Baraqtın' izine on mın' adam erdi . Debora da onın' menen birge ketti .
07004011	Ken tiyresinen bolg'an Xeber Muwsanın' qa'yin atası Xobabtın' urpag'ınan bolg'an tiyreleslerinen bo'lek shıg'ıp , Kedeshke jaqın jerdegi Saanannimdegi emen ag'ashının' janına shatırın tikken edi .
07004012	Abinoam ulı Baraqtın' Tabor tawına shıqqanın esitken Sisera
07004013	tog'ız ju'z temir sawash arbasın ha'm qasındag'ı barlıq a'skerlerin Xaroshet-Goyımnan shıg'arıp , Kishon sayına topladı .
07004014	Debora Baraqqa : — Qa'ne , atlan ! Sebebi bul ku'n — Jaratqan İyenin' Siseranı sag'an ta'slim etetug'ın ku'ni . Jaratqan İye senin' aldın'da baradı , — dedi . Solay etip , Baraq on mın' adamdı ertip , Tabor tawınan tu'sti .
07004015	Baraq hu'jim qılg'anda , Jaratqan İye Siseranı , onın' sawash arbaların ha'm a'skerlerin albırattı . Sonda Sisera sawash arbasınan tu'sip , jayaw qashıp ketti .
07004016	Baraq onın' sawash arbaların ha'm a'skerlerin Xaroshet-Goyımg'a deyin quwıp bardı . Siseranın' pu'tkil a'skerleri qılısh ju'zinen o'tkerildi . Hesh biri aman qalmadı .
07004017	Al jayaw qashıp ketken Sisera bolsa , kenlerden bolg'an Xeberdin' hayalı Yaeldin' shatırına keldi . O'ytkeni Xasordın' patshası Yabin menen Xeberdin' shan'arag'ı arasındag'ı qarım-qatnas jaqsı edi .
07004018	Yael Siseranı ku'tip alıwg'a shıg'ıp , og'an : — Qorqpan' , mırzam . Kelin' , shatırıma kirin' , — dedi . Sisera hayaldın' shatırına kirgende , hayal onın' u'stine bir japqıshtı jawıp qoydı .
07004019	Sisera : — Sho'lledim , iltimas , ishiwge az-maz suw ber , — dedi . Yael su't mesin ashıp , Siserag'a su't ishkizgennen keyin , onın' u'stin ja'ne jawıp qoydı .
07004020	Sisera hayalg'a : — Shatırdın' kirer awzında tur . Eger birew kelip : « Shatırın'da kim bar ? » — dep sorasa , « Hesh kim joq » , — dep juwap ber , — dedi .
07004021	Xeberdin' hayalı Yael qolına shatırdın' bir qazıg'ı menen balg'anı aldı . Ol sharshag'anlıqtan qattı uyqıg'a ketken Siseranın' qasına a'ste jaqınlap bardı da , qazıqtı onın' shekesine qaqtı ha'm qazıq tesip o'tip , jerge kirip ketti . Sisera sol zamatta-aq o'ldi .
07004022	Sol waqıtta Baraq Siseranı quwıp kiyatırg'an edi . Yael Baraqtın' aldınan shıg'ıp , og'an : — İshke kir , izlep kiyatırg'an adamın'dı sag'an ko'rseteyin , — dedi . Baraq hayaldın' shatırına kirip barg'anda , shekesine qazıq qag'ılıp , o'lip atırg'an Siseranı ko'rdi .
07004023	Solay etip , Quday sol ku'ni kenaanlı patsha Yabindi İzrail xalqına boysındırdı .
07004024	İzrail xalqı kenaan patshası Yabinge ku'nnen-ku'nge qarsı turıp , aqırında onı joq qıldı .
07005001	Debora ha'm Baraqtın' jırı1 Debora menen Abinoam ulı Baraq sol ku'ni bılay jırladı :
07005002	« İzrail ko'semleri basshılıq qılg'anda , Xalıq pida'kerlik penen atlang'anda , Jaratqan İyeni alg'ıslan'lar !
07005003	Tın'lan'lar , sizler , ha'y patshalar ! Ha'y to'reler , qulaq salın'lar ! Jaratqan İyeni jırlayman , İzraildın' Qudayı Jaratqan İyeni saz shertip alg'ıslayman .
07005004	Seirden shıqqanın'da , o Jaratqan İye , Edom jerinen ju'ris qılg'anın'da , Jer silkindi , aspannan jawın quydı . Awa , bultlar jawın quydırdı .
07005005	Tawlar Jaratqan İyenin' aldında titiredi , Ha'tteki , titiredi Sinay tawı , İzraildın' Qudayı Jaratqan İyenin' aldında .
07005006	Anat ulı Shamgardın' da'wirinde , Yaeldin' zamanında ka'rwanlar ju'rmey qaldı , Jolawshılar aylanba joldan ju'retug'ın boldı .
07005007	Men İzrailda ana bolıp , ortag'a shıqpag'anımsha , Men , Debora ortag'a shıqqang'a deyin , İzrail awılları bosap qaldı .
07005008	İzraillılar jan'a qudaylardı tan'lag'anda , Urıs qalanın' da'rwazasına tireldi , İzraildın' qırq mın' a'skerinin' qolında , Qalqan da , nayza da ko'rinbedi .
07005009	Ju'regim İzraildın' basshıları menen , Ha'm xalıq arasındag'ı pida'kerler menen birge , Jaratqan İyeni alg'ıslan'lar !
07005010	Ha'y , aq eshek mingenler , Ha'y , gilem u'stinde otırg'anlar , Ha'y , jolda jayaw ju'riwshiler , tın'lan'lar !
07005011	Qudıqlardın' basındag'ı alaman dawısı , Jaratqan İyenin' jen'islerin , İzrail a'skerlerinin' jen'islerin an'latar : „ Sonda Jaratqan İyenin' xalqı , Qala da'rwazalarına qaray ju'ris qıldı .
07005012	Oyan , Debora , oyan , Oyan , jırın'dı ayt , oyan ! Ha'y , Abinoam ulı Baraq , Ornın'nan tur , alıp ju'r tutqınların'dı “ .
07005013	Aman qalg'anlar sa'rka'rdalarının' janına keldi , Jaratqan İyenin' xalqı batırları menen mag'an keldi .
07005014	Amalek jerindegi Efrayımnan keldi , Benyaminliler de sag'an erdi . Maxir a'wladınan keldi basshılar , Zebulonnan keldi sa'rka'rdalıq hasasın uslag'anlar .
07005015	Birge edi İssaxar basshıları Debora menen , İssaxar urıwı da Baraqtın' izinen , Oypatlıqqa tu'sti asıg'ıslıq penen . Biraq Ruben urıwının' tiyreleri , Ku'shli ekileniwshilik ishinde qaldı .
07005016	Ne ushın qaldın'ız su'riwler arasında ? Shopanlardın' qoylardı shaqırg'anın esitiw ushın ba ? Biraq Ruben urıwının' tiyreleri , Ku'shli ekileniwshilik ishinde qaldı .
07005017	Giladlılar İordan da'ryasının' arg'ı jag'ında qaldı , Ne ushın Dan urıwı kemeler janında qaldı ? Asher urıwı ten'iz jag'asında qaldı , O'z jag'ıslarına ma'kan bastı .
07005018	Biraq Zebulon ha'm Naftaliy xalqı , Janların o'limge tikti maydannın' biyik jerlerinde .
07005019	Sonda patshalar kelip urıstı , Taanaxta ha'm Megiddo suwları jag'asında , Kenaan patshaları urıstı , Biraq gu'mis te , olja da almadı .
07005020	Sawashqa tu'sti juldızlar aspannan , Siserag'a qarsı urıstı , ju'rip olar aspandag'ı o'z jolınan .
07005021	Kishon da'ryası , o , eski da'rya , Ag'ısıp ketti olardı , Ha'y janım , ku'sh-quwatqa tolıp , alg'a bas .
07005022	Keldi sonda atlar du'sirlep , Ku'shli atlardın' tuyaqları , Qaldırdı izlerin jerde .
07005023	Jaratqan İyenin' perishtesi bılay dedi : „ Na'letlen'ler , Meroz qalasın , Na'letler aytın' , onın' xalqına . Ja'rdemge kelmegeni ushın Jaratqan İyege , Batırlarg'a qarsı urısıw ushın “ .
07005024	Ken tiyresinen bolg'an Xeberdin' hayalı Yael , Hayallar arasında mol-mol etip jarılqansın , Shatırlarda jasaytug'ın hayallar arasında , Mol-mol etip jarılqansın .
07005025	Suw sorag'anda su't berdi , Hasıl kesede qatıq usındı .
07005026	Aldı shep qolına shatır qazıg'ın , On' qolına jumısshının' balg'asın . Urdı Siseranı , ezdi basın , Shekesine qaqtı qazıqtı , Qazıq ta tesip o'tti onın' basın .
07005027	Jıg'ıldı Sisera onın' ayaqları astına , Qulap , jerde sozılıp jattı . Ol jıg'ılıp , Yaeldin' ayaqları astına , Jıg'ılg'an jerinde jansız qaldı .
07005028	Siseranın' anası tereze artınan , Zarlandı bılay dep , pa'njireden qarap : „ Ulımnın' sawash arbası , Keshikti nege bunshelli ? Esitilmeydi nege elege deyin , Sawash arbalarının' sesleri ? “
07005029	Juwap berer og'an janındag'ı dana hayalları . Anası da o'zin jubatıp bılay der :
07005030	„ Mu'mkin , olar oljanı bo'lisip atırg'an shıg'ar , Ha'r jigittin' payına bir-eki qızdan . Siserag'a oljadan ren'li kiyimler , Awa , oljadan tu'sken ra'n'ba'ra'n' kiyimler , Olja alg'annın' ha'r birine , Eki ra'n'ba'ra'n' etip kestelengen kiyimler tiyisken shıg'ar “ .
07005031	O , Jaratqan İye ! Barlıq dushpanların' usılay joq bolsın . Seni su'ygenler bolsa , Pu'tkil qu'direti menen shıqqan quyash yan'lı bolsın ! » Sonnan keyin , el qırq jıl paraxatshılıqta jasadı .
07006001	Gideon1 İzraillılar Jaratqan İyenin' na'zerinde jawız bolg'an islerdi ja'ne isledi . Jaratqan İye de olardı jeti jıl midanlılarg'a ta'slim etti .
07006002	Midanlılardın' izraillılarg'a ko'rsetken zulımlıg'ı sonshelli awır bolg'anlıqtan , izraillılar o'zleri ushın tawlarda panalaytug'ın jerler , u'n'girler ha'm qorg'anlar islep aldı .
07006003	İzraillılar egin ekken waqtında , midanlılar , amalekler ha'm ku'nshıg'ıstag'ı basqa xalıqlar elge basqınshılıq etetug'ın edi .
07006004	Olar İzrailda ordaların qurıp alıp , Gazag'a deyingi eginlerin joq qılatug'ın ha'm tirishilik etiwge kerekli bolg'an qoy , sıyır , eshek sıyaqlı na'rselerdin' hesh qaysısın qoymaytug'ın edi .
07006005	Sebebi olar o'zlerinin' malları ha'm shatırları menen birge shegirtke sıyaqlı ko'p bolıp keletug'ın edi . Olardın' o'zlerinin' de , tu'yelerinin' de esap-sanı joq bolıp , İzraildı wayran etiw ushın , el boylap ju'retug'ın edi .
07006006	İzrail xalqı midanlılar sebepli sonshelli jarlılanıp qalg'anlıqtan , olar Jaratqan İyege jalbarına basladı .
07006007	İzraillılar midanlılar sebepli Jaratqan İyege jalbarıng'anda ,
07006008	Jaratqan İye olarg'a bir payg'ambar jiberdi . Payg'ambar olarg'a bılay dedi : — İzraildın' Qudayı Jaratqan İye bılay deydi : « Sizlerdi Mısırdan , qul bolg'an jerin'izden Men alıp shıqtım .
07006009	Sizlerdi mısırlılardın' ha'm pu'tkil zulım etiwshilerdin' qolınan Men qutqardım . Olardı aldın'ızdan quwıp , jerlerin sizlerge berdim » .
07006010	Sonda Men sizlerge : « Men — sizlerdin' Qudayın'ız Jaratqan İye bolaman . O'zlerin'iz jerlerinde jasap atırg'an amorlardın' qudaylarına tabınban'lar » , — degen edim . Biraq sizler so'zime qulaq salmadın'lar .
07006011	Sonnan keyin , Jaratqan İyenin' perishtesi kelip , Ofra qalasındag'ı Abiezer a'wladınan bolg'an Yoashqa tiyisli emen ag'ashının' astında otırdı . Sol waqıtta Yoashtın' ulı Gideon midanlılardan jasırıp , sharap iskenjesinde biyday tu'yeklep atırg'an edi .
07006012	Jaratqan İyenin' perishtesi og'an ko'rinip : — Ha'y , batır jigit , Jaratqan İye senin' menen birge , — dedi .
07006013	Gideon og'an : — O , mırzam , eger Jaratqan İye bizler menen birge bolsa , onda bulardın' barlıg'ı ne ushın basımızg'a tu'sti ? Ata-babalarımız bizlerge : « Jaratqan İye bizlerdi Mısırdan alıp shıqtı » , — dep aytıp bergen edi . Jaratqan İyenin' sol ka'ramatları qayda qaldı ? Jaratqan İye bizlerdi taslap ketti ha'm midanlılarg'a ta'slim qıldı , — dedi .
07006014	Jaratqan İye Gideong'a qarap : — O'zin'de bar bolg'an ku'sh-quwatın' menen bar da , İzraildı midanlılardın' qolınan qutqar . Seni Men jiberip atırman , — dedi .
07006015	Gideon : — O , İyem , men İzraildı qalayınsha qutqara alaman ? Menin' tiyrem Menashshe urıwındag'ı en' a'zzi tiyre , men de u'ydegi genje ulman , — dedi .
07006016	Jaratqan İye og'an : — Men senin' menen birge bolaman . Sen midanlılardın' ha'mmesin bir adamdı jen'gendey qılıp , qırıp taslaysan' , — dedi .
07006017	Sonda Gideon : — Eger men Senin' miyrimin'e erisken bolsam , menin' menen so'ylesip atırg'an Sen ekenin'di biliwim ushın , mag'an bir nıshan ko'rset .
07006018	İltimas , Sag'an sadaqamdı a'kelip , usınbag'anımsha , bul jerden ketip qalma , — dedi . Jaratqan İye Gideong'a : — Sen qaytıp kelgenin'she , usı jerde turaman , — dep juwap berdi .
07006019	Gideon u'yine barıp , bir ılaqtı soydı , bir efa unnan ashıtqısız nan pisirdi ha'm go'shti sebetke saldı da , sorpasın tabaqqa quydı . Gideon bulardı emen ag'ashının' astına alıp barıp , perishtege usındı .
07006020	Qudaydın' perishtesi og'an : — Go'shti ha'm ashıtqısız nanlardı alıp , olardı mına tastın' u'stine qoy da , sorpanı u'stine quy , — dedi . Gideon aytılg'anlardı isledi .
07006021	Jaratqan İyenin' perishtesi qolındag'ı tayag'ının' ushın go'sh ha'm ashıtqısız nang'a tiygizgende , tastan ot shıqtı . Ot go'sh ha'm ashıtqısız nandı jag'ıp , joq qılıp jiberdi . Sonnan keyin Jaratqan İyenin' perishtesi ko'zden g'ayıp boldı .
07006022	Gideon ko'rgen adamının' Jaratqan İyenin' perishtesi ekenin tu'sinip : — Wah , İyem , Jaratqan İye ! Men Senin' perishten' menen ju'zbe-ju'z ko'ristim , — dedi .
07006023	Jaratqan İye og'an : — Sag'an tınıshlıq bolsın . Qorqpa , o'lmeysen' , — dedi .
07006024	Gideon ol jerde Jaratqan İye ushın qurbanlıq orın isledi . Qurbanlıq orındı Yahwe Shalom dep atadı . Bul orın bu'gin de Abiezer urpaqlarının' Ofra qalasında tur .
07006025	Tap sol ku'ni tu'nde Jaratqan İye Gideong'a : — A'ken'nin' padasınan jeti jasar bir bug'anı al . Sonnan keyin , a'ken'nin' Baal ushın soqtırg'an qurbanlıq orındı buzıp , qasındag'ı kiyeli ag'ashtı shawıp tasla .
07006026	Usı to'beshiktin' u'stine Qudayın' Jaratqan İyege arnap , tegis etip qurbanlıq orın qur . Son'ınan sol bug'anı al da , o'zin' kesetug'ın kiyeli ag'ashtı otın qılıp , jandırılatug'ın qurbanlıq etip bag'ıshla , — dedi .
07006027	Gideon o'z adamlarınan on adamdı qasına alıp , Jaratqan İyenin' o'zine aytqanların orınladı . Biraq ol u'yindegilerden ha'm qala xalqınan qorqqanlıqtan , bunı ku'ndiz emes , al tu'nde isledi .
07006028	Azanda erte turg'an qala xalqı Baalg'a arnalg'an qurbanlıq orınnın' buzılıp atırg'anın , kiyeli ag'ashtın' shabılg'anın ha'm bug'anın' tazadan qurılg'an qurbanlıq orınnın' u'stinde qurbanlıq qılıp usınılg'anın ko'rdi .
07006029	Sonda olar bir-birinen : « Bunı kim isledi ? » — dep soradı . Sorastırıp ko'rgennen son' , bul isti Yoash ulı Gideonnın' qılg'anın bildi .
07006030	Sol sebepten olar Yoashqa : — Balan'dı sırtqa shıg'ar , ol o'liwi kerek . Sebebi ol Baaldın' qurbanlıq ornın buzıp , qasındag'ı kiyeli ag'ashtı shawıp taslag'an , — dedi .
07006031	Yoash o'zine topılıp kelgen adamlarg'a : — Baaldı qorg'aw sizlerge qaldı ma ? Onı qutqaratug'ın sizler me ? Baaldı qorg'aytug'ınlar tan'g'a deyin o'ltiriledi . Eger Baal quday bolsa , ol o'zi ushın gu'ressin . O'ytkeni buzılg'an qurbanlıq orın onıki-g'o ! — dedi .
07006032	Sol ku'ni Yoash : « Baal o'zi ushın o'z gu'ressin , o'ytkeni buzılg'an qurbanlıq orın onıki » , — dep , Gideondı Erubbaal dep atadı .
07006033	Sol arada midanlılar , amalekler ha'm shıg'ıs xalıqları birlesip , İordan da'ryasınan o'tti de , İzreel oypatlıg'ına shatırların qurdı .
07006034	Sonda Jaratqan İyenin' Ruwxı Gideonnın' u'stine tu'sti ha'm ol ka'rnayın shertip , Abiezer urpaqların o'zinin' izine eriwge shaqırdı .
07006035	Gideon pu'tkil Menashshe urıwına xabarshılar jiberip , ol jerdegi xalıqtı da jıynadı . Ol Asher , Zebulon ha'm Naftaliy urıwlarına da xabarshılar jiberdi . Solay etip , olar da birlesiwge keldi .
07006036	Sonda Gideon Qudayg'a bılay dedi : — Eger O'zin' wa'de etkenin'dey , İzraildı men arqalı qutqaratug'ının' ras bolsa ,
07006037	onda men mına qırqılg'an ju'ndi qırmannın' u'stine jayaman . Eger shıq ju'nnin' u'stine tu'sip , al jer qurg'aq bolsa , onda O'zin' aytqanın'day , İzraildı men arqalı qutqaratug'ının'dı bilemen .
07006038	Solay boldı da . Erten'ine azanda erte turg'an Gideon ju'ndi alıp sıqqanda , ju'nnen bir kese tolı suw shıqtı .
07006039	Sonnan keyin , Gideon Qudayg'a bılay dedi : — Mag'an g'a'zeplenbe , ja'ne bir tilegim bar . Usı ju'n arqalı sınawıma ja'ne bir ma'rte ruxsat et . Bul ret tek ju'n g'ana qurg'aq bolıp , jer betin shıq qaplasın .
07006040	Quday sol tu'nde Gideonnın' aytqanın isledi . Ju'n qurg'aq bolıp , pu'tkil jer betin shıq qapladı .
07007001	Gideonnın' midanlılardı jen'iwi1 Erubbaal , yag'nıy Gideon ha'm onın' janındag'ı barlıq adamlar erte turıp , Xarod bulag'ının' basına orda qurdı . Midanlılardın' ordası olardın' arqa ta'repinde , More to'beshiginin' qasındag'ı oypatlıqta edi .
07007002	Jaratqan İye Gideong'a bılay dedi : — Senin' qasın'dag'ı adamlar ju'da' ko'p . Olar : « O'z ku'shimiz benen qutqarıldıq » dep , Menin' aldımda maqtanbawı ushın , midanlılardı olarg'a ta'slim qıla almayman .
07007003	Endi sen xalıqqa : « Kim qorqqanınan qaltırap turg'an bolsa , ketsin , Gilad tawınan izine qaytsın » , — de . Solay etip , xalıqtan jigirma eki mın' adam qaytıp ketip , ol jerde on mın' adam qaldı .
07007004	Jaratqan İye Gideong'a : — Adamların'nın' sanı ele de ko'p . Sen olardı suw boyına alıp bar . Men olardı sol jerde sen ushın elekten o'tkeremen . « Senin' menen baradı » degen adamım senin' menen baradı . Al « Senin' menen barmaydı » degen adamım barmaydı , — dedi .
07007005	Gideon xalıqtı suw boyına alıp bardı . Jaratqan İye Gideong'a : — İyt sıyaqlı tili menen suw ishkenlerdi bir ta'repke , dizerlep otırıp suw ishkenlerdi ekinshi ta'repke ayır , — dedi .
07007006	Qolların awzına aparıp , tilleri menen suw ishkenlerdin' sanı u'sh ju'z boldı . Al qalg'anlarının' ha'mmesi suw ishiw ushın dizerlep otırdı .
07007007	Jaratqan İye Gideong'a : — Sizlerdi tili menen suw ishken u'sh ju'z adam arqalı qutqaraman . Midanlılardı sag'an ta'slim qılaman . Al qalg'anları u'ylerine qaytsın , — dedi .
07007008	Solay etip , Gideon tek u'sh ju'z adamdı g'ana alıp qalıp , qalg'an izraillılardı u'ylerine qaytarıp jiberdi . Sol u'sh ju'z adam ketkenlerdin' azıq-awqatları menen ka'rnayların alıp qaldı . Midanlılardın' ordası Gideon bolg'an jerdin' to'mengi jag'ında , oypatlıqta edi .
07007009	Jaratqan İye sol ku'ni tu'nde Gideong'a bılay dedi : — Tur , midanlılardın' ordasına hu'jim qıl , o'ytkeni olardı sag'an ta'slim qılıp atırman .
07007010	Eger hu'jim etiwge qorqsan' , Pura atlı xızmetshin'di janın'a alıp , to'menge , olardın' ordasına bar .
07007011	Midanlılardın' so'zlerin tın'la . Sonda sen olarg'a hu'jim etiwge ju'reksinesen' . Solay etip , Gideon xızmetshisi Pura menen birge midanlılar ordasının' shetindegi saqshılar bo'limine ketti .
07007012	Oypatlıqqa jaylasıp alg'an midanlılar , amalekler ha'm barlıq shıg'ıs xalıqları shegirtke sıyaqlı ko'p edi . Olardın' tu'yeleri de ten'iz jag'asındag'ı qum sıyaqlı esap-sansız edi .
07007013	Gideon ol jerge jetip barg'anda , bir adam o'z joldasına ko'rgen tu'sin aytıp berip atır edi . Ol : — Men bir tu's ko'rdim . Tu'simde arpadan pisirilgen bir sho'rek nan Midan ordasına tuwrı domalap barıp , shatırg'a urılg'anda , shatır qulap , jer menen jeksen boldı , — dedi .
07007014	Sol adamnın' joldası : — Bul izraillı Yoash ulı Gideonnın' qılıshınan basqa hesh na'rse emes . Quday midanlılardı ha'm pu'tkil ordanı og'an ta'slim etejaq bolg'anı , — dep juwap berdi .
07007015	Gideon tu'sti ha'm onın' jorılıwın esitip , Qudayg'a sıyındı . Ol İzrail ordasına qaytıp kelip , adamlarına : — Turın'lar ! Jaratqan İye Midan ordasın sizlerge ta'slim qıldı , — dedi .
07007016	Son'ınan Gideon u'sh ju'z adamdı u'sh toparg'a bo'lip , olardın' ha'r birine bir ka'rnay ha'm bos bir gu'zeden berdi . Gu'zelerdin' ishinde shıralar bar edi .
07007017	Sonda Gideon olarg'a bılay dedi : — Ko'zin'iz mende bolsın . Men ne islesem , sizler de sonı islen'ler . Olardın' ordasına barg'anımda , men ne islesem , sizler de sonı islen'ler .
07007018	Men ha'm menin' qasımdag'ılar ka'rnaylarımızdı shertkenimizde , sizler de ordanın' aynala do'gereginde turıp , ka'rnayların'ızdı shertin'ler de : « Jaratqan İye ushın ha'm Gideon ushın ! » — dep baqırın'lar .
07007019	Gideon ha'm onın' qasındag'ı ju'z adam tu'nde , ortang'ı gezektegi qarawıllar almasıwdan-aq , ordag'a jetip bardı . Olar ka'rnayların shertip , qollarındag'ı gu'zelerdi sındırdı .
07007020	U'sh topar da ka'rnayların shertip , gu'zelerin sındırdı . Olar shep qolına shırasın , on' qolına ka'rnayın uslap : « Jasasın Jaratqan İyenin' ha'm Gideonnın' qılıshı ! » — dep baqırdı .
07007021	Olardın' ha'r biri dushpan ordasının' do'gereginde , o'z ornında turg'anda , ordadag'ılardın' ha'mmesi albırasıp , baqırısıp qasha basladı .
07007022	U'sh ju'z ka'rnay birden shertilgende , Jaratqan İye ordadag'ılardın' ha'mmesine bir-birine qarsı qılısh ko'tergizdi . Midan ordası Serera ta'reptegi Beyt-Shittag'a qaray , yag'nıy Tabbatqa jaqın jerdegi Abel-Mexolanın' shetine deyin qashıp ketti .
07007023	Sonda Naftaliy , Asher ha'm pu'tkil Menashshe urıwlarınan bolg'an izraillılar shaqırıldı ha'm olar midanlılardı quwa basladı .
07007024	Keyin Gideon Efrayımnın' pu'tkil tawlı u'lkesine xabarshılar jiberip , bılay dedi : « To'menge tu'sip , midanlılarg'a hu'jim qılın'lar . Olardın' jolların tosıw ushın , Beyt-Barag'a deyingi İordan da'ryasının' suw o'tkellerin qolg'a kirgizin'ler » . Solay etip , efrayımlılar jıynalıp , Beyt-Barag'a deyingi İordan da'ryasının' suw o'tkellerin qolg'a kirgizdi .
07007025	Olar midanlılardın' eki basshısın , Oreb penen Zeebti tutqıng'a aldı . Orebti Oreb jartasının' qasında , al Zeebti Zeeb sharap iskenjesi janında o'ltirip , midanlılardı quwıwdı dawam etti . Oreb penen Zeebtin' kesilgen basların İordan da'ryasının' arg'ı jag'ındag'ı Gideong'a aparıp berdi .
07008001	Zebax penen Salmunna1 Efrayım urıwının' adamları Gideong'a : — Midanlılar menen urısıwg'a ketkenin'de , bizlerdi shaqırmadın' . Bizlerge ne ushın bunday qıldın' ? — dep onı qattı ayıpladı .
07008002	Gideon olarg'a bılay dep juwap berdi : — Sizlerdin' islegen isin'izdin' qasında meniki ne bolıptı ? Efrayımnın' teriminen qalg'an ju'zimler Abiezerdin' pu'tkil ju'zim o'nimlerinen jaqsıraq emes pe ?
07008003	Quday Midan basshıları bolg'an Oreb ha'm Zeebti sizlerge ta'slim qıldı . Sizlerge ten' keletug'ınday , men ne isley aldım ? Gideonnın' bul so'zleri olardın' g'a'zebin qaytardı .
07008004	Gideon ha'm onın' janındag'ı u'sh ju'z adam İordan da'ryasına kelip , da'ryanı kesip o'tti . Olar sharshasa da , midanlılardı quwıwdı dawam etti .
07008005	Ol Sukkotqa kelgende , qala xalqına : — Menin' izimnen kiyatırg'an adamlarıma nan berin'ler , olar haldan tayg'an . Men Midan patshaları Zebax ha'm Salmunnanın' izinen quwıp baratırman , — dedi .
07008006	Sukkot basshıları og'an : — Senin' a'skerlerin'e nan bergendey , sen Zebax ha'm Salmunnanı tutqıng'a alıp pa edin' ? — dedi .
07008007	Gideon olarg'a : — Boladı , usı so'zin'iz ushın , Jaratqan İye Zebax penen Salmunnanı mag'an ta'slim etkende , men denelerin'izdi sho'l tikenleri ha'm shen'gelleri menen tilkim-tilkim qılaman , — dedi .
07008008	Gideon ol jerden Penu-Elge ketti ha'm onın' xalqınan da tap solay dep iltimas qıldı . Biraq Penu-El xalqı da Sukkot xalqının' bergen juwabın berdi .
07008009	Gideon olarg'a : — Saw-salamat izime qaytqanımda , bul minaranı qulataman , — dedi .
07008010	Sol waqıtta Zebax penen Salmunna on bes mın'g'a shamalas aman qalg'an shıg'ıs xalıqlarının' a'skerleri menen birlikte Qarqorda edi . Qurallang'an bir ju'z jigirma mın' a'sker o'lgen edi .
07008011	Gideon Nobax ha'm Yogbohanın' shıg'ıs ta'repindegi ka'rwan jolı menen barıp , an'sız turg'an dushpan ordasına hu'jim jasadı .
07008012	Zebax penen Salmunna qashıp ketti , al Gideon olardın' izinen quwdı . Ol Midannın' eki patshası bolg'an usı Zebax penen Salmunnanı qolg'a alıp , olardın' barlıq a'skerlerin albıratıp tasladı .
07008013	Yoash ulı Gideon urıstan Xeres to'beshigi boylap qayttı .
07008014	Jolda Gideon Sukkottın' bir jas jigitin uslap alıp , onı sorawg'a tuttı . Jas jigit og'an Sukkottın' jetpis jeti basshısı menen aqsaqallarının' atların jazıp berdi .
07008015	Gideon Sukkot xalqına barıp , olarg'a bılay dedi : — Sizler mag'an : « Senin' haldan tayg'an adamların'a nan beretug'ınday , sen Zebax penen Salmunnanı tutqıng'a alıp pa edin' ? » — dep meni masqaralag'an edin'iz . Minekey , Zebax penen Salmunna !
07008016	Son'ınan Gideon qala aqsaqalların toplap , Sukkot xalqın sho'l tikenleri ha'm shen'gelleri menen jazaladı .
07008017	Keyin Penu-El minarasın qulatıp , qala xalqın o'ltirdi .
07008018	Son'ınan Gideon Zebax penen Salmunnadan : — Taborda o'ltirgenlerin'iz qanday adamlar edi ? — dep soradı . Olar Gideong'a : — Olar sag'an usag'an edi , ha'mmesi patsha ullarına megzes edi , — dep juwap berdi .
07008019	Gideon olarg'a : — Olar menin' tuwısqanlarım , anamnın' ulları edi . Tiri Jaratqan İye haqı ant ishemen , eger sizler olardı aman qaldırg'anın'ızda , men de sizlerdi o'ltirmes edim , — dedi .
07008020	Sonnan keyin , Gideon tun'g'ısh ulı Eterge : — Qa'ne , olardı o'ltir , — dedi . Degen menen , ele jas bolg'an Eter qorqıp , qılıshın ko'termedi .
07008021	Sonda Zebax penen Salmunna Gideong'a : — Bizlerdi o'zin' o'ltir . Erkektin' isin tek erkek isley aladı , — dedi . Solay etip , Gideon barıp , Zebax penen Salmunnanı o'ltirdi ha'm tu'yelerinin' moynındag'ı yarım ay ko'rinisindegi bezeniw buyımların aldı .
07008022	İzraillılar Gideong'a : — Sen , ulın' ha'm aqlıg'ın' bizlerge basshılıq etin' . Sebebi bizlerdi midanlılardın' qolınan sen qutqardın' , — dedi .
07008023	Biraq Gideon olarg'a : — Men de , ulım da sizlerge basshılıq qılmaymız . Sizlerge Jaratqan İye basshılıq qıladı , — dep juwap berdi .
07008024	Son'ınan Gideon dawam etip : — Sizlerden bir tilegim bar : mag'an ha'r birin'iz oljaların'ızdan bir altın sırg'adan berin'ler , — dedi . Dushpanlar ismayıllılar bolg'anlıqtan , altın sırg'a tag'atug'ın edi .
07008025	İzraillılar : — Jan dep beremiz , — dep , jerge bir jayıw jaydı da , oljalarınan bir sırg'adan jayıwdın' u'stine tasladı .
07008026	Ay ko'rinisindegi bezeniw buyımların , tu'ymelerdi , Midan patshalarının' shım qızıl shapanların ha'm tu'yelerdin' moynındag'ı altın shınjırlardı esaplamag'anda , Gideonnın' alg'an altın sırg'alarının' awırlıg'ı bir mın' jeti ju'z shekel shıqtı .
07008027	Gideon olardan bir efod isletip , onı o'z qalası bolg'an Ofrag'a jaylastırdı . Pu'tkil izraillılar usı efodqa tabınıp , Jaratqan İyege opasızlıq qıldı . Solay etip , bul but Gideon ha'm onın' shan'arag'ı ushın bir duzaq boldı .
07008028	İzraillılardan jen'ilgen midanlılar olarg'a bir ma'rte de qarsı ko'terilmedi . El Gideon da'wirinde qırq jıl paraxatshılıqta jasadı . Gideonnın' o'limi
07008029	Yoash ulı Erubbaal qaytıp kelip , o'z u'yinde jasawdı dawam etti .
07008030	Onın' jetpis ulı bar edi , sebebi onın' hayalları ko'p boldı .
07008031	Gideonnın' Shexemde bir toqalı bar edi . Sol toqalı da bir ul tuwıp berip , onın' atın Abimelex qoydı .
07008032	Yoash ulı Gideon mazmunlı uzaq o'mir su'rip , qaytıs boldı . Ol Abiezer urpaqlarının' Ofra qalasındag'ı a'kesi Yoashtın' qa'birine jerlendi .
07008033	Gideon o'lgennen keyin , izraillılar Jaratqan İyege ja'ne opasızlıq qılıp , Baal mu'sinlerine tabındı . Olar Baal-Beritti o'zlerine quday etip qoydı .
07008034	O'zlerin a'tirapındag'ı dushpanlarınan qutqarg'an Qudayı Jaratqan İyeni umıttı .
07008035	Ja'ne de , olar İzrailg'a sonsha jaqsılıqlar qılg'an Erubbaaldın' , yag'nıy Gideonnın' shan'arag'ına da jaqsı qatnasta bolmadı .
07009001	Abimelex1 Erubbaaldın' ulı Abimelex dayılarının' janına , Shexem qalasına barıp , olarg'a ha'm anasının' tiyresinen bolg'an barlıq adamlarg'a bılay dedi :
07009002	— Shexem xalqınan : « Sizler ushın qaysısı jaqsıraq ? Gideonnın' jetpis ulı sizlerge biylik etkeni me yamasa bir adamnın' biylik etkeni me ? » — dep soran'lar . Menin' o'zlerin'iz benen su'yegi bir , qanlas ekenimdi umıtpan'lar .
07009003	Dayıları Abimelextin' aytqanların Shexem xalqına jetkerdi . Sonnan keyin , Abimelexke xalıqtın' kewli iyip : « Ol bizlerdin' tuwısqanımız boladı » , — dedi .
07009004	Olar Abimelexke Baal-Berit butxanasınan jetpis shekel gu'mis berdi . Al Abimelex bul aqshag'a on'bag'an ha'm jaramas adamlardı izine ertti .
07009005	Son'ınan ol Ofrag'a , a'kesinin' u'yine ketip , tuwısqanların , yag'nıy Erubbaaldın' jetpis ulın bir tas u'stinde o'ltirdi . Tek g'ana Erubbaaldın' genje ulı Yotam qashıp jasırıng'anı ushın aman qaldı .
07009006	Keyin pu'tkil Shexem ha'm Beyt-Millo xalıqları birge jıynalıp , Shexemdegi estelik tastın' janındag'ı emen ag'ashının' qasına bardı ha'm Abimelexti patsha etip tayınladı .
07009007	Bul xabar Yotamg'a jetip barg'anda , ol Gerizzim tawının' to'besine shıg'ıp , ba'lent dawıs penen xalıqqa bılay dedi : « Ha'y , Shexem xalqı ! Meni tın'lan'lar , sonda Quday da sizlerdi tın'laydı .
07009008	Bir ku'ni terekler o'zlerine patsha tan'lap , onı maylamaqshı bolıptı . Sonda olar za'ytu'n ag'ashına barıp : „ Bizlerdin' patshamız bol “ , — depti .
07009009	Za'ytu'n ag'ashı olarg'a : „ Qudaylar ha'm adamlardı hu'rmetke eristiriw ushın qollanılatug'ın mayımdı taslap , tereklerdin' u'stinde shaqalarımdı terbeltip turayın ba ? “ — dep juwap beripti .
07009010	Sonda terekler a'njir ag'ashına : „ Kel , sen bizlerdin' patshamız bol “ , — depti .
07009011	A'njir ag'ashı olarg'a : „ Jaqsı ha'm mazalı miywemdi taslap , terekler u'stinen basshılıq eteyin be ? “ — dep juwap beripti .
07009012	Son'ınan terekler ju'zim ag'ashına : „ Kel , sen-aq bizlerdin' patshamız bol “ , — depti .
07009013	Ju'zim ag'ashı olarg'a : „ Qudaylardın' ha'm adamlardın' kewlin ko'teretug'ın sharabımdı taslap , terekler u'stinen basshılıq eteyin be ? “ — depti .
07009014	Aqırı terekler shen'gelge kelip : „ Kel , bizlerdin' patshamız bol “ , — depti .
07009015	Shen'gel olarg'a : „ Eger shınında da meni maylap , o'zlerin'izge patsha etip qoymaqshı bolsan'ız , onda kelin'ler , ko'len'kemde panalan'lar . Eger panalamasan'ız , tikenlerimnen shıqqan ot Lebanonnın' kedr ag'ashların jandırıp jiberedi “ , — depti .
07009016	Minekey , sizler Abimelexti patsha etip saylap a'dil ha'm durıs isledik dep sanaysızlar ma ? Erubbaal ha'm onın' shan'arag'ına jaqsılıq etkenin'iz usı ma ? Bul mu'na'sibetin'iz a'keme ılayıq pa ?
07009017	Al a'kem sizlerdi midanlılardın' qolınan qutqarıw ushın o'z janın qa'wip astına qoyıp , sizler ushın urıstı .
07009018	Biraq bu'gin sizler a'kemnin' shan'arag'ına qarsı qol ko'terdin'ler , onın' jetpis ulın bir tastın' u'stinde o'ltirdin'ler . Onın' toqalınan tuwılg'an Abimelexti bolsa , o'z tuwısqanın'ız bolg'anı ushın Shexemge patsha qılıp qoydın'lar .
07009019	Eger bu'gin Erubbaal ha'm onın' shan'arag'ına a'dil ha'm durıs is islegen bolsan'ız , onda Abimelex ushın quwanın' , ol da sizler ushın quwansın !
07009020	Biraq olay bolmasa , Abimelexten ot shıg'ıp , Shexem ha'm Beyt-Millo xalqın jandırıp jibersin . YA bolmasa , Shexem ha'm Beyt-Millo xalqınan ot shıg'ıp , Abimelexti jandırıp jibersin » .
07009021	Son'ınan Yotam tuwısqanı Abimelexten uzaqqa , Beerge qaray qashıp ketip , sol jerde jasadı .
07009022	Abimelex İzraildı u'sh jıl basqardı .
07009023	Keyin Quday Abimelex penen Shexem xalqının' arasına jaman ruwx jiberip , bir-birine qarsı qıldı ha'm xalıq Abimelexke boysınbay qoydı .
07009024	Sebebi Quday bunı o'z tuwısqanları bolg'an Erubbaaldın' jetpis ulın o'ltirgen Abimelexten ha'm onın' bul isin qollap-quwatlag'an Shexem xalqınan , olar to'kken qannın' qunın alıw ushın isledi .
07009025	Shexem xalqı Abimelexke qarsı taw baslarında buqqı jasadı ha'm ol jerden o'tkenlerdin' ha'mmesin tonadı . Bul haqqında Abimelexke xabar jetti .
07009026	Ebed ulı Gaal tuwısqanları menen birge kelip , Shexemge jaylastı . Ol Shexem xalqının' isenimine kirdi .
07009027	Olar bag'larg'a barıp , ju'zim jıynadı ha'm onı sıg'ıp , sharap islegennen keyin , bayramladı . Olar o'z qudayının' butxanasında iship-jep otırıp , Abimelexke mazaq so'zler ayttı .
07009028	Sonda Ebed ulı Gaal bılay dedi : « Bizler , yag'nıy Shexem xalqı Abimelexke xızmet etetug'ınday , ol kim bolıptı ? Ol Erubbaaldın' ulı emes pe ? Zebul da onın' on' qolı emes pe ? Sizler shexemlilerdin' atası Xamordın' urpag'ınan bolg'anlarg'a xızmet qılın'lar . Abimelexke ne dep xızmet etemiz ?
07009029	Qa'nekey , bul xalıqtı men basqarsam edi ! Sonda Abimelexti o'zim quwıp jiberer edim ha'm og'an : „ A'skerlerin'di ko'beytip , sawash maydanına shıq ! “ — der edim » .
07009030	Qalanın' basshısı bolg'an Zebul Ebed ulı Gaaldın' so'zlerin esitkende , g'a'zebi qaynadı .
07009031	Ol Abimelexke jasırın tu'rde xabarshılar jollap , olar arqalı mınalardı aytıp jiberdi : « Mine , Ebed ulı Gaal ha'm onın' tuwısqanları Shexemge keldi . Olar qalanı sag'an qarsı qoymaqta .
07009032	Endi sen tu'nde adamların' menen birge kelip , atızda buqqı taslap jat .
07009033	Azanda tan' atıwdan-aq ornın'nan turıp , qalag'a hu'jim jasa . Gaal ha'm onın' adamları sag'an qarsı shıqqanda , olarg'a qolın'nan kelgenin isle » .
07009034	Solay etip , Abimelex ha'm onın' adamları tu'nde turıp , to'rt toparg'a bo'lindi de , Shexemge jaqın jerde buqqı taslap jattı .
07009035	Ebed ulı Gaal sırtqa shıg'ıp , qala da'rwazasının' awzında turg'anda , Abimelex ha'm onın' qasındag'ılar buqqıda jatırg'an jerinen shıqtı .
07009036	Kiyatırg'anlardı ko'rgen Gaal Zebulg'a : — Tawlardın' to'besinen tu'sip kiyatırg'anlarg'a qara ! — dedi . Zebul og'an : — Adamlarg'a uqsatıp turg'anın' negizinde tawlardın' ko'len'kesi-g'o , — dedi .
07009037	Biraq Gaal so'zin dawam etip : — Qara , u'lkemizdin' ortasındag'ı to'beshikten adamlar tu'sip kiyatır . Palkerler emeni ta'repten de bir topar kiyatır , — dedi .
07009038	Sonda Zebul Gaalg'a : — Endi senin' : « Bizler Abimelexke xızmet etetug'ınday , ol kim bolıptı ? » — degen so'zin' qayaqta ? Sen mensinbegen xalıq usı emes pe ? Qa'ne , endi shıg'ıp , olar menen o'zin' urıs , — dedi .
07009039	Gaal Shexem xalqın baslap , Abimelex penen urısıwg'a shıqtı .
07009040	Biraq ol jen'ilip qasha basladı ha'm Abimelex onın' izinen quwdı . Qalanın' kirer awzına deyingi aralıqta ko'p sanlı o'liler jayrap jattı .
07009041	Abimelex Arumada qaldı . Al Zebul Gaalg'a ha'm onın' tuwısqanlarına Shexemde jasawg'a ruxsat bermey , olardı qaladan quwıp jiberdi .
07009042	Erten'ine Abimelex shexemlilerdin' atızlarg'a shıqqanınan xabar taptı .
07009043	Ol adamların u'sh toparg'a bo'lip , atızlarda buqqı taslap jattı . Xalıqtın' qaladan shıqqanın ko'rgende hu'jim qılıp , olardı o'ltirdi .
07009044	Abimelex janındag'ı toparı menen jıldam tu'rde qalanın' kirer awzına barıp turg'anda , basqa eki toparı atızda bolg'anlarg'a hu'jim jasap , olardı o'ltirdi .
07009045	Abimelex ku'n boyı qalag'a qarsı urısıp , qalanı qolg'a kirgizdi ha'm xalqın qılıshtan o'tkizdi . Qalanı wayran etip , u'stine duz septi .
07009046	Shexem minarasındag'ı adamlar bolg'an waqıyalar haqqında esitkende , El-Berit butxanasının' qorg'anın panaladı .
07009047	Abimelex Shexem minarasında bolg'anlardın' sol jerge jıynalg'anınan xabar taptı .
07009048	Sonda ol qasındag'ı adamları menen birge Salmon tawına shıqtı . Qolına bir balta alıp , terektin' shaqasın shaptı da , onı iynine qoyıp , qasındag'ı xalıqqa : « Menin' ne islegenimdi ko'rdin'ler , da'rriw sizler de solay islen'ler » , — dedi .
07009049	Solay etip , ha'mmesi bir shaqadan kesip alıp , Abimelextin' izine erdi . Olar shaqalardı qorg'annın' tu'bine u'yip , ot berdi . Solay etip , Shexem minarasında bolg'an mın'g'a jaqın erkek ha'm hayallar o'ldi .
07009050	Sonnan keyin , Abimelex Tebeske bardı da , qalanı qamal qılıp , onı qolg'a kirgizdi .
07009051	Qalanın' ortasında bekkem bir minara bar edi . Erkek ha'm hayallar , pu'tkil qala xalqı sol jerdi panaladı . Olar qapılardı ilip , minaranın' to'besine shıqtı .
07009052	Abimelex minarag'a kelip , og'an hu'jim qıldı . Biraq ol minarag'a ot beriw ushın qapısına jaqınlasqanda ,
07009053	bir hayal digirmannın' u'stingi tasın Abimelextin' u'stine ılaqtırıp jiberip , basın jardı .
07009054	Abimelex da'rhal qural-jarag'ın alıp ju'retug'ın no'kerin shaqırıp aldı da , og'an : — Qılıshın'dı shıg'ar da , meni o'ltir . Hesh kim : « Abimelexti bir hayal o'ltirdi » dep aytıp ju'rmesin , — dedi . No'ker qılıshın Abimelexke sug'ıp , onı o'ltirdi .
07009055	Abimelextin' o'lgenin ko'rgende , izraillılar u'ylerine qayttı .
07009056	Solay etip , jetpis tuwısqanın o'ltirip , a'kesine qarsı jawızlıq qılg'anı ushın , Quday Abimelexti usılay jazaladı .
07009057	Quday Shexem xalqın da islegen barlıq jawızlıqları ushın jazaladı . Olar Erubbaaldın' ulı Yotamnın' g'arg'ısına ushıradı .
07010001	Tola1 Abimelextin' o'liminen keyin , İzraildı qutqarıw ushın İssaxar urıwınan Dodonın' aqlıg'ı , Puanın' ulı bolg'an Tola atlı bir adam shıqtı . Tola Efrayımnın' tawlı u'lkesindegi Shamirde jasaytug'ın edi .
07010002	Ol İzrailg'a jigirma u'sh jıl biylik etkennen son' , qaytıs boldı ha'm Shamirde jerlendi . Yair
07010003	Sonnan keyin , Giladtan Yair degen adam shıg'ıp , İzrailda jigirma eki jıl biylik etti .
07010004	Onın' otız ulı boldı . Olar otız eshekke minip , otız qalanı basqardı . Gilad jerindegi bul qalalar bu'gin de Yairge tiyisli qalalar dep ataladı .
07010005	Yair o'lip , Qamonda jerlendi . İftax
07010006	İzraillılar Jaratqan İyenin' na'zerinde jawız bolg'an islerdi ja'ne isledi . Olar Baal ha'm Ashtarta mu'sinlerine , aramlılar , sidonlılar , moablılar , ammonlar ha'm filistlerdin' butlarına tabınıp ketti . Olar Jaratqan İyeni taslap ketti , Og'an sıyınbay qoydı .
07010007	Solay etip , izraillılarg'a g'a'zebi qaynag'an Jaratqan İye olardı filistler menen ammonlardın' qolına tapsırdı .
07010008	Olar İordan da'ryasının' arg'ı ta'repinde , Giladtag'ı amorlardın' jerinde jasaytug'ın pu'tkil izraillılardı sol jıldan baslap on segiz jıl dawamında ezip , olarg'a zulımlıq isledi .
07010009	Ammon xalqı Yahuda , Benyamin ha'm Efrayım urıwları menen urısıw ushın İordan da'ryasınan o'tti . Sol sebepli İzrail awır awhalda qaldı .
07010010	Sonda izraillılar Jaratqan İyege : — Bizler Sag'an qarsı gu'na isledik . Seni , o'z Qudayımızdı taslap , Baallarg'a tabınıp kettik , — dep nala shekti .
07010011	Jaratqan İye izraillılarg'a bılay dep juwap berdi : — Sizlerdi mısırlılardan , amorlardan , ammonlardan ha'm filistlerden qutqarg'an Men emes pe edim ?
07010012	Sidonlılar , amalekler ha'm maonlılar sizlerge eziwshilik qılg'anda da , sizler Mag'an nala shekken edin'iz ha'm Men sizlerdi olardın' qolınan qutqarg'an edim .
07010013	Biraq sizler Meni taslap , basqa qudaylarg'a tabınıp kettin'iz . Sol sebepli Men de endi sizlerdi qutqarmayman .
07010014	Barın'lar , tan'lag'an qudayların'ızg'a nala etin'ler . Qıyınshılıqqa tu'skenin'izde , sizlerdi olar qutqarsın .
07010015	İzraillılar Jaratqan İyege : — Bizler gu'na isledik . Neni maqul dep tapsan' , bizlerge sonı isle . Tek bu'gin bizlerdi qutqar , — dedi .
07010016	Son'ınan olar o'zlerindegi jat qudaylardın' mu'sinlerin ılaqtırıp taslap , Jaratqan İyege sıyındı . Jaratqan İye de izraillılardın' ja'bir shegiwine artıq shıdamadı .
07010017	Ammonlar urısıw ushın jıynalıp , Giladta orda qurg'anda , izraillılar da jıynalıp , Mispada ordasın qurdı .
07010018	Gilad a'skerlerinin' basshıları bir-birine : « Ammonlarg'a qarsı birinshi bolıp urıstı baslag'an adam pu'tkil Gilad xalqının' basshısı boladı » , — dedi .
07011001	Giladlı İftax degen bir ma'rt jawınger bar edi . Ol bir buzıq hayaldın' ulı bolıp , a'kesinin' atı Gilad edi .
07011002	Giladtın' o'z hayalı da og'an ullar tuwıp berdi . Olar u'lkeygende İftaxtı quwıp , og'an : « A'kemizdin' u'yinen miyras almaysan' . O'ytkeni sen basqa bir hayaldın' ulısan' » , — dedi .
07011003	İftax tuwısqanlarınan qashıp , Tob jurtına jaylasıp aldı ha'm do'geregine jıynalg'an on'bag'an adamlar onın' menen birge basqınshılıq ete basladı .
07011004	Bir qansha waqıt o'tkennen keyin , ammon xalqı izraillılarg'a urıs ashtı .
07011005	Urıs waqtında , Gilad aqsaqalları İftaxtı alıp keliw ushın Tob jurtına ketti .
07011006	Olar İftaxqa : — Ju'r , bizlerdin' sa'rka'rdamız bol , ammonlar menen urısayıq , — dedi .
07011007	İftax olarg'a : — Meni jek ko'rip , a'kemnin' u'yinen quwg'an sizler emes pe ? Basın'ızg'a is tu'skende , ne ushın mag'an keldin'iz ? — dep juwap berdi .
07011008	Gilad aqsaqalları og'an : — Endi sag'an bas iyip keliwimizdin' sebebi , sen bizler menen birge barıp , ammonlar menen urıs . Sonda sen bizlerge , yag'nıy Gilad xalqına basshı bolasan' , — dedi .
07011009	İftax olardan : — Ammonlar menen urısıwg'a meni alıp barsan'ız ha'm Jaratqan İye olardı mag'an ta'slim qılsa , onda men sizlerdin' basshın'ız bolaman , — dedi .
07011010	Gilad aqsaqalları og'an : — Jaratqan İye bizlerge gu'wa bolsın , anıq aytqanın'day boladı , — dedi .
07011011	Solay etip , İftax Gilad aqsaqalları menen birge ketti . Xalıq onı o'zlerine basshı ha'm sa'rka'rda etip qoydı . İftax aytqan barlıq so'zlerin Mispada , Jaratqan İyenin' aldında ta'kirarladı .
07011012	Sonnan keyin , İftax ammon xalqının' patshasına elshiler jiberip : « Jerimizge urıs ashıwg'a kelgendey , bizlerdin' aramızda qanday kelispewshilik bolg'an edi ? » — dedi .
07011013	Ammon patshası İftaxtın' elshilerine mına juwaptı aytıp jiberdi : « İzraillılar Mısırdan shıqqannan keyin , Arnon da'ryasınan baslap Yabboq ha'm İordan da'ryalarına deyingi jerlerimdi alıp qoydı . Endi bul jerlerdi mag'an urıssız qaytarıp ber » .
07011014	İftax ammon xalqının' patshasına ja'ne elshiler jiberip ,
07011015	bılay dedi : « İftax bılay dep atır : „ İzrail Moab jerlerin de , ammon xalqının' jerlerin de almadı .
07011016	Sebebi İzrail Mısırdan shıqqan waqıtta sho'l arqalı ju'rip , Qamıs ten'izine , keyin Qadeshke keldi .
07011017	Son'ınan İzrail Edom patshasına elshiler jiberip , jerleri arqalı o'tiwge ruxsat soradı . Biraq Edom patshası qulaq aspadı . İzrail Moab patshasına da elshiler jiberdi , biraq ol da ruxsat bermedi . Sonlıqtan İzrail Qadeshte qaldı .
07011018	Keyin İzrail sho'l jerler menen ju'rip , Edom menen Moab jerlerinin' a'tirapınan o'tti . Olar Moab jerinin' shıg'ıs ta'repine kelip , Arnonnın' arg'ı ta'repine ornalastı . Biraq Moab shegarasının' ishine kirmedi . O'ytkeni Arnon moablılardın' shegarası edi .
07011019	Son'ınan İzrail Xeshbonda hu'kimdarlıq etip atırg'an amorlardın' patshası Sixong'a elshiler jiberip : „ Jerimizge barıw ushın senin' elin' arqalı o'tiwimizge ruxsat ber “ , — dedi .
07011020	Biraq Sixon İzraildın' jerinen kesip o'tiwine isenbedi . Sonlıqtan ol barlıq a'skerlerin jıynap , Yahasada orda qurdı ha'm İzrailg'a urıs ashtı .
07011021	İzraildın' Qudayı Jaratqan İye Sixondı ha'm onın' pu'tkil xalqın izraillılarg'a ta'slim qıldı . İzraillılar amorlardı jen'ip , olar jasag'an jerlerdin' ha'mmesin qolg'a kirgizdi .
07011022	Olar Arnonnan Yabboq da'ryasına , sho'lden İordan da'ryasına deyin sozılg'an pu'tkil Amor jerlerin iyelep aldı .
07011023	Endi İzraildın' Qudayı Jaratqan İye amorlardı O'z xalqı bolg'an İzraildın' aldınan quwg'annan keyin , olardı qaytarıp alıwg'a senin' qanday haqın' bar ?
07011024	Qudayın' bolg'an Kemosh sag'an bir jer berse , ol jerge iyelik etpes pe edin' ? Bizler de Qudayımız Jaratqan İyenin' o'zlerimizge bergen jerlerine iyelik etemiz .
07011025	Sen Moab patshası Sippor ulı Balaqtan u'stemsen' be ? Ol qashan izraillılar menen tartısıp , qashan olar menen urısıwg'a shıqtı ?
07011026	İzraillılar u'sh ju'z jıldan berli Xeshbon menen Aroerde ha'm olardın' a'tirapındag'ı awıllarda , ja'ne de , Arnon jag'asındag'ı barlıq qalalarda jasap kiyatır . Usı waqıtqa deyin bul jerlerdi ne ushın almadın'lar ?
07011027	Men senin' aldın'da ayıplı emespen . Biraq sen mag'an qarsı urısqa shıg'ıp , nahaqlıq qılıp atırsan' . Jaratqan İye — Qazı , Onın' O'zi bu'gin izraillılarg'a ha'm ammonlarg'a qazılıq etsin “ » .
07011028	Biraq İftaxtın' aytıp jibergen bul so'zlerine Ammon patshası qulaq salmadı .
07011029	Sonda Jaratqan İyenin' Ruwxı İftaxtın' u'stine tu'sti . İftax Gilad ha'm Menashsheden , son'ınan Giladtag'ı Mispadan o'tip , ammonlarg'a qaray ketti .
07011030	Ol Jaratqan İyenin' aldında wa'de berip bılay dedi : « Eger ammonlardı mag'an ta'slim qılsan' ,
07011031	olardı jen'ip , saw-salamat qaytqanımda , meni ku'tip alıw ushın u'yimnin' esiginen birinshi bolıp kim shıqsa , onı Jaratqan İyege bag'ıshlap , jandırılatug'ın qurbanlıq etip beremen » .
07011032	Sonnan keyin , İftax ammonlar menen urısıwg'a ketti . Jaratqan İye olardı İftaxqa ta'slim qıldı .
07011033	İftax Aroerden Minnitke shekemgi jigirma qalanı ha'm Abel-Keramimge shekemgi qalalardı wayran etip , ammonlardı u'lken jen'iliske ushırattı . Solay etip , ammonlar izraillılarg'a bag'ınıshlı boldı .
07011034	İftax Mispag'a , o'z u'yine qaytqanda , onın' qızı da'p shertip , oyıng'a tu'sip , onı ku'tip alıwg'a shıqtı . Bul qız onın' jalg'ız perzenti bolıp , onnan basqa ya ulı , ya qızı joq edi .
07011035	İftax qızın ko'rgende , kiyimlerin jırtıp : — Wah , qızım , ju'regimdi qan etip , meni baxtıqara qıldın'-g'o ! O'ytkeni men Jaratqan İyege bergen wa'demdi buza almayman , — dedi .
07011036	Qız a'kesine : — Ag'a , sen Jaratqan İyege ant ishtin' . Jaratqan İye dushpanların' bolg'an ammonlardan senin' ushın o'sh alg'an eken , endi sen de awzın'nan ne shıqqan bolsa , mag'an sonı isle , — dedi .
07011037	Son'ınan qız a'kesine ja'ne : — Bir tilegim bar : mag'an eki ay ma'wlet ber , doslarım menen tawg'a shıg'ıp , mag'an turmısqa shıg'ıw nesip etpegenine jılayın , — dedi .
07011038	A'kesi qızına : — Yaqshı , bara g'oy , — dep eki ayg'a ruxsat berdi . Qız dosları menen birge tawg'a shıg'ıp , turmısqa shıg'ıw nesip etpegenine jıladı .
07011039	Eki aydan son' , qız a'kesinin' janına qayttı . A'kesi bergen wa'desin orınladı . Qızg'a erkektin' qolı tiymegen edi . Sonnan keyin , İzrailda mınaday bir da'stu'r payda boldı :
07011040	İzrail xalqının' qızları ha'r jılı tawg'a shıg'ıp , giladlı İftaxtın' qızı ushın to'rt ku'n aza tutatug'ın boldı .
07012001	İftax ha'm Efrayım urıwı1 Efrayım urıwı jıynalıp , Safong'a qaray keship o'tti . Olar İftaxqa : — Ammonlar menen urısıwg'a ketkenin'de , bizlerdi ne ushın shaqırmadın' ? Sonlıqtan bizler seni de , u'yin'di de jag'ıp jiberemiz , — dedi .
07012002	İftax olarg'a : — Xalqım ha'm men ammonlar menen qattı ja'njelleskenimizde , men sizlerdi shaqırg'an edim . Biraq sizler kelip , meni olardın' qolınan qutqarmadın'lar .
07012003	Meni qutqarmaytug'ının'ızg'a ko'zim jetkende , janımdı qa'wip astına qoyıp , ammonlarg'a qarsı hu'jim jasadım . Keyin Jaratqan İye olardı mag'an ta'slim qıldı . Ne ushın bu'gin menin' menen urısıwg'a keldin'ler ? — dedi .
07012004	Efrayım urıwınan bolg'anlar giladlılarg'a : « Ha'y , Efrayım ha'm Menashshe urpaqları arasında jasaytug'ın giladlılar ! Sizler Efrayımnın' qashqınlarısız » , — degen edi . Sonda İftax pu'tkil Gilad xalqın jıynap , Efrayım urıwına qarsı sawashqa tu'sti ha'm olardı qıyrattı .
07012005	İordan da'ryasındag'ı Efrayım urıwının' jerine qaray o'tetug'ın o'tkellerdi qolg'a alg'an giladlılar o'tpekshi bolıp kelgen qashqınnan : « Efrayım urıwınanbısan' ? » dep sorag'anda , ol : « Yaq » dese ,
07012006	sonda olarg'a : « Shibolet dep ayt » , — deytug'ın edi . Biraq olar : « Sibolet » deytug'ın edi . O'ytkeni olar « shibolet » so'zin durıs ayta almaytug'ın edi . Sol sebepli olardı uslap , İordan da'ryasının' o'tkellerinde o'ltiretug'ın edi . Sol waqıtta efrayımlılardan qırq eki mın' adam o'ltirildi .
07012007	Giladlı İftax İzrailda altı jıl biylik qıldı . Sonnan keyin ol o'lip , Giladtın' bir qalasında jerlendi . İbsan , Elon ha'm Abdon
07012008	Keyin ala İzrail xalqına beytlehemli İbsan biylik etti .
07012009	İbsannın' otız ulı ha'm otız qızı boldı . Ol qızların basqa tiyrelerge uzatıp , ulların da basqa urıwlardan u'ylendirdi . İbsan İzrailda jeti jıl biylik etti .
07012010	Son'ınan ol o'lip , Beytlehemde jerlendi .
07012011	İbsannan keyin , İzrailda Zebulon urıwınan bolg'an Elon on jıl biylik etti .
07012012	Ol o'lip , Zebulon jerindegi Ayyalonda jerlendi .
07012013	Elonnan keyin , İzrailda Piratonnan bolg'an Hillel ulı Abdon biylik etti .
07012014	Abdonnın' jetpis eshekke minip ju'retug'ın qırq ulı ha'm otız aqlıg'ı boldı . Abdon İzrailda segiz jıl biylik etti .
07012015	Piratonlı Hilleldin' ulı Abdon o'lip , Efrayım jerindegi , burın amaleklerge tiyisli bolg'an tawlı u'lkedegi Piratong'a jerlendi .
07013001	Samsonnın' tuwılıwı1 İzrail xalqı Jaratqan İyenin' aldında ja'ne jawız isler isley basladı . Jaratqan İye de olardı qırq jılg'a filistlerdin' qolına tapsırdı .
07013002	Sora qalasınan , Dan urıwınan bolg'an Manoax atlı bir adam bar edi . Onın' hayalı na'silsiz bolıp , hesh perzenti joq edi .
07013003	Jaratqan İyenin' perishtesi hayalg'a ko'rinip , og'an bılay dedi : — Sen na'silsiz bolıp , perzent ko'rmegen bolsan' da , endi ha'miledar bolıp , bir ul tuwasan' .
07013004	Endigiden bılay abaylı bol , sen sharap ta , basqa o'tkir ishimlik te ishpe ha'm hesh bir haram na'rse jeme .
07013005	Sebebi sen ha'miledar bolıp , bir ul tuwasan' . Onın' basına pa'ki tiymesin . O'ytkeni bala ana qursag'ınan baslap-aq , Qudayg'a bag'ıshlang'an boladı ha'm ol İzrail xalqın filistlerdin' qolınan qutqara baslaydı .
07013006	Hayal ku'yewine bılay dedi : — Qasıma Qudaydın' bir adamı keldi . Ol Qudaydın' perishtesi sıyaqlı ju'da' aybatlı edi . Men onnan qay jerden kelgenin soramadım , ol da mag'an atın aytpadı .
07013007	Biraq ol mag'an : « Sen ha'miledar bolıp , bir ul tuwasan' . Endigiden bılay , sharap ta , basqa o'tkir ishimlik te ishpe ha'm hesh bir haram na'rse jeme . Sebebi bala ana qursag'ınan baslap , o'letug'ın ku'nine deyin , Qudayg'a bag'ıshlang'an boladı » , — dedi .
07013008	Sonda Manoax Jaratqan İyege duwa etip : « O İyem , Sen jibergen sol Qudaydın' adamı ja'ne keliwin ha'm tuwılatug'ın bala ushın ne islewimiz kerekligin bizlerge u'yretiwin jalbarınıp sorayman » , — dedi .
07013009	Quday Manoaxtın' duwasın esitti . Hayal atızda otırg'an waqıtta , Qudaydın' perishtesi og'an ja'ne keldi . Biraq Manoax hayalının' janında joq edi .
07013010	Hayal ku'yewine xabar beriw ushın asıg'ıs tu'rde juwırıp ketti ha'm ku'yewine : — Ana birde qasıma kelgen adam mag'an ja'ne ko'rindi ! — dedi .
07013011	Manoax turıp , hayalının' izine erdi ha'm sol adamnın' janına kelip , onnan : — Hayalım menen so'ylesken siz be ? — dep soradı . Sol adam og'an : — Awa , men , — dedi .
07013012	Manoax onnan : — Sizin' aytqanların'ız orınlang'anda , bala qalay jasawı ha'm ne islewi kerek ? — dep soradı .
07013013	Jaratqan İyenin' perishtesi Manoaxqa bılay dedi : — Hayalın' aytqanlarımnın' ha'mmesin orınlasın .
07013014	Ol ju'zimnen islengen hesh bir na'rseni jemesin , sharap ta , basqa o'tkir ishimlik te ishpesin ha'm hesh bir haram na'rse jemesin . Buyırg'anlarımnın' ha'mmesin orınlasın .
07013015	Sonda Manoax Jaratqan İyenin' perishtesine : — Toqtap turın' . Siz ushın bir ılaq soymaqshımız , — dedi .
07013016	Jaratqan İyenin' perishtesi og'an : — Meni irikkenin' menen tayarlag'an awqatın'dı jemeymen . Eger jandırılatug'ın qurbanlıq bermekshi bolsan' , onı Jaratqan İyege ber , — dedi . Al Manoax onın' Jaratqan İyenin' perishtesi ekenligin bilmegen edi .
07013017	Manoax Jaratqan İyenin' perishtesine : — Aytqanların'ız orınlang'anda , sizge alg'ıs aytıwımız ushın , atın'ızdın' kim ekenin aytın' , — dedi .
07013018	Jaratqan İyenin' perishtesi Manoaxqa : — Atımdı ne ushın sorap atırsan' ? Menin' atım qupıya at , — dedi .
07013019	Manoax bir ılaq penen g'a'lle sadaqasın alıp , bir tastın' u'stinde Jaratqan İyege qurbanlıq berdi . Sol waqıtta Manoaxtın' ha'm onın' hayalının' ko'z aldında tan' qalarlıq waqıya ju'z berdi :
07013020	qurbanlıq orınnan jalın ko'terilgende , Jaratqan İyenin' perishtesi jalın menen birge aspang'a ko'terilip ketti . Bunı ko'rgen Manoax ha'm onın' hayalı et-betinen jerge jıg'ıldı .
07013021	Sonnan keyin , Jaratqan İyenin' perishtesi Manoaxqa ha'm onın' hayalına qaytıp ko'rinbedi . Sonda Manoax onın' Jaratqan İyenin' perishtesi ekenin tu'sindi .
07013022	Manoax hayalına : — Bizler so'zsiz o'lemiz , o'ytkeni Qudaydı ko'rdik , — dedi .
07013023	Hayalı og'an : — Eger Jaratqan İye bizlerdi o'ltiriwdi qa'legende , onda jandırılatug'ın qurbanlıg'ımızdı ha'm g'a'lle sadaqamızdı qabıl etpegen bolar edi . Ol bu'gin bulardın' barlıg'ın bizlerge ko'rsetip te , aytıp ta otırmas edi , — dep juwap berdi .
07013024	Solay etip , hayal ul tuwıp , onın' atın Samson dep qoydı . Bala o'sip u'lkeydi ha'm Jaratqan İye onı jarılqadı .
07013025	Sora menen Eshtaol arasındag'ı Maxane-Danda bolg'an Samsondı Jaratqan İyenin' Ruwxı basqara basladı .
07014001	Samsonnın' u'yleniwi1 Bir ku'ni Samson Timnag'a bardı . Ol jerde Samson filistli bir qızdı ko'rip qaldı .
07014002	Ol qaytıp kelip , ata-anasına : — Timnada filistli bir qızdı ko'rdim , onı mag'an hayallıqqa alıp berin' , — dedi .
07014003	Ata-anası og'an : — Ag'ayin-tuwg'anlardın' yamasa xalqımızdın' arasında sag'an qız qurıp qalıp pa ? Ne ushın su'nnetsiz filistlerden qız almaqshısan' ? — dedi . Biraq Samson a'kesine : — Mag'an sol qızdı alıp ber , o'ytkeni ol mag'an unap qaldı , — dedi .
07014004	Samsonnın' ata-anası bunın' Jaratqan İyenin' erki ekenin bilmeytug'ın edi . Sebebi Jaratqan İye sol waqıtta izraillılarg'a hu'kimdarlıq etip atırg'an filistlerge qarsı qolaylı pursat izlep atırg'an edi .
07014005	Solay etip , Samson ata-anası menen birge Timnag'a ketti . Olar Timnadag'ı ju'zim bag'larına jaqınlasqanda , bir jas arıslan aqırıp , Samsonnın' qarsı aldınan shıqtı .
07014006	Sonda Samson u'stine tu'sken Jaratqan İyenin' Ruwxı menen ku'shke toldı ha'm ol qolında hesh na'rse bolmasa da , arıslandı ılaqtı bo'lgendey etip , bo'lip tasladı . Biraq ol bul isin ata-anasına bildirmedi .
07014007	Son'ınan Samson barıp , qız benen so'ylesti ha'm qız og'an unadı .
07014008	Bir neshe ku'nnen keyin , Samson qızg'a u'yleniw ushın ja'ne Timnag'a ketip baratırg'anda , ol arıslannın' o'ligin ko'riw ushın burıldı . Qarasa , arıslannın' o'liginde pal ha'rrelerinin' uyası ha'm pal bar eken .
07014009	Samson paldan bir qosuwıs alıp , jol-jo'nekey jep ketti . Ol ata-anasına kelip , olarg'a da paldan berdi , olar da jedi . Biraq paldı arıslannın' o'liginen alg'anın aytpadı .
07014010	Samsonnın' a'kesi qızdın' u'yine bardı ha'm Samson da ol jerde zıyapat berdi . Sebebi da'stu'r boyınsha ku'yew bala usılay isleytug'ın edi .
07014011	Filistler Samsong'a otız jas jigitti ku'yew jora qılıp jiberdi .
07014012	Sonda Samson olarg'a bılay dedi : — Men sizlerge bir jumbaq aytayın . Jumbag'ımdı zıyapattın' jeti ku'ni ishinde durıs tapsan'ız , onda sizlerge zıg'ırdan toqılg'an otız ko'ylek ha'm bahalı otız shapan beremen .
07014013	Biraq eger jumbaqtı taba almasan'lar , onda sizler mag'an zıg'ırdan tigilgen otız kiyim ha'm bahalı otız shapan beresizler . Olar Samsong'a : — Jumbag'ın'dı ayt , esiteyik , — dedi .
07014014	Samson olarg'a bılay dedi : « Jeytug'ınnan jelinetug'ın shıqtı , Ku'shliden mazalı shıqtı » . Aradan u'sh ku'n o'tse de , filistler jumbaqtı taba almadı .
07014015	To'rtinshi ku'ni olar Samsonnın' hayalına : — Ku'yewin'di ko'ndirip , bizlerge jumbaqtın' sheshimin bilip ber . Bolmasa , bizler seni de , a'ken'nin' u'yin de jag'ıp jiberemiz . Bizlerdi ne bul jerge tonaw ushın shaqırdın'lar ma ? — dedi .
07014016	Hayalı Samsong'a jılap : — Sen meni jek ko'resen' , sen meni jaqsı ko'rmeysen' . O'ytkeni menin' xalqımnın' jigitlerine jumbaq ayttın' , biraq onın' juwabın mag'an aytpadın' , — dedi . Samson hayalına : — O'z ata-anama aytpag'anımdı ne ushın sag'an aytıwım kerek ? — dedi .
07014017	Hayal jeti ku'n dawam etip atırg'an zıyapattın' qalg'an ku'ninde jılap qoymadı . Hayalı janına tiyip qoymag'anlıqtan , Samson og'an jetinshi ku'ni jumbaqtın' juwabın ayttı . Al hayal bolsa , juwaptı o'z xalqının' jigitlerine jetkizdi .
07014018	Jetinshi ku'ni ku'n batpastan burın , qalanın' jigitleri Samsong'a kelip , bılay dedi : « Paldan tatlı , Arıslannan ku'shli ne bar ? » Samson olarg'a : — Eger menin' qasharım menen jer su'rmegenin'izde , jumbag'ımdı sheshe almas edin'ler , — dedi .
07014019	Sonda Samson u'stine tu'sken Jaratqan İyenin' Ruwxı menen ku'shke toldı . Samson Ashkelong'a ketti ha'm ol jerde otız adamdı o'ltirip , olardın' kiyim-kensheklerin sheship aldı da , olardı jumbaqtı sheshken adamlarg'a a'kelip berdi . Keyin ol sol g'a'zepleniwi menen a'kesinin' u'yine qaytıp ketti .
07014020	Al Samsonnın' hayalı bolsa , Samsonnın' ku'yew joralarının' birine uzatılıp jiberildi .
07015001	Samsonnın' o'sh alıwı1 Bir neshe ku'nnen keyin , biyday orag'ının' waqtında Samson bir ılaq alıp , hayalın ko'riwge bardı ha'm ol : « Hayalımnın' bo'lmesine kirmekshimen » , — dedi . Biraq hayaldın' a'kesi Samsonnın' kiriwine ruxsat bermedi
07015002	ha'm og'an : — Seni qızımdı taslap ketti dep oylap , onı senin' ku'yew joraların'nın' birine uzatıp jiberdim . Kishkene qızım onnan go're sulıwıraq emes pe ? Onın' ornına sol qızımdı ala g'oy , — dedi .
07015003	Sonda Samson : — Endi filistlerge jamanlıq qılsam da , haqım bar , — dedi .
07015004	Son'ınan Samson dalan'lıqqa shıg'ıp , u'sh ju'z tu'lki usladı . Ol ha'r eki tu'lkinin' quyrıqların bir-birine baylap , quyrıqlarının' arasına bir shomnan baylap shıqtı .
07015005	Samson shomlardı jag'ıp , tu'lkilerdi filistlerdin' eginlerinin' arasına jiberdi . Solay etip , filistlerdin' gu'dileri , orılmag'an biydayları , ju'zim ha'm za'ytu'n bag'ları janıp ketti .
07015006	Filistler : « Bunı kim isledi ? » — dep sorastırg'anda , olarg'a : « Bunı timnalının' ku'yew balası Samson isledi . O'ytkeni qa'yin atası onın' hayalın ku'yew joralarının' birine uzatıp jiberipti » , — degen xabar jetti . Filistler bardı da , hayaldı ha'm onın' a'kesin jag'ıp jiberdi .
07015007	Sonda Samson olarg'a : — Usılay islegenin'iz ushın , sizlerden o'sh almay qoymayman ! — dedi .
07015008	Samson olarg'a ayawsız tu'rde hu'jim jasap , olardın' ko'bisin o'ltirdi . Son'ınan ol Etam jar tasına barıp , sol jerdegi bir u'n'girdi panaladı .
07015009	Filistler de Yahudag'a barıp , sol jerge orda qurdı da , Lexiyge shabıwıl jasadı .
07015010	Sonda yahudalılar olarg'a : « Ne ushın bizler menen urısıwg'a keldin'ler ? » — dep soradı . Filistler olarg'a : « Bizlerge qılg'anın o'zine islew ushın , Samsondı tutıp alıwg'a keldik » , — dep juwap berdi .
07015011	Yahudalılardan u'sh mın' adam Etam jar tasındag'ı u'n'girge barıp , Samsong'a : — Filistlerdin' bizlerge hu'kimdarlıq qılatug'ının bilmeysen' be ? Sen ne ushın bizlerge bulay isledin' ? — dedi . Samson olarg'a : — Olar mag'an ne islegen bolsa , men de olarg'a sonı isledim , — dep juwap berdi .
07015012	Olar Samsong'a : — Bizler seni baylap , filistlerdin' qolına tapsırıw ushın keldik , — dedi . Samson olarg'a : — Meni o'ltirmeytug'ının'ızdı aytıp , ant ishin'ler , — dedi .
07015013	Olar Samsong'a : — Boladı , bizler seni tek baylap , olardın' qolına tapsıramız . So'z beremiz , seni o'ltirmeymiz , — dedi . Sonnan keyin , olar Samsondı eki taza arqan menen baylap , u'n'girden shıg'ardı .
07015014	Samson Lexiyge jaqınlasqanda , filistler onı qıshqırısıp ku'tip aldı . Sonda Jaratqan İyenin' Ruwxı Samsonnın' u'stine tu'sti ha'm onın' qollarına baylang'an arqanlar jang'an saban sıyaqlı u'zilip tu'sti .
07015015	Samson jan'a o'lgen bir eshektin' jaq su'yegin tawıp , onı qolına aldı da , onın' menen mın' adamdı o'ltirdi .
07015016	Son'ınan ol bılay dedi : « Bir eshektin' jaq su'yegi menen , Olardı u'yindilerge aylandırdım , Bir eshektin' jaq su'yegi menen , Mın' adamdı o'ltirdim » .
07015017	Samson bulardı aytıp bolg'annan son' , jaq su'yekti ılaqtırıp tasladı . Sol jer Ramat-Lexiy dep ataldı .
07015018	Biraq Samson qattı sho'llegenlikten , Jaratqan İyeni shaqırıp : « Sen O'z qulın'a ullı bir jen'is berdin' . Biraq endi men sho'lden o'lip , su'nnetsizlerdin' qolına tu'semen be ? » — dedi .
07015019	Sonda Jaratqan İye Lexiydegi shuqırlıqtı jardı ha'm onnan suw shıqtı . Samson suw iship , ha'llenip aldı . Sonlıqtan suw shıqqan jerge En-Haqqore degen at berildi . Bulaq bu'gin de Lexiyde tur .
07015020	Samson filistlerdin' hu'kimdarlıq da'wirinde izraillılarg'a jigirma jıl biylik qıldı .
07016001	Samson ha'm Delila1 Bir ku'ni Samson Gazag'a bardı . Sol jerde bir buzıq hayaldı ko'rip qalıp , onın' menen birge tu'nedi .
07016002	Gazalılarg'a : « Samson usı jerge keldi » , — degen xabar jetiwden , olar sol do'gerekti qorshap aldı da , tu'n boyı Samsondı an'lıp , qala da'rwazasının' janında buqqı taslap jattı . Olar : « Ku'n shıg'ıwdan , onı o'ltiremiz » , — dep oylap , tu'n boyı turg'an jerinen qıymıldamadı .
07016003	Al Samson tu'n ortasına deyin jattı . Ol tu'n yarımında ornınan turıp , qala da'rwazasın eki jaqlaw ha'm ilgishi menen qosıp , ornınan qoparıp aldı . Onı iynine qoyıp , Xebronnın' qarsı aldındag'ı tawdın' to'besine aparıp tasladı .
07016004	Bunnan son' , Samson Sorek oypatlıg'ında jasaytug'ın Delila atlı bir qızg'a ashıq bolıp qaldı .
07016005	Filist hu'kimdarları hayalg'a kelip : — Sen Samsonnın' qu'diretli ku'shinin' sırı nede ekenin bilip ber . Onı baylap boysındırıwımız ushın , qalay jen'e alatug'ınımızdı aytıwg'a hiyle menen onı ko'ndir . Usılay islesen' , bizler sag'an ha'r birimiz bir mın' bir ju'z gu'mis shekelden beremiz , — dedi .
07016006	Sonda Delila Samsong'a : — İltimas , mag'an bul qu'diretli ku'shti qay jerden alıp atırg'anın'dı ayt . Seni boysındırıw ushın , ne menen baylaw kerek ? — dep soradı .
07016007	Samson og'an : — Eger meni keppegen jeti taza giris penen baylasa , sonda men a'piwayı adam sıyaqlı ku'shsiz bolıp qalaman , — dedi .
07016008	Sonda Filist hu'kimdarları Delilag'a keppegen jeti taza oq jaydın' girisin a'kelip berdi . Delila onın' menen Samsondı bayladı .
07016009	Sol waqıtta ishki bo'lmede hayaldın' jasırınıp turg'an adamları bar edi . Delila Samsong'a : — Samson ! Filistler bastırıp keldi ! — dedi . Samson baylang'an girislerdi otqa jang'an jip sıyaqlı u'zip tasladı . Solay etip , onın' ku'shinin' sırı ashılmay qaldı .
07016010	Sonda Delila Samsong'a : — Meni aldap , jalg'an so'yledin' . Endi ayt , seni ne menen baylaw kerek ? — dedi .
07016011	Samson og'an : — Eger meni hesh qollanılmag'an taza arqan menen baylasa , men a'piwayı adam sıyaqlı ku'shsiz bolıp qalaman , — dedi .
07016012	Solay etip , Delila taza arqandı alıp , Samsondı bayladı da : — Samson ! Filistler kiyatır ! — dedi . Sol waqıtta an'lıp otırg'anlar ishki bo'lmede otır edi . Samson qollarındag'ı arqandı jip sıyaqlı u'zip tasladı .
07016013	Delila Samsong'a : — Ha'zirge deyin meni aldap , mag'an jalg'an so'yledin' . Mag'an aytshı , seni ne menen baylawg'a boladı ? — dedi . Samson og'an : — Eger jeti burım shashımdı o'rmekke qosıp toqıp , onı qazıq penen bekkemlesen' , men a'piwayı adam sıyaqlı ku'shsiz bolıp qalaman , — dedi .
07016014	Samson uyıqlap atırg'anda , Delila onın' jeti burım shashın o'rmekke qosıp toqıdı da , qazıq penen bekkemledi . Son'ınan ol : — Samson ! Filistler kiyatır ! — dedi . Sonda Samson uyqısınan oyanıp , o'rmek ha'm qazıqtı tawar menen qosa shashınan julıp aldı .
07016015	Sonda Delila Samsong'a : — Mag'an isenbey turıp , qalayınsha : « Seni jaqsı ko'remen » , — dep ayta alasan' ? Mine , sen meni u'shinshi ma'rte aldap , qu'diretli ku'shin'nin' sırı nede ekenin aytpay otırsan' , — dedi .
07016016	Delila ha'r ku'ni usı so'zler menen Samsonnın' mazasın alıp , qıynap jiberdi . Aqırında bul Samsonnın' janına batqanlıqtan ,
07016017	ol qızg'a o'zinin' barlıq ishki sırın ashıp : — Menin' basıma hesh pa'ki tiymegen . O'ytkeni men anamnın' qursag'ına tu'skennen baslap , Qudayg'a bag'ıshlang'anman . Eger shashımdı aldırsam , men o'z ku'shimdi joytaman ha'm a'piwayı adam sıyaqlı ku'shsiz bolıp qalaman , — dedi .
07016018	Delila Samsonnın' ishki sırının' barlıg'ın ashıp bergenin bilgende , filistlerdin' hu'kimdarların shaqırttı da : — Ja'ne kelin'ler , o'ytkeni Samson mag'an o'z sırın ashtı , — dedi . Filist hu'kimdarları qollarına gu'mislerin alıp , Delilag'a keldi .
07016019	Delila Samsondı dizesinin' u'stinde uyıqlattı da , adamlarınan birewin shaqırıp , Samsonnın' jeti burım shashın qırqtırdı . Solay etip , Delila Samsonnın' u'stinen biylikti o'z qolına ala basladı ha'm onın' ku'shi qaytıp qaldı .
07016020	Delila Samsong'a : — Samson ! Filistler kiyatır ! — dedi . Samson oyanıp : « Burıng'ıday o'zimdi azat etemen » , — dep oyladı . Biraq ol Jaratqan İyenin' o'zin taslap ketkenin bilmegen edi .
07016021	Sonda filistler onı qolg'a alıp , ko'zlerin oyıp tasladı . Olar Samsondı Gazag'a aparıp , qola shınjırlar menen bayladı ha'm qamaqxanada og'an digirman aydattı .
07016022	Biraq Samsonnın' qırqılg'an shashları o'se basladı . Samsonnın' o'limi
07016023	Filist hu'kimdarları o'z qudayı Dagonnın' hu'rmetine ullı bayram berip , og'an qurbanlıqlar beriw ha'm kewil ko'teriw ushın jıynalıp : « Qudayımız dushpanımız bolg'an Samsondı bizlerge ta'slim etti » , — dedi .
07016024	Filist xalqı Samsondı ko'rgende , o'zlerinin' qudayına bılay dep alg'ıs ayta basladı : « O'ltirip ko'p adamlarımızdı , Elimizdi wayran etken dushpanımızdı , Qudayımız bizlerge ta'slim etti » .
07016025	Olardın' keypi ko'terilgende : « Samsondı alıp kelin'ler , ol bizlerdin' kewlimizdi ko'tersin » , — dedi . Olar Samsondı qamaqxanadan a'keldirip , onı mazaq qıla basladı . Sonda onı o'relerdin' arasına turg'ızıp qoyg'an edi .
07016026	Samson o'zinin' qolınan uslap kelgen xızmetshige : — Men usı jaydı tirep turg'an o'relerge qolımdı qoyıp , olarg'a su'yenip turayın , — dedi .
07016027	Butxananın' ishi erkek ha'm hayallarg'a tolı bolıp , filistlerdin' barlıq hu'kimdarları da sol jerde edi . U'sh mın'g'a jaqın erkek ha'm hayallar Samsondı tamasha qılıw ushın tamnın' basında tur edi .
07016028	Samson Jaratqan İyege : « O İyem , Jaratqan İye , meni esin'e al . Jalbarınaman , mag'an ja'ne bir ma'rte ku'sh ber , o Qudayım . Bir umtılg'anda , filistlerden eki ko'zim ushın o'sh alayın » , — dep jalbarındı .
07016029	Son'ınan ol butxananı tirep turg'an oraylıq o'relerdin' birinshisine on' qolın , al ekinshisine shep qolın tiredi de :
07016030	« Filistler menen birge o'leyin ! » — dedi ha'm bar ku'shi menen o'relerdi iyterip jiberdi . Butxana filistlerdin' hu'kimdarlarının' ha'm ishindegi adamlardın' ha'mmesinin' u'stine qulap tu'sti . Solay etip , Samson o'lip baratırıp , tiri waqtında o'ltirgenlerinen go're ko'birek adamlardı o'ltirdi .
07016031	Samsonnın' tuwg'an-tuwısqanları ha'm pu'tkil u'y-ishi kelip , onın' o'ligin alıp ketti . Olar Samsondı a'kesi Manoaxtın' Sora menen Eshtaol arasındag'ı qa'birine jerledi . Samson İzrailda jigirma jıl biylik qılg'an edi .
07017001	Mixanın' butları1 Efrayımnın' tawlı u'lkesinde Mixa atlı bir adam bar edi .
07017002	Mixa anasına : — Sennen urlang'an bir mın' bir ju'z gu'mis shekel esin'de me ? Sen onı urlag'andı ko'z aldımda g'arg'ag'an edin'-g'o . Sol gu'mis mende , onı men alg'an edim , — dedi . Sonda anası og'an : — Seni Jaratqan İye jarılqasın , balam ! — dedi .
07017003	Mixa bir mın' bir ju'z shekel gu'misti anasına qaytarıp berdi . Al anası : « Ulımnın' bir jonılg'an ha'm bir quyma but isletiwi ushın , men bul gu'misti Jaratqan İyege bag'ıshlayman . Ulım , gu'misti o'zin'e qaytarıp berip atırman » , — dedi .
07017004	Solay etip , anası Mixa qaytarıp bergen gu'misten eki ju'z ten'geni alıp , onı zergerge berdi . Zerger onnan bir jonılg'an ha'm bir quyma but islep berdi . Olar Mixanın' u'yine qoyıldı .
07017005	Mixanın' sıyınıw ushın saldırg'an muxaddes u'yi bar edi . Ol bir efod ha'm u'y butların isletip , ullarının' birin ruwxaniy etip tayınladı .
07017006	Ol da'wirde İzrailda patsha joq bolıp , ha'r kim o'zine durıs bolıp ko'ringen isti isleytug'ın edi .
07017007	Sol waqıtları Yahuda urıwının' Beytlehem qalasında jasap atırg'an lebiyli bir jas jigit bar edi .
07017008	Ol jasawg'a basqa bir jer tabıw ushın , Yahudanın' Beytlehem qalasınan shıqtı da , jol-jo'nekey Efrayımnın' tawlı u'lkesindegi Mixanın' u'yine keldi .
07017009	Mixa onnan : — Qay jerden kiyatırsan' ? — dep soradı . Ol Mixag'a : — Yahudanın' Beytlehem qalasınan kiyatırman . O'zim lebiylimen , jasaytug'ın jer izlep ju'rmen , — dedi .
07017010	Mixa og'an : — Menin' u'yimde qalıp , menin' ken'esgo'yim ha'm ruwxaniyim bol . Men sag'an jılına on shekel gu'mis bereyin , tamag'ın'dı toydırayın ha'm kiyindireyin , — dedi .
07017011	Solay etip , lebiyli jigit Mixanın' u'yinde jasawg'a kelisim berdi . Mixa da onı o'z ulınday ko'rdi .
07017012	Mixa lebiylini ruwxaniy etip qoydı ha'm ol Mixanın' u'yinde jasap qaldı .
07017013	Sonda Mixa : « Endi men Jaratqan İyenin' mag'an jaqsılıq qılatug'ının bilemen . O'ytkeni menin' lebiyli ruwxaniyim bar » , — dedi .
07018001	Danlılardın' Layıshqa jaylasıwı1 Sol da'wirde İzrailda patsha joq edi . Sonda Dan urıwı ma'kanlaytug'ın jer izlep atırg'an edi . O'ytkeni olarg'a İzrail urıwları arasında o'zlerine tiyisli u'les jer ele berilmegen edi .
07018002	Solay etip , danlılar o'z urıwındag'ı barlıq tiyreleri ishinen Sora ha'm Eshtaol qalalarınan bolg'an bes batır jigitti jerlerdi ko'zden o'tkerip , olardı bilip qaytıw ushın jiberdi . Olar jigitlerge : « Barıp , jerlerdi ko'zden o'tkizin'ler » , — dedi . Jigitler Efrayımnın' tawlı u'lkesinde jaylasqan Mixanın' u'yine keldi ha'm sol jerde tu'nep qaldı .
07018003	Olar Mixanın' u'yinin' janında turg'anda , lebiyli jas jigittin' so'ylegen so'zinen tanıdı ha'm sol ta'repke burılıp , onnan : — Seni bul jerge kim a'keldi ? Bul jerde ne islep atırsan' ? Ne ushın bul jerdesen' ? — dep soradı .
07018004	Lebiyli jigit Mixanın' o'zine ne islegenlerin aytıp : — Mixa meni jalladı , men og'an ruwxaniylik qılaman , — dedi .
07018005	Sonda danlılar og'an : — Bizlerdin' baratırg'an bul jolımızdın' sa'tli yaki sa'tsiz ekenin Qudaydan sorap , bilip ber , — dedi .
07018006	Ruwxaniy olarg'a : — Qa'weterlenbey kete berin'ler , Jaratqan İye baratırg'an jolın'ızda yar boladı , — dep juwap berdi .
07018007	Solay etip , sol bes adam jolg'a shıg'ıp , Layıshqa keldi . Olar qala xalqının' sidonlılar sıyaqlı qa'wipsiz , tınısh ha'm biyg'am o'mir su'rip atırg'anın ko'rdi . Bul u'lkenin' xalqına hu'kimin o'tkizip , ja'bir beretug'ın hesh kim joq edi . Olar sidonlılardan uzaqta bolıp , hesh kim menen qarım-qatnas jasamaytug'ın edi .
07018008	Bes jigit Sora ha'm Eshtaolg'a , urıwlaslarının' janına qaytqanda , urıwlasları olardan : — Qanday xabar alıp keldin'ler ? — dep soradı .
07018009	Jigitler olarg'a bılay dep juwap berdi : — Ju'rin'ler , sidonlılarg'a hu'jim eteyik . Bizler olardın' jerin ko'rdik , ol ju'da' jaqsı jer eken . Ne qılıp tursızlar ? İrkilmey barıp , og'an iyelik eteyik .
07018010	Ol jerge barg'anın'ızda , biyg'am jasap atırg'an xalıqtı ha'm ju'da' ken' jerdi ko'resizler . Hesh qanday kemshiligi joq ol jerdi Quday qolın'ızg'a tapsırıp atır .
07018011	Sonda Dan urıwınan altı ju'z adam qurallanıp , Sora ha'm Eshtaoldan jolg'a shıqtı .
07018012	Olar Yahudag'a kelip , Kirat-Yarim qalasının' janında orda qurdı . Sol sebepli Kirat-Yarimnin' batısındag'ı bul jer bu'gingi ku'nge deyin Maxane-Dan dep ataladı .
07018013	Danlılar sol jerden Efrayımnın' tawlı u'lkesine qaray ketip , Mixanın' u'yine keldi .
07018014	Layısh jurtın ko'zden o'tkeriwge ketken bes jigit urıwlaslarına : « Sizler mına u'ylerdin' birinde efod , u'y butları , bir jonılg'an ha'm bir quyma but bar ekenin bilesizler me ? Endi ne islew kerekligin o'zlerin'iz sheshin'ler » , — dedi .
07018015	Sonda olar lebiyli jas jigit jasap atırg'an Mixanın' u'yine kelip , lebiyliden hal-awhal soradı .
07018016	Al qurallang'an altı ju'z danlı adam da'rwazanın' kirer awzında turdı .
07018017	Jerdi ko'zden o'tkergen bes jigit u'yge kirip , efodtı , u'y butların , jonılg'an buttı ha'm quyma buttı alıp shıqtı . Ruwxaniy ha'm qurallang'an altı ju'z adam da'rwazanın' kirer awzında turg'an edi .
07018018	Olardın' Mixanın' u'yine kirip , efodtı , u'y butların , jonılg'an buttı ha'm quyma buttı alıp shıqqanın ko'rgen ruwxaniy olardan : — Ne qılıp atırsızlar ? — dep soradı .
07018019	Olar ruwxaniyge : — U'nin'di o'shir , awzın'dı jap . Sen bizler menen birge ju'r de , bizlerge ken'esgo'y ha'm ruwxaniy bol . Sag'an bir adamnın' u'yinde ruwxaniylik etkenin' jaqsı ma , ya İzraildın' bir urıwı yamasa bir tiyresine ruwxaniylik etkenin' jaqsı ma ? — dedi .
07018020	Ruwxaniy quwanıp ketti . Ol efodtı , u'y butların ha'm jonılg'an buttı alıp , sol adamlar menen birge ketti .
07018021	Danlılar bala-shag'aların , malların ha'm du'nya-mu'lkin aldına salıp , jolg'a shıqtı .
07018022	Danlılar Mixanın' u'yinen uzaqlasqanda , Mixanın' qon'sı-qobaları jıynalıp , olardı quwıp jetti .
07018023	Olar danlılardın' izinen baqırg'anda , danlılar artına burılıp qarap , Mixag'a : — Ne bolıp qaldı , nege adamlardı jıynap keldin' ? — dedi .
07018024	Mixa olarg'a : — Sizler menin' ruwxaniyimdi ha'm soqtırg'an butlarımdı alıp kettin'ler . Mag'an ne qaldı o'zi ? Ja'ne mennen : « Sag'an ne boldı ? » — dep sorag'anın'ız nesi ? ! — dedi .
07018025	Danlılar og'an : — U'nin'di o'shir ! Bolmasa , adamlarımızdın' bazıları g'a'zeplenip , hu'jim etse , o'zin'di de , shan'arag'ın'dı da nabıt qılasan' , — dedi .
07018026	Sonnan keyin , danlılar jolların dawam etti . Mixa olardın' o'zinen go're ku'shlirek ekenligin ko'rip , u'yine qaytıp ketti .
07018027	Al danlılar Mixanın' soqtırg'an zatların ha'm ruwxaniyin janına alıp , Layıshqa qaray ketti . Olar tınısh ha'm biyg'am qala xalqın qılıshtan o'tkerip , qalag'a ot berdi .
07018028	Beyt-Rexobtın' janındag'ı oypatlıqta jaylasqan Layısh qalasına ja'rdemge keletug'ın hesh kim bolmadı . O'ytkeni Layısh Sidonnan uzaqta bolıp , basqa qalalar menen qarım-qatnas jasamaytug'ın edi . Dan urıwı qalanı jan'adan qurıp , sol jerge ornalasıp qaldı .
07018029	Olar İzraildın' ulı bolg'an babası Dannın' hu'rmetine qalanı Dan dep atadı . Qalanın' eski atı Layısh edi .
07018030	Danlılar jonılg'an buttı sol jerge ornattı . Muwsanın' aqlıg'ı bolg'an Gershomnın' ulı Yonatan ha'm onın' ulları su'rginge deyin Dan urıwına ruwxaniylik qıldı .
07018031	Qudaydın' U'yi Shiloda bolg'an waqıt dawamında , danlılar Mixa isletken jonılg'an butqa tabındı .
07019001	Lebiyli adam ha'm onın' toqalı1 İzrailda patsha bolmag'an da'wirde , Efrayımnın' tawlı u'lkesinin' alıs tu'pkirinde lebiyli bir adam jasaytug'ın edi . Sol lebiyli adam Yahudanın' Beytlehem qalasınan o'zine bir toqal aldı .
07019002	Biraq toqalı og'an opasızlıq etti ha'm onı taslap , a'kesinin' u'yine , Yahudanın' Beytlehem qalasına ketip qaldı . Hayal sol jerde to'rt ay bolg'anda ,
07019003	ku'yewi onın' kewlin tawıp , qaytarıp alıp keliw ushın izinen keldi . Ol o'zi menen birge xızmetshisin ha'm eki eshegin alıp kelgen edi . Hayal olardı a'kesinin' u'yine kirgizdi ha'm hayaldın' a'kesi lebiylini ko'rgende , onı quwanısh penen ku'tip aldı .
07019004	Lebiylinin' qa'yin atası , yag'nıy toqalının' a'kesi onı u'sh ku'n qonaq qıldı . Olar sol jerde iship-jedi ha'm tu'nep qaldı .
07019005	To'rtinshi ku'ni olar erte turdı . Qızdın' a'kesi ketiwge tayarlanıp atırg'an ku'yew balasına : — Nan-pan jep , ha'llenip al , son'ınan qaytarsızlar , — dedi .
07019006	Ekewi birge otırıp , iship-jep bolg'annan keyin , qa'yin atası og'an : — Bu'gin de tu'nep qalıp , kewlin'di xoshla , — dedi .
07019007	Lebiyli ketpekshi bolıp ornınan turdı , biraq qa'yin atası onı ja'ne tu'nep qalıwg'a ko'ndirdi .
07019008	Besinshi ku'ni lebiyli ketpekshi bolıp , azanda erte turdı . Sonda qa'yin atası : — İship-jep , ha'llenip al , ku'n awg'ansha ku'tin' , — dedi . Solay etip , ekewi birge otırıp , iship-jep aldı .
07019009	Sol adam toqalı ha'm xızmetshisi menen birge qaytpaqshı bolg'anda , qa'yin atası og'an : — Qara , ku'n awıp , kesh bolayın dep tur . Endi bu'gin de usı jerde qonıp qalıp , kewlin'di xoshla . Erten' erte turıp , jolg'a atlanıp , u'yin'izge qaytarsızlar , — dedi .
07019010	Biraq sol adam ol jerde ja'ne tu'nep qalıwdı qa'lemedi . Ol toqalın alıp , ju'k artılg'an eki eshegi menen jolg'a shıqtı ha'm Ebusqa , yag'nıy Erusalimge jaqın jerge jetip keldi .
07019011	Olar Ebusqa jaqınlasqanda , ku'n batayın dep turg'an edi . Sonda xızmetshi xojayınına : — Ebuslılardın' bul qalasına kirip , usı jerde tu'nep qalayıq , — dedi .
07019012	Xojayını og'an : — Yaq , xalqı izraillılar bolmag'an jat qalag'a kirmeymiz , al Gibag'a baramız , — dedi .
07019013	Keyin lebiyli so'zin dawam etip , xızmetshisine : — Ju'r , Gibag'a yamasa Ramag'a jetip qalayıq . Ekewinin' birewinde tu'nep qalarmız , — dedi .
07019014	Solay etip , olar jolın dawam etti ha'm Benyamin urıwının' Giba qalasına jaqınlasqanda , quyash ta batıp qalg'an edi .
07019015	Olar tu'nep qalıw ushın , Gibag'a qaray burıldı da , barıp , qala maydanında otırdı . Biraq hesh kim olardı u'yine mira't etpedi .
07019016	Keshte , bir g'arrı atız jumısınan qaytıp kiyatır edi . Ol Efrayımnın' tawlı u'lkesinen bolıp , Gibada jasaytug'ın edi . Al qala xalqı bolsa , benaminliler edi .
07019017	G'arrı qala maydanındag'ı jolawshılardı ko'rip , lebiyliden : — Qay jerden kelip , qay jerge baratırsızlar ? — dep soradı .
07019018	Lebiyli adam g'arrıg'a bılay dep juwap berdi : — Yahudanın' Beytlehem qalasınan kiyatırmız . Efrayımnın' tawlı u'lkesindegi uzaq bir jerge , o'zim jasaytug'ın jerge ketip baratırmız . Men Beytlehem qalasına barg'an edim , endi Jaratqan İyenin' u'yine qaytıp baratırman . Biraq hesh kim meni u'yine mira't etpedi .
07019019	Bizlerde esheklerimiz ushın ot-jem , o'zim , toqalım ha'm xızmetshim ushın awqat ha'm sharap bar . Bizler hesh na'rsege mu'ta'j emespiz .
07019020	G'arrı og'an : — Kewlin' toq bolsın . Barlıq kerekli na'rselerdi o'zim bereyin , tek g'ana ko'shede qonıp qalma , — dedi .
07019021	G'arrı olardı u'yine alıp barıp , esheklerine jem berdi . Qonaqlar ayaqların juwıp , son'ınan iship-jedi .
07019022	Olar jan'a kewillerin jazıp otırg'anda , qalada jasawshı buzıq adamlar u'ydi qorshap aldı . Olar qapını qag'ıp , u'ydin' iyesi bolg'an g'arrıg'a : — U'yin'e kelgen adamdı sırtqa shıg'ar , bizler onın' menen jatayıq , — dep baqırıstı .
07019023	U'y iyesi sırtqa shıg'ıp , olarg'a bılay dedi : — Yaq , tuwısqanlarım , bunday jawızlıq qılman'lar . Bul adam menin' u'yime kelgen qonag'ım-g'o , og'an bunday masqarashılıqtı islemen'ler .
07019024	Mine , u'yimde erkek qolı tiymegen qızım ha'm bul adamnın' toqalı bar . Men olardı sırtqa shıg'arıp bereyin . Sizler olar menen jatın'lar ha'm olarg'a qa'legenin'izdi islen'ler . Biraq bul adamg'a bunday masqarashılıqtı islemen'ler .
07019025	Biraq adamlar onı tın'lamadı . Sonda lebiyli toqalın iyterip sırtqa shıg'ardı da , olardın' qolına tapsırdı . Adamlar tu'n boyı hayaldı zorlap , onın' namısına tiydi ha'm tan'g'a shamalas onı jiberdi .
07019026	Hayal tan' sa'ha'rde xojayını qonıp qalg'an u'ydin' qapısına kelip jıg'ıldı ha'm quyash shıqqansha , sol jerde jattı .
07019027	Hayaldın' xojayını jolın dawam etiw ushın azanda turıp , esikti ashtı . Sonda ol qolların bosag'ag'a qoyıp jatırg'an toqalın ko'rdi .
07019028	Ol hayalg'a : — Ornın'nan tur , ketemiz , — dedi . Biraq hayal juwap bermedi . Lebiyli onı eshegine ju'klep , u'yine qaray ju'rip ketti .
07019029	Ol u'yine jetkende , qolına pıshaq aldı da , toqalının' o'ligin on eki bo'lekke bo'lip , pu'tkil İzrail jerine tarqatıp jiberdi .
07019030	Bunı ko'rgenlerdin' ha'mmesi : « İzraillılar Mısırdan shıqqalı berli bu'ginge deyin bunday waqıya bolıp ko'rgen emes . Bul tuwralı oylasıp , ken'esin'ler ha'm ne islewimiz kerekligin aytın'lar » , — desti .
07020001	Benyamin urıwına qarsı urıs1 Dannan Beer-Shebag'a deyingi aralıqta ha'm Gilad jerinde jasaytug'ın pu'tkil İzrail xalqı jolg'a shıqtı . Olar bir jag'adan bas shıg'arıp , Mispag'a , Jaratqan İyenin' aldına jıynaldı .
07020002	Qudaydın' xalqının' bul jıyınına İzrail xalqının' ha'm pu'tkil urıwlarının' basshıları qatnasıwg'a keldi . Ol jerde qurallang'an to'rt ju'z mın' a'sker bar edi .
07020003	Sol arada Benyamin urıwı izraillılardın' Mispag'a jıynalg'anın esitken edi . İzraillılar : — Bul jawızlıqtın' qalay bolg'anın bizlerge tu'sindirip berin' , — dedi .
07020004	O'ltirilgen hayaldın' lebiyli ku'yewi bılay dep juwap berdi : — Men tu'new ushın toqalım menen birge benaminlilerdin' Giba qalasına keldim .
07020005	Sonda Gibanın' adamları meni o'ltirmekshi bolıp , tu'nde u'ydi qorshap aldı ha'm olar toqalımdı zorladı . Toqalım sol sebepli o'ldi .
07020006	Men onın' o'ligin alıp bo'lekledim ha'm ha'r bir bo'lekti pu'tkil İzrail jeri boylap jiberdim . Sebebi olar İzrailda jawız ha'm uyat isti isledi .
07020007	Ha'y , İzrail xalqı ! Minekey , ha'mmen'iz usı jerdesiz , endi sizler bul isti qarap shıg'ıp , sheshimin'izdi aytın'lar .
07020008	Sol jerdegi pu'tkil xalıq bir awızdan bılay dedi : — Bizlerdin' hesh birimiz shatırlarımızg'a ketpeymiz , u'ylerimizge qaytpaymız .
07020009	Endi bizler Gibag'a bılay isleymiz : og'an shek boyınsha hu'jim jasaymız .
07020010	A'skerlerdi azıq-awqat penen ta'miyinlew ushın , pu'tkil İzrail urıwlarınan ha'r ju'z adamnan on , mın' adamnan ju'z , on mın' adamnan mın' adam saylap alınadı . Al qalg'anları benaminlilerdin' Giba qalasına barıp , olardı İzrailda islegen uyat isi ushın jazalaydı .
07020011	Solay etip , pu'tkil izraillılar bir jag'adan bas shıg'arıp , Gibag'a qarsı jıynaldı .
07020012	İzrail urıwları Benyamin urıwına adamların jiberip : « Aran'ızda bunday jawızlıq nege islendi ?
07020013	Gibadag'ı sol buzıq adamlardı ha'zir-aq qolımızg'a tapsırın' . Bizler olardı o'ltirip , İzraildan jawızlıqtı tu'p-tamırı menen joq eteyik » , — dedi . Biraq benaminliler izraillı tuwısqanlarına qulaq salmadı .
07020014	İzraillılarg'a qarsı urısıw ushın , benaminliler o'z qalalarınan Gibag'a keldi .
07020015	Sol ku'ni Giba xalqınan bolg'an jeti ju'z ag'la jawıngerden tısqarı , benaminlilerdin' basqa qalalarınan kelgen , qurallang'an jigirma altı mın' adam jıynaldı .
07020016	Olardın' arasında solaqay bolg'an jeti ju'z ag'la jawınger bar edi . Olardın' ha'mmesi , ha'tte , bir tal shashtı nıshan qılıp qoyg'anda da , saqpan menen urıp tiygize alatug'ın edi .
07020017	Benyaminlilerden basqa , izraillılardan qurallang'an to'rt ju'z mın' adam jıynaldı . Olardın' ha'mmesi urısqa jaramlı edi .
07020018	İzraillılar Beyt-Elge barıp , Qudaydan : « Benyaminliler menen urısıwg'a bizlerden birinshi bolıp kim baradı ? » — dep soradı . Jaratqan İye olarg'a : « Birinshi bolıp yahudalılar urısqa shıg'adı » , — dedi .
07020019	İzraillılar azanda jolg'a shıg'ıp , Gibanın' qarsı aldına a'skeriy orda qurdı .
07020020	İzraillılar Benyamin urıwı menen sawashqa tu'siw ushın , Gibada sap tartıp turdı .
07020021	Gibadan shıqqan benaminliler sol ku'ni izraillılardan jigirma eki mın' adamdı o'ltirdi .
07020022	Biraq İzrail xalqı bir-birin jigerlendirip , aldıng'ı ku'ni turg'an jerinde ja'ne sap tartıp turdı .
07020023	Sonda izraillılar Beyt-Elge barıp , Jaratqan İyenin' aldında keshke deyin jıladı ha'm Jaratqan İyeden : — Tuwısqanlarımız bolg'an benaminliler menen ja'ne urısıwg'a shıg'ayıq pa ? — dep soradı . Jaratqan İye olarg'a : — Awa , olarg'a qarsı urısın'lar , — dedi .
07020024	Solay etip , izraillılar ekinshi ku'ni ja'ne benaminlilerge qarsı ju'ris qıldı .
07020025	Sol ku'ni Benyamin urıwı da Gibadan olarg'a qarsı atlanıp , izraillılardan qolına qılısh ko'tergen ja'ne on segiz mın' adamdı o'ltirdi .
07020026	Sonda pu'tkil İzrail xalqı Beyt-Elge barıp , ol jerde Jaratqan İyenin' aldında otırıp jıladı ha'm sol ku'ni keshke deyin oraza tuttı . Ja'ne de , olar Jaratqan İyege jandırılatug'ın qurbanlıqlar ha'm tatıwlıq qurbanlıqların usındı .
07020027	Sol waqıtta Qudaydın' Kelisim sandıg'ı Beyt-Elde edi . Xaronnın' aqlıg'ı , Elazardın' ulı bolg'an Pinexas sol jerde , sandıqtın' janında ruwxaniy bolıp xızmet etetug'ın edi . İzraillılar Jaratqan İyeden : — Tuwısqanlarımız bolg'an benaminliler menen urısıwdı dawam eteyik pe yamasa toqtatayıq pa ? — dep soradı . Jaratqan İye olarg'a : — Urıstı dawam etin'ler . Sebebi erten' olardı sizlerge ta'slim qılaman , — dedi .
07020028	
07020029	İzraillılar Gibanın' aynalasında buqqı taslap jattı .
07020030	Olar u'shinshi ku'ni benaminlilerge qarsı ha'reketke o'tip , burıng'ıday qala qarsısında sapqa dizilip turdı .
07020031	Benyaminliler de olarg'a qarsı shıg'ıp , qaladan uzaqlasıp ketti . Olar Beyt-Elge ha'm Gibag'a baratug'ın jollarda , ashıq maydanlarda aldıng'ısı sıyaqlı izraillılardı o'ltire basladı . İzraillılardan otızg'a shamalas adam o'ltirildi .
07020032	Benyaminliler : « O'tken sapardag'ıday olardı ja'ne jen'iliske ushıratamız » , — desti . Al izraillılar bolsa : « Olardan qashayıq ha'm olardı qaladan uzaqlastırıp , jollarg'a shıg'arayıq » , — desti .
07020033	Sonda izraillılardın' barlıg'ı o'z orınlarınan shıg'ıp , Baal-Tamarda sapqa dizilip turdı . Gibanın' a'tirapında buqqıda jatırg'an izraillılar da orınlarınan atlıg'ıp shıqtı .
07020034	Solay etip , İzraildın' on mın' ag'la jawıngeri Gibag'a hu'jim jasadı . G'ıjlag'an urıs baslandı . Benyaminliler basına tu'setug'ın apattan xabarsız edi .
07020035	Jaratqan İye benaminlilerdi izraillılar aldında jen'iliske ushırattı . İzraillılar sol ku'ni benaminlilerden qolına qılısh uslag'an jigirma bes mın' bir ju'z adamdı o'ltirdi .
07020036	Sonda benaminliler jen'iliske ushırag'anın tu'sindi . Al izraillılar artqa sheginip , benaminlilerge jol berdi . O'ytkeni olar Giba aynalasında buqqıda jatırg'anlarg'a isenetug'ın edi .
07020037	Buqqıdag'ılar tosattan Gibag'a hu'jim jasap , qaladag'ı pu'tkil xalıqtı qılıshtan o'tkerdi .
07020038	Buqqıdag'ılar menen izraillılar arasında kelisilgen bir belgi bar edi . Qalag'a ot berilip , qoyıw tu'tinnin' aspang'a ko'teriliwi — hu'jimge o'tiwdin' belgisi edi .
07020039	Sol waqıtta izraillılar sawash maydanınan artqa burılıp , hu'jimge o'tiw kerek edi . Sol arada benaminliler izraillılardın' otızg'a jaqın adamın o'ltirgen edi . Sol sebepten benaminliler : « Burıng'ı sawashtag'ı sıyaqlı , izraillılar bizlerden ja'ne jen'iledi » , — dedi .
07020040	Biraq qaladan qoyıw tu'tin ko'terile baslag'anda , benaminliler artına burılıp qarap , pu'tkil qaladan aspang'a tu'tin ko'terilip atırg'anın ko'rdi .
07020041	Olar izine burılıp kiyatırg'an izraillılardı ko'rgende , albırasıp qaldı . O'ytkeni olar baslarına apat tu'skenin bilgen edi .
07020042	Benyaminliler izraillılardan jol boylap , sho'lge qaray qashsa da , urıstan qashıp qutıla almadı . Al qalalardan shıqqan izraillılar da olardı qıra baslag'an edi .
07020043	Solay etip , izraillılar benaminlilerdi qorshap aldı ha'm olardı Gibanın' shıg'ısındag'ı jerlerge deyin quwıp , qıyrattı .
07020044	Benyaminlilerden on segiz mın' adam o'ltirildi . Olardın' ha'mmesi de ma'rt a'skerler edi .
07020045	Olardın' aman qalg'anları sho'lge , Rimmon jartasına qaray qasha basladı . İzraillılar jol-jo'nekey olardan ja'ne bes mın' adamdı o'ltirdi . Olardı Gidomg'a deyin quwıp barıp , ja'ne eki mın'ın o'ltirdi .
07020046	Sol ku'ni benaminlilerden ha'mmesi bolıp jigirma bes mın' adam o'ltirildi . Olardın' ha'mmesi de qolına qılısh uslag'an ma'rt a'skerler edi .
07020047	Biraq altı ju'z adam sho'lge qashıp barıp , Rimmon jartasın panaladı . Olar sol u'n'girde to'rt ay qaldı .
07020048	İzraillılar benaminlilerge qaytıp barıp , qalalardag'ı adamlardı , mallardı ha'm dus kelgennin' ha'mmesin qılıshtan o'tkerdi . Aldılarınan shıqqan barlıq qalalarg'a ot berdi .
07021001	Benyaminli jigitlerdin' u'ylendiriliwi1 İzraillılar Mispada : « Hesh birimiz benaminlilerge qız bermeymiz » , — dep ant ishken edi .
07021002	Xalıq Beyt-Elge keldi ha'm sol jerde Jaratqan İyenin' aldında keshke deyin otırıp , dad salıp , zar jılastı .
07021003	Olar : « O , İzraildın' Qudayı Jaratqan İye ! Nege İzrailda bulay boldı ? Ne ushın İzraildın' bir urıwı joq bolıp ketti ? » — dedi .
07021004	Kelesi ku'ni xalıq azanda erte turdı da , qurbanlıq orın islep , jandırılatug'ın qurbanlıqlar ha'm tatıwlıq qurbanlıqların usındı .
07021005	Sonda izraillılar : « Jaratqan İyenin' aldındag'ı jıyınımızg'a İzrail urıwlarınan qaysı urıw kelmey qaldı ? » — dep soradı . Sebebi olar Mispag'a , Jaratqan İyenin' aldındag'ı jıyıng'a kelmegenlerdin' so'zsiz o'ltiriletug'ının aytıp , qatan' ant ishken edi .
07021006	İzraillılar benaminli tuwısqanları ushın qayg'ırısıp , bılay dedi : « İzrail bu'gin bir urıwınan ayırıldı .
07021007	Aman qalg'an benaminlilerge hayal bolatug'ın qızlardı qayaqtan tabamız ? Sebebi bizler qızlarımızdı olarg'a hayallıqqa bermeymiz dep , Jaratqan İyenin' aldında ant ishken edik » .
07021008	Son'ınan olar : « Mispag'a , Jaratqan İyenin' aldına İzrail urıwlarınan kim kelmedi ? » — dep soradı . Solay etip , ordadag'ı jıyıng'a Yabesh-Giladtan hesh kimnin' kelmegeni ma'lim boldı .
07021009	O'ytkeni kelgenler ko'zden o'tkerilgende , Yabesh-Giladtan hesh kim joq edi .
07021010	Sonlıqtan jıynalg'anlar Yabesh-Giladqa on eki mın' ma'rt a'skerdi jiberip , olarg'a bılay dedi : « Barın'lar , Yabesh-Gilad xalqın , sonday-aq hayal ha'm balaların da qılıshtan o'tkerin'ler .
07021011	Orınlaytug'ın isin'iz mınadan ibarat : ha'r bir erkekti ha'm erkek qolı tiygen ha'r bir hayaldı o'ltirin'ler » .
07021012	Olar Yabesh-Gilad xalqı arasınan erkek qolı tiymegen to'rt ju'z qız tawıp , olardı Kenaan jerindegi Shilodag'ı ordag'a alıp keldi .
07021013	Son'ınan barlıq jıynalg'anlar Rimmon u'n'girindegi benaminlilerge adam jiberip , tınıshlıq ja'riyaladı .
07021014	Sonda benaminliler qaytıp keldi . Jıynalg'anlar Yabesh-Gilad xalqınan tiri qaldırılg'an qızlardı olarg'a hayallıqqa berdi . Biraq qızlardın' sanı olardın' ha'mmesi ushın jetkiliksiz bolıp shıqtı .
07021015	İzrail xalqı benaminlilerdin' jag'dayına qayg'ırdı . O'ytkeni Jaratqan İye İzrail urıwlarının' birligin buzg'an edi .
07021016	Jıyındag'ı aqsaqallar : « Benyaminlilerdin' barlıq hayalları o'ltirilgenlikten , qalg'an erkeklerdi u'ylendiriw ma'selesin qalay sheshemiz ? » — dedi .
07021017	Aqsaqallar dawam etip : « İzraildan bir urıw joq bolıp ketpewi ushın , tiri qalg'an benaminlilerdin' miyrasxorları bolıwı kerek .
07021018	Bizler olarg'a qızlarımızdı hayallıqqa bere almaymız . Sebebi : „ Benyaminlilerge qız bergen ha'r bir izraillı na'letlensin “ , — dep ant ishken edik » , — dedi .
07021019	Son'ınan olar : « Minekey , Shiloda ha'r jılı Jaratqan İyege arnap bayram o'tkiziledi » , — dedi . Shilo Beyt-Eldin' arqa ta'repinde , Beyt-Elden Shexemge ketetug'ın joldın' shıg'ısında , Lebonanın' qublasında jaylasqan edi .
07021020	Solay etip , olar benaminlilerge bılay dep u'yretti : « Barıp , ju'zim bag'ı ishinde jasırınıp turın'lar .
07021021	Dıqqat penen qarap turın'lar . Shilonın' qızları oyıng'a shıqqanda , da'rhal ju'zim bag'ınan shıg'ıp , ha'r birin'iz bir qızdan uslap alın'lar da , Benyamin jerine alıp qashın'lar .
07021022	Qızlardın' a'keleri yamasa a'jag'aları bizlerge shag'ım jasap kelse , bizler olarg'a : „ Benyaminlilerdi bizler ushın keshirin'ler . O'ytkeni tutqıng'a alg'an qızlarımız ha'mmesine jetpedi . Al sizler qızların'ızdı o'z qa'lewin'iz benen bermegenin'iz ushın , ayıplı sanalmaysızlar “ , — dep aytamız » .
07021023	Benyaminli jigitler usılay isledi . Qızlar oyıng'a tu'skende , ha'r bir jigit bir qızdan alıp qashtı . Olar o'zlerinin' jerlerine qaytıp barıp , qalalar saldı ha'm sol jerde jasay basladı .
07021024	Son'ınan İzrail xalqı sol jerden tarqap , ha'r biri o'z urıwına , tiyresine ha'm u'lesine tiygen jerlerine qayttı .
07021025	Ol da'wirde İzrailda patsha joq bolıp , ha'r kim o'zine durıs bolıp ko'ringen isti isleytug'ın edi .
08001001	Elimelex shan'arag'ı menen Moab jerine ko'ship barıwı1 İzraildı biyler basqarg'an da'wirde elde asharshılıq boldı . Yahudanın' Beytlehem qalasınan bir adam hayalı ha'm eki ulı menen birge bir qansha waqıt jasap turıw ushın Moab eline ko'ship ketti .
08001002	Ol adamnın' atı Elimelex , hayalının' atı Nag'ıyma , ullarının' atları bolsa Maxlon ha'm Kilyon edi . Efratlı bolg'an bul adamlar Yahudanın' Beytlehem qalasının' turg'ınları edi . Olar Moab eline jetip kelip , sol jerde jasap qaldı .
08001003	Aradan bir qansha waqıt o'tkennen keyin , Nag'ıymanın' ku'yewi Elimelex qaytıs boldı . Ol eki ulı menen jesir bolıp qaldı .
08001004	Onın' eki ulı moablı qızlarg'a u'ylendi : birinshi kelininin' atı Orpa , al ekinshi kelininin' atı Rut edi . Moabta jasag'anına on jılday bolg'anda ,
08001005	Maxlon da , Kilyon da bul du'nyadan ko'z jumdı . Solay etip , Nag'ıyma ku'yewinen ha'm eki ulınan ayırılıp , jalg'ız qaldı . Nag'ıyma menen Ruttın' Beytlehemge qaytıwı
08001006	Moab elinde ju'rgen Nag'ıyma : « Jaratqan İye O'z xalqına na'zerin tu'sirip , olarg'a nan berdi » , — degen ga'pti esitip , kelinleri menen birge o'z eline qaytıwg'a bel bayladı .
08001007	Olar jasag'an jerin — Moab elin taslap , Yahudag'a qaray jolg'a shıqtı .
08001008	Jolda kiyatırıp , Nag'ıyma kelinlerine : — Barın'lar , ekewin'iz de to'rkinin'izge qaytın'lar . Sizler marhum ku'yewlerin'izge ha'm mag'an qanday jaqsılıq qılg'an bolsan'ız , Jaratqan İye de sizlerge sonday jaqsılıq qaytarsın .
08001009	Jaratqan İye sizlerdin' ha'r birin'izge ku'yew berip , u'yli-jaylı bolıp ketkeysiz ! — dep , olardın' betlerinen su'ydi . Biraq olar zar jılasıp :
08001010	— Yaq , bizler senin' menen birge senin' xalqın'a barajaqpız , — dedi .
08001011	Sonda Nag'ıyma kelinlerine bılay dedi : — Qızlarım , u'ylerin'izge qaytın'lar ! Menin' menen ketkenin'izden ne payda ? Sizlerge ku'yew bolg'anday , qursag'ımda balam bar ma edi ?
08001012	Barın'lar , keynin'izge qaytın'lar , qızlarım ! Men endi qartaydım , ku'yewge shıg'a almayman . Eger de men ele de u'mit qılsam boladı , dep usı tu'ni ku'yewim menen qosılıp ullar tuwsam da ,
08001013	olar erjetkenshe sizler ku'tip otırar ma edin'iz ? Solarg'a qarap , turmısqa shıqpay ju'rer me edin'iz ? Yaq , qızlarım , Jaratqan İye meni sonshama baxıtsızlıqlarg'a duwshar etti . Menin' qayg'ı-ha'siretim sizlerdikinen de ku'shlirek .
08001014	Kelinler ja'ne zar jılastı . Aqırı Orpa enesi menen su'yisip xoshlastı . Al Rut bolsa enesinen ayırılg'ısı kelmey , onın' menen birge qaldı .
08001015	Nag'ıyma Rutqa : — Mine , abısının' o'z xalqına ha'm o'z qudayına qaytıp baratır . Sen de onın' izine erip kete ber ! — dedi .
08001016	Biraq Rut bılay dedi : — Seni taslap ketiwge meni ma'jbu'r etpe ! Sen qay jerge barsan' , men de sol jerge baraman , sen qay jerde bolsan' , men de sol jerde bolaman . Senin' xalqın' menin' xalqım , senin' Qudayın' menin' Qudayım boladı .
08001017	Sen qay jerde du'nyadan ko'z jumsan' , men de sol jerde o'lip , jerlenemen . Eger de men o'limnen basqa bir sebep penen sennen ayırılsam , Jaratqan İye meni jazalag'an u'stine jazalasın .
08001018	Nag'ıyma Ruttın' o'zi menen birge ketiwge qatan' qarar etkenin ko'rip , onı qaytıp u'gitlemedi .
08001019	So'ytip ekewi Beytlehemge qaray ju'rip ketti . Olar Beytlehemge jetip kelgende , barlıq qala xalqı janlanıp ketip , hayallar : — Haw , bul Nag'ıyma emes pe ? — desti .
08001020	Nag'ıyma olarg'a bılay dedi : — Meni endi Nag'ıyma dep emes , al Mara dep atan'lar . Sebebi Qu'direti ku'shli Quday menin' basıma ko'p qayg'ı-ha'siret saldı .
08001021	Bul jerden ketkenimde men ha'mmesine iye edim , biraq Jaratqan İye meni qurı qol qaytardı . Nege meni Nag'ıyma dep atap atırsızlar ? Qu'direti ku'shli Quday meni azap-aqıretlerge duwshar qılıp , baxıtsız etti-g'o .
08001022	Solay etip , Nag'ıyma Moab elinen kelini bolg'an moablı Rut penen birge qayttı . Olar Beytlehemge kelgen waqıtta arpa orag'ı baslang'an edi .
08002001	Rut ha'm Boazdın' ushırasıwı1 Nag'ıymanın' ku'yewi Elimelextin' Boaz degen tiyreles ag'ayini bar edi . Ol abıraylı ha'm bay adam edi .
08002002	Bir ku'ni moablı Rut Nag'ıymag'a : — Men atızg'a barayın . Miyrimli birewdi ushıratsam , sonın' atızınan masaq terip keleyin , — dedi . — Yaqshı , qızım , bara g'oy , — dedi Nag'ıyma .
08002003	Rut atızg'a bardı da , oraqshılardın' izinen ju'rip , masaq tere basladı . Bul egislik maydan Elimelextin' tiyreles ag'ayini Boazdın' menshik jeri bolıp shıqtı .
08002004	Sol waqıtta Beytlehemnen Boaz kelip , oraqshılarg'a : — Harman'lar , Jaratqan İye sizlerge ku'sh-quwat bersin ! — dedi . Oraqshılar og'an : — Bar bolın' , sizdi Jaratqan İye jarılqasın ! — dedi .
08002005	Boaz olardın' basqarıwshısınan : — Bul jas kelinshek kim ? — dep soradı .
08002006	Oraqshılardın' basqarıwshısı bılay dep juwap berdi : — Bul Moab elinen Nag'ıyma menen birge kelgen moablı jas kelinshek .
08002007	Ol mag'an : « Oraqshılardın' izinen ju'rip , bawlardın' arasına tu'sken masaqtı teriwime ruxsat etin' » , — degen edi . Shertekte azg'antay g'ana dem alg'anı bolmasa , erte azannan usı waqıtqa deyin tınbay atızda islep atır .
08002008	Boaz Rutqa qarap : — Qızım , so'zime qulaq sal . Masaq teriw ushın basqa atızg'a barmay-aq qoy . Usı jerde , menin' xızmetshi qızlarımnın' qasında ju'rip , tere ber .
08002009	Oraqshılar qaysı atızdı orsa , na'zerin' sol jerde bolıp , qızlardın' keyninen ju're ber . Jigitlerge sag'an tiymewge buyrıq berdim . Eger sho'llesen' barıp , jigitler toltırıp qoyg'an ıdıstan suw ishe ber , — dedi .
08002010	Rut Boazdın' aldında et-betinen jıg'ılıp , ta'jim etti de : — Men bir jat jerli adam bolsam da , nege siz mag'an na'zer awdarıp , miyrimlilik ko'rsetip atırsız ? — dedi .
08002011	Boaz og'an bılay dep juwap berdi : — Ku'yewin' qaytıs bolg'annan keyin , enen'e nelerdi islegenin'nin' ha'mmesin esittim . Sen ata-anan'dı ha'm o'z watanın'dı taslap , burın o'zin' tanımag'an xalıq arasına jasawg'a keldin' .
08002012	Bul jaqsı islerin' Jaratqan İyeden qaytsın ! Sen İzraildın' Qudayı Jaratqan İyenin' qolı astınan pana izlegen ekensen' , Onın' O'zi seni mol-mol etip sıylıqlasın .
08002013	Sonda Rut : — Endigiden bılay da , mag'an degen miyrimliligin'iz tawısılmasın , mırzam ! Men sizin' shorıların'ızdın' birine de arzımayman . Biraq siz mendey qulın'ızg'a jubanısh berdin'iz ha'm jıllı so'yledin'iz , — dedi .
08002014	Tu'slik waqtı kelgende , Boaz og'an : — Berman kel , nannan alıp , sirke suwına batırıp je , — dedi . Rut oraqshılardın' janına barıp otırdı . Boaz og'an quwırmashtan uzattı . Rut jep toyıp aldı ha'm jegeninen awıstırıp alıp qoydı .
08002015	Sonnan keyin Rut masaq teriw ushın ornınan turıp ketkende , Boaz jigitlerge bılay dep buyırdı : « Rut bawlar qasınan da masaq tere bersin , onı qapa qılıwshı bolman'lar .
08002016	Ha'tteki , og'an da'stelerden shashıp qaldırıp ketin'ler . Ol terip alsın , onın' kewline tiymen'ler » .
08002017	Solay etip , Rut keshke deyin atızda masaq terdi ha'm tergenlerin tu'yip , suwırg'anda bir efag'a shamalas biyday aldı .
08002018	Rut da'ndi ko'terip qalag'a qaray ju'rip ketti . Ol terip kelgen da'nin enesine ko'rsetti ha'm tu'ste o'zi jegen azıg'ınan awıstırıp qaldırg'anın og'an berdi .
08002019	Enesi Rutqa : — Bu'gin qay jerde masaq terdin' , qay jerde isledin' ? Sag'an na'zerin awdarg'an adamdı Quday jarılqasın ! — dedi . Rut kimnin' atızında jumıs islegenin enesine aytıp : — Bu'gin men islegen egislik jerdin' iyesi Boaz degen adam , — dedi .
08002020	Nag'ıyma kelinine : — Tirilerden ha'm marhumlardan O'z miyrim-sha'pa'a'tin ayamag'an Jaratqan İye sol adamdı jarılqasın , — dedi . Nag'ıyma ja'ne dawam etip : — Ol kisi bizlerge jaqın adam , a'mengerlerimizdin' biri boladı , — dedi .
08002021	Moablı Rut bılay dedi : — Awa , ha'tteki , ol mag'an : « Xızmetshilerim jıyın-terim islerin tamamlag'ansha , olar menen birge ju're ber » , — degen edi .
08002022	Nag'ıyma o'z kelini Rutqa : — Ju'da' jaqsı , qızım , sol adamnın' xızmetshi qızları menen birge ju're bergenin' jaqsıraq . Basqanın' atızına barsan' , sag'an azar beriwi mu'mkin , — dedi .
08002023	Solay etip , Rut arpa ha'm biyday orag'ının' aqırına deyin Boazdın' xızmetshi qızlarınan ayırılmadı . Ol masaq terip , enesi menen birge jasay berdi .
08003001	Ruttın' Boazg'a o'z o'tinishin bildiriwi1 Bir ku'ni qa'yin enesi Nag'ıyma Rutqa bılay dedi : — Qızım , o'zin'e jaqsı bolıwı ushın , senin' u'yli-jaylı bolıp ketiwin'e men ja'rdem beriwim kerek emes pe eken ?
08003002	Aytpaqshı , sen o'zin' xızmetshileri menen birge jumıs islegen sol Boaz bizlerdin' jaqın ag'ayinimiz-g'o . Minekey , bu'gin tu'nde ol qırmanda arpasın suwıradı .
08003003	Endi sen juwınıp , u'stin'e a'tir sewip , shıraylı kiyimin'di kiyip al , sonnan keyin qırmang'a bar . Biraq Boaz qashan iship-jep bolmag'ansha , og'an ko'rinbe .
08003004	Ol uyıqlawg'a jatqanda , jatqan jayın bilip al . Sonnan keyin bar da , onın' ayaq ush betin ashıp , sol jerde jat . Ol sag'an ne islewin' kerekligin o'zi aytadı .
08003005	Rut enesine : — Mag'an aytqanların'nın' ha'mmesin orınlayman , — dedi .
08003006	Sonnan keyin Rut qırman basına barıp , enesinin' tapsırg'anlarının' ha'mmesin orınladı .
08003007	Boaz iship-jep , kewli ko'terildi ha'm gu'dinin' qasına barıp , uyıqlawg'a jattı . Rut a'sten sezdirmey keldi de , onın' ayaq ush betin ashın'qırap jattı .
08003008	Tu'nnin' ortasında Boaz shorshıp oyanıp ketti . Ol burılıp qarap , ayaq ush betinde bir hayaldın' jatırg'anın ko'rdi ha'm onnan :
08003009	— Sen kimsen' ? — dep soradı . Rut og'an : — Men sizin' shorın'ız Rutpan . Shorın'ızdı o'z panan'ızg'a alsan'ız , sebebi siz a'mengerimiz bolasız , — dedi .
08003010	Boaz og'an bılay dedi : — Qızım , seni Jaratqan İye jarılqasın ! Senin' bul son'g'ı jaqsılıg'ın' aldıng'ısınan da ullı . Sebebi sen ya ka'mbag'al bolsın , ya bay bolsın , jas jigitler arasınan o'zin'e ku'yew izlemedin' .
08003011	Endi qa'weterlenbe , qızım . Aytqanların'nın' ha'mmesin orınlayman . Pu'tkil qala xalqı senin' adamgershilikli hayal ekenin'di biledi .
08003012	Menin' sizlerge a'menger ekenligim durıs , biraq mennen de jaqınıraq a'mengerin'iz bar .
08003013	Bu'gin tu'nde usı jerde qonıp qal . Erten' azanda sol ag'ayinin' a'mengerlik wazıypasın orınlawg'a ırazı bolsa , onda ju'da' jaqsı . Eger de ol a'mengerlik wazıypasın orınlawdı qa'lemese , tiri Jaratqan İye haqı ant ishemen , bul wazıypanı men orınlayman . Endi tan'g'a deyin jata tur .
08003014	Solay etip , Rut Boazdın' ayaq ush betinde tan' atqansha jatıp qaldı . Biraq ol tan' saz berip , adamlar bir-birin tanımaytug'ın waqıtta turdı . O'ytkeni Boaz : « Qırmang'a hayal adamnın' kelgenin hesh kim bilmesin » , — degen edi .
08003015	Boaz Rutqa : — Jawlıg'ın'dı jayıp , uslap tur , — dedi . Rut jawlıg'ın jayıp , uslap turdı . Boaz jawlıqqa altı o'lshem arpanı o'lshep salıp , iynine arqalatıp jiberdi . Keyin o'zi de qalag'a qaray ju'rip ketti .
08003016	Rut u'yine qaytıp kelgende , enesi onnan : — Qızım , ne boldı ? — dep soradı . Rut o'zine Boazdın' ne islegeninin' ha'mmesin aytıp berdi .
08003017	Son'ınan Rut : « Ol mag'an : „ Qa'yin enen'nin' aldına qurı qol barma “ , — dep mına altı o'lshem arpanı berip jiberdi » , — dedi .
08003018	Enesi og'an : — Qızım , usı istin' aqırı ne bolatug'ının bilgenin'she ku'tip tur . Sebebi ol adam bul isti bu'gin aqırına jetkermegenshe tınım tappaydı , — dedi .
08004001	Boazdın' Rutqa u'yleniwi1 Boaz qala da'rwazasının' janına barıp otırdı . Qarasa , o'zi aytqan a'mengeri qasınan o'tip baratır eken . Boaz onı shaqırıp : « Tuwısqanım , berman kelip , mına jerge otır » , — dedi . Sol adam kelip otırdı .
08004002	Son'ınan Boaz qala aqsaqallarınan on adamdı jıynap alıp , olarg'a : « Kelin'ler , sizler de usı jerde otırın'lar ! » — dedi . Olar kelip otırdı .
08004003	Sonda Boaz sol a'mengerge bılay dedi : — Moab elinen qaytıp kelgen Nag'ıyma ag'ayinimiz Elimelexke tiyisli jer u'lesin satpaqshı .
08004004	Men sag'an mınanı ma'lim etpekshimen : usı jerde otırg'anlar ha'm xalqımnın' aqsaqalları aldında sen sol jerdi satıp al . Eger sen a'mengerlik wazıypasın orınlamaqshı bolsan' , orınla . Eger de orınlawdı qa'lemesen' , onda mag'an ayt , men bileyin . Sebebi bul wazıypanı orınlaw birinshi gezekte senin' moynın'da . Al sennen keyingi na'wbet meniki . Sol adam : — Men a'mengerlik wazıypamdı orınlayman , — dedi .
08004005	Boaz og'an : — Eger sen Nag'ıymadan jerdi satıp alatug'ın bolsan' , onda marhumnın' mu'lkin o'z atında qaldırıw ushın , onın' moablı jesir hayalı Ruttı da hayallıqqa alıwın' kerek , — dedi .
08004006	Sol a'mengeri Boazg'a : — Olay bolsa , men a'mengerlik wazıypamdı orınlay almayman . Sebebi o'z mu'lkimdi jog'altıp alıwım mu'mkin . Jaqsısı , bul wazıypanı sen orınla , o'ytkeni men orınlay almayman , — dedi .
08004007	A'yyemgi İzrailda mınaday da'stu'r bar edi : eger birew a'mengerlik wazıypasın orınlaytug'ın yamasa mal-mu'liklerin alıs-beris qılatug'ın bolsa , onda bunın' da'lili sıpatında birewi ayaq kiyimin sheship , ekinshisine beretug'ın edi . Mine , bul İzrailda tastıyıqlang'an gu'walıqtın' ornın basatug'ın edi .
08004008	Solay etip , sol a'menger Boazg'a : — O'zin' satıp ala ber , — dedi de , ayaq kiyimin sheship , og'an berdi .
08004009	Boaz aqsaqallarg'a ha'm barlıq xalıqqa qarap bılay dedi : — Bu'gin sizler mınag'an gu'wasızlar : men Nag'ıymadan marhum Elimelex , Kilyon ha'm de Maxlonnın' barlıq mu'lkin satıp alıp atırman .
08004010	Ja'ne de , men marhumnın' mu'lkin o'z atında qaldırıw ushın , Maxlonnın' jesiri , moablı Ruttı hayallıqqa alaman . Marhumnın' tuwısqanları arasında ha'm o'zi jasag'an qalada atı o'shpesin . Bu'gin sizler usıg'an gu'wasızlar .
08004011	Da'rwaza janında bolg'an pu'tkil xalıq ha'm aqsaqallar : — Bizler gu'wamız . Senin' u'yin'e kiretug'ın hayaldı Jaratqan İye İzrail xalqının' eki tu'pki anası Rahila ha'm Leaday qılg'ay . Efratada baylıqlar iyesi bolg'aysan' , Beytlehemde atın' ullı bolg'ay .
08004012	Jaratqan İyenin' usı jas hayaldan sag'an beretug'ın balaları arqalı senin' urpag'ın' Tamaranın' Yahudag'a tuwıp bergen ulı Perestin' urpag'ınday bolg'ay , — dedi . Dawıt patshanın' shejiresi
08004013	Solay etip , Boaz Ruttı hayallıqqa alıp , og'an u'ylendi . Boaz Rut penen qosıldı ha'm Jaratqan İye Ruttın' qursag'ına bala berip , ol ul tuwdı .
08004014	Hayallar Nag'ıymag'a : « Jaratqan İyege alg'ıslar bolsın ! Ol bu'gin seni a'mengersiz qaldırmadı . Balanın' atı İzrailda dan'q-ataqqa iye bolsın !
08004015	Ol senin' o'mirin'di jan'artadı , qartayg'anda bag'ıwshın' boladı . Sebebi onı seni jaqsı ko'retug'ın kelinin' tuwıp berdi . Usı kelinin' senin' ushın jeti uldan da artıg'ıraq » , — dedi .
08004016	Nag'ıyma balanı qolına alıp , bawırına bastı ha'm o'zi bag'ıp ta'rbiyaladı .
08004017	Qon'sı hayallar : « Nag'ıyma ullı boldı » , — dep , balag'a at qoyıp , onı Obid dep atadı . Obid İshaydın' a'kesi , İshay Dawıttın' a'kesi boldı .
08004018	Perestin' shejiresi mınaday : Peresten Xesron tuwıldı ,
08004019	Xesronnan Ram tuwıldı , Ramnan Amminadab tuwıldı ,
08004020	Amminadabtan Naxshon tuwıldı , Naxshonnan Salmon tuwıldı ,
08004021	Salmonnan Boaz tuwıldı , Boazdan Obid tuwıldı ,
08004022	Obidten İshay tuwıldı , İshaydan Dawıt tuwıldı .
09001001	Samueldin' tuwılıwı1 Efrayımnın' tawlı u'lkesinin' Rama qalasında Efrayım urıwının' Suf tiyresinen bolg'an Elqana degen bir adam jasaytug'ın edi . Ol Suftın' quwlıg'ı , Toxudın' shawlıg'ı , Elihudın' aqlıg'ı ha'm Eroxamnın' ulı edi .
09001002	Elqananın' Xanna ha'm Peninna atlı eki hayalı bar edi . Peninnanın' balaları boldı , al Xanna qursaq ko'termedi .
09001003	Elqana A'lemnin' Jaratqan İyesine sıyınıp , Og'an qurbanlıq beriw ushın ha'r jılı o'z qalasınan Shilog'a baratug'ın edi . Ol jerde Eliydin' eki ulı Xofniy ha'm Pinexas Jaratqan İyenin' ruwxaniyleri edi .
09001004	Elqana qurbanlıq shalg'an ku'ni hayalı Peninnag'a ha'm onın' ul-qızlarına payların bergende ,
09001005	Xannag'a jaqsı jerinen pay beretug'ın edi . Sebebi Quday Xannanı na'silsiz qılıp qoyg'an bolsa da , Elqana onı su'yetug'ın edi .
09001006	Biraq Peninna Jaratqan İyenin' perzent bermegenin ku'ndesinin' betine basıp , og'an ba'rqulla azap beretug'ın edi .
09001007	Bul ha'r jılı dawam etti . Xanna Jaratqan İyenin' U'yine ha'r kelgende , ku'ndesi og'an azap beretug'ın edi . Al ol jılap , hesh na'rse jemeytug'ın edi .
09001008	Sonda ku'yewi Elqana og'an : « Xanna , nege jılaysan' , nege awqat jemeysen' ? Nege bunshama qayg'ılısan' ? Men sen ushın on uldan artıq emespen be ? » — deytug'ın edi .
09001009	Bir ku'ni olar Shiloda iship-jep bolg'annan keyin , Xanna ornınan turdı . Sonda ruwxaniy Eliy Jaratqan İyenin' İbadatxanasının' kirer awzındag'ı o'z orınlıg'ında otır edi .
09001010	Xannanın' ju'regi qayg'ıg'a tolıp , o'ksip jılawı menen Jaratqan İyege duwa etti .
09001011	Ol bılay dep wa'de berdi : « O , A'lemnin' Jaratqan İyesi ! Eger Sen qulın'nın' qayg'ısına na'zer salıp , meni eske alsan' ha'm O'z qulın'dı umıtpay , og'an bir ul sıylasan' , men onı pu'tkil o'mir boyı Sag'an bag'ıshlayman . Onın' basına hesh qashan pa'ki tiymeydi » .
09001012	Xanna Jaratqan İyege usılay duwa etiwin dawam etip turg'anda , Eliy onın' awzın gu'zetip otırdı .
09001013	Xanna ishinen duwa etkenlikten , onın' tek erinleri jıbırlap turdı , al dawısı esitilmedi . Sol sebepten Eliy onı ma's dep oylap qaldı .
09001014	Eliy og'an : — Ma'sku'nemlikti qashang'a shekem dawam etesen' ? İshkendi toqtat , — dedi .
09001015	Sonda Xanna Eliyge : — Yaq , mırzam , olay emes . Men bir qayg'ıg'a batqan hayalman . Men sharap ta , o'tkir ishimlik te ishken joqpan . Tek ju'regimdegi qayg'ımdı Jaratqan İyege to'gip atırman .
09001016	Qulın'ızdı uyatsız hayal dep oylaman'ız . Qayg'ı-ha'siretim ku'shli bolg'anlıqtan , usı waqıtqa deyin jalbarınıp turman , — dep juwap berdi .
09001017	Sonda Eliy og'an : — Aman-esen qayta ber . İzraildın' Qudayı tilegin'di orınlasın , — dedi .
09001018	Xanna og'an : — Mag'an kewlin'iz tolsın , — dedi de , o'z jolına tu'sti . Son'ınan ol awqatlandı , onın' ju'zi de burıng'ıday qayg'ılı bolmadı .
09001019	Olar erten'ine azanda erte turıp , Jaratqan İyege sıyıng'annan son' , Ramadag'ı o'z u'yine qaytıp keldi . Elqana hayalı Xanna menen jaqınlastı ha'm Jaratqan İye Xannanı esine aldı .
09001020	Xanna ha'miledar bolıp , waqtı kelgende bir ul tuwdı . Xanna : « Men onı Jaratqan İyeden tilep alg'anman » , — dep og'an Samuel dep at qoydı . Xannanın' Samueldi Qudayg'a bag'ıshlawı
09001021	Elqana Jaratqan İyege jıllıq qurbanlıg'ın ha'm wa'de etip atag'an qurbanlıg'ın beriw ushın pu'tkil xojalıg'ı menen birge Shilog'a ketti .
09001022	Biraq Xanna olar menen birge ketpedi . Ol ku'yewine : — Bala emshekten shıqqannan keyin , onı Jaratqan İyege xızmet etiwge alıp baraman . Ol Jaratqan İyenin' aldında bolıp , ma'n'gige sol jerde qaladı , — dedi .
09001023	Ku'yewi Elqana og'an : — Neni maqul tapsan' , sonı isle . Balanı emshekten shıg'arg'anın'sha , usı jerde bol . Jaratqan İye sag'an wa'den'de turıwg'a ja'rdem bersin , — dedi . Solay etip , Xanna ulın emshekten shıg'arg'ang'a shekem u'yde bolıp , onı emizdi .
09001024	Bala emshekten shıqqannan son' , Xanna balanı , u'sh jasar bug'anı , bir efa undı ha'm bir mes sharaptı alıp , Jaratqan İyenin' Shilodag'ı U'yine bardı . Bala ele jas edi .
09001025	Olar bug'anı soyg'annan keyin , balanı Eliyge apardı .
09001026	Son'ınan Xanna Eliyge bılay dedi : « O , mırzam ! Aldın'ızda ant iship aytaman : men usı jerde , sizin' janın'ızda turıp , Jaratqan İyege duwa etken hayalman .
09001027	Men Jaratqan İyeden mına balanı sorap , duwa etken edim . Ol menin' tilegimdi orınladı .
09001028	Men de onı Jaratqan İyege bag'ıshlayman . Ol bir o'mir Jaratqan İyege xızmet etedi » . Son'ınan olar sol jerde Jaratqan İyege sıyındı .
09002001	Xannanın' duwası1 Xanna bılay dep duwa etti : « Ju'regim Jaratqan İye menen shadlanar , Onın' O'zi mag'an ku'sh berdi . Dushpanlarım aldında tilim uzayıp , Onın' qutqarg'anına quwanaman .
09002002	Hesh kim joq Jaratqan İyedey muxaddes , Awa , Sen sıyaqlı hesh kim joq o , Jaratqan İye ! Qorg'an da joq Qudayımız sıyaqlı !
09002003	Artıq menmensip so'ylegendi toqtatın' , Awzın'ızdan ta'kabbir so'zler shıqpasın . Sebebi Jaratqan İye ha'mmesin biliwshi Quday-g'o , Ha'r bir isti ta'rezige tartıwshı da Ol .
09002004	Ku'shlilerdin' oq jayları sınar , Ku'shsizler ku'shke tolar .
09002005	Toqlar nan ushın jallanıp , Ashlar toyar , Na'silsizler jetewin tuwıp , Ko'p ullı hayallar biyperzent qalar .
09002006	Jaratqan İye o'ltiredi de , tiriltedi de , O'liler ma'kanına tu'siredi de , shıg'arıp aladı da .
09002007	Ol kimisin jarlı qılıp , kimisin bayıtar , Kimisin qulatıp , kimisin joqarılatar .
09002008	Jarlını topıraqtan ko'terip alıp , Biysharanı taslandı arasınan alıp shıg'ar . Otırg'ızıp aqsu'yekler menen , Hu'rmet taxtın berer . O'ytkeni jer tiykarı Jaratqan İye qolında , Sol tiykar u'stine Ol du'nyanı ornatqan .
09002009	Jaratqan İye sadıq qullarının' adımların qorg'ar , Al jamanlar qaran'g'ılıqta joq bolar , Sebebi o'z ku'shi menen jen'iske erispes insan .
09002010	Jaratqan İyege qarsı turg'anlar shıl-pa'rshe bolar , Jaratqan İye olarg'a qarsı ko'klerdi gu'rkireter , Pu'tkil du'nyanı Ol hu'kim qılar , O'z patshasın ku'shke toltırıp , Maylag'an adamın dan'qqa eristirer » .
09002011	Son'ınan Elqana Ramag'a , u'yine qaytıp ketti . Al kishkene Samuel bolsa , ruwxaniy Eliydin' qolında Jaratqan İyege xızmet ete basladı . Eliydin' ullarının' jaman isleri
09002012	Eliydin' ulları jaramas adamlar edi . Olar Jaratqan İyeni mensinbedi ha'm xalıq aldındag'ı ruwxaniylik wazıypasına hu'rmetsizlik etti . Birew qurbanlıq shalıp , go'sh qaynatıp atırg'anda , ruwxaniylerdin' xızmetshisi qolına u'sh tisli shanıshqını alıp keletug'ın edi .
09002013	
09002014	Ol shanıshqını shu'len qazang'a , qazang'a , tabag'a yamasa tabaqqa tıg'ıp , og'an ilingennin' ha'mmesin ruwxaniy ushın alatug'ın edi . Olar Shilog'a kelgen izraillılardın' ha'mmesine usılay isleytug'ın edi .
09002015	Ha'tte , qurbanlıqtın' mayları tu'tetip jandırıw ushın ajıratıp alınbastan burın ruwxaniydin' xızmetshisi kelip , qurbanlıq shalg'an adamg'a : « Ruwxaniyge quwırıw ushın shiyki go'sh ber . Ol sennen pisken go'sh emes , al shiyki go'sh aladı » , — deytug'ın edi .
09002016	Eger qurbanlıq shalg'an adam : « Da'slep maydı tu'tetip jandırayıq , son'ınan qa'legenin'di alarsan' » , — dese , xızmetshi og'an : « Yaq , ha'zir beresen' , bolmasa tartıp alaman » , — deytug'ın edi .
09002017	Jaratqan İyenin' na'zerinde jigitlerdin' islegen gu'nası ju'da' awır edi . O'ytkeni olar Jaratqan İyege arnalg'an qurbanlıqlarg'a hu'rmetsizlik etti .
09002018	Sol arada jas Samuel zıg'ır efod kiyip , Jaratqan İyenin' aldında xızmet etip ju'rdi .
09002019	Anası ha'r jılı ku'yewi menen birge jıllıq qurbanlıq beriw ushın kelgende , tikken kishkene shapanın ulına a'kelip beretug'ın edi .
09002020	Sonda Eliy Elqanag'a ha'm onın' hayalına pa'tiyasın berip : « Tilep alıp , Jaratqan İyege arnag'an balan'nın' ornına Jaratqan İye sag'an bul hayaldan basqa balalar bersin » , — deytug'ın edi . Son'ınan olar u'yine qaytatug'ın edi .
09002021	Jaratqan İyenin' miyrimine erisken Xanna ha'miledar bolıp , ja'ne u'sh ul , eki qız tuwdı . Al kishkene Samuel Jaratqan İye aldında o'sip bardı .
09002022	Eliy ju'da' qartayıp qalg'an edi . Ol ullarının' izraillılarg'a islegen barlıq isleri ha'm Ushırasıw shatırının' aldında xızmet isleytug'ın hayallar menen jatqanı haqqında esitti .
09002023	Sonda Eliy ullarına bılay dedi : « Ne ushın bunday islerdi islep atırsızlar ? Men sizler islegen jawızlıqlar haqqında ha'mme adamlardan esittim .
09002024	Bul jaqsı emes , balalarım ! Jaratqan İyenin' xalqı arasında tarap ketken bul xabar — jaqsı xabar emes .
09002025	Eger adam adamg'a qarsı gu'na islese , Quday ayıpker ushın ta'welleshi boladı . Biraq Jaratqan İyege qarsı gu'na islegen adam ushın kim ta'welleshi boladı ? » Degen menen , olar a'kesinin' so'zlerine qulaq aspadı . O'ytkeni Jaratqan İye olardı o'ltiriwdi sheship qoyg'an edi . Eliydin' ulları haqqında payg'ambarshılıq
09002026	Sol arada o'spirim Samuel o'sip , Jaratqan İyenin' de , xalıqtın' da kewline unap bardı .
09002027	Bir ku'ni Qudaydın' bir adamı Eliyge kelip , bılay dedi : « Jaratqan İye bılay deydi : „ Baban' ha'm onın' urpaqları Mısırda faraonnın' xalqına qul bolg'an waqıtta , Men olarg'a O'zimdi ashıp ko'rsetpegen be edim ?
09002028	Qurbanlıq orıng'a barıw ha'm xosh iyisli zatlardı tu'tetip , efod kiyip ju'riw ushın pu'tkil İzrail urıwları arasınan tek senin' baban'dı g'ana O'zime ruwxaniy etip tan'lamadım ba ? Ja'ne de , izraillılardın' pu'tkil sıyların da senin' ata-babaların'nın' urpaqlarına bermedim be ?
09002029	Solay eken , Menin' u'yim ushın a'keliwdi buyırg'an qurbanlıq ha'm sadaqalarg'a nege hu'rmetsizlik etesizler ? Ne ushın xalqım İzraildın' bergen barlıq qurbanlıqlarının' en' jaqsı jerlerin o'zlerin'iz jep semirip , nege ulların'dı Mennen artıq ko'resen' ? “
09002030	Sonlıqtan İzraildın' Qudayı Jaratqan İye bılay deydi : „ Senin' xojalıg'ın' ha'm senin' baban'nın' urpaqları Mag'an ma'n'gige xızmet etedi , — degen edim “ . Biraq endi Jaratqan İye bılay deydi : „ Endi bulay islewden awlaqpan . Sebebi Meni hu'rmetlegendi Men de hu'rmetleymen , al Meni hu'rmet etpegenler masqara boladı .
09002031	Mine , senin' ha'm baban'nın' urpag'ının' ku'shin qurtatug'ın ku'nlerim kiyatır . Solay etip , tuqımın'da hesh kim uzaq o'mir su'rmeydi .
09002032	Menin' İzrailg'a isleytug'ın jaqsılıg'ıma qaramastan , sen Menin' u'yimde qıyınshılıq ko'resen' . Endigiden bılay , tuqımın'da hesh kim uzaq o'mir su'rmeydi .
09002033	Ko'zlerin'di soqır qılıp , ju'regin'di qayg'ıg'a toltırıw ushın , Menin' qurbanlıq ornımda senin' tuqımın'nan tek bir adamdı qaldıraman . Biraq basqa urpaqların'nın' ha'mmesi jaslay du'nyadan o'tedi .
09002034	Eki ulın' Xofniy menen Pinexastın' bir ku'nde o'liwi senin' ushın bir nıshan boladı .
09002035	Men O'zime qa'lewlerimdi ha'm maqsetlerimdi orınlaytug'ın sadıq bir ruwxaniy qoyajaqpan . Ol Menin' maylag'an patshamnın' aldında ba'rqulla xızmet etiwi ushın , onın' urpag'ın ma'n'gige usı xızmetke qoyaman .
09002036	Sonda senin' urıwın'nan aman qalg'an ha'r bir adam bir bo'lek gu'mis yamasa bir tislem nan ushın bas iyip kelip , nan tawıp jewi ushın , o'zin qanday da bir diniy xızmetke qoyıwdı soraydı “ » .
09003001	Qudaydın' Samueldi shaqırıwı1 O'spirim Samuel Eliydin' qolı astında Jaratqan İyege xızmet etetug'ın edi . Ol ku'nleri Jaratqan İyenin' so'zi siyrek , ayanları da az boldı .
09003002	Bir ku'ni tu'nde Eliy ornında jatırg'an edi . Onın' ko'zleri ju'da' a'zzilep qalg'an bolıp , zorg'a ko'retug'ın edi .
09003003	Al Samuel bolsa , Qudaydın' sandıg'ı turg'an Jaratqan İyenin' İbadatxanasında jatırg'an edi . Qudaydın' shırası ele so'nbegen edi .
09003004	Sonda Jaratqan İye Samueldi shaqırdı . Samuel Og'an : « La'bba'y » , — dep juwap berdi .
09003005	Son'ınan Eliyge juwırıp barıp : — Shaqırdın'ız ba ? Men keldim , — dedi . Biraq Eliy : — Men seni shaqırmadım . Barıp , ornın'a jat , — dedi . Samuel de barıp , ornına jattı .
09003006	Jaratqan İye ja'ne : « Samuel ! » — dep shaqırdı . Samuel ornınan turdı da , Eliyge barıp : — Meni shaqırdın'ız ba ? Men keldim , — dedi . Eliy og'an : — Shaqırmadım , balam . Barıp , ornın'a jat , — dedi .
09003007	Samuel Jaratqan İyenin' dawısın tanımaytug'ın edi . Sebebi Jaratqan İyenin' so'zi og'an ele ayan bolmag'an edi .
09003008	Jaratqan İye Samueldi u'shinshi ma'rte shaqırdı . Samuel ornınan turdı da , Eliyge barıp : — Meni shaqırdın'ız ba ? Men keldim , — dedi . Sonda Eliy balanı Jaratqan İyenin' shaqırg'anın tu'sindi .
09003009	Ol Samuelge : — Barıp , ornın'a jat . Eger Ol seni ja'ne shaqırsa : « Jaratqan İye ! Ayta ber , qulın' tın'lap tur » , — dep ayt , — dedi . Samuel barıp , ornına jattı .
09003010	Jaratqan İye kelip , sol jerde turdı ha'm burıng'ıday etip : — Samuel , Samuel ! — dep shaqırdı . Samuel Og'an : — Ayta ber , qulın' tın'lap tur , — dep juwap berdi .
09003011	Sonda Jaratqan İye Samuelge bılay dedi : — Men İzrailda esitken ha'r bir adamnın' hu'reyin ushıratug'ın bir na'rse isleyjaqpan .
09003012	Sol ku'ni Eliydin' xojalıg'ına qarsı aytqanlarımnın' ha'mmesin basınan ayag'ına shekem ju'zege asıraman .
09003013	Eliyge o'zi biletug'ın gu'na sebepli xojalıg'ın ma'n'gige jazalaytug'ınımdı xabarlag'an edim . Onın' ulları Qudayg'a til tiygizse de , ol ullarına tıyım salmadı .
09003014	Sonlıqtan Men : « Eliydin' xojalıg'ının' ayıbı hesh qashan hesh qanday qurbanlıq penen juwılmaydı » , — dep onın' xojalıg'ı haqqında ant ishtim .
09003015	Samuel azang'a shekem jattı , son'ınan Jaratqan İyenin' U'yinin' qapıların ashtı . Ol ko'rgen ayanın Eliyge aytıwg'a qorqtı .
09003016	Biraq Eliy onı : — Balam , Samuel ! — dep shaqırdı . Samuel og'an : — La'bba'y , — dep juwap berdi .
09003017	Eliy Samuelge : — Jaratqan İye sag'an nelerdi ayttı ? Mennen hesh na'rseni jasırma . Eger Onın' sag'an aytqanlarınan birin jasırıp qalsan' , Ol seni jazalag'an u'stine jazalasın , — dedi .
09003018	Samuel hesh na'rseni jasırmastan , og'an ha'mmesin aytıp berdi . Sonda Eliy : « Ol Jaratqan İye-g'o . Neni maqul ko'rse , sonı islesin » , — dedi .
09003019	Samuel o'sip bardı . Jaratqan İye onın' menen birge edi . Jaratqan İyenin' og'an aytqan so'zlerinin' birewi de orınlanbay qalmadı .
09003020	Dannan Beer-Shebag'a shekemgi pu'tkil İzrail xalqı Samueldin' Jaratqan İyenin' payg'ambarı bolıp belgilengenin bildi .
09003021	Jaratqan İye Shiloda ko'riniwin dawam etti . Sol jerde Ol O'z so'zi arqalı Samuelge O'zin tanıtqan edi .
09004001	Samueldin' so'zi pu'tkil İzrailg'a jayıldı . Kelisim sandıg'ının' dushpan qolına tu'siwiSol ku'nleri izraillılar filistler menen urısıw ushın jolg'a shıqtı . İzraillılar Eben-Ezerge , filistler Afekke ordaların qurdı .
09004002	Filistler izraillılarg'a qarsı sawash maydanına tu'sti . Sawash ha'wij alg'anda , filistler izraillılardı jen'iliske ushırattı . Sawashta izraillılardın' to'rt mın'g'a shamalas adamı qaza taptı .
09004003	A'skerler ordag'a qaytıp kelgende , İzrail aqsaqalları : « Ne ushın bu'gin Jaratqan İye bizlerdin' filistlerden jen'iliwimizge jol qoydı ? Jaratqan İyenin' Kelisim sandıg'ın Shilodan usı jerge alıp keleyik . Ol aramızda bolıp , bizlerdi dushpanlarımızdın' qolınan qutqarsın » , — dedi .
09004004	Solay etip , xalıq Shilog'a adamlardı jiberdi . Olar barıp , kerublardın' ortasındag'ı taxtta otırg'an A'lemnin' Jaratqan İyesinin' Kelisim sandıg'ın alıp keldi . Eliydin' eki ulı Xofniy menen Pinexas ta Qudaydın' Kelisim sandıg'ının' janında edi .
09004005	Jaratqan İyenin' Kelisim sandıg'ı ordag'a a'kelingende , pu'tkil izraillılardın' qattı baqırısqan dawıslarınan jer la'rzege keldi .
09004006	Filistler baqırıslardı esitip : « Evreyler ordasında nege bunshelli baqırıs bolıp atır eken ? » — desti . Olar Jaratqan İyenin' sandıg'ının' ordag'a a'kelingenin bilgende ,
09004007	qorqıp ketip bılay dedi : « Olardın' qudayları ordag'a kelipti . Qurıp qaldıq ! Burın hesh qashan bunday na'rse bolıp ko'rmegen edi .
09004008	Qurıp qaldıq ! Bul ku'shli qudaylardın' qolınan bizlerdi kim qutqaradı ? Olar sho'lde mısırlılardı tu'rli ba'lelerge ushıratqan qudaylar-g'o .
09004009	Bekkem bolın'lar , filistler ! Ma'rt bolın'lar ! Bolmasa , evreylerdin' sizlerge qul bolg'anı sıyaqlı , sizler de olarg'a qul bolasızlar . Ma'rt bolıp , sawashqa tu'sin'ler » .
09004010	Solay etip , filistler sawashqa tu'sip , izraillılardı jen'di . İzraillılardın' ha'r biri o'z shatırına qaray qashtı . Qırg'ıng'a ushırag'anı sonshelli , izraillılar otız mın' piyada a'skerinen ayırıldı .
09004011	Qudaydın' sandıg'ı qolg'a tu'sti , al Eliydin' eki ulı Xofniy ha'm Pinexas qazalandı . Eliydin' o'limi
09004012	Benyamin urıwınan bir adam sawash maydanınan qashıp shıg'ıp , sol ku'nnin' o'zinde Shilog'a jetip keldi . Ol qayg'ıdan kiyimlerin jırtıp , basına topıraq shashqan edi .
09004013	Sol adam jetip kelgende , Qudaydın' sandıg'ın oylap , ju'regi ezilgen Eliy jol shetindegi otırg'ıshta jolg'a qarap otırg'an edi . Adam qalag'a kirip , bolg'an waqıyanı aytıp bergende , qaladag'ılardın' ha'mmesi dad salıp baqırıstı .
09004014	Eliy dad salıp baqırısqandı esitip : « Nege shawqım ko'terilip atır ? » — dep soradı . Xabarshı bolg'an waqıyanı aytıp beriw ushın da'rriw Eliydin' janına keldi .
09004015	Sonda Eliy toqsan segiz jasta bolıp , ko'zleri a'zzilep , ko'rmey qalg'an edi .
09004016	Xabarshı Eliyge : — Men sawash maydanınan kiyatırman . Ha'zir g'ana sol jerden qashıp shıqtım , — dedi . Eliy onnan : — Balam , ne boldı ? — dep soradı .
09004017	Xabarshı Eliyge : — İzraillılar filistlerdin' aldına tu'sip qashtı . A'skerler u'lken qırg'ıng'a ushıradı . Eki ulın'ız Xofniy menen Pinexas qazalandı , al Qudaydın' sandıg'ı qolg'a tu'sti , — dedi .
09004018	Xabarshı Qudaydın' sandıg'ı tuwralı aytqanda , Eliy otırg'ıshtan shalqasına tu'sip , qala da'rwazasının' qasına quladı . Ol ju'da' g'arrı ha'm semiz bolg'anlıqtan julını u'zilip , jan tapsırdı . Eliy İzrailg'a qırq jıl biylik etken edi .
09004019	Sol waqıtta Eliydin' kelini , Pinexastın' hayalı ju'kli bolıp , tuwatug'ın waqtı shamalasqan edi . Hayal Qudaydın' sandıg'ının' qolg'a tu'skeni , qa'yin atası ha'm ku'yewinin' o'lgeni haqqında esitkende , birden tolg'ag'ı tuttı da , dizerlep otırıp bosandı .
09004020	Ja'rdem bergen hayallar og'an o'limi aldınan : « Qorqpa , ullı boldın' » , — dedi . Biraq ol juwap ta bermedi , dıqqat ta awdarmadı .
09004021	Qudaydın' sandıg'ının' qolg'a tu'sip , qa'yin atası ha'm ku'yewinin' o'lgenligi sebepli hayal : « Ullılıq İzraildı ta'rk etti » , — dep ulına İxabod dep at qoydı .
09004022	Ol : « Ullılıq İzraildı ta'rk etti . Sebebi Qudaydın' sandıg'ı qolg'a tu'sti » , — dedi .
09005001	Kelisim sandıg'ı filistler qolında1 Filistler Qudaydın' sandıg'ın qolg'a kirgizgennen son' , onı Eben-Ezerdegi sawash maydanınan Ashdodqa alıp keldi .
09005002	Olar Qudaydın' sandıg'ın Dagonnın' butxanasına aparıp , onı Dagonnın' mu'sininin' janına qoydı .
09005003	Erten'ine azanda erte turg'an ashdodlılar Dagonnın' Jaratqan İyenin' sandıg'ının' aldında et-betinen jıg'ılıp jatırg'anın ko'rdi . Olar Dagondı aldı da , onı o'z ornına qoydı .
09005004	Biraq olar erten'ine azanda turg'anda , Dagonnın' ja'ne Jaratqan İyenin' sandıg'ının' aldında et-betinen jıg'ılıp jatırg'anın ko'rdi . Bul rette onın' bası ha'm eki qolı julınıp , bosag'ada jatırg'an edi . Onın' tek gewdesi g'ana pu'tin qalg'an edi .
09005005	Sonlıqtan Dagonnın' ruwxaniyleri de , Ashdodtag'ı Dagonnın' butxanasına kelgenlerdin' ha'mmesi de usı ku'nge shekem ol jatqan bosag'anı baspaydı .
09005006	Jaratqan İye ashdodlılardı ha'm do'geregindegi xalıqtı awır jazaladı . Olardı shıyqan menen jazalap , qıyınshılıqqa duwshar etti .
09005007	Bolıp atırg'an waqıyalardı ko'rgen Ashdod xalqı : « İzraildın' Qudayının' sandıg'ı bizlerde qalmasın , sebebi Ol bizlerdi de , qudayımız Dagondı da awır jazalap atır » , — dedi .
09005008	Sonlıqtan olar adam jiberip , pu'tkil filist hu'kimdarların shaqırttı ha'm olardan : — İzraildın' Qudayının' sandıg'ın ne qılayıq ? — dep soradı . Olar : — Sandıq Gatqa aparılsın , — dedi . Solay etip , olar İzraildın' Qudayının' sandıg'ın Gatqa apardı .
09005009	Biraq sandıq Gatqa aparılg'annan son' , Jaratqan İye sol qalanı da jazaladı . Qalanı ku'shli qorqınısh biylep aldı . Jaratqan İye pu'tkil qala xalqın , u'lkeninen kishkenesine shekem jazaladı . Olarg'a da shıyqanlar shıg'a basladı .
09005010	Sol sebepli olar Qudaydın' sandıg'ın Ekrong'a jiberdi . Sandıq qalag'a kirer-kirmesten , ekronlılar : « Bizlerdi ha'm xalqımızdı joq qılıw ushın , İzraildın' Qudayının' sandıg'ın bizlerge alıp keldin'ler ! » — dep baqırıstı .
09005011	Olar pu'tkil filist hu'kimdarların toplap : « İzraildın' Qudayının' sandıg'ın bul jerden alıp ketin'ler . Bizlerdi de , xalqımızdı da joq qılmawı ushın , ol o'z jerine qaytarılsın » , — dedi . Sebebi pu'tkil qalanı o'lim qorqınıshı biylep alg'an edi . Qudaydın' olarg'a bergen jazası ju'da' awır edi .
09005012	Tiri qalg'anlarg'a shıyqanlar shıqtı . Qala xalqının' dadı aspang'a jetti .
09006001	Kelisim sandıg'ının' İzrailg'a qaytarılıwı1 Jaratqan İyenin' sandıg'ı filistler elinde jeti ay bolg'annan son' ,
09006002	filistler ruwxaniylerdi ha'm palkerlerdi shaqırtıp , olarg'a : — Jaratqan İyenin' sandıg'ın ne qılsaq eken ? Onı o'z ornına qalay qaytarıwımız kerekligin bizlerge aytın'lar , — dedi .
09006003	Olar : — Eger sizler İzraildın' Qudayının' sandıg'ın izge qaytarmaqshı bolsan'ız , onı bos jibermey , og'an qosa ayıbın'ızdı juwıw ushın sıy berip jiberin'ler . Sonda shıpa tabasızlar ha'm Onın' sizlerdi ne ushın jazalap atırg'anın bilip alasızlar , — dedi .
09006004	Sonda filistler : — Ayıbımızdı juwıw ushın Og'an qanday qurbanlıq jibereyik ? — dep soradı . Ruwxaniyler ha'm palkerler bılay dep juwap berdi : — Sizler jiberetug'ın qurbanlıqlar filist hu'kimdarlarının' sanına qaray bes shıyqannın' ha'm bes tıshqannın' altın mu'sinlerinen ibarat . O'ytkeni sizler de , hu'kimdarların'ız da birdey jazag'a tartılg'ansız .
09006005	Bunın' ushın shıyqanlardın' ha'm jerin'izdi wayran etken tıshqanlardın' mu'sinlerin islen' ha'm İzraildın' Qudayın ullılan' . Mu'mkin , sonda Ol sizlerdi , qudayların'ızdı ha'm jerin'izdi jazalawdı toqtatar .
09006006	Ne ushın mısırlılar ha'm faraon sıyaqlı qaysarlıq qılasızlar ? Quday mısırlılardın' janına tiygende , olar İzrail xalqın bosatıp jibermedi me ?
09006007	Endi jan'a bir arba isletin'ler de , birinshi ret to'llegen ha'm hesh qashan arbag'a jegilmegen eki qashardı alıp , olardı arbag'a jegin'ler . Qasharlardın' buzawların ayırıp alıp , qorag'a aparın'lar .
09006008	Jaratqan İyenin' sandıg'ın arbanın' u'stine qoyın'lar . Ayıbın'ızdı juwıw ushın Og'an jiberip atırg'an altın zatların'ızdı qutıg'a salıp , sandıqtın' janına jaylastırın'lar . Son'ınan arbanı aydap jiberin'ler , kete bersin .
09006009	Biraq izinen gu'zetip barın'lar . Eger arba o'z eline , Beyt-Shemeshke qaray betlese , onda bul ullı apatshılıqtı bizlerge Jaratqan İyenin' O'zi jibergen boladı . Eger arba basqa ta'repke jol alsa , onda bul apatshılıqtın' Onnan jiberilmegenin , al og'an tosattan duwshar bolg'anımızdı bilip alamız .
09006010	Adamlar aytılg'anday isledi . Olar birinshi ret to'llegen eki qashardı arbag'a jekti , al buzawların qorag'a qamap tasladı .
09006011	Jaratqan İyenin' sandıg'ı menen birge ishine shıyqanlardın' ha'm tıshqanlardın' altın mu'sinleri salıng'an qutını arbag'a saldı .
09006012	Sonda qasharlar tuwrı Beyt-Shemeshke qaray jol aldı . Olar on'g'a da , solg'a da burılmastan , mo'n'irewi menen alg'a ilgeriledi . Al filist hu'kimdarları bolsa , Beyt-Shemeshtin' shegarasına deyin olarg'a erip keldi .
09006013	Sol waqıtta Beyt-Shemesh xalqı oypatlıqta biyday orıp atırg'an edi . Olar basların ko'terip qarap , sandıqtı ko'rgende , quwanıp ketti .
09006014	Arba beyt-shemeshli Eshuanın' atızına kirip , sol jerdegi u'lken bir tastın' janında toqtadı . Lebiyliler Jaratqan İyenin' sandıg'ın ha'm altın zatlar salıng'an qutını arbadan tu'sirip , u'lken tastın' u'stine qoydı . Beyt-shemeshliler arbanın' ag'ashların otın etip jardı da , qasharlardı Jaratqan İyege arnap jandırılatug'ın qurbanlıq etip berdi . Sol ku'ni beyt-shemeshliler Jaratqan İyege arnap jandırılatug'ın qurbanlıqlar berip , basqa qurbanlıqlar da shaldı .
09006015	
09006016	Filistlerdin' bes hu'kimdarı bolıp o'tkenlerdi ko'rgennen son' , sol ku'ni Ekrong'a qaytıp ketti .
09006017	Filistler ayıbın juwıw ushın sıy retinde Ashdod , Gaza , Ashkelon , Gat ha'm Ekron qalaları ushın Jaratqan İyege bir-birden shıyqanlardın' altın mu'sinlerin jibergen edi .
09006018	Al altınnan islengen tıshqan mu'sinleri bolsa , bes filist hu'kimdarlarına qaraslı bolg'an qorg'an qalalar menen qosa do'geregindegi awıllardın' sanına tuwrı keletug'ın edi . U'stine Jaratqan İyenin' sandıg'ı qoyılg'an sol u'lken tas bu'ginge deyin beyt-shemeshli Eshuanın' atızında gu'walıq bolıp tur .
09006019	Jaratqan İyenin' sandıg'ının' ishine u'n'ilgeni ushın , Jaratqan İye beyt-shemeshlilerden bazıların jazalap , jetpis adamdı joq qıldı . Xalıq Jaratqan İyenin' o'zlerine bergen bul awır jazası sebepli aza tuttı .
09006020	Beyt-Shemesh xalqı : « Bul muxaddes Qudaydın' , Jaratqan İyenin' aldında kim tura aladı ? Sandıq bizlerden kimge aparılıwı tiyis ? » — dep soradı .
09006021	Olar Kirat-Yarimde jasawshılarg'a xabarshılar jiberip : « Filistler Jaratqan İyenin' sandıg'ın qaytarıp jiberipti , kelip , onı alıp ketin'ler » , — dedi .
09007001	Solay etip , Kirat-Yarimnin' xalqı kelip , Jaratqan İyenin' sandıg'ın aldı da , onı to'beshiktegi Abinadabtın' u'yine apardı . Onın' ulı Elazardı Jaratqan İyenin' sandıg'ına qaraw ushın tayınladı . Samueldin' İzrailg'a biylik etiwi
09007002	Sandıq uzaq waqıt , jigirma jıl dawamında Kirat-Yarimde qaldı . Sol waqıt ishinde pu'tkil İzrail xalqı qayg'ıg'a batıp , Jaratqan İyege intizar boldı .
09007003	Samuel pu'tkil İzrail xalqına bılay dedi : « Eger Jaratqan İyege shın ju'rekten ju'z burmaqshı bolsan'ız , onda o'zlerin'izdegi basqa qudaylardın' ha'm Ashtartanın' mu'sinlerin joq qılın'lar . O'zlerin'izdi Jaratqan İyege bag'ıshlap , tek Og'an xızmet etin'ler . Sonda Ol sizlerdi filistlerdin' qolınan qutqaradı » .
09007004	Solay etip , izraillılar Baaldın' ha'm Ashtartanın' mu'sinlerin joq qılıp , jalg'ız Jaratqan İyege xızmet ete basladı .
09007005	Sonda Samuel : « Pu'tkil izraillılardı Mispag'a jıynan'lar , men sizler ushın Jaratqan İyege jalbarınaman » , — dedi .
09007006	Mispag'a jıynalg'an izraillılar qudıqtan suw alıp , onı Jaratqan İyege arnap to'kti . Olar sol ku'ni oraza tutıp : « Jaratqan İyege qarsı gu'na isledik » , — dedi . Samuel Mispada İzrail xalqına biylik etti .
09007007	Filistler İzrail xalqının' Mispag'a toplang'anın esitkende , filist hu'kimdarları izraillılarg'a qarsı hu'jimge atlandı . İzraillılar bunı esitkende , filistlerden qorqtı .
09007008	Olar Samuelge : « Bizlerdi filistlerdin' qolınan qutqarıwı ushın Qudayımız Jaratqan İyege tınbay jalbarın » , — dedi .
09007009	Sonda Samuel ele su'tten shıqpag'an bir qozını alıp , onı Jaratqan İyege arnap tolıg'ı menen jandırılatug'ın qurbanlıq etip berdi . Samuel İzrail xalqı ushın Jaratqan İyege jalbarındı . Jaratqan İye de og'an juwap berdi .
09007010	Samuel qurbanlıqtı jandırıp atırg'anda , filistler izraillılarg'a hu'jim qılıw ushın jaqınlasıp qalg'an edi . Biraq sol waqıtta Jaratqan İye ku'shli dawıs penen gu'rkirep , filistlerdi qattı albırattı ha'm olar izraillılardın' aldında ku'l-talqan boldı .
09007011	Mispadan shıqqan izraillılar filistlerdi quwalap , olardı Beyt-Kardın' to'mengi jag'ına shekem o'ltirip bardı .
09007012	Samuel bir tas alıp , onı Mispa menen Shennin' arasına ornattı . Ol : « Jaratqan İye bizlerge usı jerge deyin ja'rdem berdi » , — dep tasqa Eben-Ezer dep at qoydı .
09007013	Solay etip , jen'iliske ushırag'an filistler qaytıp İzrail jerine hu'jim jasamaytug'ın boldı . Samueldin' ko'zinin' tirisinde Jaratqan İye filistlerge qarsı turdı .
09007014	Ekronnan Gatqa shekemgi filistlerdin' basıp alg'an qalaları izraillılarg'a qaytarıp berildi . İzraillılar olardın' a'tirapındag'ı jerlerdi de filistlerdin' qolınan qutqardı . İzrail ha'm amor xalqı arasında paraxatshılıq ornadı .
09007015	Samuel pu'tkil o'miri boyı İzrailg'a biylik etti .
09007016	Ol ha'r jılı Beyt-Eldi , Gilgaldı ha'm Mispanı aylanıp shıg'atug'ın , bul qalalarda turıp , pu'tkil İzrailg'a biylik etetug'ın edi .
09007017	Son'ınan Ramadag'ı o'z u'yine qaytıp ketetug'ın ha'm sol jerden İzrailg'a biylik etetug'ın edi . Ol sol jerde Jaratqan İyege arnap qurbanlıq ornın qurdı .
09008001	İzrail xalqının' patsha talap etiwi1 Samuel qartayg'an shag'ında , o'zinin' ulların İzrailg'a biyler etip qoydı .
09008002	Tun'g'ısh ulının' atı Yoel , ekinshisinin' atı Abiya bolıp , olar Beer-Shebada biylik etti .
09008003	Biraq ulları a'kesinin' jolınan ju'rmedi . Olar na'psiqawlıqqa berilip , para alatug'ın ha'm a'dillikti burmalaytug'ın edi .
09008004	Sonlıqtan pu'tkil İzrail aqsaqalları jıynalıp , Ramag'a , Samuelge bardı .
09008005	Olar Samuelge : « Mine , sen de qartaydın' . Ulların' da senin' jolın'nan ju'rmey atır . Sonın' ushın basqa xalıqlarda bolg'anı sıyaqlı , bizlerge biylik etetug'ın bir patsha qoyıp ber » , — dedi .
09008006	Olardın' : « Bizlerge biylik etetug'ın bir patsha qoyıp ber » , — degen so'zleri Samuelge unamadı . Sol sebepli ol Jaratqan İyege duwa etti .
09008007	Sonda Jaratqan İye Samuelge bılay dep juwap berdi : « Xalıqtın' sag'an aytıp atırg'an so'zlerinin' ha'mmesin tın'la . Sebebi olar sennen emes , al o'zlerinin' patshası bolg'an Mennen waz keshti .
09008008	Olardı Mısırdan alıp shıqqan ku'nimnen baslap , usı ku'nge shekem Mag'an ne qılg'an bolsa , sag'an da sonı islep atır . Olar Meni taslap , basqa qudaylarg'a xızmet etken edi .
09008009	Endi olarg'a qulaq sal . Biraq olarg'a o'zlerinin' u'stinen patshalıq etetug'ın patshanın' huqıqları tuwralı bildirip , qatan' eskert » .
09008010	Samuel o'zinen patsha talap etken xalıqqa Jaratqan İyenin' barlıq so'zlerin jetkerip ,
09008011	olarg'a bılay dedi : — Sizlerdin' u'stin'izden hu'kimdarlıq etetug'ın patshanın' huqıqları mınaday : ol sizlerdin' ulların'ızdı alıp , o'zinin' sawash arbalarında ha'm atlı a'skeriy toparlarında xızmet ettirip qoyadı . Ja'ne de , olar onın' arbasının' aldında juwırıp ju'retug'ın boladı .
09008012	Ol bazıların mın'basılar ha'm eliwbasılar etip qoyadı . Bazılarg'a jerin su'rdirip , eginin jıynatadı . Al bazılarg'a bolsa , urıs quralların ha'm sawash arbalarının' a'sbap-u'skenelerin soqtırıp qoyadı .
09008013	Qızların'ızdı iyis may islewshi , aspaz ha'm nanbay etip aladı .
09008014	Jaqsı egislik jerlerin'izdi , ju'zim ha'm za'ytu'n bag'ların'ızdı alıp , o'z xızmetshilerine beredi .
09008015	Ol zu'ra'a'tin'izdin' ha'm ju'zimin'izdin' onnan birin alıp , o'z aqtalarına ha'm xızmetshilerine beredi .
09008016	Qul ha'm shorıların'ızdı , en' jaqsı o'giz ha'm esheklerin'izdi alıp , o'z jumıslarında paydalanadı .
09008017	Ol mayda malların'ızdın' da onnan birin aladı , al o'zlerin'iz onın' qulları bolasızlar .
09008018	Usılar orınlang'anda , o'zlerin'iz tan'lag'an patshan'ızdın' da'rtinen nala shegesizler . Biraq sol ku'ni Jaratqan İye sizlerge juwap bermeydi .
09008019	Degen menen , xalıq Samueldin' so'zin tın'lag'ısı kelmey : — Yaq , bizlerdi basqaratug'ın bir patsha bolsın .
09008020	Sonda bizler de basqa xalıqlar sıyaqlı bolamız . Patshamız bizlerge biylik etedi ha'm aldımızda ju'rip , sawashlarımızdı basqaradı , — dedi .
09008021	Samuel xalıqtın' barlıq so'zlerin tın'lag'annan son' , olardı Jaratqan İyege aytıp berdi .
09008022	Sonda Jaratqan İye Samuelge : « Olardın' so'zine qulaq salıp , olarg'a bir patsha qoyıp ber » , — dep juwap berdi . Sonnan keyin , Samuel izraillılarg'a : « Ha'r bir adam o'z qalasına qaytsın » , — dedi .
09009001	Samueldin' Shaul menen ushırasıwı1 Benyamin urıwınan Kish degen abıraylı bir adam bar edi . Ol Abieldin' ulı , Serordın' aqlıg'ı , Bexorattın' shawlıg'ı , Afiaxtın' quwlıg'ı edi .
09009002	Kishtin' jas ha'm sımbatlı Shaul atlı bir ulı bar edi . İzrail xalqı arasında onnan asqan sımbatlı adam joq edi . Ha'r qanday adamnın' boyı onın' iynine keletug'ın edi .
09009003	Bir ku'ni Shauldın' a'kesi Kishtin' eshekleri joytılıp ketti . Sonda Kish ulı Shaulg'a : « Xızmetshilerden birewin janın'a alıp , esheklerdi izle » , — dedi .
09009004	Shaul Efrayımnın' tawlı u'lkesin ha'm Shalisha jerlerin aylanıp shıqtı . Biraq esheklerdi taba almadı . Olar Shaalim u'lkesine bardı , biraq eshekler ol jerde de joq bolıp shıqtı . Son'ınan olar Benyamin jerine bardı , biraq esheklerdi ol jerden de taba almadı .
09009005	Olar Suf jerine jetkende , Shaul janındag'ı xızmetshisine : — Ju'r , qayta qoyayıq . Bolmasa , a'kem esheklerdi qoyıp , bizlerdi qayg'ıra baslar , — dedi .
09009006	Biraq xızmetshi og'an : — Qara , mına qalada Qudaydın' adamı turadı . Ol abıraylı adam bolıp , onın' aytqanlarının' ba'ri orınlanadı . Ha'zir sol jerge barayıq . Ba'lkim , ol bizlerge jol ko'rseter , — dedi .
09009007	Shaul onnan : — Eger barsaq , og'an ne aparamız ? Dorbamızdag'ı nanımız da tawısıldı . Qudaydın' adamına beretug'ın hesh qanday sawg'amız joq . Nemiz qaldı ? — dep soradı .
09009008	Xızmetshi Shaulg'a ja'ne : — Mine , mende sherek shekel gu'mis bar . Ol bizlerge baratug'ın jolımızdı ko'rsetiwi ushın , men onı Qudaydın' adamına beremen , — dep juwap berdi .
09009009	Burın İzrailda bir adam Qudaydan bir na'rse soramaqshı bolg'anda : « Ju'rin' , ko'zi ashıqqa barayıq » , — deytug'ın bolg'an . Sebebi ha'zir payg'ambar dep atalatug'ın adamlardı burın « ko'zi ashıqlar » dep atag'an .
09009010	Shaul xızmetshisine : « Yaqshı , barayıq » , — dedi . Solay etip , olar Qudaydın' adamı jasaytug'ın qalag'a qaray ketti .
09009011	Olar qalag'a qaray ko'terilip baratırg'anda , suw alıwg'a shıqqan qızlardı ushıratıp , olardan : — Ko'zi ashıq usı jerde me ? — dep soradı .
09009012	Qızlar olarg'a bılay dep juwap berdi : — Awa , ol sizlerdin' aldın'ızda ketip baratır . Asıg'ın'lar , ol qalamızg'a bu'gin keldi . Sebebi xalıq bu'gin sıyınıw ornında qurbanlıq berejaq .
09009013	Qalag'a kiriwin'izden-aq , awqatlanıw ushın sıyınıw ornına shıqpasınan burın onı tawıp alasızlar . Ol barıp , qurbanlıqtı muxaddeslemegenshe , xalıq awqat jemeydi . Shaqırılg'anlar ol kelgennen son' jewdi baslaydı . Ha'zir barsan'ız , onı da'rhal tawıp alasızlar .
09009014	Shaul ha'm onın' xızmetshisi qalag'a ketti . Olar qalag'a kirgende , sıyınıw ornına baratırg'an Samuel olardın' qarsı aldınan shıqtı .
09009015	Shaul kelmesinen bir ku'n aldın , Jaratqan İye Samuelge ayan berip :
09009016	« Erten' usı waqıtta sag'an Benyamin jerinen bir adamdı jiberemen . Onı maylap , xalqım İzrailg'a hu'kimdar etip qoy . Ol xalqımdı filistler qolınan qutqaradı . Men xalqımnın' awhalın ko'rdim . O'ytkeni olardın' dadı Mag'an jetip keldi » , — degen edi .
09009017	Samuel Shauldı ko'rgende , Jaratqan İye Samuelge : « Sag'an aytqan adamım usı boladı . Xalqıma ol hu'kimdarlıq etedi » , — dedi .
09009018	Shaul qala da'rwazasında Samueldi ushıratıp , onnan : — Ko'zi ashıqtın' u'yi qay jerde , aytıp jiberesiz be ? — dep soradı .
09009019	Samuel og'an bılay dep juwap berdi : — Ko'zi ashıq men bolaman . Menin' aldımda ju'rip , sıyınıw ornına ko'teril . Bu'gin menin' menen birge awqatlanasan' . Al azanda ju'regin'deginin' ba'rin o'zin'e aytıp berip , u'yin'e qaytaraman .
09009020	U'sh ku'n aldın joytılg'an esheklerin'di qayg'ırma , olar tabıldı . İzraildın' pu'tkil u'miti kimnen ? Sennen ha'm a'ken'nin' xojalıg'ınan emes pe ?
09009021	Shaul Samuelge : — Men İzrail urıwları ishindegi en' kishkenesi bolg'an Benyamin urıwınan emespen be ? Men tiyisli bolg'an tiyre de Benyamin urıwındag'ı barlıq tiyrelerdin' en' kishkenesi emes pe ? Mag'an ne ushın bul so'zlerdi aytıp turıpsız ? — dedi .
09009022	Samuel Shauldı ha'm onın' xızmetshisin sıyınıw ornının' awqatlanıw bo'lmesine alıp barıp , shaqırılg'an otızday qonaqtın' ishinde olardı en' to'rge otırg'ızdı .
09009023	Son'ınan aspazg'a : « Menin' sag'an bo'lek alıp qoy dep bergen go'shimdi alıp kel » , — dedi .
09009024	Aspaz sannın' go'shin a'kelip , Shauldın' aldına qoydı . Samuel Shaulg'a : « Bul senin' payın' . Ma'rha'mat , je ! Sebebi bunı belgilengen ku'ni men shaqırg'an xalıq penen birge jewin' ushın saqlap qoyg'an edim » , — dedi . Sol ku'ni Shaul Samuel menen birge awqatlandı .
09009025	Olar sıyınıw ornınan qalag'a tu'skennen keyin , Samuel u'yinin' to'besinde Shaul menen so'ylesip otırdı . Shauldın' hu'kimdarlıqqa tayınlanıwı
09009026	Tan' azanda Samuel u'ydin' to'besinde jatırg'an Shauldı shaqırıp : « Tayarlan , seni jolg'a shıg'arıp salayın » , — dedi . Shaul ornınan turıp , Samuel menen birge sırtqa shıqtı .
09009027	Olar qala shetine jetkende , Samuel Shaulg'a : « Xızmetshin'e ayt , aldımızg'a tu'sip ju're bersin » , — dedi . Xızmetshi aldıg'a ju'rip ketkennen keyin , Samuel Shaulg'a : « Biraq sen toqtap tur , men sag'an Qudaydın' so'zlerin bildireyin » , — dedi .
09010001	Son'ınan Samuel za'ytu'n mayı quyılg'an ıdısın alıp , maydı Shauldın' basına quydı ha'm onı su'yip , bılay dedi : « Jaratqan İye seni maylap , O'z xalqı u'stinen hu'kimdar etip qoydı .
09010002	Bu'gin menin' janımnan ketkenin'nen son' , Benyamin jerinin' shegarasındag'ı Selsaxtag'ı Rahilanın' mazarı janında eki adamdı ushıratasan' . Olar sag'an : „ Sen izlep ketken eshekler tabıldı . A'ken' esheklerdi oylag'andı qoyıp , balama ne boldı eken dep , seni qayg'ırıp atır “ , — deydi .
09010003	Onnan arman qaray ju'rip , Tabordag'ı emen ag'ashına barasan' . Ol jerde u'sh adamdı ushıratasan' . Olardın' birewi u'sh ılaq , ekinshisi u'sh nan , al u'shinshisi sharap quyılg'an mes alıp , Qudaydın' u'yine , Beyt-Elge baratırg'an boladı .
09010004	Olar sa'lemlesip , sag'an eki nan beredi , sen olardı alasan' .
09010005	Son'ınan filistlerdin' saqshılar bo'limshesi ornalasqan Gibat-Elohimge barasan' . Qalag'a kirgenin'de , sıyınıw ornınan tu'sip kiyatırg'an payg'ambarlar toparın ushıratasan' . Olar arfa , da'p , sırnay ha'm lira shertkenlerge qosılıp , payg'ambarshılıq etip kiyatırg'an boladı .
09010006	Sonda Jaratqan İyenin' Ruwxı seni tolıq biylep alıp , sen de olar menen birge payg'ambarshılıq etesen' ha'm pu'tkilley basqa adamg'a aylanasan' .
09010007	Bul belgiler orınlang'anda , jag'dayg'a qaray is tut . O'ytkeni Quday senin' menen birge boladı .
09010008	Endi mennen aldın Gilgalg'a barıp , sol jerde meni jeti ku'n ku't . Men jandırılatug'ın qurbanlıqlardı ha'm tatıwlıq qurbanlıqların beriw ushın senin' janın'a baraman . Men janın'a barg'anımda , ne islew kerekligin bildiremen » .
09010009	Shaul Samueldin' janınan ketiw ushın burılıwdan-aq , Quday Shauldın' ju'regin o'zgertip jiberdi . Sol ku'ni Samuel aytqan ha'mme na'rse orınlandı .
09010010	Olar Gibag'a kelgende , Shauldı payg'ambarlar toparı qarsı aldı . Sonda Qudaydın' Ruwxı Shauldı tolıq biylep alıp , Shaul olar menen birge payg'ambarshılıq ete basladı .
09010011	Onı burınnan tanıytug'ınlardın' ha'mmesi onın' payg'ambarlar menen birge payg'ambarshılıq etip ju'rgenin ko'rgende , bir-birine : « Kishtin' ulına ne bolg'an ? Shaul da payg'ambarlardın' arasında ma ? » — desti .
09010012	Sol jerde otırg'anlardın' biri : « Al olardın' a'kesi kim eken ? » — dedi . « Shaul da payg'ambarlardın' arasında ma ? » — degen ga'p usıdan qalg'an eken .
09010013	Shaul payg'ambarshılıq etip bolg'annan son' , sıyınıw ornına ko'terildi .
09010014	Sonda ag'ası Shauldan ha'm onın' xızmetshisinen : — Sizler qay jerge bardın'lar ? — dep soradı . Shaul og'an : — Bizler esheklerdi izledik . Olardı taba almag'annan son' , Samuelge bardıq , — dep juwap berdi .
09010015	Ag'ası Shaulg'a : — Samuel sag'an ne ayttı , mag'an da aytıp ber , — dedi .
09010016	Shaul og'an : — Ol bizlerge esheklerdin' tabılg'anın anıq aytıp berdi , — dedi . Biraq ol Samueldin' o'zine patshalıq tuwralı aytqan so'zleri haqqında tis jarmadı .
09010017	Samuel İzrail xalqın Mispag'a , Jaratqan İyenin' aldına jıynap ,
09010018	olarg'a bılay dedi : « İzraildın' Qudayı Jaratqan İye bılay deydi : „ Men izraillılardı , yag'nıy sizlerdi Mısırdan alıp shıqtım . Mısırlılardın' ha'm o'zlerin'izdi ezgen barlıq patshalardın' qolınan sizlerdi qutqardım .
09010019	Biraq sizler bu'gin o'zlerin'izdi barlıq mu'siybet ha'm qıyınshılıqların'ızdan qutqarg'an Qudayın'ızdan ju'z burıp , o'zlerin'izge bir patsha qoyıp beriwdi talap ettin'iz “ . Endi Jaratqan İyenin' aldında urıwların'ız ha'm tiyrelerin'iz boyınsha dizilin'ler » .
09010020	Samuel pu'tkil İzrail urıwların birme-bir aldıg'a shıg'ardı . Shek boyınsha olardan Benyamin urıwı tan'landı .
09010021	Son'ınan Benyamin urıwı tiyreleri boyınsha shaqırılg'anda , Matriydin' tiyresi tan'landı . En' son'ında Matriydin' tiyresinen Kishtin' ulı Shaul tan'landı . Biraq onı izlegende , taba almadı .
09010022	Sonda xalıq Jaratqan İyeden : — Ol adam ele bul jerge kelmedi me ? — dep soradı . Jaratqan İye olarg'a : — Ol usı jerde , ju'klerdin' arasında jasırınıp jatır , — dep juwap berdi .
09010023	Olar juwırıp barıp , Shauldı sol jerden alıp keldi . Shaul xalıqtın' arasında turg'anda , ha'mmenin' boyı onın' iynine kelip turdı .
09010024	Samuel xalıqqa : « Jaratqan İyenin' tan'lag'an adamın ko'rip tursızlar ma ? Pu'tkil xalıq arasında og'an ten' keletug'ını joq » , — dedi . Sonda xalıq : « Jasasın patsha ! » — dep baqırdı .
09010025	Samuel xalıqqa patshalıqtın' huqıqları tuwralı bayanlap berdi . Olardı bir kitap qılıp jazıp , Jaratqan İyenin' aldına qoydı . Son'ınan ha'mmeni u'yine qaytardı .
09010026	Shaul da Gibag'a , o'z u'yine qayttı . Quday ju'reklerine tu'rtki salg'an ma'rt adamlar og'an joldas boldı .
09010027	Biraq geybir jaramas adamlar : « Ol bizlerdi qalay qutqara aladı ? » — dep Shauldı mensinbey , og'an sıylar bermedi . Al Shaul o'zin sezbegenge aldı .
09011001	Shauldın' ammon xalqın jen'iwi1 Ammon patshası Naxash Giladtag'ı Yabesh qalasına kelip , qalanı qamal etti . Pu'tkil yabeshliler Naxashqa : — Bizler menen kelisim du'z . Bizler sag'an xızmet etemiz , — dedi .
09011002	Biraq Ammon patshası Naxash : — Men bir sha'rt penen kelisim du'zemen . Pu'tkil İzrail xalqın masqara etiw ushın , ha'r birin'izdin' on' ko'zin'izdi oyıp alaman , — dedi .
09011003	Yabesh qalasının' aqsaqalları Naxashqa : — İzraildın' ha'mme jerine xabarshılar jiberiwimiz ushın , bizlerge jeti ku'n ma'wlet ber . Eger bizlerdi qutqaratug'ın hesh kim tabılmasa , sag'an ta'slim bolamız , — dedi .
09011004	Xabarshılar Shaul jasap atırg'an Giba qalasına kelip , bolıp atırg'an waqıyalardı xalıqqa xabarlag'anda , xalıq dad salıp jılay basladı .
09011005	Tap usı waqıtta Shaul o'gizlerin aydap , atızdan kiyatırg'an edi . Ol : « Adamlarg'a ne boldı ? Nege bunsha jılap atır ? » — dep soradı . Sonda yabeshlilerdin' jollag'an xabarın og'an aytıp berdi .
09011006	Shaul bul ga'plerdi esitken waqıtta , Qudaydın' Ruwxı onı tolıq biylep aldı . Shaul qattı ashıwg'a mindi .
09011007	Ol bir jup o'gizdi soyıp , olardı jilikledi de , jiliklerdi xabarshılar arqalı İzraildın' ha'mme ta'repine jiberip : « Shaul menen Samueldin' izine ermegen ha'r bir adamnın' o'gizlerine de anıq usılay islenedi » , — dedi . Xalıq Jaratqan İyeden qorqqanınan qaltırap , ha'mmesi bir jag'adan bas shıg'arıp , jolg'a atlandı .
09011008	Shaul olardı Bezekke jıynadı . Sonda İzraildın' basqa urıwlarınan u'sh ju'z mın' , al Yahuda urıwınan otız mın' adam boldı .
09011009	İzraillılar sol jerge kelgen yabeshli xabarshılarg'a : « Giladtag'ı Yabesh turg'ınları erten' ku'n tas to'bege ko'terilgende qutqarılatug'ının aytın'lar » , — dedi . Xabarshılar barıp , bul xabardı jetkizgende , yabeshliler quwanıp ketti .
09011010	Olar Naxashqa : « Erten' sizlerge ta'slim bolamız . Sonda bizlerge neni maqul ko'rsen'iz , sonı islen' » , — dedi .
09011011	Erten'ine Shaul adamların u'sh toparg'a bo'ldi . Olar erte tan'da ammonlardın' ordasına bastırıp kirip , olardı ku'n qızg'ansha qırıp tasladı . Aman qalg'anları tarap ketip , dara-dara bolıp qashtı .
09011012	Bunnan keyin , xalıq Samuelge : « „ Shaul ma bizge patsha bolatug'ın ? “ — degenler kimler edi ? Olardı alıp kelin'ler , o'ltiremiz » , — dedi .
09011013	Biraq Shaul olarg'a : « Bu'gin hesh kim o'ltirilmeydi . Sebebi Jaratqan İye bu'gin İzrail xalqına qutqarılıw berdi » , — dedi .
09011014	Al Samuel xalıqqa : « Gilgalg'a barıp , sol jerde patshalıqtı qayta tikleyik » , — dedi .
09011015	Solay etip , pu'tkil xalıq Gilgalg'a barıp , Jaratqan İyenin' aldında Shauldı patsha etip qoydı . Sol jerde , Jaratqan İyenin' aldında tatıwlıq qurbanlıqların berdi . Shaul da , pu'tkil İzrail xalqı da jaqsılap ba'zim qurdı .
09012001	Samueldin' son'g'ı so'zi1 Bunnan keyin , Samuel İzrail xalqına bılay dedi : — Men aytqanların'ızdın' ha'mmesine qulaq asıp , sizlerge bir patsha tayınlap berdim .
09012002	Endi sizlerdi basqaratug'ın patshan'ız bar . Al men qartaydım , shashlarım da ag'ardı . Ullarım da sizler menen birge . Jaslıg'ımnan baslap , usı ku'nge shekem sizlerge biylik ettim .
09012003	Mine , men aldın'ızda turıppan . Aytın'lar , qaysı birin'izdin' o'gizin'izdi aldım ? Kimnin' eshegin tartıp aldım ? Kimdi aldadım ? Kimge zulımlıq qıldım ? Kimnen para alıp , onın' ayıpların ko'rmeslikke aldım ? Jaratqan İyenin' ha'm Onın' maylag'an patshasının' aldında gu'walıq berin'ler . Sizlerden bir na'rse alg'an bolsam , qaytarıp bereyin .
09012004	Xalıq og'an : — Bizlerdi aldamadın' , bizlerge zulımlıq ta qılmadın' , hesh kimnin' qolınan hesh na'rse almadın' , — dedi .
09012005	Samuel olarg'a : — Mennen birde bir nuqsan tappag'anın'ızg'a Jaratqan İye de , Ol maylag'an patsha da gu'wa , — dedi . — Awa , gu'wa , — dedi xalıq .
09012006	Samuel so'zin bılay dep dawam etti : — Muwsa menen Xarondı tayınlap , ata-babaların'ızdı Mısır elinen alıp shıqqan Jaratqan İye boladı .
09012007	Endi usı jerde turın'lar . Jaratqan İyenin' sizlerdi ha'm ata-babaların'ızdı qutqarıw ushın islegen barlıq jaqsı islerin Onın' aldında sizlerge da'lillep bereyin .
09012008	Yaqıp Mısırg'a ketkennen keyin , ata-babaların'ız Jaratqan İyege jalbarıng'anda , Ol Muwsa menen Xarondı jiberdi . Olar ata-babaların'ızdı Mısırdan alıp shıg'ıp , usı jerge ornalastırdı .
09012009	Biraq ata-babaların'ız o'zlerinin' Qudayı Jaratqan İyeni umıttı . Sonlıqtan Jaratqan İye olardı Xasor patshasının' sa'rka'rdası Siseranın' , filistlerdin' ha'm Moab patshasının' qolına tapsırdı . Olar ata-babaların'ızg'a qarsı urıstı .
09012010	Ata-babaların'ız Jaratqan İyege : « Bizler gu'na isledik . Seni taslap , Baal ha'm Ashtarta butlarına xızmet ettik . Endi bizlerdi dushpanlarımızdın' qolınan qutqar , Sag'an xızmet etemiz » , — dep jalbarındı .
09012011	Sonda Jaratqan İye Erubbaaldı , Bedandı , İftaxtı ha'm Samueldi , yag'nıy meni jiberip , qa'wipsiz jasawın'ız ushın , a'tirapın'ızdı qorshag'an dushpanların'ızdın' qolınan sizlerdi qutqardı .
09012012	Biraq sizler Ammon patshası Naxashtın' o'zlerin'izge qarsı atlang'anın ko'rgenin'izde , patshan'ızdın' Qudayın'ız Jaratqan İye ekenine qaramastan : « Yaq , bizlerdi patsha basqarsın » , — dedin'ler .
09012013	Mine , o'zlerin'iz tan'lap , tilep alg'an patshan'ız ! Awa , Jaratqan İye sizlerge patsha berdi .
09012014	Eger Jaratqan İyeden qorqıp , Og'an xızmet qılsan'ız , Onın' so'zlerin tın'lap , buyrıqlarına qarsı shıqpasan'ız , sizler de , sizlerdi basqaratug'ın patshan'ız da Qudayın'ız Jaratqan İyege ersen'iz , ha'mmesi jaqsı boladı .
09012015	Eger Jaratqan İyenin' so'zine qulaq aspay , Onın' buyrıqlarına qarsı shıqsan'ız , Jaratqan İye ata-babaların'ızdı jazalag'anı sıyaqlı , sizlerdi de jazalaydı .
09012016	Endi ornın'ızda turıp , Jaratqan İyenin' ko'z aldın'ızda isleytug'ın ullı isin ko'rin'ler .
09012017	Ha'zir biyday orımı waqtı emes pe ? Men Jaratqan İyege jalbarınaman ha'm Ol aspandı gu'rkiretip , jawın jawdıradı . Sonda sizler patsha qoyıwdı sorap , Jaratqan İyenin' na'zerinde qanday jamanlıq islegenin'izdi jaqsı tu'sinip alasız .
09012018	Samuel Jaratqan İyege jalbarındı ha'm Jaratqan İye sol ku'ni aspandı gu'rkiretip , jawın jawdırdı . Xalıq Jaratqan İyeden de , Samuelden de qattı qorqtı .
09012019	Olar Samuelge : — Nabıt bolmawımız ushın , bizler , yag'nıy o'z qulların' ushın Qudayın' Jaratqan İyege jalbarın . O'ytkeni bizler patsha sorap , o'z gu'nalarımız u'stine gu'na jamadıq , — dedi .
09012020	Sonda Samuel xalıqqa bılay dedi : — Qorqpan'lar , sizler bul u'lken jamanlıqtı isledin'ler . Biraq endi Jaratqan İyeden ju'z burmay , Og'an erin'ler ha'm shın ju'rekten xızmet etin'ler .
09012021	Hesh kimdi qutqara almaytug'ın jaramsız butlardın' izine ermen'ler . Sebebi olar paydasız .
09012022	O'zinin' ullı atı ushın Jaratqan İye O'z xalqınan ju'z burmaydı . Sebebi Ol sizlerdi O'z xalqı qılıwdı maqul taptı .
09012023	Mag'an kelsek , sizler ushın Jaratqan İyege jalbarınıwdan waz keshiw arqalı , Og'an qarsı gu'na islewden awlaq bolg'ayman ! Men sizlerge tek jaqsı ha'm tuwrı joldı ko'rsetemen .
09012024	Jalg'ız Qudaydan qorqın'lar , Og'an shın ju'rekten sadıqlıq penen xızmet etin'ler . Onın' sizler ushın qanday ullı islerdi islegenin este tutın'lar !
09012025	Biraq jawızlıq islewdi dawam ete bersen'iz , o'zlerin'iz de , patshan'ız da qırılıp ketesizler .
09013001	Samueldin' Shauldı ayıplawı1 Shaul İzrailda eki jıl patshalıq etkennen son' ,
09013002	xalıqtan u'sh mın' adamdı tan'lap alıp , olardın' eki mın'ın Mixmas ha'm Beyt-Eldin' tawlı u'lkelerinde o'z janına alıp qaldı . Al bir mın'ın Benyamin urıwına tiyisli bolg'an Giba qalasındag'ı Yonatannın' janına jiberdi . Xalıqtın' qalg'anın u'ylerine qaytardı .
09013003	Yonatan filistlerdin' Gibadag'ı saqshılar toparın qıyrattı . Filistler bul tuwralı esitti . Al Shaul : « Evreyler bul xabardı esitsin » , — dep pu'tkil el boylap ka'rnay sherttirdi .
09013004	Solay etip , izraillılardın' ha'mmesi Shauldın' filistlerdin' saqshılar toparın qırg'anı ha'm filistlerdin' izraillılardı jek ko'rip qalg'anlıg'ı tuwralı esitti . Sonlıqtan xalıq Gilgalg'a , Shauldın' janına jıynaldı .
09013005	Filistler izraillılar menen urısıw ushın toplandı . Olar u'sh mın' sawash arbası , altı mın' atlı a'skeri ha'm ten'iz qumınday sansız piyada a'skerleri menen kelip , Beyt-Awennin' shıg'ısındag'ı Mixmasqa orda qurdı .
09013006	İzraillılar o'zlerinin' qa'wipli jag'dayda ekenin ha'm a'skerlerinin' qısqıg'a alıng'anın ko'rgende , u'n'girlerge , shen'gelliklerge , jartaslardın' quwıslarına , shuqırlarg'a ha'm suw saqlag'ıshlarg'a jasırındı .
09013007	Evreylerdin' ayırımları bolsa , İordannan Gad ha'm Gilad jerlerine kesip o'tti . Biraq Shaul ele Gilgalda edi . Onın' izine ergen pu'tkil a'skerler qorqınıshtan qaltırastı .
09013008	Shaul Samuel ta'repinen belgilengen mu'ddetke boysınıp , jeti ku'n ku'tti . Biraq Samuel Gilgalg'a kelmey atırg'anlıqtan , xalıq Shauldın' janınan kete basladı .
09013009	Sonda Shaul : « Jandırılatug'ın qurbanlıq penen tatıwlıq qurbanlıg'ı ushın beriletug'ın mallardı mag'an alıp kelin'ler » , — dedi de , jandırılatug'ın qurbanlıqtı usındı .
09013010	Shaul jandırılatug'ın qurbanlıqtı berip bolar bolmastan , Samuel keldi . Shaul sa'lem beriw ushın onın' aldına shıqtı .
09013011	Samuel Shauldan : — Ne islep qoydın' ? — dep soradı . Shaul og'an bılay juwap berdi : — Adamlarım janımnan kete basladı . Sen de belgilengen ku'ni kelmedin' . Bunın' u'stine , filistlerdin' Mixmasqa toplang'anın ko'rgenimde :
09013012	« Endi filistler Gilgalg'a , menin' u'stime bastırıp keledi , al men elege shekem Jaratqan İyeden ja'rdem soramadım » , — dep oyladım . Sonlıqtan men jandırılatug'ın qurbanlıqtı beriwdi sheshtim .
09013013	Samuel Shaulg'a : — Sen aqılsızlarsha is tutıp , Qudayın' Jaratqan İyenin' o'zin'e bergen buyrıg'ın orınlamadın' . Bulay islemegenin'de , Ol senin' İzrail u'stinen patshalıg'ın'dı ma'n'gilik qılar edi .
09013014	Biraq endi senin' patshalıg'ın' uzaqqa barmaydı . Jaratqan İye O'zinin' kewline jaqqan birewdi tawıp , onı O'z xalqı u'stinen hu'kimdar etip qoydı . Sebebi sen Jaratqan İyenin' buyrıg'ına boysınbadın' , — dedi .
09013015	Sonnan keyin , Samuel Gilgaldan shıg'ıp , Benyamin urıwının' Giba qalasına ketti . Shaul janında qalg'an adamlardı sanap shıqtı . Olar shama menen altı ju'z adam edi .
09013016	Shaul , onın' ulı Yonatan ha'm olardın' adamları Benyamin urıwına tiyisli bolg'an Giba qalasına ornalastı . Al filistler bolsa , Mixmasqa orda qurg'an edi .
09013017	Filistlerdin' ordasınan u'sh topar a'sker eldi tonaw ushın bo'linip shıqtı . Toparlardın' biri Shuwal u'lkesindegi Ofrag'a ,
09013018	ekinshisi Beyt-Xorong'a , u'shinshisi Seboim oypatlıg'ı u'stinen ko'terilip turg'an sho'lge baratug'ın jol arqalı shegaradag'ı jerlerge qaray jol aldı .
09013019	Pu'tkil İzrail elinde birde bir temirshi usta joq edi . O'ytkeni filistler : « Evreyler nayza ha'm qılısh sog'ıp almasın » , — degen edi .
09013020	Sonlıqtan pu'tkil İzrail xalqı paznaların , ketpenlerin , baltaların ha'm oraqların egetiw ushın filistlerge barıwg'a ma'jbu'r edi .
09013021	Pazna ha'm ketpenlerdin' egew bahası gu'mis shekeldin' u'shten eki bo'legine shamalas bolıp , bel , balta ha'm ushlı qurallardı egew bahası gu'mis shekeldin' u'shten birine ten' edi .
09013022	Sol sebepli sawash waqtında Shaul menen Yonatannın' qasındag'ılardın' hesh birinde qılısh ta , nayza da bolmadı . Olar tek Shaul menen Yonatanda g'ana bar edi .
09013023	Sol arada filistlerdin' bir toparı Mixmas o'tkeline qaray shıqtı .
09014001	Yonatannın' ullı jen'isi1 Bir ku'ni Shauldın' ulı Yonatan o'z no'kerine : « Ju'r , qarsı ta'repten filistlerdin' ordasına o'teyik » , — dedi . Biraq Yonatan bunı a'kesine aytpadı .
09014002	Shaul Giba qalası janındag'ı Migronda bir anar ag'ashının' sayasında otırg'an bolıp , onın' janında altı ju'zge shamalas adamı bar edi .
09014003	Efod kiygen Axiya da sol jerde edi . Axiya İxabodtın' ag'ası Axitubtın' ulı , Pinexastın' aqlıg'ı , Shiloda Jaratqan İyenin' ruwxaniyi bolg'an Eliydin' shawlıg'ı edi . Xalıq Yonatannın' ketkenin sezbey qaldı .
09014004	Yonatan filistlerdin' ordasına o'tiwdi rejelestirgen o'tkeldin' eki ta'repinde de jar taslar bolıp , olardın' birewi Boses , ekinshisi Senne dep atalatug'ın edi .
09014005	Jartaslardın' birewi arqada bolıp , Mixmasqa , ekinshisi qublada bolıp , Gibag'a qarap turg'an edi .
09014006	Yonatan no'kerine : — Ju'r , sol su'nnetsizlerdin' ordasına barayıq . Ba'lkim , Jaratqan İye bizlerge ja'rdem berer . Sebebi ko'pshilik penen de , azshılıq penen de Jaratqan İyenin' jen'iske erisiwine hesh na'rse tosqınlıq jasay almaydı , — dedi .
09014007	No'ker og'an : — Ne oylasan'ız , sonı islen' . Baslan' , qayaqqa barıwdı maqul ko'rsen'iz de , men siz benen birgemen , — dep juwap berdi .
09014008	Sonda Yonatan bılay dedi : — Bizler sol adamlar betke o'teyik , olar bizlerdi ko'rsin .
09014009	Eger olar bizlerge : « Janın'ızg'a barg'anımızsha , toqtap turın' » , — dese , turg'an jerimizde qalıp , olarg'a qaray ko'terilmeymiz .
09014010	Eger olar : « Janımızg'a kelin'ler » , — dese , bizler ko'terilemiz . Sebebi bul — bizler ushın Jaratqan İyenin' filistlerdi bizlerge ta'slim etetug'ının bildiretug'ın belgi boladı .
09014011	Solay etip , olar ekewi de filistlerdin' a'skerlerine ko'rindi . Sonda filistler : « Qaran'lar , evreyler jasırıng'an shuqırlarınan shıg'a basladı » , — dedi .
09014012	Son'ınan olar Yonatang'a ha'm onın' no'kerine : « Berman kelin'ler , sizlerge bir na'rse aytajaqpız » , — dep baqırdı . Sonda Yonatan o'z no'kerine : « Menin' izimnen er , Jaratqan İye olardı izraillılarg'a ta'slim etti » , — dedi .
09014013	Yonatan ayaq-qolları menen tırmasıp , o'rmeley basladı . No'keri de og'an erdi . Yonatan filistlerdi urıp qulata berdi , no'keri de olardı o'ltire berdi .
09014014	Yonatan ha'm onın' no'keri bul birinshi hu'jim waqtında , eki o'giz bir ku'nde su'retug'ın atız maydanının' yarımınday jerde jigirmag'a jaqın adamdı o'ltirdi .
09014015	Qır daladag'ı ordada ha'm pu'tkil filist xalqı arasında qorqınısh hu'kim su'rdi . A'skerler menen tonawshı toparlar da qattı qaltırastı . Jer de silkindi . Bul Quday jibergen qorqınısh edi . Filistler u'stinen jen'is
09014016	Benyamin jerinin' Giba qalasında Shauldın' gu'zetshileri sansız filist a'skerlerinin' tarap , ja'n-jaqqa qashıp baratırg'anın ko'rdi .
09014017	Sonda Shaul janındag'ılarg'a : « A'skerlerdi barlap shıg'ıp , kimnin' joq ekenin bilin'ler » , — dedi . Olar barlap shıqqanda , Yonatan menen onın' no'kerinin' joq ekenligi ma'lim boldı .
09014018	Shaul Axiyag'a : « Qudaydın' sandıg'ın alıp kel » , — dedi . Sol waqıtta Qudaydın' sandıg'ı İzrail xalqında edi .
09014019	Shaul ruwxaniy menen so'ylesip atırg'an waqıtta , filistlerdin' ordasındag'ı ala-pasırlı ja'ne de ha'wij alg'an edi . Shaul ruwxaniyge : « Sandıqtı a'kelmey-aq qoy , kerek emes » , — dedi .
09014020	Son'ınan Shaul ha'm onın' janındag'ı a'skerlerdin' ha'mmesi toplanıp , sawash maydanına ketti . Ol jerde ullı ala-pasırlı ju'z berip , filistler bir-birine qılısh sermep atırg'an edi .
09014021	Burın filistler ta'repine o'tip , olardın' ordasında bolg'an evreyler de saptan shıg'ıp , Shaul menen Yonatannın' janındag'ı İzrail a'skerlerine qosıldı .
09014022	Efrayımnın' tawlı u'lkesinde jasırınıp ju'rgen izraillılar da filistlerdin' qashıp atırg'anın esitkende , sawash maydanına shıg'ıp , filistlerdi quwa basladı .
09014023	Solay etip , Jaratqan İye sol ku'ni izraillılardı jen'iske eristirdi . Sawash Beyt-Awennin' arg'ı ta'repine shekem jayıldı .
09014024	Sol ku'ni izraillılar qattı sharshag'an edi . Sebebi Shaul : « Keshke shekem , men dushpanlarımnan o'sh almag'anımsha , duz tatqan ha'r bir adamg'a na'let jawsın » , — degen sha'rt qoyıp , xalıqqa ant ishtirgen edi . Sonlıqtan hesh kim hesh na'rse jemegen edi .
09014025	A'skerler tog'ayg'a ketti . Ol jerde ag'ıp atırg'an pal bar edi .
09014026	Olar tog'ayg'a kirgende , ag'ıp atırg'an palg'a ko'zleri tu'sse de , ishken antınan qorqqanlıqtan , hesh biri palg'a qol tiygizbedi .
09014027	Biraq Yonatan a'kesinin' a'skerlerge ant ishtirgenin esitpegen edi . Ol qolındag'ı tayag'ın sozıp , ushın uyadag'ı palg'a batırıp aldı . Ol paldı tatıp ko'riwden-aq , ko'zleri shayday ashıldı .
09014028	Sonda sol jerdegilerdin' biri og'an : — A'ken' a'skerlerge : « Eger bu'gin kim de kim duz tatsa , og'an na'let jawsın » , — dep ant ishtirgen edi . Sonlıqtan da a'skerler haldan tayg'an , — dedi .
09014029	Yonatan og'an : — A'kem eldi awır awhalg'a salıp qoyg'an eken . Qaran'lar , mına paldan az-maz tatıp ko'rip edim , ko'zlerim shayday ashıldı .
09014030	Bu'gin xalıq dushpanlarınan oljag'a alg'an azıq-awqattan jegende , ju'da' jaqsı bolar edi . Sonda filistler bunnan da u'lkenirek qırg'ıng'a ushırag'an bolar ma edi ? — dedi .
09014031	Sol ku'ni izraillılar filistlerdi Mixmastan Ayyalong'a shekem jen'iliske ushırattı . Xalıq qattı haldan taydı .
09014032	Sonlıqtan olar oljalag'an mallarına taslanıp , qoylardı , o'gizlerdi ha'm baspaqlardı sol jerde-aq soyıp , qanın ag'ızbastan jedi .
09014033	Sonda Shaulg'a : « Qara , xalıq go'shti qanı menen jep , Jaratqan İyege qarsı gu'na islep atır » , — dep xabarladı . Shaul adamlarg'a : « Opasızlıq qıldın'lar . Ha'zir-aq mag'an u'lken bir tastı domalatıp alıp kelin'ler » , — dedi .
09014034	Son'ınan ol ja'ne : « Adamlar arasına barıp aytın'lar : o'zlerinin' o'gizlerin ha'm qoyların mag'an alıp kelip , usı jerde soyıp jesin . Go'shti qanı menen jep , gu'na islemesin » , — dedi . Sol ku'ni tu'nde ha'r bir adam o'zinin' o'gizin alıp kelip , sol jerde soydı .
09014035	Shaul Jaratqan İyege arnap qurbanlıq ornın qurdı . Bul Shauldın' Jaratqan İyege arnap qurg'an birinshi qurbanlıq ornı edi .
09014036	Shaul adamlarına : — Kelin'ler , bu'gin tu'nde filistlerdin' izinen quwıp , tan' atqansha malların tartıp alayıq . Olardın' birde birewin tiri qaldırmayıq , — dedi . Olar Shaulg'a : — Neni maqul ko'rsen'iz , sonı islen' , — dedi . Biraq ruwxaniy : — Kelin'ler , Jaratqan İyeden sorayıq , — dedi .
09014037	Shaul Qudaydan : « Filistlerge hu'jim qıla bereyin be ? Olardı izraillılarg'a ta'slim qılasan' ba ? » — dep soradı . Biraq Quday sol ku'ni juwap bermedi .
09014038	Sonda Shaul bılay dedi : « Ha'y , pu'tkil xalıq basshıları ! Berman kelin'ler , bu'gin qanday gu'na islengenin anıqlayıq .
09014039	İzraildı qutqarg'an tiri Jaratqan İye haqı ant ishemen : eger bul gu'nag'a jol ashqan ulım Yonatan bolsa da , ol so'zsiz o'ltiriledi » . Biraq hesh kim u'ndemedi .
09014040	Shaul pu'tkil izraillılarg'a : — Sizler bir ta'repte turın'lar , men ulım Yonatan menen ekinshi ta'repte turaman , — dedi . Adamlar og'an : — Neni maqul ko'rsen'iz , sonı islen' , — dep juwap berdi .
09014041	Shaul İzraildın' Qudayı Jaratqan İyege : « Mag'an durıs juwaptı ber » , — dedi . Shek Yonatan menen Shaulg'a tu'sti , al xalıq aqlandı .
09014042	Sonda Shaul : « Endi ulım Yonatan ekewimizdin' aramızg'a shek taslan' » , — dedi . Bul ret shek Yonatang'a tu'sti .
09014043	Sonda Shaul Yonatannan : — Mag'an aytshı , sen ne isledin' ? — dep soradı . Yonatan a'kesine : — Men qolımdag'ı tayaqtın' ushı menen azg'antay pal alıp jegen edim . Mine , endi men o'liwim kerek , — dedi .
09014044	Shaul og'an : — Yonatan , sen so'zsiz o'lesen' . Eger men seni o'ltirtpesem , Quday meni jazalag'an u'stine jazalasın , — dedi .
09014045	Biraq xalıq Shaulg'a : — İzraildı u'lken jen'iske eristirgen Yonatandı o'ltirmekshimisen' ? Hasla ! Tiri Jaratqan İye haqı ant ishemiz : onın' shashının' bir talına da zıyan tiymeydi . Sebebi ol bu'gin ne islegen bolsa da , Qudaydın' ja'rdemi menen isledi , — dedi . Solay etip , xalıq Yonatandı o'limnen qutqarıp qaldı .
09014046	Bunnan son' , Shaul filistlerdi quwıwdan waz keshti . Filistler de o'z jerlerine qaytıp ketti .
09014047	Shaul İzrailg'a patsha bolg'annan son' , a'tiraptag'ı dushpanlarına : Moab , Ammon , Edom xalıqlarına , Soba patshalarına ha'm filistlerge qarsı urıstı . Ol ha'mme jerde jen'iske eristi .
09014048	Ol ma'rtlershe urısıp , amaleklerdi jen'di ha'm izraillılardı tonawshılardın' qolınan qutqardı . Shauldın' xojalıg'ı
09014049	Shauldın' ullarının' atı Yonatan , İshwiy ha'm Malkiy-Shua edi . Onın' eki qızı bolıp , u'lkeninin' atı Merab , kishkenesinin' atı Mixal edi .
09014050	Al hayalının' atı Axinoam bolıp , ol Aximaastın' qızı edi . Shauldın' a'kesinin' tuwısqanı Nerdin' ulı Abner Shauldın' sa'rka'rdası edi .
09014051	Abnerdin' a'kesi Ner ha'm Shauldın' a'kesi Kish tuwısqan bolıp , olar Abieldin' ulları edi .
09014052	Shauldın' pu'tkil o'miri dawamında filistler menen qatal urıslar bolıp turdı . Shaul qay jerde batır ha'm jawınger adamdı ko'rse , onı o'z xızmetine aldı .
09015001	Jaratqan İyenin' Shauldan ju'z burıwı1 Bir ku'ni Samuel Shaulg'a bılay dedi : « Jaratqan İye seni maylap , O'z xalqı İzrail u'stinen patsha etip qoyıw ushın meni jibergen edi . Endi Jaratqan İyenin' so'zlerin tın'la .
09015002	A'lemnin' Jaratqan İyesi bılay deydi : „ İzraillılarg'a islegen jamanlıg'ı ushın amaleklerdi jazalamaqshıman . O'ytkeni olar Mısırdan shıqqan İzrail xalqına qarsı shıqqan edi .
09015003	Endi barıp , amaleklerge hu'jim qıl ha'm olarg'a tiyisli barlıq na'rseni tolıq joq qıl . Olardı ayama . Erkegin de , hayalın da , balaların da , na'restelerin de , o'gizin de , qoyın da , tu'yesin de , eshegin de , ha'mmesin o'ltir “ » .
09015004	Shaul a'skerlerin toplap , olardı Telaim qalasında sanaqtan o'tkizdi . Ol jerde eki ju'z mın' piyada a'sker bolıp , Yahuda urıwınan da on mın' a'sker bar edi .
09015005	Shaul amaleklerdin' qalasına barıp , oypatlıqta buqqı jasadı .
09015006	Son'ınan ol ken xalqına : « Sizlerdi de amalekler menen birge qırıp taslamawım ushın , bo'linip , olardın' arasınan shıg'ıp ketin'ler . Sebebi sizler Mısırdan shıqqan İzrail xalqına jaqsılıq islegen edin'ler » , — dep xabar jiberdi . Sonda kenler amaleklerden ayırılıp shıqtı .
09015007	Shaul Xawiladan Mısırdın' shıg'ısındag'ı Shurg'a shekemgi amaleklerdi qıyrattı .
09015008	Ol amalek patshası Agagtı tiriley qolg'a aldı , al onın' pu'tkil xalqın qılıshtan o'tkerip , qırıp tasladı .
09015009	Biraq Shaul ha'm onın' adamları Agagtı , onın' en' jaqsı qoyların , sıyırların , en' semiz tanaların ha'm qozıların , ulıwma jaqsı na'rselerdi ayap , olardı tolıq qırıp taslawdı qa'lemedi . Al a'hmiyetsiz ha'm ha'lsizlerin qırıp tasladı .
09015010	Sonda Jaratqan İye Samuelge bılay dep ayan berdi :
09015011	« Men Shauldı patsha etip tayınlag'anıma o'kinemen . Ol Mennen ju'z burıp , buyrıqlarımdı orınlamadı » . Samuel ashıwlandı ha'm tu'ni menen Jaratqan İyege jalbarındı .
09015012	Erten'ine Samuel azanda erte turıp , Shaul menen ushırasıwg'a bardı . Biraq ol Shauldın' Karmelge ketkenin , sol jerde o'zine bir eskertkish ornatqannan son' , to'men tu'sip Gilgalg'a qaytqanın bildi .
09015013	Samuel Shaulg'a kelgende , Shaul og'an : — Seni Jaratqan İye jarılqasın . Men Jaratqan İyenin' buyrıg'ın orınladım , — dedi .
09015014	Biraq Samuel onnan : — Onda nege qulag'ıma qoydın' man'ırag'anı ha'm sıyırdın' mo'n'iregeni esitilip tur ? — dep soradı .
09015015	Shaul og'an : — Adamlarım olardı amaleklerden alıp keldi . Qudayın' Jaratqan İyege arnap qurbanlıqqa shalıw ushın , qoy ha'm sıyırlardın' en' jaqsıların ayap alıp qaldı , qalg'anların tolıq joq qıldıq , — dep juwap berdi .
09015016	Sonda Samuel Shaulg'a : — Toqtay tur , bu'gin tu'nde Jaratqan İyenin' mag'an nelerdi aytqanın sag'an bildireyin , — dedi . — Ayt , — dedi Shaul .
09015017	Samuel so'zin dawam etip bılay dedi : — O'zin'di pa's sanap ju'rgenin'de , İzrail urıwlarının' basshısına aylanbadın' ba ? Jaratqan İye seni maylap , İzrailg'a patsha etip qoymadı ma ?
09015018	Ol seni : « Barıp , sol gu'nakar amaleklerdi pu'tkilley qırıp tasla . Ha'mmesin joq qılmag'ansha , olar menen urıs » , — degen tapsırma menen jibergen edi .
09015019	Olay bolsa , nege Jaratqan İyenin' so'zine qulaq aspadın' ? Nege oljag'a taslanıp , Jaratqan İyenin' na'zerinde jawız bolg'an isti isledin' ?
09015020	Shaul Samuelge bılay dep juwap berdi : — Biraq men Jaratqan İyenin' so'zine qulaq astım . Men Onın' jibergen jerine bardım . Amalek xalqın tolıq qırıp taslap , olardın' patshası Agagtı usı jerge alıp keldim .
09015021	Adamlarım bolsa , Gilgalda Qudayın' Jaratqan İyege arnap qurbanlıqqa shalıw ushın qırıp taslanıwı kerek bolg'an oljadan en' jaqsı qoy ha'm mallardı aldı .
09015022	Sonda Samuel Shaulg'a bılay dep juwap berdi : — Jandırılatug'ın ha'm basqa qurbanlıqlar bergennen go're , O'zine qulaq asqanlarg'a Jaratqan İye ko'birek quwanbay ma ? Qulaq asıw qurbanlıqtan , boysınıw qoshqardın' mayınan artıg'ıraq .
09015023	Sebebi boysınbawshılıq palkerlik sıyaqlı gu'na , al menmenlik butparazlıq penen barabar . Sen Jaratqan İyenin' buyrıg'ın orınlawdan bas tartqanın' ushın , Jaratqan İye de seni patsha etiwden bas tarttı .
09015024	Shaul Samuelge : — Men gu'na isledim ! Awa , Jaratqan İyenin' buyrıg'ına da , senin' so'zlerin'e de boysınbay , adamlarımnan qorqqanım ushın , olarg'a qulaq saldım .
09015025	Biraq endi o'tinemen , menin' gu'namdı keshir . Jaratqan İyege sıyınıwım ushın menin' menen birge qayt , — dedi .
09015026	Al Samuel Shaulg'a : — Men senin' menen birge qaytpayman . O'ytkeni sen Jaratqan İyenin' buyrıg'ın orınlawdan bas tarttın' , Jaratqan İye de seni İzrailg'a patsha etiwden bas tarttı , — dedi .
09015027	Samuel ketpekshi bolıp burılg'anda , Shaul onın' shapanının' eteginen uslap qaldı . Shapan jırtıldı .
09015028	Sonda Samuel : — Bu'gin Jaratqan İye İzraildın' patshalıg'ın senin' qolın'nan aldı ha'm sennen jaqsırag'ına berdi .
09015029	İzraildın' ullı Qudayı jalg'an so'ylemeydi , pikirin de o'zgertpeydi . Pikirin o'zgertetug'ınday ol adam emes , — dedi .
09015030	Shaul Samuelge : — Men gu'na isledim . Biraq xalqımnın' aqsaqalları ha'm basqa izraillılardın' aldında mag'an hu'rmet ko'rset . Qudayın' Jaratqan İyege sıyınıwım ushın , menin' menen birge qayt , — dedi .
09015031	Solay etip , Samuel Shaul menen birge qayttı ha'm Shaul Jaratqan İyege sıyındı .
09015032	Son'ınan Samuel : « Amaleklerdin' patshası Agagtı menin' aldıma alıp kelin'ler » , — dep buyırdı . Agagtı baylawlı halda Samueldin' aldına alıp keldi . Al Agag ishinen : « O'lim qa'wpinin' shetlep o'tkeni anıq » , — dep oyladı .
09015033	Biraq Samuel og'an : « Qılıshın' analardı balalarınan qalay ayırg'an bolsa , senin' anan' da hayallar arasında balasınan ayırılsın » , — dedi de , Agagtı Gilgalda , Jaratqan İyenin' aldında qılısh penen shawıp tasladı .
09015034	Keyin Samuel Ramag'a , al Shaul Gibadag'ı o'z u'yine qayttı .
09015035	Sol ku'nnen baslap o'mirinin' aqırına shekem Samuel Shauldı qaytıp ko'rmedi . Biraq onın' ushın qayg'ırıp ju'rdi . Al Jaratqan İye bolsa , Shauldı İzrailg'a patsha etip tayınlag'anına pushayman edi .
09016001	Dawıttın' patshalıqqa maylanıwı1 Jaratqan İye Samuelge : — Shauldın' İzrailg'a patsha bolıwınan Meni bas tarttı dep , qashang'a shekem ol ushın qayg'ırıp ju'resen' ? May quyatug'ın shaqın'dı za'ytu'n mayına toltırıp jolg'a shıq . Seni beytlehemli İshaydın' u'yine jiberemen . Sebebi Men onın' ullarının' birin patsha etiw ushın tan'lap aldım , — dedi .
09016002	Samuel : — Qalay baraman ? Shaul bunı esitse , meni o'ltiredi-g'o , — dedi . Sonda Jaratqan İye bılay dedi : — O'zin' menen birge bir qashardı al da : « Jaratqan İyege qurbanlıq beriw ushın keldim » , — dep ayt .
09016003	İshaydı qurbanlıq asına mira't et . Sonda Men sag'an ne islewin' kerekligin bildiremen . Sag'an ko'rsetken adamımdı maylap , Menin' ushın patsha etip qoyasan' .
09016004	Samuel Jaratqan İyenin' aytqanın orınlap , Beytlehem qalasına bardı . Qala aqsaqalları onı qorqınısh penen ku'tip alıp : — Tınıshlıq pa ? — dep soradı .
09016005	Samuel olarg'a : — Awa , tınıshlıq . Jaratqan İyege qurbanlıq beriw ushın keldim . O'zlerin'izdi pa'klep , menin' menen birge qurbanlıq asına ju'rin'ler , — dedi . Son'ınan ol İshaydı ha'm onın' ulların pa'klew ra'siminen o'tkerip , qurbanlıq asına mira't etti .
09016006	İshay ha'm onın' ulları kelgende , Samuel Eliabtı ko'rip : « Haqıyqattan da , Jaratqan İyenin' aldında turg'an mına adam — Onın' maylag'anı » , — dep oyladı .
09016007	Biraq Jaratqan İye Samuelge : « Onın' shırayına , boyının' uzınlıg'ına qarama . Sebebi Men onı maqul ko'rmedim . Men adamlar sıyaqlı qaramayman . Adam sırtqı ko'rinisine qaraydı , al Men ju'rekke qarayman » , — dedi .
09016008	İshay ulı Abinadabtı shaqırıp , Samueldin' aldınan o'tkerdi . Biraq Samuel : « Jaratqan İye bunı da tan'lamadı » , — dedi .
09016009	Keyin İshay u'shinshi ulın , Shammanı alıp keldi . Biraq Samuel : « Jaratqan İye bunı da tan'lamadı » , — dedi .
09016010	Solay etip , İshay o'zinin' jeti ulın da Samueldin' aldınan o'tkerdi . Biraq Samuel : « Jaratqan İye bulardın' hesh birin de tan'lap almadı » , — dedi .
09016011	Son'ınan Samuel İshaydan : — Bular ulların'nın' ha'mmesi me ? — dep soradı . İshay og'an : — En' kishkenesi bar . Ol qoy bag'ıp ju'r , — dep juwap berdi . Samuel İshayg'a : — Birewdi jiberip , onı shaqırt . Ol kelmegenshe , awqatqa otırmaymız , — dedi .
09016012	İshay birewdi jiberip , ulın aldırttı . Ol qızıl ju'zli , sımbatlı bolıp , ko'zleri janıp turg'an edi . Jaratqan İye Samuelge : « Ornın'nan turıp , onı mayla . Tan'lag'an adamım usı boladı » , — dedi .
09016013	Samuel za'ytu'n mayı quyılg'an shaqtı alıp , ag'alarının' ko'z aldında jigittin' basına may quydı . Usı ku'nnen baslap , Jaratqan İyenin' Ruwxı Dawıttı biylep aldı . Son'ınan Samuel Ramag'a qaytıp ketti . Dawıttın' Shaulg'a xızmet etiwi
09016014	Sol arada Jaratqan İyenin' Ruwxı Shauldı ta'rk etti . Jaratqan İye jibergen jaman bir ruwx onı qıynaytug'ın edi .
09016015	Xızmetshileri Shaulg'a : — Qaran' , Quday jibergen jaman ruwx sizdi qıynap atır .
09016016	Taqsır , xızmetshilerin'iz bolg'an bizlerge buyrıq berin' . Bizler liranı jaqsı shertetug'ın birewdi tawıp keleyik . Sonda Quday jibergen jaman ruwx sizge kelgende , ol adam lira shertedi ha'm siz jen'il tartasız , — dedi .
09016017	Shaul xızmetshilerine : — Yaqshı , liranı jaqsı shertetug'ın birewdi tawıp , mag'an alıp kelin'ler , — dep buyırdı .
09016018	Sonda xızmetshilerden biri : — Beytlehemli İshaydın' ullarının' birin ko'rgen edim . Ol liranı jaqsı shertedi eken . Bunın' u'stine , ol aqsu'yeklerden bolıp , ma'rt jawınger eken . Onın' so'zleri ma'nili , qa'ddi-qa'wmeti de kelisken . Jaratqan İye de onın' menen birge , — dedi .
09016019	Shaul İshayg'a : « Qoy bag'ıp ju'rgen ulın' Dawıttı mag'an jiber » , — dep xabarshılar jo'netti .
09016020	İshay bir eshekke nan , bir mes sharap ha'm bir ılaqtı artıp , Dawıt penen qosa Shaulg'a jiberdi .
09016021	Dawıt Shaulg'a barıp , onın' xızmetine kirdi . Shaul Dawıttı ju'da' jaqsı ko'rdi ha'm onı o'zine no'ker etip aldı .
09016022	Shaul İshayg'a : « Dawıttın' xızmetimde qalıwına ruxsat ber . Og'an kewlim toldı » , — degen xabar jiberdi .
09016023	Sol ku'nnen baslap , Quday jibergen jaman ruwx Shaulg'a kelgende , Dawıt lira shertetug'ın edi . Sonda Shaul o'zine kelip jaqsı bolatug'ın , jaman ruwx ta onı ta'rk etetug'ın edi .
09017001	Dawıttın' Goliyattı o'ltiriwi1 Filistler urısıw ushın a'skerlerin toplap , Yahudanın' Soxo qalasına jıynaldı . Olar Soxo menen Azeqa qalası aralıg'ındag'ı Efes-Dammim degen jerge orda qurdı .
09017002	Shaul menen izraillılar da toplandı . Olar Ela oypatlıg'ına orda qurıp , filistlerge qarsı sawashqa tayarlandı .
09017003	Filistler bir to'beshikti , al izraillılar ekinshi to'beshikti iyeledi . Olardın' ortasında oypatlıq bar edi .
09017004	Filistler sapınan gatlı Goliyat degen ku'shli bir jawınger ortag'a shıqtı . Onın' boyı altı shıg'anaq ha'm bir qarıs edi .
09017005	Ol basına qoladan islengen duwlıg'a , u'stine qoladan islengen sawıt kiyip alg'an bolıp , sawıtının' awırlıg'ı shama menen bes mın' shekel edi .
09017006	Onın' ayaqları qola dizeqap penen qaplanıp , jawırınına qola semser asqan edi .
09017007	Semserinin' sabı toqıw u'skenesinin' qadasınday , al semserinin' ushındag'ı temirdin' awırlıg'ı altı ju'z shekel edi . Goliyattın' u'lken qalqanın no'keri onın' aldında ko'terip ju'retug'ın edi .
09017008	Goliyat turıp , sapta turg'an izraillılarg'a bılay dep baqırdı : « Sizler nege sawash maydanına shıqtın'ız ? Men filistpen , al sizler Shauldın' qulları emessizler me ? Mag'an qarsı shıg'ıw ushın aran'ızdan birin tan'lan' .
09017009	Eger ol menin' menen urısıp , meni o'ltire alsa , onda bizler sizlerdin' qulların'ız bolamız . Eger men u'stin kelip , onı o'ltire alsam , onda sizler bizlerge qul bolıp , bizlerge xızmet qılasızlar » .
09017010	Son'ınan filist so'zin dawam etip : « Bu'gin men İzrail a'skerlerinin' shermendesin shıg'araman . Menin' menen alısatug'ın bir adamdı aldıma shıg'arın' » , — dedi .
09017011	Filisttin' bul so'zlerin esitip , Shaul da , izraillılar da qattı qorqıp , qa'weterge tu'sti .
09017012	Dawıt Yahudanın' Beytlehem qalasınan bolg'an efratlı İshay degen adamnın' ulı edi . İshaydın' segiz ulı bar edi . Shauldın' patshalıg'ı da'wirinde İshay qartayıp qalg'an bolıp , adamlar arasında en' jası u'lkeni edi .
09017013	İshaydın' u'lken u'sh ulı Shaul menen birge sawashqa ketken edi . Sawashqa ketken ullarının' en' u'lkeninin' atı Eliab , ekinshisinin' atı Abinadab , u'shinshisinin' atı Shamma edi .
09017014	Dawıt en' genje ulı edi . U'lken u'sh ulı Shauldın' janında edi .
09017015	Al Dawıt bolsa , a'kesinin' su'riwin bag'ıw ushın , Shauldın' janınan Beytlehemge qaytıp kelgen edi .
09017016	Filist Goliyat qırq ku'n dawamında azanlı-kesh ortag'a shıg'ıp , urısıwg'a shaqırdı .
09017017	Bir ku'ni İshay ulı Dawıtqa bılay dedi : « Mına quwırılg'an bir efa biyday menen on sho'rek nandı al da , olardı tezirek ordag'a , ag'aların'a aparıp ber .
09017018	Al mına on bo'lek sırdı bolsa , olardın' mın'basısına ber . Ag'aların'nın' hal-jag'dayın bil ha'm olardın' jaqsı ekenin bildiretug'ın qanday da bir belgi alıp kel .
09017019	Ag'aların' , Shaul ha'm basqa barlıq izraillılar menen birge Ela oypatlıg'ında filistlerge qarsı urısıp atır » .
09017020	Erten'ine Dawıt azanda erte turdı . Su'riwdi bir shopang'a qaldırıp , İshaydın' buyrıg'ı boyınsha azıq-awqatlardı aldı da , jolg'a shıqtı . Ol ordag'a jetip barg'anda , a'skerler sap tartıp , su'ren salıwı menen sawashqa shıg'ıp atırg'an edi .
09017021	İzraillılar menen filistler bir-birine qarama-qarsı bolıp sapqa dizilgen edi .
09017022	Dawıt aparg'an zatların ju'klerdi qarawıllaytug'ın adamg'a qaldırıp , sapqa qaray juwırıp ketti . Ol tuwısqanlarının' janına barıp , olar menen sa'lemlesti .
09017023	Dawıt tuwısqanları menen so'ylesip turg'anda , gatlı filist jawıngeri Goliyat o'z sapınan ortag'a shıg'ıp , burıng'ı so'zlerin ta'kirarlap baqıra basladı . Dawıt bunı esitti .
09017024	İzraillılar Goliyattı ko'rgende qattı qorqıp , onnan qasha basladı .
09017025	İzraillılar bir-birine : « İzraildı masqaralaw ushın ortag'a shıg'ıp turg'an mına adamdı ko'rip tursızlar ma ? Onı o'ltirgen adamg'a patshamız u'lken baylıq sıylap , qızın da bermekshi . Ha'tte , onın' a'kesinin' xojalıg'ın da İzrailda salıq to'lewden azat qılmaqshı » , — dedi .
09017026	Dawıt janındag'ılarg'a : « Bul filistti o'ltirip , İzraildı shermendelikten qutqarg'an adamg'a ne beriledi ? Tiri Qudaydın' a'skerlerin masqaralaytug'ınday , bul su'nnetsiz filist kim bolıptı ? » — dedi .
09017027	Adamlar burıng'ı so'zlerdi qaytalap , Goliyattı o'ltirgen adamg'a neler beriletug'ının aytıp berdi .
09017028	Dawıttın' a'skerler menen so'yleskenin esitkende , u'lken a'jag'ası Eliabtın' ashıwı keldi . Ol Dawıtqa : — Bul jerge nege keldin' ? Sho'ldegi azg'antay qoyımızdı kimge taslap kettin' ? Senin' qanshelli menmen ha'm qanshelli jaman niyetli ekenin'di bilemen . Sen tek urıstı tamashalaw ushın kelgensen' , — dedi .
09017029	Dawıt og'an : — Men ne qıldım ? Sorawg'a da bolmay ma ? — dedi .
09017030	Ol a'jag'asının' qasınan ketip , basqa adamlardan da sol na'rselerdi soradı . Olar da burıng'ıday juwaptı berdi .
09017031	Dawıttın' so'zlerin esitkenler onı Shaulg'a jetkizdi . Shaul Dawıttı shaqırttı .
09017032	Dawıt Shaulg'a : — Mına filist sebepli hesh kimnin' ruwxı tu'spesin . Qulın'ız bolg'an men barıp , onın' menen alısaman , — dedi .
09017033	Shaul og'an : — Sen bul filistke qarsı shıg'ıp , onın' menen alısa almaysan' . Sebebi sen ele jassan' , al ol bolsa , jaslıg'ınan jawınger adam , — dedi .
09017034	Biraq Dawıt Shaulg'a bılay dedi : — Qulın'ız bolg'an men a'kemnin' su'riwin bag'aman . Arıslan yamasa ayıw kelip , su'riwden bir qozını alıp qashsa ,
09017035	izinen quwıp , og'an hu'jim qılaman ha'm qozını awzınan alıp qalaman . Eger arıslan yamasa ayıw mag'an taslansa , onın' jalınan uslap alıp , urıp o'ltiremen .
09017036	Qulın'ız bolg'an men arıslandı da , ayıwdı da o'ltirgenmen . Mına su'nnetsiz filisttin' basına da sol ku'n tuwadı . Sebebi ol tiri Qudaydın' a'skerlerin masqaraladı .
09017037	Meni arıslannın' ha'm ayıwdın' pa'njesinen qutqarg'an Jaratqan İye bul filisttin' qolınan da qutqaradı . Sonda Shaul Dawıtqa : — Meyli bar , Jaratqan İye sag'an yar bolsın ! — dedi .
09017038	Shaul o'zinin' sawash kiyimlerin Dawıtqa berdi . Basına qola duwlıg'a , u'stine sawıt kiygizdi .
09017039	Dawıt patshanın' sawash kiyimlerinin' u'stinen qılıshın da asınıp ju'rmekshi boldı . Biraq ol bularg'a u'yrenbegenlikten , Shaulg'a : « Men bul kiyimler menen ju're almayman , sebebi u'yrenbegenmen » , — dedi de , olardı sheship tasladı .
09017040	Dawıt tayag'ın qolına alıp , saydan bes sıypaq tas terip aldı . Olardı shopan qorjınına salg'annan son' , saqpanın aldı da , filist Goliyatqa qaray ju'rdi .
09017041	Filist te , onın' aldında qalqanın ko'terip ju'rgen no'keri de Dawıtqa qaray ju'rdi .
09017042	Goliyat Dawıtqa bastan-ayaq qarap shıg'ıp , onı mensinbedi . Sebebi Dawıt qızıl ju'zli , sımbatlı jas jigit edi .
09017043	— Mag'an tayaq penen shıg'atug'ınday , men ne sag'an iyt pe edim ? — dep , Goliyat o'z qudaylarının' atı menen Dawıttı na'letledi .
09017044	Son'ınan : — Berman kel , denen'di aspandag'ı quslar menen qır daladag'ı haywanlarg'a jem qılayın , — dedi .
09017045	Dawıt og'an bılay dedi : — Sen mag'an qılısh , nayza ha'm semser menen qarsı shıg'ıp tursan' . Al men sen masqaralag'an İzrail a'skerlerinin' Qudayı , A'lemnin' Jaratqan İyesinin' atı menen sag'an qarsı shıg'ıp turman .
09017046	Bu'gin Jaratqan İye seni mag'an ta'slim etedi . Seni o'ltirip , basın'dı denen'nen juda qılaman . Bu'gin filist a'skerlerinin' o'liklerin ko'ktegi quslar menen jerdegi haywanlarg'a jemtik qılaman . Sonda pu'tkil jer ju'zi İzrailda Quday bar ekenin bilip aladı .
09017047	Bul jerdegilerdin' ha'mmesi Jaratqan İyenin' qılısh ha'm nayza menen qutqarmaytug'ının bilip aladı . Sebebi bul urısta Jaratqan İyenin' O'zi urısadı . Ol sizlerdi bizlerge ta'slim etedi .
09017048	Goliyat taslanbaqshı bolıp , Dawıtqa qaray ju'rdi . Dawıt ta onın' menen alısıw ushın , filistler sapına qaray tez juwırıp ketti .
09017049	Dawıt qolın qorjınına tıg'ıp , bir tastı aldı da , saqpanına salıp , atıp jiberdi . Tas filisttin' qaq man'layın tesip kirdi . Filist et-betinen jerge jıg'ıldı .
09017050	Solay etip , Dawıt filist Goliyattı saqpan ha'm tas penen jen'di . Qolında qılıshı bolmasa da , onı o'ltirip , jerge qulattı .
09017051	Son'ınan Dawıt juwırıp barıp , filisttin' u'stine minip turdı . Onın' semserin qınınan suwırıp aldı da , onı o'ltirip , basın kesip aldı . O'zlerinin' batırı bolg'an Goliyattın' o'lgenin ko'rgen filistler qasha basladı .
09017052	İzrail ha'm Yahuda a'skerleri tura ko'terilip , filistlerdi Gattın' kirer awzına ha'm Ekron da'rwazalarına shekem quwıp bardı . Shaarayımnan Gat ha'm Ekron qalalarına baratug'ın jolda filistlerdin' o'likleri jayrap jattı .
09017053	Filistlerdi quwıp bolıp qaytıp kelgen izraillılar filistlerdin' ordasın talan-taraj etti .
09017054	Dawıt filist Goliyattın' basın alıp , Erusalimge a'keldi , al onın' qural-jaraqların o'z shatırına qoydı .
09017055	Shaul Dawıttın' Goliyat penen alısıwg'a shıqqanın ko'rgende , sa'rka'rda Abnerden : « Abner , mına jas jigit kimnin' balası ? » — dep sorag'an edi . Al Abner patshag'a : « Aldın'ızda ant iship aytaman : patsham , men bilmeymen » , — dep juwap bergen edi .
09017056	Sonda patsha og'an : « Bul jigittin' kimnin' ulı ekenin bil » , — dep buyırg'an edi .
09017057	Dawıt Goliyattı o'ltirip , ordag'a qaytıp keliwden-aq , Abner onı ertip , Shaulg'a apardı . Goliyattın' kesilgen basın Dawıt ele qolına uslap ju'rgen edi .
09017058	Shaul Dawıttan : — Kimnin' ulısan' ? — dep soradı . Dawıt og'an : — Beytlehemli qulın'ız İshaydın' ulıman , — dep juwap berdi .
09018001	Dawıt ha'm Yonatan1 Shaul menen Dawıttın' so'ylesiwi aqırına jetkende , Shauldın' ulı Yonatan Dawıttı unatıp , onı janınday jaqsı ko'rip qaldı .
09018002	Sol ku'nnen baslap , Shaul Dawıttı janında alıp qaldı . Og'an a'kesinin' u'yine qaytıwg'a ruxsat bermedi .
09018003	Yonatan Dawıttı janınday jaqsı ko'rgenlikten , onın' menen doslıq kelisimin du'zdi .
09018004	Yonatan u'stindegi shapanın sheship , onı Dawıtqa berdi . Bug'an qosa sawıtın , qılıshın , oq jayın ha'm belbewin de berdi .
09018005	Shaul Dawıttı qay jerge jiberse de , ol tabısqa eristi . Sonlıqtan Shaul og'an a'skeriy adamlar u'stinen joqarı lawazımdı berdi . Bul pu'tkil xalıqqa ha'm Shauldın' xızmetshilerine unadı . Shauldın' Dawıttı qızg'anıwı
09018006	Dawıt filist Goliyattı o'ltirgennen son' , a'skerler u'ylerine qaytıp baratırg'anda , İzraildın' barlıq qalalarınan kelgen hayallar da'p ha'm tarlı a'sbaplardı shertip , quwanıshlı qosıqlar ayttı ha'm oyıng'a tu'sip , patsha Shauldı ku'tip alıwg'a shıqtı .
09018007	Olar oynap ju'rip : « Shaul mın'lag'anın , Al Dawıt on mın'lag'anın o'ltirdi » , — dep qosıq ayttı .
09018008	Bul so'zler Shaulg'a awır battı . Ol qattı ashıwlanıp : « Dawıtqa on mın' adam , al mag'an tek mın' adam berdi . Endi og'an tek patsha bolıw g'ana jetpey tur ! » — dep oyladı .
09018009	Solay etip , sol ku'nnen baslap , Shaul Dawıtqa qızg'anısh penen qaray basladı .
09018010	Erten'ine Quday jibergen jaman ruwx Shauldı biylep aldı . Shaul o'z u'yinde jinlene basladı . Dawıt burıng'ıday lira shertip otırdı . Shauldın' qolında bir nayza bar edi .
09018011	Shaul o'zinshe : « Dawıttı urıp , diywalg'a qadap qoyayın » , — dep oylap , qolındag'ı nayzasın Dawıtqa ılaqtırıp jiberdi . Biraq Dawıt eki rette de qaymıg'ıp qaldı .
09018012	Shaul Dawıttan qorqatug'ın edi . O'ytkeni Jaratqan İye Dawıt penen birge bolıp , al Shauldı ta'rk etken edi .
09018013	Sonlıqtan Shaul Dawıttı o'zinen uzaqlastırıp , mın'bası etip qoydı . Dawıt a'skerlerge basshılıq etti .
09018014	Jaratqan İye onın' menen birge bolg'anlıqtan , ol ha'r bir iste tabısqa eristi .
09018015	Dawıttın' u'lken tabısların ko'rgende , Shauldın' qorqınıshı ja'ne de artıp bardı .
09018016	Biraq pu'tkil İzrail ha'm Yahuda xalqı Dawıttı su'yetug'ın edi . Sebebi Dawıt olarg'a basshılıq etetug'ın edi .
09018017	Shaul Dawıtqa : — Mınaw menin' u'lken qızım Merab . Onı sag'an hayallıqqa beremen . Tek mag'an ma'rtlershe xızmet etip , Jaratqan İyenin' sawashların alıp bar , — dedi . Sebebi ol : « Dawıt menin' qolımnan emes , al filistlerdin' qolınan o'lsin » , — dep oylaytug'ın edi .
09018018	Dawıt Shaulg'a : — Patshag'a ku'yew bala bolatug'ınday , menin' o'zim , u'y-ishim ha'm a'kemnin' tiyresi İzrailda kim bolıptı ? — dedi .
09018019	Degen menen , Shauldın' qızı Merabtın' Dawıtqa beriletug'ın waqtı kelgende , qız mexolalı Adrielge hayallıqqa berildi .
09018020	Sol arada Shauldın' basqa qızı Mixal Dawıttı su'yip qaldı . Bunı esitkende , Shaul quwanıp ketti .
09018021	Ol : « Dawıtqa Mixaldı beremen . Solay etip , Mixal ol ushın duzaq boladı . Al filistler onı o'ltiredi » , — dep oyladı . Shaul Dawıtqa : « Ha'zir mag'an ku'yew bala bolıwın' ushın ja'ne bir mu'mkinshiligin' bar » , — dedi .
09018022	Son'ınan xızmetshilerine : « Patshanın' sennen kewli toq , ha'mme xızmetshileri de seni jaqsı ko'redi . Og'an ku'yew bala bolatug'ın waqtın' keldi » , — dep Dawıtqa jasırınsha aytıwdı buyırdı .
09018023	Shauldın' xızmetshileri bul so'zlerdi Dawıtqa jetkizdi . Dawıt olarg'a : « Mendey ka'mbag'al ha'm a'piwayı adam ushın patshag'a ku'yew bala bolıw an'sat dep oylaysızlar ma ? » — dedi .
09018024	Xızmetshiler Dawıttın' aytqanların Shaulg'a jetkizdi .
09018025	Sonda Shaul Dawıtqa bılay dep aytıwdı buyırdı : « Patsha o'z dushpanlarınan o'sh alıw ushın , qalın' mal retinde ju'z filisttin' su'nnet terisinen basqa hesh na'rseni qa'lemeydi » . Shaul Dawıttın' filistlerdin' qolına tu'sip o'liwin rejelestirgen edi .
09018026	Xızmetshiler Shauldın' aytqanların Dawıtqa jetkizdi . Dawıt patshag'a ku'yew bala bolıwdı maqul ko'rdi . Belgilengen ku'n bolmastan aldın ,
09018027	Dawıt ha'm onın' adamları barıp , eki ju'z filistti o'ltirdi . Patshag'a ku'yew bala bolıw ushın , Dawıt o'ltirilgen filistlerdin' su'nnet terilerinin' birde birewin qaldırmastan patshag'a a'kelip berdi . Sonda Shaul qızı Mixaldı Dawıtqa hayallıqqa berdi .
09018028	Shaul Jaratqan İyenin' Dawıt penen birge ekenin ha'm qızı Mixaldın' onı su'yetug'ının anıq bildi .
09018029	Sol sebepten Shaul Dawıttan ja'ne de qattıraq qorqtı ha'm o'mirinin' aqırına shekem og'an dushpan bolıp qaldı .
09018030	Filist a'skerbasıları urısqa shıg'ıwın dawam etti . Ha'r urısta Dawıt Shauldın' basqa a'skerbasılarına qarag'anda ko'birek tabısqa erisetug'ın edi . Sonlıqtan Dawıt u'lken dan'qqa bo'lendi .
09019001	Shauldın' Dawıttı o'ltiriwge ha'reket etiwi1 Shaul ulı Yonatang'a ha'm barlıq xızmetshilerine Dawıttı o'ltiriwdi buyırdı . Biraq Shauldın' ulı Yonatan Dawıttı ju'da' jaqsı ko'retug'ın edi .
09019002	Ol Dawıtqa xabar jiberip : « A'kem Shaul seni o'ltirmekshi . Erten' azanda saq bol . Bir jerge jasırınıp , sol jerde otır .
09019003	Al men sen jasırıng'an atızg'a barıp , a'kemnin' janında turaman ha'm onın' menen sen tuwralı so'ylesemen . Bir na'rse bilsem , sag'an aytaman » , — dedi .
09019004	Yonatan a'kesi Shaulg'a Dawıttı maqtap bılay dedi : — Patsham , o'z qulın' Dawıtqa qarsı gu'na isleme . Sebebi ol sag'an qarsı hesh qanday gu'na islemedi ha'm ha'r bir isi arqalı sag'an u'lken payda keltirdi .
09019005	Ol janın qa'wip astına qoyıp , filistti o'ltirdi . Jaratqan İye pu'tkil İzraildı jen'iske eristirdi . Sen de bunı ko'rip quwandın' . Solay eken , nege Dawıttı sebepsiz o'ltirip , jazıqsız bir adamg'a nahaqlıq islep atırsan' ?
09019006	Shaul Yonatannın' so'zlerine qulaq salıp : — Tiri Jaratqan İye haqı ant ishemen , Dawıt o'ltirilmeydi , — dedi .
09019007	Yonatan Dawıttı shaqırıp , og'an ha'mmesin aytıp berdi . Son'ınan Dawıttı Shauldın' qasına a'keldi . Dawıt ta aldıng'ıday patshanın' xızmetine kirdi .
09019008	Sawash ja'ne ha'wij aldı . Dawıt filistlerge qarsı urısqa shıg'ıp , olarg'a ku'shli soqqı berdi . Filistler Dawıttın' aldına tu'sip qashtı .
09019009	Bir ku'ni Shaul nayzasın qolına alıp , u'yinde otırg'an edi . Dawıt ta lira shertip otırg'an edi . Sol waqıtta Jaratqan İye jibergen jaman ruwx Shauldı biylep aldı .
09019010	Shaul nayzası menen Dawıttı diywalg'a qadamaqshı boldı . Biraq Dawıt ja'ne qashıp qalıp , Shauldın' nayzası diywalg'a qadaldı . Sol tu'ni Dawıt qashıp qutıldı .
09019011	Dawıttı gu'zetip , erten'ine azanda o'ltiriw ushın , Shaul Dawıttın' u'yine xızmetshilerin jiberdi . Biraq hayalı Mixal Dawıtqa : « Eger bu'gin tu'nde qashıp qutılmasan' , azanda seni o'ltiredi » , — dedi .
09019012	Son'ınan ol Dawıttı terezeden to'menge tu'sirip jiberdi . Solay etip , Dawıt qashıp qutıldı .
09019013	Mixal u'y butın alıp , onı to'sekke jatqızdı da , u'stine ko'rpe japtı . Al bas betine eshki ju'ninen islengen ko'pshik qoydı .
09019014	Shaul jibergen xızmetshiler Dawıttı tutıp alıp ketiwge kelgende , Mixal olarg'a : « Dawıt awırıp atır » , — dedi .
09019015	Dawıttı ko'rip keliw ushın Shaul xızmetshilerin ja'ne jiberip atırıp : « Onı to'segi menen usı jerge alıp kelin'ler , o'ltireyin » , — dep buyırdı .
09019016	Shauldın' xızmetshileri u'yge kirgende , to'sekte basına eshki ju'ninen ko'pshik qoyılg'an buttın' jatırg'anın ko'rdi .
09019017	Shaul Mixaldan : — Nege meni aldap , dushpanımdı qashırıp jiberdin' ? — dep soradı . Mixal og'an : — Dawıt mag'an : « Eger meni bosatıp jibermesen' , o'zin'di o'ltiremen » , — dedi , — dep juwap berdi .
09019018	Qashıp qutılg'an Dawıt Ramada jasap atırg'an Samuelge bardı ha'm Shauldın' o'zine islegen barlıq isleri tuwralı aytıp berdi . Son'ınan Dawıt Samuel menen birge Nayotqa barıp , sol jerde qaldı .
09019019	Dawıttın' Ramanın' Nayot degen jerinde ekenligi haqqında xabar Shaulg'a jetip bardı .
09019020	Sonda Shaul Dawıttı uslap keliw ushın xızmetshilerin sol jerge jiberdi . Olar Samueldin' basshılıg'ındag'ı bir payg'ambarlar toparının' payg'ambarshılıq etip ju'rgenin ko'rdi . Sol waqıtta Qudaydın' Ruwxı Shauldın' xızmetshilerine de tu'sip , olar da payg'ambarshılıq ete basladı .
09019021	Shaul bolıp o'tken waqıyanı esitkende , basqa xızmetshilerdi jiberdi . Olar da payg'ambarshılıq ete basladı . Shauldın' u'shinshi ret jibergen xızmetshileri de payg'ambarshılıq ete basladı .
09019022	Aqırı Shauldın' o'zi Rama qalasına qaray jolg'a shıqtı . Ol Sexudag'ı u'lken suw saqlag'ıshqa jetkende : — Samuel menen Dawıt qay jerde ? — dep soradı . Bir adam og'an : — Ramanın' Nayot degen jerinde , — dep juwap berdi .
09019023	Shaul Ramadag'ı Nayotqa baratırg'anda , og'an da Qudaydın' Ruwxı tu'sti . Ol Nayotqa barg'ansha , jol boyı payg'ambarshılıq etti .
09019024	Ol kiyimlerin sheship taslap , Samueldin' aldında payg'ambarshılıq etti . Shaul pu'tkil ku'ni ha'm tu'ni boyı jalan'ash jattı . Sonlıqtan da , xalıqtın' : « Shaul da payg'ambarlar arasında ma ? » — degen so'zi usınnan qalg'an .
09020001	Yonatannın' Dawıtqa ja'rdem beriwi1 Dawıt Ramanın' Nayot degen jerinen qashıp , Yonatang'a bardı . Dawıt onnan : — Men ne qıldım ? Ayıbım ne ? Meni o'ltiretug'ınday , a'ken'e qarsı ne gu'na isledim ? — dep soradı .
09020002	Yonatan og'an : — Hasla , sen o'lmeysen' . Qanday is bolsa da , a'kem mag'an aytpay hesh na'rse islemeydi . Bunı nege mennen jasırar eken ? Bunday na'rse bolmaydı , — dep juwap berdi .
09020003	Biraq Dawıt og'an : — Senin' meni jaqsı ko'retug'ının'dı a'ken' jaqsı biledi . Ol : « Yonatan ne isleytug'ınımdı bilmesin . Bilse , qapa boladı » , — dep oylaydı . Tiri Jaratqan İye haqı aldın'da ant iship aytaman : men jar jag'asında turman , — dedi .
09020004	Yonatan Dawıtqa : — Tile tilegin'di , sen ushın orınlayman , — dedi .
09020005	Dawıt Yonatang'a bılay dedi : — Minekey , erten' Jan'a ay bayramı boladı . Men patsha menen birge dasturxang'a otırıwım kerek . Biraq mag'an ruxsat ber , men erten'nin' arg'ı ku'ni keshke deyin atızda jasırınıp turayın .
09020006	Eger a'ken' menin' joqlıg'ımdı sezip qalsa , og'an : « Dawıt asıg'ıs tu'rde o'z qalası Beytlehemge ketetug'ın bolıp , mennen jalınıp ruxsat soradı . Ol jerde pu'tkil tiyresi jıllıq qurbanlıq beredi eken » , — dersen' .
09020007	Eger a'ken' : « Yaqshı » , — dese , onda menin' qa'wip-qa'terden aman bolg'anım . Eger g'a'zeplense , bilip qoy , onın' meni o'ltiriwdi qarar etkeni .
09020008	Al sag'an kelsek , sen mag'an jaqsılıq isle . Sebebi Jaratqan İyenin' aldında menin' menen kelisim du'zgensen' . Eger ayıplı bolsam , meni o'zin' o'ltir . Meni a'ken'e aparıwın'nın' nege keregi bar ?
09020009	Yonatan Dawıtqa : — Sag'an hasla onday bolmaydı . Eger a'kemnin' seni o'ltiriwdi qarar etkenin bilgenimde , sag'an aytpas pa edim ? — dedi .
09020010	Dawıt Yonatannan : — Eger a'ken' sag'an qatal juwap berse , onı mag'an kim xabarlaydı ? — dep soradı .
09020011	Yonatan Dawıtqa : — Ju'r atızg'a barayıq , — dedi de , olar ekewi atızg'a ketti .
09020012	Yonatan so'zin dawam etip , Dawıtqa bılay dedi : — İzraildın' Qudayı Jaratqan İye gu'wa bolsın ! Erten' yamasa arg'ı ku'ni usınday waqıtqa deyin a'kemnin' niyetin bilip alaman . Eger a'kemnin' sag'an degen niyeti jaqsı bolsa , sag'an xabar jiberemen .
09020013	Eger a'kem seni o'ltiriwdi niyet etken bolsa , al men seni xabardar etip , qa'wipsiz ketiwin'di ta'miyinlemesem , onda Jaratqan İye meni jazalag'an u'stine jazalasın . Jaratqan İye burın menin' a'keme yar bolg'anı sıyaqlı , sag'an da yar bolsın .
09020014	Biraq sen ko'zimnin' tirisinde mag'an Jaratqan İyenin' miyrimin ko'rset .
09020015	Eger men o'lip qalsam , Jaratqan İye senin' barlıq dushpanların'dı jer betinen joq qılıp jiberse de , sen menin' u'y-ishimnen ma'n'gige o'z miyrimin'di ayama .
09020016	Solay etip , Yonatan Dawıttın' na'sili menen kelisim du'zip : « Jaratqan İye Dawıttın' dushpanların jazalasın » , — dedi .
09020017	Dawıtqa degen su'yispenshiligi sebepli , Yonatan og'an ja'ne bir ma'rte ant ishtirdi . O'ytkeni Yonatan Dawıttı janınday jaqsı ko'retug'ın edi .
09020018	Yonatan Dawıtqa bılay dedi : « Erten' Jan'a ay bayramı . Senin' joqlıg'ın' bilinedi , sebebi ornın' bos turadı .
09020019	Arg'ı ku'ni keshte to'men tu'sip , tez burın jasırıng'an jerin'e bar da , Ezel tasının' janında ku'tip tur .
09020020	Men bir nıshandı go'zlegendey bolıp , tas betke qaray u'sh ret oq ataman .
09020021	Son'ınan xızmetshime : „ Barıp , oqlardı tawıp , alıp kel “ , — dep buyıraman . Eger xızmetshime : „ Qara , oqlar senin' art jag'ın'da , olardı alıp kel “ , — desem , onda sen menin' janıma kel . Tiri Jaratqan İye haqı ant ishemen : sen qa'wip-qa'terden awlaqsan' .
09020022	Eger xızmetshime : „ Qara , oqlar aldı betin'de “ , — desem , sen ket . O'ytkeni Jaratqan İye seni uzaqlarg'a jiberip atır .
09020023	Al bir-birimizge bergen antımızg'a kelsek , Jaratqan İye bizlerge ma'n'gige gu'wa bolsın » .
09020024	Solay etip , Dawıt atızg'a jasırındı . Jan'a ay bayramı baslang'anda , patsha Shaul dasturxang'a otırdı .
09020025	Ol a'dettegidey diywal janındag'ı o'z ornına otırdı . Yonatan Shauldın' qarsı aldına , Abner onın' qasındag'ı o'z ornına otırdı . Al Dawıttın' ornı bos qaldı .
09020026	Biraq Shaul sol ku'ni hesh na'rse demedi . Ol : « Dawıttın' qanday da bir jag'dayı shıg'ıp , tazalanıw ra'simin orınlay almay qalıp , pa'klenbegen shıg'ar » , — dep oyladı .
09020027	Degen menen , erten'ine , bayramnın' ekinshi ku'ni de Dawıttın' ornı ja'ne bos turdı . Sonda Shaul ulı Yonatannan : — İshaydın' ulı nege keshe de , bu'gin de awqatlanıwg'a kelmedi ? — dep soradı .
09020028	Yonatan a'kesine : — Dawıt Beytlehemge barıw ushın mennen jalınıp ruxsat sorag'an edi .
09020029	Ol mag'an : « İltimas , mag'an ruxsat ber . Sebebi tiyremiz qalada qurbanlıq bermekshi edi . A'jag'am mag'an sol jerde bolıwımdı buyırg'an edi . Eger maqul ko'rsen' , barıp , tuwısqanlarımdı ko'rip keleyin » , — degen edi . Sonlıqtan ol patsha dasturxanına kele almadı , — dep juwap berdi .
09020030	Sonda Shaul g'a'zeplenip , Yonatang'a bılay dep baqırdı : — Ha'y sen , naysap ! İshaydın' balası menen doslasıp alg'anın'dı bilmeydi deysen' be ? Bul isin' menen o'zin'di de , seni tuwg'an anan'dı da uyatqa qaldırıp atırsan' .
09020031	Eger İshaydın' ulı jer betinde tiri tursa , o'zin' de , patshalıg'ın' da saqlanıp qalmaydı . Endi adam jiberip , onı mag'an a'keldir . Ol o'liwi tiyis !
09020032	Yonatan a'kesine : — Ol ne ushın o'liwi kerek ? Ol ne isledi , aqırı ? — dedi .
09020033	Biraq Shaul Yonatandı o'ltirmekshi bolıp , og'an qaray nayzasın ılaqtırıp jiberdi . Sonda Yonatan a'kesinin' Dawıttı o'ltiriwge anıq qarar qılg'anın tu'sindi .
09020034	Yonatan qattı ashıwlanıp , dasturxan basınan turdı . Ol aydın' ekinshi ku'ni hesh duz tatpadı . Sebebi a'kesinin' Dawıttı xorlag'anına qayg'ırdı .
09020035	Erten'ine azanda Yonatan Dawıt penen ko'risiw ushın atızg'a ketti . Ol janına bir jas balanı aldı .
09020036	Yonatan balag'a : « Juwır , men atqan oqlardı izle » , — dedi . Bala juwırıp baratırg'anda , Yonatan onın' aldına qaray bir oq attı .
09020037	Bala Yonatannın' atqan og'ı tu'sken jerge barg'anda , Yonatan og'an : « Oq aldı betin'de » , — dep baqırdı .
09020038	Son'ınan Yonatan ja'ne : « Tez bol , juwır , toqtap turma » , — dep baqırdı . Bala oqtı alıp , mırzasına a'kelip berdi .
09020039	Bala hesh na'rseden xabarsız edi . Bul istin' ma'nisi tek Yonatan menen Dawıtqa ayan edi .
09020040	Yonatan qural-jaraqların balag'a berip : « Mınalardı qalag'a apar » , — dedi .
09020041	Bala ketiwden-aq , Dawıt tastın' qubla ta'repinen shıg'ıp keldi de , ju'zi jerge tiygenshe iyilip , u'sh ret ta'jim etti . Eki dos bir-birin su'yip jıladı , biraq Dawıt qattıraq jıladı .
09020042	Aqırında Yonatan Dawıtqa : « Aman-esen jolın'a tu's . Ekewimiz Jaratqan İyenin' atı menen ant ishkenbiz . Jaratqan İye bizlerdin' ha'm urpaqlarımızdın' arasında ma'n'gige gu'wa bolsın » , — dedi .
09020043	Sonnan keyin , Dawıt o'z jolına tu'sti . Al Yonatan qalag'a qayttı .
09021001	Dawıttın' Shauldan qashıwı1 Dawıt Nob qalasındag'ı ruwxaniy Aximelextin' janına bardı . Aximelex Dawıttı ku'tip alıp atırıp : — Nege jalg'ızsan' ? Nege janın'da hesh kim joq ? — dep qorqınısh penen soradı .
09021002	Dawıt og'an bılay dep juwap berdi : — Patsha mag'an bir tapsırma bergen edi . Ol mag'an : « Menin' seni ne ushın jibergenimdi ha'm sag'an qanday tapsırma bergenimdi hesh kim bilmesin » , — degen edi . Sonlıqtan adamlarıma belgili bir jerge barıp turıwdı buyırg'an edim .
09021003	Ha'zir jegendey nen'iz bar ? Mag'an bes nan yamasa jegendey bir na'rse berin' .
09021004	Ruwxaniy og'an : — A'piwayı nan joq . Eger adamların'ız hayallardan o'zlerin tıyg'an bolsa , Qudayg'a arnalg'an nan bar , — dep juwap berdi .
09021005	Dawıt og'an : — A'detke go're , jolg'a shıqqanımızda , adamlarımız o'zlerin pa'k saqlap , hayal adamg'a jaqınlamaydı . A'sirese , bu'gin olar o'zlerin ju'da' pa'k tuttı , — dedi .
09021006	Sonnan keyin , ruwxaniy Dawıtqa muxaddes nan berdi . Sebebi ol jerde Qudayg'a usınılg'an nannan basqa nan joq edi . Bul nan Jaratqan İyenin' aldınan alıng'an ku'ni onın' ornına ıssı nan a'kelip qoyıldı .
09021007	Sol ku'ni Shauldın' xızmetshilerinin' biri Doeg degen edomlı bas shopan Jaratqan İyenin' aldında diniy xızmetin o'tew ushın barıp , sol jerde turg'an edi .
09021008	Dawıt Aximelexke : — Janın'da qılısh yamasa nayza joq pa ? Patshanın' tapsırması asıg'ıs bolg'anlıqtan , janıma qılısh ta , qural-jaraq ta alıp shıqpappan , — dedi .
09021009	Ruwxaniy og'an : — Ela oypatlıg'ında o'zin' o'ltirgen filist Goliyattın' qılıshı bar . Efodtın' artında tawarg'a orawlı tur . Bul jerde basqa qural joq . Qa'lesen' , sonı al , — dedi . Dawıt og'an : — Og'an ten' keletug'ını joq , onı mag'an ber , — dedi .
09021010	Shauldan qashqan Dawıt sol ku'ni Gat patshası Axishke bardı .
09021011	Axishtin' xızmetshileri : « Bul İzraildın' patshası Dawıt emes pe ? Adamlar usı adam haqqında : „ Shaul mın'lag'anın , Al Dawıt on mın'lag'anın o'ltirdi “ , — dep ayaq oyıng'a tu'sip , qosıq aytqan joq pa edi ? » — dedi .
09021012	Bul so'zler Dawıttı teren' oylandırıp , ol Gat patshası Axishten qattı qorqtı .
09021013	Dawıt olardın' aldında o'zinin' kelbetin o'zgertip , o'zin jinli etip ko'rsetti ha'm qala da'rwazaların tırmalap , silekeyin saqalına ag'ızıp ju'rdi .
09021014	Axish xızmetshilerine : « Bul adamg'a qaran'lar , ol nag'ız jinli-g'o . Onı nege mag'an alıp keldin'ler ?
09021015	O'zimizde jinliler azday , onı menin' aldımda jinlilik qılsın dep alıp keldin'ler me ? Bul adamnın' sarayıma keliwi sha'rt pe edi ? » — dedi .
09022001	Sonnan keyin , Dawıt Gattan shıg'ıp , Adullam u'n'girine jasırındı . Ag'aları ha'm a'kesinin' u'y-ishi bunı esitip , Dawıttın' janına keldi .
09022002	Qıyın jag'dayda qalg'an , qarızg'a batqan ha'm o'mirden tu'n'ilgen adamlardın' ha'mmesi Dawıttın' janına jıynaldı . Sanı to'rt ju'zge shamalasqan bul adamlarg'a Dawıt jetekshilik qıldı .
09022003	Dawıt sol jerden Moabtag'ı Mispe qalasına barıp , Moab patshasınan : « Qudaydın' mag'an ne qılajag'ın bilip alg'anımsha , ata-anamnın' sizin' qasın'ızda qalıwına ruxsat berin' » , — dep o'tinish etti .
09022004	Solay etip , Dawıt ata-anasın Moab patshasının' janına alıp keldi . Dawıt bas panalap ju'rgeninde , ata-anası Moab patshasının' janında jasadı .
09022005	Biraq payg'ambar Gad Dawıtqa : « Bul jerde qalma , Yahuda jerine ket » , — dedi . Sonnan keyin , Dawıt sol jerden ketip , Xeret tog'ayına bardı . Shauldın' Nob qalasının' ruwxaniylerin o'ltiriwi
09022006	Sol arada Shaul Dawıt ha'm onın' janındag'ı adamlardın' qay jerde ekenin bildi . Sol waqıtta patsha nayzasın qolına alıp , Gibada tamarisk tereginin' astında otırg'an edi . A'skerleri de onın' a'tirapın qorshap turg'an edi .
09022007	Sonda Shaul olarg'a bılay dedi : « Ha'y benaminliler , meni tın'lan'lar ! İshaydın' ulı ha'r birin'izge egislik jerlerdi ha'm ju'zimzarlardı beredi deysiz be ? Ha'r birin'izdi mın'bası yamasa ju'zbası etip qoyadı deysiz be ?
09022008	Sol sebepli ha'mmen'iz mag'an qarsı til biriktirdin'iz be ? Ulımnın' İshaydın' ulı menen kelisim du'zgenin mag'an hesh kim xabarlamadı . Aran'ızdan mag'an janı ashıytug'ın birde bir adam shıqpadı . Bu'gingidey mag'an duzaq qurıw ushın , ulımnın' qulım Dawıttı qayrag'anın mag'an bildirgen adam da bolmadı » .
09022009	Sol waqıtta Shauldın' a'skerlerinin' janında turg'an edomlı Doeg : « İshaydın' ulı Dawıttın' Nob qalasına Axitubtın' ulı Aximelextin' janına barg'anın ko'rdim .
09022010	Aximelex Dawıt ushın Jaratqan İyeden soradı . Og'an azıq-awqat ta , filist Goliyattın' qılıshın da berdi » , — dedi .
09022011	Patsha Shaul Axitubtın' ulı ruwxaniy Aximelexti ha'm onın' a'kesinin' a'wladınan bolg'an Nobta jasaytug'ın barlıq ruwxaniylerdi shaqırıp keliw ushın adamların jiberdi . Olardın' ha'mmesi patshag'a keldi .
09022012	Shaul Aximelexke : — Ha'y Axitub ulı , meni tın'la ! — dedi . — La'bba'y , taqsır , — dep juwap berdi Aximelex .
09022013	Shaul og'an : — Nege sen İshaydın' ulı menen birge mag'an qarsı til biriktirdin' ? Sen og'an nan menen qılısh berdin' ha'm onın' ushın Qudaydan soradın' . Dawıt mag'an qarsı qozg'alan' ko'terip , duzaq qurdı . Bul bugin anıq ko'rinip tur , — dedi .
09022014	Aximelex Shaulg'a bılay dep juwap berdi : — Pu'tkil xızmetshilerin'iz arasında Dawıttay isenimli adam bar ma ? Dawıt sizin' ku'yew balan'ız , saqshıların'ızdın' basshısı ha'm xojalıg'ın'ızdag'ı hu'rmetli adamlardın' biri .
09022015	Meni Dawıt ushın Qudaydan sorawdı sol ku'ni basladı deysiz be ? A'lbette , yaq ! Taqsır , qulın'ız bolg'an meni ha'm menin' a'kemnin' xojalıg'ın ayıplaman'ız . Sebebi men bul is haqqında hesh na'rse bilmeytug'ın edim .
09022016	Biraq Shaul og'an : — Ha'y Aximelex , o'zin' de , a'ken'nin' pu'tkil xojalıg'ı da so'zsiz o'lesizler , — dedi .
09022017	Son'ınan Shaul janında turg'an saqshılarına : « Qa'nekey , Dawıttı qollag'an Jaratqan İyenin' ruwxaniylerin o'ltirin'ler . Olar Dawıttın' qashıp ketkenin bilse de , mag'an xabar bermedi » , — dedi . Degen menen , patshanın' xızmetshileri qol ko'terip , Jaratqan İyenin' ruwxaniylerin o'ltirgisi kelmedi .
09022018	Sonda patsha Doegke : « Sen barıp , ruwxaniylerdi o'ltir » , — dep buyırdı . Sol ku'ni edomlı Doeg barıp , zıg'ır efod kiygen seksen bes ruwxaniydi o'ltirdi .
09022019	Son'ınan ol erkek , hayal , bala yamasa na'reste demesten , ruwxaniyler qalası Nobtın' xalqın qılıshtan o'tkizdi . Ja'ne de , sıyırlardı , esheklerdi ha'm qoylardı da shawıp tasladı .
09022020	Tek Axitub ulı ruwxaniy Aximelextin' ullarının' biri Abiyatar g'ana qutılıp , Dawıttın' janına qashıp ketti .
09022021	Abiyatar Shauldın' Jaratqan İyenin' ruwxaniylerin o'ltirgeni tuwralı Dawıtqa aytıp berdi .
09022022	Dawıt Abiyatarg'a bılay dedi : « Sol ku'ni ol jerde edomlı Doegti ko'rgenimde , onın' Shaulg'a so'zsiz jetkizip baratug'ının bilgen edim . A'ken'nin' xojalıg'ındag'ı ha'r bir jannın' o'limine men sebepshimen .
09022023	Janımda qal , qorqpa . Seni o'ltirmekshi bolg'anlar meni de o'ltirmekshi . Janımda qalsan' , qa'wipsiz bolasan' » , — dedi .
09023001	Dawıttın' Keila qalasın azat etiwi1 Dawıtqa : « Filistler Keila qalasına hu'jim jasap , qırmandı talan-taraj qılıp atır » , — dep xabarladı .
09023002	Dawıt Jaratqan İyeden : — Barıp , sol filistlerge hu'jim jasayın ba ? — dep soradı . Jaratqan İye og'an : — Bar da , filistlerge hu'jim jasap , Keilanı azat et , — dedi .
09023003	Biraq Dawıttın' adamları : « Mine , bizler bul jerde , Yahudada ju'rip qorqamız . Solay eken , Keilag'a barıp , filist a'skerlerine qarsı qalay urısamız ? » — dedi .
09023004	Sonda Dawıt Jaratqan İyeden ja'ne sorag'anda , Jaratqan İye og'an : « Turıp , Keilag'a bar ! O'ytkeni filistlerdi sag'an Men ta'slim etejaqpan » , — dedi .
09023005	Solay etip , Dawıt adamları menen Keilag'a barıp , filistlerge qarsı urıstı ha'm olardın' malların qolg'a kirgizdi . Ol filistlerdi ku'shli qırg'ıng'a ushıratıp , Keila xalqın azat etti .
09023006	Aximelextin' ulı Abiyatar qashıp , Keilada turg'an Dawıttın' janına barg'anda , efodtı da o'zi menen birge alıp barg'an edi . Shauldın' Dawıttı quwdalawı
09023007	Shaul Dawıttın' Keila qalasına barg'anın esitip : « Quday Dawıttı qolıma uslap berdi . Dawıt da'rwazaları ta'mbilengen bir qalag'a kirip , o'zin o'zi tutıp berdi » , — dedi .
09023008	Solay etip , Shaul Keilag'a barıp , Dawıttı ha'm onın' adamların qamalg'a alıw ushın , pu'tkil xalıqtı sawashqa shaqırdı .
09023009	Dawıt Shauldın' o'zine jamanlıq qılıwdı rejelestirgenin esitkende , ruwxaniy Abiyatarg'a : « Efodtı berman alıp kel » , — dedi .
09023010	Son'ınan ol duwa etip bılay dedi : — O , İzraildın' Qudayı Jaratqan İye ! Qulın' bolg'an men sebepli Shauldın' Keilag'a kelip , xalqın wayran etpekshi ekenin esittim .
09023011	Keilalılar meni Shauldın' qolına tutıp bere me ? Qulın'nın' esitkenindey , Shaul usı jerge kelejaq pa ? O , İzraildın' Qudayı Jaratqan İye , jalbarınaman , qulın'a ayan et . Jaratqan İye : — Shaul keledi , — dep juwap berdi .
09023012	Dawıt Jaratqan İyeden : — Keila xalqı meni ha'm adamlarımdı Shauldın' qolına tutıp bere me ? — dep soradı . — Tutıp beredi , — dep juwap berdi Jaratqan İye .
09023013	Sonda Dawıt ha'm onın' janındag'ı altı ju'zdey adam Keiladan ketip , ha'r jerde orın o'zgertip ju're berdi . Dawıttın' Keiladan qashıp ketkenin esitken Shaul ol jerge barıw pikirinen qayttı .
09023014	Dawıt sho'ldegi adam bara almaytug'ın jerlerde , Zif sho'linin' tawlı bo'leginde jasap ju'rdi . Shaul Dawıttı ha'r ku'ni izlese de , Quday Dawıttı onın' qolına tutıp bermedi .
09023015	Dawıt Zif sho'linde , Xoresh tog'ayında ju'rgende , Shauldın' o'zin o'ltiriw ushın jolg'a shıqqanın bilip qaldı .
09023016	Sol arada Shauldın' ulı Yonatan Xoreshte jasap turg'an Dawıtqa bardı ha'm onı Qudaydın' atı menen ruwxlandırıp , og'an :
09023017	« Qorqpa , sen a'kem Shauldın' qolına tu'speysen' . Sen İzrailg'a patsha bolasan' , al men senin' ja'rdemshin' bolaman . A'kem Shaul da bunı biledi » , — dedi .
09023018	Keyin ekewi Jaratqan İyenin' aldında o'zlerinin' arasındag'ı kelisimdi jan'aladı . Son'ınan Yonatan u'yine qayttı , al Dawıt Xoreshte qaldı .
09023019	Zifliler Gibag'a barıp , Shaulg'a bılay dep xabarladı : « Dawıt bizlerde , Eshimonnın' qublasında , Xaxila to'beshigindegi Xoreshtin' adam bara almaytug'ın jerlerinde jasırınıp ju'r .
09023020	Ha'y patsha , sen qa'legen waqtın'da kele ber . Dawıttı patshanın' qolına tutıp beriwdi bizlerge qoyıp ber » .
09023021	Shaul olarg'a bılay dedi : « Mag'an janın'ız ashıg'anı ushın Jaratqan İye sizlerdi jarılqasın !
09023022	Barıp , ja'ne bir ma'rte tekserip shıg'ın' . Dawıttın' qay jerlerde jasırınıp ju'rgenin , sol jerde onı kimlerdin' ko'rgenin jaqsılap bilip alın'lar . Sebebi xalıq onı ju'da' hiyleker demekte .
09023023	Onın' jasırınatug'ın jerlerinin' ha'mmesin bilip alıp , mag'an anıq xabar alıp kelin'ler . Sonda men de sizler menen birge baraman . Eger Dawıt sol u'lkede bolsa , onı pu'tkil Yahuda urıwları arasınan izlep tabaman » .
09023024	Solay etip , zifliler jolg'a tu'sip , Shauldan aldın Zifke keldi . Sol waqıtta Dawıt ha'm onın' adamları Eshimonnın' qublasındag'ı dalan'lıqta , Maon sho'linde edi .
09023025	Shaul adamları menen Dawıttı izlewge shıqtı . Dawıt Shauldın' kiyatırg'anın esitip , Maon sho'lindegi jartaslarg'a barıp jasırındı . Shaul bunı esitip , Dawıttın' izinen Maon sho'line ketti .
09023026	Shaul tawdın' bir ta'repinen , Dawıt penen onın' adamları tawdın' ekinshi ta'repinen alg'a qaray ju'rdi . Dawıt Shauldan qashıp qutılıwg'a asıqtı . Al Shaul ha'm onın' adamları bolsa , Dawıttı ha'm onın' adamların qolg'a tu'siriw ushın , qorshay basladı .
09023027	Sol waqıtta bir xabarshı kelip , Shaulg'a : « Tez ju'rin' ! Filistler elimizge hu'jim jasap atır » , — dedi .
09023028	Sonda Shaul Dawıttı quwıwın toqtatıp , filistler menen urısıwg'a ketti . Sonlıqtan sol jerge Sela-Hammaxleqot degen at berildi .
09023029	Dawıttın' Shauldın' o'mirin saqlap qalıwı1 Dawıt sol jerden ketip , En-Gediy u'lkesindegi adam bara almaytug'ın jerlerde jasırınıp ju'rdi .
09024001	Shaul filistler menen bolg'an urıstan qaytıp kelgende , Dawıttın' En-Gediy sho'linde ju'rgeninen xabar taptı .
09024002	Shaul Dawıttı ha'm onın' adamların « Taw eshkisi » jartaslıg'ınan izlew ushın , pu'tkil İzraildan u'sh mın' saylandı a'sker alıp , jolg'a shıqtı .
09024003	Jol jiyeginde qoy qorası bolıp , onın' janında bir u'n'gir bar edi . Shaul maydanlaw ushın u'n'girge kirdi . Al sol u'n'girdin' en' tu'pkirinde Dawıt penen onın' adamları otırg'an edi .
09024004	Adamları Dawıtqa : « Jaratqan İye sag'an : „ Dushpanların'a qa'legenin'di isley alıwın' ushın , olardı sag'an ta'slim etemen “ , — degen edi . Mine , bu'gin sol ku'n keldi » , — dedi . Sonda Dawıt ornınan turıp , bildirmey Shauldın' shapanının' shalg'ayınan kesip aldı .
09024005	Biraq Dawıt keyin ala Shauldın' shalg'ayınan kesip alg'anı ushın , o'zin ayıplı sezdi .
09024006	Dawıt o'z adamlarına : « Taqsırıma , Jaratqan İyenin' maylag'an adamına qol ko'terip , og'an bir na'rse islewden Jaratqan İyenin' O'zi saqlasın ! Sebebi ol Jaratqan İyenin' maylag'an adamı » , — dedi .
09024007	Dawıt usı so'zleri menen adamlarına tıyım salıp , Shaulg'a qol tiygiziwge ruxsat bermedi . Al Shaul u'n'girden shıg'ıp , jolg'a tu'sti .
09024008	Dawıt ta Shauldın' izinshe u'n'girden shıg'ıp : « Taqsır ! » — dep baqırdı . Shaul artına qarag'anda , Dawıt et-betinen jerge jıg'ılıp , og'an ta'jim etti .
09024009	Son'ınan ol Shaulg'a bılay dedi : — « Dawıt sag'an jamanlıq qılajaq » , — degenlerdin' so'zlerine nege qulaq salasız ?
09024010	Bu'gin Jaratqan İyenin' sizdi qolıma tutıp bergenin ko'zin'iz benen ko'rip turıpsız . Bazılar menin' sizdi o'ltiriwimdi qa'legen edi . Biraq menin' sizge janım ashıp : « Taqsırıma qol tiygizbeymen , o'ytkeni ol Jaratqan İyenin' maylag'an adamı » , — dedim .
09024011	Ha'y a'ke , minekey , shapanın'ızdın' shalg'ayınan kesip alıng'an qolımdag'ı mına qıyındıg'a qaran' ! Men sizin' shapanın'ızdın' shalg'ayınan kesip aldım , biraq sizdi o'ltirmedim . Bunnan kewlimde jamanlıqtın' ha'm zulımlıqtın' joq ekenin bilip alın' . Men sizge jamanlıq qılmasam da , siz meni o'ltirmekshi bolıp atırsız .
09024012	Jaratqan İye aramızda to'relik etsin ha'm menin' o'shimdi sizden Ol alsın . Biraq men sizge qol ko'termeymen .
09024013	Ata-babalarımız : « Jamanlıq jaman adamlardan shıg'adı » , — degeni sıyaqlı , men sizge qol ko'termeymen .
09024014	İzrail patshası kimge qarsı shıqtı ? Siz kimdi quwdalap atırsız ? O'lgen iytti yamasa bir bu'rgeni emes pe ?
09024015	Jaratqan İye bizlerge qazılıq etip , qay birimizdin' haq ekenimizdi sheship bersin . Jaratqan İye dawımdı qarap shıqsın ha'm meni jaqlap , sizin' qolın'ızdan qutqarsın .
09024016	Dawıt so'zin tamamlag'anda , Shaul og'an : — Dawıt , ulım ! Bul senin' dawısın' ba ? — dep soradı ha'm o'kirip jılay basladı .
09024017	Son'ınan ol bılay dedi : — Sen mag'an qarag'anda a'dilireksen' . Men sag'an jamanlıq islesem de , sen mag'an jaqsılıq penen juwap berdin' .
09024018	Bu'gin sen mag'an jaqsı qatnasta ekenligin'di da'lilledin' . Jaratqan İye meni qolın'a tutıp berse de , meni o'ltirmedin' .
09024019	Dushpanın tutıp alg'an qaysı bir adam onı aman jiberedi ? Bu'gin mag'an islegen jaqsılıg'ın' ushın , Jaratqan İye sag'an jaqsılıq sıylasın !
09024020	Endi men senin' so'zsiz patsha bolatug'ının'dı bildim . İzrail patshalıg'ı senin' qolın'da bekkem boladı .
09024021	Endi mennen keyin urpaqlarımdı joq qılmaytug'ının'dı , a'kemnin' xojalıg'ınan atımdı o'shirmeytug'ının'dı aytıp , Jaratqan İyenin' aldında ant ish .
09024022	Dawıt Shaulg'a ant berdi . Sonnan keyin , Shaul u'yine qayttı , al Dawıt ha'm onın' adamları panalag'an jerlerine ketti .
09025001	Samueldin' o'limi1 Sol arada Samuel du'nyadan o'tti . Pu'tkil İzrail xalqı jıynalıp , og'an joqlaw aytıp jılap , onı Ramadag'ı o'z u'yine jerledi . Bunnan son' , Dawıt Paran sho'line ketti . Dawıt , Nabal ha'm Abigayıl
09025002	Maon qalasında ju'da' bay bir adam bar edi . Onın' jer iyeligi Karmel awılında bolıp , u'sh mın' qoyı ha'm mın' eshkisi bar edi . Ol sol waqıtta Karmelde qoylarının' ju'nin qırqıp atırg'an edi .
09025003	Bul adam Kaleb urpag'ınan bolıp , atı Nabal , hayalının' atı Abigayıl edi . Hayalı aqıllı ha'm sulıw , al ku'yewi turpayı ha'm jawız adam edi .
09025004	Dawıt sho'lde ju'rgende , Nabaldın' qoyların qırqıp atırg'anın esitti .
09025005	Sonda Dawıt on jigitti Nabalg'a jiberip atırıp , olarg'a bılay dep buyırdı : « Karmeldegi Nabalg'a barın'lar , og'an mennen sa'lem aytıp ,
09025006	bılay den'ler : „ O'mirin'iz uzaq bolsın ! Sizge , u'y-ishin'izge ha'm o'zin'izge tiyislinin' ha'mmesine amanlıq bolsın !
09025007	Ha'zir qoyların'ızdı qırqıp atırg'anın'ızdı esittim . Shopanların'ız bizler menen birge bolg'anda , olardı qapa qılmadıq . Karmelde bolg'an waqıtta hesh na'rsesi de jog'almadı .
09025008	Xızmetshilerin'izden sorap ko'rsen'iz , olar sizge aytıp beredi . Sonlıqtan adamlarımdı jıllı ju'zlilik penen qarsı alsan'ız . Sebebi sizge bayram ku'ni kelip turmız . O'tinish , qulların'ızg'a ha'm ulın'ız Dawıtqa qolın'ızda barınan bersen'iz “ » .
09025009	Dawıttın' adamları barıp , bul so'zlerdi Dawıttın' atınan Nabalg'a jetkizip bolıp , juwap ku'te basladı .
09025010	Biraq Nabal olarg'a mına juwaptı qaytardı : « Dawıt degen kim o'zi ? İshaydın' ulı kim bolıptı ? Usı ku'nleri xojayınlarınan qashıp ju'rgen qullar ko'beyip ketti .
09025011	Men ne qoy qırqıp atırg'an adamlarıma arnap qoyg'an nanımdı , suwımdı ha'm soyg'an malımnın' go'shin qayaqtan kelgeni belgisiz bir adamlarg'a beriwim kerek pe ? »
09025012	Dawıttın' adamları kelgen jolı menen qaytıp ketti . Olar Nabaldın' aytqanlarının' ha'mmesin Dawıtqa jetkizdi .
09025013	Dawıt adamlarına : « Ha'mme qılıshların'ızdı asının'lar ! » — dep buyırdı . Dawıt ta , adamları da qılıshların asınıp aldı . To'rt ju'zge jaqın adam Dawıt penen birge ketti , al eki ju'z adam qural-saymanlar janında qaldı .
09025014	Sol arada Nabaldın' xızmetshilerinen biri onın' hayalı Abigayılg'a mınaday xabar jetkizdi : « Dawıt mırzamız Nabalg'a sho'lden o'z xabarshıların jiberip , sa'lem jollag'an edi . Biraq Nabal olarg'a turpayı qatnasta boldı .
09025015	Al ol adamlar bolsa , bizlerge ju'da' jaqsı qatnasta bolg'an edi . Olar bizlerdi renjitpedi . Jaylawda olar menen birge bolg'an waqtımızda , hesh na'rsemiz jog'almadı .
09025016	Olardın' qaslarında qoy baqqanımızda , olar bizlerdi ku'ni-tu'ni qorg'ap ju'retug'ın edi .
09025017	Endi ne islew kerekligin jaqsılap oylap ko'rin' . O'ytkeni mırzamızdın' ha'm onın' pu'tkil u'y-ishinin' basına apat do'nip tur . Mırzamız sonshelli zulım bolg'anlıqtan , hesh bir adam og'an bir awız so'z ayta almaydı » .
09025018	Sonda Abigayıl waqıttı bos jibermey , eki ju'z nan , eki mes sharap , bes qoydın' go'shin , bes sea quwırmash , nıg'ızlang'an kishmishten ju'z dana ha'm keptirip nıg'ızlang'an a'njirden eki ju'z dana alıp , olardı eshekke arttı .
09025019	Son'ınan hayal xızmetshilerine : « Sizler menin' aldımnan ju'rin'ler , men sizlerdin' izin'izden baraman » , — dedi . Biraq ol ku'yewi Nabalg'a hesh na'rse aytpadı .
09025020	Abigayıl eshekke minip , tawdın' soqpaq jolları arqalı to'menge tu'sip kiyatırg'anda , o'zine qarsı kiyatırg'an Dawıttı ha'm onın' adamların ushırattı .
09025021	Dawıt adamlarına mına so'zlerdi aytıp atırg'an eken : « Bul adamnın' sho'ldegi mal-mu'lkin biykarg'a qorıg'an ekenmen . Onın' hesh bir na'rsesi joytılıp ketpedi . Al ol bolsa , jaqsılıg'ıma jamanlıq penen juwap qaytardı .
09025022	Eger azang'a shekem Nabalg'a tiyisli erkek zatınan birewin tiri qaldırsam , Quday meni jazalag'an u'stine jazalasın ! »
09025023	Abigayıl Dawıttı ko'riwden da'rhal eshekten tu'sti de , Dawıttın' aldında et-betinen jerge jıg'ılıp , ta'jim etti .
09025024	Onın' ayaqlarına bas urıp , bılay dep jalbarındı : « Mırzam , ayıptı men , jalg'ız men moynıma alaman . Shorın'ız bolg'an mag'an bir awız so'z aytıwg'a ruxsat etin' . Aytqanlarıma qulaq salın' .
09025025	Jalbarınaman , mırzam , sol Nabal degen on'bag'an adamg'a itibar bermen'iz . Atı aqılsız degendi bildiredi , sol sıyaqlı o'zi de aqılsızdın' biri . Tilekke qarsı shorın'ız bolg'an men mırzam , sizin' jibergen adamların'ızdı ko'rmey qaldım .
09025026	Endi , mırzam , Jaratqan İye sizdi qan to'giwden , o'z qolın'ız benen o'sh alıwdan saqlap qaldı . Tiri Jaratqan İye haqı aldın'ızda ant iship aytaman : dushpanların'ızdın' ha'm sizge jamanlıq tileytug'ınlardın' ha'mmesinin' basına Nabaldın' basına tu'setug'ın ku'n tu'ssin .
09025027	Mırzam , sizge alıp kelgen mına sıylarımdı izin'izge ergen adamlarg'a bersen'iz .
09025028	Shorın'ızdın' gu'nasın keshirin' . Jaratqan İye , a'lbette , urpag'ın'ızdı turaqlı qıladı . Sebebi mırzam , siz Jaratqan İye ushın urısıp ju'r . O'mirin'izdin' aqırına shekem sizde hesh bir nahaqlıq bolmasın .
09025029	Eger birew sizdi o'ltiriw ushın quwıp ju'rse , Qudayın'ız Jaratqan İye o'mirin'izdi O'z panasında asıraydı . Ol dushpanların'ızdı saqpannan atılg'an tastay etip ılaqtırıp taslaydı .
09025030	Jaratqan İye sizge wa'de etken iygiliklerinin' ha'mmesin orınlap , sizdi İzrailg'a hu'kimdar etip qoyadı .
09025031	Sonda o'zim ushın o'sh alıp , jo'nsiz qan to'ktim dep azap shegip , pushayman bolmaysız . Jaratqan İye mırzama tabıs bergende , o'z shorın'ızdı eske alın' » .
09025032	Dawıt Abigayılg'a bılay dedi : « Bu'gin seni mag'an ushırastırg'an İzraildın' Qudayı Jaratqan İyege alg'ıslar bolsın !
09025033	Bereket tapqaysan' ! Jaqsı aqıl berip , bu'gin meni qan to'giwden ha'm o'z qolım menen o'shimdi alıwdan saqlap qalg'anın' ushın jarılqaw alg'aysan' .
09025034	Sag'an jamanlıq qılıwdan saqlap qalg'an İzraildın' Qudayı , tiri Jaratqan İye haqı ant ishemen : eger sen meni ushıratıw ushın , asıg'ıslıq penen jolg'a shıqpag'anın'da , tan' atqansha , Nabalg'a tiyisli er adamlardın' birewi de tiri qalmag'an bolar edi » .
09025035	Dawıt Abigayıldın' sıyların qabıl etip : « Aman-esen u'yin'e qayt . So'zlerin'e qulaq salıp , tilegin'di qabıl ettim » , — dedi .
09025036	Abigayıl Nabaldın' janına qaytıp kelgende , Nabal u'yinde patshalıq zıyapattay etip zıyapat berip atırg'an eken . Ol ju'da' ma's bolıp , kewli ko'terin'ki edi . Sonlıqtan azang'a shekem Abigayıl og'an hesh na'rse aytpadı .
09025037	Erten'ine azanda Nabal o'zine kelgennen son' , hayalı og'an bolg'an waqıyalardı aytıp berdi . Sol waqıtta-aq Nabaldın' ju'regi muzlap , la'n' bolıp qaldı .
09025038	Onlag'an ku'nnen keyin , Jaratqan İye Nabaldı jazalap , onı o'ltirdi .
09025039	Dawıt Nabaldın' o'lgenin esitkende : « Meni masqaralag'an Nabalg'a qarsı dawımdı qarap shıg'ıp , qulın jamanlıq islewden saqlap qalg'an Jaratqan İyege alg'ıslar bolsın ! Jaratqan İye onın' jamanlıg'ın o'zine qaytardı » , — dedi . Son'ınan Dawıt Abigayılg'a u'ylenbekshiligin bildiriw ushın adam jiberdi .
09025040	Dawıttın' adamları Karmeldegi Abigayılg'a barıp : « Dawıt sag'an u'ylenbekshi . Sonı bildiriw ushın bizlerdi jiberdi » , — dedi .
09025041	Abigayıl man'layı jerge tiygenshe iyilip : « Mine , men , ha'tte , Dawıttın' xızmetshilerinin' shorısı bolıwg'a da tayarman » , — dedi .
09025042	Abigayıl tez ornınan turdı da , eshekke mindi . Qasına bes shorısın alıp , Dawıttın' xabarshılarının' izinen jolg'a tu'sti . Son'ınan ol Dawıttın' hayalı boldı .
09025043	Dawıt izreelli Axinoamg'a u'ylengen edi . Solay etip , Dawıttın' eki hayalı boldı .
09025044	Sol arada Shaul qızı Mixaldı , yag'nıy Dawıttın' hayalın gallimli Layıshtın' ulı Paltiyge berip jibergen edi .
09026001	Dawıttın' Shauldın' janın ja'ne saqlap qalıwı1 Zifliler Gibag'a , Shaulg'a kelip : « Dawıt Eshimong'a qarama-qarsı jaylasqan Xaxila to'beshiginde jasırınıp ju'r » , — dedi .
09026002	Shaul İzraildın' u'sh mın' saylandı a'skerin alıp , Zif sho'line Dawıttı izlew ushın shıqtı .
09026003	Olar Eshimong'a qarama-qarsı jaylasqan Xaxila to'beshigindegi jol boyına orda qurdı . Sho'lde ju'rgen Dawıt Shauldın' o'zin izlep , sol jerge kelgenin bilgende ,
09026004	tın'shılar jiberdi . Solay etip , ol Shauldın' sol jerge kelgenin anıq bilip aldı .
09026005	Sonlıqtan Dawıt Shauldın' orda qurg'an jerine barıp , Shaul menen sa'rka'rda Ner ulı Abnerdin' qay jerde jatırg'anın ko'rdi . Shaul ordanın' ortasında , al a'skerler onın' a'tirapında jatırg'an eken .
09026006	Sol waqıtta Dawıt xett xalqınan bolg'an Aximelexten ha'm Yoabtın' a'jag'ası Seruyanın' ulı Abishaydan : — Kim menin' menen birge ordag'a , Shauldın' janına baradı ? — dep soradı . Abishay : — Senin' menen men baraman , — dep juwap berdi .
09026007	Dawıt penen Abishay sol ku'ni keshte ordag'a kirdi . Shaul nayzasın bas ushına jerge shanshıp qoyıp , ordanın' ortasında uyıqlap atırg'an edi . Abner menen a'skerler de onın' a'tirapında uyıqlap atırg'an edi .
09026008	Sonda Abishay Dawıtqa : — Bu'gin Quday dushpanın'dı qolın'a tutıp berdi . Endi ruxsat ber , onı nayza menen bir urg'anda jerge qadap qoyayın . Ekinshi ret urıwıma ha'jet qalmaydı , — dedi .
09026009	Biraq Dawıt og'an bılay dedi : — Yaq , onı o'ltirme . Jaratqan İyenin' maylag'an adamına qol ko'tergen adam jazasız qalmaydı .
09026010	Tiri Jaratqan İye haqı ant ishemen : Shauldı Jaratqan İyenin' O'zi o'ltiredi . Ol ya o'miri tawısılıp o'ledi , ya urısta o'ledi .
09026011	Biraq Jaratqan İyenin' maylag'an adamına qarsı qol ko'teriwden Jaratqan İyenin' O'zi saqlasın ! Onın' bas ushındag'ı nayzası menen gu'zesin alayıq ta , keteyik .
09026012	Solay etip , Dawıt Shauldın' bas ushındag'ı nayzası menen gu'zesin aldı da , sol jerden ketip qaldı . Olardı hesh kim ko'rmedi . Bolıp o'tken waqıyanı hesh kim bilmedi , hesh kim oyanbadı da . Olardın' ha'mmesi qattı uyıqlap atırg'an edi . O'ytkeni Jaratqan İye olarg'a teren' uyqı bergen edi .
09026013	Dawıt arg'ı ta'repke o'tip , uzag'ıraqtag'ı bir to'beshikke shıg'ıp turdı . Olardın' arası a'dewir qashıq edi .
09026014	Dawıt a'skerlerge ha'm Ner ulı Abnerge : — Ha'y Abner , mag'an juwap ber , — dedi . Abner og'an : — Baqırıp , patshanın' tınıshın alatug'ınday sen kimsen' ? — dedi .
09026015	Dawıt og'an bılay dep juwap berdi : — Sen erkek emessen' be ? İzrailda sag'an ten' keletug'ını bar ma ? Solay eken , nege patshan'dı qorg'amadın' ? Sebebi birew onı o'ltiriw ushın ordag'a kirdi .
09026016	Sen o'z xızmetin'di jaqsı orınlamadın' . Tiri Jaratqan İye haqı ant ishemen : ha'mmen'iz o'limge ılayıqlısız . O'ytkeni taqsırın'ızdı , Jaratqan İyenin' maylag'an adamın qorg'amadın'ız . Qarap ko'r , patshanın' bas ushındag'ı nayzası menen gu'zesi qayaqta ?
09026017	Dawıttın' dawısın tanıg'an Shaul : — Dawıt , ulım , bul senin' dawısın' ba ? — dep soradı . Dawıt og'an bılay dep juwap berdi : — Awa , taqsır , menin' dawısım .
09026018	Taqsır , qulın'ızdı nege quwdalay beresiz ? Men ne qıldım ? Jazıg'ım ne ?
09026019	Taqsır ! Qulın'ızdın' so'zine qulaq salsan'ız . Eger sizdi mag'an qarsı qayrag'an Jaratqan İye bolsa , onda bir qurbanlıq berip , Onı tınıshlandırın' . Eger bul isti adamlar islegen bolsa , olar Jaratqan İyenin' g'arg'ısına ushırasın . O'ytkeni olar : « Ket , basqa qudaylarg'a xızmet et » , — dep , Jaratqan İyenin' jerinen , menin' u'lesime tiygen jerden meni quwıp jiberdi .
09026020	Qanım Jaratqan İyeden uzaq jerlerde to'gilmesin . İzrail patshası tawlarda keklik awlag'an an'shı sıyaqlı , bir bu'rgeni awlawg'a shıg'ıptı .
09026021	Sonda Shaul : — Gu'na isledim . Dawıt , ulım , izin'e qayt . Bu'gin menin' janımdı qa'dirli ko'rgenin' ushın , bunnan bılay , sag'an hesh bir jamanlıq islemeymen . Men aqılsızlıq penen is tutıp , ju'da' u'lken qa'tege jol qoydım , — dedi .
09026022	Dawıt og'an bılay dedi : — Mine , patshanın' nayzası . Adamların'ızdan biri kelip , onı alsın .
09026023	Jaratqan İye ha'r bir adamnın' a'dilligine ha'm sadıqlıg'ına qaray sıy beredi . Bu'gin Jaratqan İye sizdi qolıma tutıp berse de , men Jaratqan İyenin' maylag'an adamına qol ko'tergim kelmedi .
09026024	Bu'gin sizin' o'mirin'iz mag'an qa'dirli bolg'anınday , Jaratqan İye de menin' o'mirimdi qa'dirli ko'rsin ha'm meni ha'r qanday ba'leden qutqarsın .
09026025	Shaul Dawıtqa : — Dawıt , ulım , seni Jaratqan İye jarılqasın ! Sen so'zsiz ullı isler isleysen' ha'm jen'iske erisesen' , — dedi . Bunnan keyin , Dawıt o'z jolına tu'sti , al Shaul bolsa , u'yine qayttı .
09027001	Dawıt filistler arasında1 Dawıt ishinen : « Bir ku'ni Shauldın' qolınan o'lip ketermen . Jaqsısı , tezirek filistlerdin' jerine qashıp keteyin . Sonda Shaul İzraildın' ha'r jerinen meni izlegendi qoyar , men de onnan qutılarman » , — dep oyladı .
09027002	Usılayınsha Dawıt ha'm onın' janındag'ı altı ju'z adam jolg'a shıg'ıp , Gat patshası Maox ulı Axishtin' ta'repine o'tip ketti .
09027003	Olar xojalıg'ındag'ılar menen birge Gat qalasına , Axishtin' janına ornalastı . Dawıttın' eki hayalı : izreelli Axinoam ha'm karmelli Nabaldın' jesiri Abigayıl da onın' janında edi .
09027004	Shaul Dawıttın' Gatqa qashıp ketkenin esitkende , endi onı izlewden waz keshti .
09027005	Dawıt Axishke : « Eger maqul ko'rsen'iz , a'tiraptag'ı qalalardın' birinen mag'an bir jer berilsin , men sol jerde jasayın . Sebebi qulın'ız bolg'an mag'an sizin' menen birge patshanın' qalasında jasawdın' nege keregi bar ? » — dedi .
09027006	Axish sol ku'ni Dawıtqa Siklag qalasın berdi . Sol sebepten Siklag ha'zirge deyin Yahuda patshalarına tiyisli qala bolıp qaldı .
09027007	Dawıt filistler elinde bir jıl to'rt ay jasadı .
09027008	Sol waqıt ishinde Dawıt ha'm onın' adamları geshur , gizer ha'm amalek xalıqlarına shabıwıl jasadı . Bul xalıqlar uzaq waqıtlardan beri Shurg'a , ha'tte , Mısırg'a shekem sozılg'an jerlerde jasaytug'ın edi .
09027009	Dawıt qay jerge shabıwıl jasasa da , erkekti de , hayaldı da , hesh kimdi tiri qaldırmay , tek olardın' qoyların , o'gizlerin , esheklerin , tu'yelerin ha'm kiyim-kensheklerin alıp , patsha Axishke qaytıp keletug'ın edi .
09027010	Eger Axish Dawıttan : « Bu'gin qay jerlerge shabıwıl jasadın'ız ? » — dep sorasa , Dawıt og'an : « Yahudanın' qubla ta'repine , Eraxmeel tiyresinin' ha'm kenlerdin' qubla ta'repine shabıwıl jasadıq » , — dep juwap beretug'ın edi .
09027011	Dawıt hesh bir adamnın' Gatqa kelip : « Dawıt olay isledi yamasa Dawıt bulay isledi » , — dep aytpawı ushın , erkekti de , hayaldı da , hesh kimdi tiri qaldırmaytug'ın edi . Dawıt filistlerdin' elinde jasag'an waqtının' ha'mmesinde usılay isledi .
09027012	Axish Dawıtqa isenip : « Dawıt o'z xalqı bolg'an izraillılarg'a jek ko'rinshi boldı . Bunnan bılay , ol ma'n'gige menin' xızmetimde boladı » , — dep oyladı .
09028001	Sol ku'nleri filistler İzrail menen urısıw ushın a'skerlerin topladı . Axish Dawıtqa : — Bilip qoy , sen adamların' menen birge menin' janımda urısasan' , — dedi .
09028002	Dawıt og'an : — Sol waqıtta siz de qulın'ızdın' neler qılatug'ının ko'resiz , — dep juwap berdi . Axish og'an : — Yaqshı , onda men seni bir o'mirge o'zimnin' jeke saqshım etip tayınlayman , — dedi . Shauldın' a'rwaq shaqırıwshı hayalg'a barıwı
09028003	Samuel o'lgende , pu'tkil İzrail xalqı og'an joqlaw aytıp jılap , onı o'z qalası Ramag'a jerlegen edi . Al Shaul bolsa , a'rwaq shaqırıwshılar menen palkerlerdi elden quwıp jibergen edi .
09028004	Filistler toplanıp , Shunemge keldi ha'm sol jerge orda qurdı . Shaul da pu'tkil izraillılardı toplap , Gilboa tawına orda qurdı .
09028005	Shaul filist a'skerlerin ko'rgende qorqıp ketip , ju'regin qorqınısh biylep aldı .
09028006	Ol Jaratqan İyeden sorasa da , Jaratqan İye og'an tu's arqalı da , Urim arqalı da , payg'ambarlar arqalı da juwap bermedi .
09028007	Sonlıqtan Shaul xızmetshilerine : — Mag'an a'rwaq shaqıratug'ın bir hayaldı tawıp kelin' . Og'an barıp , ma'sla'ha't sorayın , — dep buyırdı . Xızmetshileri og'an : — En-Dorda a'rwaq shaqıratug'ın bir hayal bar , — dedi .
09028008	Shaul kiyimin almastırıp , sırtqı ko'rinisin o'zgertti de , janına eki adamdı alıp , tu'nde sol hayalg'a keldi . Shaul hayalg'a : — O'tinemen , men ushın a'rwaqlardan sorap , men aytqan adamnın' a'rwag'ın shaqırıp ber , — dedi .
09028009	Biraq hayal : — Shauldın' neler islegenin , a'rwaq shaqırıwshılar menen palkerlerdi elden quwıp jibergenin bilesen' . Solay eken , nege meni o'ltiriw ushın duzaq qoyıp atırsan' ? — dedi .
09028010	Shaul og'an : — Tiri Jaratqan İye haqı ant ishemen , bul isten sag'an hesh qanday zıyan kelmeydi , — dedi .
09028011	Sonda hayal Shauldan : — Sag'an kimdi shaqırıp bereyin ? — dep soradı . Shaul og'an : — Mag'an Samueldi shaqırıp ber , — dedi .
09028012	Hayal Samueldi ko'rgende , dawısının' barınsha baqırıp jiberip , Shaulg'a : — Siz Shaulsız-g'o , nege meni aldadın'ız ? — dedi .
09028013	Patsha og'an : — Qorqpa , ne ko'rip tursan' ? — dedi . Hayal og'an : — Jerdin' astınan shıg'ıp kiyatırg'an bir a'rwaqtı ko'rip turman , — dep juwap berdi .
09028014	Shaul hayaldan : — Onın' ko'rinisi qanday ? — dep soradı . Hayal og'an : — U'stine shapan kiygen bir g'arrı adam joqarıg'a shıg'ıp kiyatır , — dedi . Sonda Shaul onın' Samuel ekenin bildi de , et-betinen jerge jıg'ılıp , ta'jim etti .
09028015	Samuel Shaulg'a : — Nege meni shaqırıp , tınıshımdı aldın' ? — dedi . Shaul og'an : — Men ju'da' qıynalıp atırman . Filistler mag'an qarsı urıspaqta . Quday da meni taslap ketti . Ol mag'an payg'ambarlar arqalı da , tu'slerim arqalı da juwap bermey qoydı . Sonlıqtan ne islewim kerekligin bildiriwin' ushın , seni shaqırtqan edim , — dedi .
09028016	Samuel og'an bılay dep juwap berdi : — Jaratqan İye seni taslap ketip , sag'an dushpan bolg'an bolsa , endi nege mennen sorap tursan' ?
09028017	Jaratqan İye men arqalı aytqanların ju'zege asırdı . Ol patshalıqtı sennen tartıp alıp , onı janın'dag'ı adamg'a , yag'nıy Dawıtqa berdi .
09028018	O'ytkeni sen Jaratqan İyenin' buyrıg'ına boysınbadın' , Onın' jalınlı g'a'zebin amaleklerge shashpadın' . Sonlıqtan Jaratqan İye bu'gin bul na'rselerdi senin' basın'a saldı .
09028019	Jaratqan İye seni de , İzrail xalqın da filistlerge ta'slim etedi . Erten' sen ha'm senin' ulların' menin' janımda bolasızlar . Jaratqan İye İzrail ordasın da filistlerge ta'slim etedi .
09028020	Shaul birden gu'rs etip jerge quladı . Ol Samueldin' so'zlerinen qattı qorqıp ketip , ku'shi de qalmag'an edi . Sebebi ol bir ku'n ha'm bir tu'n boyı duz tatpag'an edi .
09028021	Hayal Shaulg'a jaqınlap keldi de , onın' qattı qorqıp ketkenin ko'rip bılay dedi : — Minekey , shorın'ız bolg'an men ga'pin'izge qulaq astım . Janımdı qa'terge qoyıp , tilegin'izdi orınladım .
09028022	Endi o'tinemen , siz de shorın'ız bolg'an menin' so'zlerimdi tın'lan' . Sizge azg'antay awqat alıp keliwge ruxsat berin' . Jolın'ızdı dawam etiwge da'rman bolıw ushın , awqatlanıp alın'ız .
09028023	Biraq Shaul : — Jemeymen , — dep bas tarttı . Degen menen , xızmetshileri de , hayal da zorlay bergennen keyin , Shaul olardın' aytqanın isledi . Ol jatqan jerinen turıp , to'sekke otırdı .
09028024	Hayaldın' qorasında bag'ıp otırg'an bir jas baspag'ı bar edi . Hayal onı da'rriw soydı , qamır iylep , ashıtqısız nan pisirdi .
09028025	Son'ınan olardı Shaul ha'm onın' xızmetshilerinin' aldına qoydı . Olar iship-jep bolıp , sol ku'ni tu'nde ketip qaldı .
09029001	Filistlerdin' Dawıtqa isenbewi1 Filistler pu'tkil a'skerlerin Afekke topladı . İzraillılar bolsa , İzreeldegi bulaqtın' janına orda qurıp , jaylasıp alg'an edi .
09029002	Filist hu'kimdarları ju'z ha'm mın' adamlıq toparlar menen baratırg'an edi . Dawıt ha'm onın' adamları patsha Axish penen birge izde kiyatırg'an edi .
09029003	Filist a'skerbasıları : — Mına evreyler bul jerde ne qılıp ju'r ? — dep sorag'anda , Axish olarg'a : — Bul adam İzrail patshası Shauldın' xızmetshisi Dawıt boladı . Bir jıldan aslam waqıttan beri , ol menin' janımda ju'r . Men ta'repke o'tkennen beri , onnan birde bir jamanlıq ko'rmedim , — dep juwap berdi .
09029004	Biraq filist a'skerbasıları Axishke ashıwlanıp bılay dedi : — Bul adamdı izine qaytarıp jiber . Ol senin' o'zine bergen jerine qaytsın . Bizler menen urısqa barmasın , bolmasa sawash waqtında bizge qarsı shıg'ıwı mu'mkin . Ol aldıng'ı mırzasına o'zin qalay jaqsı ko'rsete aladı ? Og'an adamlarımızdın' basın alıp barıwdan basqa jaqsı jol bar ma ?
09029005	Olardın' oyıng'a tu'sip : « Shaul mın'lag'anın , Al Dawıt on mın'lag'anın o'ltirdi » , — dep qosıq aytıp ju'rgenleri usı Dawıt emes pe ?
09029006	Sonda Axish Dawıttı shaqırıp alıp bılay dedi : — Tiri Jaratqan İye haqı ant ishemen : sen haq adamsan' . Menin' menen birge urısqa barıwın'dı qa'ler edim . Sen janıma kelgen ku'nnen beri , hesh bir jaman is islegenin'di ko'rmedim . Biraq sen filist hu'kimdarlarına jaqpadın' .
09029007	Endi aman-esen izin'e qayta ber . Ja'ne filist hu'kimdarlarına jaqpaytug'ın is islep qoyma .
09029008	Dawıt Axishke : — Biraq men ne qıldım ? Janın'ızg'a kelgennen baslap , ha'zirge deyin mennen qanday ayıp taptın'ız ? Taqsır , ne ushın men barıp , sizin' dushpanların'ızg'a qarsı urısa almayman ? — dedi .
09029009	Axish og'an bılay dedi : — Bilemen , sen menin' na'zerimde Qudaydın' perishtesi sıyaqlı jaqsısan' . Degen menen , filist a'skerbasıları seni : « Bizler menen urısqa barmasın » , — dep atır .
09029010	Endi sen ha'm senin' menen birge kelgen mırzan' Shauldın' qulları azanda erte turıp , tan' atar-atpastan ketin'ler .
09029011	Solay etip , Dawıt ha'm onın' adamları filistlerdin' jerine qaytıw ushın , azanda erte turdı . Al filistler bolsa , İzreelge ketti .
09030001	Dawıttın' amaleklerdi jen'iwi1 Dawıt ha'm onın' adamları u'shinshi ku'ni Siklag qalasına jetip keldi . Sol arada amalekler Negebke ha'm Siklagqa shabıwıl jasap , Siklagtı o'rtep jibergen edi .
09030002	Olar hesh kimdi o'ltirmey , tek hayallardı ha'm sol jerde bolg'an u'lken-kishinin' ha'mmesin tutqın etip , o'zleri menen birge alıp ketken edi .
09030003	Dawıt adamları menen ol jerge jetip barg'anda , qalanın' o'rtep jiberilgenin , hayalları , ulları ha'm qızlarının' tutqıng'a alıng'anın bildi .
09030004	Olar haldan tayg'ansha , dad salıp jıladı .
09030005	Dawıttın' eki hayalı , izreelli Axinoam ha'm karmelli Nabaldın' jesiri Abigayıl da tutqın etilgen edi .
09030006	Dawıt qıyın jag'dayda qaldı . Sebebi ha'r bir adam ulları ha'm qızları ushın qayg'ırıp : « Dawıttı tas boran qılıp o'ltiremiz » , — desti . Biraq Dawıt o'z Qudayı Jaratqan İyeden ku'sh aldı .
09030007	Ol Aximelex ulı ruwxaniy Abiyatarg'a : « Mag'an efodtı alıp kel » , — dedi . Abiyatar efodtı alıp keldi .
09030008	Dawıt Jaratqan İyeden : — Bul basqınshılardı quwıp barsam , olarg'a jete alaman ba ? — dep soradı . Jaratqan İye og'an : — İzinen quw , a'lbette , olarg'a jetip alıp , tutqınlardı azat etesen' , — dep juwap berdi .
09030009	Solay etip , Dawıt janındag'ı altı ju'z adam menen jolg'a shıg'ıp , Besor sayının' jag'asına keldi . Olardın' haldan tayg'anları sol jerde qaldı .
09030010	Al Dawıttın' o'zi to'rt ju'z adam menen basqınshılardı quwıwdı dawam etti . Saydı kesip o'tiwge shaması kelmegen eki ju'z adam sol jerde qaldı .
09030011	Olar qır daladan bir mısırlını tawıp alıp , Dawıttın' aldına alıp keldi . Og'an ishiwge suw ha'm jewge azıq berdi .
09030012	Ja'ne de , og'an keptirip nıg'ızlang'an bir bo'lek a'njir menen eki bo'lek kishmish berdi . Sol adam jep , ha'llenip aldı . Ol u'sh ku'n , u'sh tu'n duz tatpag'an ha'm suw da ishpegen edi .
09030013	Dawıt onnan : — Sen kimnin' qulısan' ? Qay jerdensen' ? — dep soradı . Jigit bılay dep juwap berdi : — Men mısırlıman , bir amalektin' qulı edim . U'sh ku'n burın nawqaslanıp qalg'anlıg'ım sebepli , xojayınım meni taslap ketti .
09030014	Bizler keretlerdin' qubla shegarasına , yag'nıy Yahuda jerlerine ha'm Kalebtin' qubla ta'repine shabıwıl jasadıq . Al Siklag qalasın o'rtep jiberdik .
09030015	Dawıt onnan : — Meni sol basqınshılarg'a alıp bara alasan' ba ? — dep soradı . Jigit og'an : — Meni o'ltirmeytug'ının'ızdı ha'm xojayınımnın' qolına tapsırmaytug'ının'ızdı aytıp , Qudaydın' aldında ant ishsen'iz , men sizdi sol basqınshılarg'a alıp baraman , — dep juwap berdi .
09030016	Solay etip , mısırlı Dawıtqa jol ko'rsetip ketti . Basqınshılar do'gerekke jayılıp , filistlerdin' jerinen ha'm Yahudadan basıp alg'an u'lken oljalarınan iship-jep ma'slik qurıp atırg'an edi .
09030017	Dawıt erten'ine tan' azannan ku'n batqang'a deyin olardı qırdı . Basqınshılardın' tu'yelerge minip qashqan to'rt ju'z jigitinen basqa birde birewi qutılıp kete almadı .
09030018	Dawıt amalekler alıp ketken na'rselerdin' ha'mmesin , sonday-aq o'zinin' eki hayalın da qutqardı .
09030019	Jaslar , g'arrılar , ullar , qızlar , oljalang'an mallar , qullası , amaleklerdin' alıp ketkenlerinen hesh biri jog'almadı . Dawıt ha'mmesin qaytarıp aldı .
09030020	Ol pu'tkil qoy ha'm qara mallardı da aldı . Dawıttın' adamları olardı o'z mallarının' aldına salıp , aydap baratırıp : « Bul Dawıttın' oljası » , — dep aytatug'ın edi .
09030021	Sonnan son' , Dawıt izine eriwge halları kelmey , Besor sayının' jag'asında qalg'an eki ju'z adamnın' janına bardı . Olar da Dawıttı ha'm onın' janındag'ılardı ku'tip alıwg'a shıqtı . Dawıt jaqınlasıp , olar menen amanlastı .
09030022	Biraq Dawıt penen ketken jaman ha'm on'bag'an adamlardın' ha'mmesi : — Bular bizler menen birge barmag'anlıqtan , oljag'a alıng'an na'rselerden olarg'a pay bermeymiz . Ha'r biri tek hayalın ha'm balaların alıp ketsin , — dedi .
09030023	Biraq Dawıt olarg'a bılay dedi : — Yaq , tuwısqanlarım ! Jaratqan İyenin' bizge bergenlerine bulay islemen'ler . Ol bizlerdi qorg'adı ha'm bizlerge shabıwıl jasag'an basqınshılardı qolımızg'a tutıp berdi .
09030024	Sizlerdin' bul so'zlerin'izdi kim qabıl etedi ? Sawashqa barg'anlar menen ju'klerdin' qasında qalg'anlardın' payı ten'dey boladı . Ha'r bir na'rse ten'dey bo'lip beriledi .
09030025	Sol ku'nnen baslap , Dawıt bunı İzrail ushın da'stu'rge aylandırıp , qag'ıyda etip bekitti . Ol ha'zirge deyin saqlanıp kelmekte .
09030026	Dawıt Siklagqa qaytıp kelgennen son' , dosları bolg'an Yahuda aqsaqallarına alıng'an oljalardan jiberip atırıp : « Mine , bul Jaratqan İyenin' dushpanlarınan alıng'an oljalardan sizlerge sawg'a » , — dedi .
09030027	Ol sawg'alardı Beyt-El , Negebtegi Ramot , Yattir ,
09030028	Aroer , Shifmot , Eshtemoa ,
09030029	ha'm Raxalda bolg'anlarg'a , Eraxmeel tiyresinin' ha'm kenlerdin' qalalarında bolg'anlarg'a ,
09030030	Xorma , Bor-Ashan , Atax
09030031	ha'm Xebronda bolg'anlarg'a , sonday-aq , o'zi adamları menen birge gezgen barlıq jerdegilerge jiberdi .
09031001	Shauldın' ha'm onın' ullarının' o'limi1 Sol waqıtta filistler izraillılar menen urısıp atırg'an edi . İzraillılar filistlerdin' aldına tu'sip qashıp , ko'pshiligi Gilboa tawında nabıt boldı .
09031002	Filistler Shaul menen onın' ullarının' izine tu'sip , Shauldın' ulları Yonatandı , Abinadabtı ha'm Malkiy-Shuanı o'ltirdi .
09031003	Shauldın' a'tirapında sawash ha'wij alg'an edi . Sonda sadaqshılar ta'repinen atılg'an oq Shaulg'a tiyip , ol awır jaraqatlandı .
09031004	Shaul o'z no'kerine : « Qılıshın'dı suwırıp al da , meni o'ltir . Bolmasa , mına su'nnetsizler keledi de , qılıshın sug'ıp , meni xorlaydı » , — dedi . Biraq no'ker qattı qorqıp , bunı islemedi . Sonlıqtan Shaul qılıshın qınınan suwırıp alıp , o'zin qılıshtın' u'stine tasladı .
09031005	Shauldın' o'lgenin ko'rgende , onın' no'keri de o'zin qılıshtın' u'stine taslap , Shaul menen birge o'ldi .
09031006	Solay etip , Shaul , onın' u'sh ulı , no'keri ha'm pu'tkil adamları bir ku'nde qaza taptı .
09031007	Oypatlıqtın' arg'ı ta'repinde ha'm İordan da'ryasının' arjag'ında jasaytug'ın izraillılar İzrail a'skerlerinin' qashıp , Shaul ha'm onın' ullarının' o'lgenin bilgende qalaların taslap , qasha basladı . Filistler kelip , sol qalalarg'a ornalastı .
09031008	Erten'ine filistler o'lgenlerdi tonaw ushın kelgende , Gilboa tawında Shaul ha'm onın' u'sh ulının' o'ligin ko'rdi .
09031009	Olar Shauldın' basın kesip , quralların aldı . Son'ınan bul xosh xabardı butxanalarına ha'm xalıq arasına taratıw ushın , filistlerdin' jerlerinin' ha'mmesine xabarshılar jiberdi .
09031010	Shauldın' qural-jarag'ın qudayı Ashtartanın' butxanasına qoydı , al denesin Beyt-Shan qalasının' diywalına asıp qoydı .
09031011	Yabesh-Gilad xalqı filistlerdin' Shaulg'a islegen isleri tuwralı esitti .
09031012	Qaladag'ı ma'rt jigitlerdin' ha'mmesi tu'ni menen jol ju'rip , Beyt-Shang'a bardı . Olar Shauldın' ha'm onın' ullarının' denelerin Beyt-Shan diywallarınan tu'sirip alıp , Yabeshke alıp keldi ha'm sol jerde jag'ıp jiberdi .
09031013	Son'ınan su'yeklerin jıynap alıp , Yabeshtegi tamarisk ag'ashının' astına ko'mdi ha'm jeti ku'n oraza tutıp , azaladı .
10001001	Dawıttın' Shauldın' o'limi tuwralı esitiwi1 Shaul patsha qaza tapqan edi . Sol arada Dawıt amalekler u'stinen jen'iske erisip , Siklag qalasına qaytıp keldi ha'm ol jerde eki ku'n qaldı .
10001002	U'shinshi ku'ni Shauldın' ordasınan qayg'ısının' belgisi retinde kiyimlerin jırtıp , basına topıraq shashqan bir adam keldi . Ol Dawıtqa jaqınlasqannan jerge jıg'ılıp , og'an ta'jim etti .
10001003	Dawıt onnan : — Qay jerden kiyatırsan' ? — dep soradı . Sol adam Dawıtqa : — İzrail ordasınan qashıp qutıldım , — dep juwap berdi .
10001004	Dawıt og'an : — Ne boldı , mag'an aytıp ber , — dedi . Sol adam Dawıtqa : — A'skerler sawash maydanınan qashıp ketti . Olardın' ko'pshiligi qırılıp qaldı . Solardın' ishinde Shaul menen onın' ulı Yonatan da o'ldi , — dedi .
10001005	Sonda Dawıt xabarshı jigitten : — Shauldın' ha'm onın' ulı Yonatannın' o'lgenin qayaqtan bilesen' ? — dep soradı .
10001006	Jigit Dawıtqa bılay dep juwap berdi : — Tosattan Gilboa tawına barıp qaldım . Qarasam , ol jerde Shaul nayzasına su'yenip turg'an eken . Al dushpannın' sawash arbaları menen arbakeshleri bolsa , og'an jaqınlasıp kiyatırg'an eken .
10001007	Sonda Shaul artına burılıp , meni ko'rip qaldı da , qasına shaqırdı . Men og'an : « La'bba'y » , — dedim .
10001008	Ol mennen : « Sen kimsen' ? » — dep soradı . Men og'an : « Men bir amalekpen » , — dep juwap berdim .
10001009	Shaul mag'an : « Berman kelip , meni o'ltir . Sebebi janım shıqpay , qıynalıp atırman » , — dedi .
10001010	Men janına barıp , onı o'ltirdim . O'ytkeni awır jaraqatlanıp qulag'annan keyin , tiri qalmaytug'ının bilgen edim . Men onın' basındag'ı tajı menen qolına tag'ılg'an shınjırın aldım ha'm olardı usı jerge , mırzam , sizge alıp keldim .
10001011	Bunı esitken Dawıt ha'm onın' janındag'ılar qayg'ıdan kiyimlerin jırttı .
10001012	Olar qılıshtan qaza tapqan Shaul , onın' ulı Yonatan ha'm Jaratqan İyenin' xalqı bolg'an izraillılar ushın keshke shekem joqlaw aytıp jılap , oraza tuttı .
10001013	Dawıt o'zine xabar alıp kelgen jigitten : — Qay jerlisen' ? — dep soradı . Jigit og'an : — Men bir kelgindi amalektin' ulıman , — dep juwap berdi .
10001014	Sonda Dawıt og'an : — Jaratqan İyenin' maylag'an adamına qol ko'terip , onı o'ltiriwge qorqpadın' ba ? — dedi .
10001015	Son'ınan Dawıt adamlarınan birin shaqırıp : « Bar , onı o'ltir ! » — dep buyırdı . Solay etip , sol adam amalek jigitti o'ltirdi .
10001016	Dawıt amalek jigitke : « O'z basın'a o'zin' jettin' . O'ytkeni : „ Jaratqan İyenin' maylag'an adamın men o'ltirdim “ , — dep o'zin'e qarsı o'z awzın' menen gu'walıq berdin' » , — dedi . Dawıttın' Shaul ha'm Yonatan ushın aytqan joqlawı
10001017	Dawıt Shaul ha'm onın' ulı Yonatan ushın joqlaw ayttı .
10001018	Son'ınan bul jır Yahuda xalqına u'yretilsin dep buyırdı . « Oq jay » dep atalg'an usı jır Yashar kitabında jazılg'an :
10001019	« Ha'y İzrail ! Biyik to'beshiklerde joq boldı saltanatın' ! Qalay jerge quladı batırların' !
10001020	Bul xabardı Gatqa esittirmen' , Ashkelon ko'shelerinde jayıp ju'rmen' . Esitip , filist qızları quwanbasın , Su'nnetsizlerdin' qızları shadlanbasın .
10001021	Ha'y , Gilboa tawları , U'stin'izge shıq tu'sip , jawın jawmasın , Jerlerin' o'nim de bermesin . Sebebi batırlardın' qalqanı , Endi qaytıp za'ytu'n mayı menen maylanbaytug'ın Shauldın' qalqanı , Sol jerde qulatıldı .
10001022	O'lgenlerdin' qanısız , batırlardın' ta'nisiz , Yonatannın' oq jayı keri qaytpas edi , Shauldın' qılıshı hesh bos qaytpas edi .
10001023	Shaul menen Yonatan su'ykimli ha'm jag'ımlı edi , O'mirde de , o'limde de birge boldı olar . Olar bu'rkitlerden de shaqqanıraq , arıslanlardan da ku'shlirek edi .
10001024	Ha'y , İzrail qızları ! Sizlerge bezelgen qırmızı kiyimler kiygizgen , Kiyimin'izdi altın bezeniw buyımları menen bezegen Shaul ushın jılan'lar !
10001025	Wah , qalay qaza taptı batırlar sawashta ! Biyikligin'de jatır o'li Yonatan .
10001026	Senin' ushın qayg'ıraman , tuwısqanım Yonatan , Men ushın sen ju'da' qa'dirli edin' , Su'yispenshiligin' men ushın , Artıq edi hayal muhabbatınan .
10001027	Wah , qalay qaza taptı batırlar ! Qalay joq boldı urıs quralları ! »
10002001	Dawıttın' Yahudag'a patsha bolıwı1 Bunnan keyin , Dawıt Jaratqan İyeden : — Yahuda qalalarının' birine barayın ba ? — dep soradı . Jaratqan İye og'an : — Bar , — dep juwap berdi . Dawıt Onnan : — Qay jerge barayın ? — dep soradı . Jaratqan İye Dawıtqa : — Xebrong'a bar , — dep juwap berdi .
10002002	Solay etip , Dawıt o'zinin' eki hayalı : izreelli Axinoam ha'm karmelli Nabaldın' jesiri Abigayıl menen birge sol jerge ketti .
10002003	Dawıt o'zinin' janındag'ı adamların da xojalıqları menen birge alıp ketti . Olar Xebronnın' o'zine ha'm a'tirapındag'ı qalalarg'a ornalastı .
10002004	Sonda yahudalılar Xebrong'a kelip , Dawıttı maylap , Yahudag'a patsha etip qoydı . Son'ınan olar Dawıtqa : « Yabesh-Gilad turg'ınları Shauldın' denesin jerledi » , — dedi .
10002005	Dawıt Yabesh-Gilad turg'ınlarına xabarshılar jiberip , olarg'a bılay dedi : « Mırzan'ız Shauldı jerlep , og'an ko'rsetken sadıqlıg'ın'ız ushın Jaratqan İye sizlerdi jarılqasın !
10002006	Endi sizlerge Jaratqan İye miyrim-sha'pa'a'tin ha'm sadıqlıg'ın ko'rsetsin . Bul isin'iz ushın , men de sizlerge jaqsılıq qılaman .
10002007	Sonlıqtan ku'shli ha'm ma'rt bolın'lar ! Mırzan'ız Shaul qaytıs boldı . Al Yahuda xalqı bolsa , meni maylap , o'zlerine patsha etip qoydı » . İzrail menen Yahuda arasındag'ı sawash
10002008	Shauldın' sa'rka'rdası Ner ulı Abner Shauldın' ulı İsh-Boshetti Maxanayımg'a alıp bardı .
10002009	Ol jerde Abner İsh-Boshetti Giladtın' , Asherdin' , İzreeldin' , Efrayımnın' , Benyaminnin' ha'm pu'tkil İzraildın' u'stinen patsha etip tayınladı .
10002010	Shauldın' ulı İsh-Boshet qırq jasında patsha bolıp , İzrailda eki jıl patshalıq etti . Biraq Yahuda xalqı Dawıt penen birge qaldı .
10002011	Dawıt Xebronda Yahuda xalqına jeti jıl altı ay patshalıq etti .
10002012	Bir ku'ni Ner ulı Abner Shauldın' ulı İsh-Boshettin' adamları menen birge Maxanayımnan Gibong'a ketti .
10002013	Al Seruya ulı Yoab bolsa , Dawıttın' adamları menen barıp , Gibon hawızının' janında olardı qarsı aldı . Usı eki topardın' biri hawızdın' bir ta'repinde , ekinshisi ekinshi ta'repinde otırdı .
10002014	Sonda Abner Yoabqa : — Jigitler orınlarınan turıp , ko'z aldımızda alıssın , — dep usınıs qıldı . Yoab og'an : — Meyli , alısa g'oysın , — dep kelisim berdi .
10002015	Solay etip , Benyamin urıwınan Shauldın' ulı İsh-Boshet ta'repten on eki adam ha'm Dawıt ta'repten on eki adam aldıg'a shıqtı .
10002016	Olardın' ha'r biri qarsılasının' basınan uslap aldı da , bir-birinin' bu'yirine qılısh shanshıp , birgelikte jan tapsırdı . Sonlıqtan Gibondag'ı sol jerge Xelqat-Hassurim , yag'nıy Qılıshlar maydanı degen at berildi .
10002017	Sol ku'ni sawash ju'da' qatal tu's alıp , Dawıttın' adamları Abner menen izraillılardı jen'iliske ushırattı .
10002018	Seruyanın' u'sh ulı : Yoab , Abishay ha'm Asahel de sol jerde edi . Asahel kiyik sıyaqlı shapqır edi .
10002019	Ol izine qalmay , Abnerdi quwalap ketti .
10002020	Sonda Abner artına burılıp : — Asahel , bul senbisen' ? — dep soradı . Asahel og'an : — Awa , bul men , — dep juwap berdi .
10002021	Abner og'an : — İzimnen quwıwdı toqtatıp , jigitlerdin' birine hu'jim qıl da , qural-jarag'ın al , — dedi . Biraq Asaheldin' Abnerdi quwıwdı toqtatqısı kelmedi .
10002022	Sonda Abner Asahelge ja'ne eskertip : « Meni quwıwdı toqtat ! Seni o'ltiriwimnin' nege keregi bar ? Son'ınan tuwısqanın' Yoabtın' ju'zine qalay qarayman ? » — dedi .
10002023	Biraq Asahel quwıwdı toqtatpag'anlıqtan , Abner nayzasının' artqı ushı menen Asaheldin' qarnına urıp jiberdi . Nayza Asaheldin' arqasın tesip shıqtı . Ol jerge jıg'ıla sala , jan berdi . Asahel jıg'ılıp o'lgen jerden o'tip baratırg'anlardın' ha'mmesi sol jerde toqtap qaldı .
10002024	Al Yoab penen Abishay Abnerdi quwıwdı dawam etip , ku'n batqanda , Gibon sho'line ketetug'ın joldag'ı Giaxtın' qarsı aldındag'ı Amma to'beshigine keldi .
10002025	Benyamin urıwının' adamları Abnerdin' izine erip jıynalıp , bir toparg'a birlesti ha'm bir to'beshiktin' basına shıg'ıp , sap tartıp turdı .
10002026	Abner dawıslap baqırıp , Yoabqa : — Qılıshımız ma'n'gige insanlardı qırıwı kerek pe ? Yamasa sen bunın' aqıbetinin' qayg'ılı bolatug'ının bilmeysen' be ? A'skerlerin'e tuwısqanların quwıwdı toqtatıwdı qashan buyırasan' ? — dedi .
10002027	Yoab Abnerge : — Tiri Quday haqı ant ishemen : eger o'zin' aytpag'anın'da , a'skerler erten' azang'a shekem tuwısqanların quwıwdı toqtatpag'an bolar edi , — dep juwap berdi .
10002028	Son'ınan Yoab ka'rnay shertti ha'm pu'tkil xalıq toqtadı . Keyin olar izraillılardı quwmadı da , olar menen urıspadı da .
10002029	Abner ha'm onın' adamları tu'n boyı İordan tegisligi boylap ju'rdi . Olar İordan da'ryasın kesip o'tip , Bitron jolı arqalı Maxanayımg'a qaytıp bardı .
10002030	Yoab ta Abnerdi quwıwdı toqtatıp , qaytıp kelgennen son' , ha'mme adamların jıynadı . Asahelden basqa , Dawıttın' adamlarınan ja'ne on tog'ız adam qazalang'an bolıp shıqtı .
10002031	Biraq Dawıttın' adamları Abner ta'reptegi Benyamin urıwının' adamlarınan u'sh ju'z alpıs adamdı o'ltirgen edi .
10002032	Yoab ha'm onın' adamları Asaheldin' denesin alıp kelip , Beytlehemdegi a'kesinin' qa'birine jerledi . Son'ınan olar tu'n boyı jol ju'rip , tan' ata Xebrong'a jetip keldi .
10003001	Shauldın' ta'repdarları menen Dawıttın' ta'repdarları arasındag'ı urıs uzaq dawam etti . Dawıttın' ku'shine ku'sh qosılg'an sayın , Shauldın' ta'repdarları ha'lsirep bara berdi . Dawıttın' Xebronda tuwılg'an balaları
10003002	Dawıttın' Xebronda tuwılg'an balaları mınalar : tun'g'ısh ulı Amnon . Ol izreelli Axinoamnan tuwıldı ;
10003003	ekinshisi Kileab bolıp , ol karmelli Nabaldın' jesiri Abigayıldan tuwıldı ; u'shinshisinin' atı Abshalom , ol Geshur patshası Talmaydın' qızı Maaxadan tuwıldı ;
10003004	to'rtinshisi Xaggitten tuwılg'an Adoniya , besinshisi Abitaldan tuwılg'an Shefatiya ,
10003005	altınshısı Dawıttın' Egla degen hayalınan tuwılg'an İtream edi . Dawıttın' bul ullarının' ha'mmesi Xebronda tuwıldı . Abnerdin' Dawıtqa qosılıwdı sheshiwi
10003006	Shauldın' ta'repdarları menen Dawıttın' ta'repdarları arasında urıs dawam etip atırg'anda , Abner Shauldın' ta'repdarları arasında ku'shke tolıp bara berdi .
10003007	Shauldın' Rispa degen bir toqalı bar bolıp , ol Ayya degen adamnın' qızı edi . Bir ku'ni İsh-Boshet Abnerden : — Ne ushın sen a'kemnin' toqalı menen jattın' ? — dep soradı .
10003008	İsh-Boshettin' sorawına qattı g'a'zeplengen Abner og'an bılay dep baqırdı : — Men ne Yahudag'a xızmet qılıp ju'rgen bir ko'pek pe edim ? Men usı ku'nge deyin , a'ken'iz Shauldın' xojalıg'ına , tuwısqanlarına ha'm doslarına sadıq boldım . Sizdi de Dawıtqa satıp bermedim . Biraq bu'gin siz meni usı hayal sebepli ayıplap atırsız .
10003009	Jaratqan İyenin' Dawıtqa wa'de etkenin ju'zege asırmasam , onda Quday meni jazalag'an u'stine jazalasın !
10003010	Ol patshalıqtı Shauldın' na'silinen tartıp alıp , Dannan Beer-Shebag'a shekem sozılg'an İzrail menen Yahudada Dawıttın' patshalıg'ın ornatatug'ının aytıp , wa'de etken edi .
10003011	İsh-Boshet Abnerden qorqqanlıqtan , og'an basqa hesh na'rse ayta almadı .
10003012	Bunnan keyin , Abner o'z atınan Dawıtqa xabarshılar jiberip , bılay dedi : « Bul eldi siz basqarıwın'ız kerek emes pe ? Eger menin' menen kelisim du'zsen'iz , pu'tkil İzraildı siz ta'repke awdırıw ushın , ja'rdem beremen » .
10003013	Dawıt og'an : « Yaqshı , men senin' menen kelisim du'zemen . Biraq bir sha'rtim bar : meni ko'riwge kelgenin'de , Shauldın' qızı , hayalım Mixaldı da o'zin' menen birge alıp kel . Bolmasa , aldıma kelmey-aq qoy » , — dedi .
10003014	Son'ınan Dawıt Shauldın' ulı İsh-Boshetke de xabarshılar jiberip , olar arqalı : « Qalın' malg'a ju'z filisttin' su'nnet terisin to'lep alg'an hayalım Mixaldı mag'an qaytarıp ber » , — dedi .
10003015	Sonda İsh-Boshet adamlar jiberip , Mixaldı ku'yewi Paltieldin' u'yinen aldırdı . Paltiel Layısh degen adamnın' ulı edi .
10003016	Ku'yewi jılawı menen Baxurimge shekem hayalına erip bardı . Biraq Abner og'an : « İzin'e qayt » , — degende , ol izine qaytıp ketti .
10003017	Sol arada Abner İzraildın' aqsaqalları menen ushırasıp , olarg'a bılay dedi : « Sizler ko'pten beri Dawıttın' o'zlerin'izge patsha bolıwın qa'legen edin'iz .
10003018	Endi bunı iske asırın' . Sebebi Jaratqan İye Dawıt haqqında : „ Qulım Dawıt arqalı xalqım İzraildı filistlerdin' ha'm pu'tkil dushpanlarının' qolınan qutqaraman “ , — degen edi » .
10003019	Abner benaminliler menen de so'ylesti . Son'ınan ol İzrail xalqının' ha'm Benyamin urıwının' qa'lewi tuwralı Dawıtqa xabarlaw ushın Xebrong'a ketti .
10003020	Abner janına jigirma adamdı alıp Xebrong'a , Dawıttın' janına bardı . Dawıt Abner ha'm onın' janındag'ılar ushın zıyapat berdi .
10003021	Abner Dawıtqa : « Endi barıp , pu'tkil İzrail xalqın jıynap , taqsırım , sizin' aldın'ızg'a alıp keleyin . Olar siz benen kelisim du'zsin . Sonda siz qa'legen jerin'izdin' ha'mmesi u'stinen patshalıq qılasız » , — dedi . Bunnan son' , Dawıt Abnerdi shıg'arıp saldı . Ol da aman-esen jolına tu'sti . Yoabtın' Abnerdi o'ltiriwi
10003022	Ko'p uzamay , Dawıttın' adamları menen Yoab bir basqınshılıqtan qaytıp keldi . Olar o'zleri menen birge ko'p olja alıp kelgen edi . Biraq sol waqıtta Abner Xebronda Dawıttın' janında joq edi . Sebebi Dawıt onı shıg'arıp salg'an bolıp , ol aman-esen jo'nep ketken edi .
10003023	Yoab ha'm onın' janındag'ı pu'tkil a'skerler Xebrong'a kelgende , olarg'a Ner ulı Abnerdin' patshag'a kelgeni , patshanın' onı qaytarıp jibergeni , onın' da aman-esen u'yine qaytqanı tuwralı xabarladı .
10003024	Sonda Yoab patshag'a kelip : « Siz ne islep qoydın'ız ? Abner o'z ayag'ı menen aldın'ızg'a kelgen bolsa , onı nege bosatıp jiberdin'iz ? Ol ketip qalıptı !
10003025	Ner ulı Abnerdi o'zin'iz bilesiz . Ol sizdi aldaw ushın , qay jerge barıp , qay jerden keletug'ının'ızdı ha'm neler isleytug'ının'ızdı biliw ushın kelgen » , — dedi .
10003026	Yoab Dawıttın' janınan shıqqannan keyin , Abnerdin' izinen xabarshılar jiberdi . Xabarshılar onı Sira suw saqlag'ıshının' janınan qaytarıp alıp keldi . Dawıt bunnan biyxabar edi .
10003027	Abner Xebrong'a qaytıp kelgende , Yoab o'zin onın' menen jeke so'ylesip alatug'ın adamday ko'rsetip , onı qala da'rwazasınan kirgizdi . Tuwısqanı Asaheldin' qanın to'kkeni ushın , Yoab sol jerde Abnerdin' qarnına pıshaq urıp o'ltirdi .
10003028	Dawıt bul waqıyanı esitkende bılay dedi : « Men de , menin' patshalıg'ım da Ner ulı Abnerdin' qanı ushın Jaratqan İyenin' aldında ma'n'gige ayıpsızbız .
10003029	Onın' qanının' qunı Yoabtın' ha'm onın' a'kesinin' pu'tkil u'y-ishinin' moynında . Yoabtın' urpag'ınan irin'li jarag'a ha'm jaman teri keselligine shalıng'anlar , baldaqqa su'yengenler , qılıshtan o'lgenler , nang'a zar bolg'anlar hesh qashan arılmasın » .
10003030	Solay etip , Yoab ha'm onın' inisi Abishay Abnerdi o'ltirdi . O'ytkeni Abner Gibondag'ı sawashta olardın' inisi Asaheldi o'ltirgen edi .
10003031	Son'ınan Dawıt Yoabqa ha'm onın' janındag'ılarg'a : « Kiyimlerin'izdi jırtıp , aza kiyimin kiyin'ler ha'm Abner ushın jılan'lar » , — dep buyrıq berdi . Dawıt patshanın' o'zi Abnerdin' tabıtının' izinde ju'rdi .
10003032	Olar Abnerdi Xebrong'a jerledi . Patsha Abnerdin' qa'birinin' basında dawıs shıg'arıp jıladı . Sol jerdegi pu'tkil xalıq ta jıladı .
10003033	Son'ınan patsha Abner ushın mına joqlawdı ayttı : « Abner , sen bir aqmaq sıyaqlı o'liwin' kerek pe edi ?
10003034	Qolların' baylawlı , ayaqların' kisenlewli emes edi-g'o . Biraq sen qaraqshılar qolınan o'ltirilgen adam sıyaqlı qaza taptın' » . Ha'mme Abner ushın ja'ne jıladı .
10003035	Xalıq Dawıtqa barıp , ku'n batpastan burın onı bir na'rse jep alıwg'a ko'ndirmekshi bolg'anda , Dawıt ant iship bılay dedi : « Ku'n batpastan aldın nan yamasa bir na'rse jesem , Quday meni jazalag'an u'stine jazalasın ! »
10003036	Pu'tkil xalıq bunı bildi ha'm patshanın' barlıq islerin unatqanı sıyaqlı , bul isin de unattı .
10003037	Sol ku'ni Yahudadag'ı ha'm İzraildag'ı ha'r bir adam Ner ulı Abnerdin' o'liminde patshanın' qolı joqlıg'ın bildi .
10003038	Patsha adamlarına bılay dedi : « Bu'gin İzrailda bir basshının' , ullı bir adamnın' o'lgenin bilmeysizler me ?
10003039	Men maylanıp , patsha etip qoyılg'an bolsam da , bu'gin ha'lsizben . Al mına Seruyanın' ulları bolsa , mennen ku'shlirek . Jaratqan İye jamanlıq islegenge jamanlıg'ına jarasa qaytarsın ! »
10004001	İsh-Boshettin' o'ltiriliwi1 Shauldın' ulı İsh-Boshet Abnerdin' Xebronda o'ltirilgenin esitkende , qa'weterge tu'sti . Pu'tkil İzrail xalqı da qorqısıp qaldı .
10004002	İsh-Boshettin' xızmetinde basqınshılar toparın basqaratug'ın Baana ha'm Rexab degen eki adam bar edi . Olar Benyamin urpag'ınan bolg'an beerotlı Rimmonnın' ulları edi . Beerot qalası benaminlilerge tiyisli qala dep sanalatug'ın edi .
10004003	Sebebi beerotlılar qalanı taslap , Gittayımg'a qashıp ketken edi . Sonlıqtan olar usı ku'nge shekem sol jerde kelgindi bolıp jasap kiyatır .
10004004	Shauldın' ulı Yonatannın' eki ayag'ı da la'n' bolıp qalg'an Mefiboshet degen bir ulı bar edi . İzreelden Shaul menen Yonatannın' qazalang'anı haqqında xabar kelgende , Mefiboshet bes jasta edi . Sonda ta'rbiyashısı onı alıp qashıp ketken edi . Ol balanı asıg'ıs alıp qashıp baratırg'anda , balanı qolınan tu'sirip alg'anlıqtan , bala mayıp bolıp qalg'an edi .
10004005	Beerotlı Rimmonnın' ulları Rexab penen Baana jolg'a shıg'ıp , ku'n qattı qızg'an waqıtta İsh-Boshettin' u'yine kelgende , İsh-Boshet uyıqlap jatırg'an edi .
10004006	Rexab ha'm onın' tuwısqanı Baana biyday alatug'ın adam sıyaqlı u'yge kirip , İsh-Boshettin' qarnına qanjar tıg'ıp o'ltirdi de , qashıp ketti .
10004007	Waqıya bılay bolg'an edi : olar u'yge kirgende , İsh-Boshet uyıqlaytug'ın bo'lmesindegi o'z to'seginde jatırg'an edi . Rexab penen Baana İsh-Boshetti o'ltirip , basın kesip aldı ha'm bastı ko'terip , pu'tkil tu'n boyı İordan tegisligi arqalı ju'rdi .
10004008	Olar İsh-Boshettin' basın Xebrong'a , Dawıt patshag'a alıp kelip , og'an : « Mine , sizdi o'ltirmekshi bolg'an dushpanın'ız Shauldın' ulı İsh-Boshettin' bası ! Jaratqan İye bu'gin Shauldan ha'm onın' urpag'ınan taqsırım , sizin' o'shin'izdi aldı » , — dedi .
10004009	Biraq Dawıt beerotlı Rimmonnın' ulları Rexab penen onın' tuwısqanı Baanag'a bılay dep juwap berdi : « Meni ha'r tu'rli ba'le-qadalardan qutqarg'an tiri Jaratqan İye haqı ant ishemen :
10004010	burın Shauldın' o'limi haqqında xabardı mag'an xosh xabar retinde alıp kelgen adamdı uslap alıp , Siklagta o'ltirgen edim . A'kelgen xosh xabarı ushın og'an berilgen sıy usı boldı .
10004011	Endi ayıpsız bir adamdı o'z u'yinde , to'seginde o'ltirgen jawız adamlardın' o'ltiriliwi de gu'mansız . Onın' qanı ushın sizlerden o'sh alıp , sizlerdi jer betinen joq qılıp jibermeymen be ? »
10004012	Son'ınan Dawıt adamlarına buyrıq berdi . Olar eki tuwısqandı o'ltirip , olardın' ayaq-qolların kesti de , denesin Xebrondag'ı hawızdın' boyına asıp qoydı . Al İsh-Boshettin' basın aparıp , Xebrondag'ı Abnerdin' qa'birine jerledi .
10005001	Dawıttın' İzrailg'a patsha bolıwı1 İzraildın' barlıq urıwları Xebronda bolg'an Dawıtqa kelip , bılay dedi : « Bizler sizin' o'z su'yegin'iz ha'm o'z etin'izbiz .
10005002	Burın Shaul patsha bolg'an waqıtta da , sawashta İzraildı o'zin'iz baslap ju'retug'ın edin'iz . Jaratqan İye sizge : „ Xalqım İzrailg'a sen shopanlıq etip , olarg'a hu'kimdar bolasan' “ , — dep wa'de bergen edi » .
10005003	Solay etip , İzraildın' barlıq aqsaqalları Xebrong'a , patsha Dawıttın' aldına kelgende , Dawıt Xebronda Jaratqan İyenin' aldında olar menen kelisim du'zdi . Olar da Dawıttı maylap , İzrailg'a patsha etip qoydı .
10005004	Dawıt otız jasında patsha bolıp , qırq jıl patshalıq etti .
10005005	Ol Xebronda jeti jıl altı ay Yahuda u'stinen , Erusalimde otız u'sh jıl pu'tkil İzrail ha'm Yahuda u'stinen patshalıq etti .
10005006	Dawıt patsha ha'm onın' adamları Erusalimde jasap atırg'an ebus xalqına shabıwıl jasaw ushın jolg'a shıqqanda , ebus xalqı : « Dawıt bul jerge kire almaydı » , — dep oylap , Dawıtqa : « Sen bul jerge kire almaysan' . Soqırlar menen sholaqlar-aq seni quwıp saladı » , — dep baqırdı .
10005007	Degen menen , Dawıt Siyon qorg'anın , keyin ala « Dawıttın' qalası » dep atalatug'ın qorg'andı qolg'a kirgizdi .
10005008	Sol ku'ni Dawıt adamlarına bılay dedi : « Ebus xalqın jen'bekshi bolg'an ha'r bir adam suw tarmaqları arqalı barıp , Dawıttı jek ko'retug'ın sol sholaq ha'm soqır ebuslardı joq qılsın » , — dedi . Sonlıqtan : « Soqırlar menen sholaqlar sarayg'a kirmeydi » , — degen ga'p qalg'an eken .
10005009	Bunnan keyin , Dawıt qorg'an qalag'a ornalasıp aldı ha'm onı « Dawıttın' qalası » dep atadı . Ol qorg'annın' aynala do'geregine Millo degen jerden baslap qosımsha qorg'an qurdı .
10005010	Dawıt ku'shke tolıp bara berdi . O'ytkeni A'lemnin' Qudayı Jaratqan İye onın' menen birge edi .
10005011	Tir patshası Xiram Dawıtqa elshiler , sonın' menen birge kedr ag'ashların , ag'ash ustaların ha'm tas qalawshı ustalardı jiberdi . Bul adamlar Dawıt ushın bir saray qurdı .
10005012	Sonda Dawıt Jaratqan İyenin' o'zin İzrailg'a patsha etip tayınlag'anın ha'm O'z xalqı İzrail ushın onın' patshalıg'ın dan'qqa eristirgenin tu'sindi .
10005013	Dawıt Xebronnan Erusalimge kelgennen keyin de o'zine ja'ne toqallar ha'm hayallar alıp , olardan da ul ha'm qızlar ko'rdi .
10005014	Dawıttın' Erusalimde tuwılg'an ul-qızlarının' atları mınalar : Shammua , Shobab , Natan , Sulayman ,
10005015	İbxar , Elishua , Nefeg , Yafia ,
10005016	Elishama , Elada ha'm Elifelet . Filistlerdin' jen'iliske ushırawı
10005017	Filistler Dawıttın' maylanıp , İzrailg'a patsha etip qoyılg'anın esitkende , pu'tkil filist a'skerleri Dawıttı qolg'a tu'siriw ushın izlep ketti . Bunı esitken Dawıt qorg'ang'a ketti .
10005018	Filistler kelip , Refaim oypatlıg'ına jaylastı .
10005019	Dawıt Jaratqan İyeden : — Filistlerge qarsı ju'ris qılayın ba ? Olardı mag'an ta'slim etesen' be ? — dep soradı . Jaratqan İye Dawıtqa : — Awa , ju'ris qıl . Olardı sag'an so'zsiz ta'slim etemen , — dep juwap berdi .
10005020	Sonda Dawıt a'skerleri menen birge Baal-Perasimge ketti ha'm ol jerde filistlerdi qıyrattı . Keyin ol : « Ha'r bir bo'getti jaypap o'tetug'ın suw tasqını sıyaqlı , Jaratqan İye de dushpanlarımdı aldımda qıyratıp tasladı » , — dedi . Sol sebepli bul jerge « Baal-Perasim » degen at berildi .
10005021	Filistler sol jerge o'zlerinin' butların taslap qashqan edi . Dawıt ha'm onın' adamları sol butlardı alıp ketti .
10005022	Bunnan son' , filistler ja'ne kelip , Refaim oypatlıg'ına jaylastı .
10005023	Dawıt Jaratqan İyeden qayta sorag'anda , Jaratqan İye og'an bılay dep juwap berdi : « Olarg'a bul jerden hu'jim qılma . Olardın' artınan aylanıp bar da , tut ag'ashları ta'repten hu'jim qıl .
10005024	Tut ag'ashlarının' joqarısınan ayaq sesleri sıyaqlı dawıstı esitiwden-aq , ha'reketke kiris . Sebebi sol waqıtta Men senin' aldın'da filist ordasın qıyratıw ushın baratırg'an bolaman » .
10005025	Dawıt Jaratqan İyenin' buyırg'anınday qıldı ha'm filist ordasın Gebadan Gezerge deyin qıyratıp bardı .
10006001	Kelisim sandıg'ının' Erusalimge alıp keliniwi1 Dawıt ja'ne İzraildag'ı pu'tkil ag'la a'skerlerdi topladı . Olar otız mın' adam edi .
10006002	Son'ınan Dawıt ha'm onın' menen birge bolg'an sol adamlardın' ha'mmesi sandıqtın' u'stindegi eki kerub arasında taxt qurg'an A'lemnin' Jaratqan İyesinin' atı menen atalg'an Qudaydın' sandıg'ın alıp keliw ushın Baale-Yahudag'a ketti .
10006003	Olar Qudaydın' sandıg'ın to'beshiktegi Abinadabtın' u'yinen alıp , taza bir arbag'a qoydı . Abinadabtın' ulları Uzza menen Axyo taza arbanı jeteklep ju'rdi .
10006004	Olar Qudaydın' sandıg'ın alıp ketip baratırg'anda , Axyo sandıqtın' aldında ju'rdi .
10006005	Sol waqıtta Dawıt ha'm pu'tkil İzrail xalqı Jaratqan İyenin' aldında qosıq aytıp , lira ha'm arfa shertip , sistranı shın'g'ırlatıp , da'p qag'ıp , kimbaldı dan'g'ırlatıp , bar ku'shi menen shadlıqqa bo'lenip kiyatırg'an edi .
10006006	Olar Naxon degen adamnın' qırmanına jetip barg'anda , o'gizler su'rnigip ketti . Sonda Uzza qolın sozıp , Qudaydın' sandıg'ın uslap qaldı .
10006007	Hu'rmetsizligi ushın Jaratqan İyenin' Uzzag'a g'a'zebi qaynadı ha'm sol jerde-aq onın' janın aldı . Uzza Qudaydın' sandıg'ının' qasında jan tapsırdı .
10006008	Jaratqan İyenin' Uzzanı jazalag'anına Dawıt qattı ashıwlandı . Sol ku'nnen baslap , ha'zirge deyin bul orın Peres-Uzza , yag'nıy « Uzzanın' qıyratılıwı » dep ataladı .
10006009	Dawıt sol ku'ni Jaratqan İyeden qorqıp : « Endi qalay Jaratqan İyenin' sandıg'ın a'kelip , janıma qoya alaman ? » — dep oyladı .
10006010	Sonlıqtan Dawıt sandıqtı o'zinin' atı menen atalg'an qalag'a alıp barıwdın' ornına , gatlı Obed-Edomnın' u'yine apardı .
10006011	Sandıq gatlı Obed-Edomnın' u'yinde u'sh ay turdı . Jaratqan İye Obed-Edomdı ha'm onın' pu'tkil shan'arag'ın jarılqadı .
10006012	Dawıtqa : « Qudaydın' sandıg'ı sebepli , Jaratqan İye Obed-Edomnın' shan'arag'ın ha'm og'an tiyisli ha'mme na'rseni jarılqadı » , — degen xabar jetti . Sonda Dawıt barıp , Qudaydın' sandıg'ın Obed-Edomnın' u'yinen Dawıttın' qalasına quwanıshlı tu'rde alıp keldi .
10006013	Jaratqan İyenin' sandıg'ın ko'tergenler altı adım atqanda , Dawıt bir bug'a benen bir semiz tananı qurbanlıqqa shaldı .
10006014	Zıg'ır efod kiyip alg'an Dawıt Jaratqan İyenin' aldında bar ku'shi menen oyıng'a tu'sti .
10006015	Usılayınsha Dawıt ha'm pu'tkil İzrail xalqı quwanıshlı dawıslar ha'm ka'rnay sesleri astında sandıqtı alıp kiyatırg'an edi .
10006016	Sandıq Dawıttın' qalasına kirip kiyatırg'anda , Shauldın' qızı Mixal terezeden qarap turg'an edi . Ol Jaratqan İyenin' aldında sekirip oyıng'a tu'sip kiyatırg'an Dawıt patshanı ko'rgende , onı o'z kewlinde pa's ko'rip ketti .
10006017	Jaratqan İyenin' sandıg'ı alıp kelinip , Dawıttın' arnawlı tu'rde qurdırg'an shatırının' ishindegi o'z ornına qoyıldı . Son'ınan Dawıt Jaratqan İyege arnap jandırılatug'ın qurbanlıqlar ha'm tatıwlıq qurbanlıqların berdi .
10006018	Jandırılatug'ın ha'm tatıwlıq qurbanlıqların berip bolg'annan keyin , Dawıt A'lemnin' Jaratqan İyesinin' atı menen xalıqqa pa'tiya berdi .
10006019	Son'ınan ol pu'tkil xalıqqa , İzrail ja'miyetindegi ha'r bir erkek ha'm hayalg'a bir sho'rek nan , bir uwıs xurma ha'm bir dana keptirip nıg'ızlang'an kishmishten tarqattı . Bunnan son' , pu'tkil xalıq u'ylerine qayttı .
10006020	Dawıt o'z xojalıg'ına pa'tiya beriw ushın u'yine qaytıp kelgende , Shauldın' qızı Mixal onı qarsı alıwg'a shıqtı ha'm og'an : — İzrail patshası bu'gin qanday abırayg'a eristi ! O'z qullarının' shorıları aldında jaramsız adam sıyaqlı jalan'ashlanıp , o'zin ko'rsetti-g'o , — dedi .
10006021	Dawıt Mixalg'a bılay dep juwap berdi : — Meni a'ken'nin' ha'm onın' pu'tkil na'silinin' ornına tan'lap , O'z xalqı İzrailg'a hu'kimdar etip qoyg'an Jaratqan İyenin' aldında oyıng'a tu'stim . Awa , men Jaratqan İyenin' aldında oynay beremen .
10006022	Endi o'zimdi bunnan da to'men tutıp , ja'ne de pa'sirek sanayman . Biraq sen aytqan sol shorılar meni hu'rmetke bo'leydi .
10006023	Shauldın' qızı Mixal o'mirinin' aqırına shekem biyperzent o'tti .
10007001	Qudaydın' Dawıtqa bergen so'zi1 Dawıt patsha o'z sarayında jasay berdi . Sebebi Jaratqan İye onı a'tirapındag'ı barlıq dushpanlarınan qorg'ap , tınıshlıq berdi .
10007002	Sol waqıtları patsha payg'ambar Natang'a : — Qara , men kedr ag'ashınan qurılg'an sarayda jasap atırman , al Qudaydın' sandıg'ı bolsa , shatırda turıptı , — dedi .
10007003	Natan og'an : — Kewlin'iz ku'segenin qıla berin' , sebebi Jaratqan İye siz benen birge , — dep juwap berdi .
10007004	Biraq sol ku'ni tu'nde Natang'a Jaratqan İyeden mınaday so'z tu'sti :
10007005	« Barıp , qulım Dawıtqa bılay dep ayt : „ Jaratqan İye bılay deydi : Ma'kan basıwım ushın , Mag'an arnap u'ydi sen qurmaqshımısan' ?
10007006	İzrail xalqın Mısırdan alıp shıqqan ku'nimnen baslap usı waqıtqa deyin , Men u'yde jasadım ba , o'zi ? Shatırda ol jaqtan bul jaqqa ko'ship ju'rgen joqpan ba ?
10007007	Pu'tkil izraillılar menen birge ko'ship ju'rgen jerlerde xalqımdı basqarıwdı buyırg'an İzrail biylerinin' qaysı birine : Nege Mag'an kedr ag'ashınan u'y qurıp bermedin'iz ? — degen edim ? “
10007008	Endi qulım Dawıtqa bılay dep ayt : „ A'lemnin' Jaratqan İyesi bılay deydi : Men seni jaylawda qoy bag'ıp ju'rgen jerin'nen alıp , xalqım İzrailg'a hu'kimdar etip qoydım .
10007009	Qay jerge barsan' da , senin' menen birge bolıp , aldın'dag'ı ha'mme dushpanların'dı joq qıldım . Atın'dı du'nyadag'ı ullı adamlardın' atları sıyaqlı ullı qılaman .
10007010	Xalqım İzrail ushın orın tayarlap , olardı sol jerge ornalastıraman . Olardın' o'z jurtı boladı ha'm hesh kim tınıshın buzbaydı . Zalımlar olarg'a burıng'ıday zorlıq qılmaydı .
10007011	Xalqım İzrailg'a biyler qoyg'an waqıttan beri zalımlar olardı ezip kelmekte . Al seni pu'tkil dushpanların'nan qutqarıp , ra'ha'tke eristiremen “ . Jaratqan İye ja'ne bılay dep bildiredi : „ Men senin' ushın bir shan'araq — patshalar a'wladın jarataman .
10007012	Sen o'lip , ata-babaların'a qosılg'anın'da , zu'radın'nan birin taxtqa otırg'ızıp , onın' patshalıg'ın bekkemleymen .
10007013	Mag'an atap u'ydi ol quradı . Men de onın' patshalıq taxtın ma'n'gilik qılıp ornataman .
10007014	Men og'an a'ke bolaman , ol Mag'an ul boladı . Eger ol gu'na islese , a'ke ulın tayaq penen jazalag'anday , onı basqa milletler arqalı jazalayman .
10007015	Biraq senin' ko'z aldın'da Shauldan O'z miyrimimdi tartıp alg'anım sıyaqlı , onnan O'z miyrimimdi hesh qashan tartıp almayman .
10007016	Senin' urpag'ın' ha'm patshalıg'ın' Menin' aldımda ma'n'gige turadı ha'm taxtın' ma'n'gi bekkem boladı “ » .
10007017	Solay etip , Natan ayan bolg'an bul so'zlerdin' ha'mmesin Dawıtqa aytıp berdi . Dawıttın' minnetdarshılıq duwası
10007018	Son'ınan Dawıt patsha kelip , Jaratqan İyenin' aldında otırdı da , bılay dedi : « O , İyem , Jaratqan İye ! Sen meni bunshelli ma'rtebeli qılg'anday , men kim bolıppan , menin' u'y-ishim de ne bolıptı ?
10007019	O , İyem , Jaratqan İye ! Senin' na'zerin'de bul da az bolg'anday , qulın'nın' urpag'ının' keleshegi tuwralı da aytıp berdin' . O , İyem , Jaratqan İye , Senin' adamzatqa degen qatnasın' usınday ma ? !
10007020	Men Sag'an basqa ne ayta alaman ? O'ytkeni o , İyem , Jaratqan İye , Sen O'z qulın'dı bilesen'-g'o .
10007021	Sen O'z so'zin'e ha'm ju'regin'e muwapıq bolg'an bul ullı isti isledin' ha'm onı qulın'a bildirdin' .
10007022	Qanday ullısan' , o , İyem , Jaratqan İye ! O'z qulaqlarımız benen esitken barlıq xabarımız boyınsha , Sag'an ten' keletug'ını joq , Sennen basqa Quday da joq .
10007023	Du'nyada xalqın' İzrailg'a uqsag'an birde bir xalıq joq . Olardı O'z xalqın' qılıw ushın , azat qılıwg'a bardın' ha'm xalqın' ushın da , elin' ushın da ullı ha'm a'jayıp isler islep , O'z dan'qın'dı shıg'ardın' . Mısırdan O'zin' ushın azat qılg'an xalqın'nın' aldınan xalıqlardı ha'm qudaylardı quwıp jiberdin' .
10007024	Xalqın' İzraildı ma'n'gige O'z xalqım boladı dep , olardı bekkemledin' ha'm O'zin' de , o , Jaratqan İye , olardın' Qudayı boldın' .
10007025	Endi o , Quday , Jaratqan İye ! Qulın'a ha'm onın' urpag'ına bergen wa'den'de ma'n'gige turıp , so'zin'di orınlay go'r .
10007026	Adamlar : „ A'lemnin' Jaratqan İyesi — İzraildın' Qudayı “ , — dep atın'dı ma'n'gige ullılasın ha'm qulın' Dawıttın' urpag'ı da Senin' aldın'da bekkem tursın .
10007027	O , A'lemnin' Jaratqan İyesi , İzraildın' Qudayı ! Sen qulın'a : „ Senin' ushın bir u'y — patshalıq jarataman “ , — dep ayan ettin' . Sonlıqtan qulın' usılay duwa etiwge ju'rek etti .
10007028	O , İyem , Jaratqan İye , Sen Qudaysan' , Senin' so'zlerin' haq . Sen qulın'a bul iygilikli wa'deni berdin' .
10007029	Endi aldın'da ma'n'gige dawam etiwi ushın , qulın'nın' patshalıg'ın jarılqawın'dı sorayman . Sebebi o , İyem , Jaratqan İye , Sen solay so'z berdin' ha'm qulın'nın' patshalıg'ı Senin' jarılqawın' arqalı ma'n'gige jarılqanatug'ın boladı » .
10008001	Dawıttın' jen'isleri1 Aradan biraz waqıt o'tkennen keyin , Dawıt filistlerdi jen'ip , olardı boysındırdı ha'm filistlerdin' qolınan Meteg-Amma qalasın tartıp aldı .
10008002	Son'ınan Moab xalqın da jen'iliske ushırattı . Olardı jerge qatara jatqızıp , arqan menen o'lshedi ha'm eki o'lshemdi o'ltirip , u'shinshi o'lshemdi tiri qaldırdı . Solay etip , moablılar Dawıtqa qul bolıp , og'an salıq to'leytug'ın boldı .
10008003	Dawıt Evfrat da'ryasına shekemgi o'z patshalıg'ın qayta tiklemekshi bolıp , sol jerge ju'ris qılg'an Soba patshası Rexob ulı Hadadezerdi de jen'di .
10008004	Dawıt Hadadezerdin' bir mın' jeti ju'z arbalı ha'm jigirma mın' piyada a'skerin qolg'a aldı . Ol sawash arbasına jegiletug'ın barlıq atlardın' tirseklerin kesip mayırıp , onnan tek ju'z attı g'ana alıp qaldı .
10008005	Son'ınan Dawıt Soba patshası Hadadezerge ja'rdemge kelgen Damaskte jasaytug'ın aramlardan jigirma eki mın' adamdı o'ltirdi .
10008006	Ol Damasktegi aramlardın' jerine o'zinin' saqshılar toparın ornalastırdı . Aramlar da Dawıtqa qul bolıp , salıq to'leytug'ın boldı . Jaratqan İye Dawıttı barg'an jerinin' ha'mmesinde jen'iske eristirdi .
10008007	Dawıt Hadadezerdin' sa'rka'rdaları alıp ju'rgen altın qalqanlardı alıp , Erusalimge a'keldi .
10008008	Ja'ne de , ol Hadadezerdin' qol astındag'ı Betax ha'm Berotay qalalarınan ko'p mug'darda qola aldı .
10008009	Xamat patshası Toy Dawıttın' Hadadezerdin' pu'tkil a'skerlerin jen'genin esitti .
10008010	Patsha Toy Dawıtqa sa'lem beriw ha'm onı sawashta Hadadezer u'stinen erisken jen'isi menen qutlıqlaw ushın , ulı Yoramdı og'an jiberdi . Sebebi Toy Hadadezer menen uzaq waqıttan beri urısıp kiyatırg'an edi . Yoram Dawıtqa gu'mis , altın ha'm qoladan islengen zatlardı sawg'ag'a alıp keldi .
10008011	Dawıt patsha bul sawg'alardı basıp alg'an ellerinen alıp kelgen gu'mis ha'm altınlar menen birge Jaratqan İyege bag'ıshladı .
10008012	Bular aram , moab , ammon , filist ha'm amalek xalıqlarınan alıp kelingen , ja'ne de , Soba patshası Rexob ulı Hadadezerden tartıp alıng'an gu'mis ha'm altınlar edi .
10008013	Dawıt Duz oypatlıg'ında edom xalqınan on segiz mın'ın o'ltirip qaytqannan son' , onın' dan'qı astı .
10008014	Ol Edom aymag'ının' ha'mme jerine o'z saqshılar toparın ornalastırdı . Pu'tkil edomlar Dawıtqa qul boldı . Jaratqan İye Dawıttı barg'an jerinin' ha'mmesinde jen'iske eristirdi . Dawıttın' ha'meldarları
10008015	Dawıt pu'tkil İzrailda patshalıq etip , xalqına tuwrı ha'm a'dillik penen hu'kimdarlıq etti .
10008016	Seruya ulı Yoab sa'rka'rda , Axilud ulı Ehoshafat jılnamashı edi .
10008017	Axitub ulı Sadoq penen Abiyatar ulı Aximelex ruwxaniy , Seraya xatker edi .
10008018	Ehoyada ulı Benaya keretler menen peletlerden alıng'an ta'n saqshılardın' basshısı edi . Al Dawıttın' ulları ruwxaniyler edi .
10009001	Dawıttın' Mefiboshetke jaqsılıq islewi1 Bir ku'ni Dawıt : « Shauldın' xojalıg'ınan tiri qalg'an bar ma ? Men Yonatannın' hu'rmeti ushın og'an jaqsılıq qılar edim » , — dedi .
10009002	Shauldın' xojalıg'ının' Siba degen bir xızmetshi kisi bar edi . Onı Dawıttın' aldına shaqırıp keldi . Patsha onnan : — Siba degen senbisen' ? — dep soradı . Siba og'an : — Awa , Siba degen qulın'ız men bolaman , — dep juwap berdi .
10009003	Patsha og'an : — Shauldın' xojalıg'ınan aman qalg'an adam bar ma ? Men og'an Quday ushın jaqsılıq qılayın , — dedi . Siba patshag'a : — Yonatannın' eki ayag'ı da mayıp bolıp qalg'an bir ulı bar , — dep juwap berdi .
10009004	Patsha onnan : — Ol qay jerde ? — dep soradı . Siba patshag'a : — Ol Lo-Debardag'ı Ammiel ulı Maxirdin' u'yinde , — dep juwap berdi .
10009005	Solay etip , Dawıt patsha onı Lo-Debardan , Ammiel ulı Maxirdin' u'yinen aldırdı .
10009006	Shauldın' aqlıg'ı , Yonatannın' ulı bolg'an Mefiboshet Dawıtqa keldi ha'm et-betinen jıg'ılıp , og'an ta'jim etti . Dawıt : — Mefiboshet ! — dedi . — La'bba'y , qulın'ız usı jerde , — dep juwap berdi Mefiboshet .
10009007	Dawıt og'an : — Qorqpa , men a'ken' Yonatannın' hu'rmeti ushın sag'an jaqsılıq qılaman . Atan' Shauldın' barlıq jerlerin sag'an qaytarıp beremen . Al sen ba'rqulla menin' dasturxanımnan awqatlanatug'ın bolasan' , — dedi .
10009008	Mefiboshet ta'jim qılıp : — O'li iytke uqsag'an mendey qulın'ızg'a jaqsılıq qılatug'ınday , men kim bolıppan ? — dedi .
10009009	Son'ınan patsha Shauldın' xızmetshisi Sibanı shaqırtıp alıp , og'an bılay dedi : — Burın mırzan' Shaulg'a ha'm onın' xojalıg'ına tiyisli bolg'an na'rsenin' ha'mmesin onın' aqlıg'ı Mefiboshetke berdim .
10009010	Endi mırzan'nın' aqlıg'ı kerekli azıq-awqat penen ta'miyinleniwi ushın , sen ha'm senin' ulların' menen qulların' onın' ushın jerdi ta'rbiyalap , o'nim alın'lar . Al mırzan'nın' aqlıg'ı Mefiboshet bolsa , ba'rqulla menin' dasturxanımnan awqat jeydi . Sibanın' on bes ulı ha'm jigirma qulı bar edi .
10009011	Siba patshag'a : — Taqsırım , qulın'ız bolg'an men buyırg'anların'ızdın' ha'mmesin orınlayman , — dedi . Mefiboshet patshanın' ullarının' biri sıyaqlı , patshanın' dasturxanınan awqat jedi .
10009012	Mefiboshettin' Mixa degen kishkene bir ulı bar edi . Sol waqıttan baslap , Sibanın' u'yinde jasaytug'ın ha'r bir adam Mefiboshetke xızmet etetug'ın boldı .
10009013	Mefiboshet ba'rqulla patshanın' dasturxanınan awqat jeytug'ın bolg'anlıqtan , Erusalimde jasadı . Onın' eki ayag'ı da mayıp edi .
10010001	Dawıttın' ammonlar menen aramlardı jen'iwi1 Aradan bir qansha waqıt o'tkennen son' , Ammon patshası o'lip , onın' ornına ulı Xanun patsha boldı .
10010002	Sonda Dawıt : « A'kesinin' mag'an jaqsılıq etkeni sıyaqlı , men de Naxash ulı Xanung'a jaqsılıq qılayın » , — dep oylap , a'kesinin' o'limi sebepli kewil aytıw ushın , Xanung'a xızmetshilerin jiberdi . Dawıttın' xızmetshileri Ammon jerine barg'anda ,
10010003	ammon basshıları o'z mırzası Xanung'a : « Dawıt bul adamlardı a'ken'izdin' hu'rmeti ushın sizge kewil aytıw ushın jibergen dep oylaysız ba ? Yaq , Dawıt olardı qalanı ko'zden o'tkerip , bilip alıw ha'm qıyratıw ushın sizge jibergen » , — dedi .
10010004	Solay etip , Xanun Dawıttın' xızmetshilerin tutqıng'a alıp , olardın' saqallarının' yarımın kestirdi ha'm shapanların jambasına keletug'ın etip kestirip , izine qaytarıp jiberdi .
10010005	Dawıt elshileri tuwralı esitkende , olardı ku'tip alıw ushın adam jiberdi . O'ytkeni elshiler qattı xorlang'an edi . Patsha olarg'a : « Saqalın'ız o'skenshe , Erixoda qalın'lar , son'ınan qaytıp kelesizler » , — dedi .
10010006	Ammonlar Dawıttın' o'zlerin jek ko'rip qalg'anın tu'sindi . Sonda adam jiberip , Beyt-Rexob penen Sobadan jigirma mın' aramlı piyada a'skerdi , Maaxa patshası menen onın' mın' adamın ha'm Tob aymag'ınan on eki mın' adamdı jallap aldı .
10010007	Dawıt bunı esitkende , Yoabtı ha'm ma'rt jawıngerlerden du'zilgen pu'tkil a'skerler toparın olarg'a qarsı atlandırdı .
10010008	Ammonlar shıg'ıp , da'rwaza aldında sap tartıp turdı . Al Rexob penen Sobadan kelgen aramlar , Tob penen Maaxadan kelgen adamlar menen birge dalada bo'lek sap tartıp turdı .
10010009	Yoab dushpan a'skerlerinin' aldında da , artında da turg'anın ko'rgende , İzraildın' ag'la a'skerlerinen bazıların tan'lap alıp , olardı aramlarg'a qarsı sapqa turg'ızdı .
10010010	Qalg'an toparlardı inisi Abishaydın' qolına tapsırıp , ammonlarg'a qarsı sapqa dizdi .
10010011	Yoab inisine bılay dedi : « Eger aramlar mennen basım kelse , sen mag'an ja'rdemge kelesen' . Al ammonlar sennen basım kelse , men sag'an ja'rdemge baraman .
10010012	Ma'rt bol ! Xalqımız ushın ha'm Qudayımızdın' qalaları ushın bekkem turayıq . Jaratqan İye O'zine maqul bolg'an isti islesin ! »
10010013	Son'ınan Yoab ha'm onın' janındag'ılar aramlarg'a qarsı hu'jimge o'tiw ushın alg'a ilgerilegende , aramlar olardan qashtı .
10010014	Aramlardın' qashqanın ko'rgen ammonlar da Abishaydan qashıp , qalag'a kirip ketti . Bunnan keyin Yoab ammonlar menen urısıwdan waz keship , Erusalimge qaytıp ketti .
10010015	O'zlerinin' izraillılardan jen'ilgenin ko'rgen aramlar bir jerge toplandı .
10010016	Soba patshası Hadadezer xabar jiberip , Evfrat da'ryasının' arg'ı ta'repinde jasaytug'ın aramlardı shaqırttı . Aramlar Hadadezerdin' sa'rka'rdası Shobaxtın' basshılıg'ında Xelamg'a ketti .
10010017	Bul Dawıtqa ma'lim bolg'anda , ol pu'tkil izraillılardı topladı da , İordan da'ryasın kesip o'tip , Xelamg'a bardı . Aram a'skerleri Dawıtqa qarsı sap tartıp turdı ha'm onın' menen sawash qıldı .
10010018	Degen menen , aramlar izraillılardın' aldına tu'sip qashtı . Dawıt olardın' jeti ju'z sawash arbasının' arbakeshlerin ha'm qırq mın' atlı a'skerin o'ltirdi . Ol Hadadezerdin' sa'rka'rdası Shobaxtı da jaraqatladı ha'm ol sawash maydanında jan tapsırdı .
10010019	Solay etip , Hadadezerdin' qol astındag'ı ha'mme patshalar o'zlerinin' izraillılardan jen'ilgenin ko'rgende , izraillılar menen tınıshlıq kelisimin du'zip , olarg'a bag'ınıshlı boldı . Bunnan keyin , aram xalqı ammon xalqına ja'rdem beriwden qorqıp qaldı .
10011001	Dawıt ha'm Bat-Sheba1 Kelesi jılı ba'ha'rde , patshalar urısqa shıg'atug'ın waqıtta , Dawıt o'z a'skerbasıların ha'm pu'tkil İzrail a'skerlerin Yoabtın' basshılıg'ında urısqa jiberdi . Olar ammonlardı qırıp taslap , Rabba qalasın qamal qıldı . Biraq Dawıttın' o'zi Erusalimde qalg'an edi .
10011002	Bir ku'ni keshke qaray Dawıt to'seginen turdı da , saraydın' u'shegine shıg'ıp , arman-berman ju're basladı . Ol sol jerden qarap , shomılıp atırg'an bir hayaldı ko'rdi . Hayal ju'da' sulıw edi .
10011003	Dawıt hayaldın' kim ekenin bilip keliw ushın , adam jiberdi . Sol adam qaytıp kelip , hayaldın' Eliamnın' qızı , xett xalqınan bolg'an Uriyanın' hayalı Bat-Sheba ekenligin ayttı .
10011004	Dawıt hayaldı alıp keliw ushın xızmetshilerin jiberdi . Hayal Dawıttın' aldına keldi . Dawıt etek kirinen endi tazalang'an hayal menen jattı . Son'ınan hayal u'yine qayttı .
10011005	Hayal ha'miledar bolıp qalg'an edi . Sonlıqtan ol Dawıtqa : « Men ha'miledarman » , — dep xabar jiberdi .
10011006	Sonda Dawıt Yoabqa : « Xett xalqınan bolg'an Uriyanı mag'an jiber » , — degen xabar jolladı . Yoab Uriyanı Dawıttın' aldına jiberdi .
10011007	Uriya aldına kelgende , Dawıt onnan Yoab penen a'skerlerdin' jag'dayı ha'm urıstın' barısı haqqında soradı .
10011008	Son'ınan Uriyag'a : « U'yin'e barıp , dem al » , — dedi . Uriya saraydan shıqqannan son' , patsha onın' izinen sıy jiberdi .
10011009	Degen menen , Uriya u'yine qaytpay , patshanın' barlıq xızmetshileri menen birge saray da'rwazası aldında uyıqladı .
10011010	Dawıtqa Uriyanın' u'yine qaytpag'anı haqqında xabar jetkende , Dawıt Uriyanı shaqırtıp : — Sen wzaq waqıt sırtta boldın'-g'o , nege u'yin'e qaytpadın' ? — dep soradı .
10011011	Uriya Dawıtqa : — Qudaydın' sandıg'ı da , İzrail ha'm Yahuda a'skerleri de ordada qaldı . Sa'rka'rdam Yoab penen sizin' adamların'ız bolsa , qır dalada tu'nep atır . Solay eken , iship-jep , hayalım menen jatıw ushın , men u'yime bara alaman ba ? Aldın'ızda ant iship aytaman : men hasla bulay islemeymen , — dep juwap berdi .
10011012	Sonda Dawıt Uriyag'a : — Bu'gin de usı jerde qal , erten' seni qaytarıp jiberemen , — dedi . Uriya sol ku'ni Erusalimde qaldı . Erten'ine
10011013	Dawıt Uriyanı shaqırıp alıp , ishkizip-jegizdi ha'm onı ma's qıldı . Biraq keshte Uriya ja'ne u'yine barmay , patshanın' xızmetshileri menen birge uyıqlaw ushın burıng'ı jatqan ornına bardı .
10011014	Sonlıqtan kelesi ku'ni azanda Dawıt Yoabqa bir xat jazıp , onı Uriyanın' qolına berip jiberdi .
10011015	Ol xatta bılay dep jazg'an edi : « Uriyanın' jaradar bolıp o'liwi ushın , onı sawashtın' en' qızg'an jerine qoyıp , bir o'zin qaldır » .
10011016	Solay etip , Yoab qalanı qorshap alg'anda , dushpanlardın' ma'rt a'skerlerinin' qay jerde turatug'ının bilgenlikten , Uriyanı sol jerge qoydı .
10011017	Qala xalqı shıg'ıp , Yoabtın' a'skerleri menen sawashqa tu'sti . Sawashta Dawıttın' a'skerlerinen ayırımları qaza taptı . Qazalang'anlar arasında xett xalqınan bolg'an Uriya da bar edi .
10011018	Sawashtın' barısı haqqında xabarlaw ushın , Yoab Dawıtqa adam jiberdi .
10011019	Ol xabarshıg'a bılay dep buyırdı : « Sen sawashtın' barısı haqqında patshag'a jetkergenin'de ,
10011020	patsha g'a'zeplenip , sag'an : „ Olar menen urısıw ushın qalag'a nege bunshelli jaqınlastın'ız ? Olardın' qala diywalınan oq atatug'ının bilmeytug'ın ba edin'iz ?
10011021	Erubbeshettin' ulı Abimelexti qalay o'ltirgenin bilmeytug'ın ba edin'iz ? Tebeste bir hayal diywaldan Abimelextin' u'stine digirman tasın taslap jiberip , onı o'ltirgeni esin'izde joq pa edi ? Solay eken , nege diywalg'a bunshelli jaqın bardın'lar ? “ — degende , sen og'an : „ Xett xalqınan bolg'an qulın'ız Uriya da o'ldi “ , — dep aytarsan' » .
10011022	Xabarshı jolg'a shıqtı . Ol Dawıtqa barg'anda , Yoabtın' o'zine aytqanlarının' ha'mmesin og'an jetkizip bılay dedi :
10011023	— Dushpan bizlerden u'stin shıqtı . Olar qaladan shıg'ıp , bizler menen qır dalada urıstı . Biraq bizler olardı qala da'rwazasına shekem quwıp bardıq .
10011024	Sonda mergenler sizin' adamların'ızg'a qaray diywaldan oq attı . Patshanın' adamlarının' ayırımları qaza taptı , xett xalqınan bolg'an qulın'ız Uriya da qaza taptı .
10011025	Dawıt xabarshıg'a : — Yoabqa bılay dep ayt : « Bolg'an waqıyag'a qapa bolma . Sawashta kimnin' o'letug'ının bilip bolmaydı . Qalag'a qarsı hu'jimdi ku'sheytip , onı jer menen jeksen qılın'lar » . Usı so'zlerdi aytıp , og'an jiger ber , — dedi .
10011026	Uriyanın' hayalı ku'yewinin' qaza tapqanın esitip , ol ushın aza tuttı .
10011027	Aza tutıw waqtı tamam bolg'anda , Dawıt hayaldı sarayg'a aldırdı . Hayal Dawıtqa turmısqa shıg'ıp , og'an bir ul tuwıp berdi . Biraq Dawıttın' bul isi Jaratqan İyege unamadı .
10012001	Natannın' Dawıttı a'shkaralawı1 Jaratqan İye payg'ambar Natandı Dawıtqa jiberdi . Sonda Natan Dawıtqa kelip , bılay dedi : — Bir qalada eki adam bolıptı . Olardın' birinshisi bay , al ekinshisi ka'mbag'al eken .
10012002	Bay adamnın' ju'da' ko'p mayda ha'm iri malları bar eken .
10012003	Biraq ka'mbag'aldın' satıp alıp , bag'ıp atırg'an bir urg'ashı qozısınan basqa hesh na'rsesi joq eken . Qozı ka'mbag'aldın' u'yinde balaları menen birge o'sipti . Onın' nanınan jep , kesesinen suw iship , qoynında uyıqlaptı . Sol adam ushın qozı o'z qızınday edi .
10012004	Bir ku'ni bay adamnın' u'yine bir jolawshı kelipti . Kelgen qonaqqa awqat tayarlaw ushın , o'zinin' qoy ha'm sıyırlarınan birin soyıwg'a baydın' ko'zi qıymay , ka'mbag'aldın' qozısın alıp , qonag'ına awqat tayarlap beripti .
10012005	Dawıttın' bay adamg'a qattı g'a'zebi kelip , Natang'a bılay dedi : — Tiri Jaratqan İye haqı ant ishemen : bunday isti islegen adam o'limge ılayıqlı !
10012006	Tasbawırlıq qılıp , usınday isti islegeni ushın , qozını to'rt ese qılıp to'lewi tiyis .
10012007	Sonda Natan Dawıtqa bılay dedi : — Sol adam sizsiz ! İzraildın' Qudayı Jaratqan İye bılay deydi : « Men seni maylap , İzrailg'a patsha etip qoydım ha'm Shauldın' qolınan qutqardım .
10012008	Men sag'an mırzan'nın' u'yin berdim , hayalların da qoynın'a saldım . İzrail ha'm Yahuda xalqın da sag'an berdim . Eger bul da az bolsa , bulardan da ko'p na'rselerdi berer edim .
10012009	Solay eken , nege Menin' aldımda jawız islerdi islep , so'zimdi pisent etpedin' ? Xett xalqınan bolg'an Uriyanı qılısh penen o'ltirip , hayalın o'zin'e aldın' . Awa , sen onı ammonlardın' qılıshı menen o'ltirdin' .
10012010	Bunnan bılay , ma'n'gige senin' xojalıg'ın'nan qılısh arımaydı . Sebebi sen Meni pisent etpey , xett xalqınan bolg'an Uriyanın' hayalın o'zin'e hayallıqqa aldın' » .
10012011	Jaratqan İye ja'ne bılay deydi : « Sag'an o'z xojalıg'ın' arqalı jamanlıq keltiremen . Senin' ko'z aldın'da hayalların'dı alıp , jaqınların'nın' birine beremen . Ol ku'pa'-ku'ndiz hayalların'nın' qoynına kiredi .
10012012	Awa , sen bul isti jasırınsha isledin' , biraq Men bunı pu'tkil İzrail xalqının' ko'z aldında ku'pa'-ku'ndiz isleymen » .
10012013	Dawıt Natang'a : — Men Jaratqan İyege qarsı gu'na isledim , — dedi . Natan og'an : — Jaratqan İye gu'nan'ızdan o'tti , siz o'lmeysiz .
10012014	Biraq siz bul isin'iz arqalı Jaratqan İyenin' dushpanlarına Og'an til tiygiziwge jol qoyıp berdin'iz . Sol sebepli sizin' tuwılg'an perzentin'iz o'ledi , — dep juwap berdi .
10012015	Son'ınan Natan u'yine qayttı . Jaratqan İye Uriyanın' hayalının' Dawıttan tuwg'an balasın awır keselge duwshar etti .
10012016	Dawıt Qudayg'a bala ushın jalbarınıp , oraza tuttı . U'yine kelip , jerde jatqan halda tu'nlerdi o'tkerdi .
10012017	Saray aqsaqalları Dawıttı jerden turg'ızıw ushın kelgende , ol turıwdı qa'lemedi ha'm olar menen birge awqat ta jemedi .
10012018	Jetinshi ku'ni bala shetnedi . Xızmetshileri Dawıtqa balanın' shetnegeni haqqında xabarlawg'a qorqtı . Olar : « Bala tiri waqıtta , bizler onın' menen so'ylesken edik , biraq ol bizlerge qulaq aspadı . Endi balanın' shetnegenin og'an qalay aytamız ? Ol o'zine qanday da bir jaman na'rse islep qoyar » , — dep sıbırlastı .
10012019	Dawıt xızmetshilerinin' o'z ara sıbırlasıp atırg'anın ko'rgende , balanın' shetnegenin tu'sindi . Ol xızmetshilerinen : — Bala qaytıs boldı ma ? — dep soradı . Olar Dawıtqa : — Awa , qaytıs boldı , — dep juwap berdi .
10012020	Sonda Dawıt ornınan turıp , juwındı . U'stine a'tir jag'ıp , kiyimlerin awmastırdı ha'm Jaratqan İyenin' U'yine barıp , sıyındı . Son'ınan u'yine qaytıp kelip , o'zine awqat beriliwin buyırdı ha'm aldına qoyılg'an awqattı jedi .
10012021	Xızmetshileri og'an : — Bul isin'izdi qalay tu'sinsek boladı ? Bala tiri waqtında oraza tutıp , jıladın'ız . Al ol o'lgennen keyin , ornın'ızdan turıp , awqat jedin'iz , — dedi .
10012022	Dawıt olarg'a bılay dep juwap berdi : — Awa , bala tiri waqtında oraza tuttım , jıladım . Sebebi : « Kim biledi , Jaratqan İye mag'an miyrimin tu'sirip , bala jasap keter » , — dep oylag'an edim .
10012023	Biraq endi bala o'ldi . Solay eken , oraza tutıwımnın' ne keregi bar ? Onı qaytara alar ma edim ? Men onın' janına baraman , biraq ol menin' janıma qaytıp kelmeydi . Sulaymannın' tuwılıwı
10012024	Dawıt hayalı Bat-Shebanı jubattı ha'm janına kirip , onın' menen jattı . Bat-Sheba bir ul tuwdı ha'm onın' atın Sulayman dep qoydı . Jaratqan İye balanı su'ygenlikten ,
10012025	Natan payg'ambardı og'an jiberdi . Natan Jaratqan İyenin' so'zi boyınsha balag'a Edidiya , yag'nıy « Jaratqan İyenin' su'yiklisi » dep at qoydı .
10012026	Sol waqıtları ammonlardın' Rabba qalasına qarsı sawash ju'rgizip atırg'an Yoab patsha sarayı jaylasqan qorg'an qalanı qolg'a kirgizdi .
10012027	Son'ınan Yoab Dawıtqa xabarshılar jiberip bılay dedi : « Men Rabba qalasına hu'jim qılıp , onın' suw tarmag'ın qolg'a kirgizdim .
10012028	Endi siz qalg'an a'skerlerdi baslap kelin' de , qalanı qorshap alıp , onı qolg'a kirgizin' . Eger qalanı men basıp alsam , qala menin' atım menen atalıp keter » .
10012029	Dawıt pu'tkil a'skerlerin toplap , Rabba qalasına ketti ha'm qalag'a hu'jim jasap , onı qolg'a kirgizdi .
10012030	Dawıt olardın' patshasının' basındag'ı tajdı aldı . Hasıl taslar menen bezelgen , awırlıg'ı bir talant keletug'ın altın taj Dawıttın' basına kiygizildi . Dawıt qaladan ko'p mug'darda olja da alıp qayttı .
10012031	Al sol jerde jasaytug'ın xalıqtı jarg'ı , sho'kkish ha'm balta menen jumıs islewge , gerbish tayarlawg'a ma'jbu'r etti . Dawıt ammonlardın' qalalarının' ha'mmesinde usılay isledi . Son'ınan ol pu'tkil a'skerleri menen birge Erusalimge qaytıp ketti .
10013001	Amnon ha'm Tamara1 Dawıttın' ulı Abshalomnın' Tamara degen bir sulıw qarındası bar edi . Dawıttın' basqa bir ulı Amnon Tamaranı su'yip qaldı .
10013002	Amnon qarındası Tamara sebepli azap shegip , awırıp qaldı . Sebebi Tamara pa'k qız bolg'anlıqtan , Amnon ushın qızg'a bir na'rse islew mu'mkinshiligin tabıw qıyın edi .
10013003	Biraq Amnonnın' Yonadab degen jorası bar edi . Yonadab Dawıttın' a'jag'ası Shimeanın' ulı bolıp , ol ju'da' hiyleker edi .
10013004	Bir ku'ni Yonadab Amnonnan : — Ha'y , patshanın' ulı , nege ku'nnen-ku'nge azıp baratırsan' ? Mag'an sebebin aytpaysan' ba ? — dep soradı . Amnon og'an : — Tuwısqanım Abshalomnın' qarındası Tamaranı su'yip qaldım , — dep juwap berdi .
10013005	Yonadab og'an : — To'sekke jatıp alıp , o'zin'di awırıp atırg'anday etip ko'rset . A'ken' seni ko'riw ushın kelgende , og'an : « Ag'a , o'tinish , qarındasım Tamara kelip , mag'an awqat pisirip bersin . Awqattı ko'z aldımda pisirsin , onı ko'rip , qolınan awqat jeyin » , — dep ayt , — dedi .
10013006	Solay etip , Amnon to'sekke jatıp alıp , o'zin awırıp atırg'an etip ko'rsetti . Patsha onı ko'riwge kelgende , Amnon patshag'a : « Ag'a , o'tinish , qarındasım Tamara kelip , ko'z aldımda bir-eki taba nan pisirip bersin . Men onın' qolınan nan jeyin » , — dedi .
10013007	Sonda Dawıt sarayda jasap atırg'an Tamarag'a : « A'jag'an' Amnonnın' u'yine barıp , og'an jeytug'ın bir na'rse pisirip ber » , — dep xabar jiberdi .
10013008	Tamara a'jag'ası Amnonnın' u'yine ketti . Ol to'sekte jatırg'an edi . Tamara qamır iylep , onın' u'yinde taba nan pisirdi .
10013009	Son'ınan tabanı alıp , nandı Amnonnın' dasturxanına qoyg'anda , ol jegisi kelmedi . Sonda Amnon u'ydegilerge : « Qasımnan ha'mme shıg'ıp ketsin » , — dep buyırdı . Ha'mme shıg'ıp ketti .
10013010	Bunnan keyin , Amnon Tamarag'a : « Awqattı jatatug'ın bo'lmeme alıp kel , men senin' qolın'nan awqat jeyin » , — dedi . Tamara o'zi pisirgen nanlardı a'jag'ası Amnonnın' jatatug'ın bo'lmesine apardı .
10013011	Jesin dep , Tamara nandı Amnong'a jaqınlatqanda , ol Tamaranı uslap alıp : — Qarındasım , kel , menin' menen jat , — dedi .
10013012	Biraq Tamara og'an bılay dedi : — Yaq , a'jag'a , menin' namısıma tiyme . İzrailda bunday is islenbeydi . Bunday aqılsızlıqtı isleme .
10013013	Usınday shermendelikten keyin , men qalay bas ko'terip ju're alaman ? Al sen İzraildag'ı aqmaq adamlardın' biri bolıp qalasan' . O'tinemen , patsha menen so'yles , ol senin' mag'an u'yleniwin'e qarsı bolmaydı .
10013014	Degen menen , Amnon Tamarag'a qulaq salg'ısı kelmedi . Ol qızdan ku'shlirek bolg'anlıqtan , qızdı zorlap , namısına tiydi .
10013015	Sonnan son' , Amnonnın' Tamaranı jek ko'rgenligi sonshelli , onın' jek ko'riwshiligi burın bolg'an muhabbatınan da ku'shlirek edi . Amnon Tamarag'a : — Tur , joq bol ! — dedi .
10013016	Tamara Amnong'a : — Yaq , meni quwıwın' — bul birinshi islegen jamanlıg'ın'nan da awırıraq , — dedi . Biraq Amnon og'an qulaq salg'ısı kelmedi .
10013017	Amnon xızmetshi jigitin shaqırıp og'an : « Mına birewdi bul jerden quwıp jiber de , artınan qapını jawıp tasla » , — dedi .
10013018	Jigit Tamaranı sırtqa shıg'arıp , izinshe qapını jawdı . Tamaranın' u'stinde uzın , jen'i de uzın nag'ıslı kiyim bar edi . Patshanın' turmısqa shıqpag'an qızları usılay kiyinetug'ın edi .
10013019	Tamara basına ku'l shashıp , u'stindegi uzın jen'li kiyimin jırtıp tasladı . Ol qolları menen basın uslap , dad salıp , en'irewi menen ketti .
10013020	A'jag'ası Abshalom qızg'a : « Senin' menen birge bolg'an a'jag'an' Amnon ba edi ? Endi sestin'di shıg'arma , qarındasım . Ol senin' a'jag'an'-g'o . Bul waqıyag'a qapa bolma » , — dedi . Solay etip , Tamara a'jag'ası Abshalomnın' u'yinde jalg'ız ha'm mun'lı jasadı .
10013021	Dawıt patsha bolıp o'tkenler haqqında esitip , qattı g'a'zeplendi .
10013022	Abshalom Amnong'a jaqsı da , jaman da so'z aytpadı . O'ytkeni ol qarındası Tamaranın' namısına tiygeni ushın , Amnondı jek ko'rip qalg'an edi . Abshalomnın' Amnondı o'ltiriwi
10013023	Eki jıldan keyin , Abshalom patshanın' barlıq ulların o'zinin' qoyın qırqtırıp atırg'an jerge , Efrayım qalasına jaqın jerdegi Baal-Xasorg'a shaqırdı .
10013024	Abshalom patshag'a kelip : — Men qoylarımdı qırqtırıp atırman . O'tinemen , o'zin'iz de , xızmetshilerin'iz de menin' menen birge sol jerge barsan'ız , — dedi .
10013025	Dawıt patsha og'an : — Yaq , ulım , eger bizler ha'mmemiz barsaq , sag'an ju'k bolamız , — dedi . Abshalom qattı jalınsa da , patshanın' barg'ısı kelmedi , biraq balasına pa'tiya berdi .
10013026	Sonda Abshalom patshag'a : — Onda a'jag'am Amnonnın' bizler menen birge barıwına ruxsat berin' , — dedi . Patsha onnan : — Amnon nege senin' menen barıwı kerek ? — dep soradı .
10013027	Biraq Abshalom jalına bergennen keyin , patsha Amnondı ha'm basqa ullarının' ha'mmesin onın' menen birge jiberdi .
10013028	Abshalom xızmetshilerine bılay dep buyırdı : « Amnonnan ko'z u'zben'ler ! Ol sharap iship , ma's bolg'an waqıtta , men sizlerge : „ Amnondı o'ltirin' “ , — dep aytaman . Sonda onı o'ltirin'ler . Qorqpan'lar ! Sizlerge buyrıqtı men berip atırman . Ku'shli ha'm ma'rt bolın'lar ! »
10013029	Xızmetshiler Abshalomnın' buyrıg'ın orınlap , Amnondı o'ltirdi . Sonda patshanın' basqa ulları g'ashırlarına minip , qashıp ketti .
10013030	Olar jolda kiyatırg'anda , Dawıtqa : « Abshalom patshanın' barlıq ulların o'ltiripti , olardın' birde birewi tiri qalmaptı » , — degen xabar jetip keldi .
10013031	Patsha ornınan turdı da , kiyimlerin jırtıp , o'zin jerge tasladı . Onın' janındag'ı barlıq xızmetshileri de kiyimlerin jırttı .
10013032	Sonda Dawıttın' a'jag'ası Shimeanın' ulı Yonadab bılay dedi : « Taqsır , ha'mme ullarımnan ayırılıp qaldım dep oylaman'ız . Tek Amnon o'ldi . Sebebi ol qarındası Tamaranın' namısına tiygennen beri , Abshalom Amnondı o'ltiriwdi oylap ju'rgen edi .
10013033	Sonlıqtan taqsır , ha'mme ulların'ız o'ldi , degen xabardan ta'shiwishlenben' . Tek jalg'ız Amnon g'ana o'ldi » .
10013034	Sol arada Abshalom qashıp ketti . Gu'zetshi jigit to'beshiktin' batıs jolınan u'lken bir alamannın' kiyatırg'anın ko'rdi .
10013035	Yonadab patshag'a : « A'ne , ulların'ız kiyatır . Qulın'ızdın' aytqanınday boldı » , — dedi .
10013036	Ol aytıp bolar-bolmastan , patshanın' ulları jetip keldi de , dad salıp jılay basladı . Patsha da , xızmetshileri de qattı o'kirip jıladı .
10013037	Al Abshalom qashıp , Geshur patshası Ammihud ulı Talmaydın' janına bardı . Dawıt ulı Amnon ushın uzaq waqıt aza tuttı .
10013038	Geshurg'a qashqan Abshalom ol jerde u'sh jıl boldı .
10013039	Endi patsha Dawıt Abshalomdı sag'ına basladı . Sebebi ol Amnonnın' o'limine jubanısh tapqan edi .
10014001	Abshalomnın' Erusalimge qaytıp keliwi1 Seruya ulı Yoab patshanın' Abshalomdı sag'ınıp ju'rgenin bildi .
10014002	Ol birewdi jiberip , Teqoada jasaytug'ın aqıllı bir hayaldı aldırdı . Yoab hayalg'a : « Aza kiyimlerin'di kiyip , o'zin'di aza tutıp ju'rgen adam sıyaqlı ko'rset . A'tir de jaqpay , o'zin'di uzaq waqıttan beri o'lini azalap ju'rgen sıyaqlı tut .
10014003	Keyin patshag'a barıp , og'an menin' usı so'zlerimdi jetkiz » , — dedi de , Yoab hayalg'a nelerdi aytıw kerekligin u'yretti .
10014004	Solay etip , teqoalı hayal patshag'a bardı . Ol patshanın' aldında et-betinen jıg'ılıp , ta'jim etip , patshag'a : — O , patsha , mag'an ja'rdem berin' , — dedi .
10014005	Patsha onnan : — Ne boldı ? — dep soradı . Hayal patshag'a bılay dep juwap berdi : — Men bir baxıtsız jesir hayalman . Ku'yewim o'lip qaldı .
10014006	Shorın'ız bolg'an menin' eki ulım bar edi . Olar atızda to'belesip qalıptı . Olardı ayıratug'ın hesh kim bolmag'annan son' , birewi birewin urıp , o'ltirip qoyıptı .
10014007	Endi pu'tkil tiyre shorın'ız bolg'an mag'an qarsı shıg'ıp : « Tuwısqanın o'ltirgen adamdı bizlerdin' qolımızg'a ber . Tuwısqanın o'ltirgeni ushın onı o'ltirip , usılayınsha miyrasxordı da joq qılamız » , — dep atır . Solay etip , jer betinde ku'yewimnin' atın ha'm urpag'ın dawam ettiretug'ın tuyaq qaldırmaw ushın , olar menin' oshag'ımdag'ı qalg'an shoqtı da o'shirejaq .
10014008	Patsha hayalg'a : — U'yin'e qayta ber , bul isti senin' paydan'a sheship beremen , — dedi .
10014009	Sonda teqoalı hayal patshag'a : — Taqsır ! Bul waqıyag'a men ha'm menin' a'kemnin' xojalıg'ı ayıplı bolsın . Patsha ha'm onın' taxtı ayıpsız bolsın , — dedi .
10014010	Patsha hayalg'a : — Birew sag'an qarsı bir na'rse dese , onı mag'an alıp kel . Ol qaytıp sag'an tiymeytug'ın boladı , — dedi .
10014011	Hayal patshag'a : — Olay bolsa , o'sh alıwshı a'mengerler isin gu'jitip , ulımdı o'ltirip qoymawı ushın , patsha , Qudayın'ız Jaratqan İye haqı ant ishsen'iz , — dedi . Patsha hayalg'a : — Tiri Jaratqan İyenin' atı menen aytaman : ulın'nın' bir tal shashı da tu'speydi , — dedi .
10014012	Hayal patshag'a : — Taqsır , shorın'ız bolg'an mag'an ja'ne bir so'z aytıwg'a ruxsat bersen'iz , — dedi . — Ayt , — dedi patsha .
10014013	Hayal so'zin dawam etip bılay dedi : — Ne ushın siz Qudaydın' xalqına qarsı bulay islep atırsız ? Patsha , siz usı ga'pin'iz arqalı o'zin'iz o'zin'izdi ayıplap atırsız . O'ytkeni o'zin'iz quwg'ın qılg'an adamdı qaytarmay atırsız .
10014014	Jerge to'gilgen suwdı qaytıp jıynaw mu'mkin bolmag'anı sıyaqlı , ha'mmemiz de du'nyadan o'tip ketemiz . Biraq Quday jandı nabıt qılıwdı qa'lemeydi . Ol quwg'ın qılıng'an adamnın' O'zinen uzaq ketpewi ushın shara izleydi .
10014015	Xalıq meni qorqıtqanı sebepli , taqsırıma usılardı aytıp beriw ushın keldim . Men o'zimshe : « Patsha menen so'yleseyin , ba'lkim , ol shorısının' tilegin orınlar .
10014016	So'zlerime qulaq asıp , meni ha'm ulımdı o'ltirmekshi bolıp , Qudaydın' bergen miyrasınan ayırıwdı qa'legenlerdin' qolınan qutqarar .
10014017	So'ytip , taqsırımnın' so'zi meni tınıshlandırar » , — dep oyladım . Sebebi siz , taqsır , jaqsı menen jamandı ayırıwda Qudaydın' perishtesi sıyaqlısız . Sizge Qudayın'ız Jaratqan İye yar bolsın !
10014018	Patsha hayalg'a : — Sennen bir na'rse sorayın , biraq mennen hesh na'rseni jasırma , — dedi . Hayal patshag'a : — Soran' , taqsır , — dep juwap berdi .
10014019	Patsha hayaldan : — Bul islerdin' ha'mmesinde Yoabtın' qolı bar ma ? — dep soradı . Hayal patshag'a bılay dep juwap berdi : — Taqsır , aldın'ızda ant iship aytaman : sizden hesh na'rseni jasırıw mu'mkin emes . Awa , mag'an buyrıq bergen ha'm shorın'ızg'a usı so'zlerdin' ha'mmesin u'yretken qulın'ız Yoab boladı .
10014020	Jag'daydı o'zgertiw ushın , qulın'ız Yoab bunı oylap tapqan edi . Taqsır , siz Qudaydın' bir perishtesi sıyaqlı dana bolıp , eldegi waqıyalardın' ha'mmesinen xabardarsız .
10014021	Sonda patsha Yoabtı shaqırtıp , og'an : — Meyli , tilegin'di orınlayman . Barıp , jas jigit Abshalomdı qaytarıp alıp kel , — dedi .
10014022	Yoab et-betinen jerge jıg'ılıp , patshag'a ta'jim etti ha'm og'an minnetdarshılıq bildirip : — O , taqsır , bu'gin mennen kewlin'iz tolg'anın bilip turman . Sebebi siz qulın'ızdın' tilegin orınladın'ız , — dedi .
10014023	Son'ınan Yoab Geshurg'a barıp , Abshalomdı Erusalimge alıp keldi .
10014024	Biraq patsha : « Abshalom u'yine ketsin , menin' aldıma kelmesin » , — dep buyrıq berdi . Sonlıqtan Abshalom patshanı ko'rmey , o'z u'yine ketti .
10014025	Pu'tkil İzrailda sın-sımbatı boyınsha Abshalom sıyaqlı maqtawı artqan adam joq edi . Ol basınan ayag'ına shekem minsiz edi .
10014026	Abshalomg'a shashı awırlıq qılatug'ın bolg'anlıqtan , ol ha'r jılı shashın kestiretug'ın edi . Ol shashın kestirgen waqıtta o'lshetetug'ın edi . Onın' shashının' awırlıg'ı patshalıqtag'ı o'lshem birligi boyınsha o'lshegende , eki ju'z shekel shıg'atug'ın edi .
10014027	Abshalomnın' u'sh ulı ha'm Tamara degen sulıw bir qızı bar edi .
10014028	Abshalom Erusalimde eki jıl jasasa da , patshanı ko're almadı .
10014029	Son'ınan ol patshag'a jiberiw ushın Yoabtı shaqırttı . Biraq Yoab Abshalomg'a keliwdi qa'lemedi . Abshalom ekinshi ret shaqırttı , biraq Yoabtın' ja'ne kelgisi kelmedi .
10014030	Sonda Abshalom qullarına : « Minekey , Yoabtın' arpa atızı menikinin' janında tur . Barıp , atızg'a ot berin' » , — dedi . Xızmetshiler barıp , Yoabtın' atızına ot berdi .
10014031	Yoab ornınan turdı da , Abshalomnın' u'yine barıp : — Qulların' ne ushın atızıma ot berdi ? — dep soradı .
10014032	Abshalom og'an bılay dedi : — Minekey , men seni patshanın' aldına jiberiw ushın , usı jerge keliwin'di aytıp , adam jollag'an edim . Sen arqalı patshag'a : « Geshurdan ne ushın keldim ? Ol jerde qalg'anım men ushın jaqsıraq bolar edi » , — dep aytpaqshı edim . Endi men patshanı ko'rgim keledi . Eger ayıplı bolsam , meni o'zi o'ltirsin .
10014033	Sonda Yoab barıp , Abshalomnın' so'zlerin patshag'a jetkizdi . Patsha Abshalomdı shaqırttı . Abshalom patshanın' aldına keldi de , onın' aldında et-betinen jerge jıg'ılıp , ta'jim etti . Patsha Abshalomdı su'ydi .
10015001	Abshalomnın' Dawıtqa qarsı bas ko'teriwi1 Bunnan son' , Abshalom o'zine bir sawash arbası , atlar ha'm aldında juwırıp ju'retug'ın eliw saqshı tayarladı .
10015002	Ol azanda erte turıp , qala da'rwazasına baratug'ın jol boyında turatug'ın edi . O'z arzın tın'latıp , hu'kim shıg'artıw ushın patshag'a kelgen ha'r bir adamdı shaqırıp alıp , onnan : « Qay qaladansan' ? » — dep soraytug'ın edi . Sol adam İzraildın' qaysı urıwınan kelgenin aytatug'ın edi .
10015003	Sonda Abshalom sol adamg'a : « Qara , senin' dawa isin' tuwrı ha'm a'dil . Biraq patshanın' janında seni tın'law ushın tayınlang'an hesh kim joq » , — deytug'ın edi .
10015004	Son'ınan : « Qa'nekey , endi meni elge qazı qılıp qoysa , o'z arzısı menen kelgen ha'r bir adamnın' isin a'dalatlıq penen shesher edim » , — dep qosıp qoyatug'ın edi .
10015005	Eger birew Abshalomg'a ta'jim etiw ushın jaqınlassa , ol sol adamg'a qolın sozatug'ın ha'm onı qushaqlap , su'yetug'ın edi .
10015006	Abshalom patshag'a arız qılıp kelgen izraillılardın' ha'r birine usılay qatnas jasaytug'ın edi . Solay etip , ol izraillılardın' kewlin o'zine awdırıp aldı .
10015007	Aradan to'rt jıl o'tkennen son' , Abshalom patshag'a bılay dedi : — Menin' Xebrong'a barıp , Jaratqan İyege bergen wa'demdi orınlap keliwime ruxsat bersen'iz .
10015008	Sebebi qulın'ız bolg'an men Aram u'lkesindegi Geshurda jasap atırg'anımda : « Eger Jaratqan İye meni Erusalimge qaytarsa , onda men Xebrong'a barıp , Og'an sıyınaman » , — dep wa'de bergen edim .
10015009	Patsha og'an : — Aman-esen kete ber , — dedi . Ol ornınan turıp , Xebrong'a ketti .
10015010	Abshalom İzraildın' pu'tkil urıwlarına jasırın tu'rde xabarshılar jiberip , olarg'a : « Ka'rnay dawısın esitiwden-aq : „ Abshalom Xebronda patsha boldı “ , — dep aytın'lar » , — dedi .
10015011	Erusalimnen mira't etilgen eki ju'z adam bolıp o'tken waqıyalardan biyxabar halda , jaqsı niyet penen Abshalomg'a erip ketti .
10015012	Abshalom qurbanlıq shalıp atırıp , Dawıttın' ma'sla'ha'tshisi gilolı Axitofeldi de Gilo qalasınan aldırttı . Usılayınsha qozg'alan' ku'sheye berdi . O'ytkeni Abshalomnın' izine ergenlerdin' sanı ko'beyip atırg'an edi . Dawıttın' Erusalimnen qashıwı
10015013	Bir xabarshı Dawıtqa kelip : « İzraillılardın' kewli Abshalomg'a awıp ketti » , — dedi .
10015014	Sonda Dawıt Erusalimde o'zi menen birge bolg'an barlıq xızmetshilerine : — Turın'lar , qashayıq ! Bolmasa , Abshalomnan qashıp qutıla almaysız . Da'rhal ketip qalmasaq , Abshalom izimizden tez jetip alıp , ba'lege duwshar eter , qalanı da qılıshtan o'tkerer , — dedi .
10015015	Patshanın' xızmetshileri : — Taqsır , siz qanday qararg'a kelsen'iz , bizler orınlawg'a tayarmız , — dep juwap berdi .
10015016	Solay etip , patsha pu'tkil saray xalqın izine ertip , jolg'a shıqtı . Al sarayg'a qarap turıwı ushın , on toqalın sol jerde qaldırdı .
10015017	Patsha ha'm onın' izine ergen pu'tkil xalıq qalanın' en' shetindegi u'ydin' janına kelip , toqtadı .
10015018	Sol jerden baslap , barlıq xızmetshileri , keretler menen peletlerden alıng'an ta'n saqshılar ha'm Gattan o'zine erip kelgen gatlı altı ju'z a'sker patshanın' aldınan ju'rip o'tti .
10015019	Patsha gatlı İttayg'a bılay dedi : — Nege sen de bizler menen kiyatırsan' ? İzin'e qaytıp , jan'a patsha menen qal . O'ytkeni sen watanın'nan quwılg'an bir jat ellisen' .
10015020	Sen keshe kelgensen' . Bu'gin qay jerge bararımdı o'zim bilmey turıp , seni de sergizdan qılayın ba ? İzge qayt , a'skerlerin'di de o'zin' menen alıp qayt . Qudaydın' su'yispenshiligi ha'm sadıqlıg'ı sag'an yar bolsın !
10015021	Biraq İttay patshag'a : — Taqsır , tiri Jaratqan İye haqı aldın'ızda ant iship aytaman : o'lim ushın bolsa da , o'mir ushın bolsa da , siz qay jerde bolsan'ız , qulın'ız bolg'an men de sol jerde bolaman , — dep juwap berdi .
10015022	Dawıt İttayg'a : — Yaqshı , onda aldıg'a o'tip , ju're ber , — dedi . Solay etip , gatlı İttay ha'm onın' janındag'ı ha'mme adamlar bala-shag'aları menen birge jolın dawam etti .
10015023	Xalıq ketip baratırg'anda , a'tiraptag'ı pu'tkil el zar-zar jılastı . Patsha Kidron sayınan o'tti . Pu'tkil xalıq sho'listanlıqqa qaray jol aldı .
10015024	Ruwxaniy Sadoq penen Qudaydın' Kelisim sandıg'ın ko'tergen lebiyliler de sol jerde edi . Olar Qudaydın' sandıg'ın jerge qoydı . Pu'tkil xalıq qaladan shıg'ıp bolg'ansha , ruwxaniy Abiyatar to'beshikke ko'terilip , olardı ku'tip turdı .
10015025	Son'ınan patsha Sadoqqa bılay dedi : « Qudaydın' sandıg'ın qalag'a qaytarıp alıp bar . Eger Jaratqan İyenin' mag'an miyrimi tu'sken bolsa , Ol meni izime qaytarıp , sandıqtı ha'm sandıq turatug'ın orındı mag'an ko'rseter .
10015026	Eger Ol mag'an : „ Sag'an kewlim tolmadı “ , — dese , onda men tayarman . Ol mag'an maqul ko'rgenin islesin » .
10015027	Patsha so'zin dawam etip , ruwxaniy Sadoqqa bılay dedi : « Jag'daydı ko'rip turg'an joqsan' ba ? Ulın' Aximaastı ha'm Abiyatardın' ulı Yonatandı janın'a al da , Abiyatar menen birge aman-esen qalag'a qayt .
10015028	Sizlerden anıq bir xabar almag'anımsha , men İordan tegisliginde , da'ryanın' o'tkelinde ku'tip turaman » .
10015029	Solay etip , Sadoq penen Abiyatar Qudaydın' sandıg'ın Erusalimge qaytarıp aparıp , sol jerde qaldı .
10015030	Al Dawıt bolsa , jılap-en'irep Za'ytu'n tawına ko'terile berdi . Ol basın orap alıp , jalan' ayaq ketip baratır edi . Onın' janındag'ı adamlardın' ha'mmesi de basların orap alıp , jılap-en'irep tawg'a shıg'ıp baratır edi .
10015031	Sol arada birew Dawıtqa : « Axitofel de Abshalomnın' ta'repin alg'an til biriktiriwshiler arasında eken » , — dep xabarladı . Sonda Dawıt : « O , Jaratqan İye , Axitofeldin' ken'esin joqqa shıg'ara go'r ! » — dep duwa etti .
10015032	Dawıt Qudayg'a sıyınatug'ın tawdın' to'besine jetip barg'anda , Ark tiyresinen bolg'an Xushay kiyimi jırtılg'an , basına topıraq shashılg'an halda onı qarsı aldı .
10015033	Dawıt og'an bılay dedi : « Menin' menen birge ketsen' , mag'an ju'k bolasan' .
10015034	Eger qalag'a qaytıp barsan' , Abshalomg'a : „ Ha'y patsha , sizin' qulın'ız bolmaqshıman . Burın a'ken'izge qanday xızmet etken bolsam , sizge de solay xızmet etemen “ , — dep aytarsan' . Usılay sen Axitofeldin' ma'sla'ha'tin menin' ushın bosqa shıg'arasan' .
10015035	Ruwxaniyler Sadoq penen Abiyatar sol jerde senin' menen birge boladı . Patshanın' sarayında esitkenlerin'nin' ha'mmesinen olardı xabardar etip tur .
10015036	Sadoqtın' ulı Aximaas penen Abiyatardın' ulı Yonatan da sol jerde . Esitkenlerin'nin' ha'mmesin olar arqalı mag'an jetkerip turasan' » .
10015037	Solay etip , Dawıttın' dostısı Xushay Erusalimge ketti . Sol waqıtta Abshalom da Erusalimge kirip kiyatırg'an edi .
10016001	Dawıt ha'm Siba1 Dawıt tawdın' to'besinen arman qaray biraz tu'skende , Mefiboshettin' xızmetshisi Siba qosaqlang'an eki eshekke eki ju'z nan , keptirip nıg'ızlang'an kishmishten ju'z dana , taza pisken miyweden ju'z dana ha'm bir mes sharap ju'klep , Dawıttın' aldınan shıqtı .
10016002	Patsha Sibadan : — Bulardı ne ushın alıp keldin' ? — dep soradı . Siba og'an : — Eshekler patsha xojalıg'ındag'ılardın' miniwi ushın , nan menen taza miyweler xızmetshilerin'izdin' jewi ushın , al sharap sho'lde haldan tayg'anlardın' ishiwi ushın , — dep juwap berdi .
10016003	Patsha onnan : — Mırzan' Shauldın' aqlıg'ı qayaqta ? — dep soradı . Siba og'an : — Mefiboshet Erusalimde qaldı . Sebebi ol : « İzrail xalqı bu'gin atamnın' patshalıg'ın mag'an qaytarıp beredi » , — dep aytıp atır , — dep juwap berdi .
10016004	Sonda patsha og'an : — Mefiboshettin' ha'mme na'rsesi seniki boladı , — dedi . Siba patshag'a ta'jim etip : — Qullıq , taqsır ! Mag'an ba'rqulla kewlin'iz tolg'ay ! — dedi . Dawıt ha'm Shimey
10016005	Dawıt patsha Baxurimge jetip barg'anda , Shauldın' tiyresinen bolg'an Geranın' ulı Shimey g'arg'anıwı menen onın' aldınan shıqtı .
10016006	Pu'tkil a'skerleri ha'm ma'rt jawıngerleri Dawıt patshanın' on' ha'm shep jag'ında turg'anına qaramastan , Shimey Dawıtqa ha'm onın' xızmetshilerine tas ılaqtırdı .
10016007	Shimey bılay dep g'arg'andı : « Joq bol , ket . Ha'y , qanxor , on'bag'an adam !
10016008	Sen ornına patsha bolg'an Shauldın' u'y-ishinde to'gilgen qanlardın' qunın Jaratqan İye sennen o'ndirip atır . Ol patshalıqtı ulın' Abshalomg'a berdi . Sen qanxor bolg'anın' ushın , bul ba'lege jolıqtın' » .
10016009	Seruya ulı Abishay patshag'a : — Bul o'li ko'pek nege taqsırımdı g'arg'aydı eken ? Ruxsat berin' , basın u'zip taslayın , — dedi .
10016010	Biraq patsha og'an : — Ha'y Seruya ulları , bunın' menen sizlerdin' jumısın'ız bolmasın ! Jaratqan İye og'an : « Dawıttı g'arg'a » , — degeni ushın g'arg'ap atırg'an bolsa , kim onnan : « Nege bulay islep atırsan' ? » — dep soray aladı ? — dedi .
10016011	Keyin Dawıt Abishayg'a ha'm xızmetshilerine bılay dedi : « O'z ulım meni o'ltirmekshi bolıp turg'anda , mına benaminli onnan beterin islemey me ? Onı tınıshına qoyın'lar , g'arg'ay bersin . O'ytkeni bunı og'an Jaratqan İye aytqan .
10016012	Ba'lkim , Jaratqan İye menin' xorlanıp atırg'anımdı ko'rip , bu'gingi g'arg'ıslar ornına jaqsılıq qaytarar » .
10016013	Dawıt adamları menen birge jolın dawam etti . Al Shimey Dawıttın' qaptalında , tawdın' janbawırında ju'riwi menen onı g'arg'ap , tas atıp , topıraq shashtı .
10016014	İordan da'ryasındag'ı o'tkelge sharshap jetken patsha ha'm onın' janındag'ı xalıq sol jerde dem aldı . Xushay menen Axitofeldin' ken'esleri
10016015	Sol arada Abshalom ha'm onın' izraillı pu'tkil ta'repdarları Erusalimge keldi . Axitofel de Abshalom menen birge edi .
10016016	Sonda Dawıttın' dostısı Ark tiyresinen bolg'an Xushay Abshalomnın' janına barıp : — Jasasın patsha ! Jasasın patsha ! — dep baqırdı .
10016017	Abshalom Xushaydan : — Dostın'a sadıqlıg'ın' usı ma ? Ne ushın dostın' menen ketpedin' ? — dep soradı .
10016018	Xushay og'an bılay dep juwap berdi : — Yaq , men Jaratqan İyenin' , mına xalıqtın' ha'm pu'tkil izraillılardın' tan'lag'an adamı ta'repinde bolıp , onın' janında qalaman .
10016019	Endi men Dawıttın' ulı Abshalomnan basqa kimge xızmet qılaman ? A'ken'izge qalay xızmet etken bolsam , sizge de solay xızmet etemen .
10016020	Sonda Abshalom Axitofelge qarap : — Ne isleyik , bizlerge ken'es ber , — dedi .
10016021	Axitofel Abshalomg'a : — Sarayg'a qarap turıwı ushın , a'ken'nin' taslap ketken toqalları menen jat . Sonda pu'tkil İzrail a'ken'izdin' sizdi jek ko'rip qalg'anın biledi ha'm sizdi qollawshılardın' ha'mmesi ja'ne de ku'shke minedi .
10016022	Solay etip , saraydın' u'shegine Abshalom ushın bir shatır qurıldı . Ol pu'tkil izraillılardın' ko'z aldında a'kesinin' toqalları menen jatıp shıqtı .
10016023	Sol waqıtları Axitofel bergen ken'esler Quday ta'repinen berilgen ken'esler dep sanalatug'ın edi . Axitofeldin' ha'r bir ken'esi Dawıt ushın da , Abshalom ushın da usınday edi .
10017001	Xushaydın' Axitofeldin' ken'esin buzıwı1 Axitofel Abshalomg'a ja'ne bılay dedi : « Ruxsat bersen'iz , on eki mın' adamdı saylap alıp , bu'gin tu'nde ketip , Dawıttın' izine tu'seyin .
10017002	Ha'zir Dawıt sharshap , haldan tayg'an waqıtta , og'an hu'jim etip , ko'zin qorqıtsam , qasındag'ılar qashıp ketedi . Sonda men Dawıt patshanın' bir o'zin o'ltiremen .
10017003	Son'ınan pu'tkil xalıqtı sizge qaytarıp alıp kelemen . Xalıqtın' sizge qaytıwı siz o'ltirmekshi bolıp atırg'an adamnın' o'limine baylanıslı . Solay etip , pu'tkil xalıq zıyan ko'rmeydi » .
10017004	Bul ken'es Abshalomg'a da , pu'tkil İzrail aqsaqallarına da unap qaldı .
10017005	Biraq Abshalom : « Ark tiyresinen bolg'an Xushaydı da shaqırın' . Ol ne der eken , esiteyik » , — dedi .
10017006	Xushay kelgende , Abshalom og'an Axitofeldin' qanday ken'es bergeni tuwralı aytıp berdi . Son'ınan ol Xushaydan : — Onın' ken'esi boyınsha is tutayın ba ? Bolmasa , sen ken'es ber , — dep soradı .
10017007	Xushay Abshalomg'a bılay juwap berdi : — Axitofeldin' bul rette bergen ken'esi jaqsı emes .
10017008	A'ken'izdin' ha'm onın' adamlarının' ma'rt jawıngerler ekenin bilesiz . Olar dalada balalarınan ayırılg'an ayıw sıyaqlı g'a'zepli . Bunın' u'stine , a'ken'iz ta'jiriybeli jawınger , ol tu'ndi a'skerler janında o'tkermeydi .
10017009	Bul waqıtta ol u'n'girlerdin' birinde yamasa bir jerde jasırınıp ju'rgen bolsa kerek . Eger ol a'skerlerimizge birinshi bolıp hu'jim jasasa , ol haqqında esitken ha'r bir adam : « Abshalomg'a ergenler qırg'ıng'a ushıraptı » , — dep aytadı .
10017010	Sonda ju'rekleri arıslannın' ju'regindey bolg'an ma'rtlerdin' de qorqınıshtan ju'rekleri suwlaydı . Sebebi a'ken'izdin' batırlıg'ın ha'm onın' qasındag'ılardın' ma'rtligin pu'tkil İzrail biledi .
10017011	Sonlıqtan sizge aytatug'ın ken'esim mınaw : Dannan Beer-Shebag'a shekemgi , ten'iz jag'asındag'ı qum sıyaqlı san-sanaqsız bolg'an pu'tkil izraillılardı a'tirapın'ızg'a toplan' . Siz o'zin'iz de sawashqa shıg'ın' .
10017012	Sonda bizler jasırıng'an jerlerinin' birinde Dawıtqa hu'jim qılıp , jer betine tu'sken shıq kibi u'stine bastırıp baramız . Dawıttı da , onın' janındag'ılardın' hesh birin de tiri qaldırmaymız .
10017013	Eger ol bir qalanı panalasa , onda pu'tkil izraillılar sol qalag'a arqanlar alıp baradı . Qalanı bir tası qalmag'ansha , oypatlıqqa qaray tartıp qulatıp , joq qılamız .
10017014	Abshalom ha'm pu'tkil izraillılar : « Xushaydın' ken'esi Axitofeldin' ken'esinen jaqsıraq » , — dedi . Sebebi Jaratqan İye Abshalomdı apatqa ushıratıw ushın , Axitofeldin' jaqsı ken'esin joqqa shıg'arıwdı sheship qoyg'an edi .
10017015	Xushay ruwxaniyler Sadoq penen Abiyatarg'a Axitofeldin' Abshalom menen İzrail aqsaqallarına bergen ken'esi ha'm o'zinin' olarg'a bergen ken'esi tuwralı aytıp berdi .
10017016	Son'ınan olarg'a : « Sizler mına xabardı Dawıtqa tez jetkizin' : bul tu'ndi İordan tegisliginde , da'ryanın' o'tkelinde o'tkizbesin . Tez arg'ı ta'repke o'tsin . Bolmasa , patshanın' o'zi de , janındag'ılar da tolıq qırılıp ketedi » , — dedi .
10017017	Sol waqıtları qalada ko'rinbew ushın , Yonatan menen Aximaas qala sırtındag'ı Rogel bulag'ı janında ku'tip turatug'ın edi . Bir shorı qız barıp , olarg'a bolıp o'tkenlerdi xabarlap turatug'ın , al olar esitkenlerin Dawıt patshag'a jetkizip turatug'ın edi .
10017018	Biraq bir o'spirim olardı ko'rip qalıp , Abshalomg'a xabarladı . Sonda Yonatan menen Aximaas asıg'ıs ol jerden ketip , Baxurimdegi bir adamnın' u'yine keldi . U'ydin' ha'wlisinde bir qudıq bar edi . Yonatan menen Aximaas sol qudıqqa jasırındı .
10017019	Sol adamnın' hayalı bir japqısh alıp , qudıqtın' awzın jawıp qoyıp , hesh na'rse sezilmewi ushın , onın' u'stine masaqlardı jayıp tasladı .
10017020	Abshalomnın' xızmetshileri u'yge , hayaldın' janına kelip , onnan : — Aximaas penen Yonatan qay jerde ? — dep soradı . Hayal olarg'a : — O'zektin' arg'ı ta'repine o'tip ketti , — dep juwap berdi . Abshalomnın' xızmetshileri olardı izlep ketti , biraq taba almay , Erusalimge qayttı .
10017021	Adamlar ketkennen keyin , Aximaas penen Yonatan qudıqtan shıqtı da , bolıp o'tken waqıyalardı xabarlaw ushın , Dawıt patshag'a ketti . Olar Dawıtqa barıp : « Qa'ne , ha'zir-aq da'ryanı kesip o'tin'ler » , — dedi ha'm Axitofeldin' og'an qarsı qanday ken'es bergenligin aytıp berdi .
10017022	Dawıt sol waqıtta-aq pu'tkil adamları menen birge İordan da'ryasın kesip o'tti . Tan' atqanda , İordan da'ryasın kesip o'tpegen birde bir adam qalmadı .
10017023	Axitofel o'zi bergen ken'estin' iske aspag'anın ko'rgende , eshegin ertlep , og'an mindi de , o'z qalasına , o'z u'yine qaytıp ketti . Ol u'y-ishine wa'siyatnama qaldırg'annan son' , asılıp o'ldi . Onın' denesi a'kesinin' qa'birine qoyıldı .
10017024	Dawıt Maxanayımg'a barg'an waqıtta , Abshalom ha'm onın' janındag'ı İzrail a'skerleri İordan da'ryasın kesip o'tip atırg'an edi .
10017025	Abshalom Yoabtın' ornına Amasanı sa'rka'rda etip tayınladı . Amasa izraillı İtranın' ulı bolıp , anasının' atı Abigayıl edi . Abigayıl Seruyanın' sin'lisi bolıp , olar Naxash degen adamnın' qızları edi . Seruya bolsa , Yoabtın' anası edi .
10017026	Abshalom ha'm İzrail a'skerleri Gilad jerine orda qurdı .
10017027	Dawıt Maxanayımg'a barg'anda , ammonlardın' Rabba qalasınan bolg'an Naxash ulı Shobiy , lo-debarlı Ammiel ulı Maxir ha'm Rogelimnen bolg'an giladlı Barzillay
10017028	Dawıtqa ko'rpe-to'sekler , qırmalar ha'm ılay ıdıslar alıp keldi . Ja'ne de , Dawıt ha'm onın' janındag'ılardın' jewi ushın biyday , arpa , un , tarı , aq lobiya , qızıl lobiya , quwırmash ,
10017029	pal , qatıq , qoy ja'ne de maldın' su'tinen alıng'an sır alıp keldi . Sebebi olar : « Xalıq sho'lde ash , haldan tayg'an ha'm sho'llegen bolsa kerek » , — dep oylag'an edi .
10018001	Abshalomnın' o'ltiriliwi1 Dawıt o'zinin' janındag'ı a'skerlerin bir jerge toplap , ko'zden o'tkerdi ha'm olardın' u'stinen mın'basılar menen ju'zbasılar qoydı .
10018002	Son'ınan olardı Seruya ulı Yoabtın' , onın' inisi Abishaydın' ha'm gatlı İttaydın' basshılıg'ında u'sh toparg'a bo'lip atlandırdı . Patsha a'skerlerge : — Men de sizler menen birge baraman , — dedi .
10018003	Biraq a'skerler : — İltimas , siz bizler menen birge barman' . Eger bizlerdin' qashıwımızg'a tuwra kelse de , olar bizlerge dıqqat awdarmaydı , ha'tte , yarımımız o'lip ketsek te , olar bizlerge dıqqat awdarmaydı . Siz bizlerdin' on mın'ımızg'a turasız . Sonlıqtan sizin' bizlerge qalada turıp ja'rdem bergenin'iz jaqsıraq , — dep juwap berdi .
10018004	Patsha olarg'a : — Sizler neni maqul ko'rsen'iz , sonı isleymen , — dedi . Adamlar ju'zlik ha'm mın'lıq toparlarg'a bo'linip , qaladan shıg'ıp baratırg'anda , patsha da'rwaza janında turg'an edi .
10018005	Patsha Yoab , Abishay ha'm İttayg'a : « Menin' hu'rmetim ushın jigitke , Abshalomg'a zıyan tiygizben'ler » , — dep buyırdı . Ha'mme a'skerler patshanın' a'skerbasılarg'a Abshalomg'a baylanıslı bergen buyrıg'ın esitti .
10018006	Dawıttın' a'skerleri izraillılar menen urısıw ushın urıs maydanına shıqtı . Sawash Efrayım tog'ayında boldı .
10018007	İzrail a'skerleri Dawıttın' a'skerlerinen jen'ilip qaldı . Ol jerde u'lken qırg'ın bolıp , sol ku'ni jigirma mın' adam o'ldi .
10018008	Sawash ha'mme jerge jayıldı . Sol ku'ni tog'aydag'ı qa'wipli jag'daylarg'a jolıg'ıp o'lgenlerdin' sanı qılıshtan o'lgenlerdin' sanınan ko'birek edi .
10018009	Abshalom an'sızda Dawıttın' adamlarına dus kelip qaldı . Ol g'ashırg'a mingen edi . G'ashır u'lken bir emen ag'ashının' qalın' shaqaları astınan o'tip baratırg'anda , Abshalomnın' bası shaqalar arasına kirip , ilinip qaldı . G'ashır jolın dawam etip kete berdi , al Abshalom terekke iliniwi menen , salbırap qaldı .
10018010	Sonda bir adam bunı ko'rip qalıp , Yoabqa : — Men Abshalomnın' bir emen ag'ashına ilinip , salbırap qalg'anın ko'rdim , — dep xabarladı .
10018011	Yoab xabar bergen adamg'a : — A'neqalas , onı ko'rgen bolsan' , nege jerge qulatıp o'ltirmedin' ? Sag'an on shekel gu'mis penen bir qayıs sawg'a eter edim , — dedi .
10018012	Biraq sol adam og'an bılay dep juwap berdi : — Eger qolıma mın' shekel gu'mis sanap uslatqanın'ızda da , patshanın' ulına qol ko'termegen bolar edim . Sebebi patshanın' sizge , Abishayg'a ha'm İttayg'a : « Menin' hu'rmetim ushın jigitti , Abshalomdı saqlap qalın'lar » , — dep buyrıq bergenin esittik .
10018013	Eger men janımdı qa'terge qoyıp , Abshalomdı o'ltirgenimde , bul isim patshag'a bilinbey qalmas edi . Siz de meni jaqlamag'an bolar edin'iz .
10018014	Sonda Yoab sol adamg'a : — Bu'ytip , senin' menen waqıttı bosqa o'tkermeyin , — dep , qolına u'sh nayza alıp barıp , emen ag'ashına ilinip , ele tiri turg'an Abshalomnın' ju'regine qadadı .
10018015	Son'ınan Yoabtın' on no'ker jigiti Abshalomdı qorshap alıp , onı o'ltirdi .
10018016	Sonnan keyin Yoab sawashtı toqtatıw ushın ka'rnay sherttirgende , a'skerler izraillılardı quwıwdı toqtatıp , izine qayttı .
10018017	Yoabtın' a'skerleri Abshalomdı tu'sirip aldı da , tog'aydag'ı bir teren' shuqırg'a tasladı . Shuqırdın' u'stine u'lken taslardı u'ydi . Pu'tkil izraillılar u'ylerine qaray qashıp ketti .
10018018	Abshalom tiri waqtında : « Atımdı este qaldıratug'ın birde bir ulım joq » , — dep Patsha oypatlıg'ına bir estelik ornatıp , og'an o'zinin' atın bergen edi . Bul estelik ha'zir de « Abshalomnın' esteligi » dep ataladı . Dawıttın' aza tutıwı
10018019	Sadoq ulı Aximaas Yoabqa : — Ruxsat ber , juwırıp barıp , patshag'a Jaratqan İyenin' onı dushpanlarınan qutqarg'anın xabarlayın , — dedi .
10018020	Yoab og'an : — Yaq , bu'gin xabardı sen jetkizbeysen' . Basqa waqıtta xabar jetkizersen' , biraq bu'gin emes . O'ytkeni patshanın' ulı o'ldi , — dedi .
10018021	Son'ınan Yoab bir kushlı adamg'a : « Sen barıp , ko'rgenlerin'di patshag'a jetkiz » , — dedi . Kushlı adam Yoabtın' aldında ta'jim etti de , juwırıp ketti .
10018022	Biraq Sadoq ulı Aximaas ja'ne : — Ne bolsa bolsın , ruxsat ber , men de kushlının' izinen juwırayın , — dedi . Yoab og'an : — Ulım , nege juwırıp barg'ın' kelip qaldı ? Bul xabar ushın sag'an su'yinshi bermeydi-g'o , — dedi .
10018023	Degen menen , Aximaas : — Ne bolsa , sol bolsın , juwırıp baraman , — dedi . Sonda Yoab : — Meyli , juwırsan' , juwır , — dedi . Solay etip , Aximaas tegislik boylap juwırıp , kushlıdan ozıp ketti .
10018024	Sol waqıtta Dawıt qalanın' ishki ha'm sırtqı da'rwazalarının' arasında otır edi . Gu'zetshi diywal janındag'ı da'rwazanın' to'besine shıqtı . Ol a'tirapqa ko'z jiberip , bir adamnın' juwırıp kiyatırg'anın ko'rdi .
10018025	Gu'zetshi baqırıp , bunı patshag'a xabarladı . Patsha og'an : « Eger tek bir adam kiyatırg'an bolsa , demek , onın' jaqsı xabar alıp kiyatırg'anı » , — dedi . Sol adam kem-kemnen jaqınlasıp kele berdi .
10018026	Gu'zetshi basqa bir adamnın' da juwırıp kiyatırg'anın ko'rip , da'rwaza qarawılına : « A'ne , ja'ne bir adam juwırıp kiyatır » , — dep baqırdı . Sonda patsha : « Ol da jaqsı xabar alıp kiyatır » , — dedi .
10018027	Gu'zetshi : — Birinshisinin' juwırg'anın Sadoq ulı Aximaastın' juwırg'anına uqsatıp turman , — dedi . Patsha og'an : — Aximaas jaqsı adam . Ol jaqsı xabar alıp keledi , — dep juwap berdi .
10018028	Sol waqıtta Aximaas ba'lent dawıs penen patshag'a : « Tınıshlıq » , — dep baqırdı . Son'ınan patshanın' aldında et-betinen jerge jıg'ılıp , ta'jim etip : « Taqsırıma qol ko'tergenlerdi ta'slim etken Qudayın'ız Jaratqan İyege alg'ıslar bolsın ! » — dedi .
10018029	Patsha onnan : — Abshalom jigit aman ba ? — dep soradı . Aximaas patshag'a : — Yoab patshanın' xızmetshisi bolg'an kushlı adam menen meni bul jerge jibergen waqtında , u'lken bir ala-sapıran bolıp atırg'an edi . Biraq ne bolg'anın bilmeymen , — dep juwap berdi .
10018030	Patsha og'an : — Shetke shıg'ıp , bul jerde tur , — dedi . Aximaas shetke shıg'ıp turdı .
10018031	Sol waqıtta kushlı adam da jetip kelip : — Taqsır , xosh xabar ! Bu'gin Jaratqan İye sizge qarsı bas ko'tergenlerdin' ha'mmesinin' qolınan sizdi qutqardı , — dedi .
10018032	Patsha kushlıdan : — Abshalom jigit aman ba ? — dep soradı . Kushlı patshag'a : — Taqsır ! Dushpanların'ızdın' ha'm jaman niyet penen sizge qarsı bas ko'tergenlerdin' ha'mmesinin' aqırı bul jigittin' aqırı sıyaqlı bolsın ! — dep juwap berdi .
10018033	Patsha albırap qaldı . Ol da'rwaza u'stindegi bo'lmege shıg'ıp , jıladı . Ol shıg'ıp baratırıp : « Wah , ulım Abshalom ! Wah , ulım , ulım Abshalom ! Ulım , senin' ornın'a men o'lsem bolmas pa edi ! Wah , ulım , ulım Abshalom ! » — dep zarlap jılar edi .
10019001	Yoabtın' Dawıtqa keyip , eskertiwi1 Yoabqa : « Dawıt patsha Abshalom ushın jılap , aza tutıp atır » , — dep xabarladı .
10019002	Sol ku'ngi jen'is a'skerler ushın azag'a aylandı . Sebebi olar patshanın' ulı ushın aza tutıp atırg'anın esitken edi .
10019003	Sol ku'ni a'skerler qalag'a sawashtan qashqan adamlar sıyaqlı uyalıp kirdi .
10019004	Al patsha bolsa , betin basıp , ba'lent dawıs penen : « Wah , ulım , Abshalom ! Abshalom , ulım , ulım ! » — dep baqırıp otırg'an edi .
10019005	Yoab patsha otırg'an u'yge barıp , og'an bılay dedi : « Bu'gin sizin' janın'ızdı , ul-qızların'ızdın' janların , hayalların'ızdın' janların qutqarg'an adamlardın' ha'mmesin uyatqa qoydın'ız .
10019006	O'ytkeni siz o'zin'izdi jek ko'rgenlerdi jaqsı ko'rip , o'zin'izdi jaqsı ko'rgenlerdi jek ko'resiz . Bu'gin siz a'skerbasılardın' ha'm xızmetshilerdin' o'zin'iz ushın hesh na'rsege arzımaytug'ının ko'rsettin'iz . Awa , eger Abshalom tiri qalıp , ha'mmemiz o'lip ketkende , siz ushın jaqsı bolatug'ının men bu'gin an'lap jettim .
10019007	Endi sırtqa shıg'ıp , adamların'ızdı jigerlendirin' ! Jaratqan İyenin' atı menen ant ishemen : eger shıqpasan'ız , bu'gin tu'nde sizin' qasın'ızda birde bir adam qalmaydı . Bul jaslıg'ın'ızdan usı ku'nge shekem basın'ızg'a tu'sken apatlardın' ishindegi en' jamanı boladı » .
10019008	Sonda patsha qala da'rwazasının' aldına shıg'ıp otırdı . Pu'tkil a'skerlerge : « Patsha qala da'rwazasının' aldına kelip otırdı » , — degen xabar jetkende , olar da patshanın' janına keldi . Dawıttın' Erusalimge qaytıwıSol waqıtta Abshalomnın' janındag'ı izraillılar u'ylerine qashıp ketken edi .
10019009	İzraildın' ha'mme urıwlarınan bolg'an adamlar bir-biri menen tartısıp bılay desti : « Patsha bizlerdi dushpanlarımızdın' qolınan qutqardı . Bizlerdi filistlerdin' qolınan qutqarg'an da sol edi . Al endi bolsa , ol Abshalom sebepli elden qashıp ketti .
10019010	Bizlerge basshı bolıwı ushın maylag'anımız Abshalom bolsa , sawashta o'ldi . Solay eken , endi nege Dawıt patshanı qaytarıp alıp keliwge asıqpay atırmız ? »
10019011	Dawıt patsha ruwxaniyler Sadoq penen Abiyatarg'a bılay dep xabar jiberdi : « Yahuda aqsaqallarına bılay dep aytın'lar : „ Pu'tkil izraillılardın' patshanı o'z sarayına qaytarıw haqqında aytqan so'zleri menin' qulag'ıma jetip keldi . Al sizler nege patshanı qaytarıwda son'g'ılar bolmaqshısız ?
10019012	Sizler menin' tuwısqanlarımsız — o'z su'yegim ha'm o'z etimsiz . Nege sizler patshanı o'z sarayına qaytarıwda en' son'g'ılar bolmaqshısız ? “
10019013	Amasag'a da bılay dep aytın'lar : „ Sen menin' tuwısqanımsan' — o'z su'yegim ha'm o'z etimsen' . Eger men seni Yoabtın' ornına ma'n'gige sa'rka'rda etip qoymasam , Quday meni jazalag'an u'stine jazalasın ! “ »
10019014	Solay etip , Dawıt pu'tkil yahudalılardı o'zine tolıq awdırıp aldı . Yahudalılar patshag'a : « Pu'tkil adamların'ız benen qaytıp kelin' » , — dep xabar jiberdi .
10019015	Patsha qaytıp , İordan da'ryasına bardı . Yahuda xalqı patshanı ku'tip alıp , İordan da'ryasınan o'tkiziw ushın Gilgalg'a keldi .
10019016	Baxurimnen benaminli Gera ulı Shimey de Dawıt patshanı ku'tip alıw ushın , yahudalılar menen birge asıg'ıs jolg'a shıqtı .
10019017	Onın' janında Benyamin urıwınan mın' adam bar edi . Shauldın' u'yinin' xızmetshisi Siba da on bes ulı ha'm jigirma qulı menen birge İordan da'ryasına , patshanın' janına jetip keldi .
10019018	Olar patshanın' u'y-ishin da'ryadan o'tkeriw ha'm onın' tilegin orınlaw ushın patshanın' janına keldi . Patsha da'ryanı kesip o'tpekshi bolıp turg'anda , Gera ulı Shimey patshanın' aldına jıg'ılıp ,
10019019	og'an bılay dedi : « Taqsır , meni ayıpker sanaman'ız . Siz Erusalimnen shıqqan ku'nin'izde islegen jamanlıg'ımdı kewlin'izde saqlamay , umıtıp jiberin' .
10019020	Qulın'ız bolg'an men qanday gu'na islegenimdi bilemen . Sonlıqtan taqsırımdı qarsı alıw ushın , pu'tkil Yusup urıwınan birinshi bolıp men keldim » .
10019021	Sonda Seruya ulı Abishay : « Jaratqan İyenin' maylag'an adamın g'arg'ag'anı ushın , Shimey o'liwi tiyis » , — dedi .
10019022	Biraq Dawıt og'an : « Ha'y , Seruyanın' ulları , bul sizlerdin' jumısın'ız emes . Bu'gin sizler nege mag'an qarsı shıg'ıp atırsız ? İzrailda bu'gin birde bir adam o'ltirilmeydi ! Men o'zimnin' İzraildın' patshası ekenimdi bilmeymen be ? ! » — dedi .
10019023	Son'ınan ol ant iship , Shimeyge : « Sen o'lmeysen' ! » — dedi .
10019024	Shauldın' aqlıg'ı Mefiboshet te patshanı ku'tip alıw ushın shıqqan edi . Ol patsha ketken ku'nnen baslap , aman-esen izge qaytqan ku'nine shekem ayaqların da , kiyimlerin de juwmag'an , saqalın da almag'an edi .
10019025	Mefiboshet patshanı ku'tip alıw ushın Erusalimnen kelgende , patsha onnan : — Mefiboshet , sen nege menin' menen birge ketpedin' ? — dep soradı .
10019026	Mefiboshet patshag'a bılay dep juwap berdi : — Taqsır , qulın'ız bolg'an men mayıp bolg'anım sebepli , qulım Sibag'a : « Eshekti ertle , men og'an minip , patsha menen birge ketemen » , — dedim . Biraq ol meni aldadı .
10019027	Taqsır , sizin' aldın'ızda ol mag'an jala japtı . Biraq siz , taqsır , Qudaydın' perishtesi sıyaqlısız . Siz neni maqul ko'rsen'iz , sonı islen' .
10019028	Sebebi taqsırım , sizin' aldın'ızda a'kemnin' urpaqlarının' ha'mmesi o'z o'limin ku'tip ju'rgeninde , siz qulın'ız bolg'an meni dasturxanın'ızdan awqat jeytug'ınlar arasına otırg'ızdın'ız . Sizden bunnan artıq bir na'rse sorawg'a ne haqım bar , o , patsha ? !
10019029	Patsha og'an : — O'z islerin' haqqında ga'pti balalatıwdın' ne ha'jeti bar ? Sag'an aytatug'ınım mınaw : Siba menen ekewin'iz jerlerdi bo'lisip alın' , — dedi .
10019030	Biraq Mefiboshet patshag'a : — Taqsırım sarayına aman-saw qaytıp kelgen eken , endi barlıq jerlerdi Siba ala g'oysın , — dep juwap berdi .
10019031	Giladlı Barzillay da İordan da'ryasın kesip o'tiwde patshag'a joldas bolıp , onı shıg'arıp salıw ushın , Rogelimnen kelgen edi .
10019032	Barzillay og'ada qartayg'an bolıp , seksen jasqa shıqqan edi . Ol ju'da' bay adam bolg'anlıqtan , patsha Maxanayımda bolg'an waqıtta , patshanı azıq-awqat penen ta'miyinlep turg'an edi .
10019033	Patsha Barzillayg'a : — Menin' menen birge da'ryanı kesip o't . Erusalimde men seni azıq-awqat penen ta'miyinleymen , — dedi .
10019034	Biraq Barzillay patshag'a bılay dep juwap berdi : — Siz benen Erusalimge ketetug'ınday , qansha o'mirim qaldı deysiz ?
10019035	Men ha'zir seksen jastaman . Jaqsı menen jamandı ajırata almasam , ishken-jegenimnin' da'min seze almasam , erkek ha'm hayal qosıqshının' dawısın esite almasam , taqsır , sizge ju'k bolıwımnın' nege keregi bar ?
10019036	Qulın'ız bolg'an men tek g'ana İordan da'ryasın siz benen birge kesip o'tip , sizge az-maz joldas bolmaqshı edim . Patsha , siz nege mag'an bunshelli sıy ko'rsetip atırsız ?
10019037	Mag'an u'yime qaytıwg'a ruxsat berin' . Biraq qulın'ız Kimham usı jerde , ol siz benen birge arg'ı ta'repke o'tsin . Og'an neni maqul ko'rsen'iz , sonı islen' .
10019038	Patsha og'an : — Kimham menin' menen birge arg'ı ta'repke o'tedi . Sen og'an neni maqul ko'rsen' , men sonı isleymen . Mennen ne tilesen' de , tilegin'di orınlayman , — dedi .
10019039	Sonnan keyin , patsha ha'm pu'tkil xalıq İordan da'ryasınan o'tti . Patsha Barzillaydı su'yip , og'an pa'tiya berdi . Son'ınan Barzillay u'yine qayttı .
10019040	Patsha Gilgalg'a ketti . Kimham da onın' menen birge ketti . Pu'tkil Yahuda a'skerleri ha'm İzrail a'skerlerinin' yarımı patshag'a joldas boldı .
10019041	Sonda izraillılar patshag'a barıp : — Nege tuwısqanlarımız yahudalılar sizdi urlap ketip , sizdi ha'm xojalıg'ın'ızdı pu'tkil adamların'ız benen İordan da'ryasının' arg'ı ta'repine o'tkerip qoydı ? — dedi .
10019042	Yahudalılar izraillılarg'a : — O'ytkeni patsha bizlerdin' jaqınımız . Nege bug'an qapa bolasızlar ? Patshanın' awqatınan bir na'rse jedik pe ? YA bolmasa , o'zimizge bir na'rse aldıq pa ? — dedi .
10019043	İzraillılar yahudalılarg'a juwap berip : — Patshada bizlerdin' on payımız bar . Sonlıqtan Dawıt patshada sizlerden go're ko'birek haqımız bar . Solay eken , nege bizlerdi jerge urasızlar ? Patshamızdı qaytıp alıp keliwdi birinshi bolıp bizler aytqan joq pa edik ? — dedi . Degen menen , yahudalılardın' so'zleri izraillılardikinen ku'shlirek boldı .
10020001	Shebanın' qozg'alan'ı1 Sol arada sol jerde Benyamin urıwınan Bixriydin' ulı Sheba degen jaramas bir adam payda boldı . Sheba ka'rnay shertip : « Dawıt penen baylanısımız joq , İshay ulı Dawıtta qarızımız da joq . Ha'y , izraillılar , ha'r birin'iz o'z u'yin'izge qaytın'lar ! » — dedi .
10020002	Sonda pu'tkil izraillılar Dawıttı taslap , Bixriy ulı Shebanın' izine erip ketip qaldı . Al yahudalılar o'z patshası ta'repinde qalıp , İordan da'ryasınan Erusalimge shekem og'an joldas boldı .
10020003	Dawıt patsha Erusalimdegi sarayına qaytıp barg'anda , sarayg'a qarap turıwı ushın taslap ketken toqalların baqlaw astında saqlap , olardı ta'miyinlep turdı . Biraq olar menen jatpadı . Olar o'mirinin' aqırına shekem u'y qamag'ında saqlanıp , jesir hayallar sıyaqlı jasadı .
10020004	Dawıt Amasag'a : « U'sh ku'n ishinde yahudalılardı aldıma shaqırıp kel . O'zin' de usı jerde bol » , — dedi .
10020005	Amasa yahudalılardı shaqırıp keliw ushın ketti . Biraq ol belgilengen waqıtta qaytıp kelmedi .
10020006	Sonda Dawıt Abishayg'a : « Endi Bixriy ulı Sheba bizlerge Abshalomnan da u'lkenirek jamanlıq isleydi . Ol o'zine qorg'anlı qalalardı tawıp alıp , ko'zimizden g'ayıp bolmawı ushın , sen menin' a'skerlerimdi al da , onın' izinen quw » , — dedi .
10020007	Solay etip , Yoabtın' adamları , keretler menen peletlerden alıng'an ta'n saqshılar ha'm pu'tkil ma'rt jawıngerler Bixriy ulı Shebanı quwıw ushın , Abishaydın' basshılıg'ında Erusalimnen shıqtı .
10020008	Olar Gibondag'ı u'lken jartastın' janına jetip barg'anda , Amasa olardın' aldınan shıqtı . Yoab sawash kiyimin kiyip alg'an edi . Ol kiyiminin' sırtınan bir qayıs tag'ıp , qayısqa qınında turg'an bir qanjar baylag'an edi . Yoab aldıg'a ju'rip baratırıp , qanjardı qınınan shıg'ardı .
10020009	Yoab Amasag'a : « Qalaysan' , tuwısqanım ? » — dedi de , onı su'yiw ushın , on' qolı menen Amasanın' saqalınan usladı .
10020010	Amasa Yoabtın' qolındag'ı qanjardı an'lamadı . Yoab qanjardı Amasanın' qarnına sug'ıp jibergende , onın' ishek-qarnı jerge to'gildi . Ekinshi ret urıwg'a ha'jet qalmadı , ol o'lgen edi . Bunnan son' , Yoab ha'm onın' inisi Abishay Bixriy ulı Shebanı quwıwdı dawam etti .
10020011	Yoabtın' adamlarının' biri Amasanın' o'liginin' janında turıp , Amasanın' adamlarına : « Yoabqa sadıq bolıp , Dawıt ta'repte bolg'an ha'r bir adam Yoabqa ersin » , — dedi .
10020012	Amasanın' o'li denesi qang'a bılg'anıp , joldın' ortasında jatırg'an edi . Yoabtın' adamı o'lige jaqınlasqan ha'r bir adamnın' sol jerde toqtap qalıp atırg'anın ko'rgende , Amasanın' o'ligin su'yrep , atızg'a ılaqtırıp jiberdi de , u'stine bir kiyimdi tasladı .
10020013	O'lik joldan alıp taslang'annan son' , ha'mme Bixriy ulı Shebanı quwıw ushın , Yoabtın' izinen ketti .
10020014	Sol arada Sheba pu'tkil İzrail urıwlarının' jerlerinen o'tip , Abel-Beyt-Maaxag'a keldi . Sol aymaqlardın' xalqı da og'an qosıldı . Ha'mmesi toplanıp , Shebag'a erdi .
10020015	Yoab barlıq adamları menen barıp , Abel-Beyt-Maaxa qalasında bolg'an Shebanı qorshap aldı . Olar qalanın' aldına topıraq u'ydi ha'm onın' u'stine minip , diywaldı qulata basladı .
10020016	Sol waqıtta aqıllı bir hayal qala ishinen baqırıp : « Tın'lan'lar ! Tın'lan'lar ! Yoabqa aytın'lar , berman kelsin , men onın' menen so'ylesejaqpan » , — dedi .
10020017	Yoab hayalg'a jaqınlastı . Sonda hayal onnan : — Yoab degen sizbisiz ? — dep soradı . — Awa , men , — dep juwap berdi Yoab . Hayal Yoabqa : — Onda shorın'ızdın' ga'pin esitin' , — dedi . Yoab og'an : — Qulag'ım sende , — dedi .
10020018	Hayal so'zin bılay dep dawam etti : — Burıng'ılar : « Abel qalasına barıp , ma'sla'ha't alın'lar » , — deytug'ın ha'm ma'sele solay sheshiletug'ın edi .
10020019	Bizler İzraildın' tınıshlıg'ın qa'leytug'ın sadıq adamlarmız . Siz bolsan'ız , İzraildag'ı anaday qa'dirli qalalardın' birin wayran qılmaqshısız . Jaratqan İyenin' iyeligin ne ushın joq qılmaqshısız ?
10020020	Yoab hayalg'a juwap berip bılay dedi : — Hasla , olay emes ! Men wayran qılmaqshı da , joq qılmaqshı da emespen .
10020021	Hesh qanday olay emes . Efrayım tawlı u'lkesinen bolg'an Bixriy ulı Sheba degen adam Dawıt patshag'a qarsı bas ko'terdi . Eger onın' jalg'ız o'zin tutıp bersen'iz , men qaladan artqa sheginemen . Sonda hayal Yoabqa : — Onın' basın sizge diywaldan taslaymız , — dedi .
10020022	Son'ınan hayal o'zinin' dana so'zlerin pu'tkil xalıqqa jetkiziw ushın ketti . Xalıq Bixriy ulı Shebanın' basın kesip , Yoabqa ılaqtırdı . Sonda Yoab ka'rnay shertti ha'm onın' adamları qalanı taslap , u'ylerine ketti . Yoab ta Erusalimge , patshanın' janına qaytıp keldi . Dawıttın' ha'meldarları
10020023	Yoab pu'tkil İzrail a'skerlerinin' sa'rka'rdası edi . Ehoyada ulı Benaya keretler menen peletlerden alıng'an ta'n saqshılardın' a'skerbasısı edi .
10020024	Adoniram ma'rdikarg'a alıng'anlar u'stinen juwapker , Axilud ulı Ehoshafat jılnamashı edi .
10020025	Shewa xatker , Sadoq ha'm Abiyatar ruwxaniyler edi .
10020026	Ja'ne de , yairli İra Dawıttın' ruwxaniyi edi .
10021001	Dawıttın' gibonlılar ushın o'sh alıwı1 Dawıt patshalıq etken da'wirde u'sh jıl qatara asharshılıq boldı . Sonda Dawıt Jaratqan İyeden ken'es soradı ha'm Jaratqan İye og'an : « Bug'an Shaul ha'm onın' qanxor u'y-ishi sebepshi boldı . O'ytkeni Shaul gibonlılardı o'ltirdi » , — dep juwap berdi .
10021002	Patsha gibonlılardı shaqırtıp alıp , olar menen so'ylesti . Gibonlılar İzrail xalqınan emes , al amor xalqınan qalg'an xalıq bolıp , izraillılar olardı tiri qaldırıwg'a ant ishken edi . Degen menen , İzrail ha'm Yahuda xalqı ushın jan ku'ydirgen Shaul olardı joq qılıwg'a ha'reket etti .
10021003	Dawıt gibonlılardan : — Sizler ushın ne isleyin ? Jaratqan İyenin' xalqına pa'tiyan'ızdı beriwin'iz ushın , bul gu'nanı ne menen juwayın ? — dep soradı .
10021004	Gibonlılar Dawıtqa : — Bizlerge Shauldan ha'm onın' u'y-ishinen gu'mis te , altın da kerek emes . İzrailda hesh kimdi de o'ltiriwdi qa'lemeymiz , — dedi . Dawıt ja'ne : — Sizler neni qa'lesen'iz , men sonı orınlayman , — dedi .
10021005	Sonda gibonlılar patshag'a bılay dep juwap berdi : — İzraildın' hesh bir jerinde jasamawımız ushın , Shaul bizlerdi qırıp taslamaqshı boldı .
10021006	Sonlıqtan Shauldın' urpaqlarınan jetewin bizlerge ber . Bizler olardı Jaratqan İyenin' tan'lag'anı bolg'an Shauldın' qalası Gibada , Jaratqan İyenin' aldında darg'a asamız . Patsha : — Men olardı sizlerge beremen , — dedi .
10021007	Dawıt patsha Shauldın' ulı Yonatan menen Jaratqan İyenin' aldında ant ishiskeni sebepli , Yonatannın' ulı Mefiboshetke rehim qıldı .
10021008	Al Ayya qızı Rispanın' Shauldan tuwg'an Armoniy ha'm Mefiboshet degen eki ulın , Shauldın' qızı Merabtın' mexolalı Barzillay ulı Adrielden tuwg'an bes ulın aldırıp ,
10021009	olardı gibonlılardın' qolına tapsırdı . Gibonlılar olardı tawda , Jaratqan İyenin' aldında darg'a astı . Olardın' jetewi de bir waqıtta jan berdi . Olar ba'ha'rdegi jıyın-terimnin' da'slepki ku'nlerinde , arpa orag'ının' baslang'an waqtında o'ltirildi .
10021010	Ayya qızı Rispa aza kiyimin alıp , sol tawdag'ı bir jartastın' u'stine jaydı ha'm jıyın-terimnin' da'slepki ku'nlerinen baslap , denelerdin' u'stine gu'zgi jawın jawg'ang'a shekem sol jerde otırdı . Ol denelerdi ku'ndiz aspandag'ı quslardan , tu'nde jabayı haywanlardan qorıdı .
10021011	Dawıtqa Shauldın' toqalı Ayya qızı Rispanın' islegen isleri haqqında bildirildi .
10021012	Sonda Dawıt barıp , Shauldın' ha'm onın' ulı Yonatannın' su'yeklerin Yabesh-Gilad xalqınan aldı . Filistler Gilboada Shauldı o'ltirgen ku'ni onın' ha'm onın' ulının' denelerin Beyt-Shan qalasının' maydanına asıp qoyg'an edi . Al Yabesh-Gilad xalqı denelerdi jasırın tu'rde ol jerden alıp qaytqan edi .
10021013	Dawıt Shauldın' ha'm onın' ulı Yonatannın' su'yeklerin ol jerden alıp keldi . Darg'a asılg'an jeti adamnın' su'yekleri de jıynaldı .
10021014	Olardın' ha'm Shaul menen onın' ulı Yonatannın' su'yekleri Benyamin jerindegi Selag'a , Shauldın' a'kesi Kishtin' qa'birine qoyıldı . Solay etip , patshanın' barlıq buyrıqları orınlandı . Bunnan keyin , Quday el ushın soralg'an duwalarg'a juwap berdi . Filistlerge qarsı urıs
10021015	Filistler menen izraillılar arasında jan'adan urıs baslandı . Dawıt adamları menen barıp , filistlerge qarsı urıstı ha'm ol qattı sharshadı .
10021016	Ushının' o'zi u'sh ju'z shekel qoladan islengen nayza ko'terip , taza qılısh asıng'an da'w a'wladlarınan bolg'an İshbiy-Benob Dawıttı o'ltirmekshi boldı .
10021017	Biraq Seruya ulı Abishay Dawıtqa ja'rdemge kelip , sol filistti o'ltirdi . Bunnan keyin , Dawıttın' adamları ant iship , Dawıtqa : « İzraildın' shırag'ı o'ship qalmawı ushın , artıq sizin' bizler menen urısqa barıwın'ızg'a jol qoymaymız » , — dedi .
10021018	Son'ınan Gob qalasında filistler menen ja'ne urıs baslandı . Bul urısta xushalı Sibbexay da'w a'wladlarınan bolg'an Saf degen adamdı o'ltirdi .
10021019	Gobta izraillılar menen filistler arasında tag'ı bir urıs boldı . Urısta beytlehemli Yaare-Oregimnin' ulı Elxanan gatlı Goliyattı o'ltirdi . Goliyattın' nayzasının' sabı toqıw u'skenesinin' qadasınday edi .
10021020	Keyin ala Gat qalasında ja'ne sawash boldı . Ol jerde da'wdey bir adam bar edi . Onın' qolları ha'm ayaqları altı barmaqlı bolıp , ha'mmesi bolıp jigirma to'rt barmag'ı bar edi . Ol da da'w a'wladlarınan edi .
10021021	Usı adam izraillılardı masqaralag'anda , Dawıttın' a'jag'ası Shimeanın' ulı Yonatan onı o'ltirdi .
10021022	Dawıt ha'm onın' adamları ta'repinen o'ltirilgen usı to'rt adam da Gattag'ı da'w a'wladlarınan edi .
10022001	Dawıttın' jen'is jırı1 Jaratqan İye Dawıttı pu'tkil dushpanlarınan ha'm Shauldın' qolınan qutqarg'an ku'ni Dawıt Jaratqan İyege arnap , mına jırdı ayttı :
10022002	« Jaratqan İye menin' su'yengen tawım , qorg'anım ha'm qutqarıwshım ,
10022003	Qudayım menin' qorg'awshı jartasım , Onnan pana tabaman , Ol qalqanım , qu'diretli qutqarıwshım , Ol qorg'anım ha'm panam , Qutqarıwshım , zulımlıqtan meni Sen qutqarasan' .
10022004	Maqtawg'a ılayıqlı Jaratqan İyeni shaqıraman , Qutqarılaman dushpanlarımnan .
10022005	A'jel tolqınları qorshap alıp , Nabıt qılıw ag'ısları qorqıttı meni .
10022006	O'liler ma'kanının' arqanları bayladı meni , O'lim duzaqları shıqtı qarsıma .
10022007	Azap ishinde Jaratqan İyege jalbarındım , Qudayımdı shaqırdım . İbadatxanasınan Ol dawısımdı esitti , Qıshqırg'anım qulag'ına jetip bardı .
10022008	Sol waqıtta jer ju'zi titirep , shayqaldı , Aspannın' tiykarı la'rzege keldi , Sebebi Jaratqan İye g'a'zepke mingen edi .
10022009	Murnınan tu'tin ko'terildi , Awzınan jalmap jutatug'ın jalın shıg'ıp , Onnan ko'mir shog'ı jawdı .
10022010	Ko'klerdi jarıp , to'menge tu'sip , Qara bult Onın' ayag'ının' astında .
10022011	Bir kerubqa minip , Samaldın' qanatları u'stinde ushtı .
10022012	Tu'nekke oranıp , Qara bultlardı O'zine shertek qıldı .
10022013	Onın' aldındag'ı nurdan , Ko'mir shog'ı shashırap turdı .
10022014	Gu'rkiredi aspannan Jaratqan İye , Dawıs berdi Quday Taala .
10022015	Oqlar atıp , dushpanlardı pıtırattı , Shaqmaq shaqtırıp , olardı albıratıp tasladı .
10022016	Jaratqan İyenin' keyisinen , Murnınan shıqqan ku'shli deminen , Ten'izdin' tu'bi ko'rindi , Du'nyanın' tiykarı ashılıp qaldı .
10022017	Aldı meni Jaratqan İye qolın sozıp joqarıdan , Ha'm shıg'ardı teren' suwlardan .
10022018	Qutqardı meni ku'shli dushpanımnan , Mennen ku'shlirek bolg'an , Meni jek ko'retug'ınlardan .
10022019	Qarsı turdı olar mag'an basıma is tu'skende , Biraq tirek boldı mag'an Jaratqan İye .
10022020	Ol ken' jerge shıg'ardı meni , Kewli tolıp , qutqardı meni .
10022021	Jaratqan İye haqlıg'ım ushın sıy berip , Pa'k qollarım ushın esesin qaytardı .
10022022	O'ytkeni ju'rdim Jaratqan İyenin' jolı menen , Jamanlıq islemedim , Qudayımnan uzaqlasıp .
10022023	Ko'z aldımda saqladım barlıq qararların , Ju'z burmadım Onın' qag'ıydalarınan .
10022024	Minsiz boldım onın' aldında , O'zimdi saqladım gu'na islewden .
10022025	Esesin qaytardı Jaratqan İye , Haqlıg'ım ha'm ko'z aldındag'ı pa'kligim ushın .
10022026	Sen sadıqqa sadıqlıq ko'rsetip , Minsizge minsiz bolasan' .
10022027	Pa'k adamg'a pa'kligin'di ko'rsetip , Jalatayg'a jalatayshılıg'ına go're is tutasan' .
10022028	Kishipeyillerdi qutqarasan' , Menmenlerdi baqlap , ko'kiregin basasan' .
10022029	Qaran'g'ılıg'ımdı jaqtıg'a aylandıratug'ın , O'zin' shırag'ımsan' , Jaratqan İye !
10022030	Senin' menen la'shkerlerdi qıyratıp , Qudayım menen diywallardan asarman .
10022031	Qudaydın' jolı minsiz , Jaratqan İyenin' so'zi haq , Ol qalqanı O'zinen pana izlegen ha'r bir adamnın' .
10022032	Jaratqan İyeden basqa Quday bar ma ? Qudaydan basqa qorg'awshı jartas bar ma ?
10022033	Quday menin' qorg'anım , Jolımdı minsiz qılatug'ın da Ol .
10022034	Kiyiktin' ayaqlarınday qılar ayaqlarımdı , Qoyar meni biyikliklerge .
10022035	U'yretedi qollarımdı urısıwg'a , Ha'm qola oq jaydı kerip tartıwg'a .
10022036	Beresen' mag'an qutqarılıw qalqanın'dı , Ma'rtebeli qılar ja'rdemin' meni .
10022037	Ken' qılarsan' basar jolımdı , Ayaqlarım menin' su'rnikpes .
10022038	Joq qıldım dushpanlarımdı quwıp jetip , İzge qaytpadım olardı joq qılmay turıp .
10022039	Qırıp , joq ettim , tura almay qaldı , Ayaqlarım astında sozılıp jatıp .
10022040	Sawash ushın meni toltırdın' ku'shke , Mag'an qarsı shıqqanlardı bas iydirdin' aldımda .
10022041	Dushpanlarımdı mennen qashatug'ın qıldın' , Men de o'zimdi jek ko'rgenlerdi joq ettim .
10022042	Jalbarındı olar , biraq qutqarg'an bolmadı , Jaratqan İyeni shaqırdı , biraq Ol juwap bermedi .
10022043	Ezdim olardı jerdegi topıraq yan'lı , Basqıladım olardı jerdegi ılay yan'lı .
10022044	Qutqardın' xalqımnın' ko'terilisinen meni , Milletlerge basshı qılıw ushın saqladın' meni , Xızmet eter o'zim tanımaytug'ın xalıqlar mag'an .
10022045	Jat elliler mag'an bas iyer , Men tuwralı esitiwden mag'an boysınar ,
10022046	Jat ellilerdin' ju'zleri quwarıp , Shıg'ar titirep , panalag'an jerlerinen .
10022047	Jaratqan İye tiri ! Qorg'awshı jartasıma alg'ıslar bolsın ! Qutqarıwshım bolg'an jartasım ullılansın !
10022048	Ol boladı menin' o'shimdi alg'an , Xalıqlardı mag'an bag'ınıshlı qılg'an .
10022049	Qutqarar Ol dushpanlarımnan , U'stin qılar mag'an qarsı shıqqanlardan , Azat qılar jawızlardın' qolınan .
10022050	Bunın' ushın O , Jaratqan İye ! Ta'riyipleymen Seni xalıqlar arasında , Saz shertip alg'ıs aytaman atın'a arnap .
10022051	Jaratqan İye O'z patshasın ullı jen'islerge eristirer , Maylag'an patshası Dawıtqa ha'm onın' urpag'ına , Ma'n'gige miyrim-sha'pa'a'tin ko'rseter » .
10023001	Dawıttın' son'g'ı so'zleri1 Dawıttın' son'g'ı so'zleri mınalar boldı : « İshay ulı Dawıt , Quday ma'rtebeli qılg'an adam , Yaqıptın' Qudayının' maylag'anı , İzraildın' su'yikli jırshısı bılay deydi :
10023002	So'yler Jaratqan İyenin' Ruwxı men arqalı , Onın' so'zi menin' tilimde .
10023003	So'yledi İzraildın' Qudayı , İzraildın' qorg'awshı jartası mag'an bılay dedi : „ İnsanlardı a'dillik penenha'm Qudaydan qorqıp basqarg'an adam ,
10023004	Ol bultsız aspandag'ı tan' nurına uqsaydı , Jerden sho'p shıg'aratug'ın jawınnan keyingi nurlarg'a uqsaydı “ .
10023005	U'y-ishim de Quday menen solay emes pe ? Ol menin' menen ma'n'gi qalatug'ın , Ha'r ta'repleme qolaylı ha'm isenimli kelisim du'zdi . Menin' qutqarılıwımdı da , tileklerimdi de Ol iske asırmay ma ?
10023006	Al nahaqlar qol menen uslap bolmaytug'ın tikenler kibi ılaqtırılar ,
10023007	Tikenlerdi joq qılmaqshı bolg'anlar , Temir a'sbap yamasa nayzanın' sabı menen qurallanar . Tikenler turg'an jerinde jag'ıp jiberiler » . Dawıttın' ma'rt a'skerleri
10023008	Dawıttın' batır jawıngerlerinin' atları mınalar : u'sh adamnın' ishinde basshı bolg'an taxkemonlı Yosheb-Bashshebet bir urısqanda nayzası menen segiz ju'z adamdı o'ltirdi .
10023009	Ekinshisi axoxlının' urpag'ınan Dodo ulı Elazar bolıp , urısıw ushın toplang'an filistlerge qarsı shıqqan Dawıttın' janındag'ı u'sh batırdın' biri edi . İzraillılar ol waqıtta artqa shegingen edi .
10023010	Biraq Elazar ornında turıp qaldı . Ol qolı talıp , qılıshqa jabısıp qalg'ansha , filistlerdi o'ltirdi . Sol ku'ni Jaratqan İye ullı jen'is inam etti . İzraillılar tek o'lgenlerdin' zatların oljag'a alıw ushın g'ana Elazardın' janına bardı .
10023011	U'shinshisi hararlı Age ulı Shamma edi . Filistler Lexiydegi bir qızıl lobiya atızının' janında toplang'anda , İzrail a'skerleri olardın' aldına tu'sip qashqan edi .
10023012	Biraq Shamma atızdın' ortasında turıp , sol jerdi qorg'adı ha'm filistlerdi o'ltirdi . Sonda Jaratqan İye ullı jen'is inam etti .
10023013	Jıyın-terim waqtında , otız basshıdan u'shewi Dawıtqa qosılıw ushın Adullam u'n'girine ketti . Sol waqıtta filistlerdin' bir toparı Refaim oypatlıg'ında orda qurg'an edi .
10023014	Bul waqıtta Dawıt qorg'anda , al filistlerdin' tiykarg'ı toparı Beytlehemde edi .
10023015	Dawıt suw ishkisi kelip : « Qa'nekey , Beytlehem da'rwazasının' janındag'ı suw saqlag'ıshtan birew mag'an suw a'kelip berse edi ! » , — dedi .
10023016	Sonda bul u'sh batır filistlerdin' ordasın jarıp o'tip , Beytlehem da'rwazasının' janındag'ı suw saqlag'ıshtan suw alıp , Dawıtqa a'kelip berdi . Biraq Dawıt onı ishiwden bas tarttı ha'm suwdı jerge to'gip , Jaratqan İyege usındı .
10023017	Ol : « O , Jaratqan İye , bunı islewden meni saqlay go'r ! Janların qa'wip astına qoyıp , barg'an bul u'sh adamnın' qanın isheyin be ? » — dedi . So'ytip , Dawıt suwdı ishpedi . Bul u'sh batır usınday erlik ko'rsetken edi .
10023018	Yoabtın' tuwısqanı , Seruyanın' ulı bolg'an Abishay sol otız batırdın' basshısı edi . Abishay nayzası menen u'sh ju'z adamdı o'ltirdi . Sonlıqtan ol da u'sh batır sıyaqlı dan'q tarattı .
10023019	Ol otızbatırg'a qarag'anda ataqlıraq bolıp , olarg'a basshı edi . Biraq ol sol u'sh batırdın' qatarına kirmedi .
10023020	Ehoyada ulı qabseelli Benaya da ma'rt jawınger bolıp , ol da ullı isler isledi . Ol moablı eki ku'shli jawıngerdi , al qar jawg'an ku'ni bir shuqırg'a tu'sip , arıslandı o'ltirdi .
10023021	Ja'ne ol da'wdey bir mısırlını da o'ltirdi . Mısırlının' qolında nayzası bar edi . Al Benaya og'an tayaq penen qarsı shıg'ıp , onın' qolındag'ı nayzasın tartıp aldı da , onı o'zinin' nayzası menen o'ltirdi .
10023022	Ehoyada ulı Benayanın' islegen isleri mine usılar . Ol da sol u'sh batır sıyaqlı dan'q tarattı .
10023023	Ol otız batırg'a qarag'anda ataqlıraq bolsa da , biraq sol u'sh batırdın' qatarına kirmedi . Dawıt onı o'zinin' ta'n saqshılarına basshı etip qoydı .
10023024	Otız batırdın' qatarında bolg'anlar to'mendegiler : Yoabtın' inisi Asahel , Beytlehemli Dodonın' ulı Elxanan ,
10023025	xarodlılar Shamma ha'm Eliqa ,
10023026	peletli Xeles , teqoalı İkkesh ulı İra ,
10023027	anatotlı Abiezer , xushalı Mabunnay ,
10023028	axoxlı Salmon , netofalı Maharay ,
10023029	netofalı Baana ulı Xeleb , Benyamin urıwınan gibalı Ribay ulı İttay ,
10023030	piratonlı Benaya , Gaash sayları aymag'ınan Hidday ,
10023031	arbalı Abiy-Albon , barxumlı Azmawet ,
10023032	shaalbonlı Elaxba , Yashennin' ulları :
10023033	hararlı Shammanın' ulı Yonatan , hararlı Sharar ulı Axiam ,
10023034	maaxalı Axasbay ulı Elifelet , gilolı Axitofel ulı Eliam ,
10023035	karmelli Xesray , arablı Paaray ,
10023036	sobalı Natan ulı İgal , Gad urıwınan Baniy ,
10023037	ammon xalqınan Selek , Seruya ulı Yoabtın' no'keri beerotlı Naxaray ,
10023038	iterliler İra ha'm Gareb ,
10023039	xett xalqınan Uriya . Ha'mmesi otız jeti adam edi .
10024001	Dawıttın' sanaqtan o'tkeriwi1 Jaratqan İyenin' İzrail xalqına ja'ne g'a'zebi qaynadı ha'm Dawıttı olarg'a qarsı qoyıp , İzrail ha'm Yahuda xalqın sanap shıg'ıwdı tapsırdı .
10024002	Sonda patsha qasındag'ı sa'rka'rdası Yoabqa mına buyrıqtı berip , og'an : — Dannan Beer-Shebag'a shekemgi barlıq urıwlarg'a barıp , xalıqtı sanap shıg'ın'lar , men xalıqtın' sanın bileyin , — dedi .
10024003	Biraq Yoab Dawıtqa : — Qudayın' Jaratqan İye İzrail xalqın ha'zirgisinen ju'z ese qılıp ko'beytsin . Taqsır , siz de bunı ko'rgeysiz . Biraq , taqsır , nege usılay islewdi qa'lep qaldın'ız ? — dedi .
10024004	Degen menen , Yoabtın' ha'm a'skerbasılardın' so'zinen patshanın' so'zi u'stin keldi . Solay etip , olar patshanın' janınan shıg'ıp , İzrail xalqın sanaw ushın ketti .
10024005	Olar İordan da'ryasın kesip o'tip , Gad jerindegi oypatlıqtın' ortasındag'ı qalanın' qublasına , Aroerge shatır qurıp , sol jerde toqtadı . Son'ınan ol jerden Yazerge ,
10024006	Giladqa , Taxtim-Xodshi jerlerine ha'm Dan-Yaaang'a o'tip , aylanba jol arqalı Sidong'a bardı .
10024007	Onnan keyin , Tir qorg'anına ha'm xiw menen kenaan xalıqlarının' barlıq qalalarına bardı . Aqırında , Yahudanın' qublasındag'ı Beer-Shebag'a keldi .
10024008	Olar tog'ız ay jigirma ku'n eldi bastan-ayaq aylanıp shıqqannan keyin , Erusalimge qaytıp keldi .
10024009	Yoab sanaq na'tiyjesin Dawıtqa bayan qıldı . İzrailda urısqa jaramlı segiz ju'z mın' , al Yahudada bolsa , bes ju'z mın' adam bar edi .
10024010	Xalıqtı sanaqtan o'tkergennen keyin , Dawıttın' hu'jdanı qıynaldı ha'm Jaratqan İyege : « Bul isim arqalı u'lken gu'na isledim . O , Jaratqan İye , jalbarınaman , qulın'nın' ayıbın keshire go'r ! Men aqmaqlıq qıldım » , — dedi .
10024011	Erten'ine azanda Dawıt uyqıdan turmastan aldın , onın' wa'liyi bolg'an payg'ambar Gadqa Jaratqan İyeden mınaday so'z tu'sti :
10024012	« Barıp , Dawıtqa bılay dep ayt : „ Jaratqan İye bılay deydi : Men sag'an u'sh jazanı usınaman . O'zin'e solardın' birewin tan'la , keyin sag'an sol jazanı beremen “ » .
10024013	Gad Dawıtqa barıp , mınalardı bildirdi : — Elin'izde jeti jıl ashlıq bolsın ba ? Yamasa sizdi quwdalaytug'ın dushpanların'ızdın' aldında u'sh ay qashıp ju'resiz be ? Yaki , elin'iz u'sh ku'n oba keselligine ushırasın ba ? Endi jaqsılap oylap ko'rip , meni Jibergenge ne dep juwap beretug'ınımdı sheshin' .
10024014	Dawıt Gadqa : — Mag'an ju'da' qıyın . Adamnın' qolına tu'skenshe , Jaratqan İyenin' qolına tu'seyin . Sebebi Onın' rehimi ku'shli , — dep juwap berdi .
10024015	Solay etip , Jaratqan İye azannan baslap belgilengen waqıtqa shekem İzrail xalqına oba keselligin jiberdi . Sonda Dannan Beer-Shebag'a shekemgi xalıqtan jetpis mın' adam o'ldi .
10024016	Biraq Qudaydın' perishtesi Erusalimdi joq qılmaqshı bolıp qolın sozg'anda , Jaratqan İye O'zi jiberip atırg'an qırg'ınnan waz keshti ha'm xalıqtı qırg'an perishtege : « Jeter endi , qolın'dı tart » , — dedi . Sol waqıtta Jaratqan İyenin' perishtesi ebus xalqınan bolg'an Arawnanın' qırman jerinde turg'an edi .
10024017	Dawıt xalıqtı qırg'an perishteni ko'rgende , Jaratqan İyege : « Gu'na islep , jawızlıq qılg'an men-g'o . Al mına qoylar ne qılıptı ? O'tinemen , jaqsısı , meni ha'm a'kemnin' xojalıg'ın jazala » , — dedi . Dawıttın' qurbanlıq orın qurıwı
10024018	Sol ku'ni payg'ambar Gad Dawıtqa kelip , og'an : « Ebus xalqınan bolg'an Arawnanın' qırman jerine barıp , sol jerde Jaratqan İyege arnap , qurbanlıq orın qurın' » , — dedi .
10024019	Dawıt Gadtın' so'zine Jaratqan İyenin' buyrıg'ı sıyaqlı qulaq asıp , jolg'a shıqtı .
10024020	Arawna patshanın' ha'm onın' xızmetshilerinin' o'zine tuwrılap kiyatırg'anın ko'rdi . Ol Dawıttın' aldına barıp , et-betinen jerge jıg'ılıp , ta'jim etti .
10024021	Son'ınan ol : — Taqsır , ne ushın qulın'ızdın' janına keldin'iz ? — dep soradı . Dawıt og'an : — Jaratqan İyege arnap qurbanlıq orın qurıw ushın , qırman jerin sennen satıp alıwg'a keldim . Xalıqqa kelgen oba keselligi toqtaw ushın usılay islemekshimen , — dep juwap berdi .
10024022	Arawna Dawıtqa : — Taqsır , neni maqul ko'rsen'iz , sonı alıp , Jaratqan İyege usının' . Mine , jandırılatug'ın qurbanlıq ushın o'gizler , otın ushın tu'yek aydaytug'ın qural ha'm o'gizlerdin' er-turmanları .
10024023	O , patsha ! Men bulardın' ha'mmesin sizge beremen , — dedi . Son'ınan : — Qudayın'ız Jaratqan İyenin' sizge kewli tolsın ! — dep qosıp qoydı .
10024024	Biraq patsha : — Yaq , bolmaydı ! Sennen bul na'rselerdi qunın to'lep satıp alaman . Sebebi pulı to'lenbegen qurbanlıqtı Qudayım Jaratqan İyege arnap jaqpayman , — dedi . Solay etip , Dawıt qırman jerin ha'm o'gizlerdi eliw shekel gu'miske satıp aldı .
10024025	Son'ınan Dawıt sol jerde Jaratqan İyege arnap qurbanlıq orın qurıp , jandırılatug'ın qurbanlıqlardı ha'm tatıwlıq qurbanlıqların berdi . Jaratqan İye de el ushın etilgen duwalarg'a juwap berdi ha'm İzrailg'a kelgen oba toqtadı .
11001001	Patsha Dawıttın' son'g'ı jılları1 Patsha Dawıt qartayıp , biraz jasqa barıp qaldı . Onın' u'stine qansha ko'rpe jawsa da , ol hesh ısımadı .
11001002	Sonda xızmetshileri Dawıtqa : « Taqsır ! Janın'ızda bolıp sizge qarawı , qoynın'ızg'a kirip sizdi ısıtıwı ushın jas bir qız tabayıq » , — dedi .
11001003	Xızmetshiler pu'tkil İzraildı aralap , sulıw qız izledi ha'm shunemli Abishag degen jas ha'm sulıw bir qızdı tawıp , onı patshag'a alıp keldi .
11001004	Qız ju'da' go'zzal edi . Ol patshag'a qarap , og'an xızmet etti . Biraq patsha qızg'a jaqınlaspadı . Adoniyanın' taxt ushın talasıwı
11001005	Dawıttın' Xaggit degen hayalınan tuwılg'an ulı Adoniya : « Men patsha bolaman » , — dep ko'kirek ko'terip ju'rdi . Ol o'zine sawash arbaların , atlılardı ha'm aldında juwırıp ju'retug'ın eliw saqshı aldı .
11001006	A'kesi Dawıt hesh qashan og'an : « Nege bulay isledin' ? » — dep , onı ta'rtipke shaqırıp turmaytug'ın edi . Adoniya Abshalomnan keyin tuwılg'an bolıp , ol da ju'da' sımbatı kelisken jigit edi .
11001007	Adoniya Seruya ulı Yoab ha'm ruwxaniy Abiyatar menen ken'esti ha'm olar Adoniyanı qollap-quwatladı .
11001008	Biraq ruwxaniy Sadoq , Ehoyada ulı Benaya , payg'ambar Natan , Shimey , Rey ha'm Dawıttın' ta'n saqshıları Adoniyag'a qosılmadı .
11001009	Adoniya Rogel bulag'ına jaqın jerdegi Zoxelet tasının' janında qoylar , bug'alar ha'm semirtilgen baspaqlardı qurbanlıqqa shaldı . Og'an o'zinin' pu'tkil tuwısqanların , yag'nıy patshanın' ulların ha'm patshag'a xızmet etetug'ın barlıq yahudalılardı mira't etti .
11001010	Biraq payg'ambar Natandı , Benayanı , patshanın' ta'n saqshıların ha'm tuwısqanı Sulaymandı mira't etpedi . Sulaymannın' patsha etip ja'riyalanıwı
11001011	Sonda Natan Sulaymannın' anası Bat-Shebag'a bılay dedi : « Xaggitten tuwılg'an Adoniyanın' o'zin o'zi patsha dep ja'riyalag'anın esitpedin'iz be ? Mırzamız Dawıttın' bunnan xabarı joq .
11001012	Endi o'zin'izdin' ha'm ulın'ız Sulaymannın' o'mirin qutqarıp qalıwın'ız ushın sizge bir ma'sla'ha't bereyin .
11001013	Barıp , patsha Dawıttın' aldına kirin' ha'm og'an : „ Taqsır , mennen son' senin' ulın' Sulayman patsha bolıp , menin' taxtıma otıradı , dep mag'an ant ishken joq pa edin'iz ? Onda nege Adoniya patsha boldı ? “ — dep aytın' .
11001014	Siz patsha menen so'ylesip atırg'anın'ızda , izin'izshe men de ishke kirip barıp , so'zlerin'izdi tastıyıqlayman » .
11001015	Bat-Sheba patshanın' jataq jayına kirdi . Patsha qattı qartayg'an bolıp , shunemli Abishag og'an xızmet etip atırg'an edi .
11001016	Bat-Sheba jerge jıg'ılıp , patshag'a ta'jim etti . Patsha onnan : — Tilegin' ne ? — dep soradı .
11001017	Bat-Sheba og'an bılay dep juwap berdi : — Taqsır ! Siz : « Mennen keyin ulın' Sulayman patsha bolıp , taxtıma otıradı » , — dep Qudayın'ız Jaratqan İyenin' atı menen mag'an ant bergen edin'iz .
11001018	Mine , ha'zir Adoniya patsha bolıp alg'an . Taqsır , bunnan sizin' xabarın'ız joq .
11001019	Ol bir qansha bug'alardı , semirtilgen baspaqlardı ha'm qoylardı qurbanlıqqa shaldı . Og'an patshanın' ha'mme ulların , ruwxaniy Abiyatardı ha'm sa'rka'rda Yoabtı mira't etti . Biraq sizge xızmet etetug'ın ulın'ız Sulaymandı mira't etpedi .
11001020	Taqsır , pu'tkil İzraildın' ko'zi sizde . Olar o'zin'izden keyin taxtın'ızg'a kimnin' otıratug'ının bildiriwin'izdi ku'tip atır .
11001021	Bolmasa , siz du'nyadan o'tip , ata-babaların'ızg'a qosılg'anın'ızda , mag'an ha'm ulım Sulaymang'a ayıp tag'ıladı .
11001022	Bat-Sheba ele patsha menen so'ylesip turg'anda , payg'ambar Natan da keldi .
11001023	Patshag'a : « Payg'ambar Natan keldi » , — dep xabarladı . Natan patshanın' aldına keldi de , et-betinen jıg'ılıp , ta'jim etti .
11001024	Son'ınan Natan bılay dedi : « Taqsır , siz : „ Mennen keyin Adoniya patsha boladı , taxtıma ol otıradı “ , — degen be edin'iz ?
11001025	Ol bu'gin barıp , bir qansha bug'alardı , semirtilgen baspaqlardı ha'm qoylardı qurbanlıqqa shalıp , sizin' barlıq ulların'ızdı , ordadag'ı a'skerbasılardı ha'm ruwxaniy Abiyatardı mira't etti . Ha'zir ha'mmesi onın' menen iship-jep : „ Jasasın , patsha Adoniya ! “ — dep baqırısıp atır .
11001026	Biraq Adoniya meni , ruwxaniy Sadoqtı , Ehoyada ulı Benayanı ha'm sizge xızmet etetug'ın ulın'ız Sulaymandı mira't etpedi .
11001027	Taqsır , bulardın' ha'mmesi sizin' ruxsatın'ız benen bolıp atır ma ? Ne ushın o'zin'izden keyin taxtın'ızg'a kimnin' otıratug'ının qulların'ız bolg'an bizlerge bildirmedin'iz ? »
11001028	Patsha Dawıt : « Bat-Shebanı mag'an shaqırın' ! » — dedi . Bat-Sheba kelip , patshanın' aldında turdı .
11001029	Patsha Bat-Shebag'a bılay dedi : — Meni barlıq ba'le-qadalardan qutqarg'an tiri Jaratqan İye haqı ant ishemen :
11001030	« Mennen keyin ulın' Sulayman patsha bolıp , taxtıma otıradı » , — dep İzraildın' Qudayı Jaratqan İye aldında sag'an bergen antımdı bu'gin orınlayman .
11001031	Sonda Bat-Sheba et-betinen jıg'ılıp , patshag'a ta'jim etti de : — Mırzam Dawıt patsha ma'n'gi jasasın ! — dedi .
11001032	Patsha Dawıt : « Ruwxaniy Sadoqtı , payg'ambar Natandı ha'm Ehoyada ulı Benayanı mag'an shaqırın' » , — dedi . Olardın' ha'mmesi patshanın' aldına kelgende ,
11001033	patsha olarg'a bılay dedi : « Menin' xızmetkerlerimdi janın'ızg'a alın' ha'm ulım Sulaymandı menin' g'ashırıma mindirip , Gixon bulag'ına aparın' .
11001034	Ol jerde ruwxaniy Sadoq ha'm payg'ambar Natan onı maylap , İzrailg'a patsha etip qoysın . Keyin ka'rnay shalıp : „ Jasasın , patsha Sulayman ! “ — dep jar salın' .
11001035	Son'ınan onın' izine erip , qaytıp kelin' . Ol kelip , menin' taxtıma otıradı ha'm menin' ornıma patsha boladı . Men onı İzrail ha'm Yahudag'a hu'kimdar etip tayınladım » .
11001036	Ehoyada ulı Benaya patshag'a juwap berip bılay dedi : « Awmiyin . Taqsır , sizin' Qudayın'ız Jaratqan İye de bul qarardı qollap-quwatlasın .
11001037	Jaratqan İye siz benen birge bolg'anı sıyaqlı , Sulayman menen de birge bolsın ha'm onın' patshalıg'ın sizin' patshalıg'ın'ızdan da ullıraq qılsın ! »
11001038	Ruwxaniy Sadoq , payg'ambar Natan , Ehoyada ulı Benaya ha'm keretler menen peletlerden alıng'an ta'n saqshılar Sulaymandı patsha Dawıttın' g'ashırına mindirip , onı Gixong'a alıp bardı .
11001039	Ruwxaniy Sadoq Muxaddes shatırdan za'ytu'n mayı quyılg'an shaqtı alıp , Sulaymannın' basına may quydı . Son'ınan olar ka'rnay shaldı ha'm ha'mme adamlar : « Jasasın , patsha Sulayman ! » — dep baqırdı .
11001040	Xalıq Sulaymannın' izine erip ketti . Olardın' sırnay shalıp , ullı quwanısh penen baqırısqan dawıslarınan jer titiredi .
11001041	Adoniya ha'm onın' janındag'ı qonaqlar endi awqatların jep bolg'anda , usı dawıstı esitti . Yoab ka'rnay dawısın esitkende : « Qalanı la'rzege keltirip atırg'an bul ne shawqım eken ? » — dedi .
11001042	Ol ele so'ylep turg'anda , ruwxaniy Abiyatardın' ulı Yonatan kelip qaldı . Adoniya og'an : — İshke kir , sen o'zin' sadıq adamsan' , alıp kelgen xabarın' da jaqsı bolsa kerek , — dedi .
11001043	Yonatan og'an bılay dep juwap berdi : — Yaq , bul ret basqasha . Mırzamız Dawıt patsha Sulaymandı patsha etip qoydı .
11001044	Patsha ruwxaniy Sadoqtı , payg'ambar Natandı , Ehoyada ulı Benayanı ha'm keretler menen peletlerden alıng'an ta'n saqshılardı Sulaymang'a qosıp jiberdi . Olar Sulaymandı patshanın' g'ashırına mindirdi .
11001045	Gixonda Sulayman ruwxaniy Sadoq ha'm payg'ambar Natan ta'repinen maylanıp , patsha etip qoyıldı . Olar sol jerden quwanısh penen qaytıp keldi ha'm qala janlanıp ketti . Esitip turg'anın'ız olardın' dawısları .
11001046	Sulayman ha'zir patshalıq taxtında otırıptı .
11001047	Bunnan tısqarı , patshamız Dawıttı qutlıqlawg'a kelgen xızmetshileri : « Qudayın'ız Sulaymannın' atın sizin' atın'ızdan ataqlıraq , al onın' patshalıg'ın sizin' patshalıg'ın'ızdan da ullıraq qılsın ! » , — degende , patsha to'seginde jatıp , ta'jim etip :
11001048	« Bu'gin ko'zimnin' tirisinde urpag'ımnan birin taxtıma otırg'ızg'anı ushın İzraildın' Qudayı Jaratqan İyege alg'ıslar bolsın ! » — dedi .
11001049	Sonda Adoniyanın' qonaqlarının' ha'mmesin qorqıw basıp , orınlarınan turdı da , ha'r biri o'z jolına tu'sti .
11001050	Adoniya bolsa , Sulaymannan qorqqanınan ornınan turdı da , qurbanlıq orıng'a barıp , onın' shaqlarına jabıstı .
11001051	Bunı Sulaymang'a xabarlap : — Adoniya sizden qorqıp , qurbanlıq orınnın' shaqlarına jabısıp alg'an . Ol : « Da'slep patsha Sulayman qulı bolg'an meni qılısh penen o'ltirmeytug'ının aytıp ant ishsin » , — dep atır , — dedi .
11001052	Sulayman olarg'a : — Eger ol mag'an sadıq adam bolsa , onın' shashının' bir talına da zıyan tiymeydi . Al eger ishinde qanday da bir jamanlıq bar bolsa , onda ol o'ltiriledi , — dep juwap berdi .
11001053	Son'ınan patsha Sulayman jibergen adamlar Adoniyanı qurbanlıq orınnan alıp keldi . Adoniya kelip , patsha Sulaymang'a ta'jim etti . Sulayman og'an : « U'yin'e bar » , — dedi .
11002001	Dawıttın' Sulaymang'a bergen wa'siyatları1 Dawıttın' o'limi jaqınlasqanda , ol ulı Sulaymang'a mına wa'siyatlardı berdi :
11002002	« Basqalar sıyaqlı men de jaqın arada bul du'nyanı ta'rk etemen . Sen ku'shli ha'm ma'rt bol .
11002003	İslegen ha'r bir isin'de ha'm barg'an ha'r bir jerin'de tabısqa erisiwin' ushın , Qudayın' bolg'an Jaratqan İyenin' tapsırmaların orınlap , Onın' jollarınan ju'r ha'm Muwsanın' Nızamında jazılg'anınday , Qudaydın' qag'ıydalarına , buyrıqlarına , nızamlarına ha'm qararlarına boysın .
11002004	Sonda Jaratqan İye mag'an bergen mına so'zin orınlaydı : „ Eger urpaqların' o'z jollarınan adaspay , shın ju'rekten ha'm jan-ta'ni menen Mag'an sadıq bolıp ju'rse , senin' urpag'ın'nan İzrail taxtında otıratug'ın er adamnın' izi u'zilmeydi “ .
11002005	Bunnan tısqarı sen Seruya ulı Yoabtın' mag'an neler islegenin bilesen' . Ol İzraildın' eki sa'rka'rdası Ner ulı Abner menen Eter ulı Amasanı o'ltirip , tınıshlıq waqtında urıstag'ıday qan to'kti ha'm belindegi belbewi menen ayag'ındag'ı sandalların qang'a bılg'adı .
11002006	Sen aqılın'a salıp , is tut . Biraq onın' ag'arg'an basının' o'liler ma'kanına tınıshlıq penen kiriwine jol qoyma .
11002007	Giladlı Barzillaydın' ullarına jaqsılıq isle . Olarg'a dasturxanın'nan awqatlanatug'ınlar arasınan orın ber . O'ytkeni men a'jag'an' Abshalomnan qashıp ju'rgenimde , olar mag'an ja'rdem berdi .
11002008	Benyamin urpag'ınan bolg'an baxurimli Geranın' ulı Shimey de senin' janın'da . Ol Maxanayımg'a qaray qashıp baratırg'anımda , meni qattı g'arg'ag'an edi . Biraq son'ınan ol meni ku'tip alıw ushın İordan da'ryasının' boyına keldi . Sonda men og'an : „ Seni qılısh penen o'ltirmeymen “ , — dep Jaratqan İyenin' atı menen ant ishken edim .
11002009	Degen menen , sen onı jazasız qaldırma . Sen aqıllı adamsan' , og'an ne islewdi o'zin' bilesen' . Onın' aq shashlı basın o'liler ma'kanına qanı menen jiber » . Dawıttın' o'limi
11002010	Dawıt o'lip , ata-babalarına qosılg'anda , ol o'zinin' atı menen atalg'an qalag'a jerlendi .
11002011	Dawıt İzrailda qırq jıl patshalıq etip , onın' jeti jılın Xebronda , otız u'sh jılın Erusalimde o'tkizdi .
11002012	Solay etip , Sulayman a'kesi Dawıttın' taxtına otırdı ha'm onın' patshalıg'ı ju'da' bekkem boldı . Adoniyanın' o'limi
11002013	Xaggit ulı Adoniya Sulaymannın' anası Bat-Shebanın' janına bardı . Bat-Sheba onnan : — Amanlıq pa ? — dep soradı . Adoniya og'an : — Amanlıq , — dep juwap berdi .
11002014	Son'ınan ol : — Sizge bir na'rse aytpaqshı edim , — dedi . Bat-Sheba og'an : — Ayta ber , — dedi .
11002015	Adoniya Bat-Shebag'a bılay dedi : — O'zin'iz bilesiz , patshalıq mag'an tiyisli edi ha'm pu'tkil İzrail menin' patsha bolıwımdı ku'tip ju'rgen edi . Biraq jag'day o'zgerip , patshalıq inimnin' qolına o'tti . Sebebi Jaratqan İyenin' erki usı edi .
11002016	Biraq menin' sizden bir tilegim bar . O'tinemen , qarsılıq bildirmen' . Bat-Sheba : — Ayt , — dedi .
11002017	Sonda Adoniya Bat-Shebag'a : — O'tinemen , patsha Sulayman menen so'ylesin' . Ol sizge qarsılıq bildirmeydi . Mag'an shunemli Abishagtı hayallıqqa bersin , — dedi .
11002018	Bat-Sheba og'an : — Yaqshı , sen tuwralı patsha menen so'ylesip ko'reyin , — dep juwap berdi .
11002019	Bat-Sheba Adoniyanın' o'tinishi tuwralı so'ylesiw ushın patsha Sulaymang'a ketti . Sulayman anasın ku'tip alıw ushın ornınan turıp , anasına ta'jim etti ha'm son'ınan taxtına otırdı . Patsha o'zinin' on' ta'repine bir taxt qoydırıp , og'an anasın otırg'ızdı .
11002020	Anası taxtqa otırg'annan son' , patshag'a : — Sennen kishkene bir o'tinishim bar edi , so'zimdi jerde qaldırma , — dedi . Patsha og'an : — Ayta ber , anajan , so'zin'izdi jerde qaldırmayman , — dedi .
11002021	Bat-Sheba patshag'a : — Shunemli Abishagtı a'jag'an' Adoniyag'a hayallıqqa bersen' qa'ytedi ? — dedi .
11002022	Patsha Sulayman anasına : — Ne ushın Adoniyag'a tek shunemli Abishagtı sorap tursız ? Ol ushın patshalıqtı da sorasan'ız bolar edi . Aqırı ol mennen u'lken . Bunın' u'stine , ruwxaniy Abiyatar menen Seruya ulı Yoab ta ol ta'repte emes pe ? — dedi .
11002023	Son'ınan patsha Sulayman Jaratqan İyenin' atı menen ant iship bılay dedi : « Eger Adoniyanı bul ga'pi ushın o'ltirtpesem , Quday meni jazalag'an u'stine jazalasın !
11002024	Meni ku'shke toltırıp , a'kem Dawıttın' taxtına otırg'ızg'an ha'm İzrail patshalarının' menin' urpag'ımnan kelip shıg'atug'ının aytıp , wa'de etken tiri Jaratqan İye haqı ant ishemen : Adoniya bu'gin-aq o'ltiriledi » .
11002025	So'ytip , patsha Sulayman Ehoyada ulı Benayag'a Adoniyanı o'ltiriwdi buyırdı . Ol barıp , Adoniyanı o'ltirdi . Abiyatardın' su'rgin etiliwi ha'm Yoabtın' o'limi
11002026	Patsha ruwxaniy Abiyatarg'a : « Sen Anatottag'ı o'z jerin'e bar . Negizinde , sen o'limge ılayıqlısan' . Biraq ha'zir seni o'ltirmeymen . Sebebi sen a'kem Dawıttın' aldında İyemiz Jaratqan İyenin' sandıg'ın ko'terip ju'rdin' ha'm a'kem shekken ha'r bir azaptı onın' menen birge bastan keshirdin' » , — dedi .
11002027	Sulayman Abiyatardı Jaratqan İyenin' ruwxaniyliginen shetletti . Solay etip , Jaratqan İyenin' Shiloda Eliydin' u'y-ishine qarsı aytqan so'zi orınlandı .
11002028	Bul xabar Yoabqa da jetti . Yoab Abshalomg'a qosılmag'an bolsa da , Adoniyanı qollap-quwatlag'an edi . Sonlıqtan Yoab Jaratqan İyenin' shatırına qashıp barıp , qurbanlıq orınnın' shaqlarına jabıstı .
11002029	Yoabtın' Jaratqan İyenin' shatırına qashıp barıp , qurbanlıq orınnın' janında turg'anı patsha Sulaymang'a xabarlandı . Sulayman Ehoyada ulı Benayag'a barıp , onı o'ltiriwdi buyırdı .
11002030	Benaya Jaratqan İyenin' shatırına barıp , Yoabqa : — Patsha sırtqa shıg'ıwın'dı buyıradı , — dedi . Biraq Yoab : — Yaq , men usı jerde o'lmekshimen , — dep juwap berdi . Sonda Benaya barıp , Yoabtın' bergen juwabın patshag'a jetkizdi .
11002031	Patsha Benayag'a bılay dedi : « Onın' aytqanınday isle . Onı o'ltirip , jerle . Usılayınsha , Yoabtın' jazıqsız to'kken qanlarının' qunın menin' ha'm a'kemnin' urpaqlarının' moynınan alıp tasla .
11002032	Jaratqan İye onın' to'kken qanı ushın o'zin jazalasın . Sebebi ol a'kem Dawıtqa bildirmesten , o'zinen a'dilirek ha'm o'zinen jaqsıraq bolg'an eki adamdı : İzraildın' sa'rka'rdası Ner ulı Abnerdi ha'm Yahudanın' sa'rka'rdası Eter ulı Amasanı qılısh penen o'ltirdi .
11002033	Solay etip , olardın' qanı ma'n'gige Yoabtın' ha'm onın' urpaqlarının' moynında qaladı . Al Jaratqan İye Dawıtqa , onın' urpaqlarına , u'y-ishine ha'm taxtına ma'n'gige tınıshlıq beredi » .
11002034	Ehoyada ulı Benaya barıp , Yoabtı o'ltirdi ha'm ol sho'ldegi o'z u'yine jaqın jerge jerlendi .
11002035	Patsha Yoabtın' ornına Ehoyada ulı Benayanı sa'rka'rda etip , al Abiyatardın' ornına Sadoqtı ruwxaniy etip tayınladı . Shimeydin' o'limi
11002036	Bunnan keyin patsha adam jiberip , Shimeydi shaqırttı ha'm og'an bılay dedi : — Erusalimde bir u'y qurıp alıp , sol jerde jasa . Hesh jaqqa ketpe .
11002037	Ol jerden shıg'ıp , Kidron sayınan o'tken ku'nin'-aq so'zsiz o'ltiriletug'ının'dı bilip qoy . O'z qanın' ushın o'zin' juwapker bolasan' .
11002038	Shimey patshag'a : — Taqsır , qullıq . Siz ne desen'iz , qulın'ız bolg'an men sonı orınlayman , — dedi . Solay etip , Shimey uzaq waqıt Erusalimde jasadı .
11002039	Biraq aradan u'sh jıl o'tkennen son' , Shimeydin' eki qulı Gat patshası Maaxa ulı Axishtin' janına qashıp ketti . Shimeyge qullarının' Gatta ekenligi tuwralı xabar keldi .
11002040	Sonda Shimey eshegin ertlep , qulların izlew ushın Gatqa , Axishtin' janına ketti . Ol qulların qaytarıp a'keldi .
11002041	Shimeydin' Erusalimnen shıg'ıp , Gatqa barıp qaytqanı tuwralı Sulaymang'a xabar jetti .
11002042	Sonda Sulayman Shimeydi shaqırtıp , og'an bılay dedi : « Sag'an Jaratqan İyenin' atı menen ant ishtirgen joq pa edim ? „ Bilip qoy , qaladan shıg'ıp , qanday da bir jerge barg'an ku'nin'-aq so'zsiz o'ltirilesen' “ , — dep eskertpegen be edim ? Sen de mag'an : „ Qullıq , ırazıman “ , — demegen be edin' ?
11002043	Onda nege Jaratqan İyenin' aldında ishken antın'a ha'm menin' buyrıg'ıma boysınbadın' ? »
11002044	Patsha so'zin dawam etip , Shimeyge ja'ne bılay dedi : « Sen a'kem Dawıtqa islegen barlıq jamanlıqların'dı jaqsı bilesen' . Bul islegen jamanlıqların'dı Jaratqan İye o'zin'e qaytaradı .
11002045	Biraq Jaratqan İye meni jarılqasın ha'm Dawıttın' taxtı Jaratqan İyenin' aldında ma'n'gige terbelmesin » .
11002046	Patsha Ehoyada ulı Benayag'a buyrıq berdi . Ol Shimeydi alıp shıg'ıp , o'ltirdi . Solay etip , Sulaymannın' patshalıg'ı bekkemlendi .
11003001	Sulaymannın' Qudaydan danalıq sorawı1 Sulayman Mısır faraonının' qızlarının' birine u'ylenip , faraon menen baylanıs du'zdi . Ol hayalın Dawıttın' qalasına alıp keldi . Sulayman o'z sarayın , Jaratqan İyenin' İbadatxanasın ha'm Erusalimnin' a'tirapındag'ı diywallardı tiklegenshe , hayalı sol jerde jasadı .
11003002	Xalıq ele sıyınıw orınlarında qurbanlıqlar beretug'ın edi . Sebebi sol waqıtqa shekem Jaratqan İyenin' atına arnap İbadatxana qurılmag'an edi .
11003003	Sulayman a'kesi Dawıttın' ko'rsetpeleri menen ju'rip , Jaratqan İyeni su'yetug'ın edi . Degen menen , ol da sıyınıw orınlarında qurbanlıqlar berip , tu'tetkiler tu'tetetug'ın edi .
11003004	Patsha qurbanlıq beriw ushın Gibon qalasına ketti , sebebi sıyınıw ornının' en' baslısı sol jerde edi . Sulayman sol qurbanlıq orında mın' bas maldı jandırılatug'ın qurbanlıqqa berdi .
11003005	Gibonda bolg'anda , Sulayman tu'nde tu's ko'rdi . Tu'sinde Jaratqan İye og'an ko'rinip : — Tile tilegin'di , sorag'anın'dı beremen , — dedi .
11003006	Sulayman Og'an bılay dedi : — Sen qulın' bolg'an a'kem Dawıtqa u'lken jaqsılıq isledin' . Sebebi ol haq ha'm Sag'an sadıq bolıp , Senin' aldın'da shın ju'rekten tuwrı islerdi islep ju'rdi . Sen bu'gin og'an taxtına otıratug'ın bir ul inam etip , og'an u'lken jaqsılıq islewdi dawam ettin' .
11003007	O Qudayım , Jaratqan İye , Sen O'z qulın'dı a'kem Dawıttın' ornına patsha ettin' . Biraq men ele ju'da' jaspan , basqarıwg'a ele ta'jiriybem joq .
11003008	Qulın' O'zin' tan'lag'an xalıqtın' , ko'pliginen sanap shıg'ıw mu'mkin bolmag'an ullı xalıqtın' ortasında tur .
11003009	Sonlıqtan jaman menen jaqsını ayırıp bilip , xalqın'a biylik etiwim ushın , mag'an aqılg'a tolı bir ju'rek ber . Bolmasa , Senin' bul ullı xalqın'dı kim basqara aladı ?
11003010	Sulaymannın' bul tilegine Jaratqan İyenin' kewli toldı .
11003011	Quday Sulaymang'a bılay dedi : — Sen o'zin' ushın uzaq o'mir , baylıq ha'm dushpanların'nın' o'limin tilemedin' , al durıs hu'kim ju'rgiziw ushın danalıq soradın' .
11003012	Men senin' tilegin'di orınlayman . Sag'an danalıqqa ha'm aqılg'a tolı ju'rek beremen . Sag'an uqsag'anı sennen burın bolmag'an ha'm sennen keyin de bolmaydı .
11003013	Sag'an soramag'anların'dı da : baylıq ha'm dan'qtı da beremen . O'mirin' boyı patshalar arasında sag'an ten' keletug'ını bolmaydı .
11003014	Eger sen de a'ken' Dawıt sıyaqlı qag'ıydalarıma ha'm buyrıqlarıma boysınıp , Menin' jollarım menen ju'rsen' , sag'an uzaq o'mir de beremen .
11003015	Sulayman oyang'anda , bunın' tu'si ekenin an'ladı . Son'ınan Erusalimge keldi . Ol Jaratqan İyenin' Kelisim sandıg'ının' aldında turıp , jandırılatug'ın qurbanlıqlar ha'm tatıwlıq qurbanlıqların berdi . Ol pu'tkil xızmetshileri ushın u'lken zıyapat berdi . Sulaymannın' dana hu'kimi
11003016	Bir ku'ni eki buzıq hayal patshanın' aldına keldi .
11003017	Hayallardın' biri patshag'a bılay dedi : « Taqsır ! Men mına hayal menen bir u'yde jasayman . Bizler birge qalg'an waqıtta , men bosandım .
11003018	Men bosang'annan keyin , u'shinshi ku'ni mına hayal da bosandı . Bizler birge edik , u'yde ekewimizden basqa hesh kim joq edi .
11003019	Tu'nde mına hayal balasın astına basıp alıp , bala o'lip qaldı .
11003020	Qulın'ız bolg'an men uyıqlap atırg'anımda , tu'n ortasında ol ornınan turıp , menin' balamdı janımnan alıp , o'zinin' qoynına jatqarıptı . Al o'zinin' o'lip qalg'an balasın bolsa , menin' qoynıma salıptı .
11003021	Tan'da balamdı emiziw ushın turg'anımda , ol jansız jatırg'an eken . Biraq azanda dıqqat penen qarag'anımda , onın' menin' balam emes ekenin bildim » .
11003022	Ekinshi hayal : « Yaq , tiri bala meniki , o'lgeni seniki » , — dedi . Birinshi hayal : « Yaq , o'lgen bala seniki , al tirisi meniki » , — dedi . Olar patshanın' aldında usılay tartısıp turdı .
11003023	Sonda patsha : « Birewin'iz : „ Tiri bala meniki , al o'lgeni seniki “ , — deysiz . Ekinshin'iz : „ O'lgen bala seniki , al tirisi meniki “ , — deysiz .
11003024	Onda mag'an bir qılısh a'kelin'ler » , — dedi . Qılısh alıp kelingende ,
11003025	patsha : « Tiri balanı ekige bo'lip , yarımın birewine , qalg'an yarımın ekinshisine berin'ler » , — dep buyırdı .
11003026	Sonda balasına janı ashıp , ju'regi sızlag'an tiri balanın' anası patshag'a : « Taqsır , o'tinemen , tiri balanı o'ltirmen' , onı mına hayalg'a berin' » , — dedi . Al ekinshi hayal bolsa : « Bala sag'an da , mag'an da joq , onı ekige bo'lin' » , — dedi .
11003027	Sonda patsha juwap berip : « Toqtan'lar , balanı o'ltirmen'ler ! Onı birinshi hayalg'a berin'ler . Balanın' anası — sol boladı » , — dedi .
11003028	Pu'tkil izraillılar patsha shıg'arg'an bul hu'kimdi esitip , patshanı hu'rmet etetug'ın boldı . Sebebi olar Sulaymanda a'dil hu'kim shıg'arıw ushın , Qudaydan berilgen danalıq bar ekenin bildi .
11004001	Sulaymannın' qol astındag'ı ha'meldarları1 Sulayman pu'tkil İzraildın' patshası edi .
11004002	Onın' qol astındag'ı ha'meldarları mınalar edi : Sadoq ulı Azariya — ruwxaniy ;
11004003	Shishanın' ulları Elixoref penen Axiya — xatkerler ; Axilud ulı Ehoshafat — jılnamashı ;
11004004	Ehoyada ulı Benaya — sa'rka'rda ; Sadoq ha'm Abiyatar — ruwxaniyler ;
11004005	Natan ulı Azariya — u'lke ha'kimlerinin' baslıg'ı ; Natan ulı Zabud — ruwxaniy ha'm patshanın' ma'sla'ha'tshisi ;
11004006	Axishar — saray basqarıwshısı ; Abda ulı Adoniram — ma'rdikarg'a alıng'anlar u'stinen juwapker .
11004007	Sulaymannın' pu'tkil İzrail u'lkelerin basqaratug'ın on eki ha'kimi bar edi . Olar patshanı ha'm onın' u'y-ishin azıq-awqat penen ta'miyinlep turatug'ın bolıp , olardın' ha'r biri jılına bir ay patshanı ha'm onın' u'y-ishin azıq-awqat penen ta'miyinlewi sha'rt edi .
11004008	Olardın' atları mınalar : Efrayımnın' tawlı u'lkesinin' ha'kimi Ben-Xur ;
11004009	Maqas , Shaalbim , Beyt-Shemesh , Elon-Beyt-Xanan qalalarının' ha'kimi Ben-Deker ;
11004010	Soxo ha'm pu'tkil Xefer jerlerin o'z ishine alg'an Arubbot u'lkesinin' ha'kimi Ben-Xesed ;
11004011	Pu'tkil Nafat-Dor u'lkesinin' ha'kimi Sulaymannın' qızı Tafattın' ku'yewi Ben-Abinadab ;
11004012	Taanax , Megiddo , İzreeldin' qublasındag'ı Saretannın' janındag'ı pu'tkil Beyt-Shean ha'm Beyt-Sheannan Abel-Mexola menen Yoqmeamnın' arg'ı jag'ına deyin sozılıp jatırg'an u'lkelerdin' ha'kimi Axilud ulı Baana ;
11004013	Giladtag'ı Menashshe urpag'ınan bolg'an Yairge tiyisli qalalardı ha'm Bashandag'ı Argob do'geregindegi diywallar menen qorshalıp , da'rwazasına qola ta'mbi basılg'an u'lken alpıs qalanı o'z ishine alg'an Gilad jerindegi Ramot qalasının' ha'kimi Ben-Geber ;
11004014	Maxanayım u'lkesinin' ha'kimi İddo ulı Axinadab ;
11004015	Naftaliy u'lkesinin' ha'kimi Sulaymannın' qızı Basemattın' ku'yewi Aximaas ;
11004016	Asher ha'm Bealot u'lkelerinin' ha'kimi Xushay ulı Baana ;
11004017	İssaxar u'lkesinin' ha'kimi Paruax ulı Ehoshafat ;
11004018	Benyamin u'lkesinin' ha'kimi Ela ulı Shimey ;
11004019	Gilad jerinin' , yag'nıy amorlardın' patshası Sixon ha'm Bashan patshası Ogtın' eski jerlerinin' ha'kimi Uriy ulı Geber . Ol sol u'lkenin' jalg'ız ha'kimi edi . Sulaymannın' bir ku'nlik kerek-jarag'ı
11004020	Yahuda ha'm İzrail xalqı ten'izdin' qumınday ko'p bolıp , olar jep-iship shadlıq ishinde jasadı .
11004021	Sulayman Evfrat da'ryasınan filistlerdin' jerine ha'm Mısır shegaralarına shekemgi barlıq patshalıqlar u'stinen hu'kimdarlıq etti . Olar Sulaymannın' o'miri dawamında og'an salıq to'lep , xızmet etti .
11004022	Sulaymannın' sarayının' bir ku'nlik azıq-awqatı otız kor sıpatlı biyday unı , alpıs kor iri tartılg'an biyday unı ,
11004023	semirtilgen on bug'a , jaylawdan alıng'an jigirma bug'a , ju'z qoy , ja'ne de , suwınlar , jeyranlar , antilopalar ha'm semiz quslardan ibarat edi .
11004024	Sulayman Tifsaxtan Gazag'a shekemgi , Evfrat da'ryasının' batısındag'ı pu'tkil patshalıqlar u'stinen hu'kimdarlıq etti . Ol a'tiraptag'ı barlıq eller menen tınıshlıqta jasadı .
11004025	Sulaymannın' da'wirinde Dannan Beer-Shebag'a shekemgi Yahuda ha'm İzrail xalqının' ha'r biri o'zlerinin' a'njir ha'm ju'zim ag'ashları astında tınısh o'mir su'rdi .
11004026	Sulaymannın' sawash arbaları ushın qırq mın' at qorası ha'm on eki mın' atı bar edi .
11004027	Sol on eki ha'kimnin' ha'r biri o'zi ushın belgilengen bir ay dawamında patsha Sulaymandı ha'm onın' dasturxanınan awqat jeytug'ınlardın' ha'mmesin azıq-awqat penen ta'miyinleytug'ın edi . Olar birde bir kemshilikke jol qoymaytug'ın edi .
11004028	Ha'r bir ha'kim belgilengen jerge sawash arbalarının' atları ha'm shapqır atlar ushın arpa menen saban jetkizip turatug'ın edi . Sulaymannın' danalıg'ı
11004029	Quday Sulaymang'a mol danalıq , aqıl ha'm ten'iz jag'asındag'ı qum sıyaqlı sheksiz teren' tu'siniwshilik berdi .
11004030	Sulaymannın' danalıg'ı pu'tkil shıg'ıs xalıqlarının' danalıg'ınan ha'm Mısırdın' pu'tkil danalıg'ınan da u'stin edi .
11004031	Ol barlıq adamlardan o'tken dana bolıp , ezraxlı Etannan , Maxoldın' ulları Heman , Kalkol ha'm Dardadan da dana edi . Onın' dan'qı a'tiraptag'ı pu'tkil xalıqlarg'a jayıldı .
11004032	Ol u'sh mın' naqıl-maqal ayttı ha'm onın' bir mın' bes qosıg'ı bar edi .
11004033	Sulayman Lebanon tawlarındag'ı kedr ag'ashınan baslap , diywalda o'sip turatug'ın mayoran sho'bine shekem so'z etti . Ol haywanatlar , quslar , jer bawırlawshılar ha'm balıqlar tuwralı da ayttı .
11004034	Ha'mme xalıqlardan adamlar kelip , Sulaymannın' dana so'zlerin tın'laytug'ın edi . Olar Sulaymannın' danalıg'ı tuwralı esitken du'nyanın' pu'tkil patshalarınan jiberilgen edi .
11005001	İbadatxana qurılısına tayarlıq1 Tir patshası Xiram Sulaymannın' maylanıp , a'kesi Dawıttın' ornına patsha etip qoyılg'anın esitkende , Sulaymandı qutlıqlaw ushın elshilerin jiberdi . Sebebi Xiram o'mir boyı Dawıtqa dos bolıp kelgen edi .
11005002	Sulayman da Xiramg'a o'z elshilerin jiberip , bılay dedi :
11005003	« O'zin'iz bilesiz , a'kem Dawıt a'tirapındag'ı dushpanları menen sawash ju'rgizgenlikten , Qudayı Jaratqan İyenin' atına arnap İbadatxana qura almadı . Jaratqan İye sawashlarda dushpanların onın' ayag'ının' astına taslag'ang'a shekem , ol bul isti qıla almadı .
11005004	Endi Qudayım Jaratqan İye mag'an ha'r ta'repleme tınıshlıq berdi . Ha'zir birde bir dushpanım da , do'nip turg'an qa'wip te joq .
11005005	Jaratqan İye a'kem Dawıtqa : „ Men senin' taxtın'a otırg'ızatug'ın ulın' Menin' atıma arnap İbadatxana quradı “ , — degen edi . Sonlıqtan men Qudayım bolg'an Jaratqan İyenin' atına arnap İbadatxana qurıwdı niyet ettim .
11005006	Endi men ushın Lebanon tawlarınan kedr ag'ashların kesiw ushın adamların'ızg'a buyrıq bersen'iz . Menin' adamlarım da sizin' adamların'ız benen birge isleydi ha'm men sizin' adamların'ızg'a o'zin'iz belgilegen miynet haqını to'leymen . Bizlerde ag'ash kesiwde sidonlılar sıyaqlı ta'jiriybeli adamlar joq ekenin o'zin'iz bilesiz » .
11005007	Xiram Sulaymannın' bul so'zlerin esitkende , qattı quwanıp : « Bu'gin bul ullı bir xalıqtı basqarıw ushın Dawıtqa dana bir ul bergeni ushın , Jaratqan İyege alg'ıslar bolsın ! » — dedi .
11005008	Son'ınan ol Sulaymang'a mına xabardı jiberdi : « Mag'an jibergen xabarın'ızdı aldım . Kedr ha'm sa'rwi ag'ashlarına baylanıslı barlıq tileklerin'izdi orınlayman .
11005009	Adamlarım olardı Lebanon tawlarınan ten'izge alıp keledi . Men olardı sal etip buwdırıp , ten'iz arqalı aytqan jerin'izge jetkizip beremen . Adamlarım sol jerde sallardı sheship , jıyıp beredi , sizler alıp ketesizler . Siz de tilegimdi orınlap , menin' u'y-ishimdi azıq-awqat penen ta'miyinlesen'iz » .
11005010	Xiram Sulaymang'a kereginshe kedr ha'm sa'rwi ag'ashların berdi .
11005011	Sulayman bolsa , Xiramnın' u'y-ishinin' azıq-awqatı ushın ha'r jılı jigirma mın' kor biyday , jigirma kor sapalı za'ytu'n mayın berip turdı .
11005012	Jaratqan İye wa'de etkenindey , Sulaymang'a danalıq berdi . Sonlıqtan Sulayman menen Xiram arasında tatıwlıq bolıp , olar o'z-ara kelisim du'zdi .
11005013	Patsha Sulayman qara jumıs isletiw ushın pu'tkil İzraildan otız mın' adamdı ma'rdikarg'a aldı .
11005014	Gezek penen ha'r ayda olardan on mın'ın Lebanon tawlarına jiberdi . Olar bir ay Lebanon tawlarında , eki ay u'ylerinde bolatug'ın edi . Bul adamlarg'a Adoniram basshılıq etti .
11005015	Ja'ne de , Sulaymannın' ju'k tasıytug'ın jetpis mın' adamı ha'm tawlarda tas kesetug'ın seksen mın' adamı bar edi .
11005016	Bulardan tısqarı , Sulayman istin' barısın baqlap , jumısshılardı qadag'alap turatug'ın u'sh mın' u'sh ju'z qadag'alawshı tayınladı .
11005017	Patshanın' buyrıg'ı boyınsha , jumısshılar İbadatxananın' tiykarın jonılg'an taslardan qalaw ushın u'lken ha'm sapalı taslardı kesip shıg'ardı .
11005018	Sulaymannın' ha'm Xiramnın' adamları geballılar menen birge İbadatxananın' qurılısı ushın ag'ashlar menen taslardı jonıp tayarladı .
11006001	İbadatxananın' qurılıwı1 İzrail xalqının' Mısırdan shıqqanına to'rt ju'z seksen jıl bolg'anda , Sulaymannın' İzrail taxtına otırg'anına to'rt jıl bolg'an edi . Ol sol jıldın' ekinshi ayında , yag'nıy Ziw ayında Jaratqan İyenin' İbadatxanasının' qurılısın basladı .
11006002	Patsha Sulaymannın' Jaratqan İyege arnap qurg'an İbadatxanasının' uzınlıg'ı alpıs shıg'anaq , eni jigirma shıg'anaq , al biyikligi otız shıg'anaq edi .
11006003	İbadatxana imaratının' aldıng'ı jag'ındag'ı aywannın' uzınlıg'ı İbadatxana imaratının' enindey , yag'nıy jigirma shıg'anaq , al eni on shıg'anaq boldı .
11006004	Sulayman İbadatxanag'a sırtqa qarag'an jag'ı tarlaw , ishke qarag'an jag'ı ken'lew bolg'an aynalar isletti .
11006005	İbadatxananın' sırtın , yag'nıy u'lken bo'lmenin' ha'm En' muxaddes bo'lmenin' diywalların aylandırıp , u'sh qabatlı qosımsha bo'lmeler isletti .
11006006	En' to'mengi qabattın' eni bes shıg'anaq , ortang'ı qabattın' eni altı shıg'anaq , u'shinshi qabattın' eni jeti shıg'anaq edi . İbadatxananın' diywallarına islew bermew ushın , bo'lmeler tekshege uqsatıp o'rilgen İbadatxananın' diywallarına bo'reneler arqalı biriktirildi .
11006007	İbadatxananın' qurılısı ushın paydalanılatug'ın taslar ka'nnin' o'zinde jonıp tayarlandı . Sonlıqtan İbadatxana qurılıp atırg'anda , sho'kkishtin' de , baltanın' da , basqa temir a'sbabının' da sesti esitilmedi .
11006008	Ortadag'ı qosımsha bo'lmenin' esigi İbadatxananın' qubla ta'repinde edi . Aylanba tekshe arqalı ortang'ı qabatqa , onnan u'shinshi qabatqa o'tetug'ın edi .
11006009	Sulayman İbadatxananı qurıp tamamladı . To'besin kedr bo'reneler ha'm kedr ag'ashınan islengen taxtalar menen bastırdı .
11006010	Ja'ne de , ol pu'tkil İbadatxananı aylandırıp , ha'r birinin' biyikligi bes shıg'anaq bolg'an qosımsha bo'lmeler saldırdı . Olar İbadatxana diywalına kedr bo'reneler menen bekitildi .
11006011	Jaratqan İyeden Sulaymang'a mınaday so'z tu'sti :
11006012	« Mine , sen İbadatxana qurıp atırsan' . Eger sen Menin' qag'ıydalarımdı , nızam ha'm buyrıqlarımdı orınlap ju'rsen' , onda Men a'ken' Dawıtqa bergen so'zimdi sen arqalı orınlayman .
11006013	Men izraillılar arasında jasap , xalqım İzraildı hesh qashan ta'rk etpeymen » .
11006014	Solay etip , Sulayman İbadatxananı qurıp pitkerdi .
11006015	Ol İbadatxananın' ishki diywalın edennen to'bege shekem kedr ag'ashınan islengen taxtalar menen qapladı , al edenine sa'rwi ag'ashınan islengen taxtalar to'setti .
11006016	İbadatxananın' arqa ta'repinin' en' to'rin edennen to'besine deyin kedr taxtalar menen bo'ldirip , uzınlıg'ı jigirma shıg'anaq bolg'an bir bo'lme ajırattırdı . Ol jer En' muxaddes bo'lme dep ataldı .
11006017	En' muxaddes bo'lmenin' aldındag'ı u'lken bo'lmenin' uzınlıg'ı qırq shıg'anaq edi .
11006018	Diywaldag'ı taslar ko'rinbewi ushın İbadatxananın' ishin qaplap turg'an kedr taxtalarg'a asqabaqlar ha'm asılıp turg'an gu'ller oyıp salındı .
11006019	İbadatxananın' ishindegi en' to'rgi bo'lme Jaratqan İyenin' Kelisim sandıg'ın qoyıw ushın tayarlandı .
11006020	Bul bo'lmenin' uzınlıg'ı jigirma shıg'anaq , eni jigirma shıg'anaq ha'm biyikligi de jigirma shıg'anaq edi . Sulayman usı bo'lmeni de , kedr ag'ashınan islengen tu'tetki tu'tetiletug'ın orındı da sap altın menen qaplattı .
11006021	Sulayman İbadatxananın' ishin de sap altın menen qaplatıp , altın menen qaplang'an to'rgi bo'lmenin' aldına altın menen qaplang'an shınjırlar tarttırdı .
11006022	İbadatxananın' ishi bastan-ayaq ha'm En' muxaddes bo'lmenin' aldındag'ı tu'tetki tu'tetiletug'ın orın altın menen qaplandı .
11006023	En' muxaddes bo'lmege qoyıw ushın za'ytu'n ag'ashınan islengen , ha'r birinin' biyikligi on shıg'anaq bolg'an eki kerub islendi .
11006024	Ha'r qanatı bes shıg'anaq bolg'an kerubtın' jayılg'an eki qanatının' uzınlıg'ı on shıg'anaq boldı .
11006025	Ekinshi kerubtın' da jayılg'an qanatı on shıg'anaq bolıp , eki kerubtın' o'lshemi de , ko'rinisi de birdey edi .
11006026	Eki kerubtın' da biyikligi on shıg'anaq edi .
11006027	Sulayman kerublardı İbadatxananın' En' muxaddes bo'lmesinin' ortasına qoydı . Kerublardın' jayılg'an qanatlarının' bir ushı bo'lmenin' diywallarına tiyip , ekinshi ushları bo'lmenin' ortasında bir-birine tiyisip turdı .
11006028	Sulayman kerublardı da altın menen qaplattı .
11006029	İbadatxananın' ishki ha'm sırtqı bo'lmelerinin' ha'mme diywallarına aylandırıp kerublardın' , palma ag'ashlarının' ha'm ashılıp turg'an gu'llerdin' ko'rinislerin oyıp saldırdı .
11006030	Usı eki bo'lmenin' edenlerin de altın menen qaplattı .
11006031	En' muxaddes bo'lmenin' kirer awzına za'ytu'n ag'ashınan jaqlawı bes qırlı bolg'an jarma qapı isletti .
11006032	Ol za'ytu'n ag'ashınan islengen jarma qapılarg'a kerublardın' , palma ag'ashlarının' ha'm ashılıp turg'an gu'llerdin' ko'rinisin oyıp saldırıp , qapılardı altın menen qaplattı . Kerublar menen palma ag'ashlarının' su'wretlerin de altın menen qaplattı .
11006033	U'lken bo'lmenin' kirer awzına da za'ytu'n ag'ashınan to'rt mu'yeshli jaqlaw isletip ,
11006034	jaqlawg'a jıynalatug'ın eki jarma qapını sa'rwi ag'ashınan isletti .
11006035	Bularg'a da kerublardın' , palma ag'ashlarının' ha'm ashılıp turg'an gu'llerdin' ko'rinislerin oyıp saldırıp , olardı altın menen qaplattı .
11006036	Ol ishki ha'wli qurdırıp , onın' diywalların u'sh qatar jonılg'an tastan ha'm bir qatar kedr ag'ashınan isletti .
11006037	Sulayman o'z patshalıg'ının' to'rtinshi jılının' Ziw ayında Jaratqan İyenin' İbadatxanasının' tiykarın qoyg'an edi .
11006038	Al on birinshi jıldın' segizinshi ayı bolg'an Bul ayında İbadatxana aldın ala belgilengenindey etip , barlıq mayda-shu'ydesine shekem qurıp bolındı . Sulayman İbadatxananı jeti jılda qurıp boldı .
11007001	Sulaymannın' sarayı1 Sulayman o'zi ushın da saray qurdırıp , onı on u'sh jılda tolıq tamamladı .
11007002	Ol qurdırg'an Lebanon tog'ayı dep atalatug'ın saraydın' uzınlıg'ı ju'z shıg'anaq , eni eliw shıg'anaq , biyikligi otız shıg'anaq edi . Saray to'rt qatar etip qoyılg'an kedr o'relerden ha'm olardın' u'stine qoyılg'an kedr bo'renelerden ibarat edi .
11007003	O'relerdin' u'stine , ha'r qatarg'a on bes bo'reneden qoyılg'an bolıp , usı qırq bes bo'renenin' u'stine kedr taxtalar to'selgen edi .
11007004	İmarattın' eki ta'repindegi aynaları u'sh qatardan ibarat bolıp , olar bir-birine qarap turg'an edi .
11007005	Barlıq qapılar ha'm olardın' jaqlawları to'rt mu'yeshli edi . Aynalar bolsa , u'sh qatar etip , bir-birine qarama-qarsı qurılg'an edi .
11007006	Sulayman uzınlıg'ı eliw shıg'anaq , eni otız shıg'anaq bolg'an o'reli bir aywan isletti . Aywannın' aldında o'reler qoyılıp , u'sti bastırılg'an shertek bar edi .
11007007	Ja'ne de , taxt turatug'ın , yag'nıy ol jerde o'zi otırıp qazılıq etetug'ın Hu'kim shıg'arıw aywanın qurdırdı . Onı edeninen to'besine shekem kedr taxtalar menen qaplattı .
11007008	Usı aywannın' arqa ta'repindegi Sulayman jasaytug'ın saray da usı taqılette salıng'an edi . Sulayman hayalı , faraonnın' qızı ushın da anıq usınday bir saray qurıp berdi .
11007009	Bul imaratlardın' ha'mmesi ishi ha'm sırtı tiykarınan to'besine deyin ha'm sırtınan u'lken ha'wlige deyin jarg'ılar menen kesilip , eki ta'repi de jonılg'an ha'm belgilengen o'lshem boyınsha tayarlang'an sapalı taslardan salıng'an edi .
11007010	Tiykarı on shıg'anaq ha'm segiz shıg'anaq keletug'ın u'lken , sapalı taslardan qalandı .
11007011	Diywalı da o'lshem boyınsha kesilgen sapalı taslardan o'rilip , diywal ushın kedr ag'ashı da paydalanıldı .
11007012	U'lken ha'wlinin' aynalası jonılg'an tastan u'sh qatar ha'm kedr bo'reneden bir qatar etip , aylandırıp o'rilgen edi . Jaratqan İyenin' İbadatxanasının' ishki ha'wlisinin' ha'm aywanının' diywalları da usılay islengen edi . Xiramnın' xızmeti
11007013	Patsha Sulayman xabar jiberip , Tirden Xiramdı aldırdı .
11007014	Onın' anası Naftaliy urıwınan bolg'an bir jesir hayal , al a'kesi tirli mısker edi . Xiram qoladan zat islew uqıbın , sheberligin ha'm qa'biletin iyelegen usta edi . Ol patsha Sulaymang'a kelip , onın' barlıq islerin orınladı .
11007015	Xiram qoladan eki o're isledi . Olardın' ha'r birinin' biyikligi on segiz shıg'anaq , al ha'r birinin' aynala o'lshemi on eki shıg'anaq keletug'ın edi .
11007016	Ja'ne de , o'relerdin' u'stine qoyıw ushın , qoladan eki to'belik quyıp isledi . Olardın' ha'r birinin' biyikligi bes shıg'anaq edi .
11007017	O'renin' to'beliginin' ha'r biri torg'a uqsatıp o'rilgen shınjırlar menen bezeldi .
11007018	Ol o'relerdin' joqarısındag'ı to'beliklerdi jawıp turıw ushın , ha'r bir tordı eki qatar etip aylandırıp , qola anarlar menen bezedi .
11007019	Aywandag'ı o'relerdin' to'belikleri lala gu'llerge uqsatıp islenip , olardın' ha'r birinin' biyikligi to'rt shıg'anaq edi .
11007020	Ha'r bir o'renin' to'besindegi tordın' janındag'ı kesege uqsag'an bo'leginin' u'stine aylandırıp , eki ju'zden anar salıng'an edi .
11007021	Xiram bul o'relerdi İbadatxananın' aywanına ornatıp , onın' qubladag'ısın Yaxin , arqadag'ısın Boaz dep atadı .
11007022	O'relerdin' to'belikleri lala gu'l taqılette edi . Solay etip , o'relerge baylanıslı isler tamam boldı .
11007023	Xiram qoladan quyma hawız jasadı . Ol domalaq bolıp , onın' bir erneginen ekinshi ernegine shekemgi aralıg'ı on shıg'anaq , teren'ligi bes shıg'anaq , aynala uzınlıg'ı otız shıg'anaq edi .
11007024	Hawız quyılg'an waqıtta , onın' erneginin' astına eki qatar etip asqabaqqa uqsag'an nag'ıslar qosıp quyılg'an bolıp , olar ha'r bir shıg'anaqqa on-onnan tuwrı keletug'ın edi .
11007025	Hawız on eki quyma bug'anın' u'stine ornatılg'an bolıp , olardın' u'shewi arqag'a , u'shewi batısqa , u'shewi qublag'a , u'shewi shıg'ısqa qarap turg'an edi . Bug'alardın' artqı jag'ı hawızdın' astında , ishte edi .
11007026	Hawızdın' qalın'lıg'ı to'rt eli bolıp , ernegi kesenin' ernegine , ashılıp turg'an lala gu'lge uqsaytug'ın edi . Hawızg'a eki mın' bat suw sıyatug'ın edi .
11007027	Xiram qoladan on tu'beldirik isledi . Ha'r bir tu'beldiriktin' uzınlıg'ı to'rt shıg'anaq , eni to'rt shıg'anaq , biyikligi u'sh shıg'anaq edi .
11007028	Tu'beldiriklerdin' du'zilisi mınaday edi : tu'beldirikler jaqlawlarg'a bekitilgen to'rt mu'yeshli qola taxtalardan islendi .
11007029	Taxtalarg'a , sonday-aq jaqlawlarg'a da arıslan , bug'a ha'm kerublardın' su'wretleri salındı . Al arıslan ha'm bug'alardın' su'wretlerinin' astı menen u'stine aspa gu'lshen'berleri oyıp islendi .
11007030	Ha'r bir tu'beldiriktin' qoladan islengen to'rt do'n'gelegi ha'm og'ı bar edi . Tu'beldiriktin' to'rt ta'repine la'gendi uslap turıw ushın quyma tirepberdiler islenip , olardın' ha'r bir ta'repi gu'lshen'berler menen bezetilgen edi .
11007031	Tu'beldiriktin' u'sti betinde la'gen qoyıw ushın arnalg'an do'n'gelek oyıq bar bolıp , la'gen tu'beldirikten joqarı qaray bir shıg'anaq shıg'ıp turg'an edi . Onın' tu'bine deyingi teren'ligi bir yarım shıg'anaq edi . Oyıqtın' aynala do'gereginde oyma nag'ıslar bar edi . Biraq tu'beldiriklerdin' taxtaları do'n'gelek emes , to'rt mu'yeshli edi .
11007032	Tu'beldiriktin' taxtalarının' astı betinde to'rt do'n'gelek bar bolıp , onın' og'ı tu'beldirikke qatırılg'an edi . Ha'r bir do'n'gelektin' biyikligi bir yarım shıg'anaq edi .
11007033	Do'n'gelekler sawash arbalarının' do'n'geleklerine uqsaytug'ın edi . Onın' ha'mme na'rsesi : oqları , tog'ını , kegeyi ha'm gu'pshegi quyma edi .
11007034	Ha'r bir tu'beldiriktin' to'rt mu'yeshinde tu'beldirikke qatırılg'an to'rt tirepberdi bar edi .
11007035	Tu'beldiriktin' u'stinde yarım shıg'anaq biyiklikte bir jumalaq halqa bar edi . Tu'beldiriktin' tirepberdileri menen taxtaları tu'beldirikke biriktirip islengen edi .
11007036	Xiram tirepberdiler menen taxtalarg'a sıyg'anınsha , kerublardın' , arıslanlardın' , palma ag'ashlarının' su'wretlerin , al aynalasına gu'lshen'berlerdi oyıp saldı .
11007037	Usılayınsha , ol on tu'beldirik isledi . Olardın' ha'mmesinin' quyılıwı da , o'lshemi de , ko'rinisi de birdey boldı .
11007038	Xiram on tu'beldiriktin' u'stine qoyıw ushın qoladan on la'gen isledi . Ha'r bir la'gennin' eni to'rt shıg'anaq bolıp , onın' ha'r birine qırq bat suw ketetug'ın edi .
11007039	Tu'beldiriktin' besewin İbadatxananın' qubla ta'repine , besewin arqa ta'repine qoydı . Al hawızdı bolsa , İbadatxananın' on' ta'repine , yag'nıy qubla-shıg'ısına qoydı .
11007040	Bunnan son' , Xiram ku'l salınatug'ın ıdıslar , ku'l alatug'ın belsheler ha'm qan sebetug'ın tabaqlar soqtı . Solay etip , Xiram patsha Sulaymannın' tapsırması boyınsha Jaratqan İyenin' İbadatxanası ushın islep atırg'an mına islerin tamamladı :
11007041	eki o're , o'relerdin' to'besine qoyılatug'ın eki to'belik , o'relerdin' to'belerin orap turg'an eki torlı a'sheko'y ,
11007042	o'renin' to'beligin jawıp turıw ushın arnalg'an ha'r bir tordag'ı eki qatar anar , yag'nıy eki tordag'ı to'rt ju'z anar ,
11007043	on tu'beldirik ha'm tu'beldirik u'stine on la'gen ,
11007044	hawız ha'm hawızdın' astındag'ı on eki bug'a ,
11007045	ku'l salınatug'ın ıdıslar , ku'l alatug'ın belsheler ha'm qan sebetug'ın tabaqlar . Xiramnın' patsha Sulaymang'a Jaratqan İyenin' İbadatxanası ushın islep bergen ha'mme na'rsesi jıltıratılg'an qoladan islendi .
11007046	Patsha bulardı İordan tegisliginde , Sukkot penen Saretan arasındag'ı saz ılaylı jerlerde quydırdı .
11007047	Buyımlar sonshelli ko'p bolg'anlıqtan , Sulayman olar ushın ketken qolanın' o'lshemin anıqlamadı .
11007048	Sulayman Jaratqan İyenin' İbadatxanası ushın to'mendegi zatlardı : altınnan islengen tu'tetki tu'tetiletug'ın orındı , u'stinde muxaddes nanlar turatug'ın stoldı ,
11007049	En' muxaddes bo'lmege kirer awızda , on' ta'repte turatug'ın bes ha'ste menen shep ta'repte turatug'ın bes ha'steni , gu'llerdi , shıralardı ha'm pilik tazalaytug'ın qısqıshlardı ,
11007050	qırmalardı , pilik keskishlerdi , qan sebetug'ın tabaqlardı , tu'tetki salatug'ın tostag'anlardı ha'm shoq salınatug'ın ıdıslardı , İbadatxananın' en' to'rgi bo'lmesinin' , yag'nıy En' muxaddes bo'lmenin' ha'm u'lken bo'lmenin' qapılarının' topsaların altınnan isletti .
11007051	Patsha Sulayman Jaratqan İyenin' İbadatxanasına tiyisli bolg'an islerdi tamamlag'annan son' , a'kesi Dawıttın' atag'an gu'mis , altın ha'm basqa zatların a'kelip , İbadatxananın' qaznasına qoydı .
11008001	Kelisim sandıg'ının' İbadatxanag'a alıp keliniwi1 Patsha Sulayman Jaratqan İyenin' Kelisim sandıg'ın Dawıttın' qalası bolg'an Siyonnan alıp keliw ushın İzrail xalqının' barlıq aqsaqalların , urıw ha'm a'wlad basshıların Erusalimge shaqırdı .
11008002	Ha'mme jetinshi ay bolg'an Etanim ayındag'ı bayram waqtında Sulayman patshanın' aldına jıynaldı .
11008003	İzrail aqsaqallarının' ha'mmesi jıynalg'anda , ruwxaniyler Kelisim sandıg'ın jerden ko'terip aldı .
11008004	Ruwxaniyler menen lebiyliler Jaratqan İyenin' sandıg'ın , Ushırasıw shatırın ha'm shatırdag'ı ha'mme muxaddes buyımlardı İbadatxanag'a tasıdı .
11008005	Patsha Sulayman ha'm onın' janındag'ı pu'tkil İzrail ja'miyeti Kelisim sandıg'ının' aldında , san-sanaqsız qoy ha'm bug'alardı qurbanlıqqa shaldı .
11008006	Ruwxaniyler Jaratqan İyenin' Kelisim sandıg'ın İbadatxananın' en' to'rine , En' muxaddes bo'lmege kirgizip , kerublardın' qanatlarının' astındag'ı o'z ornına qoydı .
11008007	Kerublardın' qanatları sandıqtın' u'sti boylap sozılıp , sandıqtı da , onın' sırıqların da jawıp turdı .
11008008	Sırıqlar ju'da' uzın bolg'anlıqtan , olardın' ushları En' muxaddes bo'lmenin' aldındag'ı Muxaddes bo'lmeden ko'rinip turatug'ın edi . Biraq olar sırttan ko'rinbeytug'ın edi . Olar ha'zir de sol jerde tur .
11008009	Sandıqtın' ishinde Muwsanın' Xoreb tawında qoyg'an eki tas taxtasınan basqa hesh na'rse joq edi . Bular Mısır jerinen shıqqanda Jaratqan İyenin' izraillılar menen du'zgen kelisimi jazılg'an tas taxtalar edi .
11008010	Ruwxaniyler Muxaddes bo'lmeden shıqqanda , bir bult Jaratqan İyenin' İbadatxanasın toltırdı .
11008011	Bul bult sebepli ruwxaniyler xızmetin dawam ettire almadı . Sebebi Jaratqan İyenin' saltanatı İbadatxananı toltırıp turg'an edi .
11008012	Sonda Sulayman bılay dedi : « O , Jaratqan İye ! Sen : „ Qoyıw bultlar ishinde ma'kan qurıwdı qa'leymen “ , — dep aytqan edin' .
11008013	Men Sen ushın saltanatlı bir İbadatxana , ma'n'gige jasaytug'ın bir qonıs qurdım » . Sulaymannın' xalıqqa aytqan so'zleri
11008014	Patsha burılıp , tik ayaqta turg'an pu'tkil İzrail ja'miyetine pa'tiya berdi .
11008015	Son'ınan patsha bılay dedi : « A'kem Dawıtqa O'z awzı menen aytqan so'zlerin O'z qolları menen orınlag'an İzraildın' Qudayı Jaratqan İyege alg'ıslar bolsın ! Ol bılay degen edi :
11008016	„ Xalqım İzraildı Mısırdan alıp shıqqan ku'nnen beri O'zimnin' atıma arnap bir İbadatxana qurıw ushın , İzrail urıwlarına tiyisli qalalardın' hesh birin tan'lamadım . Al xalqım İzraildı basqarıw ushın Dawıttı tan'ladım “ .
11008017	A'kem Dawıttın' ju'reginde İzraildın' Qudayı Jaratqan İyenin' atına arnap İbadatxana qurıw qa'lewi bar edi .
11008018	Biraq Jaratqan İye a'kem Dawıtqa : „ Menin' atıma arnap İbadatxana qurıwdı niyet etipsen' . Bul jaqsı niyet .
11008019	Degen menen , Menin' atıma arnap bul İbadatxananı sen emes , al senin' bel balan' quradı “ , — dedi .
11008020	Jaratqan İye bergen so'zin orınladı . Jaratqan İyenin' aytqanınday , a'kem Dawıttan son' İzrail taxtına men otırdım ha'm İzraildın' Qudayı Jaratqan İyenin' atına arnap İbadatxana qurdım .
11008021	Usı İbadatxananın' ishinde men Jaratqan İyenin' Kelisim sandıg'ın qoyatug'ın bir orın tayarladım . Ata-babalarımızdı Mısırdan alıp shıqqanda , Jaratqan İyenin' olar menen du'zgen kelisimi usı sandıqtın' ishinde tur » . Sulaymannın' duwası
11008022	Sulayman Jaratqan İyege arnalg'an qurbanlıq orınnın' aldında , pu'tkil İzrail ja'miyetinin' qarsısında turıp , qolların ko'klerge jayıp bılay dedi :
11008023	« O , İzraildın' Qudayı Jaratqan İye ! Ko'kte de , jerde de Sag'an ten' keletug'ın quday joq . Sen O'zin'e shın ju'rekten boysınıp ju'rgen qulların' menen du'zgen kelisimin'e sadıq qalıp , olarg'a miyrimin'di ko'rsetesen' .
11008024	Sen O'z qulın'a , a'kem Dawıtqa O'z awzın' menen aytqan so'zlerin'di bu'gin O'z qolların' menen iske asırdın' .
11008025	O , Jaratqan İye , İzraildın' Qudayı ! Endi a'kem Dawıtqa bergen mına so'zin'nin' de orınlanıwın qa'leymen . Sen og'an : „ Eger urpaqların' da sag'an uqsap , Menin' aldımda o'z jollarınan adaspay ju'rse , senin' urpag'ın'nan İzrail taxtında otıratug'ın er adamnın' izi u'zilmeydi “ , — degen edin' .
11008026	O , İzraildın' Qudayı , endi O'z qulın' , a'kem Dawıtqa bergen so'zin'di orınlay go'r !
11008027	Rasında da , Quday jer betinde jasar ma edi ? Sen ko'klerge , ko'klerdin' ko'klerine de sıymaysan' . Onın' aldında men qurg'an mına İbadatxana ne bolıptı ? !
11008028	Solay bolsa da , Qudayım Jaratqan İye , qulın'nın' duwaların ha'm o'tinishlerin esitip , bu'gin onın' jalbarınıwlarına ha'm duwasına qulaq sal .
11008029	Ko'zlerin' ku'ni-tu'ni : „ Menin' atım sol jerde boladı “ , — dep O'zin' aytqan İbadatxanada bolsın ha'm qulın'nın' sol jerge qarap etken duwasın esit .
11008030	Usı jerge qarap duwa etkeninde , qulın'nın' ha'm xalqın' İzraildın' jalbarınıwların esite go'r . Ko'klerdegi O'z ma'kanın'nan olarg'a qulaq tutıp , olardı keshire go'r .
11008031	Eger birew o'z jaqınına qarsı gu'na islewde ayıplansa ha'm onnan ant ishiw talap etilse , ol kelip , usı İbadatxanadag'ı Senin' qurbanlıq ornın' aldında ant ishse ,
11008032	Sen olarg'a ko'klerden qulaq salıp , qulların'dı O'zin' hu'kim ete go'r . Jazıqlını isine say jazalap , jazıqsızdı a'dilligine say aqlay go'r .
11008033	Eger xalqın' İzrail Senin' aldın'da gu'na islegeni ushın dushpanlarınan jen'ilse ha'm qaytadan Sag'an ju'z burıp , atın'dı ta'n alsa ha'm usı İbadatxanada duwa etip , Sag'an jalbarınsa ,
11008034	onda Sen olarg'a ko'klerden qulaq salıp , O'z xalqın' İzraildın' gu'naların keshir ha'm olardı ata-babalarına O'zin' bergen jerge qaytara go'r .
11008035	Olar Sag'an qarsı gu'na islegeni ushın aspan jabılıp , jawın jawmag'anda , olar usı jerge qarap duwa etse , atın'dı ta'n alsa ha'm Sen olardı jazalag'anın'da , gu'nalarınan ju'z bursa ,
11008036	onda Sen olarg'a ko'klerden qulaq salıp , qulların'nın' ha'm xalqın' İzraildın' gu'naların keshire go'r , olarg'a ju'riwi tiyis bolg'an tuwrı joldı ko'rset ha'm xalqın'a mu'lik etip bergen jerin'e jawın jawdıra go'r .
11008037	Eger elde ashlıq bolsa , oba payda bolsa , eginler quwrasa , kesellense , shegirtke ha'm qurt qaplasa , dushpanlar kelip , o'z qalalarının' birinde qamal qılsa , qanday da bir illet tarqasa yamasa apatshılıq basına tu'sse ,
11008038	sonda bir adam yamasa pu'tkil xalqın' İzrail duwa etip , jalbarınsa , ha'r bir adam o'zinin' basına tu'sken apatshılıqtı sezip , usı İbadatxanag'a qaray qolların jaysa ,
11008039	Sen ko'klerdegi O'z ma'kanın'nan olarg'a qulaq sala go'r ha'm olardı keshirip , islegen islerine qaray juwap bere go'r . Sebebi adam balasının' ju'reginde ne barın tek Sen g'ana bilesen' .
11008040	Olar O'zin' ata-babalarımızg'a bergen bul jerde o'mir boyı Sennen qorqıp jasasın .
11008041	Eger xalqın' İzraildan bolmag'an jat jerli adam Senin' atın' sebepli uzaq elden kelse ,
11008042	Senin' ullı atın' , ku'shli qolın' ha'm ka'ramatların' haqqında esitip , usı İbadatxanag'a kelip duwa etse ,
11008043	ko'klerdegi O'z ma'kanın'nan og'an qulaq salıp , sorag'anların bere go'r . Solay etip , du'nyadag'ı barlıq xalıqlar xalqın' İzrail sıyaqlı Senin' atın'dı bilip , Sennen qorqsın ha'm men qurdırg'an usı İbadatxananın' Sag'an sıyınatug'ın orın ekenin bilsin .
11008044	Eger xalqın' Sen jibergen jol boyınsha dushpanlarına qarsı sawashqa shıqsa ha'm Sen tan'lap alg'an qala menen Senin' atın'a arnap men qurg'an usı İbadatxanag'a qarap Sag'an , yag'nıy Jaratqan İyege duwa etse ,
11008045	ko'klerden olardın' duwalarına ha'm jalbarınıwlarına qulaq sala go'r ha'm olarg'a ja'rdem bere go'r .
11008046	Eger olar Sag'an qarsı gu'na islese , sebebi gu'na islemegen birde bir adam joq , Sen g'a'zeplenip , olardı dushpang'a ta'slim etsen' ha'm dushpan olardı tutqın etip , o'zinin' jaqın yamasa uzaq bir eline alıp ketse ,
11008047	olar da tutqın bolg'an elde ju'rip , esin jıyıp alg'annan keyin ta'wbege kelip : „ Gu'na isledik , nızamsızlıq qıldıq , ayıpdarmız “ , — dep jalbarınsa ,
11008048	olar o'zlerin tutqın qılg'an dushpan elinde ju'rip , shın ju'rekten ha'm jan-ta'ni menen Sag'an ju'z bursa , o'zlerinin' ata-babalarına bergen jerine , Sen tan'lap alg'an qalag'a ha'm Senin' atın'a arnap men qurg'an İbadatxanag'a qarap duwa etse ,
11008049	ko'klerdegi O'z ma'kanın'nan olardın' duwa ha'm jalbarınıwlarına qulaq sala go'r ha'm olardı qutqara go'r .
11008050	Senin' ko'z aldın'da gu'na islegen xalqın'dı , olardın' Sag'an qarsı islegen barlıq gu'naların keshire go'r . Olardı tutqın etkenlerdin' olarg'a rehimli bolıwı ushın , olardı tutqın etkenlerge insap bere go'r .
11008051	Sebebi olar Mısırdan , temir oshaq ishinen O'zin' alıp shıqqan O'z xalqın' ha'm O'z miyrasın' .
11008052	Ko'zlerin' menin' ha'm xalqın' İzraildın' jalbarınıwlarında bolsın . Sag'an jalbarıng'anda ba'rqulla olardı esitip , juwap bere go'r .
11008053	Sebebi o , İyem , Jaratqan İye ! Sen ata-babalarımızdı Mısırdan alıp shıqqanın'da qulın' Muwsag'a aytqanın'day , pu'tkil du'nya xalıqları arasınan olardı O'zin'e miyras etip ajıratıp aldın' » .
11008054	Sulayman Jaratqan İyege duwa etiwin ha'm jalbarınıwların tamamlag'annan son' , Jaratqan İyenin' qurbanlıq ornı janınan , qolların ko'klerge jayıwı menen diz sho'kken jerden turdı .
11008055	Ol tik turıp , qattı dawıs penen pu'tkil İzrail ja'miyetine bılay dep pa'tiya berdi :
11008056	« O'z so'zinde turıp , xalqı İzrailg'a tınıshlıq bergen Jaratqan İyege alg'ıslar bolsın ! Onın' qulı Muwsa arqalı aytqan iygilikli so'zlerinin' hesh biri orınlanbay qalmadı .
11008057	Qudayımız Jaratqan İye ata-babalarımız benen birge bolg'anı sıyaqlı , bizler menen de birge bolsın , bizlerdi ta'rk etpesin ha'm taslap ketpesin .
11008058	O'zinin' jollarınan ju'riwimiz , ata-babalarımızg'a bergen buyrıqlarına , qag'ıydalarına ha'm nızamlarına boysınıp jasawımız ushın , bizlerdin' ju'reklerimizdi O'zine qaratsın .
11008059	Awa , Jaratqan İye aldında jalbarınıp aytqan bul so'zlerim ku'ni-tu'ni Qudayımız Jaratqan İyenin' yadında bolıp , bul qulının' ha'm xalqı İzraildın' ku'ndelikli mu'ta'jliklerin berip tursın .
11008060	Solay etip , barlıq xalıqlar Jaratqan İyenin' Quday ekenin ha'm Onnan basqa quday joq ekenin bilip qoysın .
11008061	Bu'gingidey , Onın' qag'ıydaları boyınsha jasaw ha'm buyrıqların orınlaw ushın , pu'tkil ju'regin'izdi Qudayımız Jaratqan İyege arnan'lar » . İbadatxananın' bag'ıshlanıwı
11008062	Son'ınan patsha ha'm pu'tkil İzrail xalqı Jaratqan İyege arnap qurbanlıq shaldı .
11008063	Sulayman jigirma eki mın' bas bug'a ha'm bir ju'z jigirma mın' bas qoydı Jaratqan İyege arnap , tatıwlıq qurbanlıg'ı ushın shaldı . Solay etip , patsha ha'm pu'tkil İzrail xalqı Jaratqan İyenin' İbadatxanasının' bag'ıshladı .
11008064	Usı ku'ni patsha Jaratqan İyenin' İbadatxanasının' aldındag'ı ha'wlinin' ortang'ı bo'legin de muxaddes qılıp ayırıp , jandırılatug'ın qurbanlıqlardı , g'a'lle sadaqaların ha'm tatıwlıq qurbanlıqlarının' mayların sol jerde berdi . O'ytkeni Jaratqan İyenin' aldındag'ı qoladan islengen qurbanlıq ornına jag'ılatug'ın qurbanlıqlar , g'a'lle sadaqaları ha'm tatıwlıq qurbanlıqlarının' mayları sıymay ketti .
11008065	Sonda Sulayman ha'm u'lken ja'miyet — Lebo-Xamattan Mısır shegarasındag'ı sayg'a deyingi jerlerden kelgen pu'tkil İzrail xalqı Qudayımız Jaratqan İyenin' aldında eki ha'pte , ulıwma on to'rt ku'n bayramladı .
11008066	Jeti ku'nlik bayram tamam bolg'annan keyin , segizinshi ku'ni Sulayman xalıqqa ruxsat berdi . Olar da patshag'a pa'tiya berip , Jaratqan İyenin' qulı Dawıtqa ha'm xalqı İzrailg'a islegen jaqsılıqları ushın kewli tolıp , quwanısh penen u'ylerine qayttı .
11009001	Jaratqan İyenin' Sulaymang'a ja'ne ko'riniwi1 Sulayman Jaratqan İyenin' İbadatxanasın ha'm o'zinin' sarayın salıp , niyetlegen isinin' ha'mmesin tamamlag'annan son' ,
11009002	Gibonda ko'ringeni sıyaqlı , Jaratqan İye og'an ja'ne ko'rindi .
11009003	Ol Sulaymang'a bılay dedi : « Men senin' duwaların'dı ha'm jalbarınıwların'dı esittim . Atımnın' ma'n'gige sol jerde bolıwı ushın , sen Mag'an arnap qurg'an mına İbadatxananı muxaddes qıldım . Menin' ko'zlerim ha'm ju'regim ba'rqulla sol jerde boladı .
11009004	Sag'an kelsek , a'ken' Dawıt sıyaqlı Menin' aldımda hadal ju'rek ha'm a'dillik penen ju'rsen' , barlıq buyrıqlarımdı orınlap , qag'ıyda ha'm nızamlarıma boysınıp jasasan' ,
11009005	onda : „ İzrail taxtınan senin' urpag'ın'nın' izi u'zilmeydi “ — dep a'ken' Dawıtqa bergen so'zimde turıp , İzrail eli u'stinen senin' patshalıg'ın'dı ma'n'gige turatug'ın qılaman .
11009006	Biraq eger sen ha'm senin' urpaqların' Mennen ju'z burıp , sizlerge bergen buyrıq ha'm qag'ıydalarıma boysınbay , ketip qalsan'ız ha'm basqa qudaylarg'a xızmet etip , olarg'a tabınsan'ız ,
11009007	onda Men İzraildı O'zim bergen jerden shıg'arıp taslayman ha'm O'z atım ushın muxaddes qılg'an mına İbadatxananı ta'rk etemen . Sonda İzrail pu'tkil xalıqlar arasında a'psanag'a aylanıp , ku'lkige qaladı .
11009008	Al mına ko'rkem İbadatxana qarabaqanag'a aylanadı . Sonda onın' janınan o'tip baratırg'an ha'r bir adam hayran qalıp , qorqınısh penen : „ Jaratqan İye bul eldi ha'm mına İbadatxananı ne ushın bul awhalg'a saldı eken ? “ — dep soraytug'ın boladı .
11009009	Keyin olar : „ İzrail xalqı ata-babaların Mısırdan alıp shıqqan Qudayı Jaratqan İyeni ta'rk etip , basqa qudaylarg'a jabısıp aldı ha'm olarg'a tabınıp , xızmet etti . Sonlıqtan Jaratqan İye olardı usı apatshılıqqa duwshar etti “ , — deydi » . Sulaymannın' pitim du'ziwi
11009010	Sulayman eki imarattı : Jaratqan İyenin' İbadatxanası menen o'zinin' sarayın jigirma jılda pitkerdi .
11009011	Bul isler ushın Tir patshası Xiram Sulaymang'a kereginshe kedr menen sa'rwi ag'ashların ha'm altın jetkerip berdi . Sol sebepli Sulayman Xiramg'a Galila u'lkesindegi jigirma qalanı berdi .
11009012	Biraq Xiram Tirden kelip , Sulaymannın' o'zine bergen qalaların ko'rgende , bul qalalar og'an unamadı .
11009013	Sonda Xiram Sulaymang'a : « Tuwısqanım , mag'an bergen qalaların' qanday qalalar o'zi ? » — dedi ha'm bul jerdi Kabul dep atadı . Olar ha'zir de solay ataladı .
11009014	Xiram patshag'a bir ju'z jigirma talant altın jibergen edi .
11009015	Patsha Sulayman Jaratqan İyenin' İbadatxanasın , o'zinin' sarayın , Millonı , Erusalimnin' diywalların , Xasor , Megiddo ha'm Gezer qalaların qurdırıw ushın ma'rdikarg'a adam jıynag'an edi .
11009016	Gezer qalasın Mısır faraonı qolg'a alıp , o'rtep jibergen edi . Al sol jerde jasap atırg'an kenaanlılardı bolsa , qırıp taslap , qalanı Sulaymang'a hayallıqqa bergen qızına enshige bergen edi .
11009017	Sol sebepli Sulayman Gezer qalasın qayta qurg'an edi . Ol ja'ne to'mengi Beyt-Xorondı ,
11009018	Baalattı ha'm Yahuda jerindegi sho'ldegi Tamardı ,
11009019	o'zine tiyisli pu'tkil telekleri bar qalalardı , sawash arbaları menen atları turatug'ın qalalardı qayta qurıp , bekkemledi . Bunnan tısqarı , Sulayman Erusalimde , Lebanon tawlarında ha'm qol astındag'ı ha'mme qalalarda qa'legen na'rselerin qurdı .
11009020	U'lkede İzrail xalqınan bolmag'an xalıqlar : amor , xett , periz , xiw ha'm ebus xalıqları qalıp ketken edi .
11009021	İzrail xalqı olardı tolıq joq qıla almag'an edi . Sulayman bul xalıqlardın' urpaqların ma'rdikarg'a alıp , qul etti . Bul ha'zir de dawam etpekte .
11009022	Biraq Sulayman İzrail xalqının' birewin de qara jumısqa salmadı . Olardı a'sker , xızmetker , basshı , a'skerbası , arbalı a'skerlerdin' basshısı etip qoydı .
11009023	Sulayman ju'rgizip atırg'an islerdin' basında jumıs islep atırg'an xalıqtı basqarıp turg'an bes ju'z eliw qadag'alawshı basshı bar edi .
11009024	Faraonnın' qızı Dawıttın' qalasınan Sulaymannın' o'zi ushın qurdırg'an sarayına ko'ship o'tkennen son' , Sulayman Millonı saldırdı .
11009025	Sulayman Jaratqan İye ushın arnap qurdırg'an qurbanlıq orında jılına u'sh ret jandırılatug'ın qurbanlıqlar ha'm tatıwlıq qurbanlıqların beretug'ın ha'm sonın' menen birge Jaratqan İyenin' aldında tu'tetki tu'tetetug'ın edi . Solay etip , ol İbadatxananın' qurılısın tamamladı .
11009026	Patsha Sulayman Edom jerinde , Qamıs ten'izi jag'asında jaylasqan Elat janındag'ı Esion-Geberde kemeler soqtırdı .
11009027	Xiram ten'izdi jaqsı biletug'ın kemeshilerin Sulaymannın' adamları menen birge kemede Ofirge jiberdi .
11009028	Olar Ofirge barıp , patsha Sulaymang'a to'rt ju'z jigirma talant altın a'kelip berdi .
11010001	Sheba hayal patshasının' Sulaymang'a keliwi1 Sheba hayal patshası Jaratqan İyenin' atı sebepli Sulaymannın' arttırg'an dan'qı tuwralı esitip , onı jumbaqlar menen sınaw ushın keldi .
11010002	Ol xosh iyisli zatlar , ko'p mug'darda altın ha'm qımbatbaha taslar ju'klengen u'lken bir ka'rwandı baslap , bir qansha adamları menen Erusalimge keldi ha'm kewlinde bar bolg'an ha'mme na'rsesin Sulayman menen bo'listi .
11010003	Sulayman hayal patshanın' ha'mme sorawlarına juwap berdi . Sorawlarda patsha tu'sindire almastay hesh na'rse joq edi .
11010004	Sheba hayal patshası Sulaymannın' danalıg'ın , ol qurdırg'an saraydı ko'rdi .
11010005	Ol ja'ne patshanın' dasturxanındag'ı tag'amların , wa'zirlerinin' otırıs-turısın , xızmetshilerinin' xızmetin ha'm olardın' kiyimlerin , sharap quyıwshıların ha'm onın' Jaratqan İyenin' İbadatxanasında bergen jandırılatug'ın qurbanlıqların ko'rgende , artıq o'zin uslap tura almadı .
11010006	Ol patshag'a bılay dedi : « Sizin' islerin'iz ha'm danalıg'ın'ız haqqında o'z elimde esitkenlerim ıras eken .
11010007	Biraq men kelip , o'z ko'zlerim menen ko'rmegenshe sol so'zlerge inanbag'an edim . Mag'an bulardın' yarımın da aytpag'an eken . Sizin' danalıg'ın'ız ha'm baylıg'ın'ız esitkenimnen de artıq eken .
11010008	Sizin' adamların'ız ha'm xızmetshilerin'iz qanshelli baxıtlı ! Olar ba'rqulla aldın'ızda turıp , danalıg'ın'ızdı tın'lay aladı .
11010009	Sizge kewli tolıp , sizdi İzrail taxtına otırg'ızg'an Qudayın'ız Jaratqan İyege alg'ıslar bolsın ! Jaratqan İye ma'n'gige İzraildı su'ygenligi sebepli , a'dalattı ha'm tuwrılıqtı ju'zege asırıwın'ız ushın sizdi patsha etip qoydı » .
11010010	Sheba hayal patshası patshag'a bir ju'z jigirma talant altın , ju'da' ko'p mug'darda xosh iyisli zatlar ha'm qımbatbaha taslar sawg'a etti . Sheba hayal patshasının' patsha Sulaymang'a sawg'a etkenindey da'rejede ko'p xosh iyisli zatlar bunnan keyin hesh qashan alıp kelingen emes .
11010011	Xiramnın' Ofirden altın alıp kelgen kemeleri de sol jerden ju'da' ko'p mug'darda sapalı arsha ag'ashların ha'm qımbatbaha taslar alıp keldi .
11010012	Patsha sapalı arsha ag'ashlarınan Jaratqan İyenin' İbadatxanası ha'm o'zinin' sarayı ushın tirepberdiler , qosıqshılar ushın lira ha'm arfa saz a'sbapların isletti . Bu'ginge deyin onday da'rejede ko'p sapalı arsha ag'ashı a'kelinbegen de , bunı hesh kim ko'rmegen de edi .
11010013	Sulayman Sheba hayal patshasına kewlinen shıqqan bir qansha sawg'aların berdi . Bunnan tısqarı , ol hayal patshag'a sorag'an ha'm qa'legen na'rselerinin' ha'mmesin berdi . Bunnan keyin , hayal patsha adamları menen birge o'z eline qaytıp ketti . Sulayman patshanın' baylıg'ı
11010014	Ha'r jılı Sulaymang'a kelip turatug'ın altınnın' mug'darı altı ju'z alpıs altı talant edi .
11010015	Usaqlap satıwshılardan , sawdagerlerdin' sawdasınan ha'm Arabstannın' barlıq patshaları menen İzrail u'lkelerinin' ha'kimlerinen kelip tu'setug'ın altınlar bug'an kirmeytug'ın edi .
11010016	Patsha Sulayman eki ju'z u'lken qalqan isletip , olardı altın menen qaplattı . Ha'r bir qalqang'a altı ju'z shekel altın jumsaldı .
11010017	Ja'ne altınnan ha'r biri u'sh mina keletug'ın u'sh ju'z kishkene qalqan isletti . Patsha bul qalqanlardı Lebanon tog'ayı dep atalatug'ın sarayg'a qoydı .
11010018	Ol ja'ne pildin' su'yeginen u'lken taxt isletip , onı sap altın menen qaplattı .
11010019	Taxttın' altı basqaldag'ı bar edi . Taxttın' su'yengishinin' bas beti domalaq bolıp , otırg'ıshının' eki ta'repinde shıg'anaq qoyg'ıshı ha'm onın' janında eki arıslannın' mu'sini tur edi .
11010020	Taxttın' altı basqaldag'ının' ha'r birinin' eki ta'repinde bir-birden on eki arıslannın' mu'sini tur edi . Hesh bir patshalıqta bunday na'rse joq edi .
11010021	Patsha Sulaymannın' ishimlik ishetug'ın ıdısları altınnan islendi . Onın' Lebanon tog'ayı dep atalatug'ın sarayındag'ı ha'mme ıdıslar da altınnan islengen bolıp , hesh gu'mis qollanılmag'an edi . Sebebi Sulaymannın' waqtında gu'mis qa'dirsiz bolıp qalg'an edi .
11010022	Ten'izde Xiramnın' kemelerinin' janında Sulaymannın' da Tarshish sawda kemeleri bar edi . Bul kemeler u'sh jılda bir ret altın , gu'mis , pil su'yegi , maymıllar ha'm tawıs qusların alıp keletug'ın edi .
11010023	Patsha Sulayman baylıqta ha'm danalıqta du'nyanın' barlıq patshalarınan u'stin boldı .
11010024	Qudaydın' Sulaymang'a bergen danalıg'ın tın'law ushın , pu'tkil du'nya onı ko'riwge qushtar edi .
11010025	Onı ko'riwge kelgenlerdin' ha'r biri ha'r jılı sawg'a ushın gu'mis ha'm altın ıdıslar , kiyimler , qural-jaraqlar , xosh iyisli zatlar , at ha'm g'ashırlar alıp kelip turdı .
11010026	Sulayman sawash arbaları menen atlar jıynadı . Onın' bir mın' to'rt ju'z sawash arbası , on eki mın' atı bar edi . Olardın' bir bo'legin sawash arbaları ushın ajıratılg'an qalalarg'a , bir bo'legin o'zinin' janına , Erusalimge jaylastırdı .
11010027	Patsha Erusalimde gu'misti a'piwayı taslarg'a ten' qıldı . Al kedr ag'ashı ju'da' ko'p bolg'anlıqtan , batıstag'ı taw eteklerinde o'setug'ın jabayı a'njir ag'ashına ten' bolıp qaldı .
11010028	Sulaymannın' atları Mısırdan ha'm Quweden alıp kelinetug'ın edi . Patshanın' sawdagerleri atlardı Quweden satıp alatug'ın edi .
11010029	Mısırdan ha'r bir sawash arbası altı ju'z shekel gu'miske , al ha'r bir at bir ju'z eliw shekel gu'miske satıp a'kelinip , olar Sulaymannın' sawdagerleri arqalı pu'tkil Xett ha'm Aram patshalarına satılatug'ın edi .
11011001	Sulaymannın' Qudaydan uzaqlasıwı1 Sulayman faraonnın' qızınan basqa moab , ammon , edom , xett xalıqlarınan ha'm sidonlılardan bolg'an shet elli hayallardı su'ydi .
11011002	Jaratqan İye İzrail xalqına usı xalıqlar tuwralı : « Sizlerdin' ju'regin'izdi o'zlerinin' qudaylarına awdırmawı ushın , olardan qız alıp , qız berispewin'iz kerek » , — degen edi . Degen menen , Sulayman bul hayallarg'a su'yispenshilik penen baylandı .
11011003	Sulaymannın' patsha qızlarınan bolg'an jeti ju'z hayalı ha'm u'sh ju'z toqalı bar edi . Hayalları Sulaymandı joldan shıg'ardı .
11011004	Qartayg'an shag'ında , olar Sulaymannın' ju'regin basqa qudaylarg'a awdırdı . Sulayman ju'regin tolıg'ı menen Qudayı Jaratqan İyege bag'ıshlag'an a'kesi Dawıtqa uqsamadı .
11011005	Ol sidonlılardın' hayal qudayı Ashtartag'a ha'm ammonlardın' jerkenishli butı Milkomg'a ere basladı .
11011006	Solay etip , Sulayman Jaratqan İyenin' na'zerinde jawız bolg'an islerdi isledi . Ol a'kesi Dawıtqa uqsamadı ha'm o'zin Jaratqan İyege tolıq bag'ıshlamadı .
11011007	Sulayman Erusalimnin' shıg'ısındag'ı bir to'bege moab xalqının' jerkenishli qudayı Kemoshqa ha'm ammon xalqının' jerkenishli qudayı Moloxqa arnap sıyınıw ornın qurdı .
11011008	Ol o'z qudaylarına arnap tu'tetki tu'tetip , qurbanlıqlar beretug'ın shet elli hayallarının' ha'mmesi ushın usılay isledi .
11011009	Jaratqan İyenin' Sulaymang'a g'a'zebi keldi . Sebebi ol İzraildın' Qudayı Jaratqan İyeden ju'z burg'an edi . Burın Jaratqan İye Sulaymang'a eki ret ko'rinip :
11011010	« Basqa qudaylardın' izine erme » , — dep buyırg'an edi . Biraq Sulayman Jaratqan İyenin' buyrıg'ına boysınbadı .
11011011	Sonda Jaratqan İye Sulaymang'a bılay dedi : « Usılay etip , sen Menin' o'zin' menen du'zgen kelisimime ha'm Men buyırg'an qag'ıydalarıma boysınbag'anın' ushın , patshalıqtı sennen tartıp alıp , qulların'nın' birine beremen .
11011012	Biraq a'ken' Dawıttın' hu'rmeti ushın , Men bunı senin' da'wirin'de islemeymen . Al ulın'nın' qolınan patshalıqtı tartıp alaman .
11011013	Biraq ulın'nın' qolınan pu'tkil patshalıqtı tartıp almayman . Qulım Dawıttın' ha'm O'zim tan'lap alg'an qalam Erusalimnin' hu'rmeti ushın , ulın'a bir urıwdı qaldıraman » . Sulaymannın' dushpanları
11011014	Solay etip , Jaratqan İye Edom patshalarının' na'silinen bolg'an edomlı Hadadtı Sulaymang'a dushpan qılıp , og'an qarsı ko'terdi .
11011015	Dawıt edomlılar menen urıs alıp barg'anda , onın' sa'rka'rdası Yoab o'lgenlerdi ko'miw ushın keldi ha'm Edomdag'ı erkeklerdin' ha'mmesin qırıp tasladı .
11011016	Yoab ha'm pu'tkil izraillı a'skerler Edomdag'ı erkek zatının' ha'mmesin qırıp taslayman degenshe , sol jerde altı ay qalıp ketti .
11011017	Biraq sol waqıtta kishkene bala bolg'an Hadad a'kesine xızmet etken bazı edomlılar menen birge Mısırg'a qaray qashıp ketti .
11011018	Olar Midannan shıg'ıp , Parang'a bardı ha'm ol jerden bazı paranlılardı qosıp alıp , Mısırg'a , faraong'a bardı . Faraon Hadadqa u'y ha'm jer berdi , onı azıq-awqat penen ta'miyinledi .
11011019	Hadad faraonnın' kewlinen shıqtı . Faraon Hadadtı o'z hayalının' , xanbiyke Taxpenestin' sin'lisine u'ylendirdi .
11011020	Taxpenestin' sin'lisi Hadadqa Genubat atlı ul tuwıp berdi . Taxpenes Genubattı faraonnın' u'yinde o'sirdi . Ol faraonnın' balaları menen birge o'sti .
11011021	Hadad Mısırda waqtında Dawıttın' ha'm onın' sa'rka'rdası Yoabtın' o'lgeni tuwralı esitti . Ol faraong'a : — Ruxsat bersen'iz , o'z elime qaytayın , — dedi .
11011022	Faraon og'an : — O'z elime ketemen deytug'ınday , bul jerde bir na'rseden kemshiligin' bar ma ? — dep soradı . Hadad og'an juwap berip : — Hasla , biraq o'tinemen , qaytıwıma ruxsat berin' , — dedi .
11011023	Quday ja'ne bir dushpandı , yag'nıy o'z hu'kimdarınan , Soba patshası Hadadezerden qashqan Elada ulı Rezondı Sulaymang'a qarsı ko'terdi .
11011024	Dawıt sobalılardı qırıp taslag'annan son' , Rezon janına qaraqshılardı toplap , olarg'a basshı bolg'an edi . Bul adamlar Damaskke ketip , sol jerde qalg'an ha'm Damaskte hu'kimdarlıqtı qolg'a kirgizgen edi .
11011025	Rezon da Sulaymannın' o'miri dawamında İzrailg'a dushpan bolıp keldi . Ol Aramda patshalıq etti ha'm Hadad islegen jamanlıqlarg'a qosa , ol da İzrailg'a jamanlıq islep keldi . Yarobamnın' Sulaymang'a qarsı ko'teriliwi
11011026	Ja'ne , Sulaymannın' xızmetkerlerinen biri Efrayım urıwınan seredalı Nabat ulı Yarobam patshag'a qarsı bas ko'terdi . Onın' anası Serua degen bir jesir hayal edi .
11011027	Yarobamnın' patshag'a qarsı shıg'ıwının' sebebi mınaw edi : Sulayman Millonı qurdırıp , a'kesi Dawıttın' qalasının' diywalındag'ı jarıqlardı pitetti .
11011028	Yarobam ma'rt adam edi . Sulayman bul jigittin' qa'biletli ekenin ko'rgende , onı Yusuptin' urıwınan alıng'an pu'tkil ma'rdikarshılar u'stinen baqlawshı etip qoydı .
11011029	Bir ku'ni Yarobam Erusalimnen sırtqa shıqqanda , shilolı payg'ambar Axiya onı jolda qarsı aldı . Axiyanın' u'stinde taza kiyim bar edi . Qala sırtındag'ı dalada olardan basqa hesh kim joq edi .
11011030	Axiya u'stindegi taza kiyimdi sheshti de , onı jırtıp , onı on eki bo'lekke bo'ldi .
11011031	Keyin Yarobamg'a : « On bo'legin o'zin'e al , sebebi İzraildın' Qudayı Jaratqan İye bılay deydi : „ Men Sulaymannın' qolınan patshalıqtı tartıp alaman ha'm on urıwdı sag'an beremen .
11011032	Biraq qulım Dawıttın' hu'rmeti ha'm İzraildın' pu'tkil urıwları arasınan tan'lap alg'an qalam Erusalim ushın bir urıwdı og'an qaldıraman .
11011033	Sebebi Sulayman Mennen ju'z burıp , sidonlılardın' hayal qudayı Ashtartag'a , moablardın' qudayı Kemoshqa ha'm ammonlardın' qudayı Milkomg'a tabınıp ketti . Ol Menin' na'zerimde durıs bolg'an islerdi islep , qag'ıydalar ha'm nızamlarıma boysınıp jasag'an a'kesi Dawıtqa uqsamadı ha'm Menin' jollarımnan ju'rmedi .
11011034	Degen menen , buyrıqlarıma ha'm qag'ıydalarıma boysınıp jasag'an , tan'lap alg'an qulım Dawıttın' hu'rmeti ushın , pu'tkil patshalıqtı Sulaymannın' o'zinin' qolınan tartıp almayman . Onı o'mirinin' aqırına shekem hu'kimdar etip qoyaman .
11011035	Biraq patshalıqtı onın' ulının' qolınan tartıp alıp , on urıwdı Yarobam , sag'an beremen .
11011036	Al Menin' aldımda , atımnın' sol jerde bolıwı ushın O'zime tan'lap alg'an qalam Erusalimde qulım Dawıttın' shırag'ı ma'n'gige so'nip qalmawı ushın , Sulaymannın' ulına bir urıwdı beremen .
11011037	Sag'an kelsek , Men seni tan'lap alaman , sen kewlin' ku'segen na'rselerdin' ha'mmesinin' u'stinen biylik ju'rgizip , İzrailg'a patsha bolasan' .
11011038	Eger sen qulım Dawıt sıyaqlı aytqanlarımdı orınlap , qag'ıyda ha'm buyrıqlarıma boysınıp jasasan' , na'zerimde tuwrı bolg'an islerdi islep , Menin' jollarım menen ju'rsen' , onda Men senin' menen birge bolaman . Dawıtqa islegenim sıyaqlı , senin' ushın da bekkem bir urpaq — patshalar a'wladın jaratıp , İzraildı sag'an beremen .
11011039	Sulaymannın' gu'nası sebepli Dawıttın' urpag'ın jazalayman , biraq bunı ma'n'gige islemeymen “ » . Sulaymannın' o'limi
11011040	Sulayman Yarobamdı o'ltirmekshi boldı . Biraq Yarobam Mısırg'a , Mısır patshası Shishaqtın' janına qashıp ketip , Sulaymannın' o'limine shekem sol jerde jasadı .
11011041	Sulaymannın' patshalıg'ı da'wirindegi basqa waqıyalar , onın' barlıq isleri ha'm danalıqları Sulaymannın' isleri kitabında jazılg'an .
11011042	Sulayman qırq jıl dawamında pu'tkil İzraildı Erusalimde turıp basqardı .
11011043	Sulayman o'lip , ata-babalarına qosıldı ha'm a'kesi Dawıttın' qalasına jerlendi . Onın' ornına ulı Rexabam patsha boldı .
11012001	İzraillılardın' Rexabamg'a qarsı ko'teriliwi1 Rexabam Shexemge ketti . O'ytkeni pu'tkil izraillılar Rexabamdı patsha etip qoyıw ushın Shexemge toplang'an edi .
11012002	Patsha Sulaymannan qashıp , Mısırda jasap atırg'an Nabat ulı Yarobam bunı esitkende , ele Mısırda edi .
11012003	İzraillılar Yarobamdı shaqırttı . Sonda Yarobam ha'm pu'tkil İzrail ja'miyeti Rexabamg'a kelip :
11012004	— A'ken'iz moynımızg'a awır moyıntırıq salg'an edi . Siz a'ken'iz bizlerge ju'klegen awır ju'kti ha'm ol salg'an moyıntırıqtı jen'illetin' . Sonda sizge xızmet etemiz , — dedi .
11012005	Rexabam olarg'a : — Endi barıp , u'sh ku'nnen keyin qaytıp kelin'ler , — dedi . Xalıq tarap ketti .
11012006	Patsha Rexabam a'kesi Sulaymannın' ko'zinin' tirisinde og'an xızmet etken aqsaqallar menen oylasıp : — Mına xalıqqa ne dep juwap bereyin , qanday ma'sla'ha't beresizler ? — dep soradı .
11012007	Aqsaqallar og'an : — Eger bu'gin siz bul xalıqqa qul bolıp , xızmet etsen'iz ha'm olarg'a juwap bergende , jaqsı so'zin'izdi ayamasan'ız , olar sizge bir o'mir qul boladı , — dep juwap berdi .
11012008	Degen menen , Rexabam aqsaqallardın' ma'sla'ha'tine qulaq aspay , o'zi menen birge o'sken jas xızmetshileri menen ken'esip ,
11012009	olardan : — « A'ken'izdin' bizlerge salg'an moyıntırıg'ın jen'illetsen'iz » , — dep atırg'an bul xalıqqa ne dep juwap bersem eken ? Sizler qanday ma'sla'ha't beresiz ? — dep soradı .
11012010	Sonda o'zi menen birge o'sken jas jigitler og'an bılay dep juwap berdi : — Sizge : « A'ken'iz moynımızg'a awır moyıntırıq salg'an edi , siz onı jen'illetsen'iz » , — dep atırg'an xalıqqa : « Menin' shunatay barmag'ım a'kemnin' belinen de juwanıraq .
11012011	A'kem sizlerge awır moyıntırıq salg'an bolsa , men moyıntırıg'ın'ızdı onnan da awırlataman . A'kem sizlerdi qamshı menen jazalag'an bolsa , men sizlerdi sım qosıp o'rilgen qamshı menen jazalayman » , — dep aytın' .
11012012	Patshanın' : « U'sh ku'nnen keyin qaytıp kelin'ler » , — degen so'zi boyınsha , u'shinshi ku'ni Yarobam ha'm pu'tkil xalıq Rexabamg'a keldi .
11012013	Patsha aqsaqallardın' o'zine bergen ken'esine qulaq aspay , xalıqqa qatal juwap berdi .
11012014	Ol jas jigitlerdin' ma'sla'ha'ti boyınsha xalıqqa : « A'kem sizlerge awır moyıntırıq salg'an bolsa , men moyıntırıg'ın'ızdı onnan da awırlataman . A'kem sizlerdi qamshı menen jazalag'an bolsa , men sizlerdi sım qosıp o'rilgen qamshı menen jazalayman » , — dedi .
11012015	Patsha xalıqqa qulaq salmadı . Sebebi Jaratqan İye shilolı Axiya arqalı Nabat ulı Yarobamg'a aytqan so'zlerin orınlaw ushın usılay isledi .
11012016	Pu'tkil izraillılar patshanın' o'zlerine qulaq salmag'anın ko'rgende , patshag'a bılay dep juwap berdi : « Dawıt penen bizin' ne baylanısımız bar , İshaydın' ulında alatug'ın u'lesimiz de joq . Ha'y , İzrail xalqı , u'ylerin'izge qaytın'lar ! Ha'y Dawıt , o'z u'yin' o'zin'e ardana bolsın ! » Usılardı aytıp , izraillılar o'z u'ylerine qaytıp ketti .
11012017	Solay etip , Rexabam tek Yahuda qalalarında jasaytug'ın izraillılarg'a g'ana patshalıq ete basladı .
11012018	Patsha Rexabam ma'rdikarg'a alıng'anlar u'stinen qadag'alawshı Adoniramdı İzrail xalqına jiberdi . Xalıq onı tas boran qılıp o'ltirdi . Sonda patsha Rexabam tez sawash arbasına mindi de , Erusalimge qashıp ketti .
11012019	Sol ku'nnen baslap ha'zirge deyin , İzrail xalqı Dawıttın' urpag'ına qarsı ko'terilip kelmekte .
11012020	Pu'tkil izraillılar Yarobamnın' Mısırdan qaytıp kelgenin esitkende adam jiberip , onı o'zlerinin' jıyınına shaqırdı ha'm pu'tkil İzrail u'stinen patsha etip qoydı . Yahuda urıwınan basqa hesh biri Dawıttın' urpag'ının' qol astında qalmadı . Shemayanın' payg'ambarshılıg'ı
11012021	Sulaymannın' ulı Rexabam Erusalimge bardı da , İzrail urıwları menen urısıp , o'z patshalıg'ın qaytarıp alıw ushın , pu'tkil Yahuda ha'm Benyamin urıwınan bir ju'z seksen mın' ag'la jawıngerdi a'skerlikke topladı .
11012022	Biraq sol arada Qudaydın' adamı bolg'an Shemayag'a Qudaydan mınaday so'z tu'sti :
11012023	« Yahuda patshası Sulaymannın' ulı Rexabamg'a , pu'tkil Yahuda , Benyamin urıwlarına ha'm sol jerde jasaytug'ın basqa xalıqlarg'a bılay dep ayt :
11012024	Jaratqan İye bılay deydi : „ İzraillılarg'a , o'z tuwısqanların'ızg'a qarsı urıs ashıp , urıstı baslaman'lar . Ha'r birin'iz o'z u'yin'izge qaytın'lar . O'ytkeni bul islerdi islep atırg'an Men bolaman “ » . Jaratqan İyenin' bul so'zlerin esitken xalıq Onın' buyrıg'ına boysınıp , u'ylerine qayttı . Beyt-El ha'm Dandag'ı altın buzawlar
11012025	Yarobam Efrayımnın' tawlı u'lkesindegi Shexem qalasın bekkemlep , sol jerde jasay basladı . Son'ınan ol jerden ketip , Penu-El qalasına qorg'an saldı .
11012026	Yarobam ishinen : « Patshalıq ja'ne Dawıttın' urpaqlarına o'tiwi mu'mkin .
11012027	Eger bul xalıq Erusalimge , Jaratqan İyenin' İbadatxanasına qurbanlıq beriw ushın bara berse , ju'rekleri hu'kimdarına , Yahuda patshası Rexabamg'a awıp keter ha'm meni o'ltirip , patshası Rexabam ta'repke o'tip keter » , — dep oyladı .
11012028	So'ytip , patsha ken'esgo'yleri menen ken'eskennen son' , altınnan eki tananı isletip , xalıqqa : « Ha'y , İzrail xalqı , sıyınıw ushın endi Erusalimge barıwın'ızdın' ha'jeti joq . Mine , sizlerdi Mısırdan alıp shıqqan qudayların'ız ! » — dedi .
11012029	Ol tanalardın' birewin Beyt-Elge , ekinshisin Dan qalasına qoydı .
11012030	Bul awır gu'nag'a alıp keldi . Sebebi xalıq tanalardın' birewine tabınıw ushın , ha'tte , Dang'a qaray kete basladı .
11012031	Yarobam sıyınıw orınlarına butxanalar qurdırdı ha'm xalıq arasınan lebiylilerden bolmag'an adamlardı ruwxaniyler etip qoydı .
11012032	Yarobam segizinshi aydın' on besinshi ku'ni Yahudadag'ı bayramg'a eliklep bir bayram sho'lkemlestirdi . Ol Beyt-Eldegi qurbanlıq orında o'zi soqtırg'an tanalarına atap qurbanlıqlar berdi ha'm sol jerde o'zi qurdırg'an sıyınıw orınlarının' ruwxaniylerin xızmetke qoydı .
11012033	Ol o'z qa'lewi menen belgilep alg'an ku'ni , segizinshi aydın' on besinshi ku'ni qurbanlıqtı jag'ıp tu'tetiw ushın Beyt-Elde o'zi qurdırg'an qurbanlıq orıng'a bardı . Sol ku'ndi İzrail urpaqları ushın bayram ku'ni dep belgiledi .
11013001	Yahudalı Qudaydın' adamı1 Yarobam qurbanlıqtı jag'ıp tu'tetiw ushın qurbanlıq orınnın' janında turg'an waqıtta , Qudaydın' adamı Jaratqan İyenin' buyrıg'ı boyınsha Yahudadan Beyt-Elge keldi .
11013002	Ol Jaratqan İyenin' buyrıg'ı boyınsha , qurbanlıq orıng'a qarata bılay dep baqırdı : « Qurbanlıq orın , ha'y , qurbanlıq orın ! Jaratqan İye bılay deydi : „ Dawıttın' urpag'ınan Yosiya degen bir ul du'nyag'a keledi . Ol qurbanlıqtı jag'ıp tu'tetip , sıyınıw orınlarında xızmet etken ruwxaniylerdi senin' u'stin'de qurbanlıqqa beredi . Senin' u'stin'de adamnın' su'yekleri jag'ıladı “ » .
11013003	Sol ku'ni Qudaydın' adamı bunın' belgisi tuwralı bılay dedi : « Bul so'zlerdi Jaratqan İyenin' aytqanlıg'ın bildiretug'ın belgi mınaw : mına qurbanlıq orın qaq ayırılıp , u'stindegi ku'l to'gilip ketedi » .
11013004	Patsha Yarobam Qudaydın' adamının' Beyt-Elde qurbanlıq orıng'a qarsı baqırıp aytqan so'zlerin esitkende , qolın qurbanlıq orınnan alıp , og'an qaray sozdı da : « Uslan'lar onı ! » — dep baqırdı . Sonda onın' Qudaydın' adamına qaray sozg'an qolı sa'rriyip qatıp , qıymıldamay qaldı .
11013005	Qudaydın' adamının' Jaratqan İyenin' so'zine muwapıq aytqan belgisi boyınsha , qurbanlıq orın qaq ayırılıp , u'stindegi ku'l to'gildi .
11013006	Sol waqıtta patsha Yarobam Qudaydın' adamına : « O'tinemen , qolımnın' burıng'ı halına keliwi ushın , Qudayın' Jaratqan İyege duwa etip , Onnan rehim etiwdi sora » , — dedi . Qudaydın' adamı Jaratqan İyege jalbarıng'anda , patshanın' qolı jazılıp , burıng'ı halına keldi .
11013007	Patsha Qudaydın' adamına : — Menin' menen u'yime barıp , awqatlanıp , ha'llenip al , sag'an sıylar bereyin , — dedi .
11013008	Biraq Qudaydın' adamı og'an : — Baylıg'ın'ızdın' yarımın bersen'iz de , men siz benen birge barmayman , bul jerden nan da jemeymen , suw da ishpeymen .
11013009	Sebebi Jaratqan İye mag'an : « Ol jerde hesh na'rse iship-jeme ha'm barg'an jolın' menen qaytpa » , — dep buyrıq berdi , — dep juwap berdi .
11013010	Solay etip , Qudaydın' adamı Beyt-Elge kelgen jolınan keri qaytpay , basqa jol menen ketti . Beyt-elli g'arrı payg'ambar
11013011	Beyt-Elde jasaytug'ın bir g'arrı payg'ambar bar edi . Ulları kelip , og'an sol ku'ni Qudaydın' adamının' Beyt-Elde islegen isleri ha'm patshag'a aytqanları haqqında a'kesine aytıp berdi .
11013012	G'arrı olardan : « Qudaydın' adamı qaysı joldan ketti ? » — dep soradı . Ulları og'an Yahudadan kelgen Qudaydın' adamının' qaysı joldan ketkenin ko'rsetti .
11013013	Sonda g'arrı ullarına : « Eshegimdi ertlen'ler » , — dedi . Ulları eshegin ertlegennen son' , ol eshekke minip ,
11013014	Qudaydın' adamının' izinen ketti . Onı emen ag'ashının' astında otırg'an jerinen taptı ha'm onnan : — Yahudadan kelgen Qudaydın' adamı senbisen' ? — dep soradı . Sol adam : — Awa , men , — dep juwap berdi .
11013015	G'arrı payg'ambar og'an : — Ju'r , menin' menen u'yge barıp , awqat jep ket , — dedi .
11013016	Qudaydın' adamı og'an : — Jolımnan qaytıp , siz benen kete almayman . Bul jerde nan da jemeymen , suw da ishpeymen .
11013017	O'ytkeni Jaratqan İye mag'an : « Ol jerde hesh na'rse iship-jeme ha'm barg'an jolın' menen qaytpa » , — dep buyrıq berdi , — dep juwap berdi .
11013018	G'arrı payg'ambar og'an : — Men de sen sıyaqlı bir payg'ambarman . Jaratqan İyenin' buyrıg'ı boyınsha bir perishte kelip , mag'an : « Onı qaytarıp , u'yin'e a'kel . Ol nan jep , suw iship alsın » , — dep ayttı , — dedi . Biraq g'arrı payg'ambar Qudaydın' adamın aldag'an edi .
11013019	Solay etip , Qudaydın' adamı g'arrı payg'ambar menen birge izine qayttı ha'm onın' u'yine barıp , iship-jedi .
11013020	Olar ele dasturxan a'tirapında otırg'anda , Qudaydın' adamın jolınan qaytarg'an payg'ambarg'a Jaratqan İyeden so'z tu'sti .
11013021	G'arrı payg'ambar Yahudadan kelgen Qudaydın' adamına bılay dep baqırdı : « Jaratqan İye bılay deydi : „ Sen Menin' so'zime boysınbadın' , Qudayın' Jaratqan İyenin' o'zin'e bergen buyrıg'ın orınlamadın' .
11013022	Jolın'nan qaytıp , sag'an iship-jeme degen jerimde iship-jedin' . Sonlıqtan senin' denen' ata-babaların'nın' qa'birine qosılmaydı “ » .
11013023	Qudaydın' adamı iship-jep bolg'annan son' , g'arrı payg'ambar onın' eshegin ertlep berdi .
11013024	Qudaydın' adamı ketip baratırıp , jolda bir arıslang'a tap boldı , arıslan onı o'ltirdi . Eshek te , arıslan da sozılıp jatırg'an denenin' janında turg'an edi .
11013025	Joldan o'tip baratırg'anlar jolda jatırg'an o'likti ha'm onın' janında turg'an arıslandı ko'rdi . Olar g'arrı payg'ambar jasap atırg'an qalag'a barıp , ko'rgenlerin aytıp berdi .
11013026	Qudaydın' adamın joldan qaytarg'an g'arrı payg'ambar bunı esitkende : « Jaratqan İyenin' so'zine boysınbag'an Qudaydın' adamı sol boladı . Sonlıqtan Jaratqan İye O'z so'zi boyınsha og'an bir arıslandı jiberdi . Arıslan onı tilkimlep o'ltirdi » , — dedi .
11013027	Ol ullarına : « Eshegimdi ertlen'ler » , — dedi . Olar eshekti ertledi .
11013028	G'arrı ketip , jolda jatırg'an deneni tawıp aldı . Eshek penen arıslan ele denenin' janında turg'an eken . Arıslan deneni de jemegen , eshekke de tiymegen edi .
11013029	G'arrı payg'ambar Qudaydın' adamının' denesin ko'terip alıp , eshekke arttı . Joqlaw aytıp jerlew ushın , onı o'z qalasına qaytarıp alıp keldi .
11013030	Son'ınan g'arrı marhumdı o'zinin' qa'birine qoydı . Adamlar : « Wah , bawırım ! » — dep og'an joqlaw ayttı .
11013031	Qudaydın' adamın jerlegennen keyin , payg'ambar g'arrı ullarına bılay dedi : « O'lgenimnen keyin , meni Qudaydın' adamının' qa'birine qoyın' , su'yeklerimdi de onın' su'yeklerinin' janına qoyın' .
11013032	Sebebi onın' Beyt-Eldegi qurbanlıq orın ha'm Samariya qalalarındag'ı barlıq sıyınıw orınları tuwralı Jaratqan İyenin' buyrıg'ı boyınsha aytqan so'zleri so'zsiz orınlanadı » . Yarobamnın' ullı gu'nası
11013033	Bul waqıyadan keyin de , Yarobam o'zinin' jaman jolınan qaytpadı . Ol xalıq arasınan qa'legen adamın sıyınıw orınlarına ruwxaniyler etip qoyıwın dawam etip , ruwxaniy bolıwdı qa'legen ha'r bir adamg'a xızmet berdi .
11013034	Bul isler Yarobamnın' urpag'ının' gu'nag'a batıwına ha'm qırılıp , jer betinen joq bolıp ketiwine alıp keldi .
11014001	Yarobamnın' ulının' o'limi1 Sol waqıtları Yarobamnın' ulı Abiya nawqaslanıp qaldı .
11014002	Sonda Yarobam hayalına bılay dedi : « Barıp , menin' hayalım ekenin'di bilmewi ushın , kiyimlerin'di o'zgertip al da , Shilog'a bar . Menin' usı xalıqtın' patshası bolatug'ınım tuwralı aldın ala aytqan payg'ambar Axiya sol jerde jasaydı .
11014003	On sho'rek , bir neshe qıtırlaq nan ha'm bir gu'ze pal alıp , og'an apar . Ulımızg'a ne bolatug'ının ol sag'an aytadı » .
11014004	Hayalı Yarobamnın' aytqanınday islep , Shilog'a , Axiyanın' u'yine ketti . Axiya qartayg'anlıqtan , ko'zi ko'rmeytug'ın bolıp qalg'an edi .
11014005	Jaratqan İye Axiyag'a : « Mine , Yarobamnın' hayalı kiyatır . Ol keselge shalıng'an ulına ne bolatug'ının sennen soramaqshı . Sen og'an mınaday-mınaday dep ayt . Ol o'zin basqa hayal etip ko'rsetiw ushın sırtqı ko'rinisin o'zgertip alg'an edi » , — dedi .
11014006	Axiya qapıdan kirip kiyatırg'an hayaldın' ayaq sestin esitkende bılay dedi : « Yarobamnın' hayalı , ishke kir ! Nege sırtqı ko'rinisin'di o'zgertip , basqasha kiyinip aldın' ? Sag'an jaman xabarlarım bar .
11014007	Yarobamg'a barıp , bılay dep ayt : „ İzraildın' Qudayı Jaratqan İye bılay deydi : Men seni xalqım arasınan tan'lap alıp , O'z xalqıma , izraillılarg'a hu'kimdar etip qoydım .
11014008	Patshalıqtı Dawıttın' urpag'ınan tartıp alıp , sag'an berdim . Biraq sen qulım Dawıtqa uqsamadın' . Ol buyrıqlarıma boysındı ha'm Menin' na'zerimde durıs bolg'an islerdi islep , shın ju'rekten Menin' izimnen ju'rdi .
11014009	Sen o'zin'nen aldın jasag'anlardın' ha'mmesinen de beter jamanıraq jamanlıqlar isledin' . O'zin'e basqa qudaylardın' , yag'nıy tana mu'sinlerin sog'ıp alıp , Menin' g'a'zebimdi keltirdin' . Sen Mennen ju'z burdın' .
11014010	Sol sebepli Men senin' xojalıg'ın'dı apatshılıqqa ushıratıp , İzrailda senin' urpag'ın'nan bolg'an pu'tkil erkek zatın : qul bolsa da , azat adam bolsa da , ha'mmesin tezektin' tu'yirin de qaldırmay o'rtegendey etip o'rtep , ku'lin ko'kke suwıraman .
11014011	Senin' xojalıg'ın'nan qalada o'lgenleri iytlerge , dalada o'lgenleri ko'ktegi quslarg'a jem boladı “ . Jaratqan İye mine usılay dedi .
11014012	Sen endi u'yin'e qayt . Qalag'a ayag'ın'dı basıwdan-aq ulın' o'ledi .
11014013	Pu'tkil İzrail xalqı joqlaw aytıp , onı jerleydi . Yarobamnın' xojalıg'ınan jalg'ız ol g'ana jerlenedi . Sebebi İzraildın' Qudayı Jaratqan İye Yarobamnın' urpag'ınan jalg'ız onda g'ana O'zine unag'an bir na'rselerdi taptı .
11014014	Endi Jaratqan İye O'zi ushın İzrailg'a bir patsha qoyadı . Bul patsha sol ku'ni-aq , awa , ha'zir-aq Yarobamnın' urpag'ın qırıp taslaydı .
11014015	Jaratqan İye İzrail xalqın jazalaydı ha'm ol suwda terbelip turg'an qamısqa uqsap qaladı . Jaratqan İye olardı ata-babalarına bergen bul jaqsı jerlerden quwıp shıg'ırıp , Evfrat da'ryasının' arg'ı ta'repine shashıratıp jiberedi . O'ytkeni olar o'zlerine kiyeli ag'ashların islep alıp , Jaratqan İyenin' g'a'zebin keltirdi .
11014016	Yarobamnın' islegen ha'm İzrailg'a isletken gu'naları sebepli Jaratqan İye İzraildı ta'rk etedi » .
11014017	Yarobamnın' hayalı ol jerden shıg'ıp , Tirsag'a keldi . Ol u'yine ayaq basar-baspastan , bala qaytıs boldı .
11014018	Pu'tkil izraillılar onı jerlep , ol ushın aza tuttı . Solay etip , Jaratqan İyenin' O'z qulı payg'ambar Axiya arqalı aytqan so'zi orınlandı . Yarobamnın' o'limi
11014019	Yarobamnın' basqa isleri , yag'nıy , qalay urısqanları ha'm eldi qalay basqarg'anı İzrail patshalarının' jılnama kitabında jazılg'an .
11014020	Yarobam jigirma eki jıl patshalıq etti . Ol o'lip , ata-babalarına qosılg'annan son' , onın' ornına ulı Nadab patsha boldı . Yahuda patshası Rexabam
11014021	Sulaymannın' ulı Rexabam Yahudag'a patsha bolg'anda qırq bir jasta edi . Jaratqan İyenin' O'z atın qoyıw ushın pu'tkil İzrail urıwları jasap atırg'an qalalar ishinen tan'lap alg'an qalası Erusalimde ol on jeti jıl patshalıq etti . Onın' anası ammon xalqınan bolıp , atı Naama edi .
11014022	Yahudalılar Jaratqan İyenin' na'zerinde jawız bolg'an islerdi isledi . Olar ata-babaları islegen gu'nalardan da u'lkenirek gu'nalar islep , Jaratqan İyenin' qızg'anıshlı g'a'zebin oyattı .
11014023	Olar da arqa patshalıq sıyaqlı , o'zleri ushın ha'r bir biyiklikke ha'm qoyıw japıraqlı terektin' astına sıyınıw orınların islep , kiyeli taslar ha'm kiyeli ag'ashların ornattı .
11014024	Ha'tte , u'lkedegi sıyınıw orınlarında buzıqshılıq isi menen shug'ıllanatug'ın erkekler de boldı . Yahudalılar Jaratqan İyenin' burın İzrail xalqının' aldınan quwg'an xalıqları islegen barlıq jerkenishli islerdi isledi .
11014025	Rexabamnın' patshalıg'ının' besinshi jılında Mısır patshası Shishaq Erusalimge hu'jim jasadı .
11014026	Ol Jaratqan İyenin' İbadatxanasındag'ı ha'm patsha sarayındag'ı g'a'ziynelerdi alıp ketti . Ol ha'mme na'rseni , Sulayman soqtırg'an altın qalqanlardı da alıp ketti .
11014027	Son'ınan patsha Rexabam bulardın' ornına qoladan qalqanlar isletti ha'm olardı patsha sarayının' kirer awzın qorg'aytug'ın saqshılardın' basshılarına berdi .
11014028	Patsha Jaratqan İyenin' İbadatxanasına ha'r barg'anda , saqshılar bul qalqanlardı alıp ju'retug'ın , son'ınan ja'ne saqshılardın' bo'lmesine aparıp qoyatug'ın edi .
11014029	Rexabamnın' basqa isleri ha'm ol islegen ha'r bir na'rse Yahuda patshalarının' jılnama kitabında jazılg'an .
11014030	Rexabam menen Yarobam pu'tkil o'miri dawamında urısıp keldi .
11014031	Rexabam o'lip , ata-babalarına qosılg'anda , ol Dawıttın' qalasına , ata-babalarının' janına qoyıldı . Rexabamnın' anası ammon xalqınan bolıp , atı Naama edi . Rexabamnın' ornına ulı Abiyam patsha boldı .
11015001	Yahuda patshası Abiyam1 İzrail patshası Nabat ulı Yarobamnın' patshalıg'ının' on segizinshi jılında Abiyam Yahudag'a patsha boldı .
11015002	Ol Erusalimde u'sh jıl patshalıq etti . Abiyamnın' anası Abshalomnın' qızı Maaxa edi .
11015003	Abiyam da a'kesinin' burın islegen barlıq gu'naların dawam etti . Ol Qudayı Jaratqan İyege ju'regin tolıq bag'ıshlag'an babası Dawıtqa uqsamadı .
11015004	Solay bolsa da , Qudayı Jaratqan İye Dawıttın' hu'rmeti ushın og'an Erusalimde bir shıraq jag'ıp berdi : o'zinen keyin ulın onın' ornına otırg'ızdı ha'm Erusalimdi bekkemledi .
11015005	Sebebi xett xalqınan bolg'an Uriyag'a islegen isinen basqa , Dawıt Jaratqan İyenin' na'zerinde durıs bolg'an islerdi isledi ha'm pu'tkil o'miri boyı Onın' buyrıqlarının' hesh birin orınlawdan bas tartpadı .
11015006	Rexabam menen Yarobam arasındag'ı sawash Abiyamnın' o'mirinin' aqırına shekem dawam etti .
11015007	Abiyamnın' basqa isleri ha'm ol islegen barlıq isler Yahuda patshalarının' jılnama kitabında jazılg'an . Abiyam menen Yarobam arasında sawash u'zliksiz dawam etken edi .
11015008	Abiyam o'lip , ata-babalarına qosılg'anda , Dawıttın' qalasına jerlendi . Onın' ornına ulı Asa patsha boldı . Yahuda patshası Asa
11015009	İzrail patshası Yarobamnın' patshalıg'ının' jigirmalanshı jılında Asa Yahudag'a patsha boldı .
11015010	Ol Erusalimde qırq bir jıl patshalıq etti . Onın' kempir apası Abshalomnın' qızı Maaxa edi .
11015011	Asa babası Dawıt sıyaqlı Jaratqan İyenin' na'zerinde durıs bolg'an islerdi isledi .
11015012	Ol sıyınıw orınlarındag'ı buzıqshılıq penen shug'ıllanatug'ın erkeklerdi quwıp jiberdi ha'm ata-babaları islegen barlıq butlardı alıp tasladı .
11015013	Kempir apası Maaxa kiyeli ag'ashına arnap jerkenishli bir but soqtırg'anı ushın , patsha Asa onnan xanbiykelik atag'ın tartıp aldı . Asa bul jerkenishli buttı shawıp taslap , Kidron sayında jag'ıp jiberdi .
11015014	Ol tek sıyınıw orınların joq qılmadı , biraq o'mir boyı Jaratqan İyege sadıq qaldı .
11015015	Asa a'kesinin' ha'm o'zinin' atag'an na'rselerin : gu'misti , altındı ha'm ıdıslardı Jaratqan İyenin' İbadatxanasına alıp keldi .
11015016	Yahuda patshası Asa ha'm İzrail patshası Baasha o'mirlerinin' aqırına shekem urısıp o'tti .
11015017	İzrail patshası Baasha Yahudag'a qarsı shıg'ıp , Yahuda patshası Asanın' jerlerine hesh kimnin' kirip-shıqpawı ushın , Ramanın' bekinisin ku'sheytti .
11015018	Sonda Asa Jaratqan İyenin' İbadatxanasındag'ı ha'm saray qaznasındag'ı qalg'an barlıq gu'mis penen altındı aldı da , olardı xızmetshileri arqalı Damaskte jasaytug'ın Aram patshasına , Xezyonnın' aqlıg'ı Tabrimmonnın' ulı Ben-Hadadqa jiberip , og'an bılay dedi :
11015019	« A'kelerimiz arasında bolg'anı sıyaqlı , bizlerdin' aramızda da kelisim bolsın . Sizge sawg'ag'a gu'mis ha'm altın jiberip atırman . İzrail patshası Baasha menin' jerimnen ketiwi ushın , siz onın' menen du'zgen kelisimin'izdi buzsan'ız » .
11015020	Ben-Hadad patsha Asanın' usınısın qabıl etip , İzrail qalalarına qarsı a'skerbasıların jiberdi . Olar İyyon , Dan , Abel-Beyt-Maaxa qalaların , pu'tkil Naftaliy jeri menen birge pu'tkil Kinneretti basıp aldı .
11015021	Baasha bunı esitkende , Ramanın' qurılısın toqtatıp , Tirsag'a qaytıp keldi .
11015022	Patsha Asa birde bir adamdı qaldırmay , pu'tkil yahudalılardı shaqırdı . Olar Rama qalasın qurg'anda , Baasha qollang'an tas ha'm ag'ashlardı Ramadan tasıp alıp ketti ha'm patsha Asa olardan Benyamin jerindegi Geba ha'm Mispa qalalarının' bekinisin ku'sheytti .
11015023	Asanın' basqa barlıq isleri , barlıq qaharmanlıqları , barlıq islegen isleri ha'm ol qurdırg'an barlıq qalalar Yahuda patshalarının' jılnama kitabında jazılg'an . Ol qartayg'anda ayaq awırıwına shalındı .
11015024	Asa o'lip , ata-babalarına qosılg'anda , babası Dawıttın' qalasına , ata-babalarının' janına jerlendi . Onın' ornına ulı Ehoshafat patsha boldı . İzrail patshası Nadab
11015025	Yahuda patshası Asanın' patshalıg'ının' ekinshi jılında Yarobamnın' ulı Nadab İzrailg'a patsha boldı ha'm İzrailda eki jıl patshalıq etti .
11015026	Ol da Jaratqan İyenin' na'zerinde jawız bolg'an isler islep , a'kesinin' jolı ha'm İzrailg'a isletken gu'naları izinen ketti .
11015027	Nadab ha'm pu'tkil izraillılar filistlerdin' Gibbeton qalasın qamal qılıp atırg'anda , İssaxar urıwınan shıqqan Axiya ulı Baasha til biriktirip , Nadabtı Gibbetonda o'ltirdi .
11015028	Yahuda patshası Asanın' patshalıg'ının' u'shinshi jılında Baasha Nadabtı o'ltirip , onın' ornına patsha boldı .
11015029	Ol taxtqa otırıwdan-aq , Yarobamnın' urpag'ın tolıg'ı menen qırıp tasladı . Yarobamnın' xojalıg'ı pu'tkilley joq etilip , birde bir tiri jan qalmadı . Solay etip , Jaratqan İyenin' O'z qulı shilolı Axiya arqalı aytqan so'zi orınlandı .
11015030	Bulardın' ha'mmesi Yarobamnın' o'zi gu'na islep , İzrail xalqına da gu'na isletip , İzraildın' Qudayı Jaratqan İyenin' g'a'zebin keltirgeni sebepli ju'z berdi .
11015031	Nadabtın' basqa isleri ha'm ol islegen barlıq isler İzrail patshalarının' jılnama kitabında jazılg'an .
11015032	Yahuda patshası Asa menen İzrail patshası Baasha arasındag'ı sawash olardın' o'mirinin' aqırına deyin dawam etti . İzrail patshası Baasha
11015033	Yahuda patshası Asanın' patshalıg'ının' u'shinshi jılında Axiya ulı Baasha pu'tkil İzrailg'a patsha boldı ha'm Tirsada jigirma to'rt jıl patshalıq etti .
11015034	Baasha Jaratqan İyenin' na'zerinde jawız bolg'an isler isledi . Ol Yarobamnın' jolın quwıp , og'an uqsap gu'nag'a battı , İzraildı da gu'nag'a batırdı .
11016001	Jaratqan İyeden Xananiydin' ulı Ehug'a İzrail patshası Baasha haqqında mınaday so'z tu'sti :
11016002	« Seni Men topıraqtan shıg'arıp alıp , xalqım İzrailg'a hu'kimdar etip qoydım . Biraq sen Yarobamnın' jolınan ju'rdin' ha'm xalqım İzraildı gu'nag'a baslap , olardın' gu'nası arqalı Menin' g'a'zebimdi keltirdin' .
11016003	Sonlıqtan seni ha'm senin' urpag'ın'dı Nabat ulı Yarobamnın' urpag'ı sıyaqlı tuqım qurt qılaman .
11016004	Senin' urpag'ın'nan qalada o'lgenleri iytlerge , dalada o'lgenleri ko'ktegi quslarg'a jem boladı » .
11016005	Baashanın' basqa isleri , ol islegen ha'r bir na'rse , onın' qaharmanlıqları İzrail patshalarının' jılnama kitabında jazılg'an .
11016006	Baasha o'lip , ata-babalarına qosılg'anda , Tirsag'a jerlendi ha'm onın' ornına ulı Ela patsha boldı .
11016007	Baashag'a ha'm onın' urpag'ına qarsı aytılg'an Jaratqan İyenin' usı xabarı Xananiy ulı payg'ambar Ehu arqalı aytılg'an edi . Baasha Jaratqan İyenin' na'zerinde jawız bolg'an islerdi islep , Yarobamnın' xojalıg'ına eliklep g'ana qoymay , o'z gu'naları menen Onın' g'a'zebin oyatqanı ha'm Yarobamnın' pu'tkil a'wladların qırıp taslag'anı ushın usılar ju'zege keldi . İzrail patshası Ela
11016008	Yahuda patshası Asanın' patshalıg'ının' jigirma altınshı jılında Baasha ulı Ela Tirsada İzrailg'a patsha boldı ha'm ol eki jıl patshalıq etti .
11016009	Sawash arbalarının' yarımına basshılıq etetug'ın Zimriy degen bir xızmetshisi Elag'a qarsı til biriktirdi . Bir ku'ni Ela Tirsada saray basqarıwshısı Arsanın' u'yinde iship , ma's bolıp qaldı .
11016010	Sonda Zimriy ishke kirip , Elanı o'ltirdi ha'm onın' ornına taxtqa otırdı . Bul waqıya Yahuda patshası Asanın' patshalıg'ının' jigirma jetinshi jılında boldı .
11016011	Zimriy patsha bolıp taxtqa otırıwdan-aq , Baashanın' urpag'ın tolıg'ı menen qırıp tasladı . Onın' doslarınan da , tuwısqanlarınan da birde bir er adamdı tiri qaldırmadı .
11016012	Jaratqan İyenin' payg'ambar Ehu arqalı Baashanın' xojalıg'ına qarsı aytqan so'zleri boyınsha , Zimriy Baashanın' urpag'ın pu'tkilley qırıp tasladı .
11016013	Bul waqıya Baasha ha'm onın' ulı Elanın' gu'naları ko'p bolıp , İzrail xalqın gu'nag'a batırg'anı , o'zlerinin' ma'nissiz butları menen İzraildın' Qudayı Jaratqan İyenin' g'a'zebin keltirgeni ushın ju'z bergen edi .
11016014	Elanın' basqa isleri , ol islegen ha'mme na'rse İzrail patshalarının' jılnama kitabında jazılg'an . İzrail patshası Zimriy
11016015	Yahuda patshası Asanın' patshalıg'ının' jigirma jetinshi jılında Zimriy Tirsada tek jeti ku'n-aq patshalıq etti . Sol waqıtları İzrail a'skerleri filistlerdin' Gibbeton qalasın qamal qılıp , ordada jatırg'an edi .
11016016	Ordadag'ı izraillılar Zimriydin' til biriktirip , patshanı o'ltirgenin esitti ha'm sol ku'ni-aq olar sa'rka'rda Omriydi İzrailg'a patsha etip ja'riyaladı .
11016017	Omriy ha'm onın' qasındag'ı pu'tkil izraillılar Gibbetonnan kelip , Tirsanı qamal qıldı .
11016018	Zimriy qalanın' qoldan ketkenin ko'rgende , patsha sarayının' qorg'anına kirip , sol jerge ot berdi ha'm o'zi de ottın' ishinde o'lip ketti .
11016019	Bul onın' Yarobamnın' gu'nalı jolınan ju'rip , İzraildı gu'nag'a baslag'anı ha'm Jaratqan İyenin' na'zerinde jawız bolg'an islerdi islegeni sebepli boldı .
11016020	Zimriydin' basqa isleri , onın' patshag'a islegen qastıyanlıg'ı İzrail patshalarının' jılnama kitabında jazılg'an . İzrail patshası Omriy
11016021	Bunnan son' , İzrail xalqı ekige bo'lindi . Olardın' yarımı Ginat ulı Tibniydin' , al yarımı Omriydin' patsha bolıwın qa'ledi .
11016022	Aqırında , Omriyge ergen xalıq Ginat ulı Tibniyge ergen xalıqtan u'stin keldi . Tibniy o'lip , Omriy patsha boldı .
11016023	Yahuda patshası Asanın' patshalıg'ının' otız birinshi jılında Omriy İzrailg'a patsha boldı . Ol ha'mmesi bolıp on eki jıl patshalıq etip , sonın' da'slepki altı jılında Tirsada patshalıq etti .
11016024	Omriy Shemer degen adamnan Samariya to'beshigin eki talant gu'miske satıp alıp , onın' u'stine qala qurdı . Qalanı to'beshiktin' burıng'ı iyesi Shemerdin' atı menen Samariya dep atadı .
11016025	Omriy de Jaratqan İyenin' na'zerinde jawız bolg'an islerdi islep , o'zinen aldıng'ı barlıq patshalardan da jamanıraq jawızlıqlardı isledi .
11016026	Ol tolıq Nabat ulı Yarobamnın' jolınan ju'rdi ha'm onın' İzraildı baslag'an gu'nalarına qosılıp , o'zlerinin' ma'nissiz butları menen İzraildın' Qudayı Jaratqan İyenin' g'a'zebin keltirdi .
11016027	Omriydin' basqa isleri ha'm ol ko'rsetken erlikleri İzrail patshalarının' jılnama kitabında jazılg'an .
11016028	Omriy o'lip , ata-babalarına qosılg'anda , Samariyag'a jerlendi ha'm onın' ornına ulı Axab patsha boldı . İzrail patshası Axab
11016029	Yahuda patshası Asanın' patshalıg'ının' otız segizinshi jılında Omriy ulı Axab İzrailg'a patsha boldı ha'm Samariyada jigirma eki jıl patshalıq etti .
11016030	Omriy ulı Axabtın' Jaratqan İyenin' na'zerinde islegen jaman isleri o'zinen burın bolg'an patshalardın' ha'mmesinikinen de asıp tu'sti .
11016031	Og'an Nabat ulı Yarobamnın' gu'nalarına sherik bolıw az bolg'anday , Sidon patshası Etbaaldın' qızı İzabelge u'ylendi ha'm Baalg'a xızmet etip , og'an tabına basladı .
11016032	Ol Samariyada Baalg'a arnap qurdırg'an butxanasının' ishine Baal ushın qurbanlıq orın da qurdı .
11016033	Bunın' u'stine , ol kiyeli ag'ashın da isletti . Axab o'zinen burın o'tken İzrail patshalarının' barlıg'ınan da artıg'ıraq gu'na islep , İzraildın' Qudayı Jaratqan İyenin' qattı g'a'zebin keltirdi .
11016034	Axab patshalıq etken da'wirde , beyt-elli Xiel Erixo qalasın qayta qurdı . Jaratqan İyenin' Nun ulı Eshua arqalı aldın ala aytqanınday , Xiel qalanın' tiykarın salg'anda , o'zinin' tun'g'ısh ulı Abiramnın , al qalanın' da'rwazasın qoyg'anda , genje ulı Segubtan ayırıldı .
11017001	İliyas ha'm qurg'aqshılıq1 Giladtın' Tishbe qalasınan bolg'an İliyas Axabqa : « Men xızmet etetug'ın İzraildın' Qudayı , tiri Jaratqan İye haqı ant ishemen : men aytpag'anımsha , kelesi jılları jawın da jawmaydı , shıq ta tu'speydi » , — dedi .
11017002	Sol waqıtta Jaratqan İyeden İliyasqa mınaday so'z tu'sti :
11017003	« Bul jerden ketip , shıg'ıs ta'repke qaray ju'r ha'm İordan da'ryasının' shıg'ısındag'ı Kerit sayının' boyına jasırın .
11017004	Sen sol saydan suw ishesen' , sol jerde seni bag'ıwdı g'arg'alarg'a buyırdım » .
11017005	İliyas Jaratqan İyenin' so'zine boysınıp , İordan da'ryasının' shıg'ısındag'ı Kerit sayının' boyına bardı ha'm sol jerde qaldı .
11017006	Quzg'ınlar ha'r ku'ni azanda ha'm keshte og'an nan menen go'sh a'kelip turdı , ol suwdı saydan ishti .
11017007	Biraq bir qansha waqıt o'tkennen keyin , jerge jawın jawmag'anlıqtan , say da qurıp qaldı . İliyas ha'm sarafatlı jesir hayal
11017008	Sol waqıtta İliyasqa Jaratqan İyeden mınaday so'z tu'sti :
11017009	« Endi Sidong'a jaqın jerdegi Sarafat qalasına barıp , sol jerde qal . Sol jerde jasaytug'ın bir jesir hayalg'a seni bag'ıwdı buyırdım » .
11017010	İliyas Sarafatqa ketti . Ol qala da'rwazasına jaqınlag'anda , sol jerde otın jıynap ju'rgen bir jesir hayalg'a ko'zi tu'sti . Ol hayalg'a : — Mag'an ishiw ushın bir sarqum suw beresen' be ? — dedi .
11017011	Hayal suw a'keliw ushın ketip baratırg'anda , İliyas onın' izinen : — İltimas , mag'an shappattay nan da ala kel , — dep baqırdı .
11017012	Hayal og'an : — Sizin' Qudayın'ız , tiri Jaratqan İye haqı ant ishemen : jeytug'ın hesh na'rsem joq . Tek ıdıstag'ı bir uwıs un menen gu'zede azg'antay may g'ana bar . Mine , eki qısım otın teremen de , barıp sol unnan ulım menen o'zime bir na'rse pisiremen . Usı son'g'ı asımızdı jep bolıp , o'lip ketemiz , — dedi .
11017013	İliyas hayalg'a bılay dedi : — Qorqpa , barıp aytqanın'dı pisir . Biraq da'slep bir kishkene sho'rek jawıp , mag'an a'kelip ber . Al o'zin' ha'm ulın' ushın keyin jabasan' .
11017014	Sebebi İzraildın' Qudayı Jaratqan İye bılay deydi : « Jaratqan İye jerge jawın jibergenshe , ıdıstag'ı un da , gu'zedegi may da tawısılmaydı » .
11017015	Hayal barıp , İliyastın' aytqanların isledi . Hayal , onın' xojalıg'ı ha'm İliyas uzaq waqıt azıq-awqattan tarıqpadı .
11017016	Jaratqan İyenin' İliyas arqalı aytqan so'zi boyınsha , ıdıstag'ı un da , gu'zedegi may da tawısılmadı .
11017017	Aradan biraz waqıt o'tkennen son' , u'y iyesi bolg'an jesir hayaldın' balası nawqaslanıp qaldı . Onın' nawqası ju'da' awır bolıp , aqırında demi tawısıldı .
11017018	Sonda hayal İliyasqa : — Ha'y , Qudaydın' adamı , men sizge ne qılıp edim ? Siz mag'an gu'nalarımdı esletiw ha'm ulımdı o'ltiriw ushın kelip pe edin'iz ? — dedi .
11017019	İliyas hayalg'a : — Balan'dı mag'an ber , — dedi de , balanı hayaldın' qolınan alıp , onı o'zi jasaytug'ın joqarg'ı bo'lmege alıp shıqtı ha'm o'z to'segine jatqardı .
11017020	Son'ınan Jaratqan İyege jalbarınıp bılay dedi : « O , Qudayım Jaratqan İye , nege Sen u'yinen mag'an pana bergen jesir hayaldın' balasın o'ltirip , og'an jamanlıq isledin' ? »
11017021	Keyin İliyas u'sh ret balanın' u'stine o'zin taslap , Jaratqan İyege : « O , Qudayım Jaratqan İye , bul balag'a qaytadan jan bere go'r » , — dep jalbarındı .
11017022	Jaratqan İye İliyastın' jalbarınıwların esitti . Balanın' janı o'zine qaytıp , ol tirildi .
11017023	İliyas balanı joqarg'ı bo'lmeden alıp tu'sip , anasına berip atırıp : — Qara , balan' tiri , — dedi .
11017024	Sonda hayal İliyasqa : — Endi bildim , siz Qudaydın' adamısız ha'm siz arqalı aytqan Jaratqan İyenin' so'zi haq , — dedi .
11018001	İliyas penen Obadiya1 Aradan ko'p waqıtlar o'tkennen son' , qurg'aqshılıqtın' u'shinshi jılında Jaratqan İyeden İliyasqa : « Patsha Axabtın' aldına barıp , o'zin'di ko'rset . Men jerge jawın jawdırajaqpan » , — degen so'z tu'sti .
11018002	İliyas Axabtın' aldına barıw ushın ketti . Sol waqıtta Samariyada ku'shli asharshılıq hu'kim su'rip turg'an edi .
11018003	Sonlıqtan Axab saray basqarıwshısı Obadiyanı shaqırdı . Obadiya Jaratqan İyeden qattı qorqatug'ın edi .
11018004	İzabel Jaratqan İyenin' payg'ambarların qırıp taslag'an waqıtta , Obadiya ju'z payg'ambardı alıp ketip , eliw-eliwden u'n'girlerge jasırdı da , olardı nan ha'm suw menen ta'miyinlep turg'an edi .
11018005	Axab Obadiyag'a : « U'lke boylap , barlıq bulaqlar menen saylardı ko'rip shıq . Ba'lkim , at ha'm g'ashırlarımızdı bag'ıw ushın bir jerden ot tabılıp , olardı aman saqlap qalarmız » , — dedi .
11018006	Olar aylanıp shıg'ıw ushın , jerdi bo'lisip alg'annan son' , ekewi eki jaqqa qaray jolg'a tu'sti .
11018007	Obadiya ketip baratırıp , jolda o'zine qaray kiyatırg'an İliyastı ko'rdi . Ol İliyastı tanıp , et-betinen jıg'ılıp , ta'jim etip : — Mırzam İliyas , bul sizbisiz ? — dedi .
11018008	İliyas og'an : — Awa , bul men . Mırzan'a barıp : « İliyas usı jerde » , — dep ayt , — dedi .
11018009	Biraq Obadiya İliyasqa bılay dedi : — Qulın' bolg'an meni o'ltiriw ushın Axabtın' qolına tapsıratug'ınday , men ne gu'na isledim ?
11018010	Sizin' Qudayın'ız , tiri Jaratqan İye haqı ant ishemen : taqsırım sizdi izlew ushın adam jibermegen birde bir xalıq yaki patshalıq qalmadı . Ol : « İliyas bul jerde joq » , — degen ha'r bir xalıq ha'm patshalıqlarg'a sizdi taba almag'anı haqqında ant ishtirdi .
11018011	Al siz bolsan'ız , endi mag'an o'zin'izdin' usı jerde ekenligin'izdi mırzan'a ayt dep atırsız .
11018012	Men sizin' janın'ızdan ketiwden-aq , Jaratqan İyenin' Ruwxı sizdi men bilmeytug'ın bir jerge alıp baradı . Men barıp , Axabqa xabar bergenimde , ol kelip , sizdi tappay qalsa , meni o'ltiredi . Al qulın'ız bolg'an men balalıg'ımnan Jaratqan İyeden qorqıp jasap keldim .
11018013	İzabel Jaratqan İyenin' payg'ambarların qırıp taslap atırg'anda , menin' ne islegenimnen , mırzam , sizin' xabarın'ız joq pa ? Men Jaratqan İyenin' ju'z payg'ambarın eliw eliwden u'n'girlerge jasırdım , olardı nan ha'm suw menen ta'miyinlep turdım .
11018014	Endi siz bolsan'ız mag'an : « Mırzan'a barıp : „ Mine , İliyas usı jerde “ , — dep ayt » , — deysiz . Ol meni o'ltiredi-g'o .
11018015	İliyas Obadiyag'a : — Men da'rgayında turg'an A'lemnin' Jaratqan İyesinin' tiriligi haqı ant ishemen : men bu'gin so'zsiz og'an ushırasaman , — dedi . İliyas Karmel tawında
11018016	Obadiya Axabqa barıp , onı waqıyadan xabardar etti . Sonda Axab İliyastı qarsı alıwg'a ketti .
11018017	Axab İliyastı ko'rgende : — Ha'y , İzraildı ba'lege duwshar etken adam , bul senbisen' ! ? — dedi .
11018018	İliyas og'an bılay dedi : — İzraildı ba'lege duwshar etken men emes , al Jaratqan İyenin' buyrıqlarına boysınbay , Baaldın' mu'sinlerine xızmet etip , İzraildı ba'lege duwshar etken siz ha'm sizin' u'y-ishin'iz boladı .
11018019	Endi barıp , xabar jiberin' : pu'tkil İzrail xalqı , İzabeldin' dasturxanınan iship-jeytug'ın Baaldın' to'rt ju'z eliw payg'ambarı ha'm Asheranın' to'rt ju'z payg'ambarı Karmel tawına , menin' janıma jıynalsın .
11018020	Axab xabar jiberip , pu'tkil İzrail xalqın ha'm payg'ambarlardı Karmel tawına jıynadı .
11018021	İliyas xalıqtın' aldına shıg'ıp : « Qashang'a deyin , eki kemenin' basın uslap ju'resiz ? Eger Jaratqan İyeni Quday dep bilsen'iz , Onın' izine erin' . Al eger Baaldı Quday dep bilsen'iz , onda onın' izine erin' » , — dedi . Biraq xalıq İliyasqa hesh qanday juwap bermedi .
11018022	İliyas so'zin dawam etip bılay dedi : « Jaratqan İyenin' payg'ambarlarınan jalg'ız men qaldım . Al Baaldın' to'rt ju'z eliw payg'ambarı bar .
11018023	Bizlerge eki bug'a alıp kelin' . Birewin Baaldın' payg'ambarları tan'lap alıp , soysın ha'm onı maydalap otınnın' u'stine qoysın . Biraq otındı jaqpasın . Al ekinshi bug'anı men soyıp tayarlap , otınnın' u'stine qoyaman . Biraq otındı jaqpayman .
11018024	Keyin sizler o'z qudayın'ızdın' atın aytıp shaqırın' , men de Jaratqan İyenin' atın aytıp shaqıraman . Sonda kimnin' Qudayı ot arqalı juwap berse , sol — Quday boladı » . Pu'tkil xalıq : « Yaqshı , solay bolsın » , — dep juwap berdi .
11018025	İliyas Baaldın' payg'ambarlarına : « Sizler ko'psiz . Sonlıqtan da'slep sizler bug'anın' birewin tan'lap alıp , tayarlan'lar ha'm qudayın'ızdın' atın aytıp shaqırın'lar . Biraq otındı jaqpan'lar » , — dedi .
11018026	Olar o'zlerine berilgen bug'anı alıp , tayarlag'annan son' , azannan tu'ske shekem : « Ha'y Baal , bizlerge juwap ber » , — dep Baaldın' atın aytıp shaqırdı . Biraq hesh bir dawıs ta , juwap ta bolmadı . Sonda olar o'zleri qurg'an qurbanlıq orın a'tirapında sekire basladı .
11018027	Tu's bolg'anda , İliyas : « Qattı baqırıp , shaqırın' ! O'ytkeni ol quday-g'o . Ba'lkim , ol oyg'a shu'mip ketken , yamasa bir na'rse menen ba'nt shıg'ar , yaki saparda shıg'ar . Ba'lkim , uyıqlap atırg'an bolıp , onı oyatıw kerek shıg'ar » , — dep olardın' u'stinen ku'le basladı .
11018028	Olar qattı baqırdı . Da'stu'rleri boyınsha , o'zlerine pıshaq ha'm nayza sug'ıp , qan ag'ızıp , denelerin jaraqatladı .
11018029	Olar tu's awg'annan baslap , keshki qurbanlıq beriletug'ın waqıtqa shekem jillilenip baqıra berdi . Biraq saza da , belgi de , juwap ta bolmadı .
11018030	Sonda İliyas pu'tkil xalıqqa : « Menin' janıma kelin'ler » , — dedi . Pu'tkil xalıq İliyastın' janına keldi . Ol Jaratqan İyenin' buzılg'an qurbanlıq ornın qayta tikledi .
11018031	İliyas Yaqıptın' ullarınan kelip shıqqan urıwlardın' sanı boyınsha on eki tas aldı . Sebebi Jaratqan İyeden Yaqıpqa : « Senin' atın' İzrail boladı » , — degen so'z tu'sken edi .
11018032	İliyas bul taslardan Jaratqan İyenin' atına arnap qurbanlıq orın qurdı ha'm onın' do'geregine eki sea da'n sıyatug'ın or qazdı .
11018033	Son'ınan otınlardı qaladı ha'm bug'anı bo'leklep , otınnın' u'stine qoydı da : « To'rt gu'ze suw a'kelip , jandırılatug'ın qurbanlıq penen otınnın' u'stine quyın'lar » , — dedi .
11018034	Keyin ol : « Ja'ne solay islen'ler » , — dedi . Olar solay isledi . Keyin ja'ne : « U'shinshi ret te solay islen'ler » , — dedi . Olar u'shinshi ret te solay isledi .
11018035	Suw qurbanlıq orınnın' do'geregine ag'ıp , or da suwg'a toldı .
11018036	Keshte , qurbanlıq beriletug'ın waqıtta , İliyas payg'ambar qurbanlıq orıng'a jaqınlap , bılay dep duwa etti : « O , İbrayımnın' , Isaqtın' ha'm İzraildın' Qudayı Jaratqan İye ! Bu'gin İzrailda O'zin'nin' Quday ekenin'di , menin' de Senin' qulın' ekenimdi ha'm bulardın' ha'mmesin Senin' buyrıqların' boyınsha islegenimdi bildire go'r !
11018037	O , Jaratqan İye , meni esitip , mag'an juwap ber . Bul xalıqqa O'zin'nin' Quday ekenin'di ha'm olardın' ju'reklerin qaytadan O'zin'e qaratıp atırg'anın'dı bildire go'r ! »
11018038	Sol waqıtta Jaratqan İyenin' otı tu'sti . Tu'sken ot jandırılatug'ın qurbanlıqtı , otındı , taslardı ha'm topıraqtı jandırıp jiberip , ordag'ı suwdı da jalmap ketti .
11018039	Pu'tkil xalıq bunı ko'rgende , et-betinen jerge jıg'ılıp : « Jaratqan İye — Quday , Jaratqan İye — Quday ! » — dep baqırıstı .
11018040	Sonda İliyas olarg'a : « Baaldın' payg'ambarların uslap alın'lar , hesh biri qashıp ketpesin » , — dep buyırdı . Olar uslap alındı . İliyas olardı Kishon sayına alıp barıp , sol jerde o'ltirdi . Qurg'aqshılıqtın' tamam bolıwı
11018041	Bunnan keyin , İliyas patsha Axabqa : « Barıp , iship-jen' . Sebebi ku'shli jawınnın' dawısı esitilip tur » , — dedi .
11018042	Axab awqatlanıwg'a ketti . İliyas Karmel tawının' to'besine shıqtı ha'm basın eki dizesinin' arasına tıg'ıp , jerge qarap otırdı .
11018043	Keyin xızmetshisine : « Barıp , ten'iz ta'repke qara » , — dedi . Xızmetshisi barıp , ten'izge qaradı da : « Hesh na'rse joq » , — dedi . İliyas xızmetshisin jeti ret ten'iz ta'repke qarap keliw ushın jiberdi .
11018044	Jetinshi rette xızmetshisi : « Ten'izden u'lkenligi adamnın' alaqanınday bir bult ko'terilip kiyatır » , — dedi . Sonda İliyas : « Axabqa barıp ayt , arbasın jegip tez qaytsın , jawında qalıp qoymasın » , — dedi .
11018045	Sol waqıtta , aspandı qalın' bult qaplap , samal esti ha'm no'ser jawın jawa basladı . Axab arbasına mindi de , İzreelge ketti .
11018046	Jaratqan İyenin' qolı İliyastın' u'stinde boldı . Ol belin bekkem buwdı da , Axabtın' aldına tu'sip , İzreelge shekem juwırıp bardı .
11019001	İliyastın' qashıp ketiwi1 Patsha Axab İliyastın' islegen ha'mme islerin , barlıq payg'ambarlardı qalay qılıshtan o'tkergenin xanbiyke İzabelge aytıp berdi .
11019002	Sonda İzabel İliyasqa : « Erten' anıq usınday waqıtqa shekem senin' payg'ambarlarg'a islegenin'di o'zin'e islemesem , qudaylar meni jazalag'an u'stine jazalasın » , — dep xabar jiberdi .
11019003	İliyas bunı esitkende qorqıp , jan saqlaw ushın Yahudadag'ı Beer-Sheba qalasına qashıp barıp , xızmetshisin sol jerde qaldırdı .
11019004	Al o'zi bolsa , sho'lde bir ku'n jol ju'rdi . Aqırında , bir terektin' astına kelip otırdı da , o'zine o'lim sorap : « O , Jaratqan İyem , jeter endi ! Janımdı al , menin' ata-babalarımnan artıq jerim joq » , — dep duwa etti .
11019005	Son'ınan terektin' shaqaları astına jatıp , uyqıg'a ketti . Tosattan bir perishte onı tu'rtip : « Turıp , jep al » , — dedi .
11019006	İliyas turıp qarasa , bas betinde tasqa qoyıp pisirilgen ıssı sho'rek penen bir gu'ze suw turg'an eken . Ol iship-jep bolıp , ja'ne uyqıg'a ketti .
11019007	Jaratqan İyenin' perishtesi ekinshi ret qaytıp keldi de , onı tu'rtip : « Turıp , jep al , aldın'da uzaq jol turıptı » , — dedi .
11019008	İliyas turıp , iship-jedi . Sol awqattan ku'sh alg'an İliyas Qudaydın' tawı bolg'an Xoreb tawına shekem qırq ku'n , qırq tu'n jol ju'rdi .
11019009	Ol sol jerdegi bir u'n'girge kirip tu'nedi . Jaratqan İyenin' İliyasqa ko'riniwiMine , Jaratqan İyeden İliyasqa so'z tu'sti . Ol İliyasqa : — İliyas , bul jerde ne qılıp atırsan' ? — dep soradı .
11019010	İliyas Og'an : — O , A'lemnin' Qudayı , Jaratqan İye , men Sag'an shın ıqlas penen xızmet ettim . Biraq İzrail xalqı Senin' menen du'zgen kelisimnen ju'z burıp , qurbanlıq orınların'dı buzıp tasladı ha'm payg'ambarların'dı qılıshtan o'tkizdi . Jalg'ız men qaldım , olar o'ltiriw ushın meni de izlep atır , — dep juwap berdi .
11019011	Jaratqan İye İliyasqa : — Tawg'a shıg'ıp , ko'z aldımda tur . Men senin' janın'nan o'temen , — dedi . Jaratqan İyenin' aldında tawlardı jarıp , jartaslardı maydalag'an qattı ha'm ku'shli samal esti . Biraq Jaratqan İye samal ishinde emes edi . Samaldan keyin jer silkindi , biraq Jaratqan İye jer silkiniw ishinde de emes edi .
11019012	Jer silkiniwden keyin , ot tu'sti , biraq Jaratqan İye ottın' da ishinde emes edi . Ottan keyin o'lpen' dawıs esitildi .
11019013	İliyas bul dawıstı esitkende , betin shapanı menen jawıp aldı da , sırtqa shıg'ıp , u'n'girdin' awzında turdı . Sol waqıtta bir dawıs : — İliyas , bul jerde ne qılıp atırsan' ? — dep soradı .
11019014	İliyas Og'an : — O , A'lemnin' Qudayı , Jaratqan İye , men Sag'an shın ıqlas penen xızmet ettim . Biraq İzrail xalqı Senin' menen du'zgen kelisimnen ju'z burıp , qurbanlıq orınların'dı buzıp tasladı ha'm payg'ambarların'dı qılıshtan o'tkizdi . Jalg'ız men qaldım , olar o'ltiriw ushın meni de izlep atır , — dep juwap berdi .
11019015	Sonda Jaratqan İye İliyasqa : — Kelgen jolın' menen izin'e qaytıp , sho'l arqalı Damaskke bar . Ol jerge barg'anın'da , Xazaeldi maylap , Aramg'a patsha etip qoy ,
11019016	Nimshiy ulı Ehudı maylap , İzrailg'a patsha etip , al abel-mexolalı Shafat ulı Elishanı maylap , o'zin'nin' ornın'a payg'ambar etip qoy .
11019017	Xazaeldin' qılıshınan qashıp qutılg'andı Ehu , Ehudın' qılıshınan qashıp qutılg'andı Elisha o'ltiredi .
11019018	Degen menen , İzrailda Baalg'a ta'jim etip , onı su'ymegen jeti mın' adamdı tiri qaldıraman . Elishanın' shaqırılıwı
11019019	Solay etip , İliyas sol jerden ketip , Shafat ulı Elishanı tawıp aldı . Ol on eki jup o'giz benen jer aydap atırg'anlardın' on ekinshisi bolıp jer aydap atır eken . İliyas Elishanın' janına jaqınlap , shapanın onın' u'stine atıp jiberdi .
11019020	Elisha o'gizlerdi qaldırıp , İliyastın' izinen juwırdı ha'm og'an : — Ata-anamdı su'yip qaytıwıma ruxsat bersen'iz , son'ınan izin'izden jetip alaman , — dedi . — İliyas Elishag'a : — Yaqshı , kete ber , biraq sag'an ne qılg'anımdı umıtpa , — dedi .
11019021	Solay etip , Elisha izine qaytıp barıp , bir jup o'gizin soydı . Olardın' moyıntırıqların otın etip jag'ıp , go'shin pisirdi ha'm adamlarg'a tarqattı . Adamlar da jedi . Keyin Elisha İliyastın' izinen ketti ha'm og'an xızmet ete basladı .
11020001	Aramlılardın' Samariyag'a hu'jim etiwi1 Aram patshası Ben-Hadad pu'tkil a'skerlerin jıynadı . Ben-Hadadqa qaraslı otız eki patsha da atları ha'm sawash arbaları menen og'an qosıldı . Olar bardı da , Samariyanı qorshap alıp , qalag'a hu'jim etti .
11020002	Ben-Hadad qalag'a , İzrail patshası Axabqa xabarshılar jiberip , bılay dedi : « Ben-Hadad bılay deydi :
11020003	„ Senin' gu'mis ha'm altının'nın' , hayalların' ha'm ulların'nın' en' jaqsıları meniki boladı “ » .
11020004	İzrail patshası og'an : « Taqsır , sizin' aytqanın'ızday bolsın . O'zim de , mendegi ha'mme na'rse de siziki » , — dep juwap berdi .
11020005	Ben-Hadadtın' elshileri ja'ne qaytıp kelip , Axabqa bılay dedi : « Ben-Hadad bılay deydi : „ Sag'an gu'mis ha'm altının'dı , hayalların'dı ha'm ulların'dı mag'an beresen' dep xabar jibergen edim .
11020006	Endi erten' usı waqıtta senin' sarayın'dı ha'm xızmetshilerin'nin' u'yin tintiw ushın adamlarımdı jiberemen . Olar sag'an qa'dirli bolg'an ha'mme na'rseni alıp ketedi “ » .
11020007	Sonda İzrail patshası eldegi barlıq aqsaqallardı jıynap , olarg'a : — Oylap ko'rin'ler , bul adam qanday jamanlıq oylap qoyıptı ? Ol mennen hayallarımdı , ullarımdı , gu'mis ha'm altınımdı talap etkende , men qarsılıq bildirmedim , — dedi .
11020008	Sonda aqsaqallar da , xalıq ta patshag'a : — Og'an qulaq salman' , ırazı da bolman' , — dedi .
11020009	Solay etip , Axab Ben-Hadadtın' elshilerine : « Taqsırg'a da'slepki tilegin orınlaytug'ınımdı , biraq keyingisine ırazı emesligimdi aytıp barın'lar » , — dedi . Elshiler barıp , Ben-Hadadqa juwaptı jetkizdi .
11020010	Sonda Ben-Hadad Axabqa xabarshıların jiberip : « Samariyada izime ergen a'skerlerdin' uwısın toltırg'anday topıraq qaldırsam , qudaylar meni jazalag'an u'stine jazalasın » , — dedi .
11020011	İzrail patshası og'an bılay dep juwap berdi : « Patshan'ızg'a barıp aytın' , sawıtın kiyip atırıp emes , al sheship atırıp maqtansın » .
11020012	Shatırda o'zine qaraslı patshalar menen birge sharap iship otırg'an Ben-Hadad bunı esitkende , adamlarına : « Hu'jimge tayarlanın' » , — dep buyırdı . Olar qalag'a hu'jim qılıwg'a tayar turdı . Axabtın' Ben-Hadad u'stinen jen'iske erisiwi
11020013	Sol waqıtta bir payg'ambar İzrail patshası Axabqa kelip bılay dedi : — Jaratqan İye bılay deydi : « Mına u'lken a'skerler toparın ko'rip tursan' ba ? Bu'gin onı sag'an ta'slim etemen ! Sonda sen Menin' Jaratqan İye ekenimdi bilip alasan' ! »
11020014	Axab payg'ambardan : — Kim arqalı ? — dep soradı . Payg'ambar og'an : — Jaratqan İye bılay deydi : « Wa'layat ha'kimlerinin' jas jawıngerleri arqalı » , — dep juwap berdi . Axab onnan : — Sawashtı kim baslaydı ? — dep soradı . Payg'ambar Axabqa : — Siz baslaysız , — dep juwap berdi .
11020015	Axab wa'layat ha'kimlerinin' jas jawıngerlerin shaqırıp sanadı . Olar eki ju'z otız edi . Son'ınan pu'tkil xalıqtı , İzrail a'skerlerin sanadı . Olar jeti mın' adam edi .
11020016	Tu'ste , Ben-Hadad o'zine ja'rdem berip atırg'an otız eki patsha menen birge shatırda waqtı xoshlıq etip atırg'an waqıtta , izraillılar hu'jimdi basladı .
11020017	Da'slep wa'layat ha'kimlerinin' jas jawıngerleri sawashqa shıqtı . Ben-Hadad jibergen tın'shılar og'an : « Samariyadan adamlar shıg'ıp kiyatır » , — dep xabarladı .
11020018	Ben-Hadad : « Olar kelisim du'ziw ushın kiyatırg'an bolsa da , urısıw ushın kiyatırg'an bolsa da , tiriley uslap alın'lar » , — dedi .
11020019	Da'slep wa'layat ha'kimlerinin' jas jawıngerleri , olardın' izinen basqa a'skerler qaladan shıqtı .
11020020	Olardın' ha'r biri o'z qarsılasın o'ltirdi , aramlılar qasha basladı ha'm izraillılar olardın' izinen quwıp ketti . Aram patshası Ben-Hadad ta atına minip , atlıları menen birge qashıp qutıldı .
11020021	İzrail patshası qaladan shıg'ıp , atlar menen sawash arbalarına hu'jim jasadı ha'm aramlılardı u'lken qırg'ıng'a ushırattı .
11020022	Bunnan keyin , payg'ambar kelip , İzrail patshasına : « Barıp , ku'shin'izdi jıynan' ha'm ne isleytug'ının'ızdı bilip alın' . Sebebi kelesi jılı ba'ha'rde Aram patshası sizge ja'ne hu'jim qıladı » , — dedi . Aramlılardın' ekinshi hu'jimi
11020023	Aram patshasının' xızmetkerleri og'an bılay dedi : « İzraildın' qudayı — tawlar Qudayı . Sonlıqtan olar bizlerdi jen'di . Eger olar menen tegislikte urıssaq , bizler olardı so'zsiz jen'emiz .
11020024	Endi qol astın'ızdag'ı patshalardın' ha'mmesin orınlarınan alıp taslap , orınlarına sa'rka'rdalardı tayınlan' .
11020025	Qoldan ketken at ornına at , arba ornına arba toplap , burıng'ıday a'sker jıynan' . Keyin izraillılar menen tegislikte sawash ju'rgizemiz ha'm so'zsiz olardı jen'emiz » . Ben-Hadad olarg'a qulaq salıp , solay isledi .
11020026	Kelesi jılı ba'ha'rde Ben-Hadad aramlılardı jıynap , İzrail menen urısıw ushın Afek qalasına ketti .
11020027	İzraillılar da jıynalıp , azıq-awqatın aldı da , olar menen urısıw ushın jolg'a shıqtı ha'm olardın' qarsısına orda qurdı . U'lkeni toltırg'an aramlılardın' aldında izraillılar kishkene eki eshki su'riwi sıyaqlı edi .
11020028	Qudaydın' adamı İzrail patshasının' janına kelip bılay dedi : « Jaratqan İye bılay deydi : „ Aramlılar Jaratqan İye tegisliklerdin' emes , al tawlardın' Qudayı degeni ushın , usı u'lken a'skerler toparın sag'an ta'slim etemen . Sonda Menin' Jaratqan İye ekenimdi bilesizler “ » .
11020029	Bir-birine qarsı orda qurg'an aramlılar menen izraillılar jeti ku'n turdı . Jetinshi ku'ni sawash baslandı . Bir ku'nde izraillılar aramlılardın' ju'z mın' piyada a'skerin o'ltirdi .
11020030	Qalg'anları Afekke , qalanın' ishine qashtı . Ol jerde qalg'an jigirma jeti mın' adamnın' u'stine qalanın' diywalı quladı . Ben-Hadad ta qalanın' ishine qashıp barıp , ishki bir bo'lmege kirip aldı .
11020031	Sonda xızmetshileri Ben-Hadadqa : « Esitiwimizshe , İzrail patshaları rehimli patshalar qusaydı . Endi u'stimizge aza kiyimin kiyip , moynımızg'a arqan salıp , İzrail patshasının' aldına barayıq . Ba'lkim , ol bir qasıq qanın'ızdan kesher » , — dedi .
11020032	Olar u'stine aza kiyimin kiyip , moyınlarına arqan saldı ha'm İzrail patshasının' aldına kelip : « Qulın'ız Ben-Hadad bir qasıq qanınan keshiwin'izdi sorap jalbarınadı » , — dedi . Axab : « Ben-Hadad ele tiri me ? Ol menin' a'jag'am-g'o » , — dedi .
11020033	Ben-Hadadtın' xızmetshileri bunı jaqsılıqqa jorıp , patshanın' awzındag'ı so'zdi qag'ıp aldı da : « Ben-Hadad sizin' a'jag'an'ız ! » — dedi . Patsha : « Barıp , onı alıp kelin'ler » , — dep buyırdı . Ben-Hadad kelgende , patsha onı o'z sawash arbasına otırg'ızdı .
11020034	Ben-Hadad Axabqa : — A'kemnin' sizin' a'ken'izden tartıp alg'an qalaların qaytıp beremen . A'kemnin' Samariyada bazarlar qurg'anı sıyaqlı , siz de Damaskte bazarlar qurasız , — dedi . Axab og'an : — Kelisim du'zgennen son' , seni bosatıp jiberemen , — dedi . Son'ınan onın' menen kelisim du'zdi de , bosatıp jiberdi . Bir payg'ambardın' Axabqa qarsı so'ylewi
11020035	Sol arada payg'ambarlar toparındag'ılardan biri Jaratqan İyenin' so'zi boyınsha joldasına : — O'tinemen , meni ur , — dedi . Biraq ol joldasın urıwdı qa'lemedi .
11020036	Sonda payg'ambar joldasına : — Jaratqan İyenin' buyrıg'ın orınlamag'anın' ushın , janımnan ketiwden-aq , seni bir arıslan o'ltiredi , — dedi . Sol adam payg'ambardın' qasınan ketiwden-aq , bir arıslang'a dus kelip , arıslan onı o'ltirdi .
11020037	Son'ınan payg'ambar basqa bir adamg'a kelip : « O'tinemen , meni ur » , — dedi . Sol adam onı urıp , jaradar etti .
11020038	Payg'ambar ketti ha'm o'zin tanıtpaw ushın' ko'zin japqısh penen jawıp , jol boyında patshanı ku'te basladı .
11020039	Patsha sol jerden o'tip baratırg'anda , payg'ambar baqırıp , og'an bılay dedi : — Qulın'iz bolg'an men urısqa barg'an edim . Sonda bir a'sker arman bardı da , bir tutqındı mag'an a'kelip : « Mına adamg'a qarap tur . Eger qashıp ketse , onın' ornına o'zin'nin' janın' alınadı yamasa bir talant gu'mis beresen' » , — dedi .
11020040	Biraq men anaw-mınaw menen ba'nt bolg'anımda , ol qashıp ketipti . İzrail patshası og'an : — O'zin'e o'zin' hu'kim shıg'arıp tursan'-g'o . Senin' jazan' sol boladı , — dedi .
11020041	Sol waqıtta payg'ambar da'rriw betindegi japqıshtı alıp tasladı . Sonda patsha onın' payg'ambarlardan biri ekenin bildi .
11020042	Payg'ambar patshag'a bılay dedi : « Jaratqan İye bılay deydi : „ Men joq qılıwdı buyırg'an adamdı o'z qolın'nan bosatıp jibergenin' ushın , onın' ornına o'zin'nin' janın' alınadı . Al onın' xalqının' basına tu'setug'ın na'rse senin' xalqın'nın' basına tu'sedi “ » .
11020043	İzrail patshası qapa bolıp , tınıshsızlang'an halda Samariyadag'ı sarayına keldi .
11021001	Nabottın' bag'ı1 Aradan biraz waqıt o'tip , mınaday waqıya ju'z berdi : İzreelde , Samariya patshası Axabtın' sarayının' janında izreelli Nabottın' bir ju'zim bag'ı bar edi .
11021002	Bir ku'ni Axab Nabotqa : — Ju'zim bag'ın'dı mag'an ber . Ol menin' sarayıma jaqın bolg'anı ushın , onın' ornına palız eginlerin o'sireyin . Bag'ın'nın' ornına basqa jaqsıraq bag' beremen . Eger qa'lesen' , bag'ın'nın' bahasın gu'mis penen to'leymen , — dedi .
11021003	Biraq Nabot Axabqa : — Ata-babalarımnan qalg'an miyrastı sizge beriwden meni Jaratqan İyenin' O'zi saqlasın ! — dedi .
11021004	İzreelli Nabottın' : « Ata-babalarımnan qalg'an miyrastı sizge bermeymen » , — degen so'zine qattı ashıwlang'an Axab u'yine tunjırayıp keldi . Ol to'segine kirip , ju'zin teris qaratıp jatıp aldı ha'm duz tatpadı .
11021005	Hayalı İzabel onın' janına kelip : — Nege ruwxın'ız tu'sken ? Nege awqat jemey atırsız ? — dedi .
11021006	Axab hayalına : — Men izreelli Nabotqa : « Ju'zim bag'ın'dı mag'an gu'miske sat , eger qa'lesen' , onın' ornına sag'an basqa bir bag' bereyin » , — degenimde , ol mag'an : « Ju'zim bag'ımdı sag'an bermeymen » , — dep juwap berdi , — dedi .
11021007	Hayalı İzabel Axabqa : — Siz İzraildın' patshasına say is tutıp atırsız ba ? Ornın'ızdan turıp , nan jep alın' da , tınıshlanın' . İzreelli Nabottın' bag'ın sizge o'zim alıp beremen , — dedi .
11021008	İzabel Axabtın' atınan xat jazıp , onı Axabtın' mo'ri menen tastıyıqladı . Son' bul xattı Nabot jasaytug'ın qalanın' aqsaqalları menen aqsu'yeklerine jiberdi .
11021009	Xatta bılay dep jazılg'an edi : « Oraza tutıwdı ja'riyalap , Nabottı xalıq arasındag'ı sıylı orıng'a otırg'ızın'lar .
11021010	Onın' aldına : „ Ha'y Nabot , sen Qudayg'a ha'm patshag'a til tiygizdin' “ , — dep gu'walıq beretug'ın eki jalaxor adamdı otırg'ızın'lar . Son'ınan onı sırtqa alıp shıg'ıp , tas boran qılıp o'ltirin'ler » .
11021011	Nabot jasaytug'ın qalanın' aqsaqalları menen aqsu'yekleri İzabeldin' xat arqalı o'zlerine jazg'an buyrıg'ın orınladı .
11021012	Olar oraza ja'riya etip , Nabottı xalıq arasındag'ı sıylı orıng'a otırg'ızdı .
11021013	Son'ınan eki jaramas adam kelip , Nabottın' qarsı aldına otırdı ha'm xalıqtın' aldında : « Nabot Qudayg'a ha'm patshag'a til tiygizdi » , — dep gu'walıq berdi . Sonda Nabottı qalanın' sırtına alıp shıg'ıp , tas boran qılıp o'ltirdi .
11021014	Keyin İzabelge : « Nabot tas boran qılıp o'ltirildi » , — dep xabar jiberdi .
11021015	İzabel Nabottın' tas boran qılıp o'ltirilgenin esitiwden , da'rriw Axabqa : « Barıp , sizge gu'miske satqısı kelmegen izreelli Nabottın' ju'zim bag'ına iyelik etin' . Sebebi ol endi joq , o'ldi » , — dedi .
11021016	Axab izreelli Nabottın' o'ltirilgenin esite sala , onın' bag'ın mu'lik etip alıw ushın sol jerge ketti .
11021017	Sol waqıtta Jaratqan İyeden tishbeli İliyas payg'ambarg'a mınaday so'z tu'sti :
11021018	« Samariyadag'ı İzrail patshası Axabtı ko'riwge bar . Ha'zir ol Nabottın' ju'zim bag'ında , onı iyelep alıw ushın sol jerge keldi .
11021019	Og'an mına so'zlerdi jetkiz : Jaratqan İye bılay deydi : „ Sen onı o'ltirip , mu'lkin de iyelep aldın' ba ? “ Ja'ne bılay dep ayt : Jaratqan İye bılay deydi : „ İytler Nabottın' qanın jalag'an jerde , senin' qanın'dı da jalaydı “ » .
11021020	Axab İliyasqa : — Ha'y , dushpanım , meni tawıp keldin' be ? — dedi . İliyas og'an bılay dedi : — Awa , tawıp keldim . O'ytkeni siz Jaratqan İyenin' na'zerinde jawız islerdi islewge berilip ketkensiz .
11021021	Sol sebepli Jaratqan İye bılay deydi : « Seni apatqa ushıratıp , tu'p-tamırın' menen joq qılaman . İzrailda Axabtın' na'silinen bolg'an pu'tkil erkek zatın : ol qul bolsa da , azat bolsa da , ha'mmesin qırıp taslayman .
11021022	İzraildı gu'nag'a baslap , Menin' g'a'zebimdi keltirgenin' ushın , senin' u'y-ishin'di Nabat ulı Yarobam ha'm Axiya ulı Baashanın' u'y-ishi sıyaqlı qılaman » .
11021023	Ja'ne de , Jaratqan İye İzabelge bılay deydi : « İzabel İzreel qalasının' diywalları ishinde iytlerge jem boladı .
11021024	Axabtın' na'silinen qalada o'lgenleri iytlerge , dalada o'lgenleri ko'ktegi quslarg'a jem boladı » .
11021025	Axabtay bolıp , Jaratqan İyenin' na'zerinde jawız bolg'an islerdi islewge bunshelli berilgen adam bolmadı . Hayalı İzabel onı iytermelep turatug'ın edi .
11021026	Axab Jaratqan İye İzrail xalqı aldınan quwıp jibergen amorlarg'a uqsap , butlarg'a tabınıp , ju'da' jerkenishli islerdi isledi .
11021027	Axab bul so'zlerdi esitkende , kiyimlerin jırtıp , aza kiyimlerin kiydi . Oraza tuttı , aza kiyimi menen uyıqladı ha'm qayg'ırıp ju'rdi .
11021028	Sonda Jaratqan İyeden tishbeli İliyas payg'ambarg'a mınaday so'z tu'sti :
11021029	« Axabtın' Menin' aldımda qanday boysınıwshan' bolıp qalg'anın ko'rdin' be ? Ol Mag'an boysıng'anı ushın , O'zim aytqan ba'lelerdi onın' waqtında emes , al ulının' waqtında onın' u'y-ishinin' basına jawdıraman » .
11022001	Payg'ambar Mixanın' Axabtı eskertiwi1 U'sh jıl dawamında Aram ha'm İzrail arasında urıs bolmadı .
11022002	U'shinshi jılı Yahuda patshası Ehoshafat İzrail patshasın ko'riwge bardı .
11022003	İzrail patshası Axab xızmetshilerine : « Giladtag'ı Ramottın' bizlerge tiyisli ekenin bilmeysizler me ? Bizler bolsaq , onı Aram patshasınan qaytarıp alıw ushın hesh na'rse qılmadıq » , — dedi .
11022004	Son'ınan Ehoshafattan : — Giladtag'ı Ramotqa qarsı urısıw ushın menin' menen birge barasız ba ? — dep soradı . Ehoshafat İzrail patshasına : — Meni o'zin'izdey , xalqımdı xalqın'ızday , atlarımdı atların'ızday ko'rin' , — dep juwap berdi .
11022005	Son'ınan Ehoshafat : — Da'slep Jaratqan İyenin' ne deytug'ının bilip alayıq , — dedi .
11022006	Sonda İzrail patshası to'rt ju'zge jaqın payg'ambardı toplap , olarg'a : — Giladtag'ı Ramotqa qarsı urısıw ushın barayın ba yamasa barmayın ba ? — dep soradı . Olar : — Barın' , İyemiz qalanı sizge ta'slim etedi , — dep juwap berdi .
11022007	Biraq Ehoshafat : — Bul jerde bulardan basqa Jaratqan İyenin' payg'ambarı bar ma ? Onnan da sorayıq , — dedi .
11022008	İzrail patshası Ehoshafatqa : — Jaratqan İyenin' erkin sorag'anday , ja'ne bir payg'ambar bar . Ol İmla ulı Mixa . Biraq men onı jaman ko'remen . Sebebi ol men tuwralı hesh jaqsı payg'ambarshılıq aytpaydı , tek jaman payg'ambarshılıq aytadı , — dep juwap berdi . Ehoshafat patshag'a : — Patsha , bulay demen'iz , — dedi .
11022009	Sonda İzrail patshası bir xızmetkerdi shaqırıp , og'an : « İmla ulı Mixanı tez alıp kel » , — dep buyırdı .
11022010	İzrail patshası Axab ha'm Yahuda patshası Ehoshafat patshalıq kiyimlerin kiyip , Samariyanın' da'rwazasının' kirer awzındag'ı maydanda , ha'r biri o'z taxtında otırg'an edi . Barlıq payg'ambarlar olardın' aldında payg'ambarshılıq etip atırg'an edi .
11022011	Kenaana ulı Sedekiya o'zine temirden shaqlar islep : « Jaratqan İye bılay deydi : „ Aramlılardı qırıp tawıspag'ansha , usı shaqlar menen su'ze beresiz “ » , — dedi .
11022012	Basqa payg'ambarlardın' ha'mmesi de : « Giladtag'ı Ramotqa hu'jim etin' , jen'iske erisesiz . Sebebi Jaratqan İye olardı sizge ta'slim etedi » , — dep , anıq sol so'zdi qaytaladı .
11022013	Mixanı shaqırıw ushın ketken xızmetker og'an barıp : — Mine , payg'ambarlardın' ha'mmesi bir awızdan patshag'a jaqsı boljawlardı aytıp atır . Sizin' so'zin'iz de olardiki menen birdey bolsın , siz de jaqsı boljaw aytın' , — dedi .
11022014	Biraq Mixa og'an : — Tiri Jaratqan İye haqı ant ishemen : Jaratqan İye mag'an ne dese , sonı aytaman , — dep juwap berdi .
11022015	Mixa patshag'a keldi . Patsha Mixadan : — Mixa , bizler Giladtag'ı Ramotqa qarsı urısıw ushın barayıq pa yamasa barmayıq pa ? — dep soradı . Mixa patshag'a : — Bara berin'ler , jen'esizler . Sebebi Jaratqan İye onı sizge ta'slim etedi , — dep juwap berdi .
11022016	Degen menen , patsha Mixag'a : — Jaratqan İyenin' atı menen tek haqıyqattı aytıwın' ushın , sag'an bir neshe ma'rte ant ishkiziwim kerek pe ? — dedi .
11022017	Sonda Mixa patshag'a bılay dedi : — Mag'an pu'tkil izraillılar tawlar u'stinde jayılıp ju'rgen shopansız qoylar sıyaqlı ko'rinip tur . Sonda Jaratqan İye mag'an : « Bulardın' xojayını joq . Ha'r biri aman-esen u'yine qaytsın » , — dedi .
11022018	İzrail patshası Ehoshafatqa : « Bunın' men tuwralı jaqsı emes , al tek jaman payg'ambarshılıq aytatug'ının sizge aytqan joq pa edim ? » — dedi .
11022019	Mixa patshag'a bılay dedi : — Onda Jaratqan İyenin' so'zin tın'lan' . Men Jaratqan İyenin' O'z taxtında otırg'anın , pu'tkil aspan barlıqlarının' Onın' on' ha'm shep ta'repinde turg'anın ko'rdim .
11022020	Sonda Jaratqan İye : « Giladtag'ı Ramotqa barıp , sol jerde o'liwi ushın , Axabtı kim ko'ndire aladı ? » — dep soradı . Birewi anaw , birewi mınaw dep turg'anda ,
11022021	bir ruwx aldıg'a shıqtı da , Jaratqan İyenin' aldında turıp : « Men ko'ndire alaman » , — dedi . Jaratqan İye onnan : « Qalay ? » — dep soradı .
11022022	Sol ruwx : « Men jalg'an ruwxqa aylanıp , Axabtın' barlıq payg'ambarlarına jalg'an so'yletemen » , — dep juwap berdi . Jaratqan İye og'an : « Sen onı ko'ndirip , bunı isleysen' . Barıp , solay isle » , — dedi .
11022023	Mine , ha'zir Jaratqan İye sizin' sol payg'ambarların'ızdın' ha'mmesinin' awzına jalg'an ruwxtı salıp qoyg'an . O'ytkeni Jaratqan İye sizge jamanlıq islewge qarar etti .
11022024	Kenaana ulı Sedekiya Mixag'a jaqınlap , onın' betine shapalaq penen urıp jiberdi de : — Jaratqan İyenin' Ruwxı senin' menen so'ylesiw ushın , mennen shıg'ıp ketken be eken ? — dedi .
11022025	Mixa og'an : — Bunı sen jasırınıw ushın ishki bo'lmege tıg'ılg'an waqtın'da ko'resen' , — dedi .
11022026	Sonda İzrail patshası bılay dedi : « Mixanı qala ha'kimi Amon menen patshanın' ulı Yoashqa qaytıp alıp barın' .
11022027	Olarg'a menin' mına so'zimdi jetkizin' : „ Men aman-esen qaytıp kelgenimshe , bul adamdı qamaqxanag'a qamap qoyıp , nan menen suwdan basqa hesh na'rse bermesin “ » .
11022028	Mixa patshag'a : « Eger aman-esen qaytıp kelsen'iz , onda Jaratqan İye menin' awzım arqalı so'ylemegen boladı » , — dedi , son'ınan xalıqqa : « Ha'mmen'iz bunı esitip qoyın'lar » , — dedi . Axabtın' o'limi
11022029	İzrail patshası Axab ha'm Yahuda patshası Ehoshafat Giladtag'ı Ramotqa hu'jim jasaw ushın jolg'a shıqtı .
11022030	İzrail patshası Ehoshafatqa : « Men patshalıq kiyimlerin kiymey , urısqa shıg'aman , al siz patshalıq kiyimlerin'izdi kiyip shıg'ın' » , — dedi . Solay etip , İzrail patshası kiyimlerin o'zgertip , sawashqa shıqtı .
11022031	Aram patshası o'z sawash arbalarının' otız eki a'skerbasısına : « Kishkenesi menen de , u'lkeni menen de urısıp otırmay , tek İzrail patshası menen urısqa kirisin' » , — dep buyırdı .
11022032	Sawash arbalarının' a'skerbasıları Ehoshafattı ko'rgende : « İzrail patshası usı bolsa kerek » , — dep oylap , og'an qaray bas saldı . Ehoshafat baqırıp jibergende ,
11022033	sawash arbalarının' a'skerbasıları onın' İzrail patshası emesligin an'g'arıp , izge qayttı .
11022034	Biraq bir adam tosattan oq jayın atıp jiberip , İzrail patshasın jaradar etti . Oq sawıttın' qosılg'an jerinen kirgen edi . Patsha arbakeshine : « İzge aylanıp , meni sawash maydanınan alıp shıq , men jaraqatlandım » , — dedi .
11022035	Sol ku'ni g'ıjlag'an sawash boldı . Patsha o'zinin' sawash arbası menen tıg'ılısta qalıp , aramlılarg'a qarap turdı ha'm keshte o'ldi . Onın' sawash arbası jaralang'an jerinen aqqan qang'a bılg'andı .
11022036	Ku'n bata İzrail ordası ishinde : « Ha'r kim o'z qalasına , o'z jerine qaytsın ! » — dep jar salındı .
11022037	Patsha o'ldi . Onı Samariyag'a a'kelip , sol jerde jerledi .
11022038	Arbanı Samariyadag'ı buzıqlar juwınatug'ın hawızg'a juwdı . Jaratqan İyenin' aytqanınday , iytler onın' qanın jaladı .
11022039	Axabtın' basqa isleri , ol islegen barlıq isler , onın' pil su'yeginen qaplag'an sarayı ha'm ol qurdırg'an barlıq qalalar haqqında İzrail patshalarının' jılnama kitabında jazılg'an .
11022040	Axab o'lip , ata-babalarına qosıldı . Onın' ornına balası Axaziya patsha boldı . Yahuda patshası Ehoshafat
11022041	İzrail patshası Axabtın' patshalıg'ının' to'rtinshi jılında Asa ulı Ehoshafat Yahudag'a patsha bolg'an edi .
11022042	Ehoshafat otız bes jasında patsha bolıp , Erusalimde jigirma bes jıl patshalıq etti . Onın' anasının' atı Azuba bolıp , ol Shilxiydin' qızı edi .
11022043	Ehoshafat a'kesi Asanın' jolınan ju'rip , sol joldan shıqpay , Jaratqan İyenin' na'zerinde tuwrı islerdi isledi . Biraq sıyınıw orınların joq qılmadı . Xalıq ele sıyınıw orınlarında qurbanlıqlar berip , tu'tetkiler tu'tetetug'ın edi .
11022044	
11022045	Ehoshafat İzrail patshası menen tınıshlıq kelisimin du'zdi .
11022046	Ehoshafattın' basqa isleri , ol islegen qaharmanlıqlar ha'm ju'rgizgen sawashları Yahuda patshalarının' jılnama kitabında jazılg'an .
11022047	Ehoshafat a'kesi Asanın' waqtınan qalg'an sıyınıw orınlarındag'ı buzıqshılıq islewshi erkeklerdi elden quwıp jiberdi .
11022048	Sol waqıtları Edomda patsha joq edi , eldi Yahuda patshası qoyg'an ha'kim basqaratug'ın edi .
11022049	Ehoshafat Ofirden altın alıp keliw ushın , Tarshish sawda kemelerin soqtırdı . Biraq kemeler ol jerge jete almay , Esion-Geberde apatqa ushıradı .
11022050	Sonda Axabtın' ulı Axaziya Ehoshafatqa : « Menin' adamlarım kemede sizin' adamların'ız benen birge barsın » , — dedi . Biraq Ehoshafat bug'an kelisim bermedi .
11022051	Ehoshafat o'lip , ata-babalarına qosıldı ha'm babası Dawıttın' qalasına , ata-babalarının' janına jerlendi . Onın' ornına ulı Yoram patsha boldı . İzrail patshası Axaziya
11022052	Yahuda patshası Ehoshafattın' patshalıg'ının' on jetinshi jılında Axab ulı Axaziya Samariyada İzrailg'a patsha boldı . Ol eki jıl patshalıq etti .
11022053	Axaziya Jaratqan İyenin' na'zerinde jawız bolg'an islerdi isledi . Ol ata-anasının' ha'm İzraildı gu'nag'a batırg'an Nabat ulı Yarobamnın' jolınan ju'rdi .
11022054	Axaziya a'kesi sıyaqlı Baalg'a xızmet etip , og'an tabındı ha'm İzraildın' Qudayı Jaratqan İyenin' g'a'zebin keltirdi .
12001001	Jaratqan İyenin' patsha Axaziyanı jazalawı1 İzrail patshası Axabtın' o'liminen son' , moablılar İzrailg'a qarsı bas ko'terdi .
12001002	İzrail patshası Axaziya Samariyadag'ı sarayının' joqarg'ı bo'lmesinin' balkonınan jıg'ılıp , jaraqatlandı . Sonda ol adamların jiberip , olarg'a : « Filistlerdin' Ekron qalasındag'ı qudayı Baal-Zebubqa barıp , onnan menin' ta'wir bolatug'ın yaki bolmaytug'ınımdı sorap bilin'ler » , — dedi .
12001003	Biraq Jaratqan İyenin' perishtesi tishbeli İliyasqa bılay dedi : « Barıp , Samariya patshası jibergen adamlardın' aldınan shıg'ıp , olarg'a bılay dep ayt : „ Ekron qudayı Baal-Zebubtan soraw ushın baratug'ınday , İzrailda Quday joq pa edi ?
12001004	Sonlıqtan Jaratqan İye patshan'ızg'a bılay deydi : Jatqan to'segin'nen turmay , so'zsiz o'lesen' “ » . Solay etip , İliyas tapsırmanı orınlaw ushın ketti .
12001005	Adamlar patshanın' janına qaytıp keldi . Patsha olardan : — Nege bunsha tez qaytıp keldin'ler ? — dep soradı .
12001006	Olar patshag'a bılay dep juwap berdi : — Bir adam aldımızdan shıg'ıp , bizlerge bılay dedi : « O'zlerin'izdi jibergen patshag'a qaytıp barıp , og'an bılay dep aytın'lar : Jaratqan İye bılay deydi : „ Ekron qudayı Baal-Zebubtan soraw ushın adamların'dı jiberetug'ınday , İzrailda Quday joq pa edi ? Usı isin' ushın jatqan to'segin'nen turmay , so'zsiz o'lesen' “ » .
12001007	Patsha o'zi jibergen adamlardan : — Sizlerdi qarsı alıp , usı so'zlerdi aytqan adamnın' tu'r-tu'si qanday edi ? — dep soradı .
12001008	Olar patshag'a : — Ol ju'nnen toqılg'an shapan kiyip , beline teri qayıs baylag'an edi , — dep juwap berdi . Patsha : — Bul tishbeli İliyas , — dedi .
12001009	Patsha bir eliwbasını eliw a'skeri menen birge İliyastı alıp keliwge jiberdi . Eliwbası bir to'beshiktin' basında otırg'an İliyastın' janına barıp , og'an : — Ha'y , Qudaydın' adamı , patsha seni to'menge tu'ssin , — dep atır , — dedi .
12001010	Biraq İliyas eliwbasıg'a : — Eger men Qudaydın' adamı bolsam , onda aspannan ot tu'sip , seni ha'm eliw adamın'dı jalmap ketsin , — dep juwap berdi . Sonda aspannan ot tu'sip , eliwbasını ha'm onın' eliw adamın jalmap ketti .
12001011	Keyin patsha basqa bir eliwbasını eliw a'skeri menen İliyasqa jiberdi . Eliwbası İliyasqa : — Ha'y , Qudaydın' adamı , patsha sag'an : « Tez to'menge tu's » , — dep atır , — dedi .
12001012	İliyas og'an : — Eger men Qudaydın' adamı bolsam , onda aspannan ot tu'sip , seni ha'm eliw adamın'dı jalmap ketsin , — dep juwap berdi . Sonda aspannan Qudaydın' otı tu'sip , eliwbasını ha'm onın' eliw adamın jalmap ketti .
12001013	Patsha u'shinshi ret bir eliwbasını eliw adamı menen İliyasqa jiberdi . Bul eliwbası to'bege shıg'ıp , İliyastın' aldında diz sho'kti ha'm jalbarınıp bılay dedi : « O , Qudaydın' adamı , menin' ha'm mına eliw qulın'nın' janına rehimin'iz kelsin .
12001014	Aspannan ot tu'sip , mennen aldın kelgen eki eliwbasını ha'm olardın' ha'r birinin' eliw adamın jalmap ketken edi . Endi menin' janıma rehimin'iz kelsin » .
12001015	Sonda Jaratqan İyenin' perishtesi İliyasqa : « Onın' menen birge to'menge tu's , onnan qorqpa » , — dedi . İliyas ornınan turıp , eliwbası menen birge patshag'a ketti .
12001016	İliyas patshag'a bılay dedi : « Jaratqan İye bılay deydi : „ Ekronnın' qudayı Baal-Zebubtan soraw ushın adamların'dı jiberetug'ınday , İzrailda Quday joq pa edi ? Usılay islegenin' ushın jatqan to'segin'nen turmay , so'zsiz o'lesen' “ » .
12001017	Jaratqan İyenin' İliyas arqalı aytqan so'zi boyınsha , Axaziya o'ldi . Axaziyanın' ulı bolmag'anlıqtan , onın' ornına inisi Yoram patsha boldı . Bul waqıya Yahuda patshası Ehoshafat ulı Yoramnın' patshalıg'ının' ekinshi jılında boldı .
12001018	Axaziya islegen basqa isler İzrail patshalarının' jılnama kitabında jazılg'an .
12002001	İliyastın' aspang'a alınıwı1 Jaratqan İye İliyastı quyın ishinde aspang'a ko'terip alıp ketpesten aldın , İliyas penen Elisha Gilgaldan jolg'a shıqqan edi .
12002002	Sonda İliyas Elishag'a : — O'tinemen , usı jerde qal , Jaratqan İye meni Beyt-Elge jiberip atır , — dedi . Elisha og'an : — Tiri Jaratqan İye haqı ha'm sizin' tiriligin'iz haqı ant ishemen : sizden ayırılmayman , — dep juwap berdi . So'ytip olar birge Beyt-Elge ketti .
12002003	Beyt-Eldegi payg'ambarlar toparı Elishanın' aldınan shıg'ıp , onnan : — Jaratqan İye bu'gin mırzan'dı qasın'nan alıp ketedi , bunı bilesen' be ? — dep soradı . Elisha olarg'a : — Awa , bilemen , u'ndemen'ler , — dedi .
12002004	İliyas Elishag'a : — Elisha , o'tinemen , usı jerde qal , Jaratqan İye meni Erixog'a jiberip atır , — dedi . Elisha og'an : — Tiri Jaratqan İye haqı ha'm sizin' tiriligin'iz haqı ant ishemen : sizden ayırılmayman , — dedi . So'ytip olar Erixog'a keldi .
12002005	Sonda Erixodag'ı payg'ambarlar toparı Elishag'a kelip : — Jaratqan İye bu'gin mırzan'dı qasın'nan alıp ketedi , bunı bilesen' be ? — dep soradı . Elisha olarg'a : — Awa , bilemen , u'ndemen'ler , — dedi .
12002006	Keyin İliyas Elishag'a : — O'tinemen , sen usı jerde qal , sebebi Jaratqan İye meni İordan da'ryasına jiberip atır , — dedi . Elisha og'an : — Tiri Jaratqan İye haqı ha'm sizin' tiriligin'iz haqı ant ishemen : sizden ayırılmayman , — dedi . Solay etip , ekewi jolın dawam etti .
12002007	Payg'ambarlar toparınan eliwi kelip , uzag'ıraqtan olarg'a qarap turdı . Al olar ekewi İordan da'ryasının' jag'asında turdı .
12002008	İliyas shapanın alıp , aylandırıp , suwg'a urıp jibergende , suw ekige ayırıldı . Olar ekewi qurg'aq jer arqalı arg'ı jag'ag'a o'tti .
12002009	Da'ryadan o'tip bolg'annan son' , İliyas Elishadan : — Meni janın'nan alıp ketpesten burın ayt , mennen qanday tilegin' bar ? — dep soradı . Sonda Elisha : — Mende sizdegi ruwxtın' eki esesi bolsın , — dedi .
12002010	İliyas og'an : — Qıyın na'rseni soradın' . Eger janın'nan menin' qalay alıp ketilgenimdi ko'rsen' , onda solay boladı . Eger ko'rmesen' , olay bolmaydı , — dedi .
12002011	Olar jolda so'ylesip ketip baratırg'anda , tosattan otlı arbag'a jegilgen otlı atlar ko'rindi ha'm olardı bir-birinen ayırdı . İliyas quyın ishinde aspang'a ko'terilip ketti .
12002012	Elisha bunı ko'rip : « A'kem , a'kem , İzraildın' arbası ha'm atlıları ! » — dep qıshqırıp qala berdi . Elisha İliyastı qaytıp ko're almaytug'ın bolg'anlıqtan , kiyimlerin jırtıp , ekige ayırdı .
12002013	Son'ınan İliyastan tu'sip qalg'an shapandı alıp , izine qayttı ha'm İordan da'ryasının' jag'asına kelip turdı .
12002014	Ol İliyastan tu'sip qalg'an shapan menen suwdı urıp : « İliyastın' Qudayı , Jaratqan İye qay jerdesen' ? » — dedi . Keyin ol suwdı qaytadan urg'anda , suw qaq ayırılıp , Elisha sol jerden kesip o'tti .
12002015	Erixodag'ı payg'ambarlar toparı uzaqtan Elishanı ko'rgende : « İliyastın' ruwxı Elishag'a tu'sti » , — desti . Olar barıp , Elishanı ku'tip aldı ha'm basları jerge tiygenshe iyilip og'an ta'jim etti .
12002016	Keyin olar Elishag'a : — Janımızda eliw ku'shli adam bar . Ruxsat berin' , olar barıp , mırzan'ızdı izlep kelsin . Ba'lkim , Jaratqan İyenin' Ruwxı onı ko'terip a'ketip , qanday da bir tawg'a yamasa oypatlıqqa aparıp taslag'an shıg'ar , — dedi . Biraq Elisha olarg'a : — Yaq , olardı izlewge jibermen'ler , — dedi .
12002017	Degen menen , payg'ambarlar jalınıp qoymay , biyzar qılg'annan son' , Elisha izlewge ruxsat berdi . Payg'ambarlar eliw adamdı jiberdi . Olar u'sh ku'n izlep , İliyastı taba almadı .
12002018	Keyin Erixog'a , Elishanın' qasına qaytıp keldi . Elisha olarg'a : « Men sizlerge onı izlemen'ler degen joq pa edim ? » — dedi . Elishanın' suwdı pa'klewi
12002019	Erixolılar Elishag'a : — Mırzamız , o'zin'iz ko'rip turg'anday , qalanın' turg'an jeri jaqsı , biraq suwı jaman , jeri de o'nimsiz , — dedi .
12002020	Elisha olarg'a : — Taza bir kesege duz salıp , mag'an alıp kelin'ler , — dedi . Olar solay isledi .
12002021	Elisha bulaq basına barıp , duzdı suwg'a tasladı da , bılay dedi : « Jaratqan İye bılay deydi : „ Men bul suwdı taza qıldım , onnan endi o'lim de , o'nimsizlik te kelip shıqpaydı “ » .
12002022	Elishanın' aytqan so'zi boyınsha , suw ha'zirge deyin ishiwge jaramlı . Elishanı masqaralag'an balalar
12002023	Elisha sol jerden Beyt-Elge ketti . Ol jolda ketip baratırg'anda , qaladan kishkene balalar shıg'ıp : « Joq bol , taz , joq bol ! » — dep masqaralay basladı .
12002024	Ol artına qarap , balalardı ko'rdi ha'm olardı Jaratqan İyenin' atı menen g'arg'adı . Sonda tog'aydan eki urg'ashı ayıw shıg'ıp , qırq eki balanı tilkimlep tasladı .
12002025	Elisha ol jerden Karmel tawına , Karmel tawınan Samariyag'a qayttı .
12003001	İzrail ha'm Moab arasındag'ı urıs1 Yahuda patshası Ehoshafattın' patshalıg'ının' on segizinshi jılında , Axab ulı Yoram Samariyada İzrailg'a patsha boldı ha'm on eki jıl patshalıq etti .
12003002	Yoram Jaratqan İyenin' na'zerinde jaman bolg'an islerdi islewdi dawam etse de , onın' isleri o'z ata-anasının' islerindey ju'da' jaman bolmadı . Ol a'kesinin' Baalg'a arnap soqtırg'an kiyeli tasların alıp tasladı .
12003003	Degen menen , ol Nabat ulı Yarobamnın' İzraildı baslag'an gu'nalarına erip , olardan waz keshpedi .
12003004	Moab patshası Mesha sharwashılıq penen shug'ıllanatug'ın edi . Ol İzrail patshasına jılına ju'z mın' qozı ha'm ju'z mın' qoshqardın' ju'nin beretug'ın edi .
12003005	Biraq patsha Axabtın' o'liminen son' , Moab patshası İzrail patshasına qarsı bas ko'terdi .
12003006	Sol waqıtta patsha Yoram Samariyadan shıg'ıp , pu'tkil izraillılardı bir jerge topladı .
12003007	Ol Yahuda patshası Ehoshafatqa : « Moab patshası mag'an qarsı bas ko'terdi . Moablılarg'a qarsı urısıw ushın menin' menen birge barasız ba ? » — degen xabar jiberdi . Ehoshafat og'an : « Awa , baraman , meni o'zin'izdey , xalqımdı o'z xalqın'ızday , atlarımdı o'z atların'ızday ko'rin' » , — dedi .
12003008	Son'ınan ol : « Bizler qaysı joldan barayıq ? » — dep soradı . Yoram og'an : « Edom sho'li arqalı » , — dep juwap berdi .
12003009	Solay etip , İzrail , Yahuda ha'm Edom patshaları birge jolg'a shıqtı . Olar aylanba jollar arqalı jeti ku'n ju'rgennen keyin , suwları tawısılıp , a'skerler de , janındag'ı haywanlar da suwsız qaldı .
12003010	Sonda İzrail patshası : — Wah , Jaratqan İye bizlerdi , u'sh patshanı moablılarg'a ta'slim etiw ushın bir jerge jıynag'an eken-da' ! — dep baqırdı .
12003011	Biraq Ehoshafat : — Bul jerde Jaratqan İyenin' payg'ambarı joq pa ? Ol arqalı Jaratqan İyenin' erkin sorap biler edik , — dedi . Sonda İzrail patshasının' xızmetkerlerinen biri : — Bul jerde Shafat ulı Elisha bar , ol burın İliyastın' qolına suw quyg'an sha'kirti bolg'an , — dep juwap berdi .
12003012	Ehoshafat : — Ol Jaratqan İyenin' ne aytajag'ın biledi , — dedi . Solay etip , İzrail patshası , Ehoshafat ha'm Edom patshası Elishag'a ketti .
12003013	Elisha İzrail patshasına : — Sen nege mag'an kiyatırsan' ? A'ken' menen anan'nın' payg'ambarlarına bar , — dedi . İzrail patshası og'an : — Yaq , sebebi bul u'sh patshanı moablılarg'a ta'slim etiw ushın bir jerge toplag'an — Jaratqan İye , — dep juwap berdi .
12003014	Elisha og'an : — O'zim xızmetinde bolg'an A'lemnin' Jaratqan İyesinin' tiriligi haqı aytaman : eger Yahuda patshası Ehoshafattı hu'rmet etpegenimde , sag'an qaramag'an da , na'zer de salmag'an bolar edim .
12003015	Endi mag'an lira shertetug'ın bir sazendeni alıp kelin' , — dedi . Sazende kelip , lira shertkende , Jaratqan İyenin' ku'shi Elishanın' u'stine tu'sti .
12003016	Sonda Elisha bılay dedi : « Jaratqan İye bılay deydi : „ Bul oypatlıqtın' basınan ayag'ına deyin orlar qazın'lar .
12003017	Sizler samal da , jawın da ko'rmeysizler . Biraq mına oypatlıq suwg'a tolıp , o'zlerin'iz de , malların'ız ha'm haywanların'ız da onnan suw ishesizler “ .
12003018	Jaratqan İye ushın bunı islew an'sat . Ol moablılardı da sizlerge ta'slim etedi .
12003019	Sonda sizler olardın' barlıq qorg'anlı qalaların ha'm bas qalaların qıyratıp , olardag'ı ha'r bir miywe ag'ashın kesip taslaysızlar , barlıq bulaqlarının' ko'zlerin bekitip , o'nimdar atızlarının' ha'mmesin taslaqqa aylandırıp , jaramsız qılasızlar » .
12003020	Erten'ine azanda qurbanlıq beriletug'ın waqıtta , birden Edom ta'repten suw ag'ıp kelip , jerdi basıp ketti .
12003021	Moablılar patshalardın' o'zleri menen urısıw ushın kiyatırg'anın esitkende , urısqa jaramlı u'lken-kishini toplap , shegarag'a kelip turdı .
12003022	Olar azanda erte turdı . Quyash ko'terilip , suw betine tu'skende , bul suwlar arg'ı jaqtag'ı moablılarg'a qang'a uqsap qızarıp ko'rindi .
12003023	Sonda olar : « Mınaw qan-g'o . Patshalar o'z ara urısıp , bir-birin qırıp taslag'an eken . Qa'ne , moablılar , oljag'a ! » — dep baqırıstı .
12003024	Biraq moablılar İzrail ordasına kelgende , izraillılar moablılarg'a hu'jim jasap , olardı qıra basladı . Sonda moablılar qasha basladı , al izraillılar olardı quwıwın ha'm qırıwın dawam etti .
12003025	Olar qalalardı qıyrattı , o'nimdar atızlarg'a ha'r biri bir tastan ılaqtırıp , olardı tasqa toltırdı . Suw bulaqlarının' ko'zlerin bekitip , miywe ag'ashların kesip tasladı . Tek Kir-Xaresettin' tas diywalları g'ana o'z ornında qaldı . Biraq saqpanshılar qorshap alıp , onı da qıyrattı .
12003026	Moab patshası o'zinin' jen'ilip atırg'anın ko'rgende , janına jeti ju'z qılıshpazın alıp , Edom patshasının' a'skerlerin jarıp o'tpekshi boldı . Biraq jarıp o'te almadı .
12003027	Sonda ol o'z taxtının' miyrasxorı bolg'an tun'g'ısh ulın shalıp , diywal u'stinde jandırılatug'ın qurbanlıq etip berdi . Bul izraillılarda ku'shli g'a'zep oyattı ha'm olar qalanı ta'rk etip , o'z ellerine qaytıp ketti .
12004001	Elishanın' ka'mbag'al jesir hayalg'a ja'rdem beriwi1 Bir ku'ni payg'ambarlar toparınan birinin' hayalı dad salıp kelip , Elishag'a : — Qulın'ız bolg'an ku'yewim o'ldi . Siz onın' Jaratqan İyeden qorqıp jasag'anın bilesiz . Endi bolsa , bizge qarız bergen adam eki ulımdı qul qılıp alıp ketiwge kelip tur , — dedi .
12004002	Elisha og'an : — Sag'an qanday ja'rdem bersem eken ? Aytshı , u'yin'de ne bar ? — dedi . Hayal : — Shorın'ızdın' u'yinde kishkene bir gu'ze za'ytu'n mayınan basqa hesh na'rse joq , — dedi .
12004003	Elisha hayalg'a bılay dedi : — Barıp , ha'mme qon'sıların'nan bos ıdısların sorap al . İlajı bolg'ansha ko'p ıdıs jıyna .
12004004	Keyin ulların' menen u'yge kir de , qapını ildirip alıp , ıdıslardın' ha'mmesine za'ytu'n mayın quy . Tolg'an ıdıslardı shetke alıp qoya ber .
12004005	Hayal Elishanın' janınan ketti . Son'ınan ol ulları menen birge u'yge kirip , esikti ildirdi . Ulları ıdıslardı alıp berip turdı , al hayal maydı quyıp turdı .
12004006	Ha'mme ıdıslar tolg'anda , ol ullarının' birine : — Ja'ne bir ıdıs alıp ber , — dedi . Ulı og'an : — Basqa ıdıs qalmadı , — dep juwap berdi . Sonda maydın' ag'ıwı da toqtadı .
12004007	Hayal kelip , Qudaydın' adamına bolg'an waqıyanı aytıp berdi . Ol hayalg'a : « Barıp , maydı sat ta , qarızın'dı to'le . Qalg'anın ulların' menen birge ku'n ko'risin' ushın paydalan » , — dedi . Elisha ha'm shunemli hayal
12004008	Bir ku'ni Elisha Shunemge keldi . Ol jerde jasaytug'ın bir abıraylı hayal Elishanı u'yine mira't etip , awqatlanıwg'a ko'ndirdi . Son'ın ala Elisha Shunemnen ha'r o'tkende , awqatlanıw ushın sol u'yge baratug'ın boldı .
12004009	Aradan biraz waqıt o'tkennen keyin hayal ku'yewine : « Bul jerden tez-tez o'tip turatug'ın sol adamnın' Qudaydın' muxaddes adamı ekenin bildim .
12004010	Kel , u'yimizdin' u'stine kishkene bir bo'lme salıp , ishine ko'rpe-to'sek , stol , otırg'ısh ha'm shıra qoyayıq . Ol bizlerge kelgende , sol jerde boladı » , — dedi .
12004011	Bir ku'ni Elisha kelip , joqarg'ı bo'lmege shıg'ıp jattı .
12004012	Ol xızmetshisi Gexaziyge : « Shunemli hayaldı shaqır » , — dedi . Ol hayaldı shaqırdı , hayal Elishanın' aldına kelgende ,
12004013	Elisha Gexaziyge bılay dedi : « Hayalg'a bılay dep ayt : „ Bizlerge ko'rsetip atırg'an g'amxorlıg'ın'dı sag'an ne menen qaytarayıq ? Sen haqqında patsha menen yamasa sa'rka'rda menen so'yleseyin be ? “ » Hayal og'an : « Yaq , raxmet . Men o'z xalqımnın' arasında kemshiliksiz jasap atırman , ha'mme na'rsem bar » , — dedi .
12004014	Son'ınan Elisha Gexaziyge : — Onda , bul hayal ushın ne islesem eken ? — dedi . Gexaziy : — Onın' ulı joq eken , ku'yewi de qartayıp qalıptı , — dedi .
12004015	Elisha : — Hayaldı shaqır , — dedi . Gexaziy hayaldı shaqırdı . Ol kelip , qapının' awzında turdı .
12004016	Elisha hayalg'a : — Kelesi jılı usı waqıtta bawırın'da bir ulın' boladı , — dedi . Hayal og'an : — Yaq mırzam , Qudaydın' adamı , shorın'ızdı aldaman' , — dedi .
12004017	Biraq Elishanın' aytqanınday , hayal ha'miledar bolıp , kelesi jılı sonday waqıtta bir ul tuwdı .
12004018	Bala o'sti . Ol bir ku'ni oraqshılardın' basında bolıp atırg'an a'kesinin' janına bardı .
12004019	Sol jerde bala birden a'kesine : « Way , basım awırıp tur , way basım ! » — dep baqıra basladı . A'kesi xızmetshisine : « Balanı anasına alıp bar » , — dedi .
12004020	Xızmetshi balanı ko'terip , anasına alıp keldi . Bala tu'ske deyin anasının' dizesinde otırıp , keyin qaytıs boldı .
12004021	Hayal joqarg'ı bo'lmege shıg'ıp , balanı Qudaydın' adamının' to'segine jatqızdı da , esikti jawıp , sırtqa shıqtı .
12004022	Ol ku'yewin shaqırıp : — İltimas , mag'an bir xızmetshi menen bir eshek jibersen' . Men tez Qudaydın' adamına barıp kelemen , — dedi .
12004023	Ku'yewi og'an : — Ne ushın og'an bu'gin barg'ın' kelip qaldı ? Bu'gin Jan'a ay bayramı da , Shabbat ku'ni de emes g'oy , — dedi . Biraq hayal : — Zıyanı joq , — dedi .
12004024	Hayal eshekti ertlep , xızmetshisine : « Eshekti ayda , men aytpag'anımsha ju'risti pa'seytpe » , — dedi .
12004025	Hayal ketip , Karmel tawına , Qudaydın' adamının' janına jaqınladı . Qudaydın' adamı hayaldı uzaqtan ko'rgende , xızmetshisi Gexaziyge : « Qara , shunemli hayal kiyatır !
12004026	Tez aldınan shıg'ıp onnan : „ Qalaysan' , ku'yewin' ha'm balan' qalay ? “ — dep sora » , — dedi . Hayal Gexaziyge : « Ha'mmesi jaqsı » , — dep juwap berdi .
12004027	Hayal tawg'a shıg'ıp , Qudaydın' adamının' janına keldi de , onın' ayaqlarına jabıstı . Gexaziy hayaldı shetke shıg'armaqshı bolg'anda , Qudaydın' adamı og'an : « Og'an tiyme , onın' kewli qabarg'an , al Jaratqan İye bunı mennen jasırıp , aytpadı » , — dedi .
12004028	Hayal og'an : « Mırzam , men sizden ul sorap pa edim ? „ Meni aldaman'ız “ , — degen joq pa edim ? » — dedi .
12004029	Sonda Elisha Gexaziyge : « Belin'di buwıp , menin' tayag'ımdı qolın'a al da , jolg'a shıq . Eger birewdi ushıratsan' , sa'lem berme , eger birew sag'an sa'lem berse , sa'lemin alma . Barıp , tayag'ımdı balanın' betine qoy » , — dedi .
12004030	Balanın' anası Elishag'a : « Tiri Jaratqan İye haqı ha'm sizin' tiriligin'iz haqı ant ishemen : sizsiz hesh jaqqa ketpeymen » , — dedi . Sonlıqtan Elisha da hayalg'a erip jolg'a shıqtı .
12004031	Gexaziy olardan aldınıraq barıp , tayaqtı balanın' betine qoydı . Biraq ses te , tirilik belgisi de bolmag'annan son' , Gexaziy olardın' aldınan shıg'ıp : « Bala tirilmedi » , — dep xabarladı .
12004032	U'yge kirgende , Elisha o'zinin' to'seginde o'lgen balanın' jatırg'anın ko'rdi .
12004033	Ol bo'lmege kirip , esikti jawdı ha'm Jaratqan İyege duwa etti .
12004034	Keyin ol to'sekke shıg'ıp , balanın' u'stine jattı . Awzın balanın' awzına , ko'zlerin ko'zlerine , alaqanların alaqanlarına qoyıp , balanın' u'stine sozılıp jatqanda , balanın' denesi ısıy basladı .
12004035	Ol turıp , bo'lmenin' ishinde oyaqtan-buyaqqa ju'rdi , son'ınan ja'ne barıp , balanın' u'stine sozılıp jattı . Bala jeti ret tu'shkirdi de , ko'zlerin ashtı .
12004036	Elisha Gexaziydi shaqırıp og'an : « Shunemli hayaldı shaqır » , — dedi . Ol hayaldı shaqırdı . Hayal kelgende , Elisha og'an : « Ulın'dı al » , — dedi .
12004037	Hayal Elishanın' ayaqlarına jıg'ılıp , bası jerge tiygenshe iyilip ta'jim etti . Son'ınan ulın alıp , shıg'ıp ketti . Ja'ne eki ka'ramat
12004038	Elisha Gilgalg'a qaytıp keldi . Ol jerdi ashlıq jaylag'an bolıp , payg'ambarlar toparındag'ılar onın' aldında otırg'an edi . Ol xızmetshisine : « U'lken qazandı otqa qoyıp , payg'ambarlar toparındag'ılarg'a sorpa pisirip ber » , — dedi .
12004039	Sonda olardın' biri ko'k sho'p terip keliw ushın atızg'a ketti ha'm iyt tu'ynekti tawıp , onın' jemisine etegin toltırıp keldi . Awqat pisirip atırg'anlar onın' ne ekenin bilmey , maydalap tuwrap qazang'a salıp jiberdi .
12004040	Awqat ha'mmege quyıp berildi . Biraq adamlar awqattı tatıp ko'riwden : « Ha'y , Qudaydın' adamı ! Mına awqat za'ha'r-g'o » , — dep baqırısa basladı . Hesh kim onı ishe almadı .
12004041	Sonda Elisha : « Un alıp kelin'ler » , — dedi . Ol undı qazang'a saldı da : « Endi adamlarg'a quyıp berin'ler , ishsin » , — dedi . Qazanda zıyanlı hesh na'rse qalmadı .
12004042	Bir ku'ni Baal-Shalishadan bir adam Qudaydın' adamına o'zinin' arpasının' birinshi zu'ra'a'tinen jabılg'an jigirma nan ha'm taza jıynalg'an biydaydın' masaqlarınan dorbasına salıp alıp keldi . Elisha xızmetshisine : — Adamlarg'a u'lestirip ber , jesin , — dedi .
12004043	Xızmetshisi og'an : — Bul ju'z adamg'a ne boladı ? — dedi . Elisha og'an : — Adamlarg'a u'lestirip ber , jesin . Sebebi Jaratqan İye bılay deydi : „ Jep toyadı , awısıp ta qaladı “ , — dedi .
12004044	Sonda xızmetshi olardı adamlardın' aldına qoydı . Jaratqan İyenin' aytqanınday , olar jep toydı ha'm awısıp ta qaldı .
12005001	Naamannın' jaman teri keselliginen jazılıwı1 Aram patshasının' sa'rka'rdası Naaman o'z mırzası ushın ullı ha'm hu'rmetli adam edi . Sebebi Jaratqan İye aramlılarg'a ol arqalı jen'is sıylag'an edi . Naaman ma'rt jawınger edi , biraq ol jaman teri keselligine jolıqqan edi .
12005002	Burın aramlılar bir shabıwıl jasag'anında , İzraildan bir kishkene qızdı tutqın etip alıp kelgen edi . Bul qız Naamannın' hayalına xızmet etetug'ın edi .
12005003	Bir ku'ni ol o'z biykesine : « Qa'nekey , mırzam Samariyadag'ı payg'ambarg'a barg'anda ma edi , ol onı teri keselliginen azat etken bolar edi » , — dedi .
12005004	Bunı esitkende , Naaman barıp , izraillı qızdın' aytqanların o'z mırzasına , patshag'a aytıp berdi .
12005005	Aram patshası Naamang'a : « Jolg'a atlan , men İzrail patshasına xat jazıp beremen » , — dedi . Ol on talant gu'mis , altı mın' shekel altın ha'm on qatar kiyim alıp , jolg'a shıqtı .
12005006	Ol xattı İzrail patshasına a'kelip berdi . Xatta bılay dep jazılg'an edi : « Bul xat penen birge qulım Naamandı sizge jiberip atırman . Onı teri keselliginen azat etiwin'izdi qa'leymen » .
12005007	İzrail patshası xattı oqıp ko'rdi de , kiyimlerin jırtıp : « Adamnın' teri keselligin jazıw ushın mag'an adam jiberetug'ınday , men ne jan alıp jan beretug'ın Quday ma edim ? Mine , ko'rin'ler ha'm bilip qoyın'lar , ol menin' menen urısıw ushın sebep izlep atır » , — dep baqırdı .
12005008	İzrail patshasının' kiyimlerin jırtqanın esitken Qudaydın' adamı Elisha patshag'a : « Nege kiyimlerin'izdi jırttın'ız ? Ol adamdı mag'an jiberin' , İzrailda bir payg'ambar bar ekenin bilip qoysın » , — degen xabar jiberdi .
12005009	Solay etip , Naaman atları ha'm arbaları menen Elishanın' u'yinin' esiginin' aldına kelip turdı .
12005010	Sonda Elisha xabarshısın jiberip , ol arqalı Naamang'a bılay dedi : « Barıp , İordan da'ryasına jeti ret juwın , sonda terin' jan'arıp , pa'k bolasan' » .
12005011	Naaman bug'an qattı ashıwlanıp : « Men , ol aldımnan shıg'ıp , o'z Qudayı Jaratqan İyenin' atın aytıp shaqıradı ha'm kesellengen jerime qolın qoyıp , onı jazadı dep oylag'an edim .
12005012	Damasktegi Abana ha'm Parpar da'ryaları İzraildag'ı barlıq da'ryalardın' suwlarınan artıq emes pe ? Men olarda-aq juwınıp , pa'klenip almas pa edim ? » — dedi de , ashıwg'a buwlıg'ıwı menen burılıp ketti .
12005013	Biraq Naamannın' xızmetshileri janına kelip : « Mırzam , eger payg'ambar sizge qıyınıraq bir isti isle degende , islemes pe edin'iz ? Ol sizge tek : „ Barıp juwın , tazalanasan' “ , — dedi-g'o » , — dedi .
12005014	Bunnan son' , Naaman Qudaydın' adamının' so'zi boyınsha İordan da'ryasına barıp , jeti ret su'n'gidi . Sonda onın' denesi na'restenin' denesindey tap-taza boldı ha'm ol pa'klendi .
12005015	Naaman barlıq adamları menen birge Qudaydın' adamına qaytıp keldi ha'm onın' aldında turıp bılay dedi : — Mine , endi pu'tkil jer betinde İzraildın' Qudayınan basqa qudaydın' joq ekenin bildim . O'tinemen , qulın'ızdın' mına sawg'asın qabıl etin' , — dedi .
12005016	Biraq Elisha og'an : — O'zim xızmetinde bolg'an tiri Jaratqan İye haqı ant ishemen : hesh na'rse almayman , — dedi . Naaman Elishanı alıwg'a ko'ndirmekshi boldı , biraq ol almadı .
12005017	Sonda Naaman bılay dedi : — Onda mag'an usı jerdin' topırag'ınan eki g'ashırım ko'tere alg'anday topıraq alıwg'a ruxsat berin' . O'ytkeni qulın'ız bolg'an men endigiden bılay Jaratqan İyeden basqa hesh bir qudayg'a jandırılatug'ın qurbanlıqlar ha'm basqa qurbanlıqlar bermeymen .
12005018	Biraq mına jag'dayda Jaratqan İye qulın keshiriwin o'tinemen : mırzam Rimmonnın' butxanasına tabınıw ushın barg'anda , ol menin' qolıma su'yenedi . Sol waqıtta , Rimmonnın' butxanasında men de onın' menen birge ta'jim qılaman . Sonda Jaratqan İye meni keshirsin .
12005019	Elisha og'an : — Aman-esen kete ber , — dedi . Naaman sol jerden shıg'ıp , biraz uzaqlasqanda ,
12005020	Qudaydın' adamı bolg'an Elishanın' xızmetshisi Gexaziy ishinen bılay dedi : « Mırzam bul aramlı Naamannın' a'kelgen sawg'aların alıwdan bas tarttı . Tiri Jaratqan İye haqı ant ishemen : men onın' izinen quwıp jetip , onnan bir na'rseler alaman » .
12005021	Solay etip , Gexaziy Naamandı quwıp ketti . Naaman izinen birewdin' quwıp kiyatırg'anın ko'rgende , arbadan tu'sti de , onı qarsı alıp : — Amanlıq pa ? — dep soradı .
12005022	Gexaziy og'an : — Amanlıq , — dep juwap berdi . — Mırzam meni : « Jan'a g'ana Efrayımnın' tawlı u'lkesindegi payg'ambarlar toparınan eki jigit kelip qaldı . Olarg'a bir talant gu'mis ha'm eki qatar kiyim bersin » , — degen xabar menen jiberdi .
12005023	Naaman : — O'tinemen , eki talant gu'mis al , — dedi . Onı ko'ndirip , eki talant gu'misti eki dorbag'a salıp bayladı ha'm eki qatar kiyim qosıp berip , olardı o'zinin' eki xızmetshisine ko'tertti . Olar Gexaziydin' aldında ju'rdi .
12005024	To'beshikke jetkende , Gexaziy zatlardı olardın' qolınan alıp , u'yge jasırdı ha'm adamlardı izine qaytarıp jiberdi .
12005025	Keyin o'zi Elishanın' aldına keldi . Elisha onnan : — Gexaziy qay jaqtan kiyatırsan' ? — dep soradı . Gexaziy : — Qulın'ız hesh jaqqa barmadı , — dep juwap berdi .
12005026	Sonda Elisha og'an : — Sol adam arbasınan tu'sip , seni qarsı alg'anda ruwxım senin' menen birge emes pe edi ? Ha'zir gu'mis , kiyim , za'ytu'n ha'm ju'zim bag'ların , mayda ha'm iri mallar , qul ha'm shorılar alatug'ın waqıt pa ?
12005027	Usı isin' ushın Naamannın' jaman teri keselligi ma'n'gige sag'an ha'm senin' urpag'ın'a jabıssın , — dedi . Gexaziy Elishanın' aldınan shıqqanda , onın' jaman teri keselligine shalıng'an denesi qarday appaq edi .
12006001	Baltanın' basının' suw betine qalqıp shıg'ıwı1 Bir ku'ni payg'ambarlar toparındag'ılar Elishag'a : — Qaran' , sizin' janın'ızdag'ı bizler jasaytug'ın jer ju'da' tar .
12006002	Sonlıqtan İordan da'ryasının' boyına barayıq ha'm ha'r qaysısımız bir ag'ashtan kesip alıp , sol jerge baspana qurayıq , — dedi . Elisha olarg'a : — Barın'lar , — dedi .
12006003	Olardan biri : — İltimas , siz de bizler menen birge ju'rin' , — dedi . Elisha og'an : — Yaqshı , baraman , — dedi de ,
12006004	olar menen birge ketti . Olar İordang'a kelip , ag'ash kese basladı .
12006005	Olardan biri ag'ash shawıp atırg'anda , baltasının' bası suwg'a tu'sip ketti . Sonda ol : — Way , mırzam , baltanı az-maz waqıtqa sorap alg'an edim ! — dep shırlap qoya berdi .
12006006	Qudaydın' adamı onnan : — Ol qay jerge tu'sti ? — dep soradı . Sol adam baltanın' bası tu'sken jerdi ko'rsetti . Elisha bir shaqanı kesip alıp , sol jerge ılaqtırıp jibergende , baltanın' bası suwdın' betine qalqıp shıqtı .
12006007	Elisha : « Onı al » , — dedi . Adam qolın sozıp , baltanın' basın aldı . Aram a'skerleri ha'm Elisha
12006008	Aram patshası İzrailg'a qarsı urısqa atlandı . Ol o'z xızmetshileri menen ma'sla'ha'tleskennen son' : « Men mına ha'm mına jerlerge orda quraman » , — dedi .
12006009	Qudaydın' adamı İzrail patshasına : « Ol jerden o'tpen' , sebebi aramlılar sol jerge buqqı taslap jatır » , — degen xabar jiberdi .
12006010	Sonda İzrail patshası Qudaydın' adamının' aytqan jerin tekserip ko'rdi . Bir emes , bir neshe ma'rte Elisha patshag'a aldın ala eskertti . Solay etip , patsha sol jerlerge barg'anda saq boldı .
12006011	Bug'an Aram patshasının' qattı ashıwı keldi ha'm xızmetshilerin shaqırıp , olarg'a : — Mag'an aytın'lar , qaysı birin'iz İzrail patshasının' jansızısız ? — dedi .
12006012	Sonda xızmetshilerden biri : — Taqsır , hesh birimiz . Bulardı İzrail patshasına bildirip turatug'ın İzrailda jasaytug'ın payg'ambar Elisha boladı . Ol ha'tte , jatatug'ın bo'lmen'izde aytılg'anlardı da og'an jetkizip turadı , — dedi .
12006013	Patsha : — Onda barıp , onın' qay jerde ekenin bilin'ler . Adam jiberip , onı qolg'a tu'sireyin , — dedi . Patshag'a : « Elisha Dotanda eken » , — dep xabarladı .
12006014	Patsha ol jerge atlar , sawash arbaların ha'm la'shkerler toparın jiberdi . Olar tu'nde kelip , qalanı qorshap aldı .
12006015	Qudaydın' adamının' xızmetshisi azanda erte turıp , sırtqa shıqsa , qala a'tirapının' la'shkerler , atlar ha'm sawash arbaları menen qorshalg'anın ko'rdi . Ol Elishag'a : — Way mırzam , endi ne qılamız ? — dedi .
12006016	Elisha og'an : — Qorqpa , sebebi bizlerdin' ta'repdarlarımız olardikinen ko'p , — dedi .
12006017	Son'ınan Elisha : « Jaratqan İye , ol ko'riwi ushın , onın' ko'zlerin asha go'r » , — dep duwa etti . Jaratqan İye xızmetshinin' ko'zlerin ashtı . Sonda ol Elishanın' do'geregindegi tawlardın' otlı atlar menen sawash arbalarına tolıp turg'anın ko'rdi .
12006018	Aramlılar Elishag'a hu'jim qıla baslag'anda , Elisha Jaratqan İyege duwa etip : « Bul adamlardı soqır qılıp taslay go'r » , — dedi . Elishanın' so'zine go're , Jaratqan İye olardı soqır qılıp tasladı .
12006019	Keyin Elisha olarg'a : « Joldan adasıpsız , sizler izlegen qala bul emes . Mag'an erin'ler , sizlerdi izlegen adamın'ızdın' aldına alıp baraman » , — dedi de , olardı Samariyag'a baslap keldi .
12006020	Olar Samariyag'a kelgende , Elisha : « O , Jaratqan İye ! Olar ko'riwi ushın olardın' ko'zlerin asha go'r » , — dedi . Jaratqan İye olardın' ko'zlerin ashtı ha'm olar o'zlerinin' Samariyanın' ortasında turg'anın ko'rdi .
12006021	İzrail patshası olardı ko'rgende Elishag'a : — Mırzam , olardı qırıp taslayın ba ? — dedi .
12006022	Elisha patshag'a : — Yaq , qırıp taslaman' . Olardı o'ltiretug'ınday , siz olardı o'z qılıshın'ız ha'm o'z oq jayın'ız benen qolg'a alıp pa edin'iz ? Olarg'a nan ha'm suw berin' , iship-jesin ha'm o'z hu'kimdarına qaytsın , — dedi .
12006023	Patsha aramlılar ushın u'lken zıyapat berdi ha'm iship-jep bolg'annan keyin , olardı o'z hu'kimdarına qaytarıp jiberdi . Bunnan son' , aramlı basqınshılar İzrail jerine qaytıp kelmedi . Samariyadag'ı ashlıq
12006024	Keyinirek Aram patshası Ben-Hadad o'zinin' barlıq a'skerlerin jıynap kelip , Samariyanı qamal qıldı .
12006025	Olar qalanı qamal qılıp turg'anda , onda qattı ashlıq boldı . So'ytip bir eshektin' gellesi seksen shekel gu'miske , bir uwıs kepter qıyı bes shekel gu'miske satıldı .
12006026	Bir ku'ni İzrail patshası qala diywalı u'sti menen ketip baratırg'anda , bir hayal : — Taqsır , ja'rdem berin' , — dep dad saldı .
12006027	Patsha og'an : — Eger Jaratqan İye sag'an ja'rdem bermese , men qalay ja'rdem bere alaman ? Biyday da , sharap ta bere almayman , — dedi de ,
12006028	son'ınan : — Ne demekshisen' ? — dedi . Hayal bılay dedi : — Mına hayal mag'an : « Ulın'dı ber , onı bu'gin jeyik , al menikin erten' jeymiz » , — degen edi .
12006029	So'ytip bizler ulımdı pisirip jedik . Erten'ine men og'an : « Ulın'dı ber , jeyik » , — desem , ol ulın jasırıp tasladı .
12006030	Patsha hayaldın' so'zin esitkende , kiyimlerin jırtıp , diywaldın' u'sti boylap ju'rdi . Sonda xalıq onın' ishten aza kiyimin kiyip ju'rgenin ko'rdi .
12006031	Patsha : « Eger usı bu'gin Shafat ulı Elishanın' bası denesinen juda qılınbasa , Quday meni jazalag'an u'stine jazalasın » , — dedi .
12006032	Elisha aqsaqallar menen o'z u'yinde otırg'an edi . Patsha bir adamdı Elishag'a jiberdi . Sol adam ele Elishag'a jetip kelmesten aldın Elisha aqsaqallarg'a : « Bul qanxordın' menin' basımdı kestiriw ushın adam jiberip atırg'anın ko'rip tursız ba ? Sol adam kelgende , qapını ilip taslan' , onı ishke kirgizben' . Onın' izinde mırzasının' da ayaq sesleri esitilip tur » , — dedi .
12006033	Elisha ele olar menen so'ylesip otırg'anda , patsha onın' aldına kelip : « Mine , Jaratqan İye qanday apatshılıq jiberdi ! Endi Jaratqan İyeden ne ku'te alaman ? » — dedi .
12007001	Elisha bug'an bılay dep juwap berdi : — Jaratqan İyenin' so'zin tın'lan'lar ! Jaratqan İye bılay deydi : « Erten' usı waqıtta Samariya da'rwazasındag'ı bazarda bir sea sapalı un da , eki sea arpa da bir shekelge satıladı » .
12007002	Sonda patsha su'yenip ju'retug'ın a'skerbası Qudaydın' adamına : — Eger Jaratqan İye aspan qaqpaqların ashsa da , bulay bola qoymas , — dedi . Elisha og'an : — Sen ha'mmesin o'z ko'zin' menen ko'resen' , biraq onnan jew sag'an nesip etpeydi , — dedi . Qamal etiwdin' toqtawı
12007003	Qala da'rwazasının' sırtında jaman teri keselligine shalıng'an to'rt adam bar edi . Olar bir-birine : « O'limimizdi ku'tip bul jerde otıra berip ne qılamız ?
12007004	Qalag'a kireyik desek , ol jerde ashlıq bolıp atır , ashlıqtan o'lemiz . Al bul jerde otıra bersek te , o'lemiz . Jaqsısı , aramlılardın' ordasına barayıq . Eger o'ltirmese , tiri qalarmız , o'ltirse o'lip ketermiz » , — dedi .
12007005	Olar aramlılardın' ordasına barıw ushın tan' qaran'g'ısında turıp , ordanın' shetine kelse , ol jerde birde bir adam joq eken .
12007006	Sebebi İyemiz Aram ordasına sawash arbalarının' taqır-tuqırlısın , atlardın' kisnewin ha'm ko'p a'skerlerdin' shawqım-su'renin esittirgen edi . Sonda aramlılar bir-birine : « İzrail patshası bizlerge hu'jim jasaw ushın Xett ha'm Mısır patshaların jallap alg'an qusaydı » , — desti .
12007007	Olar tan' qaran'g'ısında shatırların , atların , esheklerin yag'nıy pu'tkil ordasın taslap , bas sawg'alap qashıp ketken edi .
12007008	Jaman teri keselligi bolg'an adamlar ordanın' shetine kelip , bir shatırg'a kirdi ha'm iship-jedi . Ol jerden gu'mis , altın ha'm kiyimler alıp , olardı jasırıp qayttı . Keyin qaytıp kelip , basqa shatırg'a kirdi ha'm ol jerden alg'anların da aparıp jasırıp qoydı .
12007009	Son'ınan bir-birine : « Bizlerdin' bul isimiz durıs emes . Bu'gin quwanıshlı xabarlar ku'ni . Eger bizler aytıwg'a asıqpay , erten' ku'n shıqqang'a deyin ku'tsek , onda jazag'a tartılamız . Ju'rin' , patsha sarayına barıp , xabar bereyik » , — dedi .
12007010	Solay etip , olar kelip , qala da'rwazasının' qarawılların shaqırıp , olarg'a bılay dedi : « Bizler aramlılardın' ordasına barıp edik . Ol jerde bir de bir adam joq , adamnın' dawısı da esitilmeydi . Tek baylang'an atlar menen eshekler ha'm qalay bolg'an bolsa solay qalg'an shatırlar bar eken » .
12007011	Da'rwaza qarawılları jar salıp , xabardı patsha sarayına jetkizdi .
12007012	Patsha tu'n ortasında to'seginen turıp , xızmetshilerine : — Aramlılardın' qanday joba du'zip atırg'anın sizlerge aytıp qoyayın : olar bizlerdin' asharshılıqtı bastan keshirip atırg'anımızdı biledi . Olar : « İzraillılar qaladan shıqqanda , olardı tiriley qolg'a tu'sirip , qalag'a kirip alamız » , — dep oylap , atızlarg'a jasırınıw ushın , shatırların taslap ketken , — dedi .
12007013	Sonda xızmetshilerinen biri patshag'a : — Qalada qalg'an bes attı alıp , jag'daydı bilip keliw ushın bir neshe adam jibereyik . Ol jerge barg'anlar da , qalada qalg'anlar da ba'ri bir o'ledi , — dedi .
12007014	Olar ha'r birine jup attan jegilgen eki sawash arbasın aldı . Patsha : « Barıp , ko'rin'ler » , — dep olardı aram a'skerlerinin' izinen jiberdi .
12007015	Olar aramlılardın' izi menen İordan da'ryasına deyin bardı . Pu'tkil jol boyı aramlılardın' asıg'ıp qashıp baratırıp ılaqtırıp ketken kiyim ha'm zatlarına tolı edi . Jiberilgen adamlar qaytıp kelip , jag'daydı patshag'a jetkizdi .
12007016	Sonda xalıq qaladan shıg'ıp , Aram ordasın talan-taraj qıldı . Jaratqan İyenin' so'zi boyınsha , bir sea sapalı un da , eki sea arpa da bir shekelge satıldı .
12007017	Patsha o'zi su'yenip ju'retug'ın a'skerbasını da'rwaza awzına qoyg'an edi . Ol da'rwazanın' aldında adamlardın' ayag'ının' astında qalıp , o'ldi . Patsha Qudaydın' adamının' aldına barg'anda , ol patshag'a usılay bolatug'ının aytqan edi .
12007018	Ha'mmesi Qudaydın' adamının' patshag'a aytqanınday boldı . Ol patshag'a : « Erten' usı waqıtlarda Samariya da'rwazasındag'ı bazardın' aldında eki sea arpa da , bir sea sapalı un da bir shekelge satıladı » , — degende ,
12007019	usı a'skerbası Qudaydın' adamına : « Jaratqan İye aspan qaqpaqların ashsa da , bunday bola qoymas » , — dep juwap bergen edi . Sonda Elisha og'an : « Sen bunı o'z ko'zlerin' menen ko'resen' , biraq onnan jew sag'an nesip etpeydi » , — degen edi .
12007020	Solay boldı da . Ol da'rwazanın' aldında adamlardın' ayag'ının' astında qalıp , o'ldi .
12008001	Shunemli hayaldın' qaytıp keliwi1 Elisha o'zi o'limnen tiriltken balanın' anasına : « U'y-ishin' menen ko'ship ketip , jasay alg'anday jerde jasap tur . Sebebi Jaratqan İye elge jeti jıllıq ashlıq jiberiwdi qarar etti » , — dedi .
12008002	Hayal Qudaydın' adamının' so'zi boyınsha , u'y-ishi menen birge ko'ship ketip , jeti jıl filistlerdin' jerinde jasadı .
12008003	Aradan jeti jıl o'tkennen son' , hayal filistlerdin' jerinen qaytıp keldi ha'm u'yi menen jerlerinin' qaytarıp beriliwin soraw ushın patshanın' aldına keldi .
12008004	Sol waqıtta patsha Qudaydın' adamının' xızmetshisi Gexaziy menen so'ylesip otırg'an bolıp , og'an : « Mag'an Elisha islegen ha'mme ullı isler haqqında aytıp ber » , — degen edi .
12008005	Ol Elishanın' o'lgen adamdı tiriltkeni haqqında aytıp berip atırg'an waqıtta , Elisha ulın tiriltken hayal u'yi menen jerlerinin' qaytıp beriliwin sorap patshag'a keldi . Sonda Gexaziy patshag'a : « Taqsır , men aytqan hayal mınaw , al qasındag'ı bala sol Elisha tiriltken bala » , — dedi .
12008006	Patsha hayaldan sorag'anda , ol ha'mmesin aytıp berdi . Patsha hayalg'a bir saray xızmetshisin qosıp jiberip : « Og'an tiyisli ha'mme na'rse , elden ketken ku'nnen baslap , usı ku'nge shekemgi jerinen alıng'an ha'mme paydası menen birge qaytarıp berilsin » , — dedi . Elisha ha'm Aram patshası Ben-Hadad
12008007	Bir ku'ni Elisha Damaskke keldi . Sol waqıtta Aram patshası Ben-Hadad awırıp atırg'an edi . Patshag'a : « Qudaydın' adamı usı jerge keldi » , — dep xabarladı .
12008008	Sonda patsha Xazael degen xızmetshisine : « Sawg'ag'a bir na'rseler al da , Qudaydın' adamının' aldınan shıq ha'm menin' bul awırıwdan jazılatug'ın yaki jazılmaytug'ınımdı ol arqalı Jaratqan İyeden sora » , — dedi .
12008009	Xazael sawg'ag'a Damasktegi en' jaqsı zatlardan qırq tu'yege artıp , Qudaydın' adamın ku'tip alıwg'a ketti . Ol Elishanın' aldına kelip , og'an : — Qulın'ız , Aram patshası Ben-Hadad awırıwınan jazılatug'ın yaki jazılmaytug'ının soraw ushın meni sizge jiberdi , — dedi .
12008010	Elisha og'an : — Barıp og'an : « Pu'tkilley sawalıp ketedi ekensiz » , — dep ayt . Biraq Jaratqan İye mag'an onın' so'zsiz o'letug'ının ayan qıldı , — dedi .
12008011	Xazael uyattan qızarıp ketkenshe , Qudaydın' adamı og'an tigilip qarap turdı , son'ınan jılap jiberdi .
12008012	Xazael onnan : — Mırzam , nege jılaysız ? — dep soradı . Elisha og'an : — Sebebi men senin' İzrail xalqına isleytug'ın jawızlıqların'dı bilemen . Sen olardın' qorg'anlı qalaların o'rtep , jigitlerin qılıshtan o'tkizesen' , emiziwli na'restelerdi jerge urıp o'ltiresen' , ju'kli hayallardın' qarınların jarıp taslaysan' , — dep juwap berdi .
12008013	Sonda Xazael : — Bunday u'lken islerdi isley alatug'ınday , ko'pekten parqı bolmag'an bul qulın'ız kim bolıptı ? — dedi . Elisha og'an : — Jaratqan İye mag'an senin' Aram patshası bolatug'ının'dı ko'rsetti , — dedi .
12008014	Xazael Elishanın' qasınan ketip , o'z hu'kimdarına keldi . Ben-Hadad onnan : — Elisha sag'an ne dedi ? — dep soradı . Ol : — Elisha mag'an sizin' pu'tkilley sawalıp ketetug'ının'ızdı ayttı , — dep juwap berdi .
12008015	Biraq erten'ine Xazael bir ko'rpeni suwg'a malıp alıp , onı patshanın' betine basıp , patshanı tunshıqtırıp o'ltirdi . So'ytip onın' ornına o'zi patsha boldı . Yahuda patshası Yoram
12008016	İzrail patshası Axab ulı Yoramnın' patshalıg'ının' besinshi jılında Ehoshafat ele Yahudag'a patsha bolıp turg'an waqıtta , Ehoshafattın' ulı Yoram da Yahudag'a patsha boldı .
12008017	Yoram patsha bolg'an waqıtta otız eki jasta edi . Ol Erusalimde segiz jıl patshalıq etti .
12008018	Onın' hayalı Axabtın' qızı bolg'anlıqtan , ol da Axabtın' u'y-ishi sıyaqlı İzrail patshalarının' jolınan ju'rip , Jaratqan İyenin' na'zerinde jaman isler isledi .
12008019	Biraq Jaratqan İye qulı Dawıttın' hu'rmeti ushın Yahudanı joq qılg'ısı kelmedi . Sebebi Ol Dawıtqa ha'm onın' urpag'ına ma'n'gige so'nbeytug'ın shıraq beriwdi wa'de etken edi .
12008020	Yoramnın' patshalıg'ı da'wirinde edomlılar Yahuda hu'kimdarlıg'ına qarsı bas ko'terip , o'zlerine patsha qoyıp aldı .
12008021	Yoram pu'tkil sawash arbaları menen birge Sairge ketti . Ol jerde edomlılar onı ha'm onın' sawash arbalarının' sa'rdarların qorshap aldı . Biraq Yoram tu'nde turıp , qamaldı jarıp shıqtı . Onın' a'skerleri de o'z u'ylerine qaray qashtı .
12008022	Sonnan baslap usı ku'nge deyin edomlılar Yahudanın' hu'kimdarlıg'ına boysınbay keledi . Sol waqıtta Libna qalası da qozg'alan' ko'tergen edi .
12008023	Yoramnın' basqa isleri ha'm ol islegen barlıq isler Yahuda patshalarının' jılnama kitabında jazılg'an .
12008024	Yoram o'lip , ata-babalarına qosıldı ha'm Dawıttın' qalasına , ata-babalarının' qasına jerlendi . Onın' ornına ulı Axaziya patsha boldı . Yahuda patshası Axaziya
12008025	İzrail patshası Axab ulı Yoramnın' patshalıg'ının' on ekinshi jılında , Yoram ulı Axaziya Yahudag'a patsha boldı .
12008026	Axaziya jigirma eki jasında patsha bolıp , Erusalimde bir jıl patshalıq etti . Onın' anası İzrail patshası Omriydin' aqlıg'ı bolıp , atı Ataliya edi .
12008027	Axaziya Axabqa quda-tamır bolg'anlıg'ı sebepli , Axabtın' urpag'ının' jolınan ju'rdi ha'm olarg'a uqsap , Jaratqan İyenin' na'zerinde jaman islerdi isledi .
12008028	Axaziya Aram patshası Xazaelge qarsı urısıw ushın , Axab ulı Yoram menen birge Giladtag'ı Ramotqa ketti . Aramlılar Yoramdı jaradar etti .
12008029	Patsha Yoram jaraqatın emletiw ushın İzreelge qayttı . Yahuda patshası Yoram ulı Axaziya da jaradar bolg'an Axab ulı Yoramdı ko'riw ushın İzreelge keldi .
12009001	Ehudın' İzrailg'a patsha bolıwı1 Sol ku'nleri payg'ambar Elisha payg'ambarlar toparındag'ılardan birin shaqırıp , og'an bılay dedi : « Belin'di buwıp , mına za'ytu'n mayı quyılg'an ıdıstı al da , Giladtag'ı Ramotqa bar .
12009002	Sol jerge barıwdan Nimshiydin' aqlıg'ı Ehoshafattın' ulı Ehudı tap . Onı joldaslarının' arasınan shaqırıp alıp , ishki bo'lmege alıp bar .
12009003	Keyin za'ytu'n mayı quyılg'an ıdıstı alıp , maydı onın' basına quy ha'm og'an bılay dep ayt : Jaratqan İye bılay deydi : „ Seni maylap , İzrail u'stinen patsha etip qoydım “ . Son'ınan irkilmey , qapını ash ta qash » .
12009004	Solay etip , payg'ambardın' xızmetshi jigiti Giladtag'ı Ramotqa ketti .
12009005	Jigit sol jerge jetip barg'anda , a'skerbasılardın' bir jerge jıynalıp otırg'anın ko'rdi . Ol : — Ha'y a'skerbası , sizge aytar ga'pim bar , — dedi . Ehu onnan : — Qaysı birimizge ? — dep soradı . Jigit og'an : — Sizge , a'skerbası , — dedi .
12009006	Ehu ornınan turıp , u'yge kirdi . Jigit za'ytu'n mayın Ehudın' basına quydı da bılay dedi : « İzraildın' Qudayı Jaratqan İye bılay deydi : „ Seni maylap , xalqım İzrail u'stinen patsha etip qoydım .
12009007	Sen mırzan' Axabtın' urpag'ın qırıp taslaysan' . Menin' qullarım bolg'an payg'ambarlarımnın' ha'm barlıq qullarımnın' to'gilgen qanı ushın Men İzabelden o'sh alaman .
12009008	Axabtın' pu'tkil urpag'ı joq boladı . İzrailda Axabtın' urpag'ınan bolg'an ha'r bir erkek zatın , azat bolsın , qul bolsın ha'mmesin joq qılaman .
12009009	Nabat ulı Yarobam menen Axiya ulı Baashanın' urpag'ına ne qılg'an bolsam , Axabtın' urpag'ına da sonı isleymen .
12009010	İzabeldin' denesin İzreel jerinde iytlerge jem qılaman ha'm onın' denesi ko'miwsiz qaladı “ » . Jigit usılardı aytıp bola sala , qapını ashıp , qashıp ketti .
12009011	Ehu shıg'ıp , patshanın' a'skerbasılarının' janına kelgende , olardan biri Ehudan : — Tınıshlıq pa ? Ana telbe sag'an nege kelipti ? — dep soradı . Ehu og'an : — Sizler onın' kim ekenin de , ne aytatug'ının da bilesiz-g'o , — dep juwap berdi .
12009012	Olar : — Sen aldap tursan' , bizlerge de aytshı , — dedi . Ehu olarg'a bılay dedi : — Ol mag'an mına na'rselerdi ayttı : « Jaratqan İye bılay deydi : „ Seni maylap , İzrail u'stinen patsha etip qoydım “ » .
12009013	Sonda olar asıg'ıs tu'rde shapanların sheship , olardı Ehu turg'an tekshege to'sedi ha'm ka'rnay shalıp : « Ehu patsha boldı ! » — dep jar sala basladı . Ehudın' Yoramdı o'ltiriwi
12009014	Solay etip , Nimshiydin' aqlıg'ı Ehoshafat ulı Ehu Yoramg'a qarsı til biriktirdi . Sol waqıtları Yoram İzrail xalqı menen birge Giladtag'ı Ramottı Aram patshası Xazaelden qorg'ap turg'an edi .
12009015	Biraq patsha Yoram Aram patshası Xazael menen bolg'an urısta jaraqatlanıp , emleniw ushın İzreelge qaytqan edi . Ehu qasındag'ılarg'a bılay dedi : « Eger sizler men ta'repte bolsan'ız , onda hesh bir adamnın' bul qaladan shıg'ıp ketip , İzreelge xabar jetkeriwine jol qoyman'lar » .
12009016	Son'ınan Ehu sawash arbasına minip , Yoram jatırg'an jerge , İzreelge keldi . Yahuda patshası Axaziya da Yoramdı ko'riw ushın sol jerge kelgen edi .
12009017	İzreeldegi minara u'stinde turg'an gu'zetshi Ehudın' a'skerleri menen jaqınlasıp kiyatırg'anın ko'rip : « A'skerler toparın ko'rip turman » , — dep baqırdı . Yoram : « Olardı qarsı alıp , ne ushın kiyatırg'anın bilip keliw ushın bir atlını jiber » , — dedi .
12009018	Atlı Ehudı qarsı alıw ushın ketti ha'm og'an : — Patshamız : « Tınıshlıq pa ? » — dep sorap atır , — dedi . Ehu og'an : — Tınıshlıq pa , joq pa , sag'an ne ? Onnansha menin' izime er , — dedi . Gu'zetshi : « Atlı olardın' janına jetip bardı , biraq izine qaytpadı » , — dep xabarladı .
12009019	Sonda ekinshi bir atlı jiberildi . Atlı olarg'a barıp : — Patshamız : « Tınıshlıq pa ? » — dep sorap atır , — dedi . Ehu og'an : — Tınıshlıq pa , joq pa , sag'an ne ? Onnansha menin' izime er , — dedi .
12009020	Gu'zetshi : « Atlı olardın' janına jetip bardı , biraq izine qaytpadı . Kiyatırg'an adamnın' arbasının' ju'risi Nimshiy ulı Ehudikine uqsaydı . Sebebi ol qutırıp shawıp kiyatır » , — dep xabarladı .
12009021	Sonda Yoram : « Arbanı jegin'ler ! » — dep buyırdı . Onın' arbasın jekti . İzrail patshası Yoram ha'm Yahudiya patshası Axaziya ha'r biri o'z arbasına minip , Ehudı qarsı alıwg'a shıqtı ha'm olar izreelli Nabottın' atızında ushırastı .
12009022	Yoram Ehudı ko'rgende , onnan : — Ehu , tınıshlıq pa ? — dep soradı . Ehu og'an : — Anan' İzabel baslag'an butparazlıq ha'm sıyqırshılıqlar dawam eter eken , qalay tınıshlıq bolsın ? — dep juwap berdi .
12009023	Sonda Yoram Axaziyag'a : « Satqınlıq bul , Axaziya , satqınlıq ! » — dep baqırıwı menen arbasının' dizginin burıp , qasha jo'neldi .
12009024	Al Ehu oq jayın bar ku'shi menen kerip , Yoramnın' jawırınına attı ha'm oq onın' ju'regin tesip o'tti . Yoram arbasının' ishine quladı .
12009025	Sonda Ehu a'skerbası Bidqarg'a : « Onı alıp , izreelli Nabottın' atızına ılaqtırıp jiber . Sebebi yadın'a tu'sir , bizler ekewimiz birge Yoramnın' a'kesi Axabtın' izinen barg'anımızda , Jaratqan İye Axabqa qarsı mına so'zlerdi aytqan edi :
12009026	„ Keshe Nabottın' ha'm onın' ullarının' qanın ko'rdim . Sennen usı atızda o'sh alaman “ . Endi Jaratqan İyenin' so'zi boyınsha onın' denesin alıp , atızg'a ılaqtır » , — dedi . Yahuda patshası Axaziyanın' o'ltiriliwi
12009027	Yahuda patshası Axaziya bunı ko'rgende , Beyt-Haggang'a qaray qashtı . Ehu onı quwıp baratırıp : « Onı da o'ltirin' » , — dep baqırdı . Axaziyanı İbleam janındag'ı Gur jolında , arbasında turg'an jerinde oq jay menen attı . Ol Megiddog'a qashıp barıp , sol jerde jan tapsırdı .
12009028	Adamları onın' denesin arba menen Erusalimge alıp keldi ha'm Dawıttın' qalasındag'ı ata-babalarının' qasına , o'z qa'birine qoydı .
12009029	Axaziya Axab ulı Yoramnın' patshalıg'ının' on birinshi jılında Yahudag'a patsha bolg'an edi . İzabeldin' o'ltiriliwi
12009030	Keyin Ehu İzreelge keldi . İzabel bolg'an waqıyalardı esitip , ko'zlerine su'rme jag'ıp , shashların sulıwlap , terezeden qarap turg'an edi .
12009031	Ehu da'rwazadan kirgende , İzabel og'an : « Ha'y , o'z hu'kimdarın o'ltirgen Zimriy , tınıshlıq pa ? » — dedi .
12009032	Ehu terezege qarap : « Kim men ta'repte , kim ? » — dedi . Sonda eki-u'sh saray xızmetshisi Ehug'a boy ko'rsetti .
12009033	Ehu olarg'a : « Onı to'menge ılaqtırın'lar ! » — dedi . Xızmetshiler İzabeldi jerge ılaqtırdı . Onın' qanı diywalg'a ha'm atlarg'a shashırap , atlar onın' denesin basqılap tasladı .
12009034	Ehu ishke kirip iship-jedi ha'm son'ınan : « Bul g'arg'ıs urg'an hayaldı tawıp , jerlen'ler . O'ytkeni ol patsha tuqımınan g'oy » , — dedi .
12009035	Biraq İzabeldi jerlew ushın ketkenler onın' bas su'yegi ha'm ayaq-qollarınan basqa hesh na'rsesin tappadı .
12009036	Olar qaytıp kelip , bunı Ehug'a xabarladı . Sonda Ehu bılay dedi : « Jaratqan İyenin' qulı tishbeli İliyas arqalı aytqan so'zi orınlandı . Jaratqan İye : „ İzabeldin' denesi İzreel atızlarında iytlerge jem boladı .
12009037	Awa , İzabeldin' denesi İzreel atızlarına to'gilgen to'ginge uqsap qaladı ha'm hesh kim onı bul İzabel-g'o dep aytpaydı “ , — degen edi » .
12010001	Axabtın' u'y-ishinin' o'ltiriliwi1 Samariyada Axabtın' jetpis ulı bar edi . Sol sebepli Ehu xat jazıp , onı Samariyadag'ı İzreel basshılarına , aqsaqallarg'a ha'm Axabtın' ullarının' ta'rbiyashılarına jiberdi . Onda bılay dep jazılg'an edi :
12010002	« Mırzan'ızdın' ulları sizler menen birge . Sizlerde sawash arbaları , atlar , qural-jaraqlar bar ha'm sizler qorg'anlı qalada jasaysız . Sonlıqtan bul xat sizlerge jetip barıwdan ,
12010003	o'z hu'kimdarın'ızdın' ullarınan en' jaqsısın ha'm en' ılayıqlısın saylap , onı a'kesinin' taxtına otırg'ızın' ha'm hu'kimdarın'ızdın' u'y-ishi ushın gu'resin' » .
12010004	Biraq olar qattı qorqıp ketip : « Ehug'a eki patsha bas kele almag'anda , bizler qalay bas kele alamız ? » — desti .
12010005	Keyin saray basqarıwshısı , qala ha'kimi , aqsaqallar ha'm Axabtın' ulların ta'rbiyalawshılar Ehug'a mına xabardı jiberdi : « Bizler sizin' qulların'bız , ne buyırsan'ız , sonı isleymiz . Bizler hesh kimdi patsha etip qoymaymız , o'zin'izge ne maqul bolsa , sonı islen' » .
12010006	Ehu olarg'a ekinshi ret mına mazmunda xat jazdı : « Eger sizler men ta'repte bolsan'ız ha'm menin' so'zime boysınsan'ız , onda o'z hu'kimdarın'ızdın' ullarının' basın alıp , erten' usı waqıtta İzreelge , menin' aldıma kelin'ler » . Patshanın' jetpis ulı bolıp , olardı qalanın' hu'rmetli adamları ta'rbiyalap atırg'an edi .
12010007	Xat olarg'a jetip kelgende , olar patshanın' jetpis ulın o'ltirip , basların sebetke saldı ha'm İzreelge , Ehug'a jiberdi .
12010008	Xabarshı kelip , Ehug'a : « Patshanın' ullarının' basların alıp keldi » , — dep bildirgende , Ehu og'an : « Olardı eki u'yinshik etip , qala da'rwazasının' kirer awzına qoyın' , azang'a deyin sol jerde tursın » , — dedi .
12010009	Erten'ine azanda Ehu sırtqa shıg'ıp , pu'tkil xalıqqa bılay dedi : « Sizlerdin' ayıbın'ız joq . Hu'kimdarıma qarsı men bas ko'terdim ha'm onı men o'ltirdim . Al mınalardın' ba'rin kim o'ltirdi ?
12010010	Endi bilip qoyın'lar , Jaratqan İyenin' Axabtın' u'y-ishine qarsı aytqan so'zlerinin' birde birewi orınlanbay qalmaydı . Jaratqan İye O'z qulı İliyas arqalı aytqanların ju'zege asırdı » .
12010011	Ehu İzreelde Axabtın' u'y-ishinen qalg'an adamlardın' ha'mmesin , wa'zirlerin , jaqınların , ruwxaniylerin o'ltirdi . Onın' birde bir adamın tiri qaldırmadı . Patsha Axaziyanın' jaqınlarının' o'ltiriliwi
12010012	Son'ınan Ehu Samariyag'a qaray jolg'a shıqtı . Jolda shopanlarg'a tiyisli bolg'an Beyt-Eked degen jerden o'tip baratırıp ,
12010013	Yahuda patshası Axaziyanın' tuwısqanların ushırattı . Olardan : « Sizler kimsizler ? » — dep soradı . Olar : « Bizler Axaziyanın' tuwısqanlarımız . Patshanın' ha'm xanbiyke İzabeldin' ullarınan xabar alıwg'a baratırmız » , — dedi .
12010014	Ehu adamlarına : « Bulardı tiriley uslap alın'lar » , — dedi . Olardı tiriley uslap alıp , Beyt-Eked suw saqlag'ıshının' janında qılıshtan o'tkizdi . Olar qırq eki adam edi . Olardan birde biri aman qalmadı . Axabtın' basqa jaqınlarının' o'ltiriliwi
12010015	Ehu sol jerden ketkennen son' , o'zin ku'tip alıwg'a kiyatırg'an Rekab ulı Yonadabtı ushırattı ha'm onın' menen sa'lemlesip atırıp : — Menin' sag'an degen niyetim qalıs bolg'anı sıyaqlı , senin' de mag'an degen niyetin' qalıs pa ? — dedi . Yonadab og'an : — Awa , — dedi . Ehu : — Onda qolın'dı ber , — dedi . Yonadab qolın sozdı . Ehu onı arbasına mingizip :
12010016	— Menin' menen birge ju'r ha'm menin' Jaratqan İye ushın qanshelli jan ku'ydiretug'ınımdı ko'r , — dedi de , onı arbasına mingizip alıp ketti .
12010017	Son'ınan Ehu Samariyag'a bardı ha'm Jaratqan İyenin' İliyas arqalı aytqan so'zleri boyınsha Axabtın' Samariyada qalg'an barlıq adamların tu'p-tamırı menen joq qıldı . Baalg'a tabınatug'ınlardın' o'ltiriliwi
12010018	Ehu pu'tkil xalıqtı jıynap , olarg'a bılay dedi : « Axab Baalg'a az xızmet etti , al men og'an ko'birek xızmet etejaqpan .
12010019	Baaldın' barlıq payg'ambarların , ruwxaniylerin ha'm og'an tabınatug'ınlardın' ha'mmesin menin' aldıma shaqırın'lar , hesh kim kelmey qalmasın . Sebebi Baalg'a arnap ullı bir qurbanlıq berejaqpan . Kim de kim kelmey qalsa , ol o'ltiriledi » . Ehu bul jerde Baalg'a tabınatug'ınlardı joq qılıw ushın hiyle isletken edi .
12010020	Son'ınan Ehu : « Baalg'a arnap saltanatlı jıynalıs qılın' » , — dedi . Jıyın ja'riyalandı .
12010021	Ehu pu'tkil İzrailg'a xabarshılar jiberdi ha'm Baalg'a tabınatug'ınlardın' ha'mmesi keldi , birde bir adam kelmey qalmadı . Olar Baaldın' butxanasına kirdi , butxana awzına deyin lıqqa toldı .
12010022	Ehu muxaddes kiyimlerdi qorg'aytug'ın adamg'a : « Baalg'a tabınatug'ınlardın' ha'mmesine kiyim a'kelip ber » , — dedi . Ol olarg'a kiyim a'kelip berdi .
12010023	Ehu Rekab ulı Yonadab penen Baaldın' butxanasına kirip , Baalg'a tabınatug'ınlarg'a : « A'tirapın'ızg'a jaqsılap qaran' , aran'ızda Jaratqan İyege sıyınatug'ınlardan hesh kim bolmasın , bul jerde tek Baalg'a tabınatug'ınlar bolsın » , — dedi .
12010024	Son'ınan Ehu ha'm Yonadab jandırılatug'ın qurbanlıqtı ha'm basqa qurbanlıqlardı beriwdi basladı . Ehu butxananın' sırtına seksen adamdı qoyıp , olarg'a bılay dep eskertken edi : « Qolın'ızg'a bergen adamlardan birewi qashıp ketse , janın'ız benen to'leysiz » .
12010025	Jandırılatug'ın qurbanlıq beriw juwmaqlang'anda , Ehu saqshılarg'a ha'm a'skerbasılarg'a : « İshke kirip , olardı o'ltirin' , birde birewi qashıp ketpesin » , — dedi . Olar ha'mmeni qılıshtan o'tkizip , denelerin sırtqa ılaqtırdı . Keyin Baaldın' butxanasının' ishki bo'lmesine kirdi .
12010026	Butxanadan Baalg'a arnalg'an kiyeli taslardı alıp shıg'ıp , olardı o'rtep jiberdi .
12010027	Olar Baalg'a arnalg'an kiyeli tastı da , Baaldın' butxanasın da buzıp tasladı . Xalıq ol jerdi ha'zirgi ku'nge shekem ha'jetxana retinde paydalanıp kelmekte .
12010028	Solay etip , Ehu İzraildag'ı Baalg'a tabınıwshılıqtı joq qıldı .
12010029	Degen menen , ol Nabat ulı Yarobamnın' İzraildı baslag'an gu'nalarınan , yag'nıy Beyt-El ha'm Dandag'ı altın tanalarg'a tabınıwdan bas keshpedi .
12010030	Jaratqan İye Ehug'a : « Menin' na'zerimde tuwrı bolg'an islerdi islegenin' , Axabtın' u'y-ishine Menin' ju'regimde bolg'an ha'mme na'rseni islegenin' ushın , senin' na'silin' to'rtinshi a'wladqa deyin İzrail taxtında otıradı » , — dedi .
12010031	Biraq Ehu İzraildın' Qudayı Jaratqan İyenin' nızamı boyınsha ju'riwge shın ju'rekten ha'reket etpedi . Ol İzraildı gu'nag'a baslag'an Yarobamnın' gu'nalarınan waz keshpedi . Ehudın' o'limi
12010032	Sol ku'nleri Jaratqan İye İzrail jerlerin bo'leklep , qısqarta basladı . Aram patshası Xazael barlıq İzrail aymaqlarında izraillılardı jen'ip bardı .
12010033	Ol İordan da'ryasının' shıg'ısındag'ı Gad , Ruben ha'm Menashshe urıwlarına tiyisli bolg'an pu'tkil Gilad jerin , Arnon sayının' boyındag'ı Aroerden Giladqa ha'm Bashang'a deyingi jerlerdi basıp aldı .
12010034	Ehudın' qalg'an isleri ha'm ol islegen barlıq isler , onın' erlikleri İzrail patshalarının' jılnama kitabında jazılg'an .
12010035	Ehu o'lip , ata-babalarına qosıldı ha'm onı Samariyada jerledi . Onın' ornına ulı Ehoaxaz patsha boldı .
12010036	Ehu Samariyada İzrail u'stinen jigirma segiz jıl patshalıq etken edi .
12011001	Yahuda xanbiykesi Ataliya1 Yahuda patshası Axaziyanın' anası Ataliya ulının' o'ltirilgenin esitkende , patsha tuqımınan bolg'anlardın' ha'mmesin qırıp taslawdı sheshti .
12011002	Biraq patsha Yoramnın' qızı , Axaziyanın' qarındası Ehosheba Axaziya ulı Yoashtı patshanın' o'ltiriliwi kerek bolg'an ulları arasınan alıp qashıp , ta'rbiyashısı menen birge jatatug'ın bo'lmege jasırıp tasladı . Onı Ataliyadan jasırıp , o'limnen aman alıp qaldı .
12011003	Ataliya el u'stinen patshalıq etip turg'anda , bala Jaratqan İyenin' İbadatxanasında o'z ta'rbiyashısı menen altı jıl jasırın tu'rde jasadı . Ataliyag'a qarsı bas ko'teriw
12011004	Jetinshi jılı ruwxaniy Ehoyada karlı saqshılar menen saray saqshılarının' ju'zbasılarına adam jiberip , olardı o'z janına , Jaratqan İyenin' İbadatxanasına aldırdı . Sol jerde bul adamlar menen kelisim du'zip , olarg'a ant ishkizgennen son' , olarg'a patshanın' ulın ko'rsetti .
12011005	Keyin Ehoyada olarg'a buyrıq berip , bılay dedi : « Sizler bılay isleysizler : Shabbat ku'ni xızmetke kelgenin'izde , u'shten birin'iz patshanın' sarayın qorg'aysız .
12011006	U'shten birin'iz Sur da'rwazasın , al qalg'an u'shten birin'iz saray saqshılarının' artındag'ı da'rwazanı qorg'aysız . Usılayınsha saraydı qorg'aysız .
12011007	Shabbat ku'ni xızmetten shıqqan basqa eki topar saqshıların'ızdın' ha'mmesi Jaratqan İyenin' İbadatxanasının' janında patshanı qorg'aydı .
12011008	Ha'r bir adam quralların qolg'a alıp , patshanı qorshap tursın , kim de kim sapqa jaqınlassa , ol o'ltirilsin . Patsha ishke kirgende de , shıqqanda da onın' janında bolın'lar » .
12011009	Ju'zbasılar ruwxaniy Ehoyadanın' ha'mme buyrıqların orınladı . Ha'r bir ju'zbası Shabbat ku'ni xızmetke tu'setug'ın ha'm xızmetten shıg'atug'ın o'zinin' qol astındag'ı adamların alıp , ruwxaniy Ehoyadag'a keldi .
12011010	Ruwxaniy Jaratqan İyenin' İbadatxanasındag'ı patsha Dawıttan qalg'an nayza ha'm qalqanlardı ju'zbasılarg'a tarattı .
12011011	Patshanı qorg'aw ushın İbadatxananın' qublasınan arqasına deyin , qurbanlıq orınnın' ha'm İbadatxananın' a'tirapına qurallı saqshılar qoyıldı .
12011012	Ehoyada patshanın' ulı Yoashtı sırtqa alıp shıg'ıp , basına taj kiygizdi , qolına patshalıq nızamların berip , onı patsha dep ja'riyaladı . Onı maylap , patsha etip qoydı , al xalıq qol shappatlap : « Jasasın patsha ! » — dep qıshqırıstı .
12011013	Ataliya saqshılardın' ha'm xalıqtın' baqırısqan dawısların esitip , Jaratqan İyenin' İbadatxanasındag'ı jıynalg'an xalıqtın' janına keldi .
12011014	Qarasa , da'stu'r boyınsha patsha Jaratqan İyenin' İbadatxanasının' kireberisindegi o'renin' janında , al a'skerbasılar ha'm ka'rnayshılar onın' a'tirapında turg'an eken . Al pu'tkil u'lke xalqı bolsa , quwanısh penen ka'rnay shalıp turg'an eken . Sonda Ataliya kiyimlerin jırtıp : « Qıyanet , qıyanet ! » — dep baqırdı .
12011015	Ruwxaniy Ehoyada Ataliyanın' Jaratqan İyenin' İbadatxanasında o'ltiriliwin qa'lemedi . Sonlıqtan ju'zbasılarg'a : « Mına hayaldı bul jerden alıp shıg'ın'lar . Og'an ergenlerdi qılıshtan o'tkizin'ler » , — dep buwrıq berdi .
12011016	Ataliya tutıp alındı ha'm saraydın' At da'rwazasına a'kelinip , sol jerde o'ltirildi . Ruwxaniy Ehoyada kirgizgen o'zgerisler
12011017	Xalıqtın' Jaratqan İyenin' xalqı bolıwı ushın , Ehoyada patsha , xalıq ha'm Jaratqan İye arasında kelisim du'zdi . Ol patsha menen xalıq arasında da kelisim du'zdi .
12011018	U'lke xalqı Baaldın' butxanasına barıp , onı qıyrattı . Ondag'ı qurbanlıq orındı ha'm mu'sinlerdi buzıp tasladı , al Baaldın' ruwxaniyi Mattandı qurbanlıq orınlardın' aldında o'ltirdi . Ruwxaniy Ehoyada Jaratqan İyenin' İbadatxanasına qarawıllar qoydı .
12011019	Keyin ol ju'zbasılardı , karlı saqshılardı , saray saqshıların ha'm pu'tkil u'lke xalqın ertip , patshanı Jaratqan İyenin' İbadatxanasınan alıp shıqtı . Onı saqshılar da'rwazasının' jolı arqalı sarayg'a alıp keldi ha'm ol patshalar taxtına otırdı .
12011020	Pu'tkil u'lke xalqı shadlıqqa bo'lenip , qala tınıshlanıp qaldı . Sebebi Ataliya patsha sarayında qılısh penen o'ltirilgen edi .
12012001	Yoash taxtqa otırg'anda jeti jasta edi .
12012002	Yahuda patshası Yoashtın' İbadatxananı qayta qurıwı1 İzrail patshası Ehudın' patshalıg'ının' jetinshi jılında , Yoash Yahudag'a patsha boldı ha'm Erusalimde qırq jıl patshalıq etti . Onın' anası beer-shebalı bolıp , atı Sibiya edi .
12012003	Yoash ruwxaniy Ehoyadanın' ko'zinin' tirisinde Jaratqan İyenin' na'zerinde tuwrı bolg'an islerdi isledi . O'ytkeni ruwxaniy Ehoyada og'an jol ko'rsetetug'ın edi .
12012004	Biraq sıyınıw orınları joq qılınbadı ha'm xalıq ele sol orınlarda qurbanlıqlar berip , tu'tetkiler tu'tetetug'ın edi .
12012005	Sonda Yoash ruwxaniylerge bılay dedi : « Jaratqan İyenin' İbadatxanasına arnap alıp kelingen barlıq gu'misti : dizim boyınsha jıynalg'an jan salıg'ın ha'm Jaratqan İyenin' İbadatxanasına wa'de boyınsha berilgen yamasa erkli tu'rde berilgen gu'mislerdi toplan' .
12012006	Bul gu'mislerdi ruwxaniyler qaznashılardan qabıl etip alsın ha'm olardı İbadatxananın' buzılg'an jerleri bolsa , sol jerlerdi on'lawg'a sarplasın » .
12012007	Biraq Yoashtın' patshalıg'ının' jigirma u'shinshi jılında da ruwxaniyler İbadatxananın' buzılg'an jerlerin ele on'lamag'an edi .
12012008	Sonlıqtan patsha Yoash ruwxaniy Ehoyadanı ha'm basqa ruwxaniylerdi shaqırıp , olarg'a bılay dedi : « Ne ushın İbadatxananın' buzılg'an jerlerin on'lamay atırsızlar ? Endigiden bılay qaznashılardan gu'mis almay , olardı İbadatxananın' buzılg'an jerlerin on'law ushın berin'ler » .
12012009	Ruwxaniyler xalıqtan gu'mis almawg'a ha'm İbadatxananın' buzılg'an jerlerin on'lawg'a qatnaspawg'a ırazı boldı .
12012010	Ruwxaniy Ehoyada bir qutı alıp , onın' qaqpag'ının' u'stin testi de , qutını Jaratqan İyenin' İbadatxanasının' kirer awzındag'ı qurbanlıq orınnın' on' jag'ına qoydı . Bosag'adag'ı qadag'alawshı ruwxaniyler Jaratqan İyenin' İbadatxanasına alıp kelingen ha'mme gu'mislerdi qutıg'a salıp turdı .
12012011	Qutıg'a ko'p gu'mis jıyılg'anın ko'rgende , patshanın' xatkeri menen bas ruwxaniy kelip , Jaratqan İyenin' İbadatxanasına tu'sken gu'mislerdi qaltalap , ta'rezige tartıp o'lshedi .
12012012	O'lshengen gu'mislerdi Jaratqan İyenin' İbadatxanasının' islerin ju'rgiziw ushın qoyılg'an adamlarg'a berdi . Olar bul gu'mislerdi Jaratqan İyenin' İbadatxanasında islep atırg'an ustalarg'a , qurılısshılarg'a ,
12012013	o'riwshilerge ha'm tas jonıwshılarg'a to'ledi . Ja'ne de , Jaratqan İyenin' İbadatxanasın on'law ushın ag'ash , jonılg'an taslar satıp alıwg'a ha'm on'law ushın kerek bolg'an basqa da zatlarg'a sarplandı .
12012014	Biraq Jaratqan İyenin' İbadatxanasında jıynalg'an gu'misten İbadatxana ushın gu'mis qırmalar , pilik keskishler , qan sebetug'ın tabaqlar , ka'rnaylar ha'm altın yamasa gu'mis buyımlar islewde jumsalmadı .
12012015	Sebebi bul gu'misler tek jumısshılarg'a to'lenip , İbadatxana du'zetiwge sarplandı .
12012016	Jumısshılarg'a to'lew ushın gu'mis berilgen adamlardan hesh qanday esap talap etilmedi . Sebebi olar hadal isleytug'ın edi .
12012017	Ayıp ha'm gu'na qurbanlıg'ı ushın berilgen gu'misler Jaratqan İyenin' İbadatxanasına alıp kelinbedi , olar ruwxaniylerge tiyisli edi .
12012018	Sol waqıtta Aram patshası Xazael Gat qalasına hu'jim jasap , onı basıp aldı . Keyin ol Erusalimge hu'jim jasawg'a qarar etti .
12012019	Biraq Yahuda patshası Yoash o'z ata-babaları bolg'an Yahuda patshaları Ehoshafattın' , Yoramnın' , Axaziyanın' ha'm o'zinin' Jaratqan İyege atag'an muxaddes sıylarının' ha'mmesin , Jaratqan İyenin' İbadatxanasınan ha'm patsha sarayının' qaznasınan tabılg'an barlıq altınlardı Aram patshası Xazaelge jiberdi . Sonda Xazael de Erusalimnen shegindi .
12012020	Yoashtın' basqa isleri ha'm ol islegen barlıq isler Yahuda patshalarının' jılnama kitabında jazılg'an .
12012021	Yoashtın' xızmetshileri qozg'alan' ko'terip , og'an qarsı til biriktirdi ha'm onı Sillag'a baratug'ın jolda , Beyt-Milloda o'ltirdi .
12012022	Yoashtı o'ltirgen xızmetshileri Shimeat ulı Yozabad ha'm Shomer ulı Ehozabad edi . Yoash o'lip , ol Dawıttın' qalasına , ata-babalarının' janına qoyıldı . Onın' ornına ulı Amasiya patsha boldı .
12013001	İzrail patshası Ehoaxaz1 Yahuda patshası Axaziya ulı Yoashtın' patshalıg'ının' jigirma u'shinshi jılında , Ehu ulı Ehoaxaz Samariyada İzrailg'a patsha boldı ha'm on jeti jıl patshalıq etti .
12013002	Ehoaxaz Jaratqan İyenin' na'zerinde jaman islerdi isledi ha'm İzraildı gu'nag'a baslag'an Nabat ulı Yarobamnın' gu'naların dawam etip , olardan bas tartpadı .
12013003	Sol sebepli Jaratqan İyenin' İzrailg'a g'a'zebi qaynap , olardı uzaq waqıt Aram patshası Xazaeldin' ha'm onın' ulı Ben-Hadadtın' qolına berip qoydı .
12013004	Sonda Ehoaxaz Jaratqan İyege jalbarındı ha'm Jaratqan İye onı esitti . Sebebi Ol Aram patshasının' izraillılardı qalay ayawsız ezip atırg'anın ko'rip turg'an edi .
12013005	So'ytip Jaratqan İye izraillılarg'a bir qutqarıwshını jiberdi ha'm izraillılar aram xalqının' qol astınan qutılıp , burıng'ıday o'z u'ylerinde qa'wipsiz jasay basladı .
12013006	Degen menen , olar Yarobamnın' u'y-ishinin' İzraildı baslag'an gu'nalarınan bas tartpay , onı dawam etti ha'm kiyeli ag'ashı da Samariyada tura berdi .
12013007	Ehoaxazdın' eliw atlısı , on sawash arbası ha'm on mın' piyada a'skeri qaldı . O'ytkeni Aram patshası olardı qırıp , ku'lin ko'kke suwırg'an edi .
12013008	Ehoaxazdın' qalg'an isleri , ol islegen barlıq isler ha'm onın' qaharmanlıqları İzrail patshalarının' jılnama kitabında jazılg'an .
12013009	Ehoaxaz o'lip , ata-babalarına qosıldı ha'm onı Samariyag'a jerledi . Onın' ornına ulı Ehoash patsha boldı . İzrail patshası Ehoash
12013010	Yahuda patshası Yoashtın' patshalıg'ının' otız jetinshi jılında , Ehoaxaz ulı Ehoash Samariyada İzrailg'a patsha boldı ha'm on altı jıl patshalıq etti .
12013011	Ol Jaratqan İyenin' na'zerinde jaman bolg'an islerdi islep , Nabat ulı Yarobamnın' İzraildı baslag'an gu'nalarınan ju'z burmay , sol gu'nalardı dawam etti .
12013012	Ehoashtın' basqa isleri , ol islegen barlıq isler ha'm Yahuda patshası Amasiya menen urısqanda ko'rsetken qaharmanlıqları İzrail patshalarının' jılnama kitabında jazılg'an .
12013013	Ehoash o'lip , ata-babalarına qosıldı ha'm Samariyada İzrail patshalarının' janına jerlendi . Onın' taxtına ulı Yarobam otırdı . Payg'ambar Elishanın' o'limi
12013014	Elisha dawasız kesellikke shalındı . İzrail patshası Ehoash onı ko'riwge barıp : « A'kem , a'kem , İzraildın' arbası ha'm atlıları ! » — dep jıladı .
12013015	Elisha og'an : « Qolın'a oq jay menen oqlardı al » , — dedi . Patsha oq jay menen oqlardı aldı .
12013016	Elisha : « Oq jaydı ker » , — dedi . Patsha oq jaydı kerdi . Sonda Elisha qolların patshanın' qolları u'stine qoyıp :
12013017	« Shıg'ıs ta'reptegi aynanı ash » , — dedi . Patsha aynanı ashtı . Elisha : « Oqtı at » , — dedi . Ol attı . Elisha og'an : « Bul oq — Aram u'stinen seni jen'iske eristiretug'ın Jaratqan İyenin' jen'is og'ı . Sen Afekte olardı tolıg'ı menen joq qılasan' » , — dedi .
12013018	Son'ınan : « Oqlardı al » , — dedi . Patsha oqlardı alg'anda , Elisha og'an : « Oqlardı jerge ur » , — dedi . Patsha oqlardı u'sh ret jerge urdı da , toqtap qaldı .
12013019	Qudaydın' adamının' bug'an ashıwı kelip : « Bes-altı ret urıwın' kerek edi . Sonda aramlılardı tolıg'ı menen jen'gen bolar edin' . Endi aramlılardı tek u'sh ret g'ana jen'e alasan' » , — dedi .
12013020	Elisha o'lip , jerlendi . Ha'r jılı ba'ha'rde Moab basqınshıları İzrailg'a keletug'ın edi .
12013021	Bir ku'ni izraillılar bir o'lini jerlep atırg'anda basqınshılardı ko'rip qaldı ha'm o'lini Elishanın' go'rine ılaqtırıp qashtı . O'li dene Elishanın' su'yeklerine tiygende tirilip , ayaqqa turdı . İzrail ha'm Aram arasındag'ı sawash
12013022	Aram patshası Xazael Ehoaxazdın' patshalıg'ı da'wirinde izraillılarg'a zulımlıq etip keldi .
12013023	Biraq Jaratqan İye İbrayım , Isaq ha'm Yaqıp penen du'zgen kelisimine go're , izraillılarg'a miyrim-sha'pa'a't ko'rsetti ha'm rehim etip , olarg'a ju'z burdı . Olardı joq qılıwdı qa'lemedi ha'm bu'ginge deyin O'z da'rgayınan quwıp jibermedi .
12013024	Aram patshası Xazael o'lip , ornına ulı Ben-Hadad patsha boldı .
12013025	İzrail patshası Ehoash a'kesi Ehoaxazdın' patshalıg'ı da'wirinde qoldan bergen qalalardı Xazaeldin' ulı Ben-Hadadtan qaytarıp aldı . Ehoash onı u'sh ret jen'iliske ushıratıp , İzrail qalalarına qayta iyelik etti .
12014001	Yahuda patshası Amasiyanın' İzrail patshası Ehoashqa urıs ashıwı1 İzrail patshası Ehoaxazdın' ulı Ehoashtın' patshalıg'ının' ekinshi jılında Yahuda patshası Yoashtın' ulı Amasiya Yahuda taxtına otırdı .
12014002	Amasiya patsha bolg'anda , jigirma bes jasında edi , ol Erusalimde jigirma tog'ız jıl patshalıq etti . Onın' anası erusalimli bolıp , atı Ehoaddan edi .
12014003	Amasiya Jaratqan İyenin' na'zerinde tuwrı bolg'an islerdi islese de , babası Dawıtqa uqsamadı . Al ha'r bir iste ol a'kesi Yoashtan o'rnek aldı .
12014004	Ol da sıyınıw orınların joq qılmadı . Xalıq sol jerlerde qurbanlıqlar berip , tu'tetkiler tu'tetiwin dawam etti .
12014005	Amasiya o'zinin' patshalıq biyligin bekkemlep alg'annan son' , a'kese Yoash patshanı o'ltirgen xızmetshilerdi o'ltirdi .
12014006	Biraq Muwsanın' Nızam kitabında jazılg'anına say is tutıp , jınayatshılardın' balaların o'ltirmedi . Onda Jaratqan İye : « Balalar ushın a'keler , a'keler ushın balalar o'ltirilmesin . Ha'r bir adam o'z gu'nası ushın o'ltirilsin » , — dep buyırg'an edi .
12014007	Amasiya Duz oypatlıg'ında on mın' edomlını o'ltirip , Sela qalasın basıp aldı ha'm og'an Yoqteel dep at qoydı . Bul qala ha'zir de sol at penen ataladı .
12014008	Keyin Amasiya Ehudın' aqlıg'ı Ehoaxazdın' ulı İzrail patshası Ehoashqa xabarshılar jiberip : « Kel , jekpe-jek alısayıq » , — dep shaqırıq tasladı .
12014009	İzrail patshası Ehoash ta Yahuda patshası Amasiyag'a mınaday juwap jiberdi : « Lebanon tawlarındag'ı shat tiken sol jerdegi kedrge : „ Qızın'dı menin' ulıma hayallıqqa ber “ , — dep xabar jiberipti . Biraq Lebanon tawlarındag'ı bir jabayı haywan sol jerden o'tip baratırıp , shat tikendi jenship ketipti .
12014010	Sen edomlılardı jen'din' , sonlıqtan ko'kiregin' a'laspanda . Usı jen'isin'di juwıp , u'yin'de otır . Ja'njel baslawdın' ne keregi bar ? O'zin'nin' de , Yahudanın' da basın ba'lege qaldırajaqsan' » .
12014011	Degen menen , Amasiya qulaq aspadı . İzrail patshası Ehoash Yahuda patshası Amasiyag'a qarsı ju'ris qılıp , olar Yahudanın' Beyt-Shemesh qalasında ju'zbe-ju'z keldi .
12014012	Yahudalılar izraillılar ta'repinen qıyratılıp , u'ylerine qaray qashtı .
12014013	İzrail patshası Ehoash Axaziyanın' aqlıg'ı Yoashtın' ulı Yahuda patshası Amasiyanı Beyt-Shemeshte tutqıng'a aldı . Son'ınan Erusalimge kelip , qala diywalının' Efrayım da'rwazasınan Mu'yesh da'rwazasına shekemgi to'rt ju'z shıg'anaq aralıg'ın qulatıp tasladı .
12014014	Ol Jaratqan İyenin' İbadatxanasındag'ı ha'm patsha sarayındag'ı qaznadan tabılg'an ha'mme altın ha'm gu'mislerdi , ha'mme zatlardı , ja'ne de , kepilge qoyılatug'ın tutqınlardı alıp Samariyag'a qaytıp ketti .
12014015	Ehoashtın' basqa isleri , onın' qaharmanlıqları ha'm Yahuda patshası Amasiya menen qalay urısqanı İzrail patshalarının' jılnama kitabında jazılg'an .
12014016	Ehoash o'lip , ata-babalarına qosıldı ha'm Samariyag'a , İzrail patshalarının' janına jerlendi . Onın' ornına ulı Yarobam patsha boldı . Yahuda patshası Amasiyanın' o'limi
12014017	Yahuda patshası Yoash ulı Amasiya İzrail patshası Ehoaxaz ulı Ehoashtın' o'liminen son' , on bes jıl o'mir su'rdi .
12014018	Amasiyanın' basqa isleri Yahuda patshalarının' jılnama kitabında jazılg'an .
12014019	Erusalimde Amasiyag'a qarsı til biriktirilgenlikten , ol Laxishke qashtı . Biraq til biriktiriwshiler Amasiyanın' izinen Laxishke adam jiberip , onı sol jerde o'ltirtti .
12014020	Olar Amasiyanın' denesin atqa artıp , Erusalimge alıp keldi ha'm ol Dawıttın' qalasına , ata-babalarının' janına jerlendi .
12014021	Yahuda xalqı on altı jasar Azariyanı a'kesi Amasiyanın' ornına patsha etip qoydı .
12014022	A'kesi Amasiyanın' o'liminen keyin , Azariya Elat qalasın Yahudag'a qaytarıp alıp , onı qaytadan qurdı . İzrail patshası Yarobam
12014023	Yahuda patshası Yoash ulı Amasiyanın' patshalıg'ının' on besinshi jılında , Ehoash ulı Yarobam Samariyada İzrailg'a patsha boldı ha'm qırq bir jıl patshalıq etti .
12014024	Yarobam Jaratqan İyenin' na'zerinde jaman bolg'an islerdi isledi ha'm Nabat ulı Yarobamnın' İzraildı baslag'an gu'nalarınan waz keshpedi .
12014025	İzraildın' Qudayı Jaratqan İyenin' O'z qulı gat-xeferli payg'ambar Amittay ulı Yunus arqalı aytqan so'zleri boyınsha , Yarobam Lebo-Xamattan O'li ten'izge shekemgi İzrail jerlerin qayta tikledi .
12014026	Sebebi Jaratqan İye İzrail xalqı tartıp atırg'an ku'shli azaptı ko'rdi . Qul da , azat adam da , ha'mmesi azap ishinde bolıp , olarg'a ja'rdem bergendey hesh kim joq edi .
12014027	Jaratqan İye İzraildın' atın jer betinen joq qılıp jiberiwdi qa'lemegenlikten , Ehoash ulı Yarobam arqalı olardı qutqardı .
12014028	Yarobamnın' basqa isleri , ol islegen barlıq isler , onın' qaharmanlıqları , qalay urısqanları ha'm Yahudag'a tiyisli bolg'an Damask penen Xamattı İzrailg'a qalay qaytarıp alg'anı haqqında İzrail patshalarının' jılnama kitabında jazılg'an .
12014029	Yarobam o'lip , ata-babaları bolg'an İzrail patshalarına qosıldı . Onın' ornına ulı Zexariya patsha boldı .
12015001	Yahuda patshası Azariya1 İzrail patshası Yarobamnın' patshalıg'ının' jigirma jetinshi jılında , Yahuda patshası Amasiyanın' ulı Azariya Yahudag'a patsha boldı .
12015002	Azariya on altı jasında taxtqa otırıp , Erusalimde eliw eki jıl patshalıq etti . Onın' anası erusalimli bolıp , atı Exoliya edi .
12015003	Azariya da a'kesi Amasiyag'a uqsap , Jaratqan İyenin' na'zerinde tuwrı bolg'an islerdi isledi .
12015004	Biraq sıyınıw orınları alıp taslanbadı ha'm xalıq sol jerlerde qurbanlıqlar berip , tu'tetkiler tu'tetiwin dawam etti .
12015005	Jaratqan İye patsha Azariyanı jazaladı . Ol bir o'mir jaman teri keselligine shalınıp , bo'lek bir u'yde jasadı . Saraydı ha'm u'lke xalqın onın' ulı Yotam basqardı .
12015006	Azariyanın' basqa isleri ha'm ol islegen barlıq isler Yahuda patshalarının' jılnama kitabında jazılg'an .
12015007	Azariya o'lip , ata-babalarına qosıldı ha'm Dawıttın' qalasındag'ı ata-babalarının' janına jerlendi . Onın' ornına ulı Yotam patsha boldı . İzrail patshası Zexariya
12015008	Yahuda patshası Azariyanın' patshalıg'ının' otız segizinshi jılında , Yarobam ulı Zexariya Samariyada İzrailg'a patsha boldı ha'm altı ay patshalıq etti .
12015009	Ata-babaları sıyaqlı , ol Jaratqan İyenin' na'zerinde jaman bolg'an islerdi isledi ha'm Nabat ulı Yarobamnın' İzraildı baslag'an gu'nalarınan bas tartpadı .
12015010	Yabesh ulı Shallum Zexariyag'a qarsı til biriktirip , onı xalıqtın' aldında o'ltirdi ha'm ornına o'zi patsha boldı .
12015011	Zexariyanın' basqa isleri İzrail patshalarının' jılnama kitabında jazılg'an .
12015012	Solay etip , Jaratqan İyenin' Ehug'a : « Senin' na'silin' to'rtinshi a'wladqa deyin İzrail taxtında otıradı » , — dep aytqan so'zi orınlandı . İzrail patshası Shallum
12015013	Yahuda patshası Uzziyanın' patshalıg'ının' otız tog'ızınshı jılında , Yabesh ulı Shallum İzrailg'a patsha boldı ha'm Samariyada bir ay patshalıq etti .
12015014	Gad ulı Menaxem Tirsadan Samariyag'a kelip , sol jerde Yabesh ulı Shallumdı o'ltirdi ha'm onın' ornına o'zi patsha bolıp aldı .
12015015	Shallumnın' basqa isleri ha'm ol du'zgen qastıyanshılıq İzrail patshalarının' jılnama kitabında jazılg'an .
12015016	Sol waqıtta Menaxem Tirsadan shıg'ıp , o'zine da'rwazaların ashpag'anı ushın , Tifsax qalasın ha'm onın' a'tirapındag'ı awıllardın' ha'mmesin qırdı ha'm ha'miledar hayallardın' qarınların jarıp tasladı . İzrail patshası Menaxem
12015017	Yahuda patshası Azariyanın' patshalıg'ının' otız tog'ızınshı jılında , Gad ulı Menaxem İzrailg'a patsha bolıp , Samariyada on jıl patshalıq etti .
12015018	Ol Jaratqan İyenin' na'zerinde jaman bolg'an islerdi isledi ha'm o'miri boyı Nabat ulı Yarobamnın' İzraildı baslag'an gu'nalarınan ju'z burmadı .
12015019	Assiriya patshası Pul İzrailg'a hu'jim etti . Biraq Menaxem Puldın' qollap-quwatlawına erisiw arqalı o'z patshalıg'ın bekkemlew ushın , Pulg'a mın' talant gu'mis berdi .
12015020	Menaxem Assiriya patshasına beriw ushın , İzraildag'ı bay adamlardın' ha'r birine eliw shekel gu'misten salıq saldı . Solay etip , Assiriya patshası elden sheginip , o'z u'lkesine qaytıp ketti .
12015021	Menaxemnin' basqa isleri ha'm ol islegen barlıq isler İzrail patshalarının' jılnama kitabında jazılg'an .
12015022	Menaxem o'lip , ata-babalarına qosıldı ha'm onın' ornına ulı Peqaxiya patsha boldı . İzrail patshası Peqaxiya
12015023	Yahuda patshası Azariyanın' patshalıg'ının' eliwinshi jılında , Menaxem ulı Peqaxiya Samariyada İzrailg'a patsha boldı ha'm eki jıl patshalıq etti .
12015024	Peqaxiya Jaratqan İyenin' na'zerinde jaman bolg'an islerdi isledi ha'm Nabat ulı Yarobamnın' İzraildı baslag'an gu'nalarınan bas tartpadı .
12015025	Peqaxiyanın' a'skerbasılarınan biri Remaliya ulı Peqax og'an qarsı til biriktirdi . Ol janına giladlı eliw adamdı alıp , Argob ha'm Arye degen adamlar menen birikti de , Samariyadag'ı saraydın' qorg'anında Peqaxiyanı o'ltirip , ornına o'zi patsha boldı .
12015026	Peqaxiyanın' basqa isleri ha'm ol islegen barlıq isler İzrail patshalarının' jılnama kitabında jazılg'an . İzrail patshası Peqax
12015027	Yahuda patshası Azariyanın' patshalıg'ının' eliw ekinshi jılında , Remaliya ulı Peqax Samariyada İzrailg'a patsha boldı ha'm jigirma jıl patshalıq etti .
12015028	Ol Jaratqan İyenin' na'zerinde jaman bolg'an islerdi isledi ha'm Nabat ulı Yarobamnın' İzraildı baslag'an gu'nalarınan ju'z burmadı .
12015029	İzrail patshası Peqaxtın' da'wirinde , Assiriya patshası Tiglat-Pileser İzraildın' İyyon , Abel-Beyt-Maaxa , Yanoax , Kedesh , Xasor qalaların ha'm Gilad , Galila , Naftaliy u'lkelerin basıp alıp , xalqın Assiriyag'a aydap ketti .
12015030	Yahuda patshası Uzziya ulı Yotamnın' patshalıg'ının' jigirmalanshı jılında , Ela ulı Hoshea Remaliya ulı Peqaxqa qarsı til biriktirip , onı o'ltirdi ha'm ornına o'zi patsha boldı .
12015031	Peqaxtın' basqa isleri ha'm ol islegen barlıq isler İzrail patshalarının' jılnama kitabında jazılg'an . Yahuda patshası Yotam
12015032	İzrail patshası Remaliya ulı Peqaxtın' patshalıg'ının' ekinshi jılında , Uzziya ulı Yotam Yahudag'a patsha boldı .
12015033	Yotam jigirma bes jasında patsha boldı ha'm Erusalimde on altı jıl patshalıq etti . Onın' anasının' atı Erusha bolıp , ol Sadoq degen adamnın' qızı edi .
12015034	Yotam da a'kesi Uzziyag'a uqsap , Jaratqan İyenin' na'zerinde tuwrı bolg'an islerdi isledi .
12015035	Biraq sıyınıw orınları joq qılınbay , xalıq ol jerlerde ele qurbanlıqlar berip , tu'tetkiler tu'tetetug'ın edi . Yotam Jaratqan İyenin' İbadatxanasının' joqarg'ı da'rwazasın saldırdı .
12015036	Yotamnın' basqa isleri ha'm ol islegen barlıq isler Yahuda patshalarının' jılnama kitabında jazılg'an .
12015037	Sol ku'nlerde Jaratqan İye Aram patshası Resin menen İzrail patshası Remaliya ulı Peqaxtı Yahudag'a hu'jimge jibere basladı .
12015038	Yotam o'lip , ata-babalarına qosıldı ha'm babası Dawıttın' qalasına , ata-babalarının' janına jerlendi . Onın' ornına ulı Axaz patsha boldı .
12016001	Yahuda patshası Axaz1 İzrail patshası Remaliya ulı Peqaxtın' patshalıg'ının' on jetinshi jılında , Yotam ulı Axaz Yahudag'a patsha boldı .
12016002	Axaz jigirma jasında patsha bolıp , Erusalimde on altı jıl patshalıq etti . Ol Qudayı Jaratqan İyenin' na'zerinde tuwrı bolg'an islerdi islegen babası Dawıtqa uqsamadı .
12016003	Axaz İzrail patshalarının' jolınan ju'rdi . Ha'tte , Jaratqan İye İzrail xalqının' aldınan quwıp jibergen milletlerdin' jerkenishli da'stu'rlerine eliklep , o'z ulın otqa jag'ıp , qurban etti .
12016004	Ol sıyınıw orınlarında , ha'r bir biyiklikte ha'm qoyıw japıraqlı terektin' astında qurbanlıqlar berip , tu'tetkiler tu'tetti .
12016005	Sonda Aram patshası Resin ha'm İzrail patshası Remaliya ulı Peqax Erusalimdi basıp alıw ushın hu'jim etti . Olar qalanı qamal qılıp tursa da , Axazdı jen'e almadı .
12016006	Sol arada Aram patshası Resin Elat qalasın qaytarıp alıp , ol jerdegi Yahuda xalqın quwıp jiberdi . Son'ınan edomlılar Elatqa qonıs bastı , olar ha'zir de sol jerde jasaydı .
12016007	Axaz Assiriya patshası Tiglat-Pileserge elshilerin jiberip : « Men sizin' qulın'ız ha'm xızmetshin'izben . Kelip , mag'an hu'jim etip atırg'an Aram ha'm İzrail patshalarının' qolınan meni qutqarın' » , — dedi .
12016008	Axaz Jaratqan İyenin' İbadatxanasınan ha'm saraydın' qaznasınan tabılg'an gu'mis ha'm altınlardı alıp , Assiriya patshasına sawg'ag'a berip jiberdi .
12016009	Assiriya patshası Axazdın' tilegin orınlap , Damaskke hu'jim etip , onı qolg'a kirgizdi . Qala xalqın Kirge su'rgin qılıp , Resindi o'ltirdi .
12016010	Patsha Axaz Assiriya patshası Tiglat-Pileserdi qarsı alıw ushın Damaskke barg'anda , sol jerdegi qurbanlıq orındı ko'rdi . Ol qurbanlıq orınnın' su'wretin ha'm qurılısının' sızılmasın ruwxaniy Uriyag'a jiberdi .
12016011	Ruwxaniy Uriya patsha Axaz Damaskten kelgenshe , Damaskten ol jibergen u'lgi boyınsha , qurbanlıq orın qurdırıp qoydı .
12016012	Patsha Damaskten qaytıp kelgende , qurbanlıq orındı ko'rdi ha'm og'an jaqınlap , u'stinde qurbanlıqlar berdi .
12016013	Ol qurbanlıq orında jandırılatug'ın qurbanlıg'ın ha'm g'a'lle sadaqasın tu'tetip jandırdı , og'an ishimlik sadaqasın quyıp , tatıwlıq qurbanlıg'ının' qanın septi .
12016014	Al Jaratqan İyenin' aldındag'ı qoladan islengen qurbanlıq orındı İbadatxananın' aldınan , yag'nıy taza qurbanlıq orın menen İbadatxana ortasında turg'an ornınan jıljıtıp , onı jan'a qurbanlıq orınnın' arqa ta'repine qoydı .
12016015	Son'ınan patsha Axaz ruwxaniy Uriyag'a mınaday buyrıq berdi : « Azang'ı jandırılatug'ın qurbanlıqtı ha'm keshki g'a'lle sadaqasın , patsha bergen jandırılatug'ın qurbanlıqtı ha'm g'a'lle sadaqasın , u'lke xalqı bergen jandırılatug'ın qurbanlıqtı , g'a'lle sadaqasın ha'm ishimlik sadaqasın u'lken qurbanlıq orında usın . Jandırılatug'ın qurbanlıqlardın' ha'm basqa qurbanlıqlardın' ha'mmesinin' qanın og'an sep . Al qoladan islengen qurbanlıq orındı men keleshekti biliw ushın qollanaman » .
12016016	Ruwxaniy Uriya patsha Axazdın' buyrıqların tolıq orınladı .
12016017	Patsha Axaz tu'beldiriklerdin' taxtaların kestirip , u'stindegi la'genlerdi aldırıp tasladı . Hawızdı da qola bug'alardın' u'stinen tu'sirip , to'selgen tastın' u'stine qoydı .
12016018	Assiriya patshasına jag'ınıw ushın , ol Shabbat ku'nleri Jaratqan İyenin' İbadatxanasına kiretug'ın u'sti jabıq joldı ha'm patsha kiretug'ın qapını jawıp tasladı .
12016019	Axazdın' basqa isleri haqqında Yahuda patshalarının' jılnama kitabında jazılg'an .
12016020	Axaz o'lip , ata-babalarına qosıldı ha'm Dawıttın' qalasına , ata-babalarının' janına jerlendi . Onın' ornına ulı Xizkiya patsha boldı .
12017001	İzraildın' son'g'ı patshası Hoshea1 Yahuda patshası Axazdın' patshalıg'ının' on ekinshi jılında , Ela ulı Hoshea Samariyada İzrailg'a patsha bolıp , tog'ız jıl patshalıq etti .
12017002	Ol Jaratqan İyenin' na'zerinde jaman islerdi isledi . Biraq o'zinen aldıng'ı İzrail patshalarınan ta'wirirek edi .
12017003	Assiriya patshası Shalmanasar Hosheag'a qarsı sawash ashtı . Hoshea ta'slim bolıp , og'an salıq to'ley basladı .
12017004	Biraq Assiriya patshası Hosheanın' satqınlıq etkenin bilip qaldı . Sebebi Hoshea Mısır patshası Sog'a xabarshılar jibergen edi ha'm Assiriya patshasına ha'r jılı to'leytug'ın salıg'ın to'lemey qoyg'an edi . Sonlıqtan Assiriya patshası onı tutıp alıp , zindang'a tasladı . Samariyanın' qulawı
12017005	Assiriya patshası pu'tkil İzrail jerlerine hu'jim qılıp , Samariyanı u'sh jıl qamal etip turdı .
12017006	Hosheanın' patshalıg'ının' tog'ızınshı jılında , Assiriya patshası Samariyanı qolg'a kirgizip , İzrail xalqın Assiriyag'a su'rgin etti . Olardı Xalaxqa , Gozan da'ryası boyındag'ı Xaborg'a ha'm Midiya qalalarına ornalastırdı .
12017007	Bulardın' ha'mmesi izraillılardın' o'zlerin Mısır patshası faraonnın' qol astınan , Mısır jerinen alıp shıqqan Qudayı Jaratqan İyege qarsı gu'na islegeni sebepli ju'z berdi . Olar basqa qudaylarg'a tabına basladı .
12017008	Olar o'zlerinin' aldınan Jaratqan İye quwıp shıg'arg'an xalıqlardın' da'stu'rleri ha'm İzrail patshalarının' shıg'arg'an da'stu'rleri boyınsha jasadı .
12017009	İzraillılar o'zlerinin' Qudayı Jaratqan İyege unamaytug'ın bul islerdi jasırın isleytug'ın edi . Olar awıllardan baslap , qorg'anlı qalalarg'a shekem ha'mme jerde o'zleri ushın sıyınıw orınların qurdı .
12017010	Ha'r bir biyiklikke ha'm qoyıw japıraqlı terektin' astına kiyeli taslar ha'm kiyeli ag'ashların ornattı .
12017011	Olar Jaratqan İyenin' o'zlerinin' aldınan quwıp shıg'arg'an xalıqları sıyaqlı , barlıq sıyınıw orınlarında tu'tetkiler tu'tetti ha'm islegen jaman isleri menen Jaratqan İyeni g'a'zeplendirdi .
12017012	Jaratqan İyenin' o'zlerine : « Bulay islemen'ler » , — degenine qaramastan , olar butlarg'a tabındı .
12017013	Sonda Jaratqan İye O'zinin' barlıq payg'ambarları ha'm wa'liyleri arqalı İzrail ha'm Yahudag'a bılay dep eskertti : « Jaman jolın'ızdan qaytın'lar . Ata-babaların'ızg'a buyırg'an ha'm qullarım bolg'an payg'ambarlarım arqalı sizlerge jibergen Nızamdag'ı barlıq buyrıqlarıma ha'm qag'ıydalarıma boysının'lar » .
12017014	Biraq olar qulaq salmay , Qudayı Jaratqan İyege isenbegen ata-babalarına uqsap qaysarlıq qıldı .
12017015	Olar Onın' qag'ıydalarınan , ata-babaları menen du'zgen kelisiminen ha'm o'zlerine berilgen eskertiwlerinen ju'z burıp , ma'nissiz butlarg'a tabındı ha'm o'zleri de ma'nissiz o'mir su'rdi . Jaratqan İye : « A'tirapın'ızdag'ı xalıqlarg'a uqsap jasaman'lar » , — dep buyırsa da , olar sol xalıqlardın' a'detlerine go're jasay berdi .
12017016	Olar o'zlerinin' Qudayı Jaratqan İyenin' barlıq buyrıqlarınan ju'z burıp , tananın' eki mu'sini menen kiyeli ag'ashın isledi ha'm pu'tkil aspan denelerine tabınıp , Baalg'a xızmet etti .
12017017	Ulların ha'm qızların otta qurbanlıqqa berdi , palkerlik etti ha'm belgilerdi jorıdı . Jaratqan İyenin' na'zerinde jaman islerdi islewge berilip ketip , Onın' g'a'zebin keltirdi .
12017018	Sonlıqtan Jaratqan İyenin' izraillılarg'a qattı g'a'zebi keldi ha'm Yahuda urıwınan basqasının' ha'mmesin O'z da'rgayınan quwdı .
12017019	Biraq Yahuda da O'z Qudayı Jaratqan İyenin' buyrıqlarına boysınbay , olar da izraillılar islegen da'stu'rlerdi isledi .
12017020	Aqıbette , Jaratqan İye pu'tkil İzrail urpaqlarınan ju'z burıp , olardı jazaladı ha'm basqınshılardın' qolına ta'slim etip , ha'mmesin O'z da'rgayınan shıg'arıp jiberdi .
12017021	Burın Jaratqan İye izraillılardı Dawıttın' urpag'ının' qolınan tartıp alg'annan son' , izraillılar Nabat ulı Yarobamdı patsha etip qoyg'an edi . Yarobam olardı Jaratqan İyenin' jolınan shıg'arıp , ullı gu'nag'a basladı .
12017022	İzrail urpaqları Yarobam islegen barlıq gu'nalarg'a qosıldı , bul gu'nalardan bas tartpadı .
12017023	Aqırında , Jaratqan İye O'z qulları bolg'an payg'ambarlar arqalı aytqanı sıyaqlı , izraillılardı O'z da'rgayınan quwıp jiberdi . Olar o'z jerinen Assiriyag'a su'rgin etildi . Bu'gin de olar sol jerde jasaydı . Samariyag'a qonıs basqanlar
12017024	Assiriya patshası Babilon , Kuta , Awwa , Xamat ha'm Sefarwayım qalalarınan adamlardı ko'shirip a'kelip , izraillılardın' ornına Samariya jerine qonıslandırdı . Olar Samariyanı iyelep , onın' qalalarında jasay basladı .
12017025	Olar sol jerde jasay baslag'an waqıtları Jaratqan İyege sıyınbadı . Sonlıqtan Jaratqan İye olarg'a arıslanlardı jiberdi , arıslanlar olardın' ayırımların o'ltire basladı .
12017026	Sonda Assiriya patshasına mınaday xabar jetti : « Siz Samariya qalalarına ko'shirip a'kelip qonıslandırg'an xalıqlar sol jerdin' qudayına qalay sıyınıwdı bilmeydi . Xalıq u'lke qudayının' nızamların bilmegeni ushın , u'lke qudayı u'lkege arıslanlar jiberip atır , arıslanlar da adamlardı o'ltirip atır » .
12017027	Assiriya patshası : « Samariyadan su'rgin etip a'kelingen ruwxaniylerden birin izge qaytarın' . Ol barıp , sol jerde jasasın ha'm olarg'a sol jerdin' qudayının' nızamların u'yretsin » , — dep buyırdı .
12017028	Samariyadan su'rgin etilgen ruwxaniylerden biri kelip , Beyt-Elde jasadı ha'm Jaratqan İyege qalay sıyınıwdı olarg'a u'yretti .
12017029	Degen menen , Samariya qalalarına qonıs basqan ha'r bir xalıq o'z qudaylarının' mu'sinlerin isledi . Olardı izraillılar Samariyada jasag'an waqtında qurg'an sıyınıw orınlarına qoydı .
12017030	Babilonnan kelgenler Sukkot-Benot degen , Kuttan kelgenler Nergal degen , Xamattan kelgenler Ashima degen ,
12017031	Awwadan kelgenler Nibxaz ha'm Tartaq degen butlardı isledi . Al Sefarwayımnan kelgenler Sefarwayım qudayları Adrammelex penen Anammelexke arnap ulların otta jandırdı .
12017032	Bir ta'repten olar Jaratqan İyege sıyınsa , ekinshi ta'repten sıyınıw orınlarındag'ı butxanalarda xızmet etiw ushın , aralarınan ruwxaniyler saylap qoydı .
12017033	Sol jerge ko'ship kelgen ha'r bir xalıq Jaratqan İyege sıyınıw menen birge , o'z xalıqlarının' da'stu'rleri boyınsha o'z qudaylarına da tabındı .
12017034	Ha'zir de olar sol eski da'stu'rleri boyınsha jasap keledi . Olar Jaratqan İyeden qorqpaydı , Jaratqan İye İzrail dep at bergen Yaqıptın' urpag'ına buyırg'an qag'ıydalarg'a , pa'rmanlarg'a , nızamlarg'a ha'm buyrıqlarg'a boysınbaydı .
12017035	Jaratqan İye Yaqıptın' urpag'ı menen kelisim du'zip , olarg'a bılay dep buyırg'an edi : « Basqa qudaylardan qorqıp , olarg'a tabınban'lar ha'm olarg'a xızmet etip , qurbanlıq bermen'ler .
12017036	Tek ullı qu'direti ha'm sozg'an qolı menen sizlerdi Mısır jerinen alıp shıqqan Jaratqan İyeden qorqın'lar , Og'an sıyınıp , qurbanlıq berin'ler .
12017037	Sizler ushın jazg'an qag'ıydaların , pa'rmanların , nızamların ha'm buyrıqların ba'rha muqıyatlı tu'rde orınlan'lar ha'm basqa qudaylardan qorqpan'lar .
12017038	Menin' sizler menen du'zgen kelisimimdi umıtpan'lar , basqa qudaylardan qorqpan'lar .
12017039	Tek Qudayın'ız Jaratqan İyeden qorqın'lar . Ol sizlerdi barlıq dushpanların'ızdın' qolınan qutqaradı » .
12017040	Biraq Samariyag'a qonıs basqan xalıqlar bul so'zlerge qulaq aspay , o'zlerinin' burıng'ı a'detleri boyınsha jasay berdi .
12017041	Sol xalıqlar ha'm Jaratqan İyege , ha'm o'zleri jondırıp isletken mu'sinlerge sıyındı . Olardın' balaları da , balalarının' balaları da o'zlerinin' ata-babaları islegen isti bu'ginge deyin dawam etpekte .
12018001	Yahuda patshası Xizkiya1 İzrail patshası Ela ulı Hosheanın' patshalıg'ının' u'shinshi jılında , Axaz ulı Xizkiya Yahudag'a patsha boldı .
12018002	Xizkiya jigirma bes jasında patsha bolıp , Erusalimde jigirma tog'ız jıl patshalıq etti . Onın' anasının' atı Abiya bolıp , ol Zexariyanın' qızı edi .
12018003	Ol da atası Dawıtqa uqsap , Jaratqan İyenin' na'zerinde tuwrı bolg'an islerdi isledi .
12018004	Ol sıyınıw orınların joq qıldı , kiyeli taslardı maydalap , kiyeli ag'ashın kesip tasladı , Muwsa islegen mıs jılandı da bo'lip , maydaladı . Sebebi izraillılar onı Nexushtan dep atap , sol ku'nge deyin og'an arnap tu'tetki tu'tetetug'ın edi .
12018005	Patsha Xizkiya İzraildın' Qudayı Jaratqan İyege isendi . Onnan burın da , onnan keyin de , Yahuda patshaları arasında og'an uqsag'anı bolmadı .
12018006	Ol Jaratqan İyege sadıq bolıp , Onnan ju'z burmadı ha'm Jaratqan İyenin' Muwsa arqalı bergen buyrıqların orınladı .
12018007	Sonlıqtan Jaratqan İye onın' menen birge edi . Xizkiya ne islese de , tabısqa eristi . Ol Assiriya patshasına qarsı bas ko'terip , og'an boysınıwdan bas tarttı .
12018008	Ol Gaza ha'm onın' a'tirapına shekem , awıllardan baslap , qorg'anlı qalalarg'a shekemgi ha'mme jerlerdegi filistlerdi qırıp tasladı .
12018009	Xizkiyanın' patshalıg'ının' to'rtinshi jılında , İzrail patshası Ela ulı Hosheanın' patshalıg'ının' jetinshi jılında , Assiriya patshası Shalmanasar Samariyag'a hu'jim jasap , qalanı qamal etti .
12018010	Ol u'sh jıldan son' , Samariyanı qolg'a kirgizdi . Solay etip , Xizkiyanın' patshalıg'ının' altınshı , İzrail patshası Hosheanın' patshalıg'ının' tog'ızınshı jılında , Samariya basıp alındı .
12018011	Assiriya patshası izraillılardı Assiriyag'a su'rgin etip , olardı Xalaxqa , Xabor da'ryasının' boyındag'ı Gozang'a ha'm Midiya qalalarına ornalastırdı .
12018012	Bul waqıya izraillılardın' Qudayı Jaratqan İyenin' so'zine qulaq aspag'anı , Onın' kelisimin buzg'anı sebepli ju'z berdi . Sebebi izraillılar Qudayı Jaratqan İyenin' qulı Muwsa arqalı bergen buyrıqlarına boysınbadı . Olardı tın'lamadı da , orınlamadı da . Sanxeribtin' abay etiwi
12018013	Xizkiyanın' patshalıg'ının' on to'rtinshi jılında , Assiriya patshası Sanxerib Yahudanın' barlıq qorg'anlı qalalarına hu'jim jasap , olardı basıp aldı .
12018014	Sonda Yahuda patshası Xizkiya Laxish qalasındag'ı Assiriya patshasına : « Men ayıplıman , menin' jerimnen ketsen'iz . Ne talap etsen'iz de , to'leymen » , — dep xabar jiberdi . So'ytip , Assiriya patshası Yahuda patshası Xizkiyag'a u'sh ju'z talant gu'mis ha'm otız talant altın salıq saldı .
12018015	Xizkiya Jaratqan İyenin' İbadatxanasınan ha'm saraydın' qaznasınan tabılg'an gu'mistin' ha'mmesin og'an berdi .
12018016	Sonday-aq Yahuda patshası Xizkiya Jaratqan İyenin' İbadatxanasının' esiklerin ha'm jaqlawların altın menen qaplatqan edi . Ol o'zi qaplatqan usı altınlardı qırshıp alıp , olardı da Assiriya patshasına berdi .
12018017	Degen menen , Assiriya patshası sa'rka'rdasın , a'skeriy wa'kilin ha'm bas wa'zirin u'lken armiya menen Laxishten Erusalimge , patsha Xizkiyag'a jiberdi . Olar Erusalimge kelip , kir juwıwshının' atızına baratug'ın joldag'ı , Joqarg'ı Hawızdın' suw jolı janında toqtadı .
12018018	Olar patshanı shaqırttı . Saray basqarıwshısı Xilkiya ulı Elakim , xatker Shebna ha'm jılnamashı Asaf ulı Yoax assiriyalılarg'a bardı .
12018019	Sonda Assiriya patshasının' bas wa'ziri olarg'a bılay dedi : « Ullı patsha , Assiriya patshasının' mına so'zlerin Xizkiyag'a jetkizin' : „ Nen'e isenip tursan' ?
12018020	Urıs ushın joba ha'm ku'sh bar dep aytasan' , biraq sen tek bos so'zlerdi aytıp tursan' . Sen kimge isenip , mag'an qarsı bas ko'terip tursan' ?
12018021	Mine , sen o'zine su'yengennin' alaqanın tesetug'ın sınıq qamıs hasag'a uqsag'an Mısırg'a su'yenip tursan' . Mısır patshası faraon o'zine isengenlerdin' ha'mmesine usınday .
12018022	Ba'lkim mag'an : Bizler Qudayımız Jaratqan İyege isenemiz , — dersizler . Yahuda ha'm Erusalim xalqına : Tek Erusalimde , mına qurbanlıq orında sıyının'lar , — dep sıyınıw orınların ha'm qurbanlıq orınların joq qılg'an Xizkiya emes pe edi ? “
12018023	Endi sen , menin' mırzam Assiriya patshası menen mawasag'a kel . Eger men sag'an eki mın' bas at bersem , olarg'a minetug'ın sonsha adam taba alar ma edin' ?
12018024	Solay eken , mırzamnın' en' ha'lsiz a'skerbasısın da jen'e almaysan'-g'o . Yamasa Mısırdın' sawash arbaları menen atlılarına isenip tursan' ba ?
12018025	„ Qala berse , men bul jerdi wayran etiw ushın Jaratqan İyenin' erki menen kelmedim be ? Jaratqan İye mag'an : Sol u'lkege hu'jim qılıp , onı wayran et , — dedi “ » .
12018026	Xilkiya ulı Elakim , Shebna ha'm Yoax bas wa'zirge bılay dep juwap berdi : « Bul qulların'ız benen arameyshe so'ylese berin' , tu'sinemiz . Diywal u'stindegi xalıqqa esittirip , bizler menen yahudiy tilinde so'ylespen'iz » .
12018027	Bas wa'zir olarg'a : « Mırzam meni bul so'zlerdi tek mırzan'a ha'm sag'an aytıw ushın emes , al sizler menen birge o'z da'retin jep , sidigin ishiwge duwshar bolatug'ın diywal u'stinde otırg'an adamlarg'a da jetkeriw ushın jiberdi » , — dedi .
12018028	Son'ınan bas wa'zir ornınan turıp , yahudiy tilinde bılay dep baqırdı : « Ullı patshanın' , Assiriya patshasının' so'zlerine qulaq salın'lar !
12018029	Patsha bılay deydi : „ Xizkiya sizlerdi aldamay-aq qoysın . Ol sizlerdi menin' qolımnan qutqara almaydı .
12018030	Ol : Jaratqan İye bizlerdi qutqaradı , qala Assiriya patshasının' qolına berilmeydi , — dep sizlerdi Jaratqan İyeden u'mitlendirmesin “ .
12018031	Xizkiyag'a qulaq salman'lar . Sebebi Assiriya patshası bılay deydi : „ Menin' menen jarasıp , mag'an kelin'ler . Sonda ha'r bir adam o'z ju'ziminin' ha'm a'njir ag'ashının' miywesinen jep , o'z suw saqlag'ıshınan suw ishedi .
12018032	Son'ınan men kelip , sizlerdi biydayı , sharabı , nanı , ju'zimzarları , za'ytu'n mayı ha'm palı mol bolg'an , o'z u'lken'izge uqsag'an bir u'lkege ko'shiremen . Sonda o'lmey , tiri qalasızlar . Xizkiyanın' : Jaratqan İye bizlerdi qutqaradı , — dep aldag'anına qulaq salman'lar .
12018033	Qaysı xalıqtın' qudayı o'z u'lkesin Assiriya patshasının' qolınan qutqara alg'an ?
12018034	Xamat ha'm Arpadtın' qudayları qayda ? Sefarwayım , Hena ha'm İwwanın' qudayları qayda ? Samariya qudayları qayda ? Olar Samariyanı menin' qolımnan qutqara aldı ma ?
12018035	Usı ellerdin' qudaylarının' qaysı biri o'z jerin menin' qolımnan qutqara aldı ? Solay eken , Jaratqan İye Erusalimdi menin' qolımnan qalay qutqaradı ? “ »
12018036	Xalıq u'ndemedi , juwap ta qaytarmadı . O'ytkeni patsha Xizkiya xalıqqa og'an juwap bermewdi buyırg'an edi .
12018037	Saray basqarıwshısı Xilkiya ulı Elakim , xatker Shebna ha'm jılnamashı Asaf ulı Yoax kiyimlerin jırtıp , Xizkiyanın' aldına keldi ha'm Assiriya patshasının' bas wa'zirinin' so'zlerin og'an aytıp berdi .
12019001	Xizkiyanın' payg'ambar İyshayadan ken'es sorawı1 Patsha Xizkiya bulardı esitkende , kiyimlerin jırttı ha'm aza kiyimlerin kiyip , Jaratqan İyenin' İbadatxanasına bardı .
12019002	Ol aza kiyimin kiygen saray basqarıwshısı Elakimdi , xatker Shebnanı ha'm jası u'lken ruwxaniylerdi Amos ulı payg'ambar İyshayag'a jiberdi .
12019003	Olar İyshayag'a bılay dedi : « Xizkiya bılay deydi : „ Bu'gingi ku'n azap , jaza ha'm masqarashılıq ku'ni . Sebebi bala shıg'ayın dep awızg'a taqalıp turg'anı menen , tuwıwg'a ku'shi joq hayalg'a uqsaymız .
12019004	Ba'lkim , tiri Qudaydı xorlaw ushın mırzası , Assiriya patshası jibergen bas wa'zirinin' barlıq so'zlerin Qudayın' Jaratqan İye esitken shıg'ar ha'm usı esitken so'zleri ushın olardı jazalar . Sonlıqtan tiri qalg'anlar ushın duwa et “ » .
12019005	Patsha Xizkiyanın' xızmetshileri patshanın' so'zlerin İyshayag'a jetkizgende ,
12019006	İyshaya olarg'a bılay dedi : « Mırzan'ızg'a bılay dep aytın'lar : Jaratqan İye bılay deydi : „ Assiriya patshasının' xızmetshilerinin' Meni masqaralap aytqan so'zlerinen , yag'nıy o'zin' esitken so'zlerden qorqpa .
12019007	Mine , Men og'an bir ruwx jiberemen . Sonda ol bir xabar esitip , o'z eline qaytıp ketedi . Men onı o'z elinde qılısh penen o'ltirtemen “ » .
12019008	Assiriya patshasının' bas wa'ziri izine qaytıp , o'z patshasın Libna qalasına qarsı urısıp atırg'an jerinen taptı . Sebebi ol Assiriya patshasının' Laxishten shegingenin esitken edi .
12019009	Assiriya patshası Kush patshası Tirhaqanın' o'zine qarsı urısqa atlang'anın esitip , Xizkiyag'a ja'ne elshilerin jiberip bılay dedi :
12019010	« Yahuda patshası Xizkiyag'a bılay dep aytın'lar : „ İsengen Qudayın' seni : „ Erusalim Assiriya patshasına ta'slim bolmaydı “ , — dep aldamasın .
12019011	Assiriya patshalarının' barlıq ellerdi jer menen jeksen etip , neler islegenin esitken shıg'arsan' ? ! Endi sen qutılıp qalmaqshımısan' ?
12019012	Ata-babalarım wayran etken Gozan , Xaran , Resef ha'm Telassardag'ı Edende jasag'an xalıqlardın' qudayları olardı qutqara aldı ma ?
12019013	Xamat ha'm Arpad patshaları qa'ne ? Sefarwayım , Hena ha'm İwwa qalalarının' patshaları qa'ne ? “ » Xizkiyanın' duwası
12019014	Xizkiya xattı elshilerdin' qolınan alıp oqıg'annan son' , Jaratqan İyenin' İbadatxanasına bardı ha'm xattı Jaratqan İyenin' aldına jayıp qoydı .
12019015	Keyin Jaratqan İyenin' aldında duwa etip , bılay dedi : « O , kerublar ortasındag'ı taxtta otırg'an İzraildın' Qudayı Jaratqan İye ! Sen pu'tkil du'nya patshalıqlarının' jalg'ız Qudayısan' ! Aspan ha'm jerdi Sen jaratqansan' .
12019016	O , Jaratqan İye , qulaq salıp , esit , ko'zlerin'di ashıp , ko'r . Tiri Qudaydı masqaralaw ushın Sanxeribtin' aytıp jibergen so'zlerin esit .
12019017	O , Jaratqan İye , ırasında da , Assiriya patshaları xalıqlardı ha'm olardın' jerlerin wayranladı .
12019018	Olardın' qudayların otqa taslap , joq qıldı . Biraq olar haqıyqatında qudaylar emes , al ag'ashtan ha'm tastan adam qolı menen islengen na'rseler edi .
12019019	O , Qudayımız Jaratqan İye , bizlerdi Sanxeribtin' qolınan qutqara go'r . Sonda pu'tkil du'nya patshalıqları Senin' jalg'ız Quday ekenin'di biledi » . İyshayanın' payg'ambarshılıg'ı
12019020	Son'ınan Amos ulı İyshaya payg'ambar Xizkiyag'a mınaday xabar jiberdi : « İzraildın' Qudayı Jaratqan İye bılay deydi : Assiriya patshası Sanxerib haqqında Mag'an etken duwan'dı esittim .
12019021	Ol tuwralı Men — Jaratqan İye bılay deymen : Pa'k qız Siyon seni kemsitip , u'stin'nen ku'ler , Erusalim qız mazaqlap , izin'nen bas shayqar .
12019022	Sen kimdi xorlap , kimdi mazaqladın' ? Kimge dawıs ko'terip so'ylep , kimge menmensip qaradın' ? Mag'an — İzraildın' Muxaddesine !
12019023	Elshilerin' arqalı Meni xorlap bılay dedin' : „ Sansız sawash arbalarım menen tawlardın' biyik shın'ına , Lebanon tawlarının' uzaq janbawırlarına shıqtım , Biyik kedr ag'ashların , jaqsı sa'rwi ag'ashların kestim . Onın' en' to'rine , en' qalın' tog'ayına bardım .
12019024	Men qudıqlar qazdım ha'm jat ellerdin' suwların ishtim , Mısırdın' barlıq da'ryaların tabanım menen qurıttım “ .
12019025	Biraq bunın' ha'mmesin burınnan jobalastırıp , a'yyemgi ku'nlerden oylap qoyg'anımdı esitpegen be edin' ? Ha'zir Men sonı orınladım . Sonlıqtan sen qorg'anlı qalalardı qarabaqanag'a aylandıra aldın' .
12019026	Sonda qol-qanatı qırqıldı qala xalqının' , Qorqıp , uyatqa qaldı . Olar daladag'ı ko'k sho'pke , jan'a shıqqan na'zik sho'pke ha'm tamnın' basındag'ı , shıqpay atırıp o'rt shalg'an sho'pke uqsap qaldı .
12019027	Men senin' otırıs-turısın'dı , qashan kelip-ketetug'ının'dı , Mag'an degen g'a'zebin'di , ha'mmesin bilemen .
12019028	Mag'an degen g'a'zebin' ushın ha'm ta'kabbirligin' qulag'ıma jetip kelgeni ushın , Halqamdı murnın'nan o'tkizip , suwlıg'ımdı awzın'a tag'aman . Seni kelgen jolın' menen izin'e qaytaraman .
12019029	Ha'y , Xizkiya ! Sen ushın belgi mınaw boladı : Usı jılı shashılg'an da'nnen o'sken o'nimdi jeysiz , Kelesi jılı sonın' ornına o'sken o'nimdi azıq qılasız , Al u'shinshi jılı da'n sewip , o'nim alasız , ju'zim bag'ların otırg'ızıp , olardın' miywesinen jeysiz .
12019030	Yahuda xalqının' qutılıp qalg'anları jerge tamır jayıp , joqarıda miywe beredi .
12019031	Sebebi tiri qalg'anlar Erusalimnen , qutılg'anlar Siyon tawınan kelip shıg'adı . Bunı A'lemnin' Jaratqan İyesi O'z qızg'anshaqlıg'ı menen ju'zege asıradı .
12019032	Sonlıqtan Jaratqan İye Assiriya patshası tuwralı bılay deydi : Ol bul qalag'a kirmeydi , oq ta atpaydı , Qalag'a jaqınlamas qalqanı menen , Qalag'a qarsı topıraq ta u'ydirmeydi .
12019033	Kelgen jolı menen qaytadı , qalag'a kirmeydi . Bul — Jaratqan İyenin' aytqanı !
12019034	Men O'zim ushın ha'm qulım Dawıttın' hu'rmeti ushın bul qalanı qorg'ap , qutqaraman » .
12019035	Sol ku'ni tu'nde Jaratqan İyenin' perishtesi assiriyalılardın' ordasına barıp , bir ju'z seksen bes mın' adamdı qırıp tasladı . Azanda oyanıp qarag'anlar ha'mme jerdin' o'liklerge tolıp ketkenin ko'rdi .
12019036	Sonda Assiriya patshası Sanxerib ordanı taslap , izine qayttı . Ol Nineviyag'a qaytıp kelip , sol jerde jasap qaldı .
12019037	Bir ku'ni ol o'z qudayı Nisroxtın' butxanasında tabınıp atırg'anda , ulları Adrammelex penen Shareser onı qılısh penen o'ltirdi ha'm o'zleri Ararat u'lkesine qashıp ketti . Sanxeribtin' ornına ulı Esar-Xaddon patsha boldı .
12020001	Xizkiyanın' qa'steleniwi ha'm shıpalanıwı1 Sol ku'nleri Xizkiya awırıp , o'lim to'seginde jattı . Sonda Amos ulı İyshaya payg'ambar og'an kelip bılay dedi : « Jaratqan İye bılay deydi : „ U'y-ishin'e wa'siyatnaman'dı qaldırıp , ırzalasa ber , sebebi ta'wir bolmaysan' , o'lesen' “ » .
12020002	Xizkiya ju'zin diywalg'a qaratıp , Jaratqan İyege duwa etip :
12020003	« O , Jaratqan İye ! Aldın'da menin' shın ju'rekten sadıqlıq penen jasag'anımdı ha'm na'zerin'de tuwrı islerdi islep ju'rgenimdi esley go'r ! » — dedi ha'm o'ksip-o'ksip jıladı .
12020004	İyshaya ele saraydın' ortang'ı ha'wlisinen shıg'ıp ketpey atırıp , og'an Jaratqan İyeden mınaday so'z tu'sti :
12020005	« İzin'e qaytıp , Menin' xalqımnın' hu'kimdarı Xizkiyag'a mına xabardı jetkiz : „ Baban' Dawıttın' Qudayı Jaratqan İye bılay deydi : Duwan'dı esittim , ko'z jasların'dı ko'rdim . Mine , Men seni shıpalayman . Sen u'shinshi ku'ni Jaratqan İyenin' İbadatxanasına barasan' .
12020006	O'mirin'di on bes jılg'a uzaytaman . O'zin'di de , bul qalanı da Assiriya patshasının' qolınan qutqaraman . O'zim ushın ha'm qulım Dawıttın' hu'rmeti ushın bul qalanı qorg'ayman “ » .
12020007	İyshaya patshanın' adamlarına : « Keptirip nıg'ızlang'an a'njir alıp kelin'ler » , — dedi . Onı a'kelip , jarag'a qoyg'anda , ol sawalıp ketti .
12020008	Xizkiya İyshayadan : — Jaratqan İyenin' meni sawaltatug'ının ha'm u'shinshi ku'ni Jaratqan İyenin' İbadatxanasına baratug'ınımdı qanday belgi arqalı bilemen ? — dep soradı .
12020009	İyshaya og'an : — Jaratqan İyenin' O'z so'zin orınlaytug'ının bildiretug'ın belgi mınaw : tekshege tu'sip turg'an saya on adım aldıg'a jıljısın ba yamasa on adım artqa jıljısın ba ? — dedi .
12020010	Xizkiya İyshayag'a : — Sayanın' aldıg'a on adım jıljıwı an'sat . Saya on adım artqa jıljısın , — dedi .
12020011	İyshaya payg'ambar Jaratqan İyege jalbarındı . Sonda Jaratqan İye patsha Axaz soqtırg'an tekshenin' u'stine tu'sip turg'an sayanı on adım artqa jıljıttı . Xizkiyanın' aqılsızlıg'ı
12020012	Sol arada Xizkiyanın' awırıp qalg'anın esitken Babilon patshası Baladan ulı Merodax-Baladan Xizkiyag'a xatlar ha'm sawg'alar jiberdi .
12020013	Xizkiya elshilerdi qabıl etti ha'm olarg'a o'z qaznasındag'ı zatlardın' ha'mmesin : gu'mis ha'm altınların , xosh iyisli zatların , qımbatbaha mayların , qural-jaraq saqlanatug'ın bo'lmesin ko'rsetti . Xizkiyanın' sarayında da , patshalıg'ında da olarg'a ko'rsetilmegen hesh na'rse qalmadı .
12020014	Sonda payg'ambar İyshaya patsha Xizkiyanın' janına kelip , og'an : — Bul adamlar sizge ne dedi ? Olar qay jaqtan kelipti ? — dep soradı . Xizkiya og'an : — Olar uzaq elden , Babilonnan kelgen , — dep juwap berdi .
12020015	İyshaya : — Olar sarayın'ızda ne ko'rdi ? — dep soradı . Xizkiya : — Sarayımdag'ı ha'mme na'rseni ko'rdi . Qaznamda olarg'a ko'rsetpegen hesh na'rsem qalmadı , — dep juwap berdi .
12020016	Sonda İyshaya Xizkiyag'a bılay dedi : — Onda Jaratqan İyenin' so'zin esitin' :
12020017	« Jaratqan İye bılay deydi : „ Sarayın'dag'ı ha'mme na'rse ha'm ata-babaların'nın' usı ku'nge shekem jıynag'an ha'mme na'rsesi Babilong'a alıp ketiletug'ın ku'n keledi , hesh na'rse qalmaydı .
12020018	Senin' na'silin'nen bolg'an ayırım urpaqların' da alıp ketilip , Babilon patshasının' sarayında xızmetshi boladı “ » .
12020019	Xizkiya İyshayag'a : — Jaratqan İyenin' siz arqalı aytqan so'zleri jaqsı so'zler , — dedi . Sebebi ol ishinen : « Hesh bolmag'anda menin' zamanımda tınıshlıq ha'm abadanshılıq boladı » , — dep oyladı .
12020020	Xizkiyanın' basqa isleri , barlıq qaharmanlıqları , ol qurg'ızg'an hawız , suw o'tkelleri ha'm qalag'a qalay suw aparg'anları Yahuda patshalarının' jılnama kitabında jazılg'an .
12020021	Xizkiya o'lip , ata-babalarına qosıldı . Onın' ornına ulı Menashshe patsha boldı .
12021001	Yahuda patshası Menashshe1 Menashshe on eki jasında patsha boldı ha'm Erusalimde eliw bes jıl patshalıq etti . Onın' anasının' atı Xefsiba edi .
12021002	Ol Jaratqan İyenin' İzrail xalqının' aldınan quwıp jibergen xalıqlarının' jerkenishli jaman islerine eliklep , Jaratqan İyenin' na'zerinde jaman bolg'an islerdi isledi .
12021003	A'kesi Xizkiya joq qılg'an sıyınıw orınların qayta tikledi . İzrail patshası Axabqa uqsap , Baalg'a arnap qurbanlıq orınlar qurdı , kiyeli ag'ashın ornattı ha'm pu'tkil aspan denelerine tabınıp , olarg'a xızmet etti .
12021004	Menashshe Jaratqan İyenin' İbadatxanasına , yag'nıy Jaratqan İyenin' : « Men Erusalimde O'z atımdı ornataman » , — degen İbadatxanasına basqa qudaylarg'a arnap , qurbanlıq orınlar qurdırdı .
12021005	Ol Jaratqan İyenin' İbadatxanasının' eki ha'wlisine de barlıq aspan denelerine arnap qurbanlıq orınlar qurdı .
12021006	Ol o'z ulın otta jandırıp qurbanlıqqa berdi , pal ashtı , belgilerdi jorıdı , a'rwaq shaqırıwshılarg'a ha'm sıyqırshılarg'a ma'sla'ha't saldı . Ol Jaratqan İyenin' na'zerinde jaman islerdi islep , Onı g'a'zeplendirdi .
12021007	Menashshe o'zi isletken Ashera butın Jaratqan İyenin' İbadatxanasına qoydı . Jaratqan İye Dawıtqa ha'm onın' ulı Sulaymang'a : « Bul İbadatxanada ha'm İzrail urıwları arasınan tan'lap alg'an qalam Erusalimde atımdı ma'n'gige ornataman .
12021008	Eger olar Menin' buyrıqlarıma ha'm qulım Muwsa buyırg'an barlıq Nızamlardı muqıyatlı tu'rde orınlap jasasa , onda İzrail xalqın o'zlerinin' ata-babalarına bergen jerden quwıp shıg'armayman » , — degen edi .
12021009	Biraq xalıq qulaq aspadı . Menashshenin' xalıqtı joldan azg'ırg'anı sonshelli , Jaratqan İyenin' İzrail xalqının' aldınan joq qılg'an xalıqlarınan da ko'birek jamanlıqlar isledi .
12021010	Jaratqan İye O'z qulları bolg'an payg'ambarlar arqalı bılay dedi :
12021011	« Yahuda patshası Menashshe o'zinen burın sol jerde jasag'an amor xalqınan da jamanıraq jerkenishli islerdi islegeni , o'z butları menen yahudalılardı gu'nag'a baslag'anı ushın ,
12021012	İzraildın' Qudayı Jaratqan İye bılay deydi : „ Men Yahuda elinin' ha'm onın' bas qalası Erusalimnin' basına esitken adamnın' ju'regin suwlalatug'ın bir apatshılıq jawdıraman .
12021013	Samariyag'a qollang'an o'lshew jibin ha'm Axabtın' u'y-ishine qollang'an o'lshemdi Erusalimge de qollanaman . Tabaqtı sıpırıp , to'n'kerip qoyg'anı sıyaqlı , Erusalimdi de solay sıpırıp tazalayman .
12021014	Xalqımnın' qalg'anlarınan ju'z buraman , olardı dushpanlarının' qolına tapsıraman . Dushpanları olardı tonap , talan-taraj etedi .
12021015	Sebebi olar Menin' na'zerimde jaman islerdi isledi ha'm ata-babaları Mısırdan shıqqan ku'nnen usı ku'nge deyin Menin' g'a'zebimdi keltirdi “ » .
12021016	Menashshe Jaratqan İyenin' na'zerinde jaman islerdi islep , yahudalılarg'a isletken gu'nasına qosa , ju'da' ko'p ayıpsız qan to'gip , Erusalimdi basınan ayag'ına shekem qang'a batırdı .
12021017	Menashshenin' basqa isleri , ol islegen barlıq isler ha'm ol islegen gu'nalar haqqında Yahuda patshalarının' jılnama kitabında jazılg'an .
12021018	Menashshe o'lip , ata-babalarına qosıldı ha'm saraydın' Uzza dep atalatug'ın bag'ına jerlendi . Onın' ornına ulı Amon patsha boldı . Yahuda patshası Amon
12021019	Amon jigirma eki jasında patsha bolıp , Erusalimde eki jıl patshalıq etti . Anasının' atı Meshullemet bolıp , ol yotbalı Xarustın' qızı edi .
12021020	Amon da a'kesi Menashshege uqsap , Jaratqan İyenin' na'zerinde jaman bolg'an islerdi isledi .
12021021	Ol a'kesinin' jolınan ju'rdi , a'kesi tabıng'an butlarg'a xızmet etip , olarg'a tabındı .
12021022	Amon ata-babalarının' Qudayı Jaratqan İyeni ta'rk etti , Onın' jolınan ju'rmedi .
12021023	Patsha Amonnın' xızmetshileri og'an qarsı til biriktirip , onı o'z sarayında o'ltirdi .
12021024	Biraq u'lke xalqı Among'a qarsı til biriktirgenlerdin' ha'mmesin o'ltirdi ha'm onın' ornına ulı Yosiyanı patsha etip qoydı .
12021025	Amon islegen basqa isler Yahuda patshalarının' jılnama kitabında jazılg'an .
12021026	Amon Uzza bag'ındag'ı o'z qa'birine jerlendi . Onın' ornına ulı Yosiya patsha boldı .
12022001	Yahuda patshası Yosiya1 Yosiya segiz jasında patsha bolıp , Erusalimde otız bir jıl patshalıq etti . Onın' anasının' atı Edida bolıp , ol bosqatlı Adayanın' qızı edi .
12022002	Yosiya Jaratqan İyenin' na'zerinde tuwrı bolg'an islerdi isledi . Ol on'g'a da solg'a da burılmay , babası Dawıttın' jolınan ju'rdi .
12022003	Patsha Yosiya o'z patshalıg'ının' on segizinshi jılında , Meshullamnın' aqlıg'ı Asaliyanın' ulı xatker Shafandı Jaratqan İyenin' İbadatxanasına jiberip , og'an bılay dedi :
12022004	« Bas ruwxaniy Xilkiyag'a bar . Ol bosag'adag'ı qadag'alawshı ruwxaniyler xalıqtan jıynap , Jaratqan İyenin' İbadatxanasına alıp kelgen gu'mislerdi esaplap shıqsın .
12022005	Keyin onı Jaratqan İyenin' İbadatxanasının' ishindegi islerdi baqlaw ushın tayınlang'an adamlarg'a bersin . Olar bunı Jaratqan İyenin' İbadatxanasının' buzılg'an jerlerin du'zetiwshilerge ,
12022006	ustalarg'a , qurılısshılarg'a , tas qalawshılarg'a to'lesin ha'm İbadatxananı du'zetiwge kerekli bolg'an ag'ashlardı ha'm jonılg'an taslardı satıp alıwg'a jumsasın .
12022007	Degen menen , olarg'a berilgen gu'mistin' esabı talap etilmesin , o'ytkeni olar hadal isleydi » .
12022008	Bas ruwxaniy Xilkiya xatker Shafang'a : « Men Jaratqan İyenin' İbadatxanasınan Nızam kitabın taptım » , — dep , kitaptı Shafang'a berdi . Shafan kitaptı oqıdı .
12022009	Son'ınan xatker Shafan patshag'a : « Qulların'ız İbadatxanadan tabılg'an gu'mislerdi alıp , onı Jaratqan İyenin' İbadatxanasındag'ı islerdi alıp barıwshılarg'a tapsırdı » , — degen xabar alıp keldi .
12022010	Son'ınan ol : « Ruwxaniy Xilkiya mag'an bir kitap berdi » , — dedi ha'm kitaptı patshag'a oqıp berdi .
12022011	Patsha Nızam kitabındag'ı so'zlerdi esitkende , kiyimlerin jırttı .
12022012	Ol ruwxaniy Xilkiyag'a , Shafan ulı Axiqamg'a , Mixaya ulı Axborg'a , xatker Shafang'a ha'm o'z xızmetshisi Asayag'a bılay dep buyırdı :
12022013	« Barıp , tabılg'an bul kitaptın' so'zleri haqqında men ushın , xalıq ushın ha'm pu'tkil Yahuda ushın Jaratqan İyenin' erkin soran'lar . Ata-babalarımızdın' bul kitaptın' so'zlerine qulaq aspag'anı ha'm onda bizler ushın jazılg'an bul so'zlerge say jasamag'anı sebepli , Jaratqan İyenin' bizlerge qarsı lawlag'an g'a'zebi ullı » .
12022014	Ruwxaniy Xilkiya , Axiqam , Axbor , Shafan ha'm Asaya barıp , Xarxastın' aqlıg'ı Tiqwanın' ulı bolg'an muxaddes kiyimlerge qarawshı Shallumnın' hayalı payg'ambar Xulda menen so'ylesti . Xulda Erusalimnin' ekinshi bo'liminde jasaytug'ın edi .
12022015	Hayal olarg'a bılay dedi : « İzraildın' Qudayı Jaratqan İye sizlerdi mag'an jibergen adamg'a bılay dep aytın'lar dep atır :
12022016	Jaratqan İye bılay deydi : „ Yahuda patshasının' oqıg'an kitabında jazılg'anınday , bul jerge de , bul jerde jasaytug'ın xalıqtın' basına da apatshılıq jawdıraman .
12022017	Olar meni ta'rk etti ha'm basqa qudaylarg'a tu'tetki tu'tetip , pu'tkil isleri menen Menin' g'a'zebimdi keltirdi . Sonlıqtan bul jerge qarsı g'a'zebim lawladı ha'm ol so'nbeydi .
12022018	Jaratqan İyeden soraw ushın sizlerdi jibergen Yahuda patshasına bılay dep aytın'lar : sen esitken so'zler tuwralı İzraildın' Qudayı Jaratqan İye bılay deydi :
12022019	Bul jer ha'm bul jerde jasaytug'ınlardın' wayran etiliwge ha'm na'letke hu'kim etilgeni haqqında Menin' so'zlerimdi esitkende , ju'regin' ezildi ha'm Mag'an boysındın' . Sen kiyimlerin'di jırtıp , Menin' aldımda jılag'anlıqtan , Men de seni esittim .
12022020	Sonlıqtan Men seni ata-babaların'a qosaman , tınıshlıq penen qa'birge qoyılasan' . Men bul jerge jawdıratug'ın hesh bir apatshılıqtı senin' ko'zin' ko'rmeydi “ » . Olar bul xabardı patshag'a jetkizdi .
12023001	Yosiyanın' butparazlıqtı joq qılıwı1 Patsha Yosiya adam jiberip , Yahuda ha'm Erusalimnin' barlıq aqsaqalların o'z janına topladı .
12023002	Son'ınan ol pu'tkil Yahuda menen pu'tkil Erusalim turg'ınların , ruwxaniylerdi , payg'ambarlardı , u'lkeninen kishkenesine deyingi pu'tkil xalıqtı ertip , Jaratqan İyenin' İbadatxanasına bardı . Patsha Jaratqan İyenin' İbadatxanasınan tabılg'an Kelisim kitabın basınan ayag'ına deyin olarg'a dawıslap oqıp berdi .
12023003	Keyin patsha o'renin' janındag'ı arnawlı ornında turıp , Jaratqan İyenin' aldında kelisim du'zdi . Ol Jaratqan İyenin' jolı menen ju'rip , Onın' buyrıqların , qararların , qag'ıydaların shın ju'rekten , jan-ta'ni menen orınlawg'a , bul kitapta jazılg'an kelisim so'zlerine a'mel qılıwg'a ant ishti . Pu'tkil xalıq ta kelisimge qosıldı .
12023004	Sonnan son' , patsha bas ruwxaniy Xilkiyag'a , ekinshi da'rejeli ruwxaniylerge ha'm bosag'adag'ı qadag'alawshı ruwxaniylerge Baalg'a , Asherag'a ha'm pu'tkil aspan denelerine arnap islengen ha'mme na'rselerdi Jaratqan İyenin' İbadatxanasınan alıp shıg'ıwdı buyırdı . Olardı Erusalimnin' sırtındag'ı Kidron oypatlıg'ında o'rtetip , ku'lin Beyt-Elge aparg'ızdı .
12023005	Patsha Yahuda qalalarında ha'm Erusalim a'tirapındag'ı sıyınıw orınlarında tu'tetki tu'tetiw ushın Yahuda patshaları ta'repinen tayınlang'an butqa xızmet etiwshi ruwxaniylerdi , Baalg'a , quyashqa , ayg'a , juldızlarg'a ha'm pu'tkil aspan denelerine arnap tu'tetki tu'tetkenlerdi joq qıldı .
12023006	Kiyeli ag'ashın Jaratqan İyenin' İbadatxanasınan Erusalimnin' sırtına , Kidron sayına shıg'ardı . Onı sol jerde jag'ıp , ku'l-talqan etti ha'm ku'lin ulıwma xalıqlıq qa'birlerdin' u'stine shashtı .
12023007	Buzıqshılıq islewshi erkeklerdin' Jaratqan İyenin' İbadatxanasındag'ı u'ylerin buzıp tasladı . Ol jerde hayallar Ashera butına arnap , kiyimler toqıytug'ın edi .
12023008	Yosiya Yahuda qalalarındag'ı Jaratqan İyenin' ha'mme ruwxaniylerin jıynap , Erusalimge alıp keldi . Keyin Gebadan Beer-Shebag'a shekemgi ruwxaniyler tu'tetki tu'tetip , sıyınatug'ın orınlardı haramladı . Qala ha'kimi bolg'an Eshuanın' da'rwazasına kirer awızdag'ı sıyınıw orınların da joq qıldı . Bul da'rwaza qala da'rwazasının' shep ta'repinde edi .
12023009	Sıyınıw orınlarının' ruwxaniyleri Erusalimdegi Jaratqan İyenin' qurbanlıq ornında qurbanlıq bere almasa da , olar o'z ka'siplesleri bolg'an ruwxaniyler menen ashıtqısız nan jeytug'ın edi .
12023010	Yosiya hesh kimnin' quday Moloxqa arnap o'z ulın yaki qızın otta jandırmawı ushın , Ben-Hinnom oypatlıg'ındag'ı Tofetti de haramladı .
12023011	Ol Jaratqan İyenin' İbadatxanasının' kirer aldına , saray xızmetshisi Natan-Melextin' bo'lmesinin' qasına Yahudanın' burıng'ı patshalarının' quyashqa arnap qoydırg'an atlarının' mu'sinlerin alıp taslap , olardın' arbaların otta jandırdı .
12023012	Yosiya Axazdın' joqarıdag'ı bo'lmesinin' tambasındag'ı Yahudanın' burıng'ı patshaları qurdırg'an qurbanlıq orınların da , Jaratqan İyenin' İbadatxanasının' eki ha'wlisindegi Menashshenin' qurdırg'an qurbanlıq orınların da buzdırdı . Olardı maydalap ezip , Kidron sayına shashıp jiberdi .
12023013	Ja'ne ol Erusalimnin' shıg'ısına , Za'ytu'n tawının' qublasına İzrail patshası Sulaymannın' sidonlılardın' jerkenishli butı Ashtarta , moablılardın' jerkenishli butı Kemosh ha'm ammonlardın' jerkenishli butı Milkomg'a arnap qurdırg'an sıyınıw orınların haramladı .
12023014	Yosiya kiyeli taslardı ku'l-talqan etip , kiyeli ag'ashların kesip tasladı ha'm olardın' orınların adam su'yegine toltırdı .
12023015	Bunnan tısqarı , İzraildı gu'nag'a baslag'an Nabat ulı Yarobam qurdırg'an Beyt-Eldegi sıyınıw ornın ha'm qurbanlıq ornın joq qıldı . Ol sıyınıw ornın jag'ıp jiberip , ku'lin ko'kke suwırdı , kiyeli ag'ashın da jag'ıp jiberdi .
12023016	Yosiya aynalasına qarap , taw u'stindegi qa'birlerdi ko'rdi . Ol adamların jiberip , qa'birdegi su'yeklerdi aldırttı ha'm olardı qurbanlıq orınnın' u'stinde jag'ıp jiberip , qurbanlıq orındı haramladı . Bul Jaratqan İyenin' Qudaydın' adamı arqalı aldın ala aytqan so'zleri boyınsha boldı .
12023017	Yosiya : — Ana jerdegi qulpı tas kimdiki ? — dep soradı . Qala turg'ınları og'an : — Yahudadan kelgen Qudaydın' adamının' qa'biri . Ol Beyt-Eldegi qurbanlıq orında ha'zir siz islegen isler tuwralı aldın ala ja'riyalag'an edi , — dep juwap berdi .
12023018	Sonda patsha : — Og'an tiymen'ler , hesh kim onın' su'yeklerinin' tınıshın almasın , — dedi . Solay etip , onın' su'yeklerine de , Samariyadan kelgen payg'ambardın' su'yeklerine de hesh kim tiymedi .
12023019	İzrail patshaları Jaratqan İyenin' g'a'zebin keltirip , Samariya qalalarındag'ı sıyınıw orınlarına butxanalar qurdırg'an edi . Yosiya Beyt-Elde islegenlerin bul jerde de islep , bul butxanalardı da qıyratıp tasladı .
12023020	Ol sol jerdegi sıyınıw orınlarının' ruwxaniylerin qurbanlıq orın u'stinde bawızlap , sol jerde adam su'yeklerin jandırdı ha'm son'ınan Erusalimge qaytıp keldi . Yosiyanın' Qutqarılıw bayramın o'tkeriwi
12023021	Patsha Yosiya pu'tkil xalıqqa : « Qudayın'ız Jaratqan İyege arnap Qutqarılıw bayramın mına Kelisim kitabında jazılg'anı boyınsha bayramlan'lar » , — dep buyrıq berdi .
12023022	Sebebi İzrailda biyler basqarg'an da'wirden baslap , İzrail ha'm Yahuda patshaları basqarg'an da'wir boyı Qutqarılıw bayramı usılay bayramlanbag'an edi .
12023023	Jaratqan İyege arnalg'an bul Qutqarılıw bayramı Yosiyanın' patshalıg'ının' on segizinshi jılında , Erusalimde bolıp o'tti .
12023024	Bunnan basqa , Yosiya ruwxaniy Xilkiyanın' Jaratqan İyenin' İbadatxanasınan tapqan kitabında jazılg'an nızam so'zlerin orınlaw ushın , Erusalimde ha'm Yahuda jerinde payda bolg'an barlıq jerkenishli islerdi : a'rwaqlardı ha'm ruwxlardı shaqırıwshılardı , u'y qudaylarının' mu'sinlerin ha'm butlardı joq qıldı .
12023025	Yosiyadan aldın da , onnan keyin de og'an uqsap Muwsanın' ha'mme Nızamlarına boysınıp , pu'tkil jan-ta'ni ha'm bar ku'shi menen Jaratqan İyege ju'z burg'an patsha bolmadı .
12023026	Biraq Menashshe o'z isleri arqalı Jaratqan İyenin' g'a'zebin keltirgeni ushın , Ol O'zinin' Yahudag'a qarsı lawlag'an g'a'zebinen waz keshpedi .
12023027	Jaratqan İye bılay dedi : « İzraildı da'rgayımnan qalay quwıp shıg'arg'an bolsam , Yahudanı da solay quwıp shıg'araman . Tan'lap alg'an qalam Erusalimnen ha'm „ atım sol jerde boladı “ degen İbadatxanadan ju'z buraman » . Yosiyanın' o'limi
12023028	Yosiyanın' basqa isleri , ol islegen barlıq isler Yahuda patshalarının' jılnama kitabında jazılg'an .
12023029	Yosiyanın' hu'kimdarlıg'ı waqtında , Mısır faraonı Nexo Assiriya patshasına ja'rdem beriw ushın , Evfrat da'ryasına qaray jolg'a shıqtı . Patsha Yosiya da Nexog'a qarsı ju'ris qıldı ha'm olar Megiddoda duslasqanda Nexo Yosiyanı o'ltirdi .
12023030	Xızmetshileri Yosiyanın' denesin arbag'a salıp , Megiddodan Erusalimge alıp keldi ha'm o'z qa'birine jerledi . U'lke xalqı Yosiyanın' ulı Ehoaxazdı maylap , a'kesinin' ornına patsha etip qoydı . Yahuda patshası Ehoaxaz
12023031	Ehoaxaz jigirma u'sh jasında patsha bolıp , Erusalimde u'sh ay patshalıq etti . Onın' anasının' atı Xamutal bolıp , ol libnalı Eremiyanın' qızı edi .
12023032	Ehoaxaz ata-babaları sıyaqlı Jaratqan İyenin' na'zerinde jaman bolg'an islerdi isledi .
12023033	Ehoaxazdın' Erusalimde patshalıq etpewi ushın , faraon Nexo onı Xamat u'lkesinde , Riblada tutqıng'a aldı ha'm u'lke xalqına ju'z talant gu'mis ha'm bir talant altın salıq saldı .
12023034	Faraon Nexo Yosiyanın' ulı Elakimdi a'kesinin' ornına patsha etip qoydı ha'm atın o'zgertip , Ehoyakim dep qoydı . Al Ehoaxazdı Mısırg'a alıp keldi ha'm ol sol jerde qaytıs boldı .
12023035	Ehoyakim faraon talap etken gu'mis ha'm altındı berdi . Bunın' ushın ol u'lke xalqına ha'r birinin' mal-mu'lkine say salıq salıp , xalıqtan gu'mis ha'm altın o'ndirip aldı . Yahuda patshası Ehoyakim
12023036	Ehoyakim jigirma bes jasında patsha bolıp , Erusalimde on bir jıl patshalıq etti . Onın' anasının' atı Zebuda bolıp , ol rumalı Pedayanın' qızı edi .
12023037	Ehoyakim ata-babaları sıyaqlı , Jaratqan İyenin' na'zerinde jaman bolg'an islerdi isledi .
12024001	Yahuda patshası Ehoyakimnin' patshalıg'ı da'wirinde Babilon patshası Nabuxodonosor Yahudag'a hu'jim jasadı . Ehoyakim u'sh jıl og'an bag'ınıshlı bolıp , son'ınan og'an qarsı bas ko'terdi .
12024002	Jaratqan İye O'z qulları bolg'an payg'ambarlar arqalı aytqan so'zleri boyınsha , Yahudanı joq etiw ushın Babilon , Aram , Moab ha'm Ammon ellerinin' basqınshı toparların Yahudag'a jiberdi .
12024003	Bulardın' ha'mmesi Jaratqan İyenin' buyrıg'ı boyınsha Yahudanın' basına tu'sti . Menashshe islegen barlıq gu'nalar sebepli , Jaratqan İye onı O'z da'rgayınan quwıp shıg'armaqshı boldı .
12024004	Sebebi Jaratqan İye Menashshenin' ayıpsız qan to'gip , Erusalimdi ayıpsızlardın' qanına toltırg'anın keshiriwdi qa'lemedi .
12024005	Ehoyakimnin' basqa isleri ha'm ol islegen barlıq isler Yahuda patshalarının' jılnama kitabında jazılg'an .
12024006	Ehoyakim o'lip , ata-babalarına qosıldı , ornına ulı Ehoyakin patsha boldı .
12024007	Mısır patshası endi o'z jerinen sırtqa shıqpadı . Sebebi Babilon patshası Mısır shegarasındag'ı saydan Evfrat da'ryasına shekemgi Mısır patshasına tiyisli barlıq jerlerdi basıp alg'an edi . Yahuda patshası Ehoyakin
12024008	Ehoyakin on segiz jasında patsha bolıp , Erusalimde u'sh ay patshalıq etti . Onın' anası erusalimli Elnatannın' qızı Nexushta edi .
12024009	Ehoyakin de a'kesi sıyaqlı Jaratqan İyenin' na'zerinde jaman bolg'an islerdi isledi .
12024010	Sol waqıtları Babilon patshası Nabuxodonosordın' a'skerleri Erusalimge qarsı ju'ris qılıp , qalanı qamal qıldı .
12024011	A'skerleri qalanı qamal qılg'anda , Babilon patshası Nabuxodonosordın' o'zi de qalag'a keldi .
12024012	Sonda Yahuda patshası Ehoyakin anası , wa'zirleri , basshıları ha'm saray xızmetshileri menen birge Babilon patshasına ta'slim boldı . Babilon patshası o'z patshalıg'ının' segizinshi jılında , Ehoyakindi tutqıng'a aldı .
12024013	Jaratqan İyenin' aldın ala aytqan so'zi boyınsha , Nabuxodonosor Jaratqan İyenin' İbadatxanasındag'ı ha'm patsha sarayındag'ı g'a'ziynelerdi alıp ketti . İzrail patshası Sulaymannın' Jaratqan İyenin' İbadatxanası ushın isletken altın buyımlarının' ha'mmesin sındırdı .
12024014	Ol ja'ne pu'tkil Erusalim turg'ınların : basshılardın' , ma'rt jawıngerlerdin' , ustalardın' ha'm temirshilerdin' barlıg'ın , ulıwma on mın' adamdı su'rgin etip alıp ketti . U'lkede jarlı xalıqtan basqa hesh kim qalmadı .
12024015	Babilon patshası Nabuxodonosor Ehoyakindi Babilong'a su'rgin etti . Onın' anasın , hayalların , saray xızmetshilerin ha'm u'lkenin' elbasshıların da Erusalimnen Babilong'a su'rgin etti .
12024016	Bunnan tısqarı Babilon patshası jeti mın' saylandı a'skerdi , mın' usta ha'm temirshini Babilong'a su'rgin etti . Olardın' ha'mmesi urısqa jaramlı ha'm ma'rt jawıngerler edi .
12024017	Babilon patshası Ehoyakinnin' ornına Ehoyakinnin' a'kesinin' inisi Mattaniyanı patsha etip qoydı ha'm atın Sedekiya dep o'zgertti . Yahuda patshası Sedekiya
12024018	Sedekiya jigirma bir jasında patsha bolıp , Erusalimde on bir jıl patshalıq etti . Onın' anasının' atı Xamutal bolıp , ol libnalı Eremiyanın' qızı edi .
12024019	Ehoyakimge uqsap , Sedekiya da Jaratqan İyenin' na'zerinde jaman bolg'an islerdi isledi .
12024020	Jaratqan İyenin' Erusalim menen Yahudag'a g'a'zebi kelgeni sonshelli , olardı Ol O'z da'rgayınan shıg'arıp tasladı . Erusalimnin' qulawıSedekiya Babilon patshasına qarsı bas ko'terdi .
12025001	Sedekiyanın' patshalıg'ının' tog'ızınshı jılının' onınshı ayının' onınshı ku'ni Babilon patshası Nabuxodonosor pu'tkil a'skerleri menen Erusalimnin' a'tirapına kelip , orda qurdı ha'm qalanın' do'geregine topıraq u'ydi .
12025002	Qala Sedekiyanın' patshalıg'ının' on birinshi jılına deyin qamalda boldı .
12025003	Sol jılg'ı to'rtinshi aydın' tog'ızınshı ku'ni qalada ashlıqtın' ha'wij alg'anı sonshelli , xalıqta bir tislem nan da qalmadı .
12025004	Sol waqıtta qala diywalının' bir jeri buzıldı . Babilon a'skerlerinin' qalanı qamal qılıp turg'anına qaramastan , barlıq a'skerler tu'nde patshanın' bag'ının' janındag'ı eki diywal arasındag'ı da'rwaza arqalı shıg'ıp , İordan tegisligine qaray qashıp ketti .
12025005	Biraq Babilon a'skerleri patshanı quwıp ketip , Erixo tegisliginde og'an jetip aldı . Ha'mme a'skerler patsha Sedekiyanı taslap , qashıp ketti .
12025006	Patshanı tutqıng'a alıp , onı Riblag'a , Babilon patshasına apardı ha'm sol jerde og'an hu'kim shıg'arıldı .
12025007	Babilonlılar Sedekiyanın' ko'z aldında ulların bawızladı , al o'zinin' ko'zlerin oyıp aldı . Son'ınan kisenlep , Babilong'a alıp ketti . Jaratqan İyenin' İbadatxanasının' qulawı
12025008	Babilon patshası Nabuxodonosordın' patshalıg'ının' on tog'ızınshı jılının' besinshi ayının' jetinshi ku'ni Babilon patshasının' xızmetshisi , saqshılar baslıg'ı Nabuzaradan Erusalimge keldi .
12025009	Ol Jaratqan İyenin' İbadatxanasına , patsha sarayına ha'm Erusalimdegi ha'mme u'ylerge ot berip , barlıq a'hmiyetli imaratlardı jag'ıp jiberdi .
12025010	Saqshılar basshısı menen birge kelgen Babilon a'skerleri Erusalim do'geregindegi diywallardı qulatıp tasladı .
12025011	Saqshılardın' basshısı Nabuzaradan qalada qalg'anlardı , Babilon patshası ta'repine o'tken qashqınlardı ha'm basqa a'piwayı xalıqtı su'rgin etti .
12025012	Nabuzaradan ju'zimgershilik ha'm diyxanshılıq penen shug'ıllanıwı ushın u'lkedegi jarlı xalıqtın' bir qanshasın taslap ketti .
12025013	Babilonlılar Jaratqan İyenin' İbadatxanasındag'ı qola o'relerdi , tu'beldiriklerdi , qola hawızdı bo'leklep , qolanı Babilong'a alıp ketti .
12025014	Sonın' menen birge , olar xızmet etiw waqtında qollanılatug'ın ku'l salınatug'ın ıdıslar , ku'l alatug'ın belsheler , pilik keskishlerdi , tu'tetki salatug'ın tostag'anlardı ha'm qoladan islengen ha'mme na'rselerdi alıp ketti .
12025015	Saqshılar basshısı altın ha'm gu'misten islengen buyımlardın' ha'mmesin , shoq salınatug'ın ıdıslardı ha'm qan sebetug'ın tabaqlardı alıp ketti .
12025016	Jaratqan İyenin' İbadatxanası ushın Sulayman isletken eki o're , hawız ha'm tu'beldirikler ushın ketken qolanın' esabı joq edi .
12025017	Ha'r bir o'renin' biyikligi on segiz shıg'anaq bolıp , u'stinde qoladan islengen to'belik bar edi . Ha'r bir to'beliktin' biyikligi u'sh shıg'anaq bolıp , olar aylandırıp qoladan islengen shınjırlı torlar ha'm quyma anarlar menen bezelgen edi . Yahuda xalqının' Babilong'a su'rgin etiliwi
12025018	Saqshılar basshısı Nabuzaradan bas ruwxaniy Serayanı , ekinshi da'rejeli ruwxaniy Sefaniyanı ha'm İbadatxana bosag'asındag'ı u'sh qadag'alawshı ruwxaniydi tutqıng'a aldı .
12025019	Ja'ne de , ol Erusalimde qalg'an a'skerlerdin' a'skerbasısın , patshanın' bes wa'zirin , u'lke xalqın a'skerlikke shaqırıw isi menen shug'ıllanatug'ın a'skerbasının' xatkerin ha'm u'lke xalqının' alpısın tutqıng'a aldı .
12025020	Saqshılar baslıg'ı Nabuzaradan olardı Riblag'a , Babilon patshasına alıp bardı .
12025021	Babilon patshası Xamat jerinde , Riblada olardı o'ltirtti . Solay etip , Yahuda xalqı o'z u'lkesinen su'rgin etildi . Yahuda ha'kimi Gedaliya
12025022	Babilon patshası Nabuxodonosor Shafannın' aqlıg'ı Axiqamnın' ulı Gedaliyanı Yahudada qalg'an xalıq u'stinen ha'kim etip tayınladı .
12025023	Ha'mme a'skerbasılar ha'm olardın' adamları Babilon patshasının' Gedaliyanı ha'kim etip qoyg'anın esitkende , Mispa qalasına , Gedaliyanın' janına keldi . Kelgenler Netaniya ulı İsmayıl , Qareax ulı Yuxanan , netofalı Tanxumet ulı Seraya , maaxalının' ulı Yazaniya ha'm olardın' adamları edi .
12025024	Gedaliya olarg'a ha'm olardın' adamlarına ant iship : « Babilonlı xızmetkerlerdin' qol astında bolıwdan qorqpan'lar . U'lkege ornalasıp , Babilon patshasına xızmet etin'ler . Sonda sizler ushın jaqsı boladı » , — dedi .
12025025	Biraq usı jıldın' jetinshi ayında patsha na'silinen bolg'an Elishamanın' aqlıg'ı Netaniyanın' ulı İsmayıl on adamı menen Mispag'a barıp , Gedaliyanı o'ltirdi . Olar Mispada Gedaliyanın' janında bolg'an Yahuda xalqın da kaldeyliler menen birge qılıshtan o'tkerdi .
12025026	Sonda u'lkeninen kishkenesine deyin pu'tkil xalıq kaldeylilerden qorqqanınan a'skerbasılar menen birge Mısırg'a qashtı . Ehoyakinnin' azat etiliwi
12025027	Yahuda patshası Ehoyakinnin' su'rgin etilgenine otız jeti jıl bolg'anda , Ewil-Merodax Babilong'a patsha boldı . Ol sol jıldın' on ekinshi ayının' jigirma jetinshi ku'ni Yahuda patshası Ehoyakindi zindannan shıg'ardı .
12025028	Patsha og'an jaqsı qatnasta boldı ha'm og'an Babilong'a su'rgin etilgen basqa patshalardan joqarıraq bolg'an ma'rtebe berdi .
12025029	Solay etip , Ehoyakin zindandag'ı kiyimlerin sheship , taza kiyimler kiydi ha'm o'mirinin' aqırına shekem patsha dasturxanınan awqat jedi .
12025030	Ja'ne de , o'mirinin' aqırına shekem og'an ku'ndelikli kerek-jarag'ı patsha ta'repinen berildi .
13001001	Adam-atadan İbrayımg'a deyingi urpaqlar1 Adam , Shet , Enosh ,
13001002	Kenan , Mahalalel , Ered ,
13001003	Xanox , Metushelax , Lamex ha'm
13001004	Nux . Nuxtın' ulları : Sam , Xam ha'm Yafet .
13001005	Yafettin' ulları : Gomer , Magog , Maday , Yawan , Tubal , Meshex ha'm Tiras .
13001006	Gomerdin' ulları : Ashkenaz , Rifat ha'm Togarma .
13001007	Yawannın' ulları : Elisha , Tarshish , Kittim ha'm Rodanim .
13001008	Xamnın' ulları : Kush , Mısır , Put ha'm Kenaan .
13001009	Kushtın' ulları : Seba , Xawila , Sabta , Raama ha'm Sabtexa . Raamanın' ulları : Sheba ha'm Dedan .
13001010	Kushtın' ja'ne Nimrod degen de bir ulı bar edi . Ol jer ju'zindegi birinshi ku'shli jawınger boldı .
13001011	Mısırdan lud , anam , lehab , naftux ,
13001012	patrus , kaslux ha'm kaftor xalıqları , al kaslux xalqınan filist xalqı kelip shıqtı .
13001013	Kenaannan tun'g'ısh ulı Sidon , keyin Xet tuwıldı .
13001014	Sonday-aq , ebus , amor , girgash ,
13001015	xiw , arq , sin ,
13001016	arwad , semar ha'm xamat xalıqları da Kenaannan kelip shıqtı .
13001017	Samnın' ulları : Elam , Ashshur , Arpaxshad , Lud , Aram , Us , Xul , Geter ha'm Meshex .
13001018	Arpaxshadtan Shelax , Shelaxtan Eber tuwıldı .
13001019	Eberdin' eki ulı bolıp , olardın' birinin' atı Peleg edi , o'ytkeni sol waqıtta jerler bo'lingen edi . Al ekinshisinin' atı Yoqtan edi .
13001020	Yoqtannan Almodad , Shelef , Xasarmawet , Erax ,
13001021	Hadoram , Uzal , Dikla ,
13001022	Ebal , Abimael , Sheba ,
13001023	Ofir , Xawila , Yobab tuwıldı . Bulardın' ha'mmesi Yoqtannın' urpaqları edi .
13001024	Sam , Arpaxshad , Shelax ,
13001025	Eber , Peleg , Reu ,
13001026	Serug , Naxor , Terax ,
13001027	İbram , yag'nıy İbrayım . İbrayımnın' urpaqları
13001028	İbrayımnın' ulları : Isaq ha'm İsmayıl .
13001029	Olardın' shejiresi mınaday : İsmayıldın' tun'g'ısh ulı Nebayot . Onnan keyin , Kedar , Adbeel , Mibsam ,
13001030	Mishma , Duma , Massa , Hadad , Tema ,
13001031	Etur , Nafish , Kedma . Bular İsmayıldın' ulları edi .
13001032	İbrayımnın' toqalı Qaturadan tuwılg'an ulları mınalar : Zimran , Yoqshan , Medan , Midan , İshbaq ha'm Shuax . Yoqshannın' ulları : Sheba ha'm Dedan .
13001033	Midannın' ulları : Efa , Efer , Xanox , Abida ha'm Eldaa . Bulardın' ha'mmesi İbrayımnın' Qaturadan tuwılg'an urpaqları edi . Esawdın' urpaqları
13001034	Isaq İbrayımnın' ulı edi . Isaqtın' ulları : Esaw ha'm İzrail .
13001035	Esawdın' ulları : Elifaz , Reuel , Eush , Yalam ha'm Qorax .
13001036	Elifazdın' ulları : Teman , Omar , Sefo , Gatam , Kenaz ha'm Timnadan tuwılg'an Amalek .
13001037	Reueldin' ulları : Naxat , Zerax , Shamma ha'm Mizza . Seirdin' urpag'ı
13001038	Seirdin' ulları : Lotan , Shobal , Sibon , Ana , Dishon , Eser ha'm Dishan .
13001039	Lotannın' ulları : Xoriy ha'm Homam . Timna Lotannın' qarındası edi .
13001040	Shobaldın' ulları : Alwan , Manaxat , Ebal , Shefiy ha'm Onam . Sibonnın' ulları : Ayya ha'm Ana .
13001041	Ananın' ulı : Dishon . Dishonnın' ulları : Xamran , Eshban , İtran ha'm Keran .
13001042	Eserdin' ulları : Bilhan , Zaawan ha'm Yaaqan . Dishannın' ulları : Us ha'm Aran . Edom patshaları
13001043	İzrailda patsha bolmastan burın , Edom elinde to'mendegi patshalar hu'kimdarlıq etti : Beor ulı Bela . Onın' qalasının' atı Dinhaba edi .
13001044	Bela o'lgennen keyin , ornına Bosra qalasınan bolg'an Zerax ulı Yobab patsha boldı .
13001045	Yobab o'lgennen keyin , temanlılardın' jerinen kelgen Xusham patsha boldı .
13001046	Xusham o'lgennen keyin , Moab jerinde midanlılardı qıyratqan Bedad ulı Hadad patsha boldı . Onın' qalasının' atı Awit edi .
13001047	Hadad o'lgennen keyin , ornına masreqalı Samla patsha boldı .
13001048	Samla o'lgennen son' , ornına da'rya boyındag'ı Rexobottan bolg'an Shaul patsha boldı .
13001049	Shaul o'lgennen son' , ornına Axbor ulı Baal-Xanan patsha boldı .
13001050	Baal-Xanan o'lgennen son' , ornına Hadad patsha boldı . Onın' qalasının' atı Pau edi . Hadadtın' hayalı Mehetabel Mezahabtın' aqlıg'ı Matredtin' qızı edi .
13001051	Son'ınan Hadad ta o'ldi . Edom biyleri mınalar : Timna , Alwa , Etet ,
13001052	Oholibama , Ela , Pinon ,
13001053	Kenaz , Teman , Mibsar ,
13001054	Magdiel ha'm İram . Edom biyleri usılar edi .
13002001	İzraildın' ulları1 İzraildın' ulları mınalar : Ruben , Shimon , Lebiy , Yahuda , İssaxar , Zebulon ,
13002002	Dan , Yusup , Benyamin , Naftaliy , Gad ha'm Asher . Yahudanın' urpaqları
13002003	Yahudanın' ulları : Er , Onan ha'm Shela . Yahudag'a bul u'sh uldı kenaanlı Shuanın' qızı tuwıp berdi . Yahudanın' tun'g'ısh ulı Er Jaratqan İyenin' na'zerinde jawız bolg'an isti islegeni ushın , Jaratqan İye onı o'ltirdi .
13002004	Yahudanın' kelini Tamara da og'an Peres penen Zeraxtı tuwıp berdi . Yahudanın' barlıg'ı bolıp bes ulı boldı .
13002005	Perestin' ulları : Xesron ha'm Xamul .
13002006	Zeraxtın' ulları : Zimriy , Etan , Heman , Kalkol ha'm Dara . Olar barlıg'ı bolıp besew edi .
13002007	Karmiydin' ulı : bag'ıshlang'an na'rselerge qıyanet islep , İzrailg'a apat a'kelgen Axar .
13002008	Etannın' ulı : Azariya .
13002009	Xesronnın' ulları : Eraxmeel , Ram ha'm Kelubay .
13002010	Ramnan Amminadab , Amminadabtan Yahuda urıwının' ko'semi Naxshon tuwıldı .
13002011	Naxshonnan Salma , Salmadan Boaz ,
13002012	Boazdan Obid , Obidten İshay tuwıldı .
13002013	İshaydın' jeti ulı boldı : tun'g'ıshı Eliab , ekinshisi Abinadab , u'shinshisi Shimea ,
13002014	to'rtinshisi Netanel , besinshisi Radday ,
13002015	altınshısı Osem , jetinshisi Dawıt .
13002016	Olardın' Seruya ha'm Abigayıl degen qarındası boldı . Seruyanın' u'sh ulı bar edi : Abishay , Yoab ha'm Asahel .
13002017	İsmayıl urpag'ınan bolg'an Eterge turmısqa shıqqan Abigayıl Amasanı tuwdı .
13002018	Xesronnın' ulı Kalebtin' Azuba ha'm Eriot degen hayalları boldı . Onın' Azubadan tuwılg'an ulları : Esher , Shobab ha'm Ardon .
13002019	Azuba o'lgennen keyin , Kaleb Efratag'a u'ylendi . Efrata og'an Xurdı tuwıp berdi .
13002020	Xurdan Uriy tuwıldı . Uriyden Besalel tuwıldı .
13002021	Bunnan son' , Xesron Giladtın' a'kesi Maxir degen adamnın' qızı menen jattı ha'm alpıs jasında u'ylengen bul hayalı og'an Segubtı tuwıp berdi .
13002022	Yair Segubtın' ulı edi . Yairdin' Gilad jerinde jigirma u'sh qalası bar edi .
13002023	Biraq Geshur menen Aram Yairge tiyisli qalalardı , sonday-aq , Kenattı ha'm onın' aylanasındag'ı alpıs qalanı basıp aldı . Bul jerlerde jasap atırg'an barlıq xalıq Giladtın' a'kesi Maxirdin' urpag'ınan edi .
13002024	Xesron Kaleb-Efratada qaytıs bolg'annan son' , hayalı Abiya Ashxurdı tuwdı . Ashxur Teqoanın' a'kesi edi . Xesronnın' ulı Eraxmeeldin' urpaqları
13002025	Xesronnın' tun'g'ısh ulı Eraxmeeldin' ulları : tun'g'ısh ulı Ram , keyin Buna , Oren , Osem ha'm Axiya .
13002026	Eraxmeeldin' Atara degen basqa bir hayalı bolıp , ol Onamnın' anası edi .
13002027	Eraxmeeldin' tun'g'ısh ulı Ramnın' ulları : Maas , Yamin ha'm Eker .
13002028	Onamnın' ulları : Shammay , Yada . Shammaydın' ulları : Nadab , Abishur .
13002029	Abishurdın' Abihayıl degen hayalı bolıp , usı hayalı og'an Axban menen Molidti tuwıp berdi .
13002030	Nadabtın' ulları : Seled ha'm Appayım . Seled biyperzent du'nyadan o'tti .
13002031	Appayımnın' ulı : İshiy . İshiydin' ulı : Sheshan . Sheshannın' ulı : Axlay .
13002032	Shammaydın' tuwısqanı Yadanın' ulları : Eter ha'm Yonatan . Eter biyperzent du'nyadan o'tti .
13002033	Yonatannın' ulları : Pelet ha'm Zaza . Bular Eraxmeeldin' urpaqları edi .
13002034	Sheshannın' ulı bolmay , tek qızları bar edi . Sheshannın' Yarxa degen mısırlı bir qulı bar edi .
13002035	Sheshan qızın qulı Yarxag'a hayallıqqa berdi . Hayalı og'an Attaydı tuwıp berdi .
13002036	Attaydan Natan tuwıldı . Natannan Zabad ,
13002037	Zabadtan Eflal , Eflaldan Obid ,
13002038	Obidten Ehu , Ehudan Azariya ,
13002039	Azariyadan Xeles , Xelesten Elasa ,
13002040	Elasadan Sismay , Sismaydan Shallum ,
13002041	Shallumnan Eqamiya , Eqamiyadan Elishama tuwıldı . Xesron ulı Kalebtin' urpaqları
13002042	Eraxmeeldin' inisi Kalebtin' ulları : tun'g'ısh ulı Ziftin' a'kesi Mesha ha'm ekinshisi Xebronnın' a'kesi Maresha boldı .
13002043	Xebronnın' ulları : Qorax , Tappuax , Rekem ha'm Shema .
13002044	Shemadan Raxam , Raxamnan Yorqoam tuwıldı . Shemanın' a'jag'ası Rekemnen Shammay tuwıldı .
13002045	Shammaydan Maon , Maonnan Beyt-Sur tuwıldı .
13002046	Kalebtin' toqalı Efa og'an Xaran , Mosa ha'm Gazezdi tuwıp berdi . Xarannın' ulının' atı da Gazez edi .
13002047	Yahadaydın' ulları : Regem , Yotam , Geshan , Pelet , Efa ha'm Shaaf .
13002048	Kalebtin' Maaxa atlı basqa toqalı og'an Sheber menen Tirxananı tuwıp berdi .
13002049	Maaxa Madmannanın' a'kesi Shaaftı ha'm Maxbena menen Gibanın' a'kesi Shewanı da tuwdı . Kalebtin' Axsa degen bir qızı boldı .
13002050	Bulardın' ha'mmesi Kalebtin' urpaqları edi . Kalebtin' hayalı Efratadan tuwılg'an tun'g'ısh ulı Xurdın' ulları : Kirat-Yarimnin' tiykarın salg'an Shobal ,
13002051	Beytlehemnin' tiykarın salg'an Salma , Beyt-Gaderdin' tiykarın salg'an Xaref .
13002052	Kirat-Yarimnin' tiykarın salg'an Shobaldan haroe xalqı , Menuxotta jasaytug'ın xalıqtın' yarımı ha'm
13002053	Kirat-Yarimde ma'kan basqan iter , put , shumat , mishra tiyreleri payda boldı . Bul tiyrelerden Sora menen Eshtaol turg'ınları kelip shıqtı .
13002054	Salmadan tarag'an urpaqlar : Beytlehem , Netofa , Atrot-Beyt-Yoab , Manaxattın' yarımı ha'm Sora turg'ınları ,
13002055	Yabeste jasaytug'ın xatkerlerdin' tirat , shimeat ha'm suxat tiyreleri . Bular Rekab urpaqlarının' babası Xammattın' na'silinen kelip shıqqan ken xalqı boladı .
13003001	Dawıttın' ulları1 Dawıttın' Xebronda tuwılg'an ulları mınalar : tun'g'ıshı izreelli Axinoamnan tuwılg'an Amnon , ekinshisi karmelli Abigayıldan tuwılg'an Daniel ,
13003002	u'shinshisi Geshur patshası Talmaydın' qızı Maaxadan tuwılg'an Abshalom , to'rtinshisi Xaggitten tuwılg'an Adoniya ,
13003003	besinshisi Abitaldan tuwılg'an Shefatiya , altınshısı hayalı Egladan tuwılg'an İtream .
13003004	Dawıttın' bul altı ulı Xebronda tuwıldı . Dawıt Xebronda jeti jıl altı ay , son'ınan Erusalimde otız u'sh jıl patshalıq qıldı .
13003005	Dawıttın' Erusalimde tuwılg'an ulları : Shimea , Shobab , Natan ha'm Sulayman . Bul to'rtewi Ammieldin' qızı Bat-Shuadan tuwıldı .
13003006	Olardan basqa Dawıttın' İbxar , Elishama , Elifelet ,
13003007	Nogah , Nefeg , Yafia ,
13003008	Elishama , Elada ha'm Elifelet degen tog'ız ulı boldı .
13003009	Bulardın' barlıg'ı Dawıttın' hayallarınan tuwılg'an ulları edi . Onın' toqallarınan tuwılg'an ulları da boldı . Dawıttın' Tamara degen qızı da bar edi . Sulayman patshanın' urpag'ı
13003010	Rexabam Sulaymannın' ulı edi . Rexabamnan Abiya , Abiyadan Asa , Asadan Ehoshafat ,
13003011	Ehoshafattan Yoram , Yoramnan Axaziya , Axaziyadan Yoash ,
13003012	Yoashtan Amasiya , Amasiyadan Azariya , Azariyadan Yotam ,
13003013	Yotamnan Axaz , Axazdan Xizkiya , Xizkiyadan Menashshe ,
13003014	Menashsheden Amon , Amonnan Yosiya tuwıldı .
13003015	Yosiyanın' ulları : tun'g'ısh ulı Yuxanan , ekinshisi Ehoyakim , u'shinshisi Sedekiya , to'rtinshisi Shallum .
13003016	Ehoyakimnin' ulları : Ehoniya ha'm Sedekiya .
13003017	Ehoyakinnin' Babilong'a su'rgin etip alıp ketilgen ulları : Shealtiel ,
13003018	Malkiram , Pedaya , Shenassar , Eqamiya , Hoshama ha'm Nedabiya .
13003019	Pedayanın' ulları : Zerubbabel ha'm Shimey . Zerubbabeldin' perzentleri : Meshullam , Xananiya ha'm qarındası Shelomit .
13003020	Zerubbabeldin' ja'ne bes ulı bar edi : Xashuba , Ohel , Berexiya , Xasadiya ha'm Yushab-Xesed .
13003021	Xananiyanın' ulları : Pelatiya ha'm Eshaya . Eshayadan Refaya , Refayadan Arnan , Arnannan Obadiya , Obadiyadan Shekaniya tuwıldı .
13003022	Shekaniyanın' ulı Shemaya edi . Shemayanın' ulları : Xattush , İgal , Bariax , Neariya , Shafat — barlıg'ı bolıp altaw .
13003023	Neariyanın' ulları : Elyoenay , Xizkiya , Azriqam — barlıg'ı bolıp u'shew .
13003024	Elyoenaydın' ulları : Hodawiya , Elashib , Pelaya , Aqqub , Yuxanan , Delaya ha'm Ananiy — barlıg'ı bolıp jetew .
13004001	Yahudanın' urpag'ı1 Yahudanın' urpaqları : Peres , Xesron , Karmiy , Xur ha'm Shobal .
13004002	Shobaldın' ulı Reaya Yaxattın' a'kesi edi . Yaxat Axumay menen Lahadtın' a'kesi edi . Bular Sora turg'ınlarının' tiyreleri edi .
13004003	İzreel , İshma , İdbash ha'm olardın' qarındası Haselelponiydin' a'kesi Etamnın' tiykarın salg'an edi .
13004004	Penuel Gedordın' ha'm Ezer Xushanın' tiykarın salg'an edi . Bular Beytlehemnin' tiykarın salıwshılar ha'm Efratanın' tun'g'ısh ulı Xurdın' urpaqları edi .
13004005	Teqoa qalasının' tiykarın salg'an Ashxurdın' Xela ha'm Naara degen eki hayalı bar edi .
13004006	Naara Ashxurg'a Axuzzam , Xefer , Temeni ha'm Axashtariydi tuwıp berdi . Bular Naaranın' ulları edi .
13004007	Ashxurdın' Xeladan tuwılg'an ulları : Seret , Soxar , Etnan
13004008	ha'm Qos . Qos Anub penen Hassobebanın' a'kesi ha'm Harum ulı Axarxel tiyrelerinin' tu'p babası edi .
13004009	Yabes degen bir adam tuwısqanlarına qarag'anda abıraylıraq edi . Anası : « Onı azap shegip tuwdım » , — dep , atın Yabes qoyg'an edi .
13004010	Yabes İzraildın' Qudayına : « O , qa'nekey , Sen meni jarılqap , jerlerimdi ken'eytkenin'de edi ! Qolın' menin' u'stimde bolıp , azap shekpewim ushın , meni jamanlıqtan saqlasan' edi ! » — dep jalbarındı . Quday onın' tilegin orınladı .
13004011	Shuxanın' tuwısqanı Kelub Mexirdin' a'kesi , Mexir Eshtonnın' a'kesi edi .
13004012	Eshtonnan Beyt-Rafa , Paseax ha'm Texinna tuwıldı . Texinna İr-Naxashtın' tiykarın saldı . Bular burın Rexada jasaytug'ın edi .
13004013	Kenazdın' ulları : Otniel ha'm Seraya . Otnieldin' ulları : Xatat ha'm Meonotay .
13004014	Meonotay Ofranın' a'kesi edi . Seraya Ge-Xarashimnın' tiykarın salg'an Yoabtın' a'kesi edi . Bulay atalıwının' sebebi , sol jerdin' turg'ınları o'nermentshilik penen shug'ıllanatug'ın edi .
13004015	Efunne ulı Kalebtin' ulları : İru , Ela ha'm Naam . Elanın' ulı : Kenaz .
13004016	Ehalleleldin' ulları : Zif , Zifa , Tiriya ha'm Asarel .
13004017	Ezranın' ulları : Eter , Mered , Efer , Yalon . Mered faraonnın' qızı Biteag'a u'ylenip , ol Meredke Ma'riyamdı , Shammaydı ha'm Eshtemoanın' tiykarın salg'an İshbaxtı tuwıp berdi .
13004018	Mered ja'ne yahudiy qızg'a u'ylendi . Bul hayalı og'an Gedordın' tiykarın salg'an Eredti , Soxonın' tiykarın salg'an Xeberdi ha'm Zanoaxtın' tiykarın salg'an Equtieldi tuwıp berdi .
13004019	Hodiya Naxamnın' qarındasına u'ylendi . Onnan tuwılg'an ullar Keilada jasaytug'ın Garm tiyresinin' ha'm Eshtemoada jasaytug'ın Maaxa tiyresinin' tu'p babası edi .
13004020	Shimonnın' ulları : Amnon , Rinna , Ben-Xanan ha'm Tilon . İshiydin' urpaqları : Zoxet ha'm Ben-Zoxet .
13004021	Yahudanın' ulı Shelanın' ulları : Lexanın' tiykarın salg'an Er , Mareshanın' tiykarın salg'an Laada , Beyt-Ashbeadag'ı hasıl zıg'ır toqıwshılardın' a'wladları ,
13004022	Yokim , Kozeba turg'ınları , Moab penen Yashubiy-Lexemdi basqarg'an Yoash penen Saraf . Bul mag'lıwmatlar a'yyemgi jazbalardan alıng'an .
13004023	Olar Netaim ha'm Gederada jasaytug'ın ha'm gu'lalshılıq etip , patsha ushın xızmet etetug'ın edi . Shimonnın' urpag'ı
13004024	Shimonnın' urpaqları : Nemuel , Yamin , Yarib , Zerax ha'm Shaul .
13004025	Shauldan Shallum , Shallumnan Mibsam , Mibsamnan Mishma tuwıldı .
13004026	Mishmanın' urpaqları : Mishmadan Xammuel , Xammuelden Zakkur , Zakkurdan Shimey tuwıldı .
13004027	Shimeydin' on altı ulı , altı qızı bar edi . Biraq onın' tuwısqanlarının' perzentleri az bolg'anlıqtan , olardın' urıwı Yahuda urıwınday u'lken bolmadı .
13004028	Shimonnın' urpaqları Beer-Sheba , Molada , Xasar-Shual ,
13004029	Bilha , Esem , Tolad ,
13004030	Betuel , Xorma , Siklag ,
13004031	Beyt-Markabot , Xasar-Susim , Beyt-Biriy ha'm Shaarayım qalalarında jasadı . Dawıttın' patshalıg'ına deyin usı qalalar Shimonnın' urpaqlarına tiyisli boldı .
13004032	Olardın' a'wladları Etam , Ayın , Rimmon , Toxen ha'm Ashan atlı bes qalada da jasadı .
13004033	Baalg'a deyin sozılg'an bul qalalardın' do'geregindegi barlıq awıllar da olarg'a tiyisli boldı . Olar sol jerlerde jasap , o'zlerinin' shejiresin jazıp bardı .
13004034	Shimonnın' basqa urpaqları : Meshobab , Yamlex , Amasiya ulı Yosha ,
13004035	Yoel , Asieldin' shawlıg'ı Serayanın' aqlıg'ı Yoshibiyanın' ulı Ehu ,
13004036	Elyoenay , Yaaqoba , Eshoxaya , Asaya , Adiel , Esimiel , Benaya
13004037	ha'm Shemayanın' jawlıg'ı Shimriydin' quwlıg'ı Edayanın' shawlıg'ı Allonnın' aqlıg'ı Shifiy ulı Ziza .
13004038	Joqarıda atı atalg'anlardın' ha'r biri tiyre basshıları edi . Olardın' na'silleri ko'beyip , ken'nen taradı .
13004039	Olar mallarına jaylaw izlep , Gedordın' janına , oypatlıqtın' shıg'ısına deyin bardı .
13004040	Ol jerde mol ha'm jaqsı jaylawlar bolıp , u'lke ken' , tınısh ha'm qa'wipsiz edi . Burın ol jerde Xamnın' urpaqlarının' ayırımları jasag'an edi .
13004041	Yahuda patshası Xizkiyanın' da'wirinde , joqarıda atı atalg'an Shimon urpaqları Xam urpaqlarına ha'm sol jerde jasap atırg'an Meunim urpaqlarına hu'jim jasap , olardı tolıq qırıp tasladı . Son'ınan o'zleri sol jerge jaylasıp aldı , olar bu'gin de sol jerde jasaydı . Sebebi ol jerde su'riwleri ushın jaylaw bar edi .
13004042	Keyin İshiydin' ulları Pelatiya , Neariya , Refaya ha'm Uzziel basshılıg'ında Shimonnın' urpag'ınan bes ju'z adam tawlı Seir u'lkesine barıp ,
13004043	Amalek na'silinen aman qalg'anlardı qırıp tasladı . Shimon urpaqları bu'gin de sol jerlerde jasap kelmekte .
13005001	Rubennin' urpag'ı1 İzraildın' tun'g'ısh ulı Rubennin' ulları . Ruben İzraildın' tun'g'ısh ulı edi . Biraq ol a'kesinin' to'segin haramlag'anı ushın , tun'g'ıshlıq huqıqı İzraildın' ulı Yusuptin' ullarına berildi . Sol sebepli Ruben shejirede tun'g'ısh ul sıpatında dizimge alınbag'an .
13005002	Yahuda tuwısqanları ishinde en' ku'shlisi bolıp , hu'kimdar onın' urpag'ınan shıqsa da , tun'g'ıshlıq huqıqı Yusupke tiyisli boldı .
13005003	İzraildın' birinshi ulı Rubennin' ulları : Xanox , Pallu , Xesron ha'm Karmiy .
13005004	Yoeldin' urpag'ı : Yoeldin' ulı Shemaya , Shemayanın' ulı Gog , Gogtın' ulı Shimey ,
13005005	Shimeydin' ulı Mixa , Mixanın' ulı Reaya , Reayanın' ulı Baal ha'm
13005006	Baaldın' ulı Beera . Assiriya patshası Tilgat-Pilneser Beeranı su'rgin qılıp alıp ketkende , ol Ruben urıwının' ko'semi edi .
13005007	Beeranın' ag'ayinleri shejirede tiyreleri boyınsha bılay dizimge alıng'an : jetekshi Eiel , Zexariya
13005008	ha'm Bela . Bela Azazdın' ulı , Shemanın' aqlıg'ı ha'm Yoeldin' shawlıg'ı edi . Olar Aroerden baslap Nebo menen Baal-Meong'a deyin sozılg'an jerlerde jasadı .
13005009	Olardın' Gilad jerindegi padaları ko'beyip ketkenlikten , shıg'ıs ta'reptegi Evfrat da'ryasına qaray sozılg'an sho'lge deyingi jerlerdi iyelep aldı .
13005010	Shauldın' patshalıq qılg'an da'wirinde , Ruben urpag'ı Ajar urpag'ına qarsı urıs ashtı . Olardı jen'ip , Giladtın' shıg'ıs ta'repindegi olarg'a tiyisli barlıq jerlerdi iyelep aldı . Gadtın' urpag'ı
13005011	Gad urıwı Ruben urıwına qon'sılas Bashan aymag'ında Salkag'a deyin sozılg'an jerlerde jasadı .
13005012	Bashan jerinde Yoel basshı edi , Shafam ekinshi da'rejeli basshı , Yanay ha'm Shafat olardan keyingiler edi .
13005013	Olardın' ag'ayinleri , basqa jeti tiyrenin' basshıları mınalar : Mixael , Meshullam , Sheba , Yoray , Yakan , Zia ha'm Eber .
13005014	Bular Abixayıldın' ulları bolıp , Abixayıl Xuriydin' , Xuriy Yaroaxtın' , Yaroax Giladtın' , Gilad Mixaeldin' , Mixael Eshishaydın' , Eshishay Yaxdonın' , Yaxdo Buzdın' ulı edi .
13005015	Guniydin' aqlıg'ı , Abdieldin' ulı Axiy usı tiyrelerdin' basshısı edi .
13005016	Gadlılar Giladta , Bashanda , olarg'a tiyisli awıllarda ha'm Sharonnın' barlıq jaylawlarının' shegaralarına deyingi jerlerde jasadı .
13005017	Bulardın' ha'mmesi Yahuda patshası Yotamnın' ha'm İzrail patshası Yarobamnın' patshalıq etken da'wirinde shejirege kirgizilgen .
13005018	Ruben ha'm Gad urıwları menen Menashshe urıwının' yarımında urısqa jaramlı qırq to'rt mın' jeti ju'z alpıs adam bar edi . Olardın' ha'mmesi qalqan ha'm qılısh uslap , oq jay tartıp , urısa alatug'ın batırlar edi .
13005019	Olar Ajar urpaqlarına , Etur , Nafish ha'm Nodab qa'wimlerine qarsı urıs alıp bardı .
13005020	Olardı jen'iwde Ruben , Gad urıwları menen Menashshe urıwının' yarımına ja'rdem berildi ha'm Quday Ajar urpaqları menen onın' awqamlasların olarg'a ta'slim etti . Sebebi olar urısıp atırıp , dawıslap Qudaydı shaqırg'an edi . Quday da olardın' duwasına juwap berdi , o'ytkeni olar Og'an isengen edi .
13005021	Olar Ajar urpaqlarının' malların : eliw mın' tu'ye , eki ju'z eliw mın' qoy , eki mın' eshekti olja qılıp , ju'z mın' adamdı tutqıng'a aldı .
13005022	Olarg'a qarsı Qudaydın' O'zi urısqanlıg'ı sebepli , dushpanlardın' ko'pshiligi sawashta qırılıp ketti . Ruben ha'm Gad urıwları menen Menashshe urıwının' yarımı su'rginge deyin sol jerlerde jasadı . Menashshe urıwının' yarımı
13005023	Menashshe urıwının' yarımı ko'p sanlı edi . Olar Bashannan Baal-Xermong'a , Senir ha'm Xermon tawına deyin sozılg'an jerlerde jasadı .
13005024	Olardın' a'wlad basshıları mınalar : Efer , İshiy , Eliel , Azriel , Eremiya , Hodawiya ha'm Yaxdiel . Bular ma'rt jawıngerler , abıraylı erler ha'm a'wlad basshıları edi .
13005025	Degen menen , olar ata-babalarının' Qudayına opasızlıq etti . Qudayg'a qıyanet etip , o'zlerinin' aldında qırıp jiberilgen sol ellerdin' xalıqlarının' butlarına tabındı .
13005026	Sol sebepli İzraildın' Qudayı Assiriya patshası Puldı , yag'nıy Tilgat-Pilneserdi ha'reketke keltirdi . Assiriya patshası Ruben ha'm Gad urıwları menen Menashshe urıwının' yarımın jen'ip , olardı tutqıng'a aldı . Olardı Xalaxqa , Xaborg'a , Harag'a ha'm Gozan da'ryasının' boyına su'rgin qıldı . Olar bu'gin de sol jerlerde jasap kelmekte .
13006001	Lebiydin' urpag'ı1 Lebiydin' ulları : Gershom , Qohat ha'm Merariy .
13006002	Qohattın' ulları : Amram , İshar , Xebron ha'm Uzziel .
13006003	Amramnın' balaları : Xaron , Muwsa ha'm Ma'riyam . Xaronnın' ulları : Nadab , Abihu , Elazar , İtamar .
13006004	Elazardan Pinexas , Pinexastan Abishua ,
13006005	Abishuadan Bukkiy , Bukkiyden Uzziy ,
13006006	Uzziyden Zeraxiya , Zeraxiyadan Merayot ,
13006007	Merayottan Amariya , Amariyadan Axitub ,
13006008	Axitubtan Sadoq , Sadoqtan Aximaas ,
13006009	Aximaastan Azariya , Azariyadan Yuxanan ,
13006010	Yuxanannan Azariya tuwıldı . Azariya patsha Sulaymannın' Erusalimde qurg'ızg'an İbadatxanasında ruwxaniy bolıp xızmet etti .
13006011	Azariyadan Amariya , Amariyadan Axitub ,
13006012	Axitubtan Sadoq , Sadoqtan Shallum ,
13006013	Shallumnan Xilkiya , Xilkiyadan Azariya ,
13006014	Azariyadan Seraya , Serayadan Yosadaq tuwıldı .
13006015	Jaratqan İye Yahuda ha'm Erusalim xalqın Nabuxodonosor arqalı su'rgin qılg'anda , Yosadaq ta su'rgin qılıng'an edi . Lebiydin' basqa urpaqları
13006016	Lebiydin' ulları : Gershom , Qohat ha'm Merariy .
13006017	Gershomnın' ullarının' atları : Libniy ha'm Shimey .
13006018	Qohattın' ulları : Amram , İshar , Xebron ha'm Uzziel .
13006019	Merariydin' ulları : Maxliy ha'm Mushiy . Tu'p babası boyınsha dizimge alıng'an Lebiy urıwının' tiyreleri mınalar :
13006020	Gershomnın' urpag'ı : Gershomnan Libniy , Libniyden Yaxat , Yaxattan Zimma ,
13006021	Zimmadan Yoax , Yoaxtan İddo , İddodan Zerax , Zeraxtan Eatray tuwıldı .
13006022	Qohattın' urpag'ı : Qohattan Amminadab , Amminadabtan Qorax , Qoraxtan Assir ,
13006023	Assirden Elqana , Elqanadan Ebasaf , Ebasaftan Assir ,
13006024	Assirden Taxat , Taxattan Uriel , Urielden Uzziya , Uzziyadan Shaul tuwıldı .
13006025	Elqananın' basqa ulları : Amasay ha'm Aximot .
13006026	Aximottan Elqana , Elqanadan Sofay , Sofaydan Naxat ,
13006027	Naxattan Eliab , Eliabtan Eroxam , Eroxamnan Elqana tuwıldı .
13006028	Samueldin' ulları : tun'g'ısh ulı Yoel , ekinshisi Abiya .
13006029	Merariydin' urpag'ı : Merariyden Maxliy , Maxliyden Libniy , Libniyden Shimey , Shimeyden Uzza ,
13006030	Uzzadan Shimea , Shimeadan Xaggiya , Xaggiyadan Asaya tuwıldı . Ushırasıw shatırındag'ı sazendeler
13006031	Kelisim sandıg'ı Jaratqan İyenin' u'yine aparılg'annan son' , sol jerde xızmet etiw ushın Dawıt tayınlag'an sazendelerdin' atları to'mende berilgen .
13006032	Sulayman Erusalimde Jaratqan İyege arnap İbadatxana qurg'ang'a deyin , olar Ushırasıw shatırında qosıq aytıp , xızmet etti . Olar o'z xızmetin berilgen ko'rsetpeler boyınsha orınlaytug'ın edi .
13006033	Sol jerde ulları menen birge sol xızmetti atqarıp atırg'anlar mınalar : Qohattın' urpag'ınan : qosıqshı Heman . Heman Yoeldin' , Yoel Samueldin' ,
13006034	Samuel Elqananın' , Elqana Eroxamnın' , Eroxam Elieldin' , Eliel Toaxtın' ,
13006035	Toax Suftın' , Suf Elqananın' , Elqana Maxattın' , Maxat Amasaydın' ,
13006036	Amasay Elqananın' , Elqana Yoeldin' , Yoel Azariyanın' , Azariya Sefaniyanın' ,
13006037	Sefaniya Taxattın' , Taxat Assirdin' , Assir Ebasaftın' , Ebasaf Qoraxtın' ,
13006038	Qorax İshardın' , İshar Qohattın' , Qohat Lebiydin' , Lebiy İzraildın' ulı edi .
13006039	Hemannın' on' jag'ında xızmet etetug'ın ja'rdemshisi , tuwısqanı Asaf boldı . Asaf Berexiyanın' ulı bolıp , Berexiya Shimeanın' ,
13006040	Shimea Mixaeldin' , Mixael Baasiyanın' , Baasiya Malkiyanın' ,
13006041	Malkiya Etniydin' , Etniy Zeraxtın' , Zerax Adayanın' ,
13006042	Adaya Etannın' , Etan Zimmanın' , Zimma Shimeydin' ,
13006043	Shimey Yaxattın' , Yaxat Gershomnın' , Gershom Lebiydin' ulı edi .
13006044	Hemannın' shep jag'ında xızmet etetug'ın ja'rdemshisi tuwısqanı Merariy urpag'ınan Etan boldı . Etan Kishiydin' ulı bolıp , Kishiy Abdiydin' , Abdiy Malluxtın' ,
13006045	Mallux Xashabiyanın' , Xashabiya Amasiyanın' , Amasiya Xilkiyanın' ,
13006046	Xilkiya Amsiydin' , Amsiy Baniydin' , Baniy Shemerdin' ,
13006047	Shemer Maxliydin' , Maxliy Mushiydin' , Mushiy Merariydin' , Merariy Lebiydin' ulı edi .
13006048	Olardın' lebiyli tuwısqanları Muxaddes shatırdag'ı , Qudaydın' U'yindegi basqa barlıq xızmetlerdi orınlaw ushın tayınlandı .
13006049	Biraq tek Xaron ha'm onın' urpaqları g'ana qurbanlıq orında jandırılatug'ın qurbanlıqlardı berip , tu'tetki tu'tetiletug'ın orında tu'tetkilerdi tu'tetetug'ın ha'm En' muxaddes bo'lmede islenetug'ın barlıq xızmetlerdi atqaratug'ın edi . Olar Qudaydın' qulı Muwsa bergen barlıq buyrıqlar boyınsha , İzrail xalqın gu'nadan pa'kleytug'ın edi . Xaronnın' urpag'ı
13006050	Xaronnın' urpaqları mınalar : Xaronnın' ulı Elazar , Elazardın' ulı Pinexas , Pinexastın' ulı Abishua ,
13006051	Abishuanın' ulı Bukkiy , Bukkiydin' ulı Uzziy , Uzziydin' ulı Zeraxiya ,
13006052	Zeraxiyanın' ulı Merayot , Merayottın' ulı Amariya , Amariyanın' ulı Axitub ,
13006053	Axitubtın' ulı Sadoq , Sadoqtın' ulı Aximaas . Lebiyliler jasag'an qalalar
13006054	Lebiylilerdin' jasawı ushın ajıratılg'an jerler mınalar : Qohat tiyresinen shıqqan Xaronnın' urpaqlarına birinshi shek tu'skenlikten ,
13006055	olarg'a Yahudadag'ı Xebron ha'm onın' a'tirapındag'ı jaylawlar berildi .
13006056	Al qala do'geregindegi atız ha'm awıllar Efunne ulı Kalebke berildi .
13006057	Solay etip , Xaronnın' urpaqlarına panalaytug'ın qalalar : Xebron , Libna , Yattir , Eshtemoa ,
13006058	Xilez , Debir ,
13006059	Ashan , Yutta ha'm Beyt-Shemesh qalaları jaylawları menen qosa berildi .
13006060	Benyamin urıwınan da olarg'a Geba , Alemet , Anatot qalaları jaylawları menen qosa berildi . Qohat tiyresine berilgen bul qalalar barlıg'ı bolıp on u'sh edi .
13006061	Qohat tiyresinin' qalg'anlarına Menashshe urıwının' yarımınan alıng'an on qala shek taslaw arqalı berildi .
13006062	Gershom urpag'ına tiyre sanına qaray , İssaxar , Asher , Naftaliy urıwlarınan ha'm Bashandag'ı Menashshe urıwınan alıng'an on u'sh qala shek boyınsha berildi .
13006063	Merariy urpag'ına tiyre sanına qaray , Ruben , Gad ha'm Zebulon urıwlarınan alıng'an on eki qala shek boyınsha berildi .
13006064	İzraillılar bul qalalardı jaylawları menen qosa lebiylilerge berdi .
13006065	Yahuda , Shimon , Benyamin urıwlarınan alıng'an ha'm joqarıda atları atalg'an qalalar shek taslaw arqalı berildi .
13006066	Qohat tiyresinen bolg'an bazı shan'araqlarg'a Efrayım urıwına tiyisli jerlerden qalalar berildi .
13006067	Olarg'a Efrayımnın' tawlı u'lkesindegi panalaytug'ın qala Shexem , Gezer ,
13006068	Yoqmeam , Beyt-Xoron ,
13006069	Ayyalon ha'm Gat-Rimmon qalaları jaylawları menen qosa berildi .
13006070	Qohat tiyresinin' qalg'an shan'araqlarına Menashshe urıwının' yarımınan alıng'an Aner ha'm Bileam qalaları jaylawları menen qosa berildi .
13006071	Gershom urpag'ına mına qalalar jaylawları menen qosa berildi : Menashshe urıwının' yarımına tiyisli jerlerden : Bashandag'ı Golan ha'm Ashtarot .
13006072	İssaxar urıwınan : Kedesh , Daberat ,
13006073	Ramot , Anem .
13006074	Asher urıwınan : Mashal , Abdon ,
13006075	Xuqoq ha'm Rexob .
13006076	Naftaliy urıwınan : Galiladag'ı Kedesh , Xammon , Kiratayım .
13006077	Merariy urpaqlarının' qalg'anlarına mına qalalar jaylawları menen qosa berildi : Zebulon urıwınan : Rimmono ha'm Tabor .
13006078	Ruben urıwınan : Erixonın' qarsı aldında , İordan da'ryasının' shıg'ıs ta'repinde jaylasqan sho'ldegi Beser , sonday-aq , Yahasa ,
13006079	Kedemot ha'm Mefaat .
13006080	Gad urıwınan : Giladtag'ı Ramot , Maxanayım ,
13006081	Xeshbon ha'm Yazer .
13007001	İssaxardın' urpag'ı1 İssaxardın' Tola , Pua , Yashub ha'm Shimron degen to'rt ulı bar edi .
13007002	Tolanın' ulları : Uzziy , Refaya , Eriel , Yaxmay , İbsam ha'm Samuel . Olar o'z a'wladlarının' basshıları edi . Dawıt patshalıq etken da'wirde , Tola urpaqlarının' shejiresinde olardan jigirma eki mın' altı ju'z ma'rt jawınger esapqa alıng'an .
13007003	Uzziydin' ulı İzraxiya . İzraxiyanın' ulları : Mixael , Obadiya , Yoel ha'm İshshiya . Olardın' besewi de a'wlad basshıları edi .
13007004	Olardın' hayalları da , balaları da ko'p bolg'anlıqtan , a'wladının' shejiresi boyınsha olarda urısqa jaramlı otız altı mın' adam bar edi .
13007005	Urıw shejiresi boyınsha , İssaxar urıwının' tiyrelerinen seksen jeti mın' ma'rt jawınger esapqa alıng'an . Benyaminnin' urpag'ı
13007006	Benyaminnin' u'sh ulı bar edi : Bela , Bexer ha'm Ediael .
13007007	Belanın' bes ulı bar edi : Esbon , Uzziy , Uzziel , Erimot ha'm İriy . Olardın' besewi de a'wlad basshıları edi . Olardın' shejiresinde jigirma eki mın' otız to'rt ma'rt jawınger dizimge alıng'an edi .
13007008	Bexerdin' ulları : Zemira , Yoash , Eliezer , Elyoenay , Omriy , Eremot , Abiya , Anatot ha'm Alemet . Bulardın' ha'mmesi Bexerdin' ulları edi .
13007009	Olardın' shejiresinde a'wlad basshıları ha'm jigirma mın' eki ju'z ma'rt jawınger dizimge alıng'an .
13007010	Ediaeldin' ulı : Bilhan . Bilhannın' ulları : Eush , Benyamin , Ehud , Kenaana , Zetan , Tarshish ha'm Axishaxar .
13007011	Ediaeldin' barlıq ulları a'wlad basshıları edi . Olarda urısqa jaramlı on jeti mın' eki ju'z ma'rt jawınger bar edi .
13007012	Shuppim ha'm Xuppim İrdin' , Xushim bolsa , Axerdin' urpaqları edi . Naftaliy urıwı
13007013	Naftaliydin' ulları : Yaxsiel , Guniy , Eser ha'm Shallum . Olar Yaqıptın' hayalı Bilhadan tarag'an urpaqlar edi . Menashshe urıwı
13007014	Menashshenın' ulları : aramlı toqalınan tuwılg'an ulları Asriel ha'm Maxir . Maxir Giladtın' a'kesi edi .
13007015	Maxir Xuppim menen Shuppimnin' qarındası Maaxanı hayallıqqa aldı . Menashshenin' basqa urpag'ının' atı Selofexad bolıp , onın' tek g'ana qızları boldı .
13007016	Maxirdin' hayalı Maaxa ul tuwıp , atın Peresh dep qoydı . Onın' inisinin' atı Sheresh edi . Shereshtin' Ulam ha'm Rekem atlı eki ulı boldı .
13007017	Ulamnın' ulı Bedan . Menashshenın' aqlıg'ı Maxirdin' ulı Giladtın' a'wladı usılardan ibarat edi .
13007018	Maxirdin' qarındası Hammolexet İshhodtı , Abiezerdi ha'm Maxlanı tuwdı .
13007019	Shemidanın' ulları : Axiyan , Shexem , Likxiy ha'm Aniam . Efrayımnın' urpag'ı
13007020	Efrayımnın' Shutelax degen ulı bar edi . Shutelaxtan Bered , Beredten Taxat , Taxattan Elada , Eladadan Taxat ,
13007021	Taxattan Zabad , Zabadtan Shutelax tuwıldı . Efrayımnın' Shutelaxtan basqa Ezer ha'm Elad degen ulları da boldı . Ezer menen Elad Gat qalasının' tiykarg'ı turg'ınlarına qaraslı mallardı urlap alıp ketpekshi bolg'anda , gatlılar olardı o'ltirdi .
13007022	Olardın' a'kesi Efrayım uzaq waqıt aza tuttı . Sonda tuwısqanları onı jubatıwg'a keldi .
13007023	Efrayım ja'ne hayalı menen jattı ha'm hayalı ju'kli bolıp , bir ul tuwdı . U'yinde baxıtsızlıq ju'z bergeni ushın , a'kesi balanın' atın Beria dep qoydı .
13007024	Onın' Sheera degen qızı da bar edi . Sheera to'mengi ha'm joqarg'ı Beyt-Xoron ha'm Uzzen-Sheera qalalarının' tiykarın saldı .
13007025	Efrayımnın' Refax atlı basqa bir ulı da bar edi . Refaxtan Reshef , Resheften Telax , Telaxtan Taxan ,
13007026	Taxannan Laadan , Laadannan Ammihud , Ammihudtan Elishama ,
13007027	Elishamadan Nun , Nunnan Eshua tuwıldı .
13007028	Efrayımlılardın' jaylasqan jerleri Beyt-Eldi ha'm onın' do'geregindegi awıllardı , shıg'ıstag'ı Naarandı , batıstag'ı Gezerdi ha'm onın' do'geregindegi awıllardı , Shexemdi , Ayyanı ha'm olardın' do'geregindegi awıllardı o'z ishine aldı .
13007029	Menashshe urıwının' jerlerine shegaralas Beyt-Shean , Taanax , Megiddo ha'm Dor qalaları , ja'ne olarg'a tiyisli awıllar bar edi . İzrail ulı Yusuptin' urpag'ı usı jerlerde jasadı . Asherdin' urpag'ı
13007030	Asherdin' ulları : İmna , İshwa , İshwiy , Beria ha'm olardın' qız tuwısqanı Serax .
13007031	Berianın' ulları : Xeber ha'm Birzaittın' tiykarın salg'an Malkiel .
13007032	Xeberdin' Yaflet , Shomer , Xotam atlı ulları ha'm Shuwa atlı bir qızı bar edi .
13007033	Yaflettin' ulları : Pasax , Bimhal ha'm Ashwat . Yaflettin' ulları usılar edi .
13007034	Shemerdin' ulları : Axiy , Rohaga , Xubba ha'm Aram .
13007035	Onın' tuwısqanı Helemnin' ulları : Sofax , İmna , Shelesh ha'm Amal .
13007036	Sofaxtın' ulları : Suax , Xarnefer , Shuwal , Beriy , İmra ,
13007037	Beser , Hod , Shamma , Shilsha , İtran ha'm Beera .
13007038	Eterdin' ulları : Efunne , Pispa ha'm Ara .
13007039	Ullanın' ulları : Arax , Xanniel ha'm Risiya .
13007040	Bulardın' ha'mmesi Asherden tarag'an urpaqlar bolıp , olar a'wlad basshıları , tan'lang'an ma'rt jawıngerler , abıraylı basshılar edi . Asher urıwının' shejiresi boyınsha , urısqa jaramlı jigirma altı mın' adam esapqa alıng'an edi .
13008001	Benyaminnin' urpag'ı1 Benyaminnin' tun'g'ısh ulı Bela , ekinshi ulı Ashbel , u'shinshi ulı Axrax ,
13008002	to'rtinshi ulı Noxa , besinshi ulı Rafa edi .
13008003	Belanın' ulları : Addar , Gera , Abihud ,
13008004	Abishua , Naaman , Axoax ,
13008005	Gera , Shefufan ha'm Xuram .
13008006	Gebada jasap , keyin Manaxatqa su'rgin etilgen a'wladlardın' basshıları bolg'an Exudtın' ulları :
13008007	Naaman , Axiya ha'm bulardı baslap alıp barg'an Gera . Gera Uzza menen Axixudtın' a'kesi edi .
13008008	Shaxarayım eki hayalı Xushim menen Baaradan ajırasqannan keyin , Moab u'lkesinde ullar ko'rdi .
13008009	Ol keyingi alg'an hayalı Xodeshten Yobab , Sibiya , Mesha , Malkam ,
13008010	Eus , Saxiya ha'm Mirma atlı ullardı ko'rdi . Shaxarayımnın' usı ullarının' ha'mmesi a'wlad basshıları edi .
13008011	Shaxarayımnın' Xushim degen hayalınan da Abitub ha'm Elpaal atlı eki ulı bar edi .
13008012	Elpaaldın' ulları : Eber , Misham , sonday-aq , Ono ha'm Lod qalaları menen onın' a'tirapındag'ı awıllardı qurg'an Shemed ,
13008013	ja'ne Beria ha'm Shema . Beria menen Shema Ayyalonda jasaytug'ın xalıqtın' a'wlad basshıları edi . Olar Gat turg'ınların sol qaladan quwıp jibergen edi .
13008014	Axyo , Shashaq , Eremot ,
13008015	Zebadiya , Arad , Eder ,
13008016	Mixael , İshpa ha'm Yoxa — bular Berianın' ulları edi .
13008017	Zebadiya , Meshullam , Xizkiy , Xeber ,
13008018	İshmeray , İzlia ha'm Yobab — bular Elpaaldın' ulları edi .
13008019	Yakim , Zixriy , Zabdiy ,
13008020	Elienay , Silletay , Eliel ,
13008021	Adaya , Beraya ha'm Shimrat — bular Shimeydin' ulları edi .
13008022	İshpan , Eber , Eliel ,
13008023	Abdon , Zixriy , Xanan ,
13008024	Xananiya , Elam , Antotiya ,
13008025	İfdeya ha'm Penuel — bular Shashaqtın' ulları edi .
13008026	Shamsheray , Shexariya , Ataliya ,
13008027	Yareshiya , İliyas ha'm Zixriy — bular Eroxamnın' ulları edi .
13008028	Bulardın' ha'mmesinin' a'wlad basshıları ha'm ko'semler bolg'anlıg'ı shejirede jazılg'an . Olar Erusalimde jasadı . Patsha Shauldın' urpag'ı
13008029	Gibonnın' tiykarın salg'an Eiel Gibonda jasadı . Onın' hayalının' atı Maaxa edi .
13008030	Eieldin' tun'g'ısh ulı Abdon , keyingi ulları : Sur , Kish , Baal , Nadab ,
13008031	Gedor , Axyo , Zexer
13008032	ha'm Shimeanın' a'kesi Miklot . Bular Erusalimde , o'z tuwısqanlarının' janında jasadı .
13008033	Ner Kishtin' , Kish Shauldın' a'kesi edi . Shaul Yonatannın' , Malkiy-Shuanın' , Abinadabtın' ha'm Eshbaaldın' a'kesi edi .
13008034	Yonatan Merib-Baaldın' , Merib-Baal Mixanın' a'kesi edi .
13008035	Mixanın' ulları : Piton , Melex , Tarea ha'm Axaz .
13008036	Axazdan Ehoadda tuwıldı . Ehoaddadan Alemet , Azmawet , Zimriy tuwıldı . Zimriyden Mosa ,
13008037	Mosadan Binea , Bineadan Refa , Refadan Elasa , Elasadan Asel tuwıldı .
13008038	Aseldin' altı ulı bar edi . Olardın' atları : Azriqam , Boxeru , İsmayıl , Sheariya , Obadiya ha'm Xanan . Bulardın' barlıg'ı Aseldin' ulları edi .
13008039	Aseldin' inisi Eshektin' ulları : tun'g'ısh ulı Ulam , ekinshisi Eush , u'shinshisi Elifelet .
13008040	Ulamnın' ulları oq jay atıwg'a sheber , ma'rt jawıngerler boldı . Ulamnın' ulları ha'm aqlıqları ko'p bolıp , olar barlıg'ı bolıp bir ju'z eliw edi . Bulardın' ha'mmesi Benyaminnin' urpaqları edi .
13009001	Solay etip , pu'tkil İzrail xalqı « İzrail patshalarının' kitabında » jazılg'an shejirege kirgizilgen edi . Su'rginnen Erusalimge qaytqan xalıqYahuda xalqı Jaratqan İyege qıyanet islegeni ushın , Babilong'a su'rgin etilgen edi .
13009002	O'z qalalarındag'ı o'z iyeliklerine izraillılar ruwxaniyler , lebiyliler ha'm İbadatxana xızmetshileri menen birge birinshi bolıp qaytıp kelip , qonıs bastı .
13009003	Yahuda , Benyamin , Efrayım ha'm Menashshe urıwınan bolg'an mına adamlar Erusalimde jasadı :
13009004	Yahudanın' ulı Perestin' urpag'ınan : Baniydin' quwlıg'ı İmriydin' shawlıg'ı Omriydin' aqlıg'ı Ammihudtın' ulı Utay .
13009005	Shilonın' urpag'ınan : tun'g'ısh ulı Asaya ha'm onın' ulları .
13009006	Zeraxtın' urpag'ınan : Euel ha'm onın' tuwısqanları . Yahuda urıwınan ha'mmesi bolıp altı ju'z toqsan adam edi .
13009007	Benyamin urıwınan : Hassenuanın' shawlıg'ı Hodawiyanın' aqlıg'ı Meshullamnın' ulı Sallu ,
13009008	Eroxamnın' ulı İbneya , Mixriydin' aqlıg'ı Uzziydin' ulı Ela ha'm İbniyanın' shawlıg'ı Reueldin' aqlıg'ı Shefatiyanın' ulı Meshullam .
13009009	Shejiresinde jazılg'anı boyınsha Benyamin urıwınan tog'ız ju'z eliw altı adam edi . Bulardın' ha'mmesi a'wlad basshıları edi .
13009010	Ruwxaniyler : Edaya , Ehoyarib , Yaxin
13009011	ha'm Azariya . Azariya Xilkiyanın' ulı Meshullamnın' aqlıg'ı Sadoqtın' shawlıg'ı Merayottın' quwlıg'ı Axitubtın' jawlıg'ı edi . Axitub Qudaydın' U'yinin' bas xızmetkeri edi .
13009012	Malkiyanın' shawlıg'ı Pashxurdın' aqlıg'ı Eroxamnın' ulı Adaya ha'm İmmerdin' jawlıg'ı Meshillemittin' quwlıg'ı Meshullamnın' shawlıg'ı Yaxzeranın' aqlıg'ı Adieldin' ulı Maasay .
13009013	A'wlad basshıları bolg'an İbadatxana xızmetshileri barlıg'ı bir mın' jeti ju'z alpıs adam edi . Olar Qudaydın' U'yindegi islerdi sheberlik penen atqaratug'ın edi .
13009014	Lebiyliler : Merariy urpag'ınan : Xashabiyanın' shawlıg'ı Azriqamnın' aqlıg'ı Xashshubtın' ulı Shemaya ,
13009015	Baqbaqqar , Xeresh , Galal ha'm Mattaniya . Mattaniya Asaftın' shawlıg'ı Zixriydin' aqlıg'ı Mixanın' ulı edi .
13009016	Edutunnın' shawlıg'ı Galaldın' aqlıg'ı Shemayanın' ulı Obadiya ha'm netofalılardın' awıllarında jasap atırg'an Elqananın' aqlıg'ı Asanın' ulı Berexiya .
13009017	İbadatxanadag'ı da'rwaza qarawılları : Shallum , Aqqub , Talmon , Aximan . Olardın' tuwısqanı Shallum olardın' basshısı edi .
13009018	Olar bu'ginge deyin , shıg'ıs ta'reptegi Patsha da'rwazasında xızmet etip keledi . Lebiylilerdin' ordasınan bolg'an da'rwaza qarawılları da usılar edi .
13009019	Qoraxtın' shawlıg'ı Ebasaftın' aqlıg'ı Qorenin' ulı Shallum ha'm onın' Qorax a'wladınan bolg'an tuwısqanları İbadatxananın' kirer awzın qarawılladı . Olardın' ata-babaları da Jaratqan İyenin' Muxaddes shatırının' kirer awzın qarawıllag'an edi .
13009020	Aldıng'ı waqıtları Elazar ulı Pinexas da'rwaza qarawılların basqarg'an edi ha'm Jaratqan İye onın' menen birge edi .
13009021	Meshelemiya ulı Zexariya Ushırasıw shatırının' da'rwazasının' qarawılı edi .
13009022	Tan'lap alıng'an da'rwaza qarawılları barlıg'ı bolıp eki ju'z on eki adam edi . Olar awılları boyınsha shejirege kirgizildi . Olardı bul juwapkershilikli wazıypag'a Dawıt ha'm ko'zi ashıq Samuel tayınlag'an edi .
13009023	Olar ha'm olardın' urpaqları Jaratqan İyenin' İbadatxanasının' , yag'nıy Shatırının' da'rwazasında saqshılıq qılatug'ın edi .
13009024	Olar to'rt ta'reptegi : shıg'ıs , batıs , arqa ha'm qubladag'ı da'rwazalardı qarawılladı .
13009025	Olardın' awıllarda jasaytug'ın tuwısqanları waqtı-waqtı kelip , jeti ku'nlik xızmetti olar menen bo'lisip islewge minnetli boldı .
13009026	Bas da'rwaza qarawıllarının' to'rtewi de lebiyli bolıp , olarg'a Qudaydın' İbadatxanasındag'ı bo'lmeler ha'm g'a'ziynexanalar isenip tapsırılg'an edi .
13009027	Olarg'a Qudaydın' İbadatxanasın qarawıllaw ha'm ha'r tan'da qapılardı ashıw wazıypası ju'klengenlikten , olar tu'ndi Qudaydın' U'yi a'tirapında o'tkeretug'ın edi .
13009028	Lebiylilerdin' bazıları İbadatxana xızmetinde qollanılatug'ın zatlarg'a juwapker boldı . Olar zatlardı xızmet ushın bergende de , qaytarıp alg'anda da sanaytug'ın edi .
13009029	Olardın' basqaları İbadatxanadag'ı buyımlarg'a ha'm basqa barlıq zatlarg'a , sonday-aq sapalı ung'a , sharapqa , za'ytu'n mayına , livan shayırına ha'm xosh iyisli zatlarg'a juwapker edi .
13009030	Al ruwxaniylerdin' bazıları xosh iyisli zatlardı aralastırıp tayarlaw xızmetin atqardı .
13009031	Qoraxtın' urpag'ınan Shallumnın' tun'g'ısh ulı , lebiyli Mattitiya sadaqa etip usınılatug'ın nanlardı tayarlaw xızmetine qoyılg'an edi .
13009032	Onın' Qohat urpag'ınan bolg'an bazı tuwısqanlarına bolsa , ha'r Shabbat ku'ni muxaddes nanlardı tayarlap , usınıw xızmeti ju'klendi .
13009033	Lebiylilerdin' a'wlad basshıları bolg'an sazende ha'm qosıqshılar İbadatxana bo'lmelerinde jasadı . Olar ku'ni-tu'ni xızmette bolg'anlıqtan , xızmettin' basqa tu'rlerinen azat boldı .
13009034	Bulardın' ha'mmesi urpaq shejiresi boyınsha lebiylilerdin' a'wlad basshıları edi ha'm olar Erusalimde jasaytug'ın edi . Patsha Shauldın' shejiresi
13009035	Gibonnın' tiykarın salg'an Eiel Gibonda jasadı . Onın' hayalının' atı Maaxa edi .
13009036	Eieldin' tun'g'ısh ulı Abdon bolıp , basqa ulları mınalar edi : Sur , Kish , Baal , Ner , Nadab ,
13009037	Gedor , Axyo , Zexariya ha'm Miklot .
13009038	Miklot Shimeamnın' a'kesi edi . Bular Erusalimde , ag'ayinlerinin' janında jasadı .
13009039	Ner Kishtin' , Kish Shauldın' a'kesi edi . Shaul Yonatan , Malkiy-Shua , Abinadab ha'm Eshbaaldın' a'kesi edi .
13009040	Yonatan Merib-Baaldın' , Merib-Baal Mixanın' a'kesi edi .
13009041	Mixanın' ulları : Piton , Melex , Taxrea .
13009042	Axaz Yaranın' , Yara Alemet , Azmawet ha'm Zimriydin' a'kesi edi . Zimriy Mosanın' ,
13009043	Mosa Bineanın' , Binea Refayanın' , Refaya Elasanın' , Elasa Aseldin' a'kesi edi .
13009044	Aseldin' altı ulı bar edi . Olardın' atları mınaday : Azriqam , Boxeru , İsmayıl , Sheariya , Obadiya ha'm Xanan . Bulardın' barlıg'ı Aseldin' ulları edi .
13010001	Shaul ha'm onın' ullarının' o'limi1 Filistler izraillılar menen urısıp atırg'an edi . İzraillılar filistlerdin' aldına tu'sip qashıp , ko'pshiligi Gilboa tawında nabıt boldı .
13010002	Filistler Shaul menen onın' ullarının' izine tu'sip , Shauldın' ulları Yonatandı , Abinadabtı ha'm Malkiy-Shuanı o'ltirdi .
13010003	Shauldın' a'tirapında sawash ha'wij alg'an edi . Sonda sadaqshılar ta'repinen atılg'an oq Shaulg'a tiyip , ol jaraqatlandı .
13010004	Shaul o'z no'kerine : « Qılıshın'dı qınabınan suwırıp al da , meni o'ltir . Bolmasa , mına su'nnetsizler keledi de , meni xorlaydı » , — dedi . Biraq no'keri qattı qorqıp , bunı islemedi . Sonlıqtan Shaul qılıshın qınınan suwırıp alıp , o'zin qılıshtın' u'stine tasladı .
13010005	No'keri Shauldın' o'lgenin ko'rgende , ol da qılıshının' u'stine o'zin taslap o'ldi .
13010006	Solay etip , Shaul menen onın' u'sh ulı da qaza taptı ha'm pu'tkil shan'arag'ı olar menen birge qurıp ketti .
13010007	Oypatlıqta jasaytug'ın barlıq izraillılar İzrail a'skerlerinin' qashqanın ha'm Shaul menen onın' ullarının' o'lgenin ko'rgende , o'z qalaların taslap , qasha basladı . Filistler kelip , sol qalalarg'a ornalasıp aldı .
13010008	Kelesi ku'ni filistler o'lgenlerdi tonaw ushın kelgende , Gilboa tawında Shauldın' ha'm onın' ullarının' o'ligin taptı .
13010009	Olar Shauldın' kiyimlerin sheship , basın ha'm qural-jaraqların aldı . Son'ınan bul xabardı butxanalarına ha'm xalqına jetkeriw ushın , filistlerdin' jerlerinin' ha'mmesine xabarshılar jiberdi .
13010010	Olar Shauldın' qural-jaraqların o'z qudaylarının' butxanasına qoyıp , basın Dagonnın' butxanasına ildirip qoydı .
13010011	Giladtag'ı pu'tkil Yabesh xalqı filistlerdin' Shaulg'a islegen ha'mme isleri haqqında esitkende ,
13010012	olardın' barlıq ma'rt jawıngerleri barıp , Shaul menen onın' ullarının' denesin Yabeshke alıp keldi . Keyin olardın' su'yeklerin Yabeshtegi emen ag'ashının' astına ko'mip , jeti ku'n oraza tutıp , azaladı .
13010013	Shaul Jaratqan İyege qıyanet etkeni ushın o'lgen edi . Ol Jaratqan İyenin' so'zine boysınbay , ha'tte , a'rwaq shaqırıwshıg'a da ma'sla'ha't saldı .
13010014	Al Jaratqan İyeden ma'sla'ha't soramadı . Sol sebepli Jaratqan İye Shauldı o'ltirip , onın' patshalıg'ın İshay ulı Dawıtqa berdi .
13011001	Dawıttın' pu'tkil İzrailg'a patsha bolıwı1 Pu'tkil izraillılar Xebrong'a , Dawıttın' janına jıynalıp bılay dedi : « Bizler sizin' o'z su'yegin'iz ha'm o'z etin'izbiz .
13011002	Burın Shaul patsha bolg'an waqıtta da , sawashta İzraildı o'zin'iz baslap ju'retug'ın edin'iz . Qudayın'ız Jaratqan İye sizge : „ Xalqım İzrailg'a sen shopanlıq etip , olarg'a hu'kimdar bolasan' “ , — dep wa'de bergen edi » .
13011003	Solay etip , İzraildın' barlıq aqsaqalları Xebrong'a , patsha Dawıttın' aldına kelgende , Dawıt Xebronda Jaratqan İyenin' aldında olar menen kelisim du'zdi . Olar da Jaratqan İyenin' Samuel arqalı bergen wa'desi boyınsha , Dawıttı maylap , İzrailg'a patsha etip qoydı .
13011004	Patsha Dawıt penen izraillılar Erusalimge ju'ris qıldı . Sol waqıtları bul qala Ebus dep atalıp , ol jerde ebuslılar jasaytug'ın edi .
13011005	Ebus xalqı Dawıtqa : « Sen bul jerge kire almaysan' » , — degen edi . Degen menen , Dawıt Siyon qorg'anın , keyin ala « Dawıttın' qalası » dep atalatug'ın qorg'andı qolg'a kirgizdi .
13011006	Dawıt : « Ebuslılarg'a birinshi bolıp hu'jim jasap , jen'gen adam sa'rka'rda ha'm basshı boladı » , — dep wa'de bergen edi . Seruya ulı Yoab birinshi bolıp hu'jim jasap , jen'ip shıqtı ha'm sa'rka'rda boldı .
13011007	Bunnan keyin , Dawıt qorg'an qalag'a ornalasıp aldı . Sol sebepli ol jerge « Dawıttın' qalası » degen at berildi .
13011008	Dawıt Millodan baslap qalanın' aynala diywalların qayta tikledi . Al Yoab qalanın' qalg'an bo'leklerin qayta qurdı .
13011009	Dawıt ku'shke tolıp bara berdi . O'ytkeni A'lemnin' Jaratqan İyesi onın' menen birge edi . Dawıttın' batır a'skerleri
13011010	Jaratqan İyenin' İzrailg'a wa'de etkenindey , Dawıttın' batır a'skerlerinin' a'skerbasıları pu'tkil İzrail xalqı menen birge Dawıttı patsha qıldı ha'm onın' patshalıg'ının' ku'shli bolıwın qollap-quwatladı .
13011011	Dawıttın' batır a'skerlerinin' dizimi mınaw : u'sh batırdın' sa'rdarı Xaxmon ulı Yashobam . Ol u'sh ju'z adamg'a nayza menen qarsı shıg'ıp , bir hu'jim etkende , ha'mmesin o'ltirdi .
13011012	Onnan keyingisi u'sh batırdın' biri axoxlı Dodonın' ulı Elazar .
13011013	Filistler urısıw ushın Pas-Dammimde jıynalg'anda , Elazar Dawıttın' qasında boldı . Ol jerde bir arpa atızı bar edi . Sonda izraillılar filistlerden qasha basladı .
13011014	Biraq Elazar menen Dawıt atızdın' ortasında turıp , ol jerdi qorg'adı ha'm filistlerdi qırıp tasladı . Jaratqan İye olarg'a ullı jen'is sıyladı .
13011015	Bir ku'ni filist a'skerleri Refaim oypatlıg'ına orda qurg'an waqıtta , otız basshıdan u'shewi Adullam u'n'girindegi jartastı panalap turg'an Dawıtqa keldi .
13011016	Sol waqıtta Dawıt qorg'an ishinde edi , al filistlerdin' saqshılar toparının' birewi Beytlehemde edi .
13011017	Dawıt qattı sho'llep : « Qa'nekey , Beytlehem da'rwazasının' janındag'ı suw saqlag'ıshtan birew mag'an suw a'kelip berse edi ! » — dedi .
13011018	Sonda bul u'sh batır filistlerdin' ordasın jarıp o'tip , Beytlehem da'rwazasının' janındag'ı suw saqlag'ıshtan suw alıp , Dawıtqa a'kelip berdi . Biraq Dawıt onı ishiwden bas tarttı ha'm suwdı jerge to'gip , Jaratqan İyege usındı .
13011019	Ol : « O , Qudayım , bunı islewden meni saqlay go'r ! Janların qa'wip astına qoyıp , suw alıp kelgen bul u'sh adamnın' qanın isheyin be ? » — dedi . So'ytip , Dawıt suwdı ishpedi . Bul u'sh batır usınday erlik ko'rsetken edi .
13011020	Yoabtın' inisi Abishay u'sh batırdın' basshısı edi . Ol nayzası menen u'sh ju'z adamdı o'ltirdi . Sol ta'rizde ol u'sh batır sıyaqlı dan'qqa eristi .
13011021	Onın' u'sh batırdan da dan'qı artıp , olardın' basshısı bolg'anı menen , u'sh batır qatarına kirmeytug'ın edi .
13011022	Ehoyada ulı qabseelli Benaya da ma'rt jawınger bolıp , ol da ullı isler isledi . Ol moablı eki ku'shli jawıngerdi , al qar jawg'an ku'ni bir shuqırg'a tu'sip , arıslandı o'ltirdi .
13011023	Ja'ne de , ol boyı bes shıg'anaq bolg'an mısırlını da o'ltirdi . Mısırlının' qolında toqıw u'skenesinin' qadasınday juwan nayzası bar edi . Benaya tayaq penen onın' aldına shıqtı ha'm mısırlının' nayzasın qolınan tartıp alıp , onı o'z nayzası menen o'ltirdi .
13011024	Ehoyada ulı Benayanın' islegen isleri mine usılar . Ol da sol u'sh batır sıyaqlı dan'q tarattı .
13011025	Ol otız batırg'a qarag'anda ataqlıraq bolsa da , biraq sol u'sh batırdın' qatarına kirmedi . Dawıt onı o'zinin' ta'n saqshılarına basshı etip qoydı .
13011026	Basqa batır a'skerler mınalar : Yoabtın' inisi Asahel , beytlehemli Dodonın' ulı Elxanan ,
13011027	harorlı Shammot , pelonlı Xeles ,
13011028	teqoalı İkkeshtin' ulı İra , anatotlı Abiezer ,
13011029	xushalı Sibbexay , axoxlı İlay ,
13011030	netofalı Maharay ha'm netofalı Baananın' ulı Xeled ,
13011031	Benyamin urıwınan gibalı Ribaydın' ulı İttay , piratonlı Benaya ,
13011032	Gaash sayları aymag'ınan Xuray , arbalı Abiel ,
13011033	baxarumlı Azmawet , shaalbonlı Elaxba ,
13011034	gizonlı Hashemnin' ulları , hararlı Shagenin' ulı Yonatan ,
13011035	hararlı Sakardın' ulı Axiam , Urdın' ulı Elifal ,
13011036	mexeralı Xefer , pelonlı Axiya ,
13011037	karmelli Xesray , Ezbay ulı Naaray ,
13011038	Natannın' inisi Yoel , Ajar ulı Mibxar ,
13011039	ammon xalqınan Selek , Seruya ulı Yoabtın' no'keri beerotlı Naxaray ,
13011040	İter tiyresinen İra ha'm İter tiyresinen Gareb ,
13011041	xett xalqınan Uriya , Axlay ulı Zabad ,
13011042	rubenlilerdin' qa'wim basshısı , rubenli Shizanın' ulı Adina ha'm onın' otız a'skeri ,
13011043	Maaxa ulı Xanan , mitanlı Yoshafat ,
13011044	ashterotlı Uzziya , aroerli Xotamnın' ulları Shama ha'm Eiel ,
13011045	Shimriy ulı Ediael ha'm onın' inisi tizli Yoxa ,
13011046	maxawlı Eliel , Elnaamnın' ulları Eribay ha'm Yoshawiya , moablı İtma ,
13011047	Eliel , Obid , mesobalı Yasiel .
13012001	Dawıttın' Siklagtag'ı ja'rdemshileri1 Dawıt Kish ulı Shauldan qashıp , Siklagta jasap ju'rgen waqıtları , ayırım a'skerler kelip , og'an qosıldı . Urıslarda Dawıtqa ja'rdem bergen bul jawıngerler
13012002	Benyamin urıwınan , Shauldın' ag'ayinlerinen edi . Bul sadaqshılar oq jay menen qurallang'an bolıp , on' qolı menen de , shep qolı menen de oq jay tartıp , saqpanda tas atatug'ın edi .
13012003	Olardın' basshısı gibalı Shemanın' ulı Axiezer bolıp , inisi Yoash onın' ja'rdemshisi edi . Basqa jawıngerler : Azmawettin' ulları Eziel ha'm Pelet , sonday-aq , Beraxa ha'm anatotlı Ehu ,
13012004	otız batırdın' birewi , yag'nıy olardın' basshısı gibonlı İshmaya , sonday-aq , Eremiya , Yaxaziel , Yuxanan , gederalı Yozabad ,
13012005	
13012006	Eluzay , Erimot , Bealiya , Shemariya , xaruflı Shefatiya ,
13012007	Qoraxtın' urpag'ınan bolg'an Elqana , İshshiya , Azarel , Yoezer , Yashobam ,
13012008	gedorlı Eroxamnın' ulları Yoela ha'm Zebadiya .
13012009	Dawıt sho'ldegi qorg'anda bolg'anda , gadlılardın' birazı og'an qosıldı . Olar urısqa tayar ma'rt jawıngerler bolıp , qalqan ha'm nayzanı islete alatug'ın edi . Olardın' ju'zleri arıslanday aybatlı , o'zleri tawlardag'ı kiyik kibi shaqqan edi .
13012010	Olardın' basshısı Ezer edi . Ekinshisi Obadiya , u'shinshisi Eliab ,
13012011	to'rtinshisi Mishmanna , besinshisi Eremiya ,
13012012	altınshısı Attay , jetinshisi Eliel ,
13012013	segizinshisi Yuxanan , tog'ızınshısı Elzabad ,
13012014	onınshısı Eremiya , on birinshisi Maxbannay edi .
13012015	Usı gadlılar orda a'skerbasıları edi . Olardın' en' ha'lsizleri ju'z adamg'a , en' ku'shlileri mın' adamg'a bas keletug'ın edi .
13012016	Birinshi ayda , İordan tolıp tasıp turg'an waqıtta , olar arg'ı jag'ag'a kesip o'tip , oypatlıqtın' shıg'ıs ha'm batıs ta'repinde jasap atırg'anlardın' ha'mmesin bas sawg'alap qashıwg'a ma'jbu'r etti .
13012017	Benyamin ha'm Yahuda urıwlarındag'ı bazı adamlar da Dawıttın' janına , qorg'ang'a keldi .
13012018	Dawıt olardı ku'tip alıwg'a shıqtı ha'm olarg'a bılay dedi : « Eger mag'an ja'rdem beriw ushın jaqsı niyet penen kelgen bolsan'ız , qatarımızg'a qosılıwın'ızg'a ırazıman . Al eger hesh kimge zorlıq islemegen bolsam da , meni dushpanlarıma uslap beriwge kelgen bolsan'ız , onda ata-babalarımızdın' Qudayı bunı ko'rip , hu'kim etsin » .
13012019	Sonda keyinirek otız batırdın' sa'rdarı bolg'an Amasaydın' u'stine Qudaydın' Ruwxı tu'sip , ol bılay dedi : « O Dawıt , bizler sizikimiz ! O İshay ulı , siz benen birgemiz ! Tınıshlıq ha'm amanlıq sizge yar bolsın ! Sizge ja'rdem berip atırg'anlarg'a da amanlıq bolsın ! Sebebi sizdi qollap turg'an — Qudayın'ızdın' O'zi » . Dawıt olardı jaqsı qabıl etti ha'm o'zinin' basqınshılar toparlarına basshılar etip qoydı .
13012020	Dawıt filistler menen birge Shaulg'a qarsı urısıw ushın barg'anda , Menashshe urıwının' bazı adamları Dawıttın' ta'repine o'tken edi . Degen menen , sol urısta Dawıt ha'm onın' adamları filistlerge ja'rdem bermedi . O'ytkeni filist hu'kimdarları ken'esip : « Dawıt mırzası Shaul ta'repke o'tip ketip , basımızdan ayırılarmız » , — dep , onı keyin qaytarg'an edi .
13012021	Dawıt Siklagqa qaytıp ketip baratırg'anda , Menashshe urıwınan onın' ta'repine o'tkenler mınalar edi : Adnax , Yozabad , Ediael , Mixael , Yozabad , Elihu ha'm Silletay . Bulardın' barlıg'ı menashshelilerdin' mın'basıları edi .
13012022	Olar ma'rt jawıngerler bolıp , Dawıttın' ordasında la'shkerbasılıq xızmetin atqardı ha'm qaraqshılar toparına qarsı gu'resiwde Dawıtqa ja'rdem berdi .
13012023	Dawıtqa ja'rdem beriw ushın ha'r ku'ni adamlar kelip qosılatug'ın edi . Na'tiyjede , Dawıt Qudaydın' la'shkerleri sıyaqlı u'lken ha'm ku'shli ordag'a iye boldı . Dawıttın' Xebrondag'ı ordası
13012024	Jaratqan İyenin' bergen wa'desi boyınsha , Shauldın' patshalıg'ın Dawıtqa beriw ushın Xebrong'a , Dawıttın' janına kelgen la'shkerler sanı mınaday edi :
13012025	Yahuda urıwınan : urısqa tayar , qalqan ha'm nayza menen qurallang'an altı mın' segiz ju'z adam .
13012026	Shimon urıwınan : urısqa tayar , jeti mın' bir ju'z ma'rt jawınger .
13012027	Lebiy urıwınan : to'rt mın' altı ju'z adam .
13012028	Xaron na'silinin' basshısı Ehoyada ha'm onın' menen birge bolg'anlar u'sh mın' jeti ju'z adam .
13012029	Jas ha'm ma'rt jawınger Sadoq ha'm onın' tiyresinen jigirma eki a'skerbası .
13012030	Shauldın' urıwlasları bolg'an Benyamin urıwınan : u'sh mın' adam . Benyaminlilerdin' ko'pshiligi sol waqıtqa deyin Shauldın' shan'arag'ına sadıq bolıp qaldı .
13012031	Efrayım urıwınan : o'z a'wladı arasında atag'ı shıqqan jigirma mın' segiz ju'z ma'rt jawınger .
13012032	Dawıttı patsha etip qoyıw ushın , Menashshe urıwının' yarımınan arnawlı tu'rde shaqırılg'anlar on segiz mın' adam .
13012033	İssaxar urıwınan : da'wir talabın tu'sinetug'ın , İzraildın' ne islew kerekligin biletug'ın eki ju'z la'shkerbası ha'm olardın' qol astındag'ı adamlar .
13012034	Zebulon urıwınan : eliw mın' adam . Olar urıs qurallarının' ha'mme tu'ri menen qurallang'an bolıp , Dawıtqa shın ju'rekten ja'rdem beriw ushın keldi .
13012035	Naftaliy urıwınan : mın' a'skerbası ha'm olar menen birge qalqan ha'm nayza menen qurallang'an otız jeti mın' adam .
13012036	Dan urıwınan : urısqa tayar jigirma segiz mın' altı ju'z adam .
13012037	Asher urıwınan : urısqa tayar , ta'jiriybeli qırq mın' a'sker .
13012038	İordan da'ryasının' shıg'ısında jasaytug'ın Ruben ha'm Gad urıwları menen Menashshe urıwının' yarımınan : urıs qurallarının' ha'mme tu'ri menen qurallang'an bir ju'z jigirma mın' adam .
13012039	Bulardın' ha'mmesi sap tartıp , urısqa shıg'ıwg'a tayar a'skerler edi . Olar qattı qa'lew menen , Dawıttı pu'tkil İzrail u'stinen patsha etip qoyıw ushın Xebrong'a keldi . Qalg'an izraillılar da Dawıttı patsha etiw niyetinde edi .
13012040	Xebrong'a kelgenler Dawıttın' janında u'sh ku'n qaldı ha'm tuwısqanları tayarlap bergen azıq-awqatlardı iship-jedi .
13012041	Sonday-aq , İssaxar , Zebulon ha'm Naftaliy urıwlarının' alıs aymaqlarınan da adamlar eshek , tu'ye , g'ashır ha'm o'gizlerge azıq-awqat tiyep keldi . Olar mol etip un , keptirip nıg'ızlang'an a'njir menen kishmish , sharap , za'ytu'n mayın , iri ha'm mayda mallardı ko'p etip alıp keldi . Sebebi İzrailda shadlıq hu'kim su'rgen edi .
13013001	Kelisim sandıg'ının' Kirat-Yarimnen alıp keliniwi1 Dawıt barlıq basshıları , mın'basıları ha'm ju'zbasıları menen ma'sla'ha'tlesti .
13013002	Son'ınan ol pu'tkil İzrail ja'miyetine bılay dedi : « Eger bul sizlerge maqul bolsa ha'm Qudayımız Jaratqan İyenin' erkine say bolsa , onda İzrail jerinin' ha'r ta'repinde jasap atırg'an tuwısqanlarımızg'a ha'm qalaları menen jaylawları a'tirapında jasap atırg'an ruwxaniyler menen lebiylilerge xabarshılar jibereyik . Olar da kelip , bizlerge qosılsın .
13013003	Qudayımızdın' sandıg'ın o'zlerimizge qaytarıp alıp keleyik . O'ytkeni Shauldın' da'wirinde Qudaydın' erkin biliwde onnan paydalanbadıq » .
13013004	Bul usınıs pu'tkil ja'miyetke maqul tu'sti , sebebi pu'tkil xalıq na'zerinde bul is tuwrı edi .
13013005	Solay etip , Dawıt Qudaydın' Kelisim sandıg'ın Kirat-Yarimnen alıp keliw ushın , Mısırdag'ı Shixor da'ryasınan Lebo-Xamatqa deyingi jerlerde jasaytug'ın barlıq izraillılardı jıynadı .
13013006	Keyin Dawıt ha'm barlıq izraillılar kerublar arasında taxt qurg'an Jaratqan İyenin' atı menen atalg'an Qudaydın' Kelisim sandıg'ın alıp keliw ushın , Yahudadag'ı Baala qalasına , yag'nıy Kirat-Yarimge ketti .
13013007	Olar Qudaydın' sandıg'ın Abinadabtın' u'yinen alıp , taza bir arbag'a qoydı . Arbag'a jegilgen o'gizlerdi Uzza menen Axyo jeteklep ju'rdi .
13013008	Al Dawıt ha'm pu'tkil İzrail xalqı Qudaydın' aldında qosıqlar aytıp , lira , arfa , da'p , kimbal ha'm ka'rnay shertip , bar ku'shi menen shadlıqqa bo'lenip kiyatırg'an edi .
13013009	Olar Kidonnın' qırman jerine jetkende , o'gizler su'rnigip ketti ha'm qulap ketpewi ushın Uzza qolın sozıp , sandıqtı usladı .
13013010	Sonda Uzzag'a qarsı Jaratqan İyenin' g'a'zebi lawladı ha'm sandıqqa qolın sozg'anı ushın , onı o'ltirdi . Uzza sol jerde , Qudaydın' aldında jan tapsırdı .
13013011	Jaratqan İyenin' Uzzanı jazalag'anı ushın , Dawıt qattı ashıwlandı . Sol sebepli sol jer ha'zirge deyin Peres-Uzza , yag'nıy « Uzzanın' qıyratılıwı » dep ataladı .
13013012	Dawıt sol ku'ni Qudaydan qorqıp : « Qudaydın' sandıg'ın janıma qalay alıp kele alaman ? » — dedi .
13013013	Sol ku'ni Dawıt sandıqtı o'zinin' janına , Dawıttın' qalasına alıp barmay , gatlı Obed-Edomnın' u'yine apardı .
13013014	Qudaydın' sandıg'ı gatlı Obed-Edomnın' u'yinde u'sh ay turdı . Jaratqan İye Obed-Edomnın' shan'arag'ın ha'm og'an tiyisli ha'r bir na'rseni jarılqadı .
13014001	Dawıttın' shan'arag'ı1 Tir patshası Xiram Dawıtqa elshiler , sonın' menen birge saray qurılısı ushın kedr ag'ashların , tas qalawshılardı ha'm ag'ash ustaların jiberdi .
13014002	Sonda Dawıt Jaratqan İyenin' o'zin İzrail patshası etip tastıyıqlag'anın ha'm O'z xalqı İzrail ushın onın' patshalıg'ın ullı dan'qqa eristirgenin tu'sindi .
13014003	Dawıt Erusalimde ja'ne bir neshe hayallar aldı ha'm olardan da ul-qızlar ko'rdi .
13014004	Dawıttın' Erusalimde tuwılg'an perzentlerinin' atları mınalar : Shammua , Shobab , Natan , Sulayman ,
13014005	İbxar , Elishua , Elpelet ,
13014006	Nogah , Nefeg , Yafia ,
13014007	Elishama , Beliyada , Elifelet . Filistlerdin' jen'iliske ushırawı
13014008	Filistler Dawıttın' maylanıp , İzrailg'a patsha etip qoyılg'anın esitkende , pu'tkil filist a'skerleri Dawıttı qolg'a tu'siriw ushın izlep ketti . Bunı esitken Dawıt olardı qarsı alıwg'a shıqtı .
13014009	Filistler kelip , Refaim oypatlıg'ına shabıwıl jasadı .
13014010	Dawıt Qudaydan : — Filistlerge qarsı ju'ris qılayın ba ? Olardı mag'an ta'slim etesen' be ? — dep soradı . Jaratqan İye : — Awa , ju'ris qıl . Olardı sag'an ta'slim etemen , — dedi .
13014011	Sonda Dawıt a'skerleri menen birge Baal-Perasimge ketti ha'm ol jerde filistlerdi qıyrattı . Keyin ol : « Ha'r bir bo'getti jaypap o'tetug'ın suw tasqını sıyaqlı , Quday dushpanlarımdı menin' qolım menen qıyratıp tasladı » , — dedi . Sol sebepten ol jerge Baal-Perasim atı berildi .
13014012	Filistler butların sol jerge taslap qashqan edi . Dawıttın' buyrıg'ı boyınsha , butlar jag'ıp jiberildi .
13014013	Ko'p o'tpey , filistler qaytadan sol oypatlıqqa shabıwıl jasadı .
13014014	Dawıt ja'ne Qudaydan soradı ha'm Quday og'an bılay dep juwap berdi : « Olarg'a bul jerden hu'jim qılma . Olardı aylanıp o'tip , art jag'ınan , tut ag'ashları ta'repten hu'jim qıl .
13014015	Sen tut ag'ashlarının' joqarısınan ayaq sesleri sıyaqlı dawıstı esitiwden-aq , olarg'a hu'jimge o't . Sebebi sol waqıtta Men senin' aldın'da filist ordasın qıyratıw ushın baratırg'an bolaman » .
13014016	Dawıt Qudaydın' buyırg'anınday qıldı ha'm filist ordasın Gibonnan Gezerge deyin qıyratıp bardı .
13014017	Solay etip , Dawıttın' dan'qı do'gerektegi ellerdin' ha'mmesine jayıldı . Jaratqan İye barlıq xalıqlardı onnan qorqatug'ın qıldı .
13015001	Kelisim sandıg'ının' Erusalimge alıp keliniwi1 Dawıt o'z atı menen atalg'an qalag'a o'zi ushın u'yler saldırdı . Ol Qudaydın' Kelisim sandıg'ı ushın da bir orın tayarlap , shatır qurdı .
13015002	Keyin Dawıt : « Qudaydın' Kelisim sandıg'ın tek g'ana lebiyliler ko'terip ju'redi . O'ytkeni Jaratqan İye sandıqtı alıp ju'riw ha'm ma'n'gige O'zine xızmet etiw ushın lebiylilerdi tan'lap aldı » , — dedi .
13015003	Dawıt Jaratqan İyenin' sandıg'ın o'zi tayarlag'an jerge alıp keliw ushın , pu'tkil İzrail xalqın Erusalimge jıynadı .
13015004	Keyin to'mende atı atalg'an Xaronnın' urpaqların ha'm lebiylilerdi bir jerge topladı :
13015005	Qohat urpag'ınan : basshı Urieldi ha'm onın' bir ju'z jigirma ag'ayinin ;
13015006	Merariy urpag'ınan : basshı Asayanı ha'm onın' eki ju'z jigirma ag'ayinin ;
13015007	Gershom urpag'ınan : basshı Yoeldi ha'm onın' bir ju'z otız ag'ayinin ;
13015008	Elisafan urpag'ınan : basshı Shemayanı ha'm onın' eki ju'z ag'ayinin ;
13015009	Xebron urpag'ınan : basshı Elieldi ha'm onın' seksen ag'ayinin ;
13015010	Uzziel urpag'ınan : basshı Amminadabtı ha'm onın' bir ju'z on eki ag'ayinin .
13015011	Sonnan keyin , Dawıt ruwxaniyler Sadoq penen Abiyatardı , lebiyliler Uriel , Asaya , Yoel , Shemaya , Eliel ha'm Amminadabtı shaqırıp alıp ,
13015012	olarg'a bılay dedi : « Sizler lebiylilerdin' tiyre basshılarısız . Sonlıqtan lebiyli tuwısqanların'ız benen birge tazalanıw ra'siminen o'tin'ler . Keyin İzraildın' Qudayı Jaratqan İyenin' sandıg'ın men tayarlag'an orıng'a alıp kelin'ler .
13015013	O'tken sapar sandıqtı sizler , lebiyliler ko'terip ju'rmegenin'iz ushın , Qudayımız Jaratqan İye bizlerge g'a'zebin shashqan edi . Sonda bizler onı qag'ıydag'a say , qalay alıp ju'riw kerekligin Qudaydan soramag'an edik » .
13015014	Solay etip , ruwxaniyler menen lebiyliler İzraildın' Qudayı Jaratqan İyenin' sandıg'ın alıp keliw ushın , o'zlerin tazalanıw ra'siminen o'tkerdi .
13015015	Jaratqan İyenin' Muwsa arqalı bergen buyrıg'ı boyınsha , lebiyliler Qudaydın' sandıg'ının' qadaların iyinlerine qoyıp , ko'terip ju'rdi .
13015016	Dawıt lebiylilerdin' basshılarına tuwısqanları arasınan arfa , lira ha'm kimbal saz a'sbapları hawazı astında quwanıshlı qosıqlar aytatug'ın qosıqshılardı tayınlawdı tapsırdı .
13015017	Lebiyliler Yoel ulı Hemandı , onın' tuwısqanlarınan Berexiya ulı Asaftı ha'm Merariy urpag'ınan Qushaya ulı Etandı tayınladı .
13015018	Olardan keyingi ekinshi da'rejege tuwısqanlarınan mınalar tayınlandı : Zexariya , Ben , Yaziel , Shemiramot , Exiel , Unniy , Eliab , Benaya , Maaseya , Mattitiya , Elifelehu , Mikneya , sonday-aq , da'rwaza qarawılları Obed-Edom ha'm Eiel .
13015019	Sazendeler Heman , Asaf ha'm Etang'a qoladan islengen kimbaldı dan'g'ırlatıw ,
13015020	Zexariya , Aziel , Shemiramot , Exiel , Unniy , Eliab , Maaseya ha'm Benayag'a arfanı joqarg'ı dawısta shertiw ,
13015021	al Mattitiya , Elifelehu , Mikneya , Obed-Edom , Eiel ha'm Azaziyag'a to'mengi dawısta lira shertip , sazda jetekshilik etiw tapsırıldı .
13015022	Lebiylilerdin' basshısı Kenaniya qosıqshılarg'a juwapker boldı , sebebi ol bul istin' mamanı edi .
13015023	Berexiya menen Elqana Kelisim sandıg'ına qarawıl etip tayınlandı .
13015024	Shebaniya , Yoshafat , Netanel , Amasay , Zexariya , Benaya , Eliezer atlı ruwxaniyler Qudaydın' Kelisim sandıg'ının' aldında ka'rnay shertip turatug'ın boldı . Obed-Edom menen Exiya da Kelisim sandıg'ın qarawıllap turatug'ın boldı .
13015025	Solay etip , Dawıt , İzrail aqsaqalları ha'm mın'basılar Jaratqan İyenin' Kelisim sandıg'ın Obed-Edomnın' u'yinen alıp keliw ushın quwanıshlı tu'rde jolg'a shıqtı .
13015026	Jaratqan İyenin' Kelisim sandıg'ın alıp kiyatırg'an lebiylilerge Qudaydın' O'zi yar bolg'anlıqtan , jeti bug'a menen jeti qoshqar qurbanlıqqa shalındı .
13015027	Dawıt ha'm sandıqtı ko'terip alıp kiyatırg'an lebiyliler , qosıqshılar ha'm qosıqshılardın' basshısı Kenaniya hasıl zıg'ırdan tigilgen kiyim kiygen edi . Bunın' sırtınan Dawıt zıg'ır efod ta kiyip alg'an edi .
13015028	Usılayınsha , pu'tkil İzrail xalqı ka'rnay , sırnay , kimbal , lira ha'm arfa naması astında quwanıshlı tu'rde baqırısıp , Jaratqan İyenin' Kelisim sandıg'ın alıp kiyatırg'an edi .
13015029	Jaratqan İyenin' Kelisim sandıg'ı Dawıttın' qalasına kirip kiyatırg'anda , Shauldın' qızı Mixal terezeden qarap turg'an edi . Ol patsha Dawıttın' sekirip oynap kiyatırg'anın ko'rip , onı o'z kewlinde pa's ko'rip ketti .
13016001	Qudaydın' Kelisim sandıg'ı alıp kelinip , Dawıttın' arnawlı tu'rde qurdırg'an shatırının' ishine qoyıldı . Son'ınan lebiyliler Qudayg'a jandırılatug'ın ha'm tatıwlıq qurbanlıqların berdi .
13016002	Jandırılatug'ın ha'm tatıwlıq qurbanlıqların berip bolg'annan keyin , Dawıt Jaratqan İyenin' atı menen xalıqqa pa'tiya berdi .
13016003	Keyin ol pu'tkil izraillılarg'a — ha'r bir erkek ha'm ha'r bir hayalg'a bir sho'rek nan , bir uwıs xurma ha'm bir dana keptirip nıg'ızlang'an kishmishten tarqattı .
13016004	Dawıt lebiylilerdin' ayırımların Jaratqan İyenin' sandıg'ı aldında xızmet etip , İzraildın' Qudayı Jaratqan İyege jalbarınıw ha'm Onı ta'riyiplep , alg'ıs-maqtaw aytıw ushın tayınladı .
13016005	Olardın' basshısı Asaf , onın' ja'rdemshisi Zexariya , keyingileri Eiel , Shemiramot , Exiel , Mattitiya , Eliab , Benaya , Obed-Edom ha'm Eiel edi . Olar arfa ha'm lira shertiwi , Asaf bolsa ba'lent dawıslı kimbal ,
13016006	al ruwxaniy Benaya menen Yaxaziel Qudaydın' Kelisim sandıg'ının' aldında ha'r ku'ni belgilengen waqıtta ka'rnay shertiwi tiyis boldı . Dawıttın' minnetdarshılıq jırı
13016007	Sol ku'ni Dawıt birinshi ret Asafqa ha'm onın' tuwısqanlarına Jaratqan İyege arnap , mına alg'ıslaw jırın aytıwdı tapsırdı :
13016008	« Jaratqan İyeni alg'ıslan' , Onın' atın aytıp , shaqırın' , Xalıqlar arasında ja'riyalan' Onın' islerin !
13016009	Onı jırlap , saz shertip alg'ıs aytın' , Bayan etin' barlıq ka'ramatların !
13016010	Onın' muxaddes atı menen maqtanın' , Jaratqan İyeni izleytug'ınlardın' ju'rekleri shadlıqqa tolsın !
13016011	Jaratqan İyeni ha'm Onın' ku'shin izlen' , Ba'rqulla Onın' da'rgayında bolıwg'a umtılın' !
13016012	Ol islegen ka'ramatlardı , A'jayıp isleri menen awzınan shıqqan hu'kimlerin umıtpan' !
13016013	Ha'y , Onın' qulı bolg'an İzrail urpaqları , Ol tan'lap alg'an Yaqıptın' ulları !
13016014	Ol — bizlerdin' Qudayımız , Jaratqan İye ! Hu'kimleri pu'tkil jer ju'zin qaplag'an .
13016015	Ol O'z kelisimin ma'n'gige este saqlar , Mın'-mın'lag'an a'wladlarg'a bergen so'zin hasla umıtpas ,
13016016	İbrayım menen du'zgen kelisimin de , Isaqqa bergen antın da hasla umıtpas !
13016017	Bunı Yaqıp ushın bir qag'ıyda etip tastıyıqladı , İzrail ushın ma'n'gilik kelisim qılıp :
13016018	„ A'wladların'nın' payına tiygen mu'lik etip , Kenaan jerin sag'an beremen “ , — dedi .
13016019	Sol waqıtta olar sanı jag'ınan az edi , Sol jerde az sanlı ha'm kelgindi edi .
13016020	Olar bir xalıqtan ekinshisine , Bir patshalıqtan ekinshisine ko'ship-qonıp ju'rgen edi .
13016021	Biraq Jaratqan İye hesh kimnin' olardı eziwine jol qoymadı , Ha'tte , olar ushın patshalarg'a eskertiw berip :
13016022	„ Menin' maylag'anlarıma tiymen'ler , Payg'ambarlarıma jamanlıq qılman'lar ! “ — dedi .
13016023	Ha'y , pu'tkil du'nya , alg'ıslar aytın' Jaratqan İyege ! Ha'r ku'ni ja'riyalan' Onın' qutqarıwın !
13016024	Ja'riyalan' saltanatın milletlerge , Ka'ramatların pu'tkil xalıqlarg'a !
13016025	O'ytkeni Jaratqan İye ullı , Ol maqtawg'a en' ılayıqlı , Barlıq qudaylardan aybatlısı ha'm qorqınıshlısı Ol .
13016026	Xalıqlardın' barlıq qudayları jalg'an , Al Jaratqan İye aspandı jaratqan .
13016027	Dan'q ha'm ullılıq Onın' aldında , Qu'diret ha'm quwanısh Onın' ma'kanında .
13016028	Ha'y , pu'tkil xalıqlar , Jaratqan İyeni maqtan' , Jaratqan İyenin' ullılıg'ın , ku'shin maqtan' !
13016029	Jaratqan İyenin' ullılıg'ın atına ılayıqlı tu'rde maqtan' , Qurbanlıqlar alıp , Onın' aldına kirin' ! Muxaddes saltanatına bo'lenip , Jaratqan İyege sıyının' !
13016030	Ha'y , pu'tkil jer , Onın' aldında qaltıran' ! Du'nya bekkem ornatılg'an , ol terbelmeydi .
13016031	Aspan quwanıp , jer shadlansın , Milletler arasında : „ Jaratqan İye hu'kimdarlıq etip atır ! “ — dep aytılsın .
13016032	Ten'iz ha'm ondag'ılar shuwlassın ! Dala ha'm ondag'ılar bayramlasın !
13016033	Sonda tog'ay ag'ashları shadlanıp , Jaratqan İyenin' aldında qosıq aytar . O'ytkeni Ol jer ju'zin hu'kim etiwge keler .
13016034	Jaratqan İyeni alg'ıslan' , Ol iygilikli , Onın' su'yispenshiligi ma'n'gi .
13016035	Og'an bılay den'ler : „ O , qutqarıwshımız Quday , bizlerdi qutqar , Bizlerdi jıynap , basqa xalıqlardan azat et . Muxaddes atın'dı ta'riyiplep , Ullılıg'ın' menen maqtanayıq “ .
13016036	İzraildın' Qudayı Jaratqan İyege , A'wel bastan , ma'n'gige deyin alg'ıslar bolsın ! » Pu'tkil xalıq : « Awmiyin ! » — dep , Jaratqan İyege alg'ıs-maqtawlar ayttı . Lebiylilerdin' xızmetke tayınlanıwı
13016037	Dawıt Asaftı ha'm onın' ag'ayinlerin Jaratqan İyenin' Kelisim sandıg'ının' aldında bolıp , sol jerde ha'r ku'ngi mu'ta'jliklerge qaray ba'rqulla xızmet etiw ushın bekitti .
13016038	Olar menen birge xızmet etiwi ushın Obed-Edomdı ha'm onın' alpıs segiz lebiyli ag'ayinin de tayınladı . Edutunnın' ulı Obed-Edom menen Xosa da'rwaza qarawılları boldı .
13016039	Dawıt ruwxaniy Sadoq penen onın' ruwxaniy tuwısqanların Gibondag'ı sıyınıw ornına qurılg'an Jaratqan İyenin' Muxaddes shatırına xızmetke qoydı .
13016040	Olar Jaratqan İyenin' İzrailg'a bergen Nızamında jazılg'an barlıq qag'ıydalarg'a say , ba'rqulla tan'da ha'm keshte jandırılatug'ın qurbanlıqlar beriletug'ın qurbanlıq orında Jaratqan İyege arnap , qurbanlıqlar beretug'ın boldı .
13016041	Olar menen birge Hemandı , Edutundı ha'm atları atalıp tan'lap alıng'an basqa adamlardı Jaratqan İyenin' ma'n'gi su'yispenshiligi ushın Og'an alg'ıs aytıwg'a tayınladı .
13016042	Heman menen Edutun Qudayg'a alg'ıs-maqtaw aytılg'anda , ka'rnay , kimbal , ja'ne de , basqa saz a'sbaplarının' shertiliwine juwapker edi . Edutunnın' ulları da'rwaza qarawılları etip tayınlandı .
13016043	Sonnan keyin , pu'tkil xalıq o'z u'ylerine tarqastı . Dawıt ta o'z shan'arag'ındag'ılarg'a pa'tiya beriw ushın , u'yine qayttı .
13017001	Qudaydın' Dawıtqa bergen wa'desi1 Dawıt sarayına jayg'asıp alg'annan keyin , Natan payg'ambarg'a : — Qara , men kedr ag'ashınan qurılg'an sarayda jasap atırman . Al Jaratqan İyenin' Kelisim sandıg'ı bolsa , shatırda tur ! — dedi .
13017002	Natan Dawıtqa : — Kewlin'iz ku'segenin qıla berin' . Sebebi Quday siz benen birge , — dep juwap berdi .
13017003	Biraq sol ku'ni tu'nde Natang'a Qudaydan mınaday so'z tu'sti :
13017004	« Barıp , qulım Dawıtqa bılay dep ayt : „ Jaratqan İye bılay deydi : Ma'kan basıwım ushın , Mag'an arnap u'ydi sen qurmaysan' .
13017005	İzrail xalqın Mısırdan alıp shıqqan ku'nnen baslap , bu'ginge deyin Men u'yde jasamadım . Al shatırdan-shatırg'a , ana jerden mına jerge ko'ship ju'rdim .
13017006	Pu'tkil izraillılar menen birge ko'ship ju'rgen jerlerde xalqımdı basqarıwdı buyırg'an İzrail biylerinin' qaysı birine : Nege Mag'an kedr ag'ashınan u'y qurıp bermedin'iz ? — degen edim ? “ »
13017007	Endi qulım Dawıtqa bılay dep ayt : « A'lemnin' Jaratqan İyesi bılay deydi : „ Men seni jaylawda qoy bag'ıp ju'rgen jerin'nen alıp , xalqım İzrailg'a hu'kimdar etip qoydım .
13017008	Qay jerge barsan' da , senin' menen birge bolıp , aldın'dag'ı ha'mme dushpanların'dı joq qıldım . Atın'dı du'nyadag'ı ullı adamlardın' atları sıyaqlı ullı qılaman .
13017009	Xalqım İzrail ushın orın tayarlap , olardı sol jerge ornalastıraman . Olardın' o'z jurtı boladı ha'm hesh kim tınıshın buzbaydı . Zalımlar olarg'a burıng'ıday zorlıq qılmaydı .
13017010	Xalqım İzrailg'a biyler qoyg'an waqıttan beri , zalımlar olardı ezip kelmekte . Men barlıq dushpanların'ızdı boysındıraman . Jaratqan İyen' bolg'an Men sag'an o'zin' ushın bir shan'araq — patshalar a'wladın jaratatug'ınımdı bildiremen .
13017011	Sen o'lip , ata-babaların'nın' janına atlang'anın'da , zu'radın'nan birin taxtqa otırg'ızıp , onın' patshalıg'ın bekkemleymen .
13017012	Men ushın u'ydi ol quradı . Al Men bolsam , onın' taxtın ma'n'gilik qılıp ornataman .
13017013	Men og'an A'ke bolaman , ol Mag'an ul boladı . Sennen aldın bolg'an patshadan miyrimimdi tartıp alg'anım sıyaqlı , onnan O'z miyrimimdi hesh qashan tartıp almayman .
13017014	Men onı O'z u'yimnin' ha'm patshalıg'ımnın' u'stinen ma'n'gige qoyaman . Onın' taxtı ma'n'gi bekkem boladı “ » .
13017015	Solay etip , Natan ayan arqalı berilgen bul so'zlerdin' ha'mmesin Dawıtqa aytıp berdi . Dawıttın' minnetdarshılıq duwası
13017016	Son'ınan Dawıt patsha kelip , Jaratqan İyenin' aldında otırdı da , bılay dedi : « O , Quday , Jaratqan İye ! Sen meni bunshelli ma'rtebeli qılg'anday , men kim bolıppan , menin' shan'arag'ım da ne bolıptı ?
13017017	O , Quday , Senin' na'zerin'de bul da az bolg'anday , qulın'nın' urpag'ının' keleshegi tuwralı da aytıp berdin' . Sen mag'an ullı bir adam sıyaqlı qaradın' , o Quday , Jaratqan İye !
13017018	Qulın'a izzet-hu'rmet ko'rsetkenin' ushın , men Sag'an basqa ne ayta alaman ! O'ytkeni Sen qulın'dı bilesen' .
13017019	O , Jaratqan İye ! Qulın'nın' iygiligi ushın ha'm ju'regin'e muwapıq bolg'an bul ullı isti islep , ullı wa'delerdi ashıq bildirdin' .
13017020	O , Jaratqan İye , o'z qulaqlarımız benen esitken barlıq xabarımız boyınsha , Sag'an ten' keletug'ını joq , Sennen basqa Quday da joq !
13017021	Du'nyada xalqın' İzrailg'a uqsag'an birde bir xalıq joq . Olardı O'z xalqın' qılıw ushın , azat qılıwg'a bardın' . Sen Mısırdan O'zin' ushın azat qılg'an xalqın'nın' aldınan basqa xalıqlardı quwıp jiberip , ullı ha'm qorqınıshlı islerin' arqalı O'z atın'dı ullılıqqa eristirdin' .
13017022	Sen xalqın' İzraildı ma'n'gige O'z xalqın' qıldın' ha'm O'zin' , Jaratqan İye olardın' Qudayı boldın' .
13017023	Endi , o , Jaratqan İye ! Qulın'a ha'm onın' urpag'ına bergen wa'den'di ma'n'gige tastıyıqlap , so'zin'di orınlay go'r .
13017024	Solay etip , adamlar : „ İzraildın' Qudayı bolg'an A'lemnin' Jaratqan İyesi — İzraildın' Qudayı ! “ — desin ha'm atın' ma'n'gi turıp , ullılansın . Qulın' Dawıttın' urpag'ı da Senin' aldın'da bekkem tursın .
13017025	O , Qudayım ! Sen mag'an men ushın bir u'y — patshalıq jaratatug'ının'dı ayan qıldın' . Sonlıqtan qulın' Senin' aldın'da duwa etiwge ju'rek etti .
13017026	Jaratqan İye , Sen Qudaysan' ! Qulın'a usı iygilikli na'rselerdi wa'de ettin' .
13017027	O'zin'nin' aldın'da ma'n'gige bolıwı ushın , qulın'nın' patshalıg'ın jarılqawdı maqul taptın' . O , Jaratqan İye , onı jarılqag'anın' ushın , ol ma'n'gige jarılqanatug'ın boladı » .
13018001	Dawıttın' jen'isleri1 Aradan biraz waqıt o'tkennen keyin , Dawıt filistlerdi jen'ip , olardı boysındırdı . Gat qalasın ha'm onın' do'geregindegi awıllardı filistlerdin' qolınan tartıp aldı .
13018002	Son'ınan Moab xalqın da jen'iliske ushırattı . Olar Dawıtqa qullıq etip , salıq to'leytug'ın boldı .
13018003	Ja'ne de , Soba patshası Hadadezer Evfrat da'ryası boylap o'z patshalıg'ın bekitiwge barg'anda , Dawıt og'an Xamatqa deyin shabıwıl jasap , jen'ip shıqtı .
13018004	Dawıt onın' mın' sawash arbasın , jeti mın' atlı ha'm jigirma mın' piyada a'skerin qolg'a tu'sirdi . Ol sawash arbasına jegiletug'ın barlıq atlardın' tirseklerin kesip mayırıp , onnan tek ju'z attı g'ana alıp qaldı .
13018005	Dawıt Soba patshası Hadadezerge ja'rdemge kelgen Damaskte jasaytug'ın aramlardan jigirma eki mın' adamdı o'ltirdi .
13018006	Son'ınan ol Damasktegi aramlardın' jerine o'zinin' saqshılar toparın jaylastırdı . Olar da Dawıtqa qul bolıp , salıq to'leytug'ın boldı . Dawıt qay jerge barsa da , Jaratqan İye onı jen'iske eristirdi .
13018007	Dawıt Hadadezerdin' sa'rka'rdaları alıp ju'rgen altın qalqanlardı alıp , Erusalimge a'keldi .
13018008	Ja'ne de , Hadadezerdin' qol astındag'ı Tibxat ha'm Kun qalalarınan ko'p mug'darda qola aldı . Keyin ala , Sulayman bunı İbadatxana ushın hawız , su'tinler ha'm ha'r qıylı buyımlar isletiw ushın qollandı .
13018009	Xamat patshası Tow Dawıttın' Soba patshası Hadadezerdin' pu'tkil ordasın jen'ip shıqqanınan xabar taptı .
13018010	Sonda Tow o'z ulı Hadoramdı sa'lem beriw ha'm Hadadezer u'stinen erisken jen'isi menen qutlıqlaw ushın Dawıt patshag'a jiberdi . Sebebi Tow Hadadezer menen uzaq waqıt dawamında urısıp kiyatırg'an edi . Hadoram Dawıtqa altın , gu'mis ha'm qoladan islengen ha'r tu'rli sawg'alar alıp keldi .
13018011	Patsha Dawıt bul sawg'alardı barlıq milletlerden — edom , moab , ammon , filist ha'm amalek xalıqlarınan alıp kelgen gu'mis ha'm altın menen birge Jaratqan İyege bag'ıshladı .
13018012	Seruya ulı Abishay Duz oypatlıg'ında edom xalqınan on segiz mın' adamdı qırg'ıng'a ushırattı .
13018013	Dawıt Edomg'a saqshılar toparın ornalastırdı . Pu'tkil edom xalqı og'an qul boldı . Dawıt qayda barsa da , Jaratqan İye onı jen'iske eristirdi . Dawıttın' xızmetkerleri
13018014	Dawıt pu'tkil İzrailda patshalıq etip , xalqına tuwrı ha'm a'dillik penen hu'kimdarlıq etti .
13018015	Seruya ulı Yoab sa'rka'rda , Axilud ulı Ehoshafat jılnamashı boldı .
13018016	Axitub ulı Sadoq penen Abiyatar ulı Aximelex ruwxaniy , al Shawsha xatker edi .
13018017	Ehoyada ulı Benaya keretler menen peletlerden alıng'an ta'n saqshılardın' sa'rka'rdası edi . Dawıttın' ulları da patshanın' bas xızmetkerleri boldı .
13019001	Dawıttın' ammonlar menen aramlardı jen'iwi1 Aradan bir qansha waqıt o'tkennen son' , ammonlardın' patshası Naxash o'lip , onın' ornına ulı patsha boldı .
13019002	Sonda Dawıt : « A'kesi mag'an jaqsılıq etkeni ushın , men de Naxash ulı Xanung'a jaqsılıq eteyin » , — dep oylap , a'kesinin' o'limine kewil bildiriw ushın Xanung'a elshilerin jiberdi . Dawıttın' xızmetshileri Xanung'a kewil bildiriw ushın ammonlardın' jerine barg'anda ,
13019003	ammon basshıları Xanung'a : « Dawıt mına elshilerdi a'ken'izdin' hu'rmeti ushın , sizge kewil aytıwg'a jibergen dep oylaysız ba ? Yaq , olar eldi ko'zden o'tkerip , bilip alıw ha'm qıyratıw ushın kelgen » , — dedi .
13019004	Sonda Xanun Dawıttın' xızmetshilerin tutqıng'a alıp , saqalların qırqtırdı , shapanların jambasına deyin qıydırıp taslap , olardı izine qaytarıp jiberdi .
13019005	So'ytip , olar qaytıp ketti . Dawıt elshileri tuwralı esitkende , olardı ku'tip alıw ushın adam jiberdi . O'ytkeni elshiler qattı xorlang'an edi . Patsha olarg'a : « Saqalın'ız o'skenshe , Erixoda qalın'lar , son'ınan qaytıp kelesizler » , — dedi .
13019006	Ammonlar Dawıttı o'zlerine qarsı o'shegistirip alg'anın tu'sindi . Sonlıqtan Xanun menen ammonlar Aram-Naharayım , Aram-Maaxa ha'm Sobadan sawash arbaları menen atlılardı jallap alıw ushın mın' talant gu'mis jiberdi .
13019007	Xanun otız eki mın' sawash arbasın ha'm Maaxa patshası menen onın' a'skerlerin jalladı . Maaxa patshası a'skerleri menen kelip , Medeba qalasının' aldına orda qurdı . Ammonlar da qalalarınan shıg'ıp , urısqa atlandı .
13019008	Dawıt bunı esitip , Yoab basshılıg'ında ma'rt jawıngerlerden ibarat bolg'an pu'tkil ordasın olarg'a qarsı atlandırdı .
13019009	Ammonlar shıg'ıp , o'z qalasının' da'rwazası aldında sap tartıp turdı . Ja'rdemge kelgen patshalar dalada bo'lek sap tartıp turdı .
13019010	Yoab aldıdan da , arttan da urısıwg'a tuwrı kelip turg'anın ko'rgende , İzraildın' ag'la a'skerlerinen bazıların tan'lap , aramlarg'a qarsı sapqa turg'ızdı .
13019011	Qalg'an toparlardı inisi Abishaydın' qolına tapsırdı . Olar ammonlarg'a qarsı sap tartıp turdı .
13019012	Yoab : « Aramlar mennen basım kelse , ja'rdemge kelersen' . Al eger ammonlar sennen basım kelse , men sag'an ja'rdemge baraman .
13019013	Batır bol ! Xalqımız ushın ha'm Qudayımızdın' qalaları ushın ma'rtlershe gu'res alıp barayıq ! Jaratqan İye neni maqul tapsa , sonı islesin » , — dedi .
13019014	Yoab a'skerleri menen birge aramlarg'a ta'p bergende , aramlar olardın' aldına tu'sip qashtı .
13019015	Aramlardın' qashqanın ko'rgen ammonlar da Yoabtın' inisi Abishaydan qashıp , qalag'a kirip ketti . Bunnan keyin , Yoab Erusalimge qaytıp keldi .
13019016	Aramlar o'zlerinin' izraillılardan jen'ilgenin ko'rgende , Evfrat da'ryasının' arg'ı jag'asındag'ı aramlarg'a elshiler jiberip , Hadadezerdin' sa'rka'rdası Shofaxtın' qol astındag'ı aramlardı shaqırdı .
13019017	Bunnan xabar tapqan Dawıt pu'tkil İzrail ordasın topladı . Keyin İordan da'ryasın kesip o'tip , olarg'a qarsı a'skerlerin sapqa turg'ızdı . Dawıt aramlarg'a hu'jimge o'tip , olar menen urıstı .
13019018	Degen menen , aramlar izraillılardın' aldına tu'sip qashtı . Dawıt olardın' jeti mın' sawash arbasının' arbakeshleri menen qırq mın' piyada a'skerin o'ltirdi . Ol olardın' ordasının' sa'rka'rdası Shofaxtı da o'ltirdi .
13019019	Hadadezerdin' qol astındag'ı patshalar o'zlerinin' izraillılardan jen'ilgenin ko'rgende , Dawıt penen tınıshlıq kelisimin du'zdi ha'm og'an bag'ınıshlı boldı . Sonnan keyin , aramlar ammonlarg'a ja'rdem beriwden bas tartatug'ın boldı .
13020001	Rabba qalasının' iyelep alınıwı1 Kelesi jılı ba'ha'rde , patshalar urısqa shıg'atug'ın waqıtta , Yoab a'skerlerin baslap jolg'a shıqtı . Olar ammonlardın' elin wayran etip , Rabba qalasın qamal qıldı . Biraq Dawıt Erusalimde qalg'an edi . Yoab Rabba qalasına hu'jim jasap , onı jer menen jeksen etti .
13020002	Dawıt olardın' patshasının' basındag'ı tajdı aldı . Hasıl taslar menen bezelgen , awırlıg'ı bir talant keletug'ın altın taj Dawıttın' basına kiygizildi . Dawıt qaladan ko'p mug'darda olja da alıp qayttı .
13020003	Ol qala xalqın sırtqa shıg'arıp , olardı jarg'ı , sho'kkish ha'm balta menen islenetug'ın jumıslardı islewge ma'jbu'r etti . Dawıt ammonlardın' qalalarının' ha'mmesinde usılay isledi . Bunnan keyin , Dawıt pu'tkil a'skerlerin ertip , Erusalimge qayttı . Filistlerge qarsı sawash
13020004	Bir qansha waqıt o'tkennen son' , Gezerde filistler menen urıs baslandı . Bul sawashta xushalı Sibbexay da'w a'wladlarınan bolg'an Sippaydı o'ltirdi . Sonda filistler bas iydi .
13020005	Filistler menen bolg'an basqa sawashta , Yair ulı Elxanan gatlı Goliyattın' tuwısqanı Laxmiydi o'ltirdi . Laxmiydin' nayzasının' sabı toqıw u'skenesinin' qadasınday edi .
13020006	Keyinirek Gat qalasında ja'ne bir sawash bolıp , ol jerde da'wdey bir adam bar edi . Onın' qolları ha'm ayaqları altı barmaqlı bolıp , ha'mmesi bolıp jigirma to'rt barmag'ı bar edi . Ol da da'w a'wladlarınan edi .
13020007	Usı adam izraillılardı masqaralag'anda , Dawıttın' a'jag'ası Shimeanın' ulı Yonatan onı o'ltirdi .
13020008	Dawıt ha'm onın' adamları ta'repinen o'ltirilgen usı adamlar da Gattag'ı da'w a'wladlarınan edi .
13021001	Dawıttın' xalıqtı sanaqtan o'tkeriwi1 Shaytan İzrailg'a qarsı shıg'ıp , Dawıttı İzrail xalqın sanaqtan o'tkeriwge iytermeledi .
13021002	Sonda Dawıt Yoabqa ha'm la'shkerbasılarg'a : — Barıp , Beer-Shebadan Dang'a deyingi izraillılardı sanaqtan o'tkizip , olardın' qansha ekenin biliwim ushın na'tiyjesin mag'an alıp kelin' , — dedi .
13021003	Biraq Yoab : — Jaratqan İye İzrail xalqın ha'zirgisinen ju'z ese qılıp ko'beytsin . Taqsır , olardın' ha'mmesi sizin' qulların'ız emes pe ? Nege usılay islewdi qa'lep qaldın'ız ? Ne ushın İzraildı gu'nag'a batırmaqshısız ? — dedi .
13021004	Degen menen , patshanın' so'zi Yoabtın' so'zinen u'stin keldi . Solay etip , Yoab ketti ha'm pu'tkil İzraildı aralap shıg'ıp , Erusalimge qaytıp keldi .
13021005	Yoab sanaq na'tiyjesin Dawıtqa bayan qıldı . Pu'tkil İzrailda urısqa jaramlı bir million bir ju'z mın' , al Yahudada to'rt ju'z jetpis mın' adam bar eken .
13021006	Yoab patshanın' buyrıg'ına narazı bolg'anlıg'ı sebepli , lebiyliler menen benaminlilerdi esapqa kirgizbedi .
13021007	Bul buyrıq Qudayg'a da unamadı ha'm Ol İzrail xalqın jazaladı .
13021008	Sonda Dawıt Qudayg'a : « Bul isti islep , men u'lken gu'nag'a battım . Jalbarınaman , qulın'nın' ayıbın keshire go'r . Men qattı aqmaqlıq qıldım » , — dedi .
13021009	Jaratqan İye Dawıttın' wa'liyi Gadqa bılay dedi :
13021010	« Barıp , Dawıtqa bılay dep ayt : „ Jaratqan İye bılay deydi : Men sag'an u'sh jazanı usınaman . O'zin'e solardın' birewin tan'la , keyin sag'an sol jazanı beremen “ » .
13021011	Gad Dawıtqa barıp bılay dedi : — Jaratqan İye bılay deydi : « Mınalardan birin tan'la :
13021012	u'sh jıl ashlıq bolsın ba ? U'sh ay dushpanların' quwdalap , seni qırsın ba ? Yamasa Jaratqan İyenin' qılıshı bolg'an oba keselligi Onın' perishtesi arqalı pu'tkil İzrail elin qırg'ıng'a ushıratsın ba ? » Endi jaqsılap oylap ko'rip , meni Jibergenge ne dep juwap beretug'ınımdı sheshin' .
13021013	Dawıt Gadqa : — Mag'an ju'da' qıyın . Adamnın' qolına tu'skenshe , Jaratqan İyenin' qolına tu'seyin . Sebebi Onın' rehimi ju'da' ku'shli , — dep juwap berdi .
13021014	Solay etip , Jaratqan İye İzrail xalqına oba keselin jiberdi ha'm xalıqtan jetpis mın' adam o'ldi .
13021015	Quday Erusalimdi joq etiw ushın bir perishtesin jiberdi . Biraq Qudaydın' perishtesi Erusalimdi qıra baslag'anda , Jaratqan İye bolıp atırg'an apattı ko'rip , ashınıp ketti ha'm xalıqtı qırg'an perishtege : « Jeter endi , qolın'dı tart » , — dedi . Sol waqıtta Jaratqan İyenin' perishtesi ebus xalqınan bolg'an Ornannın' qırman jerinde turg'an edi .
13021016	Dawıt basın ko'tergende , qolındag'ı jalan'ashlang'an qılıshın Erusalim ta'repke sozıp , jer menen aspan arasında turg'an Jaratqan İyenin' perishtesin ko'rdi . Sonda aza kiyimin kiygen Dawıt penen xalıq aqsaqalları et-betinen jerge jıg'ıldı .
13021017	Dawıt Qudayg'a jalbarınıp : « Xalqın'dı sanaqtan o'tkeriwdi buyırg'an men emespen be ? Gu'na islep , jawızlıq qılg'an men-g'o . Al mına qoylar ne qılıptı ? O Qudayım , Jaratqan İye ! O'tinemen , jaqsısı , meni ha'm a'kemnin' xojalıg'ın jazala . Biraq xalqın'nın' oba keselliginen qırılıp ketiwine jol qoyma » , — dedi .
13021018	Sonda Jaratqan İyenin' perishtesi payg'ambar Gadqa : « Ebus xalqınan bolg'an Ornannın' qırmanına barıp , sol jerde Jaratqan İyege arnap , qurbanlıq orın qursın » , — degen xabardı Dawıtqa jetkeriwdi buyırdı .
13021019	Dawıt Jaratqan İyenin' Gad arqalı bergen buyrıg'ı boyınsha jolg'a shıqtı .
13021020	Qırmanda biydayın aydatıp atırg'an Ornan artına qarag'anda , perishteni ko'rdi . Sonda onın' qasındag'ı to'rt ulı jasırınıp aldı .
13021021	Sol waqıtta Dawıt Ornang'a jaqınlap kiyatırg'an edi . Ornan Dawıttı ko'rgende , qırmannan shıqtı da , et-betinen jerge jıg'ılıp , Dawıtqa ta'jim etti .
13021022	Dawıt Ornang'a : — Mına qırman turg'an jerdi mag'an ber . Xalıqqa kelgen oba keselligi toqtaw ushın , men bul jerge Jaratqan İyege arnap qurbanlıq orın quraman . Qırman turg'an jerdi mag'an tolıq qunına sat , — dedi .
13021023	Ornan Dawıtqa : — Ala berin' ! Taqsır , neni maqul ko'rsen'iz , sonı islen' . Mine , o'gizlerdi jandırılatug'ın qurbanlıq ushın , tu'yek aydaytug'ın ag'ashtı otın ushın ha'm biydaydı g'a'lle sadaqası ushın beremen . Bulardın' ha'mmesin beremen , — dep juwap berdi .
13021024	Biraq patsha Dawıt Ornang'a : — Yaq , bolmaydı ! Bulardı tolıq qunın to'lep , satıp alaman . Sag'an tiyisli na'rselerdi Jaratqan İyege usınbayman . Tegin na'rseni jandırılatug'ın qurbanlıq etip usınbayman , — dedi .
13021025	Solay etip , Dawıt bul jer ushın Ornang'a altı ju'z shekel altın to'ledi .
13021026	Dawıt sol jerge Jaratqan İyege arnap qurbanlıq orın qurıp , jandırılatug'ın qurbanlıqlar ha'm tatıwlıq qurbanlıqların berdi . Ol Jaratqan İyege jalbarındı ha'm Jaratqan İye qurbanlıq orındag'ı jandırılatug'ın qurbanlıqqa aspannan ot jiberip , og'an juwap berdi .
13021027	Bunnan keyin , Jaratqan İye perishtege qılıshın qınabına salıp qoyıwdı buyırdı . Perishte buyrıqtı orınladı .
13021028	Dawıt ebus xalqınan bolg'an Ornannın' qırmanında Jaratqan İyenin' o'zine juwap bergenin ko'rgende , ol jerde qurbanlıqlar shaldı .
13021029	Sho'lde Jaratqan İyege arnap Muwsa qurdırg'an shatır ha'm jandırılatug'ın qurbanlıq beriletug'ın qurbanlıq orın sol waqıtta Gibondag'ı sıyınıw ornında edi .
13021030	Biraq Dawıt Jaratqan İyenin' perishtesinin' qılıshınan qorqqanlıqtan , Qudaydın' erkin biliw ushın ol jerge bara almadı .
13022001	Sonda Dawıt : « Quday İyenin' İbadatxanası da , İzrail ushın jandırılatug'ın qurbanlıq orın da usı jerde boladı » , — dedi . İbadatxana ushın tayarlıqlar
13022002	Dawıt İzrailda jasaytug'ın kelgindilerdin' ha'mmesin jıynawdı buyırdı . Qudaydın' İbadatxanasın qurıw ushın , olardın' arasınan taslardı kesetug'ın ha'm jonatug'ın adamlardı tayınladı .
13022003	Dawıt da'rwaza esiklerinin' shegeleri ha'm qazıq shegeler ushın ko'p mug'darda temir tayarlap qoydı . Tayarlang'an qolanın' da ko'pligi sonshelli , onın' salmag'ın anıqlaw mu'mkin emes edi .
13022004	Ja'ne de , ol sansız kedr ag'ashın da jıynap qoydı . O'ytkeni sidonlılar menen tirliler Dawıtqa ko'p mug'darda kedr ag'ashın a'kelgen edi .
13022005	Dawıt : « Ulım Sulayman jas ha'm ta'jiriybesiz . Al Jaratqan İyege arnap qurılatug'ın İbadatxana ju'da' sawlatlı bolıp , dan'qı barlıq xalıqlarg'a jayılıwı kerek . Sonlıqtan onın' qurılısı ushın tayarlıq ko'rip qoya bereyin » , — dedi . Solay etip , Dawıt o'lmesinen aldın İbadatxana qurıw ushın u'lken tayarlıqlar ko'rdi .
13022006	Dawıt ulı Sulaymandı qasına shaqırıp aldı ha'm og'an İzraildın' Qudayı Jaratqan İye ushın İbadatxana qurıwdı tapsırıp ,
13022007	bılay dedi : « Ulım , men Qudayım Jaratqan İyege arnap , İbadatxana qurıwdı qa'legen edim .
13022008	Biraq Jaratqan İye mag'an bılay dedi : „ Sen u'lken sawashlarda qatnasıp , ko'p qan to'ktin' . Menin' aldımda jerge ko'p qan to'kkenin' ushın , Menin' atıma arnap İbadatxananı sen qurmaysan' .
13022009	Biraq sennen tınıshlıqtı su'yetug'ın bir ul tuwıladı . Men onı do'geregindegi barlıq dushpanlarınan qutqarıp , ra'ha'tke eristiremen . Onın' atı Sulayman boladı . Onın' da'wirinde İzrailg'a tınıshlıq ha'm aman-esenlik inam etemen .
13022010	Menin' atıma arnap İbadatxananı ol quradı . Ol Mag'an ul boladı , Men de og'an A'ke bolaman . Onın' İzrail u'stinen quratug'ın patshalıq taxtın ma'n'gige bekkemleymen “ .
13022011	Endi , ulım , Jaratqan İye sag'an yar bolsın ! O'zi sag'an wa'de etkenindey , Quday İyen'e arnap İbadatxana qurg'anın'da , seni tabısqa eristirsin .
13022012	Jaratqan İye seni İzrailg'a hu'kimdar etip qoyg'anda , Qudayın' Jaratqan İyenin' Nızamına a'mel qılıwın' ushın , Ol sag'an aqıl-parasat bersin .
13022013	Jaratqan İyenin' Muwsa arqalı İzrailg'a bergen qag'ıyda ha'm nızamların muqıyatlı tu'rde orınlawg'a tırıssan' , tabısqa erisesen' . Ku'shli ha'm ma'rt bol ! Qorqpa , ruwxın' tu'spesin !
13022014	Men ko'p mashaqatlar menen Jaratqan İyenin' İbadatxanası ushın ju'z mın' talant altın , bir million talant gu'mis , o'lshep bolmas da'rejede ko'p qola menen temir , ja'ne de , ag'ash penen tas ta jıynap , tayarlap qoydım . Bularg'a sen de qosarsan' .
13022015	Sende ko'p jumısshılar : tas jonıwshılar , tas qalawshılar , ag'ash ustaları , ha'r tu'rli o'nerge iye adamlar ,
13022016	altın , gu'mis , qola ha'm temirdi islete alatug'ın sansız o'nermentler bar . Endi iske kiris . Jaratqan İye sag'an yar bolsın ! »
13022017	Dawıt İzraildın' barlıq basshılarına ulı Sulaymang'a ja'rdem beriwdi buyırıp ,
13022018	bılay dedi : « Qudayın'ız Jaratqan İye sizler menen birge emes pe ? Sizlerdi ha'r ta'repleme tınıshlıqqa bo'lemedi me ? Ol usı jerdin' turg'ınların mag'an ta'slim qıldı . Sol sebepli bul jer Jaratqan İyege ha'm Onın' xalqına bag'ınıshlı boldı .
13022019	Endi ju'regin'izdi ha'm janın'ızdı Qudayın'ız Jaratqan İyeni izlewge bag'ıshlan'lar . Quday İyenin' İbadatxanasın qurıwdı baslan'lar . Keyin Jaratqan İyenin' Kelisim sandıg'ın ha'm Qudayg'a bag'ıshlang'an basqa muxaddes buyımlardı Jaratqan İyenin' atına arnap qurılg'an İbadatxanag'a aparıp qoyın'lar » , — dedi .
13023001	Dawıt mazmunlı o'mir su'rdi ha'm qartayg'anda , ulı Sulaymandı İzrailg'a patsha etip qoydı . Lebiylilerdin' atqaratug'ın xızmetleri
13023002	Dawıt İzraildın' barlıq basshıların , ruwxaniylerdi ha'm lebiylilerdi bir jerge topladı .
13023003	Otız ha'm onnan joqarı jastag'ı lebiyliler sanap shıg'ıldı . Olar barlıg'ı bolıp otız segiz mın' er adam eken .
13023004	Dawıt bılay dedi : « Olardın' jigirma to'rt mın'ı Jaratqan İyenin' U'yindegi islerdi atqarıwg'a , altı mın'ı ha'meldar lawazımlarg'a ha'm qazılıq isine ,
13023005	to'rt mın'ı da'rwaza qarawıllıg'ına , to'rt mın'ı o'zi tayarlap bergen saz a'sbapların shertip , Jaratqan İyege alg'ıs-maqtaw aytıw xızmetine qoyılsın » .
13023006	Dawıt lebiylilerdi Lebiydin' ulları Gershom , Qohat ha'm Merariydin' urpaqları boyınsha u'sh toparg'a bo'ldi .
13023007	Gershomnın' ulları : Laadan ha'm Shimey .
13023008	Laadannın' u'sh ulı bolıp , tun'g'ıshı Exiel , keyin Zetam ha'm Yoel .
13023009	Shimeydin' Shelomit , Xaziel ha'm Haran degen u'sh ulı bar edi . Olar Laadan urıwının' a'wlad basshıları edi .
13023010	Shimeydin' basqa ulları : Yaxat , Ziza , Eush ha'm Beria . Bul to'rtewi de Shimeydin' ulları edi .
13023011	Yaxat tun'g'ıshı , Ziza ekinshi ulı edi . Biraq Eush penen Berianın' ulları ko'p bolmag'anlıqtan , ekewi bir tiyre bolıp esaplandı .
13023012	Qohattın' Amram , İshar , Xebron ha'm Uzziel degen to'rt ulı boldı .
13023013	Amramnın' ulları Xaron ha'm Muwsa edi . Xaron en' muxaddes zatlardı bag'ıshlaw isine tayınlandı . Sonlıqtan Xaron ha'm onın' ulları ma'n'gige Jaratqan İyenin' aldında qurbanlıqlar beriwi , Og'an xızmet etiwi ha'm ma'n'gige Onın' atı menen xalıqtı jarılqawı tiyis boldı .
13023014	Qudaydın' adamı Muwsanın' ulları da Lebiy urıwına kirgizildi .
13023015	Muwsanın' ulları : Gershom ha'm Eliezer .
13023016	Gershomnın' tun'g'ısh ulı Shebuel edi .
13023017	Eliezerdin' tun'g'ısh ulı Rexabiya edi . Eliezerdin' basqa ulı bolmadı . Al Rexabiyanın' ulları ko'p boldı .
13023018	İshardın' tun'g'ısh ulı Shelomit edi .
13023019	Xebronnın' ulları : tun'g'ıshı Eriya , ekinshisi Amariya , u'shinshisi Yaxaziel , to'rtinshisi Eqamam .
13023020	Uzzieldin' ulları : tun'g'ıshı Mixa , ekinshisi İshshiya .
13023021	Merariydin' ulları : Maxliy ha'm Mushiy . Maxliydin' ulları : Elazar ha'm Kish .
13023022	Elazar ulsız bul du'nyadan ko'z jumdı . Biraq onın' qızları bar edi . Atalas ag'ayinleri bolg'an Kishtin' ulları olarg'a u'ylendi .
13023023	Mushiydin' Maxliy , Eder ha'm Eremot degen u'sh ulı boldı .
13023024	A'wladları boyınsha Lebiy urpag'ı usılar edi . A'wlad basshılarının' ha'r biri shejirege atpa-at kirgizildi . Jigirma ha'm onnan joqarı jastag'ı ha'r bir lebiylige Jaratqan İyenin' U'yinde xızmet etiwge bolatug'ın edi .
13023025	O'ytkeni Dawıt : « İzraildın' Qudayı Jaratqan İye O'z xalqın tınıshlıqqa eristirip , O'zi de Erusalimdi ma'n'gige ma'kan etiwdi sheshti .
13023026	Sonlıqtan bunnan bılay , lebiylilerge Jaratqan İyenin' shatırın ha'm sıyınıw xızmetinde qollanılatug'ın zatlardı tasıp ju'riwdin' ha'jeti joq » , — dedi .
13023027	Dawıttın' aqırg'ı buyrıg'ı boyınsha jigirma ha'm onnan joqarı jastag'ı lebiyliler sanaldı .
13023028	Lebiyliler Jaratqan İyenin' U'yindegi xızmette Xaronnın' urpaqlarına ja'rdem beriwge minnetli edi . Bularg'a ha'wli ha'm bo'lmelerdi gu'zetiw , muxaddes zatlardı pa'klew ra'siminen o'tkeriw ha'm Qudaydın' U'yine tiyisli basqa da wazıypalardı orınlaw isleri kirdi .
13023029	Olar nan sadaqalarına , g'a'lle sadaqası ushın beriletug'ın sapalı ung'a , pa'tir nanlarg'a , peshte pisirilgen sadaqalarg'a ha'm za'ytu'n mayı aralastırılg'an sadaqalarg'a , sadaqalardın' ko'lem ha'm o'lshemine juwapker boldı .
13023030	Lebiyliler ha'r ku'ni azanda ha'm keshte Jaratqan İyeni ta'riyiplew ha'm alg'ıs-maqtaw aytıw ushın tayar turatug'ın edi .
13023031	Olar Shabbat ku'nleri de , Jan'a ay bayramlarında da , belgilengen bayram ku'nlerinde Jaratqan İyege jandırılatug'ın qurbanlıqlar berilgende de , solay isledi . Jaratqan İyenin' aldında xızmet etiwshi lebiylilerdin' sanı ba'rqulla aldın ala ko'rsetpede belgilengen sanda bolıwı kerek edi .
13023032	Solay etip , lebiylilerge Ushırasıw Shatırı menen Muxaddes orındı qorg'aw ha'm o'z tuwısqanları bolg'an Xaron urpaqlarına Jaratqan İyenin' U'yindegi xızmette ja'rdem beriw wazıypası ju'klendi .
13024001	Ruwxaniylerdin' wazıypası1 Xaron urpaqları mınaday toparlarg'a bo'lindi . Xaronnın' ulları : Nadab , Abihu , Elazar ha'm İtamar .
13024002	Biraq Nadab penen Abihu a'kesinen burın , ul ko'rmey o'lip ketkenlikten , tek Elazar menen İtamar ruwxaniy boldı .
13024003	Dawıt Xaron urpaqların orınlaytug'ın xızmetleri boyınsha toparlarg'a bo'ldi . Bul iste og'an Elazar urpag'ınan Sadoq ha'm İtamar urpag'ınan Aximelex ja'rdem berdi .
13024004	Elazar urpaqları arasında a'wlad basshıları İtamar urpaqlarına qarag'anda ko'birek bolıp shıqtı . Sonlıqtan Elazar urpaqları on altı toparg'a , İtamar urpaqları segiz toparg'a bo'lindi .
13024005	Elazar urpaqları arasında da , İtamar urpaqları arasında da Muxaddes orıng'a ha'm Qudaydın' aldındag'ı baslı xızmetlerge juwapker bolg'an basshılar bar edi . Sol sebepli xızmetler hesh kimdi jaqlamastan , shek taslaw jolı menen bo'lip berildi .
13024006	Lebiyli Netanel ulı xatker Shemaya patshanın' ha'm xalıq basshılarının' , ruwxaniy Sadoqtın' , Abiyatar ulı Aximelextin' , ruwxaniylerdin' ha'm lebiylilerdin' a'wlad basshılarının' ko'z aldında shek taslawdın' juwmag'ın jazıp bardı . Shek boyınsha , Elazar urpaqlarınan bir shan'araqtan , İtamar urpaqlarınan bir shan'araqtan gezekpe-gezek alındı .
13024007	Birinshi shek Ehoyaribke , Ekinshisi Edayag'a tu'sti .
13024008	U'shinshi shek Xarimge , To'rtinshisi Seorimge ,
13024009	Besinshisi Malkiyag'a , Altınshısı Miyaminge ,
13024010	Jetinshisi Haqqosqa , Segizinshisi Abiyag'a ,
13024011	Tog'ızınshısı Eshuag'a , Onınshısı Shekaniyag'a ,
13024012	On birinshisi Elashibke , On ekinshisi Yakimge ,
13024013	On u'shinshisi Xuppag'a , On to'rtinshisi Eshebabqa ,
13024014	On besinshisi Bilgag'a , On altınshısı İmmerge ,
13024015	On jetinshisi Xezirge , On segizinshisi Happisseske ,
13024016	On tog'ızınshısı Petaxiyag'a , Jigirmalanshısı Exezkelge ,
13024017	Jigirma birinshisi Yaxinge , Jigirma ekinshisi Gamulg'a ,
13024018	Jigirma u'shinshisi Delayag'a , Jigirma to'rtinshisi Maaziyag'a tu'sti .
13024019	İzraildın' Qudayı Jaratqan İyenin' buyrıg'ı boyınsha , babası Xaron olarg'a qag'ıydalar bergen edi . Jaratqan İyenin' U'yine kirgende , olardın' xızmetinin' belgilengen ta'rtibi sog'an tiykarlang'an edi .
13024020	Lebiylilerdin' basqa urpaqları mınalar : Amramnın' ullarınan Shubael , Shubaeldin' ullarınan Exdeya .
13024021	Rexabiya ullarınan tun'g'ıshı İshshiya .
13024022	İshardın' urpaqlarınan Shelomit . Shelomittin' ullarınan Yaxat .
13024023	Xebronnın' ulları : tun'g'ıshı Eriya , ekinshisi Amariya , u'shinshisi Yaxaziel , to'rtinshisi Eqamam .
13024024	Uzzieldin' ulı : Mixa . Mixanın' ulı : Shamir .
13024025	Mixanın' tuwısqanı : İshshiya . İshshiyanın' ulı Zexariya .
13024026	Merariydin' ulları : Maxliy , Mushiy ha'm Yaziya .
13024027	Merariydin' urpaqlarınan Yaziyanın' ulları : Shoham , Zakkur ha'm Evrey .
13024028	Maxliyden Elazar tuwıldı . Elazardın' ulı bolmadı .
13024029	Kishtin' urpag'ınan Eraxmeel .
13024030	Mushiydin' ulları : Maxliy , Eder ha'm Erimot . Lebiy urıwınan bolg'an a'wladlar usılar edi .
13024031	Olar da tuwısqanları Xaronnın' urpaqları sıyaqlı , patsha Dawıttın' , Sadoqtın' , Aximelextin' , ruwxaniylerdin' ha'm lebiylilerdin' a'wlad basshılarının' ko'z aldında shek taslap , o'z wazıypaların belgilep aldı . Shek taslag'anda , u'lken uldın' shan'arag'ı menen kishkene uldın' shan'arag'ının' huqıqı ten'dey boldı .
13025001	Jırshılar1 Dawıt penen orda a'skerbasıları xızmet ushın Asaftın' , Hemannın' ha'm Edutunnın' ullarınan ayırımların lira ha'm arfa shertiw ha'm kimbaldı dan'g'ırlatıp , ruwxlanıp qosıq aytıw ushın ayırıp qoydı . Bul xızmet ushın tayınlang'anlardın' dizimi mınaw :
13025002	Asaftın' ullarınan : Zakkur , Yusup , Netaniya ha'm Asarela . Bular Asaftın' basshılıg'ı astında bolıp , patshanın' buyrıg'ı boyınsha , ruwxlanıp qosıq aytatug'ın edi .
13025003	Edutunnın' ullarınan : Gedaliya , Seriy , İyshaya , Shimey , Xashabiya ha'm Mattitiya — ja'mi altı adam . Olar lira naması astında Jaratqan İyeni ta'riyipleytug'ın ha'm ruwxlanıp , alg'ıs-maqtawlar menen qosıq aytatug'ın a'kesi Edutunnın' basshılıg'ı astında edi .
13025004	Hemannın' ullarınan : Bukkiya , Mattaniya , Uzziel , Shebuel , Erimot , sonday-aq Xananiya , Xananiy , Eliata , Giddaltiy , Romamtiy-Ezer , ja'ne de Yoshbeqasha , Mallotiy , Hotir ha'm Maxaziot .
13025005	Bulardın' ha'mmesi patshanın' wa'liyi Hemannın' ulları edi . Sebebi Quday O'zinin' Hemandı abıraylı qılaman degen wa'desi boyınsha , Hemang'a on to'rt ul ha'm u'sh qız sıylag'an edi .
13025006	Olardın' barlıg'ı o'z a'kesinin' basshılıg'ı astında Qudaydın' U'yindegi xızmet waqtında kimbaldı dan'g'ırlatıp , arfa ha'm lira shertip , Jaratqan İyenin' U'yinde sazendelik qılatug'ın edi . Asaf , Edutun ha'm Heman patshanın' basshılıg'ı astında boldı .
13025007	Jaratqan İyege alg'ıs-maqtaw aytıw ushın u'yretilgen sheber sazendeler ag'ayinleri menen birge eki ju'z seksen segiz adam edi .
13025008	Olar u'lken-kishi , ustaz-sha'kirt dep ayırıp otırmastan , ha'r biri o'z xızmet wazıypasın bilip alıw ushın shek tasladı .
13025009	Birinshi shek Asaf urıwınan Yusupke , onın' ullarına ha'm ag'ayinlerine tu'sti . Olar on eki adam edi . Ekinshi shek Gedaliyag'a , onın' o'zine , ullarına ha'm ag'ayinlerine tu'sti . Olar on eki adam edi .
13025010	U'shinshi shek Zakkurg'a , onın' ullarına ha'm ag'ayinlerine tu'sti . Olar on eki adam edi .
13025011	To'rtinshi shek İsriyge , onın' ullarına ha'm ag'ayinlerine tu'sti . Olar on eki adam edi .
13025012	Besinshi shek Netaniyag'a , onın' ullarına ha'm ag'ayinlerine tu'sti . Olar on eki adam edi .
13025013	Altınshı shek Bukkiyag'a , onın' ullarına ha'm ag'ayinlerine tu'sti . Olar on eki adam edi .
13025014	Jetinshi shek Esarelag'a , onın' ullarına ha'm ag'ayinlerine tu'sti . Olar on eki adam edi .
13025015	Segizinshi shek İyshayag'a , onın' ullarına ha'm ag'ayinlerine tu'sti . Olar on eki adam edi .
13025016	Tog'ızınshı shek Mattaniyag'a , onın' ullarına ha'm ag'ayinlerine tu'sti . Olar on eki adam edi .
13025017	Onınshı shek Shimeyge , onın' ullarına ha'm ag'ayinlerine tu'sti . Olar on eki adam edi .
13025018	On birinshi shek Azarelge , onın' ullarına ha'm ag'ayinlerine tu'sti . Olar on eki adam edi .
13025019	On ekinshi shek Xashabiyag'a , onın' ullarına ha'm ag'ayinlerine tu'sti . Olar on eki adam edi .
13025020	On u'shinshi shek Shubaelge , onın' ullarına ha'm ag'ayinlerine tu'sti . Olar on eki adam edi .
13025021	On to'rtinshi shek Mattitiyag'a , onın' ullarına ha'm ag'ayinlerine tu'sti . Olar on eki adam edi .
13025022	On besinshi shek Eremotqa , onın' ullarına ha'm ag'ayinlerine tu'sti . Olar on eki adam edi .
13025023	On altınshı shek Xananiyag'a , onın' ullarına ha'm ag'ayinlerine tu'sti . Olar on eki adam edi .
13025024	On jetinshi shek Yoshbeqashag'a , onın' ullarına ha'm ag'ayinlerine tu'sti . Olar on eki adam edi .
13025025	On segizinshi shek Xananiyge , onın' ullarına ha'm ag'ayinlerine tu'sti . Olar on eki adam edi .
13025026	On tog'ızınshı shek Mallotiyge , onın' ullarına ha'm ag'ayinlerine tu'sti . Olar on eki adam edi .
13025027	Jigirmalanshı shek Eliatag'a , onın' ullarına ha'm ag'ayinlerine tu'sti . Olar on eki adam edi .
13025028	Jigirma birinshi shek Hotirge , onın' ullarına ha'm ag'ayinlerine tu'sti . Olar on eki adam edi .
13025029	Jigirma ekinshi shek Giddaltiyge , onın' ullarına ha'm ag'ayinlerine tu'sti . Olar on eki adam edi .
13025030	Jigirma u'shinshi shek Maxaziotqa , onın' ullarına ha'm ag'ayinlerine tu'sti . Olar on eki adam edi .
13025031	Jigirma to'rtinshi shek Romamtiy-Ezerge , onın' ullarına ha'm ag'ayinlerine tu'sti . Olar on eki adam edi .
13026001	İbadatxananın' da'rwaza qarawılları1 Da'rwaza qarawılları mına toparlardan ibarat boldı : Qorax urpaqlarınan : Asaf a'wladınan Qore ulı Meshelemiya .
13026002	Meshelemiyanın' ulları : tun'g'ısh ulı Zexariya , ekinshisi Ediael , u'shinshisi Zebadiya , to'rtinshisi Yatniel ,
13026003	besinshisi Elam , altınshısı Ehoxanan , jetinshisi Eliehoenay .
13026004	Obed-Edomnın' ulları : tun'g'ısh ulı Shemaya , ekinshisi Ehozabad , u'shinshisi Yoax , to'rtinshisi Sakar , besinshisi Netanel ,
13026005	altınshısı Ammiel , jetinshisi İssaxar , segizinshisi Peulletay . Quday Obed-Edomdı usılay jarılqag'an edi .
13026006	Obed-Edomnın' ulı Shemayanın' ulları bar edi . Olar ullı qa'bilet iyeleri bolg'anlıqtan , o'z a'wladlarının' basshıları boldı .
13026007	Shemayanın' ulları : Otniy , Refael , Obid ha'm Elzabad . Shemayanın' tuwısqanları Elihu menen Semaxiya da qa'biletli adamlar edi .
13026008	Olardın' barlıg'ı Obed-Edomnın' urpaqları edi . Olardın' o'zleri de , ulları menen tuwısqanları da jumısqa intalı , ju'da' uqıplı adamlar boldı . Obed-Edomg'a tiyisliler barlıg'ı bolıp alpıs eki adam edi .
13026009	Meshelemiyanın' ulları ha'm ag'ayinleri on segiz adamnan ibarat bolıp , olar da qa'biletli adamlar edi .
13026010	Merariy urpag'ınan Xosanın' ulları : basshısı Shimriy . Shimriy tun'g'ısh ul bolmasa da , a'kesi onı basshı etip tayınladı .
13026011	Ekinshisi Xilkiya , u'shinshisi Tebaliya , to'rtinshisi Zexariya . Xosanın' ulları menen ag'ayinleri on u'sh adam edi .
13026012	Da'rwaza qarawıllarının' toparları o'z basshıları boyınsha bo'lindi . Olar da Jaratqan İyenin' U'yinde xızmet etip atırg'an basqa lebiyliler sıyaqlı o'z wazıypalarına iye edi .
13026013	Ha'r da'rwaza ushın , a'wladları boyınsha u'lken-kishige ten'dey shek taslandı .
13026014	Shıg'ıs ta'reptegi da'rwazag'a taslang'an shek boyınsha Shelemiyag'a tu'sti . Keyin onın' ulı Zexariya ushın shek taslandı ha'm og'an arqa ta'reptegi da'rwaza tu'sti . Zexariya aqıllı , ken'esgo'y adam edi .
13026015	Qubladag'ı da'rwaza shek boyınsha Obed-Edomg'a , al g'a'llexana onın' ullarına tu'sti .
13026016	Batıstag'ı da'rwaza menen joqarg'ı joldag'ı Shalleket da'rwazası shek boyınsha Shuppim menen Xosag'a tu'sti . Qarawıllar u'zliksiz izbe-izlikte o'z wazıypasın orınlaytug'ın edi .
13026017	Ha'r ku'ni shıg'ıstag'ı da'rwazada altı lebiyli , arqadag'ı da'rwazada to'rt lebiyli , qubladag'ı da'rwazada to'rt lebiyli , eki g'a'llexanada eki adamnan to'rt lebiyli qarawıllıqta turdı .
13026018	Batıs ta'reptegi ha'wlige baratug'ın jol boyında to'rt qarawıl , ha'wlinin' ishinde eki qarawıl turdı .
13026019	Qorax ha'm Merariy urıwınan bolg'an da'rwaza qarawılları usılay ornalastırıldı . Qazna qarawılları
13026020	Olardın' ag'ayinleri bolg'an lebiylilerge Qudaydın' U'yindegi qaznag'a ha'm Qudayg'a arnalg'an sawg'alar turatug'ın qaznag'a qaraw tapsırıldı .
13026021	Gershonnın' a'wladınan bolg'an Laadannın' urpag'ınan , Laadan tiyresinin' tiyre basshısı Exieliy .
13026022	Exieliydin' ulları Zetam ha'm onın' tuwısqanı Yoel Jaratqan İyenin' U'yinin' qaznasın qarawılladı .
13026023	Amram , İshar , Xebron ha'm Uzziel urpaqlarınan mına adamlarg'a xızmet berildi :
13026024	Muwsanın' ulı Gershomnın' urpag'ınan Shebuel qaznalar u'stinen bas baqlawshı boldı .
13026025	Gershomnın' tuwısqanı Eliezerdin' na'sili mınaday edi : Eliezerden Rexabiya , Rexabiyadan İyshaya , İyshayadan Yoram , Yoramnan Zixriy , Zixriyden Shelomit tuwılg'an edi .
13026026	Shelomitke ha'm onın' ag'ayinlerine Dawıt patshanın' , tiyre basshılarının' , mın'basılardın' , ju'zbasılardın' ha'm a'skerbasılardın' bag'ıshlag'an sawg'aları saqlanatug'ın qaznag'a qaraw tapsırıldı .
13026027	Olar sawashta qolg'a tu'sirgen oljalardan bir bo'legin Jaratqan İyenin' u'yin ta'miyinlew ushın bag'ıshlaytug'ın edi .
13026028	Ko'zi ashıq Samuel , Kish ulı Shaul , Ner ulı Abner , Seruya ulı Yoab bag'ıshlag'an sawg'alardı ha'm Jaratqan İyege arnalg'an basqa sawg'alardı da Shelomit penen onın' ag'ayinleri qarawıllaytug'ın boldı . Lebiylilerdin' basqa xızmetleri
13026029	İshar urpag'ınan Kenaniya ha'm onın' ulları Qudaydın' U'yinin' sırtındag'ı islerge juwapker bolıp , İzrail xalqı ushın biy ha'm qazı etip tayınlandı .
13026030	Xebron urpag'ınan Xashabiya ha'm onın' bir mın' jeti ju'z qa'biletli ag'ayini İzrailda İordan da'ryasının' batıs bo'legindegi Jaratqan İyenin' ha'm patshanın' xızmetine baylanıslı islerge juwapker boldı .
13026031	Xebron urpag'ınan bolg'an Eriya o'z urpag'ının' shejiresi boyınsha Xebron urpaqlarının' basshısı boldı . Dawıttın' hu'kimdarlıg'ının' qırqınshı jılında Xebron urpaqlarının' shejiresi izertlengen edi . Sonda Giladtag'ı Yazerde jasag'an Xebron urpaqları arasınan ju'da' qa'biletli adamlar tabıldı .
13026032	Eriyanın' ag'ayinleri arasında eki mın' jeti ju'zi ju'da' qa'biletli a'wlad basshıları boldı . Qudaydın' ha'm patshanın' islerine qarawı ushın , Dawıt patsha olardı Ruben ha'm Gad urıwları , ja'ne de , Menashshe urıwının' yarımı u'stinen basshı etip tayınladı .
13027001	Ordadag'ı a'skeriy bo'limler1 To'mende İzrail xalqının' a'wlad basshıları , mın'basıları , ju'zbasıları ha'm patshalıq islerin alıp baratug'ın olardın' basqarıwshılarının' dizimi berilgen . Olar ha'r biri jigirma to'rt mın' adamnan ibarat bolg'an , gezek penen jılına bir ay xızmet etetug'ın a'skeriy toparlarg'a juwapker boldı .
13027002	Birinshi ay ushın qoyılg'an birinshi bo'limge Zabdiel ulı Yashobam basshılıq etti . Og'an tiyisli bo'limde jigirma to'rt mın' adam bar edi .
13027003	Yashobam Perestin' urpag'ınan bolıp , ol birinshi ayda xızmet etetug'ın barlıq a'skerbasılarg'a basshı boldı .
13027004	Ekinshi ay ushın qoyılg'an ekinshi bo'limge axoxlı Doday basshılıq etti . Miklot onın' sa'rka'rdası boldı . Og'an tiyisli bo'limde jigirma to'rt mın' adam bar edi .
13027005	U'shinshi ay ushın qoyılg'an u'shinshi bo'limge ruwxaniy Ehoyadanın' ulı Benaya basshılıq etti . Og'an tiyisli bo'limde jigirma to'rt mın' adam bar edi .
13027006	Otız batırdın' biri ha'm otız batırdın' jetekshisi bolg'an Benaya usı edi . Onın' ulı Ammizabad ta onın' bo'liminde og'an ja'rdemshi edi .
13027007	To'rtinshi ay ushın qoyılg'an to'rtinshi bo'limge Yoabtın' tuwısqanı Asahel basshılıq etti . Son'ınan onın' ornın ulı Zebadiya iyeledi . Og'an tiyisli bo'limde jigirma to'rt mın' adam bar edi .
13027008	Besinshi ay ushın qoyılg'an besinshi bo'limge izraxlı Shamhut basshılıq etti . Og'an tiyisli bo'limde jigirma to'rt mın' adam bar edi .
13027009	Altınshı ay ushın qoyılg'an altınshı bo'limge teqoalı İkkesh ulı İra basshılıq etti . Og'an tiyisli bo'limde jigirma to'rt mın' adam bar edi .
13027010	Jetinshi ay ushın qoyılg'an jetinshi bo'limge Efrayım urıwınan pelonlı Xeles basshılıq etti . Og'an tiyisli bo'limde jigirma to'rt mın' adam bar edi .
13027011	Segizinshi ay ushın qoyılg'an segizinshi bo'limge Zerax urpag'ınan xushalı Sibbexay basshılıq etti . Og'an tiyisli bo'limde jigirma to'rt mın' adam bar edi .
13027012	Tog'ızınshı ay ushın qoyılg'an tog'ızınshı bo'limge Benyamin urıwınan anatotlı Abiezer basshılıq etti . Og'an tiyisli bo'limde jigirma to'rt mın' adam bar edi .
13027013	Onınshı ay ushın qoyılg'an onınshı bo'limge Zerax urpag'ınan netofalı Maharay basshılıq etti . Og'an tiyisli bo'limde jigirma to'rt mın' adam bar edi .
13027014	On birinshi ay ushın qoyılg'an on birinshi bo'limge Efrayım urıwınan piratonlı Benaya basshılıq etti . Og'an tiyisli bo'limde jigirma to'rt mın' adam bar edi .
13027015	On ekinshi ay ushın qoyılg'an on ekinshi bo'limge Otnieldin' urpag'ınan netofalı Xelday basshılıq etti . Og'an tiyisli bo'limde jigirma to'rt mın' adam bar edi . İzrail urıwlarının' ko'semleri
13027016	İzrail urıwların basqaratug'ın ko'semler mınalar boldı : Ruben urıwın Zixriy ulı Eliezer , Shimon urıwın Maaxa ulı Shefatiya ,
13027017	Lebiy urıwın Kemuel ulı Xashabiya , Xaronnın' urpaqların Sadoq ,
13027018	Yahuda urıwın Dawıttın' a'jag'ası Elihu , İssaxar urıwın Mixael ulı Omriy ,
13027019	Zebulon urıwın Obadiya ulı İshmaya , Naftaliy urıwın Azriel ulı Erimot ,
13027020	Efrayım urıwın Azaziya ulı Hoshea , Menashshe urıwının' yarımın Pedaya ulı Yoel ,
13027021	Giladtag'ı Menashshe urıwının' basqa yarımın Zexariya ulı İddo , Benyamin urıwın Abner ulı Yasiel ,
13027022	Dan urıwın Eroxam ulı Azarel basqaratug'ın boldı . İzrail urıwlarının' ko'semleri usılar edi .
13027023	Dawıt jigirma ha'm onnan to'men jastag'ılardı sanamadı . Sebebi Jaratqan İye İzraildı aspandag'ı juldızlar kibi ko'p qılıwg'a wa'de bergen edi .
13027024	Seruya ulı Yoab ta xalıqtı sanaqtan o'tkeriwdi baslag'anı menen , onı aqırına jetkermegen edi . Sol sanaqtın' kesirinen Jaratqan İye İzrailg'a g'a'zebin shashqan edi . Sonlıqtan sanaqtın' na'tiyjesi Dawıt patshanın' jılnama kitabına kirgizilmedi . Patshanın' xızmetkerleri
13027025	Patshag'a tiyisli qaznalarg'a qaraw Adiel ulı Azmawetke , al qala a'tirapındag'ı , qalalardag'ı , awıllardag'ı ha'm minaralardag'ı qaznalarg'a qaraw Uzziya ulı Yonatang'a tapsırıldı .
13027026	Egislik jerlerdi ta'rbiyalaytug'ın diyxanlarg'a Kelub ulı Ezriy ,
13027027	ju'zim bag'larına ramalı Shimey , ju'zim bag'larındag'ı sharap saqlanatug'ın orınlarg'a shifamlı Zabdiy ,
13027028	batıstag'ı taw eteklerindegi za'ytu'n ha'm jabayı a'njir ag'ashlarına gederli Baal-Xanan , za'ytu'n mayı saqlanatug'ın orınlarg'a Yoash ,
13027029	Sharonda otlaytug'ın mallarg'a sharonlı Shitray , oypatlıqlarda bag'ılatug'ın mallarg'a Adlay ulı Shafat ,
13027030	tu'yelerge İsmayıl urpag'ınan Obil , esheklerge meronotlı Exdeya ,
13027031	mayda mallarg'a Ajar urpag'ınan Yaziz juwapker edi . Bulardın' ha'mmesi Dawıt patshanın' mal-mu'lki u'stinen qaraytug'ın xızmetkerler edi .
13027032	Dawıttın' a'kesinin' tuwısqanı Yonatan ma'sla'ha'tshi boldı . Ol dana ma'sla'ha'tshi ha'm xatker edi . Xaxmon ulı Exiel patshanın' ullarının' ta'rbiyashısı boldı .
13027033	Axitofel patshanın' ma'sla'ha'tshisi , al Ark tiyresinen bolg'an Xushay patshanın' dostı edi .
13027034	Axitofelden keyin , onın' ornın Benaya ulı Ehoyada menen Abiyatar iyeledi . Yoab patshanın' ordasının' sa'rka'rdası edi .
13028001	Dawıttın' İbadatxana ushın jobası1 Dawıt İzraildag'ı barlıq ha'meldarlardı — urıw basshıların , patshanın' xızmetindegi a'skeriy bo'limlerdin' basshıların , mın'basılardı , ju'zbasılardı , patshag'a ha'm onın' ullarına tiyisli mu'liklerdi ha'm su'riwlerdi qadag'alawshılardı , saray xızmetkerlerin , a'hmiyetli adamlardı ha'm barlıq ma'rt jawıngerlerdi Erusalimge jıynadı .
13028002	Dawıt patsha ayaqqa turıp , olarg'a bılay dedi : « Tuwısqanlarım ha'm xalqım , meni tın'lan'lar ! Qudaydın' ayaq basatug'ın gu'rsisi bolg'an Jaratqan İyenin' Kelisim sandıg'ı ushın turaqlı orın bolatug'ın bir İbadatxana qurmaqshı edim . Qurılıs ushın tayarlıq ta ko'rdim .
13028003	Biraq Quday mag'an : „ Menin' atıma arnap İbadatxana qurmaysan' . Sebebi sen ko'p urısıp , qan to'kken adamsan' “ , — dedi .
13028004	Degen menen , İzraildın' Qudayı Jaratqan İye menin' urpaqlarımnın' ma'n'gige İzrailda patsha bolıwı ushın , a'kemnin' pu'tkil na'sili arasınan meni tan'ladı . Ol Yahudanı basshı etip tan'ladı ha'm Yahuda urıwınan a'kemnin' shan'arag'ın , al a'kemnin' ulları arasınan meni tan'lap , pu'tkil İzraildın' patshası qılıwdı maqul taptı .
13028005	Jaratqan İye mag'an ko'p ullar berip , olardın' arasınan İzrail u'stinen Jaratqan İyenin' patshalıq taxtında otırıwı ushın ulım Sulaymandı tan'ladı .
13028006	Jaratqan İye mag'an bılay dedi : „ Menin' İbadatxanamdı ha'm ha'wlilerimdi ulın' Sulayman quradı . O'ytkeni Men onı O'zime ul etip tan'ladım . Men de og'an A'ke bolaman .
13028007	Eger ol Menin' buyrıq ha'm nızamlarımdı ha'zirgidey buljıtpay orınlaytug'ın bolsa , onın' patshalıg'ın ma'n'gige bekkemleymen “ .
13028008	Endi Qudayımızdın' aldında ha'm Jaratqan İyenin' ja'miyeti bolg'an İzrail xalqının' ko'zi aldında sizlerge tapsıraman : Qudayın'ız Jaratqan İyenin' barlıq buyrıqların muqıyatlı tu'rde orınlan'lar . Sonda sizler usı bereketli jerdi ma'n'gige iyelep , a'wladların'ızg'a ma'n'gige miyras etip beresizler .
13028009	Al sen , ulım Sulayman , a'ken'nin' Qudayın tanıp bil ha'm shın ju'rekten , jan-ta'nin' menen Og'an xızmet et . Sebebi Jaratqan İye ha'r bir ju'rekti sınaydı ha'm barlıq oy-qıyallardı tu'sinedi . Eger Onı izlesen' , sen Onı tabasan' . Biraq sen Onı ta'rk etsen' , Ol sennen ma'n'gige ju'z buradı .
13028010	Qulaq sal ! Muxaddes ma'kan bolg'an İbadatxananı qurıw ushın Jaratqan İye seni tan'lag'an eken , sen de ma'rt bolıp iske kiris ! »
13028011	Keyin Dawıt İbadatxananın' aywanının' , onın' imaratlarının' , zatlar saqlanatug'ın bo'lmelerinin' , joqarg'ı qabatının' , ishki bo'lmelerinin' ha'm gu'nadan pa'klenetug'ın orınnın' sızılmasın ulı Sulaymang'a berdi .
13028012	Dawıt Muxaddes Ruwx arqalı o'zine ayan bolg'an barlıq sızılmalardı : Jaratqan İyenin' İbadatxanasının' ha'wlisi menen do'geregindegi barlıq bo'lmelerdin' , Qudaydın' İbadatxanasının' g'a'ziynexanalarının' , bag'ıshlang'an sawg'alar qoyılatug'ın bo'lmelerdin' sızılmalarının' barlıg'ın Sulaymang'a tapsırdı .
13028013	Dawıt Sulaymang'a ruwxaniyler menen lebiylilerdin' toparlarına , olardın' Jaratqan İyenin' İbadatxanasındag'ı barlıq xızmetlerine ha'm xızmette qollanılatug'ın barlıq buyımlarg'a baylanıslı ko'rsetpeler berdi .
13028014	Ol ha'r tu'rli xızmetlerde qollanılatug'ın altın ha'm gu'mis buyımlardı isletiwge kerek bolg'an altın ha'm gu'mistin' mug'darın da belgilep qoydı :
13028015	ha'r bir shıra ha'm ha'stenin' paydalanılatug'ın xızmetine qaray , ha'r bir altın ha'ste menen onın' shıraları ushın qansha altın , ha'r bir gu'mis ha'ste menen onın' shıraları ushın qansha gu'mis ketetug'ının ayttı .
13028016	Sonday-aq , muxaddes nanlar qoyılatug'ın stollar ushın ketetug'ın altınnın' , gu'mis stollar ushın ketetug'ın gu'mistin' ,
13028017	shanıshqı , qan sebetug'ın tabaqlar , gu'ze ushın ketetug'ın sap altınnın' , ha'r bir altın tostag'an ushın jumsalatug'ın altınnın' , ha'r bir gu'mis tostag'an ushın isletiletug'ın gu'mistin' ,
13028018	tu'tetki tu'tetiletug'ın orın ushın ketetug'ın sap altınnın' mo'lsherin bildirdi . Bunnan tısqarı , Dawıt og'an arbanın' , yag'nıy qanatların jayıp , Jaratqan İyenin' Kelisim sandıg'ın jawıp turatug'ın altın kerublardın' sızılmasın da berdi .
13028019	Dawıt : « Bulardın' ha'mmesi Jaratqan İyenin' ko'rsetpesi boyınsha jazılıp , jobalastırıldı . Ol mag'an jobanı tolıq tu'siniwge qa'bilet berdi » , — dedi .
13028020	Keyin Dawıt ulı Sulaymang'a bılay dedi : « Ma'rt ha'm batır bolıp , iske kiris ! Qorqpa , ruwxın' tu'spesin . Sebebi Quday İye , yag'nıy menin' Qudayım senin' menen birge . Jaratqan İyenin' İbadatxanasının' barlıq isleri tamam bolmag'ansha , Ol seni taslap ta qoymaydı , ta'rk te etpeydi .
13028021	Mine , ruwxaniyler menen lebiylilerdin' toparları Qudaydın' İbadatxanasındag'ı ha'r qanday jumıs ushın tayar tur . Ha'r tu'rli tarawdın' sheber o'nermentleri bolg'an qa'lewshiler sag'an ja'rdem beredi . Al basshılar menen pu'tkil xalıq senin' buyrıqların'a boysınadı » .
13029001	İbadatxananın' qurılısı ushın berilgen sawg'alar1 Dawıt patsha pu'tkil ja'miyetke bılay dedi : « Quday tan'lap alg'an ulım Sulayman jas ha'm ta'jiriybesiz . Al qılınatug'ın is ju'da' u'lken . Sebebi bul imarat adam ushın emes , al Quday İye ushın salınadı .
13029002	Qudayımnın' İbadatxanası ushın qolımnan kelgeninshe altın buyımlar ushın altın , gu'mis buyımlar ushın gu'mis , qola buyımlar ushın qola , temir buyımlar ushın temir , ag'ash buyımlar ushın ag'ash , ja'ne de , oniks , qasnaqqa qoyılatug'ın taslar , periwza , ha'r tu'rdegi ren'li taslar , sonday-aq , qımbatbaha taslar menen mramordın' ha'mme tu'rlerin jıynadım .
13029003	Bulardan tısqarı , Qudayımnın' İbadatxanasına bolg'an ıqlasım sebepli , o'zimnin' jeke qaznamdag'ı altın menen gu'misti de Qudayımnın' İbadatxanasına beremen . Olardı bul muxaddes İbadatxana ushın o'zim tayarladım .
13029004	Men berip atırg'an u'sh mın' talant Ofir altını menen jeti mın' talant sap gu'mis İbadatxananın' diywalların qaplaw ,
13029005	barlıq altın ha'm gu'mis buyımlardı islew ushın ha'm o'nermentlerdin' barlıq islerinde qollanılsın . Ja'ne de , kim bu'gin o'zin Jaratqan İyege bag'ıshlap , Og'an o'z ıqtıyarı menen sadaqa beriwdi qa'leydi ? »
13029006	Sonda a'wlad basshıları , İzraildın' urıw basshıları , mın'basılar , ju'zbasılar ha'm patshanın' islerin basqaratug'ın xızmetkerler ıqtıyarlı sadaqalar berdi .
13029007	Olar Qudaydın' İbadatxanasının' qurılısı ushın bes mın' talant altın menen on mın' darik altın , on mın' talant gu'mis , on segiz mın' talant qola ha'm ju'z mın' talant temir sawg'a qıldı .
13029008	Bahalı tasları bar adamlar olardı Jaratqan İyenin' İbadatxanasının' qaznasına , Gershonnın' urpag'ınan bolg'an Exieldin' qolına tapsırdı .
13029009	Xalıq o'z basshılarının' ıqtıyarlı tu'rde bergen sıyları ushın quwandı . O'ytkeni olar Jaratqan İyege shın ju'rekten ıqtıyarlı tu'rde sadaqalar berip atırg'an edi . Dawıt patsha da qattı quwandı . Dawıttın' duwası
13029010	Dawıt pu'tkil ja'miyettin' ko'z aldında Jaratqan İyeni alg'ıslap , bılay dedi : « O , babamız İzraildın' Qudayı Jaratqan İye , Ma'n'gige Sag'an alg'ıslar bolsın !
13029011	O , Jaratqan İye , ullılıq , qu'diret , dan'q , Jen'is ha'm saltanat Seniki . Aspanda ha'm jerde bolg'an ha'r bir na'rse Seniki . Patshalıq ta Seniki , o , Jaratqan İye ! Sen ha'r bir na'rseden joqarısan' .
13029012	Baylıq ha'm hu'rmet Sennen keler . Ha'mme na'rsege hu'kimdarsan' . Ku'sh ha'm qu'diret Senin' qolın'da . Birewdi joqarılatıw ha'm ku'shli qılıw , Senin' qolın'da .
13029013	Endi , o , Qudayımız , Seni ta'riyiplep , A'jayıp atın'a alg'ıs-maqtawlar aytamız .
13029014	Biraq Sag'an ıqtıyarlı sadaqalar bere alatug'ınday , men kimmen , xalqım kim bolıptı ? Ha'r bir na'rse Sennen shıg'adı , bizler tek Senin' qolın'nan alg'anlarımızdı g'ana Sag'an berip atırmız .
13029015	Senin' aldın'da bizler ata-babalarımız sıyaqlı , jat jerli kelgindimiz . Jer ju'zindegi o'mirimiz ko'len'ke sıyaqlı o'tkinshi ha'm u'mitsiz .
13029016	O , Qudayımız , Jaratqan İye , muxaddes atın'a arnap İbadatxana qurıw ushın bizler tayarlag'an mına ag'ıl-tegil baylıqtı Senin' qolın'nan alg'anbız , ha'mmesi Seniki .
13029017	Qudayım , men Senin' ju'rekti sınaytug'ının'dı ha'm hadallıqtı unatatug'ının'dı bilemen . Mına na'rselerdin' ha'mmesin men shın ju'rekten ıqtıyarlı tu'rde berdim . Ha'zir usı jerde turg'an xalqın'nın' da Sag'an ıqtıyarlı sadaqalar berip atırg'anın quwanısh penen ko'rip turman .
13029018	O , Jaratqan İye , babalarımız İbrayımnın' , Isaqtın' ha'm İzraildın' Qudayı ! Xalqın'nın' bul qa'lewin ma'n'gige olardın' ju'reginde saqlap , ju'reklerin O'zin'e sadıq qa'lpinde saqlap qala go'r !
13029019	Ulım Sulaymang'a da Senin' buyrıqların'a , qararların'a ha'm qag'ıydaların'a boysınıwı ushın , ja'ne de men kerekli zatlardı tayarlap qoyg'an İbadatxananı qurıwı ushın sadıq ju'rek bere go'r ! »
13029020	Son'ınan Dawıt pu'tkil ja'miyetke : « Qudayın'ız Jaratqan İyeni alg'ıslan'lar ! » — dedi . Solay etip , ha'mmesi ata-babalarının' Qudayı Jaratqan İyeni alg'ısladı , Qudaydın' ha'm patshanın' aldında basların iyip , ta'jim etti . Sulaymannın' maylanıp , patsha bolıwı
13029021	Kelesi ku'ni xalıq Jaratqan İyege arnap , mın' bas bug'a , mın' bas qoshqar , mın' toqlı shalıp , jandırılatug'ın qurbanlıqlar berdi . Bularg'a qosa , ishimlik sadaqaların da usındı . Pu'tkil izraillılar ushın basqa da ko'p qurbanlıqlar berildi .
13029022	Sol ku'ni izraillılar u'lken quwanısh penen Jaratqan İyenin' aldında iship-jedi . Keyin , Dawıttın' ulı Sulaymandı ekinshi ma'rte patsha dep tastıyıqladı . Sulaymandı Jaratqan İyenin' aldında maylap , hu'kimdar , al Sadoqtı maylap , ruwxaniy etip qoydı .
13029023	Solay etip , Sulayman a'kesi Dawıttın' ornına patsha bolıp , Jaratqan İyenin' bergen taxtına otırdı . Ol tabıslı bolıp , pu'tkil İzrail og'an boysındı .
13029024	Barlıq basshılar , batırlar ha'm Dawıttın' ulları patsha Sulaymang'a bag'ındı .
13029025	Jaratqan İye pu'tkil İzraildın' ko'z aldında Sulaymandı ullı ma'rtebeli qıldı ha'm onı burıng'ı İzraildag'ı patshalardın' hesh biri erise almag'an saltanatqa bo'ledi . Dawıttın' o'limi
13029026	İshay ulı Dawıt pu'tkil İzrail u'stinen patshalıq etti .
13029027	Onın' İzrail u'stinen patshalıq etken waqtı qırq jıl bolıp , jeti jıl Xebronda , otız u'sh jıl Erusalimde patshalıq etti .
13029028	Dawıt o'mirdin' ra'ha'tin ko'rip , baylıqqa ha'm izzet-hu'rmetke tolı ku'nlerdi bastan keshirdi ha'm mazmunlı uzaq o'mir su'rip , bul du'nyadan ko'z jumdı . Onın' ornına ulı Sulayman patsha boldı .
13029029	Dawıt patshanın' patshalıq qurg'an da'wirindegi islegen isleri basınan ayag'ına shekem ko'zi ashıq Samueldin' , payg'ambar Natannın' , wa'liy Gadtın' qol jazbalarında jazılg'an .
13029030	Bul jazbalar Dawıttın' patshalıg'ı da'wirindegi isler , onın' qu'direti , onın' basınan keshirgen waqıyaları , İzrailda ha'm do'gerektegi barlıq ellerde bolg'an waqıyalar tuwralı bayan etedi .
14001001	Sulaymannın' danalıq sorawı1 Dawıt ulı Sulayman o'z patshalıg'ın bekkemlep aldı . Qudayı Jaratqan İye onın' menen birge bolıp , ma'rtebesin ju'da' joqarılattı .
14001002	Bir ku'ni Sulayman pu'tkil İzrail xalqın — mın'basılardı , ju'zbasılardı , biylerdi , İzraildın' barlıq ko'semlerin ha'm a'wlad basshıların shaqırttı .
14001003	Sulayman jıynalg'anlardı ertip , Gibon qalasındag'ı sıyınıw ornına jol aldı . Qudaydın' Ushırasıw shatırı sol jerde bolıp , onı Jaratqan İyenin' qulı Muwsa sho'lde tikken edi .
14001004	Dawıt Qudaydın' Kelisim sandıg'ın qoyıw ushın Erusalimde bir shatır tigip , sandıqtı Kirat-Yarimnen sol shatırg'a alıp barg'an edi .
14001005	Biraq Xurdın' aqlıg'ı Uriydin' ulı Besalel qurg'an qoladan islengen qurbanlıq orın ele Gibondag'ı Jaratqan İyenin' Muxaddes shatırının' aldında turg'an edi . Sulayman ha'm jıynalg'an xalıq Qudaydın' erkin biliw ushın sol jerge bardı .
14001006	Sulayman Jaratqan İyenin' aldında Ushırasıw shatırının' aldındag'ı qoladan islengen qurbanlıq orıng'a ko'terilip , onda mın' bas maldı jandırıp qurbanlıqqa berdi .
14001007	Sol tu'ni Quday Sulaymang'a ko'rinip , og'an : — Tile tilegin'di , sorag'anın'dı beremen ! — dedi .
14001008	Sulayman Qudayg'a bılay dedi : — A'kem Dawıtqa u'lken jaqsılıq islep , meni onın' ornına patsha etip qoydın' .
14001009	Endi Qudayım , Jaratqan İye , a'kem Dawıtqa bergen wa'den'di orınla ! Aqırı , Sen meni jerdin' shan'ınday ko'p bolg'an xalıq u'stinen patsha etip qoydın' .
14001010	Bul xalıqtı basqara alıwım ushın , mag'an danalıq ha'm bilim ber . Bolmasa , bul ullı xalqın'a kim hu'kimdarlıq qıla aladı ?
14001011	Quday Sulaymang'a bılay dedi : — Demek ju'regin'nin' qa'lewi usı . Sen baylıq , mal-mu'lik , dan'q-ataq yaki dushpanların'a o'lim tilemedin' , ha'tte , o'zin' ushın uzaq o'mir de soramadın' . Qaytama , seni patsha etip qoyg'an xalqımdı basqarıw ushın danalıq ha'm bilim soradın' .
14001012	Sonlıqtan sag'an danalıq ha'm bilim beriledi . Bug'an qosa , sag'an deyingi hesh bir patsha ko'rmegen ha'm sennen keyin de hesh bir patsha ko'rmeytug'ın baylıq , mal-mu'lik ha'm dan'q-ataq beremen .
14001013	Sulayman Gibondag'ı Ushırasıw shatırı ornalasqan sıyınıw ornınan Erusalimge keldi ha'm İzrail u'stinen hu'kimdarlıq qıla basladı . Patsha Sulaymannın' ku'shi ha'm baylıg'ı
14001014	Sulayman sawash arbaları menen atlardı ko'beytti . Onın' bir mın' to'rt ju'z sawash arbası ha'm on eki mın' atı bar edi . Olardın' bir bo'legin sawash arbaları saqlanatug'ın qalalarg'a , bir bo'legin o'zinin' janına , Erusalimge jaylastırdı .
14001015	Patsha Erusalimde gu'mis penen altındı a'piwayı taslarg'a ten' qılıp qoydı , al kedr ag'ashın batıstag'ı taw eteklerinde o'setug'ın jabayı a'njir ag'ashı sıyaqlı mol etti .
14001016	Sulaymannın' atları Mısır menen Quweden alıp kelindi . Patshanın' sawdagerleri atlardı Quweden satıp alatug'ın edi .
14001017	Mısırdan ha'r bir sawash arbası altı ju'z shekel gu'miske , ha'r bir at bir ju'z eliw shekel gu'miske satıp a'kelinip , olar patsha sawdagerleri arqalı pu'tkil xettler menen aramlardın' patshalarına satılatug'ın edi .
14002001	İbadatxana qurılısına tayarlıq1 Sulayman Jaratqan İyege arnap İbadatxana ha'm o'zi ushın bir saray qurıwdı buyırdı .
14002002	Ol ju'k tasıw ushın jetpis mın' , tawlarda tas kesiw ushın seksen mın' ha'm olardı qadag'alaw ushın u'sh mın' altı ju'z adam belgiledi .
14002003	Sulayman Tir patshası Xiramg'a bılay dep aytıw ushın adamların jiberdi : « A'kem Dawıt o'zi jasaw ushın saray saldırg'anda jibergen kedr bo'renelerinen mag'an da jibersen'iz .
14002004	Ha'zir men Qudayım Jaratqan İyege arnap İbadatxana qurıp , İbadatxananı Og'an bag'ıshlamaqshıman . Sol jerde Onın' aldında xosh iyisli tu'tetkiler tu'tetilip , ha'rdayım muxaddes nanlar turıwı kerek . Ja'ne de , ha'r ku'ni azanda ha'm keshte , Shabbat ku'nleri , Jan'a ay bayramlarında ha'm Qudayımız Jaratqan İye belgilegen bayramlarda jandırılatug'ın qurbanlıqlar usınılıwı tiyis . Bul ra'simler İzrail ushın ma'n'gi qag'ıyda boladı .
14002005	Qudayımız basqa barlıq qudaylardan ullı bolg'anlıg'ı sebepli , Men quratug'ın İbadatxana da asa ullı boladı .
14002006	Biraq ko'kler , ha'tte , ko'klerdin' ko'kleri Onı sıyg'ıza almag'anda , Og'an arnap İbadatxana qurıwg'a kimnin' shaması jetedi ? Og'an arnap u'y quratug'ınday , men kim bolıppan ? Tek Onın' aldında qurbanlıqlardı o'rtep usınıw ushın bir orın qurmaqshıman .
14002007	Sol sebepli mag'an altın , gu'mis , qola ha'm temirden zat islewde , shım qızıl , qırmızı ha'm qızg'ısh ko'k ren'li jiplerden zat toqıwda ha'm oymashılıqta sheber usta bolg'an bir adam jibersen'iz . Ol a'kem Dawıt jetistirgen sheber ustalar menen birge Yahudada ha'm Erusalimde jumıs islesin .
14002008	Mag'an Lebanon tawlarınan kedr , sa'rwi ha'm sapalı arsha ag'ashların da jibersen'iz . Sebebi adamların'ızdın' Lebanondag'ı ag'ashlardı kesiwge uqıplı ekenin bilemen . Menin' adamlarım sizin' adamların'ız benen birge isleydi .
14002009	Olar mag'an ju'da' ko'p mug'darda ag'ash kesip bersin . O'ytkeni men quratug'ın İbadatxana za'wlim ha'm saltanatlı bolıwı kerek .
14002010	Men ag'ashlardı kesetug'ın adamların'ızg'a jigirma mın' kor jenshilgen biyday , jigirma mın' kor arpa , jigirma mın' bat sharap ha'm jigirma mın' bat za'ytu'n mayın jiberemen » .
14002011	Tir patshası Xiram Sulaymang'a xat arqalı bılay dep juwap berdi : « Jaratqan İye O'z xalqın su'ygenlikten , sizdi patsha etip qoydı » .
14002012	Xiram xatın bılay dawam etti : « Aspan ha'm jerdi jaratqan İzraildın' Qudayı Jaratqan İyege alg'ıslar bolsın ! Ol patsha Dawıtqa Jaratqan İye ushın İbadatxana , o'zi ushın saray salatug'ın dana , aqıllı ha'm parasatlı ul inam etipti .
14002013	Sizge Xuram-Abiy degen aqıllı ha'm sheber bir adamdı jiberemen .
14002014	Onın' anası Dan urıwınan , al a'kesi tirli . Xuram-Abiy altın , gu'mis , qola , temir , tas ha'm ag'ash penen , shım qızıl , qızg'ısh ko'k ha'm qırmızı ren'li jipler , ja'ne hasıl zıg'ır menen jumıs isley aladı . Ol oymashılıqtın' ha'mme tu'rlerine usta bolıp , qa'legen buyırtpan'ızdı orınlay aladı . Ol sizin' sheberlerin'iz ha'm a'ken'iz mırzam Dawıttın' sheberleri menen isleydi .
14002015	Endi mırzam , o'zin'iz aytqan biyday , arpa , za'ytu'n mayı ha'm sharaptı qulların'ızg'a jibersen'iz .
14002016	Bizler de Lebanon tog'aylarınan sizge kerekli ag'ashlardı kesip , bir-birine baylap sal sog'ıp , ten'iz arqalı Yafog'a jetkerip beremiz . Siz ag'ashlardı sol jerden Erusalimge alıp ketersiz » .
14002017	A'kesi Dawıt ju'rgizgen sol sanaqtan keyin , Sulayman da İzrailda jasaytug'ın barlıq shet ellilerdin' esabın aldı . Olardın' sanı bir ju'z eliw u'sh mın' altı ju'z boldı .
14002018	Olardın' jetpis mın'ın ju'k tasıwshı , seksen mın'ın tawlarda tas kesiwshi , al u'sh mın' altı ju'zin jumısshılar u'stinen qadag'alawshı etip belgiledi .
14003001	İbadatxananın' qurılıwı1 Sulayman Erusalimdegi Moriya tawında , ebuslı Ornannın' qırman jerinde İbadatxana qurılısın basladı . Bul jerdi a'kesi Dawıt aldın ala tayarlap qoyg'an bolıp , ol jerde Jaratqan İye Dawıtqa ko'ringen edi .
14003002	Sulayman qurılıstı o'z patshalıg'ının' to'rtinshi jılının' ekinshi ayının' ekinshi ku'ni basladı .
14003003	Qudaydın' İbadatxanasının' irgetasının' o'lshemi eski o'lshem birligi boyınsha mınaday boldı : uzınlıg'ı alpıs shıg'anaq , eni jigirma shıg'anaq edi .
14003004	İbadatxana imaratının' aldıng'ı jag'ındag'ı aywannın' uzınlıg'ı İbadatxana imaratının' enindey , yag'nıy jigirma shıg'anaq , biyikligi bir ju'z jigirma shıg'anaq edi . Sulayman İbadatxananın' ishin sap altın menen qaplattı .
14003005	Onın' u'lken bo'lmesinin' diywalların sa'rwi taxtashalar menen , olardın' u'stin sap altın menen qaplattı . Altınnın' betine palma ag'ashları menen shınjır nag'ısların oydırıp saldırdı .
14003006	Ol İbadatxananı qımbatbaha taslar menen a'sheko'yletti . Ol qollang'an altın Parwayım jerinen alıp kelingen edi .
14003007	Sulayman İbadatxananın' to'besindegi o'relerdi , qapının' do'gerek ag'ashın , diywalların ha'm qapıların altın menen qaplatıp , diywallarg'a kerublardın' su'wretlerin oyıp saldırdı .
14003008	Ol En' muxaddes bo'lmeni de qurdırdı . Onın' uzınlıg'ı da jigirma shıg'anaq , eni de jigirma shıg'anaq bolıp , İbadatxananın' eni menen birdey o'lshemde edi . Sulayman bul bo'lmenin' ishin altı ju'z talant jaqsı altın menen qaplattı .
14003009	Onda qollanılg'an altın shegelerdin' awırlıg'ı eliw shekel edi . Joqarg'ı bo'lmelerdin' diywalları da altın menen qaplandı .
14003010	En' muxaddes bo'lme ushın eki kerubtın' mu'sinin isletip , olardı altın menen qaplattı .
14003011	Kerublardın' qanatlarının' ulıwma uzınlıg'ı jigirma shıg'anaq edi . Bir kerubtın' bir qanatı bes shıg'anaq bolıp , ol İbadatxananın' bir diywalına tiyip turdı , al ekinshi qanatı da bes shıg'anaq bolıp , ol ekinshi kerubtın' qanatına tiyip turdı .
14003012	Sol sıyaqlı , ekinshi kerubtın' da bir qanatının' uzınlıg'ı bes shıg'anaq bolıp , ol İbadatxananın' ekinshi diywalına tiyip turdı , al ekinshi qanatı da bes shıg'anaq bolıp , ol birinshi kerubtın' qanatına tiyip turdı .
14003013	Kerublardın' jayılg'an qanatlarının' uzınlıg'ı jigirma shıg'anaq boldı . Eki kerub ta tik ayaqta turg'an qa'lipte islenip , ju'zleri u'lken bo'lmege qarap turdı .
14003014	Sulayman qızg'ısh ko'k , shım qızıl , qırmızı jiplerden ha'm jin'ishke hasıl zıg'ır jiplerden tawar toqıttı ha'm olardın' betine kerublardın' su'wretlerin kesteletip , shımıldıq isletti .
14003015	Sulayman eki o're isletip , olardı İbadatxananın' aldına qoydırdı . Ha'r bir o'renin' biyikligi otız bes shıg'anaq , al olardın' u'stindegi to'beliginin' ha'r birinin' biyikligi bes shıg'anaq edi .
14003016	Ol halqa sıyaqlı oralıp turatug'ın shınjırlar isletip , olar menen o'renin' joqarısın bezedi . Ja'ne , ol ju'z dana anar miywesin isletip , olardı shınjırlarg'a ildirtti .
14003017	O'relerdi İbadatxananın' aldına : birewin qubla ta'repine , ekinshisin arqa ta'repine qoydırıp , qubladag'ısın Yaxin , arqadag'ısın Boaz dep atadı .
14004001	İbadatxanag'a tiyisli zatlardı islew1 Sulayman qoladan qurbanlıq orın da isletti . Onın' uzınlıg'ı jigirma shıg'anaq , eni jigirma shıg'anaq , biyikligi on shıg'anaq edi .
14004002	Keyin qolanı eritip , u'lken hawız quydırdı . Onın' bir erneginen ekinshi ernegine shekemgi aralıg'ı on shıg'anaq , biyikligi bes shıg'anaq , aylana uzınlıg'ı otız shıg'anaq edi .
14004003	Hawız quyılg'an waqıtta , onın' erneginin' astına eki qatar etip bug'alardın' ko'rinisleri qosıp quyılg'an bolıp , olar ha'r bir shıg'anaqqa on-onnan tuwrı keletug'ın edi .
14004004	Hawız on eki bug'anın' u'stine ornatılg'an bolıp , olardın' u'shewi arqag'a , u'shewi batısqa , u'shewi qublag'a , u'shewi shıg'ısqa qarap turg'an edi . Bug'alardın' artqı jag'ı hawızdın' astında , ishte edi .
14004005	Hawızdın' qalın'lıg'ı to'rt eli bolıp , ernegi kesenin' ernegine , ashılıp turg'an lala gu'lge uqsaytug'ın edi . Og'an u'sh mın' bat suw sıyatug'ın edi .
14004006	Sulayman on la'gen isletip , onın' besewin qubla ta'repke , besewin arqa ta'repke qoydı . Bularda jandırılatug'ın qurbanlıqlar juwılatug'ın edi . Al hawızda ruwxaniyler juwınatug'ın edi .
14004007	Sulayman berilgen ko'rsetpeler boyınsha on altın ha'ste isletip , olardın' besewin İbadatxananın' ishine on' ta'repke , besewin shep ta'repke qoydı .
14004008	Keyin ol on stol soqtırıp , onın' besewin İbadatxananın' ishine on' ta'repke , besewin shep ta'repke qoydı . Ja'ne altınnan ju'z dana qan sebetug'ın tabaq ta isletti .
14004009	Ol ruwxaniyler ushın ha'wli ha'm u'lken ha'wli qurdırıp , ha'wliler ushın qapılar isletti ha'm qapılardı qola menen qaplattı .
14004010	Hawızdı İbadatxananın' qubla-shıg'ıs ta'repine qoydırdı .
14004011	Bunnan keyin Xuram ku'l salınatug'ın ıdıslar , ku'l alatug'ın belsheler ha'm qan sebetug'ın tabaqlar soqtı . Solay etip , Xuram patsha Sulaymannın' tapsırması boyınsha Qudaydın' İbadatxanası ushın islep atırg'an mına islerin tamamladı :
14004012	eki o're , o'relerdin' to'besine qoyılatug'ın eki to'belik , o'relerdin' to'beligin orap turg'an eki torlı a'sheko'y ,
14004013	o'renin' to'beligin jawıp turıw ushın arnalg'an ha'r bir tordag'ı eki qatar anar , yag'nıy eki tordag'ı to'rt ju'z anar ,
14004014	tu'beldirikler ha'm tu'beldirik u'stine la'genler ,
14004015	hawız ha'm hawızdın' astındag'ı on eki bug'a ,
14004016	ku'l salınatug'ın ıdıslar , ku'l alatug'ın belsheler , shanıshqılar . Xuram-Abiydin' Jaratqan İyenin' İbadatxanası ushın patsha Sulaymang'a islep bergen ha'mme buyımları jıltıratılg'an qoladan islendi .
14004017	Patsha bulardı İordan tegisliginde , Sukkot penen Sereda arasındag'ı saz ılaylı jerlerde quydırdı .
14004018	Sulayman isletken buyımlar sonshelli ko'p bolg'anlıqtan , olar ushın ketken qolanın' o'lshemi anıqlanbadı .
14004019	Sulayman Qudaydın' İbadatxanası ushın to'mendegi zatlardı isletti : altınnan islengen tu'tetki tu'tetiletug'ın orın , u'stinde usınılg'an nanlar turatug'ın stollar , qag'ıydag'a muwapıq , En' muxaddes bo'lmege kirer awızda janıp turıwı ushın , sap altınnan ha'steler ha'm olardın' shıraları , sapalı altınnan islengen gu'ller , shıralar ha'm pilik tazalaytug'ın qısqıshlar , sap altınnan pilik keskishler , qan sebetug'ın tabaqlar , lawabı keseler , shoq salınatug'ın ıdıslar . İbadatxananın' En' muxaddes bo'lmesinin' ha'm u'lken bo'lmenin' qapıları da altınnan islendi .
14004020	
14004021	
14004022	
14005001	Sulayman Jaratqan İyenin' İbadatxanasına tiyisli bolg'an barlıq islerdi tamamlag'annan keyin , a'kesi Dawıt atag'an ha'mme na'rseni : gu'mis , altın ha'm basqa zatlardı a'kelip , Qudaydın' İbadatxanasının' qaznalarına qoydı . Kelisim sandıg'ının' İbadatxanag'a alıp keliniwi
14005002	Patsha Sulayman Jaratqan İyenin' Kelisim sandıg'ın Dawıttın' qalası bolg'an Siyonnan alıp keliw ushın İzraildın' aqsaqalların , İzrail xalqının' barlıq urıw ha'm a'wlad basshıların Erusalimge shaqırdı .
14005003	Ha'mme izraillılar jetinshi aydag'ı bayram waqtında patshanın' aldına jıynaldı .
14005004	İzrail aqsaqallarının' ha'mmesi jıynalg'anda , lebiyliler sandıqtı jerden ko'terip aldı .
14005005	Ruwxaniyler menen lebiyliler Kelisim sandıg'ın , Ushırasıw shatırın ha'm shatırdag'ı ha'mme muxaddes buyımlardı İbadatxanag'a tasıdı .
14005006	Patsha Sulayman ha'm onın' janındag'ı pu'tkil İzrail ja'miyeti sandıqtın' aldında , san-sanaqsız qoy ha'm bug'alardı qurbanlıqqa shaldı .
14005007	Ruwxaniyler Jaratqan İyenin' Kelisim sandıg'ın İbadatxananın' en' to'rine , En' muxaddes bo'lmege kirgizip , kerublardın' qanatlarının' astındag'ı o'z ornına qoydı .
14005008	Kerublardın' qanatları sandıqtın' u'sti boylap sozılıp , sandıqtı da , onın' sırıqların da jawıp turdı .
14005009	Sırıqlar ju'da' uzın bolg'anlıqtan , olardın' ushları En' muxaddes bo'lmenin' aldındag'ı Muxaddes bo'lmeden ko'rinip turatug'ın edi . Biraq olar sırttan ko'rinbeytug'ın edi . Olar ha'zir de sol jerde tur .
14005010	Sandıqtın' ishinde Muwsanın' Xoreb tawında qoyg'an eki tas taxtasınan basqa hesh na'rse joq edi . Mısırdan shıqqanda Jaratqan İye bul tawda izraillılar menen kelisim du'zgen edi .
14005011	Ruwxaniyler Muxaddes bo'lmeden shıqtı . Ol jerdegi barlıq ruwxaniyler qaysı toparg'a tiyisli bolıwına qaramastan , tazalanıw ra'siminen o'tken edi .
14005012	Barlıq lebiyli sazendeler : Asaf , Heman , Edutun , olardın' ulları ha'm ag'ayinleri juqa hasıl zıg'ırdan kiyim kiyip alg'an edi . Olar kimbal , lira ha'm arfa shertip qurbanlıq orınnın' shıg'ıs jag'ında turg'an edi . Olardın' janında ka'rnay shalatug'ın bir ju'z jigirma ruwxaniy turdı .
14005013	Ka'rnayshılar menen qosıqshılar birigip , ba'lent dawıs penen Jaratqan İyege alg'ıs-maqtawlar aytıp , Onı ta'riyipledi . Ka'rnay , kimbal ha'm basqa saz a'sbaplarına qosılıp qosıqshılar : « Jaratqan İye iygilikli , Onın' miyrim-sha'pa'a'ti ma'n'gilik ! » — dep Jaratqan İyege alg'ıs-maqtawlar ayttı . Sonda bir bult Jaratqan İyenin' İbadatxanasın toltırdı .
14005014	Bul bult sebepli ruwxaniyler xızmetin dawam ettire almadı . Sebebi Jaratqan İyenin' saltanatı Qudaydın' İbadatxanasın toltırıp turg'an edi .
14006001	Sulaymannın' so'zi1 Sonda Sulayman bılay dedi : « O , Jaratqan İye ! Sen : „ Qoyıw bultlar ishinde ma'kan qurıwdı qa'leymen “ , — dep aytqan edin' .
14006002	Men Sen ushın saltanatlı bir İbadatxana , ma'n'gige jasaytug'ın bir qonıs qurdım » . Sulaymannın' xalıqqa aytqan so'zleri
14006003	Patsha burılıp , tik ayaqta turg'an pu'tkil İzrail ja'miyetine pa'tiya berdi .
14006004	Son'ınan patsha bılay dedi : « A'kem Dawıtqa O'z awzı menen aytqan so'zlerin O'z qolları menen orınlag'an İzraildın' Qudayı Jaratqan İyege alg'ıslar bolsın ! Ol bılay degen edi :
14006005	„ Xalqımdı Mısırdan alıp shıqqan ku'nnen beri O'zimnin' atıma arnap bir İbadatxana qurıwı ushın , İzrail urıwlarına tiyisli qalalardın' hesh birin tan'lamadım . Sonday-aq xalqım İzraildı basqarıw ushın da birde bir adamdı tan'lamadım .
14006006	Biraq endi Men atıma arnap İbadatxana qurıw ushın Erusalimdi , al xalqımdı basqarıw ushın Dawıttı tan'lap aldım “ .
14006007	A'kem Dawıttın' ju'reginde İzraildın' Qudayı Jaratqan İyenin' atına arnap İbadatxana qurıw qa'lewi bar edi .
14006008	Biraq Jaratqan İye a'kem Dawıtqa : „ Menin' atıma arnap İbadatxana qurıwdı niyet etipsen' . Bul jaqsı niyet .
14006009	Degen menen , Menin' atıma arnap bul İbadatxananı sen emes , al senin' bel balan' quradı “ , — dedi .
14006010	Jaratqan İye bergen so'zin orınladı . Jaratqan İyenin' aytqanınday , a'kem Dawıttan son' İzrail taxtına men otırdım ha'm İzraildın' Qudayı Jaratqan İyenin' atına arnap İbadatxana qurdım .
14006011	Sonday-aq , ishinde Jaratqan İyenin' İzrail xalqı menen du'zgen kelisimi turg'an sandıqtı usı İbadatxananın' ishine qoydım » . Sulaymannın' duwası
14006012	Sulayman Jaratqan İyege arnalg'an qurbanlıq orınnın' aldında , pu'tkil İzrail ja'miyetinin' qarsısında turıp , qolların ko'klerge jayıp duwa etti .
14006013	Qoladan uzınlıg'ı da , eni de bes shıg'anaq , biyikligi u'sh shıg'anaq bolg'an bir sıpa isletip , onı ha'wlinin' ortasına qoydırg'an bolıp , Sulayman sol sıpag'a minip turg'an edi . Ol pu'tkil İzrail ja'miyeti aldında dizerlep otırıp , qolların ko'klerge jayıp ,
14006014	bılay dedi : « O , İzraildın' Qudayı Jaratqan İye ! Ko'kte de , jerde de Sag'an ten' keletug'ın quday joq . Sen O'zin'e shın ju'rekten boysınıp ju'rgen qulların' menen du'zgen kelisimin'e sadıq qalıp , olarg'a miyrimin'di ko'rsetesen' .
14006015	Sen O'z qulın'a , a'kem Dawıtqa O'z awzın' menen aytqan so'zlerin'di bu'gin O'z qolların' menen iske asırdın' .
14006016	O , Jaratqan İye , İzraildın' Qudayı ! Endi a'kem Dawıtqa bergen mına so'zin'nin' de orınlanıwın qa'leymen . Sen og'an : „ Eger urpaqların' da sag'an uqsap , Menin' Nızamlarıma a'mel qılıp , jollarınan adaspay ju'rse , senin' urpag'ın'nan İzrail taxtında otıratug'ın er adamnın' izi u'zilmeydi “ , — degen edin' .
14006017	O , İzraildın' Qudayı , endi O'z qulın' Dawıtqa bergen so'zin'di orınlay go'r !
14006018	Rasında da , Quday jer betinde adamlar arasında jasar ma edi ? Sen ko'klerge , ko'klerdin' ko'klerine de sıymaysan' . Onın' aldında men qurg'an mına İbadatxana ne bolıptı ? !
14006019	Solay bolsa da , Qudayım Jaratqan İye , qulın'nın' duwaların ha'm o'tinishlerin esitip , onın' jalbarınıwlarına ha'm duwasına qulaq sal .
14006020	Ko'zlerin' ku'ni-tu'ni : „ Menin' atım sol jerde boladı “ , — dep O'zin' aytqan İbadatxanada bolsın ha'm qulın'nın' sol jerge qarap etken duwasın esit .
14006021	Usı jerge qarap duwa etkeninde , qulın'nın' ha'm xalqın' İzraildın' jalbarınıwların esite go'r . Ko'klerdegi O'z ma'kanın'nan olarg'a qulaq tutıp , olardı keshire go'r .
14006022	Eger birew o'z jaqınına qarsı gu'na islewde ayıplansa ha'm onnan ant ishiw talap etilse , ol kelip , usı İbadatxanadag'ı Senin' qurbanlıq ornın' aldında ant ishse ,
14006023	Sen olarg'a ko'klerden qulaq salıp , tın'lap , qulların'dı O'zin' hu'kim ete go'r . Jazıqlını isine say jazalap , jazıqsızdı a'dilligine say aqlay go'r .
14006024	Eger xalqın' İzrail Senin' aldın'da gu'na islegeni ushın dushpanlarınan jen'ilse ha'm qaytadan Sag'an ju'z burıp , atın'dı ta'n alsa ha'm usı İbadatxanada duwa etip , Sag'an jalbarınsa ,
14006025	onda Sen olarg'a ko'klerden qulaq salıp , O'z xalqın' İzraildın' gu'naların keshir ha'm olardı o'zlerine ja'ne ata-babalarına O'zin' bergen jerge qaytara go'r .
14006026	Olar Sag'an qarsı gu'na islegeni ushın aspan jabılıp , jawın jawmag'anda , olar usı jerge qarap duwa etse , atın'dı ta'n alsa ha'm Sen olardı jazalag'anın'da , gu'nalarınan ju'z bursa ,
14006027	onda Sen olarg'a ko'klerden qulaq salıp , qulların'nın' ha'm xalqın' İzraildın' gu'naların keshire go'r , olarg'a ju'riwi tiyis bolg'an tuwrı joldı ko'rset ha'm xalqın'a mu'lik etip bergen jerin'e jawın jawdıra go'r .
14006028	Eger elde ashlıq bolsa , oba payda bolsa , eginler quwrasa yamasa kesellense , shegirtke ha'm qurt qaplasa , dushpanlar kelip , o'z qalalarının' birinde qamal qılsa , qanday da bir illet tarqasa yamasa apatshılıq basına tu'sse ,
14006029	sonda bir adam yamasa pu'tkil xalqın' İzrail duwa etip , jalbarınsa , ha'r bir adam o'zinin' basına tu'sken apatshılıqtı sezip , qayg'ırıp , usı İbadatxanag'a qaray qolların jaysa ,
14006030	Sen ko'klerdegi O'z ma'kanın'nan olarg'a qulaq sala go'r ha'm olardı keshirip , islegen islerine qaray juwap bere go'r . Sebebi adam balasının' ju'reginde ne barın tek Sen g'ana bilesen' .
14006031	Olar O'zin' ata-babalarımızg'a bergen bul jerde o'mir boyı Sennen qorqıp jasasın ha'm ba'rqulla Senin' jolın' menen ju'rsin .
14006032	Eger xalqın' İzraildan bolmag'an jat jerli adam Senin' ullı atın' , qu'diretli qolın' ha'm ka'ramatların' haqqında esitip , uzaq elden kelse ha'm usı İbadatxanag'a qarap duwa etse ,
14006033	ko'klerdegi O'z ma'kanın'nan og'an qulaq salıp , sorag'anların bere go'r . Solay etip , du'nyadag'ı barlıq xalıqlar xalqın' İzrail sıyaqlı Senin' atın'dı bilip , Sennen qorqsın ha'm men qurdırg'an usı İbadatxananın' Sag'an sıyınatug'ın orın ekenin bilsin .
14006034	Eger xalqın' Sen jibergen jol boyınsha dushpanlarına qarsı sawashqa shıqsa ha'm Sen tan'lap alg'an qala menen Senin' atın'a arnap men qurg'an usı İbadatxanag'a qarap Sag'an duwa etse ,
14006035	ko'klerden olardın' duwalarına ha'm jalbarınıwlarına qulaq sala go'r ha'm olarg'a ja'rdem bere go'r .
14006036	Eger olar Sag'an qarsı gu'na islese , sebebi gu'na islemegen birde bir adam joq , Sen g'a'zeplenip , olardı dushpang'a ta'slim etsen' ha'm dushpan olardı tutqın etip , jaqın yamasa uzaq bir elge alıp ketse ,
14006037	olar da tutqın bolg'an elde ju'rip , esin jıyıp alg'annan keyin ta'wbege kelip : „ Gu'na isledik , nızamsızlıq qıldıq , ayıpdarmız “ , — dep jalbarınsa ,
14006038	o'zleri tutqıng'a alınıp , su'rgin qılıng'an elinde ju'rip , shın ju'rekten ha'm jan-ta'ni menen Sag'an ju'z bursa , o'zlerinin' ata-babalarına bergen jerine , Sen tan'lap alg'an qalag'a ha'm Senin' atın'a arnap men qurg'an İbadatxanag'a qarap duwa etse ,
14006039	ko'klerdegi O'z ma'kanın'nan olardın' duwa ha'm jalbarınıwlarına qulaq sala go'r ha'm olardı qutqara go'r . Sag'an qarsı gu'na islegen xalqın'dı keshire go'r .
14006040	Endi , o Qudayım ! Na'zerin' bizlerde bolsın ha'm usı jerde aytılatug'ın duwalarımızg'a qulaq sala go'r !
14006041	O , Quday , Jaratqan İye ! Ko'teril endi O'zin' jasaytug'ın jerge , Qu'diretin'nin' belgisi bolg'an sandıg'ın' menen birge . O , Quday İye ! Ruwxaniylerin' qutqarıwg'a bo'lensin , Sadıq qulların' jaqsılıg'ın'nan shad bolsın .
14006042	O , Quday İye ! O'z maylag'anın'nan waz keshpe , Qulın' Dawıtqa ko'rsetken jaqsılıg'ın'dı este saqla ! »
14007001	İbadatxananın' bag'ıshlanıwı1 Sulayman duwa etip bolıwdan-aq , aspannan ot tu'sip , jandırılatug'ın ha'm basqa qurbanlıqlardı jalmap ketti . Jaratqan İyenin' saltanatı İbadatxananı toltırdı .
14007002	Jaratqan İyenin' saltanatının' O'z İbadatxanasın toltırg'anı sonshelli , ruwxaniyler İbadatxanag'a kire almadı .
14007003	Pu'tkil İzrail xalqı aspannan tu'sken ottı ha'm İbadatxana u'stindegi Jaratqan İyenin' saltanatın ko'rgende , tas to'selgen alan'da et-betinen jerge jıg'ılıp , ta'jim etti ha'm : « Jaratqan İye iygilikli , Onın' su'yispenshiligi ma'n'gilik » , — dep alg'ıs ayttı .
14007004	Son'ınan patsha ha'm pu'tkil xalıq Jaratqan İyege arnap qurbanlıq shaldı .
14007005	Patsha Sulayman jigirma eki mın' bas bug'a ha'm bir ju'z jigirma mın' bas qoydı Jaratqan İyege arnap , qurbanlıqqa shaldı . Solay etip , patsha ha'm pu'tkil xalıq Qudaydın' İbadatxanasın bag'ıshladı .
14007006	Ruwxaniyler o'z xızmet orınların iyeledi . Lebiyliler de Jaratqan İyege alg'ıs-maqtaw aytıw ushın patsha Dawıt soqtırg'an saz a'sbapların qollarına alıp turdı . Dawıttın' o'zi de : « Onın' su'yispenshiligi sheksiz » , — dep alg'ıs aytqanda , usı a'sbaplardan paydalang'an edi . Lebiylilerdin' qarsısında turg'an ruwxaniyler ka'rnayların shaldı , pu'tkil İzrail xalqı tik ayaqta turg'an edi .
14007007	Sulayman Jaratqan İyenin' İbadatxanasının' aldındag'ı ha'wlinin' ortang'ı bo'legin de muxaddes qılıp ayırıp , jandırılatug'ın qurbanlıqlardı ha'm tatıwlıq qurbanlıqlarının' mayların sol jerde berdi . O'ytkeni o'zi qoladan isletken qurbanlıq orıng'a jandırılatug'ın qurbanlıqlar menen g'a'lle sadaqaları ha'm de tatıwlıq qurbanlıqlarının' mayları sıymay ketti .
14007008	Sol waqıtta Sulayman ha'm u'lken ja'miyet — Lebo-Xamattan Mısır shegarasındag'ı sayg'a deyingi jerlerde jasaytug'ın pu'tkil İzrail xalqı Qos bayramın jeti ku'n nıshanladı .
14007009	Segizinshi ku'ni saltanatlı jıynalıs o'tkerdi . Olar jeti ku'n dawamında qurbanlıq orındı bag'ıshlaw ra'siminen o'tkergennen keyin , jeti ku'n bayramdı nıshanlag'an edi .
14007010	Jetinshi aydın' jigirma u'shinshi ku'ni Sulayman xalıqtı u'ylerine qaytardı . Jaratqan İyenin' Dawıtqa , Sulaymang'a ha'm O'z xalqı İzrailg'a islegen jaqsılıqlarına quwanıp , olardın' ju'rekleri tolıp-tastı . Jaratqan İyenin' Sulaymang'a ja'ne ko'riniwi
14007011	Sulayman Jaratqan İyenin' İbadatxanasın ha'm o'zinin' sarayın salıp , niyetlegen isinin' ha'mmesin tabıslı tamamlag'annan son' ,
14007012	tu'nde Jaratqan İye og'an ja'ne ko'rinip , bılay dedi : « Men senin' duwaların'dı esittim ha'm bul jerdi O'zime qurbanlıq shalınatug'ın İbadatxana qılıp tan'ladım .
14007013	Eger Men jawın jawmasın dep aspandı jawıp taslasam , yaki shegirtkelerge jer betindegilerdi jep taslawdı buyırsam , yaki xalqıma oba jibersem ,
14007014	sonda Menin' atım menen atalatug'ın xalqım Mag'an ta'wbe qılıp , duwa etse , Mag'an ju'z burıp , jaman jollarınan qaytsa , onda Men aspannan olarg'a qulaq salaman . Olardın' gu'naların keshirip , jerlerin shıpalayman .
14007015	Bunnan bılay , usı jerde qılınatug'ın duwalarg'a na'zerimdi salaman , qulaqlarım tu'riwli boladı .
14007016	Atımnın' ma'n'gige sol jerde bolıwı ushın , usı İbadatxananı tan'lap alıp , muxaddes qıldım . Menin' ko'zlerim ha'm ju'regim ba'rqulla sol jerde boladı .
14007017	Sag'an kelsek , Menin' aldımda a'ken' Dawıtqa uqsap ju'rsen' , barlıq buyrıqlarımdı orınlap , qag'ıyda ha'm nızamlarıma boysınıp jasasan' ,
14007018	onda : „ İzrail taxtınan senin' urpag'ın'nın' izi u'zilmeydi “ — dep a'ken' Dawıtqa bergen so'zimde turıp , patshalıq taxtın'dı ma'n'gige turatug'ın qılaman .
14007019	Biraq eger sizler jolımnan tayıp , bergen qag'ıyda ha'm buyrıqlarıma boysınbay , ketip qalsan'ız ha'm basqa qudaylarg'a xızmet etip , olarg'a tabınsan'ız ,
14007020	onda Men İzraildı O'zim bergen jerden shıg'arıp taslayman ha'm O'z atım ushın muxaddes qılg'an mına İbadatxananı ta'rk etip , onı pu'tkil xalıqlar arasında a'psanag'a aylandırıp , ku'lkige qaldıraman .
14007021	Sonda ha'zir za'wlim bolıp turg'an mına İbadatxananın' janınan o'tip baratırg'an ha'r bir adam hayran qalıp , qorqınısh penen : „ Jaratqan İye bul eldi ha'm mına İbadatxananı ne ushın bul awhalg'a saldı eken ? “ — dep soraytug'ın boladı .
14007022	Keyin olar : „ İzrail xalqı ata-babaların Mısırdan alıp shıqqan Qudayı Jaratqan İyeni ta'rk etip , basqa qudaylarg'a jabısıp aldı ha'm olarg'a tabınıp , xızmet etti . Sonlıqtan Jaratqan İye olardı usı apatshılıqqa duwshar etti “ , — deydi » .
14008001	Sulayman qılg'an isler1 Sulayman Jaratqan İyenin' İbadatxanası menen o'zinin' sarayın jigirma jılda pitkerdi .
14008002	Sonın' menen birge Sulayman o'zine Tir patshası Xiram bergen qalalardı da qayta qurıp , olarg'a izraillılardı ornalastırdı .
14008003	Sulayman Xamat-Soba patshalıg'ına ju'ris qılıp , onı da qolg'a kirgizdi .
14008004	Ol sho'ldegi Tadmor qalasın ha'm Xamat elindegi barlıq telekleri bar qalalardı qurıp pitkerdi .
14008005	Joqarg'ı ha'm to'mengi Beyt-Xoron qalaların qayta salıp , diywal menen qorshap , ta'mbilenetug'ın da'rwaza qurdı .
14008006	Sonday-aq , Baalat qalasın , o'zine tiyisli barlıq telekleri bar qalalardı , barlıq sawash arbaları ha'm atları saqlanatug'ın qalalardı qayta qurıp , bekkemledi . Solay etip , Sulayman Erusalimde , Lebanon tawlarında ha'm qol astındag'ı ha'mme qalalarda qa'legen na'rselerin qurdı .
14008007	U'lkede İzrail xalqınan bolmag'an xalıqlar : xett , amor , periz , xiw ha'm ebus xalıqları qalıp ketken edi .
14008008	İzrail xalqı olardı tolıq joq qıla almag'an edi . Sulayman bul xalıqlardın' urpaqların ma'rdikarg'a aldı . Bul ha'zir de dawam etpekte .
14008009	Biraq Sulayman İzrail xalqının' birewin de qara jumısqa salmadı . Olardı o'zine a'sker , a'skerbasılar , arbalı a'skerlerdin' basshıları etip qoydı .
14008010	Sulayman patshanın' xalıqtı basqarıp turg'an eki ju'z eliw qadag'alawshısı da izraillılardan edi .
14008011	Sulayman : « Hayalım İzrail patshası Dawıttın' sarayında turmawı kerek . Sebebi Jaratqan İyenin' Kelisim sandıg'ı turg'an jer — muxaddes » , — dep , faraonnın' qızın Dawıttın' qalasınan ol ushın saldırg'an sarayg'a ko'shirdi .
14008012	Sulayman İbadatxananın' kirer awzının' aldına qurılg'an qurbanlıq orında Jaratqan İyege arnap jandırılatug'ın qurbanlıqlar usınatug'ın edi .
14008013	Ol bul qurbanlıqlardı Muwsanın' ha'r ku'n ushın belgilep bergen qag'ıydasına muwapıq , Shabbat ku'nleri , Jan'a ay bayramlarında , jıldın' u'sh bayramında : Ashıtqısız nan bayramı , Ha'pteler bayramı ha'm Qos bayramı ku'nleri usınatug'ın edi .
14008014	Sulayman a'kesi Dawıttın' buyrıg'ı boyınsha , ruwxaniylerdi toparları boyınsha xızmetlerge qoydı . Lebiylilerdi bolsa alg'ıs-maqtaw aytıw ha'm ku'ndelikli islerde ruwxaniylerge ja'rdemlesiw xızmetine qoydı . Da'rwaza qarawılların da toparları boyınsha da'rwazalarg'a bo'lip qoydı . Sebebi Qudaydın' adamı Dawıt usılay buyırg'an edi .
14008015	Patshanın' ruwxaniylerge , lebiylilerge , sonday-aq qaznag'a baylanıslı bergen buyrıqları buljıtpay orınlandı .
14008016	Sulayman islewdi qa'legen isler , Jaratqan İyenin' İbadatxanasının' negizin qoyg'an ku'nnen ol tamamlang'ang'a shekemgi isler tolıq orınlandı . Solay etip , Jaratqan İyenin' İbadatxanası qurıp bolındı .
14008017	Patsha Sulayman Edom jerinde , ten'iz jag'asında jaylasqan Esion-Geber ha'm Elat qalalarına bardı .
14008018	Patsha Xiram Sulaymang'a ten'izdi jaqsı biletug'ın adamları menen birge kemelerin jiberdi . Olar Sulaymannın' kemeshileri menen birge Ofirge barıp , ol jerden patsha Sulaymang'a to'rt ju'z eliw talant altın a'kelip berdi .
14009001	Sheba hayal patshasının' Sulaymang'a keliwi1 Sheba hayal patshası Sulaymannın' arttırg'an dan'qı tuwralı esitip , onı jumbaqlar menen sınaw ushın , xosh iyisli zatlar , ko'p mug'darda altın ha'm qımbatbaha taslar ju'klengen u'lken bir ka'rwandı baslap Erusalimge keldi . Ol kewlinde bar bolg'an ha'mme na'rsesin Sulayman menen bo'listi .
14009002	Sulayman hayal patshanın' ha'mme sorawlarına juwap berdi . Sorawlarda patsha tu'sindire almastay hesh na'rse joq edi .
14009003	Sheba hayal patshası Sulaymannın' danalıg'ın , ol qurdırg'an saraydı ko'rdi .
14009004	Ol ja'ne patshanın' dasturxanındag'ı tag'amların , wa'zirlerinin' otırıs-turısın , xızmetshilerinin' xızmetin ha'm olardın' kiyimlerin , sharap quyıwshıların ha'm olardın' kiyimlerin , onın' Jaratqan İyenin' İbadatxanasında bergen jandırılatug'ın qurbanlıqların ko'rgende , artıq o'zin uslap tura almadı .
14009005	Ol patshag'a bılay dedi : « Sizin' islerin'iz ha'm danalıg'ın'ız haqqında o'z elimde esitkenlerim ıras eken .
14009006	Biraq men kelip , o'z ko'zlerim menen ko'rmegenshe , sol so'zlerge inanbag'an edim . Mag'an sizin' danalıg'ın'ızdın' yarımın da aytpag'an eken . Siz esitkenimnen de artıq ekensiz .
14009007	Sizin' adamların'ız ha'm xızmetshilerin'iz qanshelli baxıtlı ! Olar ba'rqulla aldın'ızda turıp , danalıg'ın'ızdı tın'lay aladı .
14009008	Sizge kewli tolıp , sizdi Qudayın'ız Jaratqan İyege xızmet etiw ushın patsha etip O'z taxtına otırg'ızg'an Qudayın'ız Jaratqan İyege alg'ıslar bolsın ! Qudayın'ız İzraildı ma'n'gige bekkemlew ushın , onı su'ygenligi sebepli , a'dalattı ha'm tuwrılıqtı ju'zege asırıwın'ız ushın sizdi patsha etip qoydı » .
14009009	Sheba hayal patshası Sulayman patshag'a bir ju'z jigirma talant altın , ju'da' ko'p mug'darda xosh iyisli zatlar ha'm qımbatbaha taslar sawg'a etti . Sheba hayal patshasının' patsha Sulaymang'a sawg'a etkenindey da'rejede sapalı xosh iyisli zatlar hesh qashan alıp kelingen emes .
14009010	Xiram menen Sulaymannın' Ofirden altın alıp kelgen adamları da sol jerden sapalı arsha ag'ashların ha'm qımbatbaha taslar alıp keldi .
14009011	Patsha sapalı arsha ag'ashlarınan Jaratqan İyenin' İbadatxanası ha'm o'zinin' sarayı ushın teksheler , qosıqshılar ushın lira ha'm arfa saz a'sbapların isletti . Bu'ginge deyin Yahuda elinde bunday sapalı arsha ag'ashın hesh kim hesh qashan ko'rmegen edi .
14009012	Sulayman Sheba hayal patshasına o'zinin' a'kelgeninen de ko'birek sawg'alar berdi . Bunnan tısqarı , ol hayal patshag'a sorag'an ha'm qa'legen na'rselerinin' ha'mmesin berdi . Keyin , hayal patsha adamları menen birge o'z eline qaytıp ketti . Sulayman patshanın' baylıg'ı
14009013	Ha'r jılı Sulaymang'a kelip turatug'ın altınnın' mug'darı altı ju'z alpıs altı talant edi .
14009014	Bunnan tısqarı , usaqlap satıwshılar , sawdagerler ha'm Arabstannın' barlıq patshaları menen İzrail u'lkelerinin' ha'kimleri Sulaymang'a altın ha'm gu'mis alıp keletug'ın edi .
14009015	Patsha Sulayman eki ju'z u'lken qalqan isletip , olardı altın menen qaplattı . Ha'r bir qalqang'a altı ju'z shekel altın jumsaldı .
14009016	Ja'ne altınnan ha'r biri u'sh ju'z shekel keletug'ın u'sh ju'z kishkene qalqan isletti . Patsha bul qalqanlardı Lebanon tog'ayı dep atalatug'ın sarayg'a qoydı .
14009017	Ol ja'ne pildin' su'yeginen u'lken taxt isletip , onı sap altın menen qaplattı .
14009018	Taxttın' altı tekshedegi ha'm taxtqa bekitilgen altın taban tiregishi bar edi . Taxttın' otırg'ıshının' eki ta'repinde shıg'anaq qoyg'ıshı ha'm onın' janında eki arıslannın' mu'sini bar edi .
14009019	Taxttın' altı basqaldag'ının' ha'r birinin' eki ta'repinde bir-birden on eki arıslannın' mu'sini tur edi . Hesh bir patshalıqta bunday na'rse joq edi .
14009020	Patsha Sulaymannın' ishimlik ishetug'ın ıdısları altınnan islendi . Onın' Lebanon tog'ayı dep atalatug'ın sarayındag'ı ha'mme ıdıslar da altınnan islengen edi . Sebebi Sulaymannın' waqtında gu'mis qa'dirsiz bolıp qalg'an edi .
14009021	Ten'izde Xiramnın' adamlarının' basshılıg'ında Sulaymannın' Tarshish sawda kemeleri bar edi . Bul kemeler u'sh jılda bir ma'rte qaytıp keletug'ın ha'm sonda altın , gu'mis , pil su'yegi , maymıllar ha'm tawıs qusların alıp keletug'ın edi .
14009022	Patsha Sulayman baylıqta ha'm danalıqta du'nyanın' barlıq patshalarınan u'stin boldı .
14009023	Qudaydın' Sulaymang'a bergen danalıg'ın tın'law ushın , jer betindegi barlıq patshalar onı ko'riwge qushtar edi .
14009024	Onı ko'riwge kelgenlerdin' ha'r biri ha'r jılı sawg'a ushın gu'mis ha'm altın ıdıslar , kiyimler , qural-jaraqlar , xosh iyisli zatlar , at ha'm g'ashırlar alıp kelip turdı .
14009025	Sulaymannın' atları menen sawash arbalarına arnalg'an to'rt mın' qorası ha'm on eki mın' atı bar edi . Olardın' bir bo'legin sawash arbaları ushın ajıratılg'an qalalarg'a , bir bo'legin o'zinin' janına , Erusalimge jaylastırdı .
14009026	Sulayman Evfrat da'ryasınan filistlerdin' jerine ha'm Mısır shegarasına deyingi barlıq patshalıqlar u'stinen hu'kimdarlıq etti .
14009027	Patsha Erusalimde gu'misti a'piwayı taslarg'a ten' qıldı . Al kedr ag'ashı ju'da' ko'p bolg'anlıqtan , batıstag'ı taw eteklerinde o'setug'ın jabayı a'njir ag'ashına ten' bolıp qaldı .
14009028	Sulaymannın' atları Mısırdan ha'm basqa barlıq u'lkelerden alıp kelinetug'ın edi . Sulaymannın' o'limi
14009029	Sulaymannın' basqa isleri basınan aqırına deyin , Natan payg'ambardın' tariyx kitabında , shilolı Axiya payg'ambardın' payg'ambarshılıqlarında ha'm wa'liy İddonın' Nabat ulı Yarobam tuwralı ko'rgen ayanı bayan etilgen jazıwlarda jazılg'an .
14009030	Sulayman Erusalimde pu'tkil İzrail u'stinen qırq jıl patshalıq etti .
14009031	Keyin Sulayman o'lip , ata-babalarına qosıldı ha'm a'kesi Dawıttın' qalasına jerlendi . Onın' ornına ulı Rexabam patsha boldı .
14010001	İzraillılardın' Rexabamg'a qarsı ko'teriliwi1 Rexabam Shexemge ketti . O'ytkeni pu'tkil izraillılar Rexabamdı patsha etip qoyıw ushın Shexemge toplang'an edi .
14010002	Patsha Sulaymannan qashıp , Mısırda jasap atırg'an Nabat ulı Yarobam bunı esitkende , Mısırdan qayttı .
14010003	İzraillılar Yarobamdı shaqırttı . Yarobam pu'tkil izraillılar menen birge Rexabamg'a kelip :
14010004	— A'ken'iz moynımızg'a awır moyıntırıq salg'an edi . Siz a'ken'iz bizlerge ju'klegen awır ju'kti ha'm ol salg'an moyıntırıqtı jen'illetin' . Sonda sizge xızmet etemiz , — dedi .
14010005	Rexabam olarg'a : — U'sh ku'nnen keyin qaytıp kelin'ler , — dedi . Xalıq tarap ketti .
14010006	Patsha Rexabam a'kesi Sulaymannın' ko'zinin' tirisinde og'an xızmet etken aqsaqallar menen oylasıp : — Mına xalıqqa ne dep juwap bereyin , qanday ma'sla'ha't beresizler ? — dep soradı .
14010007	Aqsaqallar og'an : — Eger siz bul xalıqqa jıllı shıray ko'rsetip , kewlin alıp , jaqsı so'zin'izdi ayamasan'ız , olar sizge bir o'mir qul boladı , — dep juwap berdi .
14010008	Degen menen , Rexabam aqsaqallardın' ma'sla'ha'tine qulaq aspay , o'zi menen birge o'sken jaslar menen ken'esip ,
14010009	olardan : — « A'ken'izdin' bizlerge salg'an moyıntırıg'ın jen'illetsen'iz » , — dep atırg'an bul xalıqqa ne dep juwap bersem eken ? Sizler qanday ma'sla'ha't beresiz ? — dep soradı .
14010010	Sonda o'zi menen birge o'sken jas jigitler og'an bılay dep juwap berdi : — Sizge : « A'ken'iz moynımızg'a awır moyıntırıq salg'an edi , siz onı jen'illetsen'iz » , — dep atırg'an xalıqqa : « Menin' shunatay barmag'ım a'kemnin' belinen de juwanıraq .
14010011	A'kem sizlerge awır moyıntırıq salg'an bolsa , men moyıntırıg'ın'ızdı onnan da awırlataman . A'kem sizlerdi qamshı menen jazalag'an bolsa , men sizlerdi sım qosıp o'rilgen qamshı menen jazalayman » , — dep aytın' .
14010012	Patshanın' : « U'sh ku'nnen keyin qaytıp kelin'ler » , — degen so'zi boyınsha , u'shinshi ku'ni Yarobam ha'm pu'tkil xalıq Rexabamg'a keldi .
14010013	Patsha aqsaqallardın' ken'esine qulaq aspay , olarg'a qatal juwap berdi .
14010014	Ol jas jigitlerdin' ma'sla'ha'ti boyınsha xalıqqa : « A'kem sizlerge awır moyıntırıq salg'an bolsa , men onı ja'ne de awırlataman . A'kem sizlerdi qamshı menen jazalag'an bolsa , men sizlerdi sım qosıp o'rilgen qamshı menen jazalayman » , — dedi .
14010015	Patsha xalıqqa qulaq salmadı . Sebebi Jaratqan İyenin' shilolı Axiya arqalı Nabat ulı Yarobamg'a aytqan so'zleri orınlanıwı ushın Quday usılay isledi .
14010016	Pu'tkil izraillılar patshanın' o'zlerine qulaq salmag'anın ko'rgende , patshag'a bılay dep juwap berdi : « Dawıt penen bizin' ne baylanısımız bar , İshaydın' ulında alatug'ın u'lesimiz de joq . Ha'y , İzrail xalqı , u'ylerin'izge qaytın'lar ! Ha'y Dawıt , o'z u'yin' o'zin'e ardana bolsın ! » Usılardı aytıp , izraillılar ha'mmesi o'z u'ylerine qaytıp ketti .
14010017	Biraq Rexabam Yahuda qalalarında jasaytug'ın izraillılarg'a patshalıq etiwin dawam etti .
14010018	Patsha Rexabam ma'rdikarg'a alıng'anlar u'stinen qadag'alawshı Hadoramdı İzrail xalqına jiberdi . Xalıq onı tas boran qılıp o'ltirdi . Sonda patsha Rexabam tez sawash arbasına mindi de , Erusalimge qashıp ketti .
14010019	Sol ku'nnen baslap ha'zirge deyin , İzrail xalqı Dawıttın' urpag'ına qarsı ko'terilip kelmekte .
14011001	Shemayanın' payg'ambarshılıg'ı1 Rexabam Erusalimge bardı da , İzrail menen urısıp , o'z patshalıg'ın qaytarıp alıw ushın , Yahuda ha'm Benyamin urıwınan bir ju'z seksen mın' ag'la jawıngerdi a'skerlikke topladı .
14011002	Biraq sol arada Qudaydın' adamı bolg'an Shemayag'a Jaratqan İyeden mınaday so'z tu'sti :
14011003	« Yahuda patshası Sulaymannın' ulı Rexabamg'a , Yahuda ha'm Benyamin jerindegi barlıq izraillılarg'a bılay dep ayt :
14011004	Jaratqan İye bılay deydi : „ O'z tuwısqanların'ızg'a qarsı urıs ashıp , urıstı baslaman'lar . Ha'r birin'iz o'z u'yin'izge qaytın'lar . O'ytkeni bul islerdi islep atırg'an Men bolaman “ » . Jaratqan İyenin' bul so'zlerin esitken xalıq Yarobamg'a qarsı urısıwdan waz keship , izine qayttı . Rexabamnın' Yahuda qalaların bekkemlewi
14011005	Rexabam Erusalimde jasadı ha'm qorg'anıw ushın Yahudadag'ı mına qalalardı diywallar menen qorshadı :
14011006	Beytlehem , Etam , Teqoa ,
14011007	Beyt-Sur , Soxo , Adullam ,
14011008	Gat , Maresha , Zif ,
14011009	Adorayım , Laxish , Azeqa ,
14011010	Sora , Ayyalon ha'm Xebron . Bular Yahuda ha'm Benyamin jerlerindegi qorg'anlı qalalar edi .
14011011	Rexabam usı qalalardın' bekinislerin ku'sheytip , bekinislerge a'skerbasılar qoydı ha'm olarda azıq-awqat , za'ytu'n mayı ha'm sharap saqlanatug'ın orınlar qurdı .
14011012	Ha'r bir qalanı u'lken qalqan ha'm nayzalar menen ta'miyinlep , qorg'anıwdı bekkemledi . Solay etip , Yahuda ha'm Benyamin urıwları Rexabamnın' qol astında qaldı .
14011013	İzraildın' barlıq aymaqlarındag'ı ruwxaniyler menen lebiyliler Rexabamnın' qasına toplandı .
14011014	Lebiyliler , ha'tte , o'z jaylawları menen mal-mu'liklerin taslap , Yahuda ha'm Erusalimge ko'ship keldi . Sebebi Yarobam menen onın' ulları olardı ruwxaniy bolıp , Jaratqan İyege xızmet etiwden shetletken edi .
14011015	Yarobam teke ha'm tana mu'sinlerin isletip sıyınıw orınlarına qoydı ha'm ol jerlerge xızmet etiw ushın o'z ruwxaniylerin tayınladı .
14011016	İzraildın' barlıq urıwlarındag'ı İzraildın' Qudayı Jaratqan İyege shın ju'rekten umtılg'anlar o'zlerinin' ata-babalarının' Qudayı Jaratqan İyege qurbanlıq beriw ushın , ruwxaniyler menen lebiylilerge erip , Erusalimge keldi .
14011017	Olar Yahuda patshalıg'ın bekkemledi ha'm u'sh jıl dawamında Dawıt penen Sulaymannın' jolı menen ju'rip , Sulaymannın' ulı Rexabamdı qollap-quwatladı . Rexabamnın' xojalıg'ı
14011018	Rexabam Dawıttın' ulı Erimottın' qızı Maxalatqa u'ylendi . Onın' anası İshaydın' ulı Eliabtın' qızı Abihayıl edi .
14011019	Maxalat Rexabamg'a Eush , Shemariya ha'm Zaham degen ullardı tuwıp berdi .
14011020	Maxalattan son' Rexabam Abshalomnın' qızı Maaxag'a u'ylendi . Ol Rexabamg'a Abiya , Attay , Ziza ha'm Shelomitti tuwıp berdi .
14011021	Rexabam basqa hayalları ha'm toqallarına qarag'anda , Abshalomnın' qızı Maaxanı ko'birek jaqsı ko'rdi . Rexabamnın' on segiz hayalı ha'm alpıs toqalı bolıp , olardan jigirma segiz ul ha'm alpıs qızı bar edi .
14011022	Rexabam Maaxadan tuwılg'an ulı Abiyanı o'z taxtının' miyrasxorı qılmaqshı bolıp , basqa tuwısqanlarına basshı etip qoydı .
14011023	Rexabam aqıllılıq penen is tutıp , basqa ullarının' ha'mmesin Yahuda menen Benyamin jerlerindegi qorg'anlı qalalarg'a bo'lip jiberdi . Olardı kerek-jarag'ı menen moldan ta'miyinlep , bir qansha hayallar alıp berdi .
14012001	Shishaqtın' Yahudag'a hu'jim jasawı1 Rexabam o'z hu'kimdarlıg'ın bekkemlep , ku'shke tolg'annan keyin , onın' o'zi de , pu'tkil İzrail xalqı da Jaratqan İyenin' Nızamınan ju'z burdı .
14012002	Olar Jaratqan İyege qıyanet etti . Sonlıqtan Rexabamnın' hu'kimdarlıg'ının' besinshi jılında Mısır patshası Shishaq Erusalimge hu'jim jasadı .
14012003	Shishaq o'zi menen birge Mısırdan bir mın' eki ju'z sawash arbasın , alpıs mın' atlı a'skerdi , sonday-aq libiyalı , suklı ha'm kushlı san-sanaqsız la'shkerlerdi alıp keldi .
14012004	Shishaq Yahudanın' qorg'anlı qalaların basıp alıp , Erusalimge deyin jaqınlastı .
14012005	Sonda Shishaqtan qorqıp , Erusalimge jıynalg'an Rexabamg'a ha'm Yahuda basshılarına payg'ambar Shemaya kelip , bılay dedi : — Jaratqan İye bılay deydi : « Sizler Meni ta'rk ettin'iz , endi Men de sizlerdi ta'rk etip , Shishaqtın' qolına tapsıraman » .
14012006	İzrail basshıları ha'm patsha o'z ayıpların ta'n alıp : — Jaratqan İye a'dil , — dedi .
14012007	Jaratqan İye olardın' ayıpların ta'n alg'anın ko'rgende , Shemayag'a Onnan mınaday so'z tu'sti : « Olar gu'naların moyınladı . Sonlıqtan Men olardı qırıp taslamayman , qutqarılıwı ushın az-maz ja'rdem beremen . Erusalimge degen g'a'zebimdi Shishaq arqalı to'kpeymen .
14012008	Biraq olardı Shishaqqa bag'ınıshlı qılaman . Sonda olar Mag'an xızmet etiw menen basqa ellerdin' patshalarına xızmet etiw arasındag'ı ayırmashılıqtı bilip aladı » .
14012009	Mısır patshası Shishaq Erusalimge bastırıp kelip , Jaratqan İyenin' İbadatxanasındag'ı ha'm patsha sarayındag'ı g'a'ziynelerdi tartıp alıp ketti . Ol ha'mme na'rseni , Sulayman soqtırg'an altın qalqanlardı da aldı .
14012010	Patsha Rexabam olardın' ornına qoladan qalqanlar isletip , olardı patsha sarayının' kirer awzın qorg'aytug'ın saqshılardın' basshılarına berdi .
14012011	Patsha Jaratqan İyenin' İbadatxanasına ha'r barg'anda , saqshılar patshanın' qasında bul qalqanlardı alıp ju'retug'ın , son'ınan ja'ne saqshılardın' bo'lmesine aparıp qoyatug'ın edi .
14012012	Rexabam gu'nasın moyınlag'anda , Jaratqan İye g'a'zepten qaytıp , Yahuda xalqın tolıq qırıp jibermedi . Yahudada ele de jaqsı isler bar edi .
14012013	Patsha Rexabam Erusalimde patshalıg'ın bekkemlep , hu'kimdarlıq qıla berdi . Ol taxtta otırg'anda qırq bir jasta edi . Rexabam Jaratqan İye O'z atın ornatıw ushın İzraildın' pu'tkil urıwları arasınan tan'lap alg'an qalası Erusalimde on jeti jıl patshalıq qıldı . Onın' anası ammon xalqınan bolıp , atı Naama edi .
14012014	Rexabam Jaratqan İyege shın ju'rekten umtılmag'anı sebepli , jaman islerdi islep turdı .
14012015	Rexabam islegen isler basınan ayag'ına shekem Shemaya payg'ambardın' jazıwlarında ha'm wa'liy İddonın' shejirege kirgizilgen jazıwlarında bayan etilgen . Rexabam menen Yarobam pu'tkil o'miri dawamında urısıp keldi .
14012016	Rexabam o'lip , ata-babalarına qosıldı ha'm Dawıttın' qalasına jerlendi . Onın' ornına ulı Abiya patsha boldı .
14013001	Yahuda patshası Abiya1 İzrail patshası Yarobamnın' patshalıg'ının' on segizinshi jılında Abiya Yahudag'a patsha boldı .
14013002	Ol Erusalimde u'sh jıl patshalıq etti . Abiyanın' anası gibalı Urieldin' qızı Mixaya edi . Abiya menen Yarobam ortasında urıs boldı .
14013003	Abiya to'rt ju'z mın' ag'la a'skerdi sawashqa basladı . Yarobam bolsa , segiz ju'z mın' ag'la ha'm ma'rt a'skerin og'an qarsı sapqa dizdi .
14013004	Abiya Efrayımnın' tawlı u'lkesindegi Semarayım tawına shıg'ıp , bılay dedi : « Ha'y , Yarobam ha'm pu'tkil İzrail , meni tın'lan'lar !
14013005	İzraildın' Qudayı Jaratqan İyenin' buzılmas bir kelisim boyınsha İzrailg'a patshalıq qılıwdı ma'n'gige Dawıtqa ha'm onın' urpaqlarına bergenin bilmeysiz be ?
14013006	Biraq Dawıt ulı Sulaymannın' xızmetshisi Nabat ulı Yarobam o'z mırzasına qarsı bas ko'terdi .
14013007	Onın' qasına on'bag'an ha'm jaramas adamlar jıynalıp , Sulayman ulı Rexabamg'a qarsı shıqtı . Rexabam sol waqıtta jas ha'm ta'jiriybesiz bolg'anlıqtan , olarg'a qarsı tura almadı .
14013008	Endi bolsa , Dawıttın' urpag'ının' qolında bolg'an Jaratqan İyenin' patshalıg'ına qarsı turmaqshısız . Awa , sizler ko'pshiliksiz ! Bunın' u'stine , qudayın'ız dep Yarobam soqtırıp bergen altın tanalar da janın'ızda !
14013009	Jaratqan İyenin' ruwxaniyleri bolg'an Xaronnın' urpaqların ha'm lebiylilerdi quwıp jibergen sizler emes pe ? Olardın' ornına basqa xalıqlardın' da'stu'rine say , a'piwayı adamlardan ruwxaniylerdi qoyıp alg'an joqsız ba ? Awa , bag'ıshlanıw ra'simine bir bug'a yamasa jeti qoshqar alıp kelgen ha'r bir adam jalg'an qudaylarg'a ruwxaniy bola aladı-da' !
14013010	Al bizlerge kelsek , Jaratqan İye bizlerdin' Qudayımız ! Bizler Onnan ju'z burmadıq . Jaratqan İyege xızmet etip atırg'an ruwxaniyler de Xaron urpag'ınan bolıp , lebiyliler olarg'a ja'rdem bermekte .
14013011	Olar ha'r ku'ni azanda ha'm keshte Jaratqan İyege jandırılatug'ın qurbanlıqlar beredi , xosh iyisli tu'tetkiler tu'tetedi , arnawlı stolg'a muxaddes nanlar qoyadı , ha'r ku'ni keshte altın ha'stedegi shıralardı jag'adı . Awa , bizler Qudayımız Jaratqan İyenin' talapların orınlap ju'rmiz . Al sizler bolsan'ız , Onı ta'rk ettin'iz .
14013012	Quday bizler menen birge , Ol bizlerdin' jolbasshımız . Onın' ruwxaniyleri ka'rnaylar shalıp , sizlerge qarsı urısqa shaqıradı . İzrail urpaqları , ata-babaların'ızdın' Qudayı Jaratqan İyege qarsı urıspan'lar ! Ba'ri bir jen'iske erispeysiz » .
14013013	Sol arada Yarobam a'skerlerinin' bir bo'legin Yahuda a'skerlerinin' artqı ta'repine buqqı qoyıw ushın jibergen edi . A'skerlerdin' tiykarg'ı bo'limi Yahuda a'skerlerinin' aldında turdı , al buqqıdag'ılar artqı ta'repinde edi .
14013014	Yahuda a'skerleri burılıp , o'zlerine aldıdan da arttan da hu'jim jasamaqshı bolıp turg'anlardı ko'rgende , Jaratqan İyege jalbarındı . Al ruwxaniyler ka'rnayların shaldı .
14013015	Yahuda a'skerleri su'ren salıp baqırıstı . Olar baqırısqanda , Quday Yarobamdı ha'm izraillılardı Abiya menen Yahuda aldında qırg'ıng'a ushırattı .
14013016	İzraillılar yahudalılardın' aldına tu'sip qashtı ha'm Quday olardı yahudalılarg'a ta'slim etti .
14013017	Abiya ha'm onın' a'skerleri izraillılarg'a awır soqqı berdi . İzraillılardın' bes ju'z mın' ag'la a'skeri qaza taptı .
14013018	Solay etip izraillılar jen'iliske ushıradı . Al yahudalılar ata-babalarının' Qudayı Jaratqan İyege su'yengeni ushın jen'iske eristi .
14013019	Abiya Yarobamdı quwıp ketip , og'an tiyisli Beyt-El , Eshana , Efron qalaların ha'm olardın' do'geregindegi awıllardı qolg'a kirgizdi .
14013020	Yarobam Abiya da'wirinde o'zinin' burıng'ı qu'diretin tikley almadı . Jaratqan İye onın' janın aldı ha'm ol qaytıs boldı .
14013021	Al Abiyanın' hu'kimdarlıg'ı ku'sheye berdi . Ol on to'rt hayal alıp , olardan jigirma eki ul ha'm on altı qızlı boldı .
14013022	Abiyanın' basqa isleri , islegen isleri ha'm aytqanları İddo payg'ambardın' tu'sindirme kitabında jazılg'an .
14014001	Abiya o'lip ata-babalarına qosılg'anda , Dawıttın' qalasına jerlendi . Onın' ornına ulı Asa patsha boldı . Asanın' da'wirinde elde on jıl tınıshlıq boldı . Yahuda patshası Asa
14014002	Asa Qudayı Jaratqan İyenin' na'zerinde jaqsı ha'm durıs bolg'an islerdi isledi .
14014003	Ol jat qudaylardın' qurbanlıq orınları menen sıyınıw orınların alıp taslap , kiyeli taslardı ha'm kiyeli ag'ashların buzıp tasladı .
14014004	Ol yahudiylerge ata-babalarının' Qudayı Jaratqan İyege ju'z burıp , Onın' nızam ha'm buyrıqların orınlawdı buyırdı .
14014005	Ol Yahudanın' barlıq qalalarındag'ı sıyınıw orınların ha'm tu'tetki tu'tetiletug'ın orınlardı alıp tasladı . Onın' da'wirinde patshalıq paraxatshılıqta jasadı .
14014006	Elde tınıshlıq hu'kim su'rgen waqıtta , Asa Yahudada qorg'anlı qalalar qurdı . Sol jılları onın' menen hesh kim urıspadı , sebebi Jaratqan İye og'an tınıshlıq sıylag'an edi .
14014007	Asa Yahuda xalqına bılay degen edi : « Mına qalalardı salıp , a'tirapın diywallar menen qorshayıq . Olarg'a minaralar ha'm ta'mbilenetug'ın da'rwazalar qurıp , qalalardı bekkemleyik . Bizler Qudayımız Jaratqan İyege ju'z burg'anımız ushın , bul el ele bizlerdiki . Awa , bizler Og'an ju'z burdıq ha'm Ol bizlerge ha'r ta'repleme tınıshlıq sıyladı » . Solay etip , olar qurılıstı baslap , tabıslı tamamladı .
14014008	Asanın' Yahuda urıwınan u'lken qalqan ha'm nayza menen qurallang'an u'sh ju'z a'skeri , al Benyamin urıwınan kishkene qalqan ha'm oq jay menen qurallang'an eki ju'z seksen a'skeri bar edi . Olardın' ha'mmesi ma'rt jawıngerler edi .
14014009	Kushlı Zerax millionlag'an a'skeri ha'm u'sh ju'z sawash arbası menen Yahudag'a atlanıp , Maresha qalasına jetip keldi .
14014010	Asa og'an qarsı atlandı . Olar Mareshag'a jaqın jerdegi Sefata oypatlıg'ında urısıw ushın sap tartıp turdı .
14014011	Asa o'z Qudayı Jaratqan İyege : « O , Jaratqan İye ! Ku'shlinin' aldında turg'an ku'shsizge Sennen basqa hesh kim ja'rdem bere almaydı . O , Qudayımız Jaratqan İye , bizlerge ja'rdem bere go'r ! Sebebi bizler Sag'an su'yenemiz ha'm Senin' atın' menen mına sansız la'shkerge qarsı shıg'ıp turmız . Jaratqan İye , Sen bizlerdin' Qudayımızsan' , insan zatının' O'zin'di jen'iwine jol qoyma ! » — dep jalbarındı .
14014012	Sonda Jaratqan İye Asa menen yahudalılardın' aldında kushlılardı qırg'ıng'a ushıratıp , kushlılar qasha basladı .
14014013	Asa bolsa o'z a'skerleri menen olardı Gerarg'a deyin quwıp bardı . Kushlılardan qaza tapqanlar sonshelli ko'p bolıp , birde birewi aman qalmadı . Olar Jaratqan İyenin' ha'm Onın' ordasının' aldında qırıp taslandı . Yahuda a'skerleri ko'p olja menen qayttı .
14014014	Gerar a'tirapındag'ı qalalarda jasaytug'ın xalıq Jaratqan İyeden qorqıp qalg'an edi . Yahudalılar olarg'a da shabıwıl jasap , qırg'ıng'a ushırattı ha'm talan-taraj etip , mol olja alıp qayttı .
14014015	Yahudalılar shopanlardın' shatırlarına da shabıwıl jasap , olardın' ko'p qoy-eshki ha'm tu'yelerin aydap ketti . Keyin olar Erusalimge qaytıp keldi .
14015001	Patsha Asanın' jen'illikleri1 Oded ulı Azariyanın' u'stine Qudaydın' Ruwxı tu'sti .
14015002	Sonda Azariya patsha Asa menen ushırasıw ushın jolg'a shıqtı ha'm og'an barıp bılay dedi : « Ha'y , Asa ! Ha'y , Benyamin ha'm Yahuda xalqı , mag'an qulaq salın'lar ! Sizler Jaratqan İye menen birge bolg'an da'wirde , Ol da sizler menen birge boladı . Eger Onı izlesen'iz , tabasızlar . Al eger Onı ta'rk etsen'iz , Ol da sizlerdi ta'rk etedi .
14015003	Uzaq waqıt dawamında İzrail xalqı haqıyqıy Qudaydan , ta'lim beretug'ın ruwxaniyden ha'm Onın' Nızamınan alısta jasadı .
14015004	Biraq qıyınshılıqqa ushırag'anında olar İzraildın' Qudayı Jaratqan İyege bet burıp , Onı izledi ha'm Onı taptı .
14015005	Sol ku'nleri saparg'a shıg'ıw qa'wipli bolıp , ha'mme ellerdin' turg'ınları ushın g'awasatlı waqıtlar edi .
14015006	Millet milletke , qala qalag'a qarsı urısatug'ın edi . Sebebi Quday olardı ha'r tu'rli apatshılıqlarg'a ushıratıp , albıratıp qoyg'an edi .
14015007	Biraq sizler bekkem bolın'lar ! Tu'skinlikke tu'spen'ler ! O'ytkeni miynetin'izdin' jemisin alasızlar » .
14015008	Oded ulı Azariya payg'ambardın' bul payg'ambarshılıq so'zlerin esitkende , Asa jigerlendi . Ol pu'tkil Yahuda menen Benyamin jerlerindegi ha'm Efrayımnın' tawlı u'lkesindegi o'zi qolg'a kirgizgen qalalardag'ı jerkenishli butlardı alıp tasladı . Sonday-aq , Jaratqan İyenin' İbadatxanasının' aywanının' aldına ornatılg'an Jaratqan İyenin' qurbanlıq ornın qayta tikledi .
14015009	Bunnan keyin , Asa Yahuda ha'm Benyamin urıwı menen birge olardın' arasında jasap atırg'an Efrayım , Menashshe ha'm Shimon urıwınan bolg'anlardı topladı . O'ytkeni ko'p adamlar Quday İyenin' Asa menen birge ekenin ko'rip , İzraildı taslap , Yahudag'a ko'ship kelgen edi .
14015010	Olar Asa hu'kimdarlıg'ının' on besinshi jılının' u'shinshi ayında Erusalimge jıynaldı .
14015011	Sol ku'ni olar urıstan alıp kelgen oljasınan jeti ju'z bas iri mal ha'm jeti mın' bas mayda maldı Jaratqan İyege arnap qurbanlıqqa berdi .
14015012	Xalıq ata-babalarının' Qudayı Jaratqan İyeni shın ju'rekten , jan-ta'ni menen izlew ushın kelisim du'zdi .
14015013	İzraildın' Qudayı Jaratqan İyeni izlemegen ha'r bir adam : jas bolsın , g'arrı bolsın , erkek bolsın , hayal bolsın ha'mmesi o'ltiriletug'ın boldı .
14015014	Olar baqırıp , ka'rnay ha'm sırnay hawazları astında ba'lent dawıs penen Jaratqan İyege ant ishti .
14015015	Pu'tkil yahudalılar bergen antı ushın quwanıshlı edi , sebebi olar shın ju'rekten ant ishken edi . Olar ıqlaslanıp Jaratqan İyeni izlegeni ushın , Onı taptı . Jaratqan İye olarg'a ha'r ta'repleme tınıshlıq berdi .
14015016	Patsha Asa kempir apası Maaxadan xanbiykelik atag'ın tartıp aldı . Sebebi ol Asherag'a arnap jerkenishli bir but soqtırg'an edi . Asa bul jerkenishli buttı shawıp taslap , maydalap , Kidron sayında jag'ıp jiberdi .
14015017	Ol İzraildag'ı sıyınıw orınların joq qılmasa da , o'mir boyı Jaratqan İyege sadıq qaldı .
14015018	Asa a'kesinin' ha'm o'zinin' atag'an na'rselerin : gu'misti , altındı ha'm buyımlardı Qudaydın' İbadatxanasına alıp keldi .
14015019	Asanın' patshalıg'ının' otız besinshi jılına deyin elde urıs bolmadı .
14016001	Asanın' son'g'ı jılları1 Yahuda patshası Asanın' hu'kimdarlıg'ının' otız altınshı jılında İzrail patshası Baasha Yahudag'a qarsı shıqtı ha'm Asanın' jerlerine hesh kimnin' kirip-shıqpawı ushın , Rama qalasının' bekinisin ku'sheytti .
14016002	Sonda Asa Jaratqan İyenin' İbadatxanasındag'ı ha'm saray qaznasındag'ı gu'mis penen altındı aldı da , olardı xızmetshileri arqalı Damaskte jasaytug'ın Aram patshası Ben-Hadadqa jiberip , og'an bılay dedi :
14016003	« A'kelerimiz arasında bolg'anı sıyaqlı , bizlerdin' aramızda da kelisim bolsın . Sizge gu'mis ha'm altın jiberip atırman . İzrail patshası Baasha menin' jerimnen ketiwi ushın , siz onın' menen du'zgen kelisimin'izdi buzsan'ız » .
14016004	Ben-Hadad patsha Asanın' usınısın qabıl etip , İzrail qalalarına qarsı a'skerbasıların jiberdi . Olar İyyon , Dan , Abel-Mayım qalaların , pu'tkil Naftaliy jerindegi barlıq telekleri bar qalalardı basıp aldı .
14016005	Baasha bunı esitkende , Ramanın' qurılısın toqtatıp , isti taslap ketti .
14016006	Patsha Asa pu'tkil yahudalılardı shaqırttı . Olar Rama qalasın qurg'anda , Baasha qollang'an tas ha'm ag'ashlardı Ramadan tasıp alıp ketti ha'm patsha Asa olardan Geba ha'm Mispa qalalarının' bekinisin ku'sheytti .
14016007	Sol waqıtları ko'zi ashıq Xananiy Yahuda patshası Asag'a kelip , bılay dedi : « Siz Qudayın'ız Jaratqan İyege su'yenbey , Aram patshasına su'yendin'iz . Sol sebepli Aram patshasının' a'skerlerin qoldan shıg'ardın'ız .
14016008	Esin'izge tu'sirin' , kushlılar menen libiyalılar ko'p sanlı sawash arbaları ha'm atlıları menen u'lken bir orda bolıp kelmep pe edi ? Sonda siz Jaratqan İyege su'yengenin'iz ushın , Ol olardı sizge ta'slim etken edi .
14016009	Jaratqan İye O'zine shın ju'rekten sadıq bolg'anlarg'a ku'sh-quwat berip turıw ushın , pu'tkil jer ju'zine na'zer salıp turadı . Siz aqılsızlarsha is tuttın'ız , sol sebepli bunnan bılay sizin' basın'ız urıstan shıqpaydı » .
14016010	Asa ko'zi ashıqtın' bul so'zlerine g'a'zeplendi . Onın' g'a'zeplengeni sonshelli , ko'zi ashıqtı zindang'a taslattı . Sol waqıtları Asa xalqının' ayırımlarına qısım ko'rsetip , ezdi .
14016011	Asanın' barlıq isleri basınan ayag'ına shekem , Yahuda ha'm İzrail patshalarının' jılnama kitabında jazılg'an .
14016012	Hu'kimdarlıg'ının' otız tog'ızınshı jılında , Asa ayaq awırıwına shalındı . Awırıwı asqınlap atırg'an bolsa da , ol Jaratqan İyege ju'z burmay , ta'wiplerden u'mit etti .
14016013	Asa o'z hu'kimdarlıg'ının' qırq birinshi jılı o'lip , ata-babalarına qosıldı .
14016014	Onı ha'r tu'rli xosh iyisli zatlarg'a toltırılg'an tabıtqa jatqarıp , Dawıttın' qalasında o'zi ushın oydırg'an qa'birge qoydı . Onın' hu'rmetine u'lken ot jaqtı .
14017001	Yahuda patshası Ehoshafat1 Asanın' ornına ulı Ehoshafat patsha boldı ha'm İzrailg'a qarsı bekinisin ku'sheytti .
14017002	Ol Yahudanın' barlıq qorg'anlı qalalarına a'skerlerin ornalastırıp , pu'tkil Yahuda jerinde ha'm a'kesi Asa Efrayım urıwınan basıp alg'an qalalarg'a saqshılar toparların qoydı .
14017003	Ehoshafat babası Dawıttın' da'slepki ju'rgen jollarınan ju'rgeni ushın , Jaratqan İye onın' menen birge boldı . Ol Baallarg'a sıyınbay ,
14017004	a'kesi Asa sıyıng'an Qudayg'a umtılıp , Onın' buyrıqlarına boysındı . Al İzrail xalqı islegen da'stu'rlerge ermedi .
14017005	Sonlıqtan Jaratqan İye Ehoshafattın' patshalıg'ın bekkemledi . Pu'tkil Yahuda eli og'an sıylıqlar alıp kelip turdı . Usılayınsha patsha mol baylıqqa ha'm hu'rmetke iye boldı .
14017006	Onın' ju'regi Jaratqan İyege bag'ıshlang'an edi . Ol Yahudadag'ı sıyınıw orınların ha'm kiyeli ag'ashlarına arnalg'an kiyeli ag'ashlardı alıp tasladı .
14017007	Ehoshafat o'z hu'kimdarlıg'ının' u'shinshi jılında o'zinin' xızmetkerlerinen Ben-Xayıldı , Obadiyanı , Zexariyanı , Netaneldi ha'm Mixayanı xalıqqa ta'lim beriwi ushın Yahuda qalalarına jiberdi .
14017008	Olar menen birge lebiylilerden : Shemaya , Nataniya , Zebadiya , Asahel , Shemiramot , Ehonatan , Adoniya , Tobiya ha'm Tob-Adoniyanı , ruwxaniylerden : Elishama ha'm Yoramdı jiberdi .
14017009	Jiberilgenler Jaratqan İyenin' Nızam kitabın janına alıp ju'rip , Yahudada ta'lim berdi . Olar pu'tkil Yahuda qalaların aralap , xalıqqa u'yretti .
14017010	Yahuda a'tirapındag'ı barlıq u'lkelerdin' patshalıqlarına Jaratqan İye qorqıw salg'anlıqtan , olardın' hesh biri Ehoshafatqa qarsı urıs ashpadı .
14017011	Bazı filistler sawg'a ha'm salıq sıpatında Ehoshafatqa gu'mis , al arablar mayda mal su'riwin : jeti mın' jeti ju'z qoshqar ha'm jeti mın' jeti ju'z teke alıp keldi .
14017012	Ehoshafat ku'sheyip bara berdi . Ol Yahudada qorg'anlar ha'm telekleri bar qalalar qurg'ızıp ,
14017013	Yahuda qalalarında ko'p mug'darda kerek-jaraq jıynap qoydı . Al Erusalimde ta'jiriybeli bahadır jawıngerleri bar edi .
14017014	Olardın' a'wladları boyınsha dizimi mınaday : Yahuda urıwında mın'basılar bar edi . A'skerbası Adna u'sh ju'z mın' bahadır jawıngerdi basqardı .
14017015	Onnan keyingi a'skerbası Ehoxanan bolıp , ol eki ju'z seksen mın' jawıngerge basshılıq etti .
14017016	Onnan keyingi a'skerbası Zixriy ulı Amasiya bolıp , ol eki ju'z mın' bahadır jawıngerge basshılıq etti . Amasiya o'z erki menen Jaratqan İyege xızmet etip atırg'an edi .
14017017	Benyamin urıwınan shıqqan oq jay ha'm qalqan menen qurallang'an eki ju'z mın' bahadır jawıngerge Elada basshılıq etti .
14017018	Onnan keyingi a'skerbası Ehozabad urısqa tayar , qurallang'an bir ju'z seksen mın' adamdı basqardı .
14017019	Bul jawıngerler patshanın' pu'tkil Yahuda elindegi bekinisli qalalarına jaylastırg'an a'skerlerinen tısqarı a'skerleri edi .
14018001	Payg'ambar Mixanın' Axabtı eskertiwi1 Yahuda patshası Ehoshafat ju'da' bay bolıp , ataq-abırayı asıp ketti . Ol İzrail patshası Axab penen quda-tamır boldı .
14018002	Aradan bir neshe jıl o'tkennen son' , Ehoshafat Axabtı ko'riw ushın Samariyag'a bardı . Axab Ehoshafattın' ha'm onın' menen barg'anlardın' hu'rmetine ko'plegen mayda ha'm iri mallardı soydı ha'm Giladtag'ı Ramot qalasına hu'jim qılıwg'a ko'ndirmekshi boldı .
14018003	Son'ınan İzrail patshası Axab Yahuda patshası Ehoshafattan : — Giladtag'ı Ramotqa menin' menen birge barasız ba ? — dep soradı . Ehoshafat Axabqa : — Meni o'zin'izdey , xalqımdı xalqın'ızday , ko'rin' . Siz benen birge urısqa baramız , — dep juwap berdi .
14018004	Son'ınan Ehoshafat : — Da'slep Jaratqan İyenin' ne deytug'ının bilip alayıq , — dedi .
14018005	Sonda İzrail patshası to'rt ju'z payg'ambardı toplap , olarg'a : — Giladtag'ı Ramotqa qarsı urısıw ushın barayıq pa yamasa barmayıq pa ? — dep soradı . Olar : — Barın' , Quday qalanı sizge ta'slim etedi , — dep juwap berdi .
14018006	Biraq Ehoshafat : — Bul jerde bulardan basqa Jaratqan İyenin' payg'ambarı bar ma ? Onnan da sorayıq , — dedi .
14018007	İzrail patshası Ehoshafatqa : — Jaratqan İyenin' erkin sorag'anday , ja'ne bir payg'ambar bar . Ol İmla ulı Mixa . Biraq men onı jaman ko'remen . Sebebi ol men tuwralı hesh jaqsı payg'ambarshılıq aytpaydı , ba'rqulla tek jaman payg'ambarshılıq aytadı , — dep juwap berdi . Ehoshafat patshag'a : — Patsha , bulay demen'iz , — dedi .
14018008	Sonda İzrail patshası bir xızmetkerdi shaqırıp , og'an : « İmla ulı Mixanı tez alıp kel » , — dep buyırdı .
14018009	İzrail patshası Axab ha'm Yahuda patshası Ehoshafat patshalıq kiyimlerin kiyip , Samariyanın' da'rwazasının' kirer awzındag'ı maydanda , ha'r biri o'z taxtında otırg'an edi . Barlıq payg'ambarlar olardın' aldında payg'ambarshılıq etip atırg'an edi .
14018010	Kenaana ulı Sedekiya o'zine temirden shaqlar islep : « Jaratqan İye bılay deydi : „ Aramlılardı qırıp tawıspag'ansha , usı shaqlar menen su'ze beresiz “ » , — dedi .
14018011	Basqa payg'ambarlardın' ha'mmesi de : « Giladtag'ı Ramotqa hu'jim etin' , jen'iske erisesiz . Sebebi Jaratqan İye olardı sizge ta'slim etedi » , — dep , anıq sol so'zdi qaytaladı .
14018012	Mixanı shaqırıw ushın ketken xızmetker og'an barıp : — Mine , payg'ambarlardın' ha'mmesi bir awızdan patshag'a jaqsı boljawlardı aytıp atır . Sizin' so'zin'iz de olardiki menen birdey bolsın , siz de jaqsı boljaw aytın' , — dedi .
14018013	Biraq Mixa og'an : — Tiri Jaratqan İye haqı ant ishemen : Qudayım mag'an ne dese , sonı aytaman , — dep juwap berdi .
14018014	Mixa patshag'a keldi . Patsha Mixadan : — Mixa , bizler Giladtag'ı Ramotqa qarsı urısıw ushın barayıq pa yamasa men onnan bas tartayın ba ? — dep soradı . Mixa patshag'a : — Bara berin'ler , jen'esizler , olar sizlerge ta'slim etiledi , — dep juwap berdi .
14018015	Degen menen , patsha Mixag'a : — Jaratqan İyenin' atı menen tek haqıyqattı aytıwın' ushın , sag'an neshe ma'rte ant ishkiziwim kerek ? — dedi .
14018016	Sonda Mixa patshag'a bılay dedi : — Mag'an pu'tkil izraillılar tawlar u'stinde jayılıp ju'rgen shopansız qoylar sıyaqlı ko'rinip tur . Sonda Jaratqan İye mag'an : « Bulardın' xojayını joq . Ha'r biri aman-esen u'yine qaytsın » , — dedi .
14018017	İzrail patshası Ehoshafatqa : « Bunın' men tuwralı jaqsı emes , al tek jaman payg'ambarshılıq aytatug'ının sizge aytqan joq pa edim ? » — dedi .
14018018	Mixa patshag'a bılay dedi : — Onda Jaratqan İyenin' so'zin tın'lan' . Men Jaratqan İyenin' O'z taxtında otırg'anın , pu'tkil aspan barlıqlarının' Onın' on' ha'm shep ta'repinde turg'anın ko'rdim .
14018019	Sonda Jaratqan İye : « Giladtag'ı Ramotqa barıp , sol jerde o'liwi ushın , İzrail patshası Axabtı kim ko'ndire aladı ? » — dep soradı . Birewi anaw , birewi mınaw dep turg'anda ,
14018020	bir ruwx aldıg'a shıqtı da , Jaratqan İyenin' aldında turıp : « Men ko'ndire alaman » , — dedi . Jaratqan İye onnan : « Qalay ? » — dep soradı .
14018021	Sol ruwx : « Men jalg'an ruwxqa aylanıp , Axabtın' barlıq payg'ambarlarına jalg'an so'yletemen » , — dep juwap berdi . Jaratqan İye og'an : « Sen onı ko'ndirip , bunı isleysen' . Barıp , solay isle » , — dedi .
14018022	Mine , ha'zir Jaratqan İye sizin' sol payg'ambarların'ızdın' awzına jalg'an ruwxtı salıp qoyg'an . O'ytkeni Jaratqan İye sizge jamanlıq islewge qarar etti .
14018023	Kenaana ulı Sedekiya Mixag'a jaqınlap , onın' betine shapalaq penen urıp jiberdi de : — Jaratqan İyenin' Ruwxı senin' menen so'ylesiw ushın , mennen shıg'ıp ketken be eken ? — dedi .
14018024	Mixa og'an : — Bunı sen jasırınıw ushın ishki bo'lmege tıg'ılg'an waqtın'da ko'resen' , — dedi .
14018025	Sonda İzrail patshası bılay dedi : « Mixanı qala ha'kimi Amon menen patshanın' ulı Yoashqa qaytıp alıp barın'lar .
14018026	Olarg'a menin' mına so'zimdi jetkizin' : „ Men aman-esen qaytıp kelgenimshe , bul adamdı qamaqxanag'a qamap qoyıp , az-maz nan menen suwdan basqa hesh na'rse bermesin “ » .
14018027	Mixa patshag'a : « Eger shınında da aman-esen qaytıp kelsen'iz , onda Jaratqan İye menin' awzım arqalı so'ylemegen boladı » , — dedi , son'ınan xalıqqa : « Ha'mmen'iz bunı esitip qoyın'lar » , — dedi . Axabtın' o'limi
14018028	İzrail patshası Axab ha'm Yahuda patshası Ehoshafat Giladtag'ı Ramotqa hu'jim jasaw ushın jolg'a shıqtı .
14018029	İzrail patshası Ehoshafatqa : « Men patshalıq kiyimlerin kiymey , urısqa shıg'aman , al siz patshalıq kiyimlerin'izdi kiyip shıg'ın' » , — dedi . Solay etip , İzrail patshası kiyimlerin o'zgertip , olar sawashqa shıqtı .
14018030	Aram patshası o'z sawash arbalarının' a'skerbasılarına : « Kishkenesi menen de , u'lkeni menen de urısıp otırmay , tek İzrail patshası menen urısqa kirisin' » , — dep buyırdı .
14018031	Sawash arbalarının' a'skerbasıları Ehoshafattı ko'rgende : « İzrail patshası usı bolsa kerek » , — dep oylap , og'an qaray bas saldı . Ehoshafat baqırıp jibergende , Quday İye og'an ja'rdemge kelip , hu'jim qılıwshılardı basqa jaqqa burıp jiberdi .
14018032	O'ytkeni sawash arbalarının' a'skerbasıları onın' İzrail patshası emesligin an'g'arıp , izge qayttı .
14018033	Sol arada bir adam tosattan oq jayın atıp jiberip , İzrail patshasın jaradar etti . Oq sawıttın' qosılg'an jerinen kirgen edi . Patsha arbakeshine : « İzge aylanıp , meni sawash maydanınan alıp shıq , men jaraqatlandım » , — dedi .
14018034	Degen menen , sol ku'ni g'ıjlag'an sawash bolıp , İzrail patshası o'zinin' sawash arbası menen tıg'ılısta qaldı ha'm keshke shekem aramlılarg'a qarap turıwg'a ma'jbu'r boldı . Keshke taman patsha qaza taptı .
14019001	Wa'liy Ehudın' Ehoshafatqa eskertiwi1 Yahuda patshası Ehoshafat Erusalimdegi sarayına aman-esen qaytıp kiyatırg'anda ,
14019002	Xananiy ulı wa'liy Ehu Ehoshafattın' aldınan shıg'ıp , og'an bılay dedi : « Zalımlarg'a ja'rdem berip , Jaratqan İyeni jek ko'rgenlerdi su'yiwin' kerek pe edi ? Bul isin' ushın sag'an Jaratqan İyenin' g'a'zebi to'gildi .
14019003	Degen menen , senin' jaqsı islerin' de bar . Sen eldi kiyeli ag'ashlarınan tazaladın' ha'm shın ju'rekten Qudaydı izledin' » . Ehoshafat kirgizgen jen'illikler
14019004	Ehoshafat Erusalimde jasadı . Biraq ol tez-tez Beer-Shebadan Efrayımnın' tawlı u'lkelerine deyin jasaytug'ın xalıqtı aralap , olardı ata-babalarının' Qudayı Jaratqan İyege ju'z burıwg'a shaqırar edi .
14019005	Ol Yahuda elindegi barlıq bekinisli qalalarg'a biyler qoydı .
14019006	Ol biylerge : « İslegen isin'izge dıqqatlı bolın'lar . Sebebi sizler adamlar atınan emes , al Jaratqan İyenin' atınan hu'kim shıg'arasızlar . Jaratqan İye hu'kim isinde sizler menen birge boladı .
14019007	Jaratqan İyeden qorqın' , itibarlı tu'rde hu'kim shıg'arın' . O'ytkeni Qudayımız Jaratqan İye nahaqlıqqa , jalpıldaqlıqqa ha'm parag'a ko'z jumıp qaramaydı » , — deytug'ın edi .
14019008	Ehoshafat Erusalimde de ayırım lebiylilerdi , ruwxaniylerdi ha'm İzraildın' a'wlad basshıların Jaratqan İyenin' Nızamına baylanıslı sheshimlerdi qabıllaw ha'm dawalardı sheshiw ushın tayınladı . Olar Erusalimde jasadı
14019009	Patsha olarg'a mınaday buyrıq berdi : « Sizler o'z wazıypaların'ızdı Jaratqan İyeden qorqqan halda , sadıqlıq penen shın ju'rekten orınlan'lar .
14019010	O'z qalalarında jasap atırg'an tuwısqanların'ız : to'gilgen qan tuwralı bolsın , Jaratqan İyenin' Nızamına , buyrıqlarına , qag'ıydalarına yamasa qararlarına baylanıslı bolsın , qanday da bir dawa menen kelse , olarg'a Jaratqan İyege qarsı gu'na islemewdi qatan' eskertin' . Sonda gu'nadan qalıs bolasız . Bolmasa , sizge de , tuwısqanın'ızg'a da Jaratqan İyenin' g'a'zebi to'giledi .
14019011	Jaratqan İyenin' Nızamına baylanıslı islerde bas ruwxaniy Amariya , patshag'a baylanıslı islerde Yahudanın' urıwbasısı İsmayıl ulı Zebadiya basshılıq etedi . Al lebiyliler bolsa , bul islerdi qadag'alawda sizlerge ja'rdem beredi . Ma'rt bolıp iske kirisin' , Jaratqan İye jaqsılıq islewshilerge yar bolsın ! »
14020001	Moablılar menen ammonlarg'a qarsı urıs1 Aradan biraz waqıt o'tkennen keyin , moablar , ammonlar ha'm maon xalqının' bir bo'legi Ehoshafatqa qarsı urıs ashıw ushın jolg'a shıqtı .
14020002	Sonda xabarshılar kelip Ehoshafatqa : « Edomnan , O'li ten'izdin' arg'ı ta'repinen sizge urıs ashıw ushın u'lken orda kiyatır . Olar ha'zir Xaseson-Tamarg'a , yag'nıy En-Gediyge jetip qaldı » , — dep xabarladı .
14020003	Qorqıp ketken Ehoshafat Jaratqan İyenin' erkin biliwge qarar etti ha'm pu'tkil Yahuda boylap oraza tutıwdı ja'riyaladı .
14020004	Sonda Jaratqan İyeden ja'rdem soraw ushın , Yahudanın' barlıq qalalarınan xalıq ag'ılıp kelip , Erusalimge jıynaldı .
14020005	Ehoshafat Yahuda ha'm Erusalim jıyınında , Jaratqan İyenin' İbadatxanasının' jan'a ha'wlisi aldında turıp ,
14020006	bılay dep duwa etti : « Ha'y , ata-babalarımızdın' Qudayı Jaratqan İye ! Ko'klerdegi Quday Sen emespisen' ? Sen xalıqlardın' barlıq patshalıqlarına biylik etesen' . Ku'sh ha'm qu'diret Senin' qolın'da . Sag'an hesh kim de qarsı tura almaydı .
14020007	O , Qudayımız ! Usı eldin' burıng'ı turg'ınların O'z xalqın' İzraildın' aldınan quwıp shıg'ıp , eldi O'z dostın' İbrayımnın' urpaqlarına ma'n'gige bergen Sen emespisen' ?
14020008	Olar usı elde qonıs basıp , Senin' atın'a arnap Muxaddes orın qurdı ha'm bılay degen edi :
14020009	„ Eger apat , yag'nıy qılıshtan jazalanıw , illet yamasa ashlıq basımızg'a tu'sse , O'zin' bar bolg'an usı İbadatxananın' aldına , Senin' aldın'a kelip , qıyınshılıq ishinde Sag'an jalbarınamız , Sen de bizlerdi esitip , qutqarasan' “ .
14020010	Mine , Ammon , Moab ha'm tawlı Seir u'lkesinin' turg'ınlarının' ne islep atırg'anına qara ! İzraillılar Mısırdan shıqqanda , Sen olarg'a sol xalıqlardın' jerlerine kiriwge ruxsat bermedin' . Sonlıqtan olardı aylanıp o'tip , olardı qırıp jibermegen edi .
14020011	Endi bolsa , bul xalıqlardın' bizge berip atırg'an sawg'asına qarap qoy ! Sen bizlerge miyrasqa bergen jerden olar bizlerdi quwıp shıg'arıwg'a kiyatır .
14020012	O Qudayımız , Sen olardı jazalay go'r ! Sebebi bizlerde o'zimizge bastırıp kiyatırg'an bul u'lken ordag'a qarsılıq qılatug'ın ku'sh joq . Bizler ne qılıwdı bilmeymiz , biraq ko'z tigip , Sennen u'mit etemiz » .
14020013	Sol waqıtta pu'tkil Yahuda erkekleri na'resteleri , hayalları ha'm balaları menen birge Jaratqan İyenin' aldında turg'an edi .
14020014	Sonda jıyın ortasında turg'an Yaxazielge Jaratqan İyenin' Ruwxı tu'sti . Asaf urpag'ınan shıqqan lebiyli Yaxaziel Mattaniyanın' quwlıg'ı , Eieldin' shawlıg'ı , Benayanın' aqlıg'ı , Zexariyanın' ulı edi .
14020015	Yaxaziel til qatıp , bılay dedi : « Ha'y , pu'tkil Yahuda menen Erusalim turg'ınları ha'm patsha Ehoshafat , tın'lan'lar ! Jaratqan İye sizlerge bılay deydi : „ Bul san-sanaqsız la'shkerlerden qorqıp , hu'reyin'iz ushpasın . Bul urıs sizlerdiki emes , Meniki , yag'nıy Qudaydiki .
14020016	Erten' olarg'a qarsı to'men qaray ju'risti baslan' . Olar Siske baratug'ın jol arqalı ko'terilip kiyatır . Sizler olardı Eruel sho'linin' aldındag'ı oyıpatlıqtın' aqırında ushıratasız .
14020017	Biraq sizler urıspaysız . Tek barıp , ornın'ızdı iyelep turıp , Jaratqan İyenin' qutqarıwın ko'resiz . Ha'y , Yahuda ha'm Erusalim xalqı ! Qorqıp , hu'reyin'iz ushpasın . Erten' olarg'a hu'jim qılın' , Jaratqan İye bolg'an Men sizler menen birge bolaman “ » .
14020018	Ehoshafat bası jerge tiygenshe iyilip ta'jim etti . Pu'tkil Yahuda ha'm Erusalim xalqı da ta'jim etip , Jaratqan İyege sıyındı .
14020019	Qohat ha'm Qorax urpaqlarınan tarag'an lebiyliler orınlarınan turıp , ba'lent dawıs penen İzraildın' Qudayı Jaratqan İyege alg'ıs-maqtaw ayttı .
14020020	Ehoshafattın' la'shkerleri erten'ine azanda erte turıp , Teqoa sho'line atlandı . Olar jolg'a shıg'ıp baratırg'anda Ehoshafat toqtap olarg'a : « Ha'y Yahuda ha'm Erusalim turg'ınları , meni tın'lan' ! Qudayın'ız Jaratqan İyege isenin' , sonda biyqa'ter bolasız ! Onın' payg'ambarlarına isenin' , sonda tabısqa erisesiz » — dedi .
14020021	Ehoshafat xalıq penen ken'esip bolg'annan keyin , Jaratqan İyege arnap qosıq aytatug'ın ha'm Onın' muxaddes saltanatın ta'riyipleytug'ın qosıqshılardı tayınladı . Olar a'skerlerdin' aldında ju'rip : « Jaratqan İyeni ta'riyiplen'ler , Onın' sadıq su'yispenshiligi ma'n'gilik » , — dep qosıq aytıwı kerek edi .
14020022	Olar qosıq ha'm alg'ıs aytıp baslag'an waqıtta-aq , Jaratqan İye Yahudag'a urıs ashıw ushın kelgen ammon , moab xalıqlarına ha'm tawlı Seir u'lkesinin' turg'ınlarına duzaq qurdı ha'm olar qırıldı .
14020023	Sebebi ammon ha'm moab xalqı qırıp taslaw ushın , tawlı Seir u'lkesinin' turg'ınlarına bas saldı . Olardı qırıp bolg'annan keyin bolsa , Ammon ha'm moab xalqı bir-birin qıra basladı .
14020024	Yahuda xalqı sho'l daladag'ı gu'zetshi minarasına jetip , dushpan ordasına ko'z jibergende , olar tek jerde jatqan o'li denelerdi ko'rdi . Olardın' birewi de qashıp qutılmag'an eken .
14020025	Ehoshafat o'z adamları menen olardan qalg'an na'rselerdi oljalaw ushın kelgende , ju'da' ko'p qural-saymanlar , kiyim-kenshekler ha'm qımbatbaha na'rselerdi taptı . Olar ko'tere alg'andayın alıp ketti . Oljanın' ko'pligi sonsha , onı jıynawg'a u'sh ku'n ketti .
14020026	Al to'rtinshi ku'ni olar bir oypatlıqqa jıynalıp , Jaratqan İyeni alg'ısladı . Sonlıqtan ol jer bu'gin de Beraxa oypatlıg'ı dep ataladı .
14020027	Keyin pu'tkil Yahuda ha'm Erusalim xalqı Ehoshafattın' basshılıg'ında quwanısh penen Erusalimge qayttı . Sebebi Jaratqan İye olardı dushpanlarınan qutqarıp , quwanıshqa bo'legen edi .
14020028	Olar lira , arfa ha'm ka'rnay naması astında Erusalimge kirip , Jaratqan İyenin' İbadatxanasına bet aldı .
14020029	İzraildın' dushpanlarına qarsı Jaratqan İyenin' O'zinin' urısqanın esitkende , a'tiraptag'ı patshalar Qudaydan qorqıp qaldı .
14020030	Ehoshafattın' patshalıg'ında tınıshlıq hu'kim su'rdi . Onın' Qudayı og'an ha'r ta'repleme paraxatshılıq sıylag'an edi . Ehoshafattın' patshalıg'ının' son'ı
14020031	Solay etip , Ehoshafat Yahudag'a patshalıq etti . Ol otız bes jasında patsha bolıp , Erusalimde jigirma bes jıl patshalıq etti . Onın' anasının' atı Azuba bolıp , ol Shilxiydin' qızı edi .
14020032	Ehoshafat a'kesi Asanın' jolınan ju'rip , sol joldan shıqpay , Jaratqan İyenin' na'zerinde tuwrı bolg'an islerdi isledi .
14020033	Biraq sıyınıw orınların joq qılmadı . Sonlıqtan xalıq ele ata-babalarının' Qudayına tolıq ju'z burmadı .
14020034	Ehoshafattın' basqa isleri bastan aqırına deyin , İzrail patshalarının' jılnama kitabının' bir bo'limi bolg'an Xananiy ulı Ehudın' qoljazbalarında bayan etilgen .
14020035	Keyinirek Yahuda patshası Ehoshafat jaman islerge ha'wes bolg'an İzrail patshası Axaziya menen tınıshlıq kelisimin du'zdi .
14020036	Olar Tarshishke jiberiw ushın keme soqtırıwg'a kelisip aldı . Kemeler Esion-Geberde sog'ıldı .
14020037	Sonda mareshalı Dodawahu ulı Eliezer Ehoshafatqa qarsı payg'ambarshılıq etip : « Sen Axaziya menen kelisim du'zgenin' ushın , Jaratqan İye senin' isin'di joq qıladı » , — dedi . Kemeler apatqa ushırap , Tarshishke jete almadı .
14021001	Ehoshafat o'lip , ata-babalarına qosıldı ha'm Dawıttın' qalasına , ata-babalarının' janına jerlendi . Onın' ornına ulı Yoram patsha boldı . Yahuda patshası Yoram
14021002	Ehoshafat ulı Yoramnın' Azariya , Exiel , Zexariya , Azariyahu , Mixael , Shefatiya atlı inileri bar edi . Bulardın' ha'mmesi İzrail patshası Ehoshafattın' ulları edi .
14021003	A'kesi Ehoshafat olarg'a mol altın , gu'mis ha'm qımbatbaha na'rselerge qosa , Yahudadag'ı qorg'an qalalardı da sawg'a etti . Al Yoram tun'g'ısh perzent bolg'anlıqtan , patshalıqtı og'an berdi .
14021004	Biraq Yoram a'kesinin' taxtına otırıp , onı bekkemlegennen son' , barlıq inilerin ha'm bir qatar İzrail basshıların qılıshtan o'tkizdi .
14021005	Yoram patsha bolg'an waqıtta otız eki jasta edi . Ol Erusalimde segiz jıl patshalıq etti .
14021006	Onın' hayalı Axabtın' qızı bolg'anlıqtan , ol da Axabtın' u'y-ishi sıyaqlı İzrail patshalarının' jolınan ju'rip , Jaratqan İyenin' na'zerinde jaman bolg'an islerdi isledi .
14021007	Biraq Jaratqan İye Dawıt penen du'zgen kelisimi sebepli , Dawıttın' u'y-ishin joq qılmadı . O'ytkeni Ol Dawıtqa ha'm onın' urpag'ına ma'n'gige so'nbeytug'ın shıraq beriwdi wa'de etken edi .
14021008	Yoramnın' patshalıg'ı da'wirinde edomlılar Yahuda hu'kimdarlıg'ına qarsı bas ko'terip , o'zlerine patsha qoyıp aldı .
14021009	Yoram a'skerbasıları ha'm barlıq sawash arbaları menen birge sol jerge ketti . Ol jerde edomlılar onı ha'm onın' sawash arbalarının' sa'rdarların qorshap aldı . Biraq Yoram tu'nde turıp , qamaldı jarıp shıqtı .
14021010	Sonnan baslap usı ku'nge deyin edomlılar Yahudanın' hu'kimdarlıg'ına boysınbay keledi . Sol waqıtta Libna qalası da Yoramnın' hu'kimdarlıg'ına qarsı bas ko'terdi . Sebebi Yoram ata-babalarının' Qudayı Jaratqan İyeni ta'rk etken edi .
14021011	Sonday-aq , Yoram Yahudadag'ı to'beshikli jerlerge sıyınıw orınların qurıp , Erusalim turg'ınların Qudayg'a opasızlıq qılıwg'a jeteledi ha'm Yahuda xalqın joldan azg'ırdı .
14021012	Bir ku'ni Yoramg'a payg'ambar İliyastan xat keldi . Onda bılay dep jazılg'an edi : « Baban' Dawıttın' Qudayı Jaratqan İye bılay deydi : „ Sen a'ken' Ehoshafattın' ha'm Yahuda patshası Asanın' jolınan ju'rmedin' .
14021013	Kerisinshe , İzrail patshalarının' jolınan ju'rdin' ha'm Axabtın' u'y-ishinin' islegeni kibi , Yahuda ha'm Erusalim turg'ınların opasızlıqqa basladın' . Bunın' u'stine , bir a'keden tuwılg'an , sennen jaqsıraq bolg'an o'z inilerin'di o'ltirdin' .
14021014	Sonlıqtan Jaratqan İye , yag'nıy Men senin' xalqın'a , hayalların'a , balaların'a ha'm pu'tkil mal-mu'lkin'e ullı apat jiberemen .
14021015	O'zin'di bolsa awır ishek keselligine jolıqtıraman . İsheklerin' sırtqa to'gilgenshe , awırıw ku'nnen-ku'nge ku'sheye beredi “ » .
14021016	Bunnan keyin Jaratqan İye filistlerdi ha'm kushlılardın' janında jasap atırg'an arablardı Yoramg'a qarsı qozg'adı .
14021017	Olar Yahudag'a shabıwıl jasap , ishkerige bastırıp kirdi ha'm patshanın' sarayınan tapqan ha'mme baylıqlardı , sonday-aq patshanın' balaları menen hayalların alıp ketti . Tek Yoramnın' Ehoaxaz atlı genje ulı g'ana o'zinde qaldı .
14021018	Bul waqıyalardan keyin , Jaratqan İye Yoramdı dawası joq ishek keselligine duwshar etti .
14021019	Waqıt o'te berdi , aradan eki jıl o'tkende , kesellik sebepli onın' ishekleri sırtqa atılıp shıqtı . Ol qattı qıynalıp jan tapsırdı . Yoramnın' ata-babaları o'lgende , xalıq olardın' hu'rmetine ot jag'ıw ra'simin o'tkergen edi , al Yoramnın' hu'rmetine ot jag'ılmadı .
14021020	Yoram taxtqa otırg'anda otız eki jasta bolıp , Erusalimde segiz jıl patshalıq etti . Ol ushın hesh kim joqlaw aytıp jılamadı . Ol Dawıttın' qalasına jerlengen bolsa da , patshalar qa'birine qoyılmadı .
14022001	Yahuda patshası Axaziya1 Erusalim turg'ınları Yoramnın' ornına onın' en' genje ulı Axaziyanı patsha etip qoydı . Sebebi arablar menen birge a'skeriy ordag'a shabıwıl jasag'an basqınshılar patshanın' Axaziyadan u'lken ullarının' ha'mmesin o'ltirgen edi . Usılayınsha , Yoram ulı Axaziya Yahuda u'stinen patshalıq ete basladı .
14022002	Axaziya jigirma eki jasında patsha bolıp , Erusalimde bir jıl patshalıq etti . Onın' anası İzrail patshası Omriydin' aqlıg'ı bolıp , atı Ataliya edi .
14022003	Axaziya Axabtın' urpag'ının' jolınan ju'rdi . Sebebi anası og'an ma'sla'ha't berip , jaman islerdi islewge tu'rtki salıp otırdı .
14022004	Axaziya Axab urpag'ı sıyaqlı Jaratqan İyenin' na'zerinde jaman bolg'an islerdi isledi . A'kesi Yoram o'lgennen keyin , Axab urpaqları og'an ken'esshi bolıp , onı qulawg'a alıp keldi .
14022005	Axaziya olardın' ma'sla'ha'tine qulaq salıp , İzrail patshası Axab ulı Yoramg'a erip , Aram patshası Xazael menen urısıw ushın Giladtag'ı Ramotqa ketti . Aramlılar Yoramdı jaradar etti .
14022006	Patsha Yoram Aram patshası Xazael menen urısqanda , Ramada alg'an jaraqatın emletiw ushın İzreelge qayttı . Yahuda patshası Yoram ulı Axaziya da jaradar bolg'an Axab ulı Yoramdı ko'riw ushın İzreelge keldi .
14022007	Biraq Quday Axaziyanı Yoramdı ko'riwge kelgende o'ltiriwdi sheship qoyg'an edi . Axaziya kelgennen keyin , Yoram menen birge Nimshiy ulı Ehudı qarsı alıwg'a shıqtı . Jaratqan İye Ehudı maylap , Axabtın' u'y-ishin joq qılıw ushın tan'lag'an edi .
14022008	Ehu Axabtın' u'y-ishi u'stinen shıg'arılg'an hu'kimdi orınlap atırg'anda , Axaziyag'a xızmet etip atırg'an Yahuda basshıları menen Axaziyanın' a'jag'alarının' ullarına dus keldi ha'm olardı da o'ltirdi .
14022009	Keyin ol Axaziyanı izley basladı . Ehudın' adamları Axaziyanı Samariyadag'ı jasırıng'an jerinen taptı ha'm onı Ehug'a alıp kelip , sol jerde o'ltirdi . Keyin : « Bul o'zin shın ju'rekten Jaratqan İyege bag'ıshlag'an Ehoshafattın' ulı g'oy ! » — dep , onı jerledi . Solay etip , Axaziyanın' u'y-ishinen patshalıq qılg'anday hesh kim qalmadı . Ataliyanın' patshalıqqa otırıwı
14022010	Axaziyanın' anası Ataliya ulının' o'ltirilgenin esitkende , Yahudadag'ı patsha tuqımınan bolg'anlardın' ha'mmesin qırıp taslawdı sheshti .
14022011	Biraq patsha Yoramnın' qızı Ehoshabat Axaziya ulı Yoashtı patshanın' o'ltiriliwi kerek bolg'an ulları arasınan alıp qashıp , ta'rbiyashısı menen birge jatatug'ın bo'lmege jasırıp tasladı . Usılayınsha , patsha Yoramnın' qızı , ruwxaniy Ehoyadanın' hayalı , Axaziyanın' o'gey qarındası bolg'an Ehoshabat balanı Ataliyadan jasırdı . Solay etip , Ataliya balanı o'ltire almadı .
14022012	Ataliya el u'stinen patshalıq etip turg'anda , bala Qudaydın' İbadatxanasında olar menen altı jıl jasırın tu'rde jasadı .
14023001	Ataliyag'a qarsı bas ko'teriw1 Ataliyanın' hu'kimdarlıg'ının' jetinshi jılı ruwxaniy Ehoyada ku'shke tolıp , ju'zbasılar : Eroxam ulı Azariya , Ehoxanan ulı İsmayıl , Obid ulı Azariya , Adaya ulı Maaseya ha'm Zixriy ulı Elishafat penen kelisim du'zdi .
14023002	Olar Yahudanı aralap shıg'ıp , lebiyliler menen İzrail a'wladlarının' basshıların jıynadı ha'm Erusalimge alıp keldi .
14023003	So'ytip pu'tkil ja'miyet Qudaydın' İbadatxanasında patsha menen kelisim du'zdi . Ehoyada olarg'a bılay dedi : « Jaratqan İyenin' Dawıttın' urpaqlarına bergen wa'desine muwapıq , patshanın' ulı patshalıq qılıwı kerek .
14023004	Endi sizler bılay isleysizler : Shabbat ku'ni xızmetke keletug'ın ruwxaniyler menen lebiylilerdin' u'shten biri da'rwazalardı qarawıllasın .
14023005	U'shten biri patshanın' sarayın , al qalg'an u'shten biri Tiykar da'rwazasın qorg'asın . Basqa adamlardın' ha'mmesi Jaratqan İyenin' İbadatxanasının' ha'wlisine jıynalsın .
14023006	Ruwxaniyler menen xızmettegi lebiylilerden basqa hesh kim Jaratqan İyenin' İbadatxanasına kirmesin . Olar muxaddes bolg'anlıg'ı sebepli , ol jerge kire aladı . Basqa adamlardın' ha'mmesi Jaratqan İyenin' talabı boyınsha sırtta qalsın .
14023007	Lebiyliler quralların qolg'a alıp , patshanı qorshap tursın . İbadatxanag'a kirgen ha'r bir adam o'ltirilsin . Patsha ishke kirgende de , shıqqanda da onın' janında bolın'lar » .
14023008	Lebiyliler ha'm pu'tkil Yahuda xalqı ruwxaniy Ehoyadanın' ha'mme buyrıqların orınladı . Ha'r bir ju'zbası Shabbat ku'ni xızmetke tu'setug'ın ha'm xızmetten shıg'atug'ın o'zinin' qol astındag'ı adamların alıp qaldı . Sebebi ruwxaniy Ehoyada toparlardın' hesh birinin' ketiwine ruxsat bermegen edi .
14023009	Ruwxaniy Ehoyada Qudaydın' İbadatxanasındag'ı patsha Dawıttan qalg'an nayzalardı , kishkene ha'm u'lken qalqanlardı ju'zbasılarg'a tarattı .
14023010	Patshanı qorg'aw ushın İbadatxananın' qublasınan arqasına deyin , qurbanlıq orınnın' ha'm İbadatxananın' a'tirapına qurallı saqshılar qoydı .
14023011	Ehoyada ha'm onın' ulları patshanın' ulı Yoashtı sırtqa alıp shıg'ıp , basına taj kiygizdi , qolına patshalıq nızamların berip , onı patsha dep ja'riyaladı . Onı maylap , patsha etip qoydı , keyin : « Jasasın patsha ! » — dep qıshqırdı .
14023012	Ataliya juwırısqan ha'm patshanı alg'ıslap baqırısqan xalıqtın' shawqımın esitip , Jaratqan İyenin' İbadatxanasındag'ı jıynalg'an xalıqtın' janına keldi .
14023013	Qarasa , patsha İbadatxananın' kireberisindegi o'renin' janında , al a'skerbasılar ha'm ka'rnayshılar onın' a'tirapında turg'an eken . Al pu'tkil u'lke xalqı bolsa , quwanısh penen ka'rnay shalıp , qosıqshılar bolsa saz a'sbaplarına qosılıp alg'ıs-maqtaw qosıqların aytıp turg'an eken . Sonda Ataliya kiyimlerin jırtıp : « Qıyanet , qıyanet ! » — dep baqırdı .
14023014	Ruwxaniy Ehoyada Ataliyanın' Jaratqan İyenin' İbadatxanasında o'ltiriliwin qa'lemegenlikten , a'skerlerge juwapker ju'zbasılardı jiberip atırıp , olarg'a bılay dedi : « Onı aradan sırtqa alıp shıg'ın'lar ha'm og'an ergen ha'r bir adamdı qılıshtan o'tkizin'ler » , — dedi .
14023015	A'skerler Ataliyanı tutıp aldı ha'm saraydın' At da'rwazasına a'kelip , sol jerde o'ltirdi . Ruwxaniy Ehoyada kirgizgen o'zgerisler
14023016	Xalıqtın' Jaratqan İyenin' xalqı bolıwı ushın , Ehoyada o'zi , pu'tkil xalıq ha'm patsha arasında kelisim du'zdi .
14023017	Son'ınan pu'tkil xalıq Baaldın' butxanasına barıp , onı qıyrattı . Ondag'ı qurbanlıq orındı ha'm mu'sinlerdi buzıp tasladı , al Baaldın' ruwxaniyi Mattandı qurbanlıq orınlardın' aldında o'ltirdi .
14023018	Keyin Ehoyada Jaratqan İyenin' İbadatxanasının' islerin alıp barıwdı lebiyli ruwxaniylerge tapsırdı . Olarg'a Dawıt belgilegen İbadatxana xızmetlerin orınlaw , Muwsanın' Nızamında jazılg'anlarg'a muwapıq , Jaratqan İyege jandırılatug'ın qurbanlıqlar usınıw ha'm Dawıttın' buyrıg'ına muwapıq , quwanıshlı tu'rde qosıq aytıw tapsırıldı .
14023019	Qanday sebep penen bolsa da , haram bolg'an adamnın' Jaratqan İyenin' İbadatxanasına kirip ketpewi ushın , da'rwazag'a qarawıllar qoydı .
14023020	Son'ınan Ehoyada ju'zbasılardı , aqsu'yeklerdi , xalıq basshıların ha'm pu'tkil u'lke xalqın ertip , patshanı Jaratqan İyenin' İbadatxanasınan alıp shıqtı . Olar Joqarg'ı da'rwaza arqalı o'tip , patshanı taxtqa otırg'ızdı .
14023021	Pu'tkil u'lke xalqı shadlıqqa bo'lenip , qala tınıshlanıp qaldı . Sebebi Ataliya qılısh penen o'ltirilgen edi .
14024001	Yahuda patshası Yoashtın' İbadatxananı qayta qurıwı1 Yoash jeti jasında patsha bolıp , Erusalimde qırq jıl patshalıq etti . Onın' anası beer-shebalı bolıp , atı Sibiya edi .
14024002	Yoash ruwxaniy Ehoyadanın' ko'zinin' tirisinde Jaratqan İyenin' na'zerinde tuwrı bolg'an islerdi isledi .
14024003	Ehoyada Yoashqa eki hayal alıp berdi . Yoash olardan ul-qızlar ko'rdi .
14024004	Aradan biraz waqıt o'tkennen keyin , Yoash Jaratqan İyenin' İbadatxanasın on'lawg'a qarar qıldı .
14024005	Ol ruwxaniyler menen lebiylilerdi jıynap , olarg'a : « Yahuda qalalarına barıp , pu'tkil İzrail xalqınan Qudayın'ızdın' İbadatxanasın on'law ushın kelip tu'setug'ın jıllıq salıqtı jıynap kelin' . Bul isti tez orınlan' » , — dedi . Biraq lebiyliler asıqpadı .
14024006	Sonda patsha bas ruwxaniy Ehoyadanı shaqırtıp og'an : « Ne ushın siz lebiylilerdi Yahudadan ha'm Erusalimnen salıq jıynap keliwge jibermedin' ? Jaratqan İyenin' qulı Muwsa ha'm İzrail ja'miyeti bul salıqtı Kelisim Shatırının' qa'rejetleri ushın belgilep qoyg'an-g'o » , — dedi .
14024007	Sebebi zalım hayal Ataliyanın' ulları Qudaydın' İbadatxanasına bastırıp kirip , ha'tte , ol jerdegi muxaddes na'rselerdi de Baallar ushın qollang'an edi .
14024008	Patshanın' buyrıg'ı boyınsha bir qutı islenip , qutı Jaratqan İyenin' İbadatxanasının' da'rwazasının' sırtına qoyıldı .
14024009	Qudaydın' qulı Muwsanın' sho'lde İzrail xalqı ushın belgilegen salıg'ın Jaratqan İyege alıp keliw Yahuda ha'm Erusalim boylap ja'riyalandı .
14024010	Barlıq ha'meldarlar ha'm pu'tkil xalıq salıqtı quwanıshlı tu'rde alıp kelip , tolg'ansha qutıg'a tasladı .
14024011	Lebiyliler qutını patshanın' xızmetshilerine alıp keletug'ın edi . Olar qutının' tolg'anın ko'rgende , patshanın' xatkerine ha'm bas ruwxaniydin' ja'rdemshisine xabar beretug'ın edi . Olar da kelip , qutını bosatıp , keyin qaytadan ornına aparıp qoyatug'ın edi . Olar ba'rqulla solay isledi ha'm ko'p pul jıynadı .
14024012	Patsha ha'm Ehoyada bul pullardı Jaratqan İyenin' İbadatxanasının' islerin ju'rgiziw ushın qoyılg'an adamlarg'a berdi . Olar bul pullarg'a Jaratqan İyenin' İbadatxanasın qayta tiklew ushın tas o'riwshilerdi ha'm ag'ash ustaların , sonday-aq İbadatxananı on'law ushın temir ha'm qolag'a islew beretug'ın jumısshılardı jalladı .
14024013	Jumısshılar ıqlas penen isledi ha'm isler olardın' qolında alg'a ilgeriledi . Qudaydın' İbadatxanası da'slepki awhalına qaytıp , bekkemlendi .
14024014	Olar islerin tamamlap , qalg'an pullardı patshag'a ha'm Ehoyadag'a alıp keldi . Bul pullarg'a Jaratqan İyenin' İbadatxanası ushın xızmette ha'm jandırılatug'ın qurbanlıqlar bergende qollanılatug'ın buyımlar , tostag'anlar , basqa altın ha'm gu'mis buyımlar islendi . Ehoyadanın' ko'zinin' tirisinde Jaratqan İyenin' İbadatxanasında ba'rqulla jandırılatug'ın qurbanlıqlar berilip bardı .
14024015	Ehoyada mazmunlı o'mir su'rip , qartayıp , bir ju'z otız jasında du'nyadan o'tti .
14024016	İzrailda Quday ha'm Onın' İbadatxanası ushın islegen xızmetleri esapqa alınıp , onın' denesi Dawıttın' qalasına patshalardın' qasına qoyıldı . Yoashtın' zulımlıg'ı
14024017	Ehoyadanın' o'liminen son' , Yahuda basshıları patshag'a kelip , og'an ta'jim etti . Patsha da olarg'a qulaq saldı .
14024018	Olar ata-babalarının' Qudayı Jaratqan İyenin' İbadatxanasın ta'rk etip , kiyeli ag'ashlarına ha'm basqa butlarg'a tabına basladı . Olardın' gu'nası sebepli , Yahuda ha'm Erusalimge Jaratqan İyenin' g'a'zebi keldi .
14024019	Jaratqan İye xalıqtı O'zine qaytarıw ushın payg'ambarlar jibergen bolsa da , payg'ambarlar olarg'a eskertken bolsa da , ba'ri bir xalıq payg'ambarlarg'a qulaq aspadı .
14024020	Sonda Qudaydın' Ruwxı ruwxaniy Ehoyada ulı Zexariyanı biylep aldı . Zexariya xalıqtın' aldına shıg'ıp , bılay dedi : « Quday bılay deydi : „ Nege buyrıqlarıma qarsı shıg'ıp atırsızlar ? Sizler tabısqa erise almaysızlar . Sebebi sizler Meni ta'rk ettin'ler , Men de sizlerdi ta'rk ettim “ » .
14024021	Biraq Zexariyag'a qarsı til biriktirilip , patshanın' buyrıg'ı menen Jaratqan İyenin' İbadatxanasının' ha'wlisinde ol tas boran qılıp o'ltirildi .
14024022	Patsha Yoash Zexariyanın' a'kesi Ehoyada ko'rsetken jaqsılıqlardı umıtıp , onın' ulın o'ltirdi . Zexariya jan berip atırıp : « Jaratqan İye bul islerin'izdi ko'rip , esesin qaytarsın ! » — dedi .
14024023	Sol jıldın' aqırında , Aram ordası Yoashqa hu'jim jasadı . Olar Yahuda ha'm Erusalimge kirip , xalıqtın' barlıq basshıların o'ltirdi , al alg'an oljalarının' ha'mmesin Damaskke , o'z patshasına jiberdi .
14024024	Aram ordası ko'p sanlı bolmasa da , Jaratqan İye o'zlerinen ju'da' u'lken bolg'an ordanı olarg'a ta'slim etti . O'ytkeni Yahuda xalqı o'zlerinin' ata-babalarının' Qudayı Jaratqan İyeni ta'rk etken edi . Solay etip , Yoash o'z jazasın aldı .
14024025	Aram a'skerleri Yoashtı awır jaralang'an halda taslap ketti . Sonda Yoashtın' xızmetkerleri ruwxaniy Ehoyadanın' ulının' qanı ushın o'sh almaqshı bolıp til biriktirdi ha'm Yoashtı o'z to'seginde o'ltirdi . Onı Dawıttın' qalasına jerledi , biraq patshalardın' qa'birine qoymadı .
14024026	Yoashqa qarsı til biriktirgenler : ammon xalqınan Shimeat degen hayaldın' ulı Zabad ha'm moablı Shimrit degen hayaldın' ulı Ehozabad edi .
14024027	Yoashtın' ulları haqqında mag'lıwmat , Yoashqa qarsı aytılg'an ko'p sanlı payg'ambarshılıqlar ha'm İbadatxananın' on'lanıwı haqqındag'ı mag'lıwmatlar « Patshalar » kitabında jazılg'an . Yoashtın' ornına onın' ulı Amasiya patsha boldı .
14025001	Yahuda patshası Amasiya1 Amasiya patsha bolg'anda , jigirma bes jasında edi , ol Erusalimde jigirma tog'ız jıl patshalıq etti . Onın' anası erusalimli bolıp , atı Ehoaddan edi .
14025002	Amasiya Jaratqan İyenin' na'zerinde tuwrı bolg'an islerdi islese de , olardı shın ju'rekten islemedi .
14025003	Amasiya o'zinin' patshalıq biyligin bekkemlep alg'annan son' , a'kesi Yoash patshanı o'ltirgen xızmetshilerdi o'ltirdi .
14025004	Biraq Muwsanın' Nızam kitabında jazılg'anına say is tutıp , olardın' balaların o'ltirmedi . Onda Jaratqan İye : « Balalar ushın a'keler , a'keler ushın balalar o'ltirilmesin . Ha'r bir adam o'z gu'nası ushın o'ltirilsin » , — dep buyırg'an edi .
14025005	Amasiya Yahuda xalqın toplap , pu'tkil yahudalılar menen benaminlilerge a'wladları boyınsha mın'basılar ha'm ju'zbasılar qoydı . Keyin jigirma ha'm onnan joqarı jastag'ılardı sanaqtan o'tkerip , a'skeriy xızmetke jaramlı ha'm nayza menen u'lken qalqandı islete alatug'ın u'sh ju'z mın' ag'la a'skerdin' bar ekenin bildi .
14025006	Bulardan tısqarı , ju'z talant gu'miske İzraildan ju'z mın' bahadır jawıngerdi jallap aldı .
14025007	Sol arada Qudaydın' bir adamı Amasiyag'a kelip bılay dedi : — Taqsır ! İzrail a'skerleri siz benen birge barmasın , sebebi Jaratqan İye izraillılar , yag'nıy pu'tkil efrayımlılar menen birge emes .
14025008	Jaqsısı , o'zin'iz barıp , iske kirisin' ha'm ma'rtlershe urısın' . Bolmasa , Quday sizdi jen'iliske ushıratadı . O'ytkeni Qudaydın' qollap-quwatlawg'a da , jen'iliske ushıratıwg'a da ku'shi jetedi .
14025009	Amasiya Qudaydın' adamınan : — Onda İzrail a'skerleri ushın to'lengen ju'z talant ne boladı ? — dep soradı . Qudaydın' adamı og'an : — Jaratqan İye sizge onnan da ko'biregin beriwi mu'mkin , — dep juwap berdi .
14025010	Sonda Amasiya Efrayımnan kelgen a'skerlerdi u'ylerine qaytarıp jiberdi . Olardın' Yahuda xalqına degen g'a'zebi lawladı ha'm g'a'zepke tolıwı menen u'ylerine qaytıp ketti .
14025011	Amasiya ma'rtlik etip , o'z a'skerlerin Duz oypatlıg'ına alıp bardı ha'm ol jerde Seirdin' adamlarınan on mın'ın o'ltirdi .
14025012	Yahuda a'skerleri olardın' ja'ne on mın'ın tutqıng'a alıp , olardı jartastın' to'besine alıp shıqtı ha'm ol jerden to'menge iyterip jiberdi . Olardın' ha'mmesi bo'lek-bo'lek boldı .
14025013	Sol arada Amasiya o'zi menen urısqa barıwg'a ruxsat bermey izine qaytarıp jibergen a'skerler Samariya menen Beyt-Xoron aralıg'ındag'ı Yahuda qalalarına hu'jim qıldı . Olar u'sh mın' adamdı o'ltirip , ko'p olja alıp ketti .
14025014	Amasiya edomlılardı qırıp qaytıp kelgende , Seir xalqının' butların o'zi menen birge alıp keldi . Ol bul butlardı o'zine quday etip qoydı ha'm olarg'a tabınıp , qurbanlıqlar berdi .
14025015	Sonda Amasiyag'a Jaratqan İyenin' g'a'zebi lawladı ha'm og'an bir payg'ambardı jiberdi . Payg'ambar patshag'a : — O'z xalqın senin' qolın'nan qutqara almag'an sol xalıqtın' qudaylarına ne ushın ju'z burdın'ız ? — dey bergende ,
14025016	Amasiya onın' ga'pin bo'lip : — Qashannan beri sen patshanın' ma'sla'ha'tshisi bolıp qaldın' ! ? Bas qıl , bolmasa janın'dı alaman , — dedi . Payg'ambardın' so'zi awzında qaldı , biraq son'ınan : — Siz usılay etip , menin' so'zlerime qulaq salmag'anın'ız ushın , Qudaydın' sizdi joq qılıwdı qarar etkenin bilemen , — dedi .
14025017	Yahuda patshası Amasiya ken'esgo'yleri menen ma'sla'ha'tleskennen son' , Ehudın' aqlıg'ı Ehoaxazdın' ulı İzrail patshası Ehoashqa xabarshılar jiberip : « Kel , jekpe-jek alısayıq » , — dep shaqırıq tasladı .
14025018	İzrail patshası Ehoash ta Yahuda patshası Amasiyag'a mınaday juwap jiberdi : « Lebanon tawlarındag'ı shat tiken sol jerdegi kedrge : „ Qızın'dı menin' ulıma hayallıqqa ber “ , — dep xabar jiberipti . Biraq Lebanon tawlarındag'ı bir jabayı haywan sol jerden o'tip baratırıp , shat tikendi jenship ketipti .
14025019	Edomlılardı jen'dim dep , maqtanıp , ko'kiregin' ko'terilip ketipti . Jaqsısı , u'yin'de otır ! Ja'njel baslawdın' ne keregi bar ? O'zin'nin' de , Yahudanın' da basın ba'lege qaldırajaqsan' » .
14025020	Degen menen , Amasiya qulaq aspadı . Bul Qudaydın' isi edi . Amasiyanın' Edomnın' qudaylarına tabıng'anı ushın , Quday olardı dushpannın' qolına beriwge qarar qılg'an edi .
14025021	İzrail patshası Ehoash Yahuda patshası Amasiyag'a qarsı ju'ris qılıp , olar Yahudanın' Beyt-Shemesh qalasında ju'zbe-ju'z keldi .
14025022	Yahudalılar izraillılar ta'repinen qıyratılıp , u'ylerine qaray qashtı .
14025023	İzrail patshası Ehoash Ehoaxazdın' aqlıg'ı Yoashtın' ulı Yahuda patshası Amasiyanı Beyt-Shemeshte tutqıng'a alıp , onı Erusalimge alıp keldi . Ehoash Erusalim diywalının' Efrayım da'rwazasınan Mu'yesh da'rwazasına shekemgi to'rt ju'z shıg'anaq aralıg'ın qulatıp tasladı .
14025024	Ol Qudaydın' İbadatxanasındag'ı Obed-Edomnın' juwapkershiligi astındag'ı ha'mme altın ha'm gu'mislerdi , ha'mme buyımlardı , patsha sarayındag'ı qaznanı , ja'ne de , kepilge qoyılatug'ın tutqınlardı alıp , Samariyag'a qaytıp ketti . Yahuda patshası Amasiyanın' o'limi
14025025	Yahuda patshası Yoash ulı Amasiya İzrail patshası Ehoaxaz ulı Ehoashtın' o'liminen son' , on bes jıl o'mir su'rdi .
14025026	Amasiyanın' basqa isleri , basınan aqırına shekem Yahuda ha'm İzrail patshalarının' jılnama kitabında jazılg'an .
14025027	Amasiya Jaratqan İyeden bas keshken ku'nnen baslap , Erusalimde og'an qarsı til biriktirile basladı . Ol Laxishke qashtı . Biraq til biriktiriwshiler Amasiyanın' izinen Laxishke adam jiberip , onı sol jerde o'ltirtti .
14025028	Olar Amasiyanın' denesin atqa artıp , alıp keldi ha'm ol Dawıttın' qalasına , ata-babalarının' janına jerlendi .
14026001	Yahuda patshası Uzziya1 Bunnan keyin , Yahudanın' pu'tkil xalqı on altı jasar Uzziyanı a'kesi Amasiyanın' ornına patsha etip qoydı .
14026002	A'kesi Amasiyanın' o'liminen keyin , Elat qalasın Yahudag'a qaytarıp alıp , onı qaytadan qurg'an usı Uzziya edi .
14026003	Uzziya on altı jasında taxtqa otırıp , Erusalimde eliw eki jıl patshalıq etti . Onın' anası erusalimli bolıp , atı Exoliya edi .
14026004	Uzziya da a'kesi Amasiyag'a uqsap , Jaratqan İyenin' na'zerinde tuwrı bolg'an islerdi isledi .
14026005	O'zine Qudaydan qorqıwdı u'yretken Zexariyanın' ko'zinin' tirisinde Uzziya Qudayg'a umtılıp jasadı . Ol Jaratqan İyege umtılıp jasag'anında , Quday onı tabıslı qıldı .
14026006	Uzziya filistlerge urıs ashıp , Gat , Yabne ha'm Ashdod qalalarının' diywalların qulattı . Keyin Ashdod janına ha'm filistlerge qaraslı basqa jerlerge qalalar qurdı .
14026007	Filistlerge , Gur-Baalda jasaytug'ın arablarg'a ha'm meunimlilerge qarsı urısta Quday og'an ja'rdem berdi .
14026008	Ammonlar Uzziyag'a salıq to'leytug'ın boldı . Onın' ku'sheygenligi sonshelli , dan'qı Mısır shegaralarına deyin jetti .
14026009	Uzziya Erusalimde Mu'yesh da'rwazasının' , Oypatlıq da'rwazasının' ha'm diywallardın' mu'yeshlerinin' u'stine minaralar qurıp , olardı bekkemledi .
14026010	Ol sho'lge de minaralar qurg'ızdı , ko'plegen suw saqlag'ıshlar qazdırdı . Sebebi onın' batıstag'ı taw eteklerinde ha'm ken'islikte bag'ılıp atırg'an malları ko'p edi . Al tawlarda ha'm o'nimdar jerlerde diyxanları menen ju'zim o'siriwshi bag'manları miynet etti . Uzziya diyxanshılıqtı su'ydi .
14026011	Uzziyanın' toparlarg'a bo'linip , ha'rdayım urısqa tayar turg'an la'shkerleri bar edi . Olardı dizimge alıp , toparlarg'a bo'liw isin patshanın' wa'zirlerinen biri Xananiyanın' basshılıg'ında xatker Eiel ha'm qadag'alawshı Maaseya alıp bardı .
14026012	Bul ma'rt jawıngerlerge jetekshilik etetug'ın a'wlad basshılarının' ulıwma sanı eki mın' altı ju'z edi .
14026013	Olardın' qol astında urısqa jaramlı u'sh ju'z jeti mın' bes ju'z a'sker bolıp , patshag'a dushpanlarına qarsı urısıwda ja'rdem beretug'ın u'lken ku'sh edi .
14026014	Uzziya pu'tkil ordanı qalqan , nayza , duwlıg'a , sawıt , oq jay ha'm saqpannın' tasları menen ta'miyinledi .
14026015	Ol Erusalimdegi minaralar u'stine ha'm qala diywalının' mu'yeshlerine o'zinin' alımları oylap tapqan oq atatug'ın ha'm u'lken taslardı ılaqtıratug'ın urıs quralların ornattı . Onın' dan'qı alıslarg'a jayıldı . Ol Qudaydan u'lken ja'rdem alg'anlıqtan , qu'diretli patshag'a aylandı .
14026016	Degen menen , Uzziyanın' qu'diretli bolıwı , onın' menmensip qulawına alıp keldi . Ol Qudayı Jaratqan İyege degen sadıqlıg'ın buzıp , tu'tetki tu'tetiletug'ın orında tu'tetki tu'tetiw ushın , Jaratqan İyenin' İbadatxanasına kirdi .
14026017	Ruwxaniy Azariya menen Jaratqan İyenin' seksen batır ruwxaniyi patshanın' izinen ishke kirip ,
14026018	patshanın' jolın tosıp , og'an bılay dedi : « Uzziya , Jaratqan İyege arnap tu'tetki tu'tetiwge haqın'ız joq ! Tu'tetki tu'tetiw — bul Xaron urpaqlarınan bolg'an bag'ıshlang'an ruwxaniylerdin' isi . Muxaddes orınnan shıg'ıp ketin' ! Siz jınayatqa qol urdın'ız . Quday İye de bul isin'izdi maqullamaydı » .
14026019	Tu'tetki tu'tetiw ushın , xosh iyisli zatlar salıng'an tabanı qolına uslap turg'an Uzziya ruwxaniylerge qattı ashıwlandı . Sol waqıtta-aq , olardın' ko'z aldında Uzziyanın' man'layında jaman teri keselliginin' dag'ı payda boldı . Bul Jaratqan İyenin' İbadatxanasındag'ı tu'tetki tu'tetiletug'ın orın janında ju'z bergen edi .
14026020	Bas ruwxaniy Azariya ha'm barlıq ruwxaniyler patshag'a qarag'anda , onın' man'layında jaman teri keselligi payda bolg'anın ko'rdi ha'm onı sırtqa shıg'arıwg'a asıqtı . Patshanın' o'zi de Jaratqan İyenin' jazasına jolıqqanın tu'sinip , ol jerden ketiwge asıqtı .
14026021	Ol bir o'mir jaman teri keselliginen qutıla almadı . Sonlıqtan ol Jaratqan İyenin' İbadatxanasına kire almay , bo'lek bir u'yde jasadı . Saraydı ha'm u'lke xalqın onın' ulı Yotam basqardı .
14026022	Uzziyanın' basqa islerin basınan aqırına deyin , Amos ulı payg'ambar İyshaya jazıp qaldırg'an .
14026023	Uzziya o'lip , ata-babalarına qosılg'anda , jaman teri keselligi menen awırg'anlıg'ı sebepli , patshalar qoyılatug'ın qa'birge emes , al onın' qasındag'ı atızg'a jerlendi . Onın' ornına ulı Yotam patsha boldı .
14027001	Yahuda patshası Yotam1 Yotam jigirma bes jasında patsha boldı ha'm Erusalimde on altı jıl patshalıq etti . Onın' anasının' atı Erusha bolıp , ol Sadoq degen adamnın' qızı edi .
14027002	Yotam da a'kesi Uzziyag'a uqsap , Jaratqan İyenin' na'zerinde tuwrı bolg'an islerdi isledi . Onın' a'kesinen ayırmashlıg'ı , ol Jaratqan İyenin' İbadatxanasına bastırıp kirmedi . Degen menen , xalıq jawızlıqların dawam ete berdi .
14027003	Yotam Jaratqan İyenin' İbadatxanasının' joqarg'ı da'rwazasın saldırdı ha'm qala diywalının' Ofel to'beshigindegi bo'legin on'lap , u'lken jumıslar isledi .
14027004	Bunnan tısqarı , patsha Yahudanın' tawlı u'lkesine bir qansha qalalar qurdırdı , ormanlı jerlerge qorg'anlar menen minaralar saldırdı .
14027005	Ol ammonlardın' patshası menen urısıp , jen'iske eristi . Sol jılı ammonlar Yotamg'a salıq retinde ju'z talant gu'mis , on mın' kor biyday ha'm on mın' kor arpa to'ledi . Ekinshi , u'shinshi jılı da olar solay isledi .
14027006	Yotam Qudayı Jaratqan İyege boysınıp jasag'anı ushın , qu'diretli patshag'a aylandı .
14027007	Yotamnın' basqa isleri , ju'rgizgen barlıq urısları ha'm basqa is-ha'reketleri İzrail ha'm Yahuda patshalarının' jılnama kitabında jazılg'an .
14027008	Yotam jigirma bes jasında patsha boldı ha'm Erusalimde on altı jıl patshalıq etti .
14027009	Yotam o'lip , ata-babalarına qosıldı ha'm Dawıttın' qalasına jerlendi . Onın' ornına ulı Axaz patsha boldı .
14028001	Yahuda patshası Axaz1 Axaz jigirma jasında patsha bolıp , Erusalimde on altı jıl patshalıq etti . Ol babası Dawıtqa uqsamadı , Jaratqan İyenin' na'zerinde tuwrı bolg'an islerdi islemedi .
14028002	Axaz İzrail patshalarının' jolınan ju'rdi . Ha'tte , Baallarg'a tabınıw ushın quyma but mu'sinlerin isletti .
14028003	Ol Ben-Hinnom oypatlıg'ında qurbanlıqlar jandırdı , ha'tte , Jaratqan İye İzrail xalqının' aldınan quwıp jibergen milletlerdin' jerkenishli da'stu'rlerine eliklep , o'z ulın otqa jag'ıp qurban etti .
14028004	Ol sıyınıw orınlarında , ha'r bir biyiklikte ha'm qoyıw japıraqlı terektin' astında qurbanlıqlar berip , tu'tetkiler tu'tetti .
14028005	Sol sebepli Qudayı Jaratqan İye Axazdı Aram patshasının' qolına berdi . Aramlılar onı jen'ip , xalqınan ko'p adamlardı tutqın etip , Damaskke alıp ketti . Bunnan tısqarı , onı İzrail patshasının' da qolına berdi . İzrail patshası Axazdı u'lken qırg'ıng'a ushırattı .
14028006	İzrail patshası Remaliya ulı Peqax bir ku'nde Yahuda a'skerlerinen bir ju'z jigirma mın' bahadır jawıngerdi o'ltirdi . Sebebi olar ata-babalarının' Qudayı Jaratqan İyeni ta'rk etken edi .
14028007	Efrayımlı Zixriy atlı batır a'sker patshanın' ulı Maaseyanı , saray basqarıwshısı Azriqamdı ha'm patshanın' bas wa'ziri Elqananı o'ltirdi .
14028008	İzraillılar o'zlerinin' tuwısqanı bolg'an yahudalılardan eki ju'z mın' hayal ha'm balalardı tutqın qılıp , ko'p olja menen birge Samariyag'a alıp ketti .
14028009	Samariyada Jaratqan İyenin' Oded atlı payg'ambarı bar edi . Ol qaytıp kiyatırg'an la'shkerlerdin' aldınan shıg'ıp , olarg'a bılay dedi : « Ata-babaların'ızdın' Qudayı Jaratqan İye Yahuda xalqına g'a'zeplengeni ushın olardı sizlerge ta'slim etti . Biraq sizlerdin' olardı qanday qa'ha'rge minip qırg'anın'ız aspang'a jetip bardı .
14028010	Bul az bolg'anday , endi bolsa Yahuda ha'm Erusalim turg'ınların o'zlerin'izge qul qılmaqshısız . O'zlerin'iz ne , Qudayın'ız Jaratqan İyege hesh gu'na qılmadın'ız ba ?
14028011	Sonlıqtan mag'an qulaq salıp , tutqıng'a alg'an tuwısqanların'ızdı izge qaytarın'lar ! O'ytkeni , Jaratqan İyenin' lawlag'an g'a'zebi u'stin'izge do'nip tur ! »
14028012	Sonda Efrayım xalqının' ayırım ko'semleri : Ehoxanan ulı Azariya , Meshillemot ulı Berexiya , Shallum ulı Xizkiya ha'm Xadlay ulı Amasa urıstan qaytqanlarg'a qarsı turıp :
14028013	« Tutqınlardı bul jerge alıp kelmen'ler . Bizler Jaratqan İyenin' aldında ayıplı bolıp qalamız . Yamasa gu'na ha'm ayıplarımızdı ja'ne de ko'beytiwdi qa'leysizler me ? Onısız da ayıplarımız ko'p , Jaratqan İyenin' lawlag'an g'a'zebi İzraildın' u'stine do'nip tur » , — dedi .
14028014	Sonda a'skerler tutqınlar menen oljalardı ko'semler menen pu'tkil jıyın turg'an jerge qaldırıp ketti .
14028015	Joqarıda atı atalg'an to'rt ko'sem orınlarınan turıp , tutqınlarg'a g'amxorlıq etti . Olardın' kiyimi joqlarına oljadag'ı kiyimlerden alıp , kiyim kiygizdi , ayaq kiyim berdi , ishkizip-jegizdi , jaralarına may jaqtı . Haldan tayg'anların eshekke mingizip , ha'mmesin palma ag'ashları o'setug'ın Erixo qalasındag'ı ag'ayinlerine alıp bardı . Keyin o'zleri Samariyag'a qayttı .
14028016	Sol arada patsha Axaz ja'rdem sorap , Assiriya patshasına elshi jiberdi .
14028017	Sebebi edomlılar qaytadan Yahudag'a hu'jim jasap , adamların tutqın etip , alıp ketken edi .
14028018	Bunın' u'stine , filistler Yahudanın' batısındag'ı taw eteklerindegi ha'm qublasındag'ı qalalarg'a shabıwıl jasap , Beyt-Shemesh , Ayyalon , Gederot qalaların , sonday-aq Soxo , Timna , Gimzo qalaların a'tirapındag'ı awılları menen qosa basıp alıp , ol jerlerge qonıslanıp aldı .
14028019	Jaratqan İye Yahudanı patshası Axazdın' kesirinen ayaq-astı qıldı . Axaz Yahudanı gu'nag'a baslap , o'zi de Jaratqan İyege opasızlıq etken edi .
14028020	Solay etip , Assiriya patshası Tilgat-Pilneser Axazg'a keldi . Biraq ol ja'rdem beriwdin' ornına , onı qısqıg'a ala basladı .
14028021	Axaz Jaratqan İyenin' İbadatxanasındag'ı , o'zinin' sarayındag'ı ha'm ha'kimlerinin' u'ylerindegi bahalı na'rselerdi alıp , Assiriya patshasına salıq retinde berdi . Biraq bul da og'an ja'rdem bermedi .
14028022	Awır ku'nlerdi basınan keshirip atırsa da , Axaz Jaratqan İyege degen opasızlıg'ın burıng'ıdan da ku'sheytti . Awa , ol — patsha Axaz-da' !
14028023	Ol : « Aram patshalarının' qudayları olarg'a ja'rdem berip kelmekte . Endi olarg'a qurbanlıq bersem , olar da mag'an ja'rdem berer » , — dep oylap , o'zin jen'iliske ushıratqan Damask qalasının' qudaylarına qurbanlıqlar berdi . Biraq , tilekke qarsı , olar Axazdın' o'zinin' ha'm pu'tkil İzraildın' qulawına sebepshi boldı .
14028024	Axaz Qudaydın' İbadatxanasındag'ı buyımlardı jıynap , maydaladı . Ja'ne , Jaratqan İyenin' İbadatxanasının' qapıların japtırıp tasladı ha'm Erusalim ko'shelerinin' ha'r bir mu'yeshine qurbanlıq orınlar qurdırdı .
14028025	Ol basqa qudaylarg'a arnap tu'tetkiler tu'tetiw ushın , Yahudanın' ha'r bir qalasına sıyınıw orınların qurıp , ata-babalarının' Qudayı Jaratqan İyeni g'a'zeplendirdi .
14028026	Axazdın' basqa isleri ha'm barlıq is-ha'reketleri bastan ayag'ına shekem Yahuda ha'm İzrail patshalarının' jılnama kitabında jazılg'an .
14028027	Axaz o'lip ata-babalarına qosıldı ha'm Erusalim qalasında jerlendi . Biraq onı İzrail patshalarının' mazarına qoymadı . Onın' ornına ulı Xizkiya patsha boldı .
14029001	Yahuda patshası Xizkiya1 Xizkiya jigirma bes jasında patsha bolıp , Erusalimde jigirma tog'ız jıl patshalıq etti . Onın' anasının' atı Abiya bolıp , ol Zexariyanın' qızı edi .
14029002	Ol da atası Dawıtqa uqsap , Jaratqan İyenin' na'zerinde tuwrı bolg'an islerdi isledi . Xizkiyanın' İbadatxananı pa'klewi
14029003	Xizkiya o'z patshalıg'ının' birinshi jılının' birinshi ayında Jaratqan İyenin' İbadatxanasının' qapıların ashıp , olardı du'zettirdi .
14029004	Son'ınan ruwxaniyler menen lebiylilerdi shaqırtıp , İbadatxananın' shıg'ıs ta'repindegi maydang'a jıynadı ha'm
14029005	olarg'a bılay dedi : « Lebiyliler , meni tın'lan'lar ! O'zlerin'izdi tazalanıw ra'siminen o'tkerip , pa'klenin'ler , ata-babaların'ızdın' Qudayı Jaratqan İyenin' İbadatxanasın da pa'klen'ler ! Haram na'rselerdi bul Muxaddes orınnan shıg'arıp taslan'lar !
14029006	Ata-babalarımız opasızlıq qılıp , Qudayımız Jaratqan İyenin' na'zerinde jaman bolg'an islerdi isledi ha'm Onı ta'rk etti . Olar Jaratqan İyenin' qonısınan ju'z burıp , Og'an arqasın qarattı .
14029007	Olar İbadatxana ha'wlisinin' qapıların jawıp taslap , shıraların da o'shirip qoydı . İzraildın' Qudayının' Muxaddes ornında tu'tetkiler de tu'tetpey , jandırılatug'ın qurbanlıqlardı da usınbay qoydı .
14029008	Sol sebepli , Yahuda menen Erusalim Jaratqan İyenin' g'a'zebine ushıradı . O'z ko'zlerin'iz benen ko'rgenin'izdey , Jaratqan İyenin' olarg'a islegenleri basqalardı qorqıtıp , hu'reylerin ushırdı .
14029009	Qaran'lar , sonlıqtan a'kelerimiz qılıshtan qaza taptı , ul-qızlarımız benen hayallarımız tutqında ju'r .
14029010	Endi men bizlerge degen lawlag'an g'a'zebinen qaytıwı ushın , İzraildın' Qudayı Jaratqan İye menen kelisim du'ziwdi qa'leymen .
14029011	Balalarım , biypa'rwa bolman'lar ! Sebebi Jaratqan İye sizlerdi O'zinin' aldında turıp xızmet etiwin'iz ha'm qurbanlıqlar jag'ıwın'ız ushın tan'lap alg'an edi » .
14029012	Sonda mına lebiyliler xızmetti basladı : Qohat urpag'ınan : Amasay ulı Maxat , Azariya ulı Yoel ; Merariy urpag'ınan : Abdiy ulı Kish , Ehallelel ulı Azariya ; Gershon urpag'ınan : Zimma ulı Yoax , Yoax ulı Eden ;
14029013	Elisafan urpag'ınan : Shimriy ha'm Eiel ; Asaf urpag'ınan : Zexariya ha'm Mattaniya ;
14029014	Heman urpag'ınan : Exiel ha'm Shimey ; Edutun urpag'ınan : Shemaya ha'm Uzziel .
14029015	Bul lebiyliler tuwısqanların jıynap alıp , pa'kleniw ra'siminen o'tti . Son'ınan patshanın' buyrıg'ı boyınsha , Jaratqan İyenin' so'zine muwapıq , Onın' İbadatxanasın pa'klewge keldi .
14029016	Ruwxaniyler Jaratqan İyenin' İbadatxanasın pa'klew ushın ishke kirip , onnan tapqan haram na'rselerdin' ba'rin ha'wlige shıg'ardı . Lebiyliler olardı alıp , Kidron sayına aparıp tasladı .
14029017	Olar birinshi aydın' birinshi ku'ni pa'klewdi baslap , sol aydın' segizinshi ku'ni İbadatxana aywanına jetti . Olar ja'ne segiz ku'n İbadatxananın' o'zin pa'kledi ha'm birinshi aydın' on altınshı ku'ni pa'klew isin juwmaqladı .
14029018	Son'ınan patsha Xizkiyag'a barıp : « Bizler Jaratqan İyenin' İbadatxanasın , jandırılatug'ın qurbanlıqlar beriletug'ın orındı ha'm og'an tiyisli ha'mme na'rselerdi , muxaddes nanlar qoyılatug'ın stoldı ha'm og'an tiyisli barlıq na'rselerdi tolıq pa'kledik .
14029019	Axaz patshanın' o'z hu'kimdarlıg'ı waqtında Qudayg'a biyopalıq etip , shıg'arıp taslag'an na'rselerin tayarlap , pa'kledik . Olar ha'zir Jaratqan İyenin' qurbanlıq ornının' janında tur » , — dedi . İbadatxana xızmetinin' tikleniwi
14029020	Erten'ine patsha Xizkiya erte turıp , qala ha'kimlerin jıynadı ha'm olardı ertip , Jaratqan İyenin' İbadatxanasına jol aldı .
14029021	Olar patshalıq , Muxaddes orın ha'm Yahuda xalqı ushın gu'naların o'tew qurbanlıg'ı etip jeti bug'a , jeti qoshqar , jeti toqlı ha'm jeti teke alıp keldi . Patsha Xaron urpaqlarınan bolg'an ruwxaniylerge bulardı Jaratqan İyenin' qurbanlıq ornı u'stinde qurbanlıqqa beriwdi buyırdı .
14029022	Ruwxaniyler da'slep toqlılardı soyıp , qanın qurbanlıq orıng'a septi . Son'ınan qoshqarlardı soyıp , qanın qurbanlıq orıng'a septi , keyin qozılardı soyıp , qanın qurbanlıq orıng'a septi .
14029023	Aqırında , gu'na qurbanlıg'ı ushın berilgen tekelerdi patsha menen pu'tkil ja'miyettin' aldına alıp keldi . Olar tekelerdin' u'stine qolların qoydı .
14029024	Keyin ruwxaniyler tekelerdi soyıp , qanın pu'tkil İzrail xalqının' gu'nalardan tazalanıwı ushın , gu'nanın' qunı retinde qurbanlıq orıng'a septi . Sebebi patsha jandırılatug'ın qurbanlıqlar ha'm gu'na qurbanlıqları pu'tkil İzrail xalqı ushın berilsin , dep buyırg'an edi .
14029025	Son'ınan patsha Dawıttın' , onın' wa'liyi Gadtın' ha'm payg'ambarı Natannın' ko'rsetpesine muwapıq , lebiylilerge kimbal , arfa ha'm lira berip , olardı Jaratqan İyenin' İbadatxanasına ornalastırdı . Usılay islewdi Jaratqan İye O'z payg'ambarları arqalı buyırg'an edi .
14029026	Lebiyliler Dawıttın' saz a'sbapları menen , ruwxaniyler ka'rnaylar menen o'z orınların iyeledi .
14029027	Xizkiya jandırılatug'ın qurbanlıqtı qurbanlıq orında usınıwdı buyırdı . Qurbanlıqlar jandırıla baslag'anda , ka'rnaylarg'a ha'm İzrail patshası Dawıttın' saz a'sbaplarına qosılıp , Jaratqan İyege arnap qosıqlar aytıla basladı .
14029028	Qurbanlıq jandırılıp bolıng'ansha , pu'tkil jıynalg'anlar ta'jim etip , qosıqshılar qosıq aytıp , ka'rnayshılar ka'rnayların shertip turdı .
14029029	Qurbanlıq beriw tamam bolg'anda , patsha ha'm onın' janındag'ılar dizelerin bu'gip , sıyındı .
14029030	Patsha Xizkiya ha'm onın' xızmetshileri lebiylilerge Dawıttın' ha'm wa'liy Asaftın' so'zleri menen Jaratqan İyege alg'ıs-maqtaw aytıwdı buyırdı . Olar quwanısh penen alg'ıs-maqtaw ayttı , sıyındı ha'm ta'jim etti .
14029031	Keyin Xizkiya : « Mine , sizler o'zlerin'izdi Jaratqan İyege bag'ıshladın'lar . Endi jaqınıraq kelip , Jaratqan İyenin' İbadatxanasına qurbanlıqlar ha'm minnetdarshılıq qurbanlıqların alıp kelin'ler » , — dedi . Sonda jıynalg'anlar qurbanlıqlar ha'm minnetdarshılıq qurbanlıqların berdi . Ayırım qa'lewshiler bolsa , jandırılatug'ın qurbanlıqlar alıp keldi .
14029032	Xalıq alıp kelgen jandırılatug'ın qurbanlıqlardın' ulıwma sanı mınaday boldı : jetpis bug'a , ju'z qoshqar , eki ju'z toqlı . Bulardın' ha'mmesi Jaratqan İyege arnap jandırıw ushın alıp kelingen edi .
14029033	Basqa muxaddes qurbanlıqlar ushın da altı ju'z bas iri mal , u'sh mın' bas mayda mal da alıp kelindi .
14029034	Biraq ruwxaniyler dım az bolg'anlıqtan , jandırılatug'ın qurbanlıqlardın' terisin sılıp u'lgere almay atırg'an edi . Sol sebepli is tamam bolg'ansha ha'm basqa ruwxaniyler pa'kleniw ra'siminen o'tip bolg'ansha , lebiyli tuwısqanları olarg'a ja'rdem berdi . Sebebi lebiyliler pa'kleniw ra'simine ruwxaniylerge qarag'anda itibarlıraq edi .
14029035	Tatıwlıq qurbanlıqlarının' mayı ha'm jandırılatug'ın qurbanlıqlar ha'm onın' menen beriletug'ın ishimlik sadaqaları mol boldı . Usılayınsha Jaratqan İyenin' İbadatxanasının' xızmeti qayta tiklendi .
14029036	Xizkiya ha'm pu'tkil xalıq Qudaydın' xalıq ushın islegen islerine quwandı . Sebebi bul is qısqa waqıt ishinde ju'z berdi .
14030001	Qutqarılıw bayramına tayarlıq1 Xizkiya pu'tkil İzrail ha'm Yahudag'a xabar jiberip , Efrayım ha'm Menashshe urıwlarına da xat jazıp , olardı İzraildın' Qudayı Jaratqan İyege arnap Qutqarılıw bayramın nıshanlaw ushın Erusalimdegi Jaratqan İyenin' İbadatxanasına mira't etti .
14030002	Patsha , onın' wa'zirleri ha'm Erusalimdegi pu'tkil jıyın ken'esip , bayramdı ekinshi ayda o'tkeriwdi sheshti .
14030003	Olar bayramdı belgilengen waqıtta , birinshi ayda o'tkere almag'an edi . Sebebi pa'kleniw ra'siminen o'tken ruwxaniyler jetkiliksiz boldı ha'm xalıq ta Erusalimge jıynalıp u'lgermedi .
14030004	Bul usınıs patshag'a da , pu'tkil jıyıng'a da unadı .
14030005	Solay etip , olar pu'tkil İzrail boylap , qubladag'ı Beer-Shebadan arqadag'ı Dang'a shekemgi pu'tkil xalıq İzraildın' Qudayı Jaratqan İyege arnap Qutqarılıw bayramın nıshanlaw ushın Erusalimge kelsin dep ja'riyalawdı sheshti . Sebebi bul bayram jazılg'ang'a say ulıwma xalıqlıq bayram sıpatında nıshanlanbay kiyatırg'an edi .
14030006	Patshanın' buyrıg'ı boyınsha , shabarmanlar patshanın' ha'm onın' xızmetkerlerinin' jazg'an xatın pu'tkil İzrail ha'm Yahuda boylap tarattı . Onda bılay dep jazılg'an edi : « İzrail xalqı , İbrayımnın' , Isaqtın' ha'm İzraildın' Qudayı Jaratqan İyege qaytın'lar ! Sonda Ol da sizlerge , Assiriya patshalarının' qolınan aman qalg'anlarg'a qaytadı .
14030007	Ata-babalarının' Qudayı Jaratqan İyege opasızlıq etken ata-babaların'ız ha'm tuwısqanların'ız sıyaqlı bolman'lar ! Ko'rip turg'anın'ızday , Jaratqan İye olardı qorqınıshlı ko'riniske alıp keldi .
14030008	Ata-babaların'ız sıyaqlı qaysar bolmay , Jaratqan İyege boysının'lar ! Onın' ma'n'gige muxaddes qılg'an Muxaddes ornına kelip , u'stin'izge do'nip turg'an Onın' lawlag'an g'a'zebinin' basılıwı ushın , Qudayın'ız Jaratqan İyege xızmet etin'ler !
14030009	Eger Jaratqan İyege ju'z bursan'ız , ag'ayinlerin'izdi ha'm balaların'ızdı tutqında uslap turg'anlar olarg'a rehim etip , olardı usı elge qaytaradı . Sebebi Qudayın'ız Jaratqan İye miyrimli ha'm rehimli . Eger Og'an qaytsan'ız , Ol sizlerden ju'z burmaydı » .
14030010	Solay etip , shabarmanlar Efrayım ha'm Menashshe jerlerin Zebulong'a shekem qalama-qala aralap shıqtı . Biraq adamlardın' ko'pshiligi jarshılardın' u'stinen ku'lip , masqaraladı .
14030011	Degen menen , Asher , Menashshe ha'm Zebulon urıwlarının' ayırımları boysınıp , Erusalimge keldi .
14030012	Ju'reklerine birlik ruwxın sıylag'an Jaratqan İyenin' qolı da Yahuda u'stinde bolıp , xalıqta patsha ha'm onın' wa'zirlerinin' Jaratqan İyenin' so'zi boyınsha bergen buyrıg'ın orınlawg'a degen qa'lew tuwdırdı .
14030013	Ekinshi ayda Ashıtqısız nan bayramın nıshanlaw ushın , ju'da' u'lken alaman Erusalimge jıynaldı .
14030014	Olar iske kirisip , Erusalimdegi jat qudaylarg'a arnalg'an qurbanlıq orınlardı ha'm tu'tetki tu'tetiletug'ın barlıq qurbanlıq orınlardı qıyratıp , Kidron sayına ılaqtırdı .
14030015	Ekinshi aydın' on to'rtinshi ku'ni olar Qutqarılıw bayramına arnalg'an qurbanlıq qozısın shaldı . Ruwxaniyler menen lebiyliler uyalıp qalıp , o'zlerin pa'kledi ha'm Jaratqan İyenin' İbadatxanasına jandırılatug'ın qurbanlıqlar alıp keldi .
14030016	Keyin olar Qudaydın' adamı Muwsanın' nızamı boyınsha , o'z orınların iyeledi . Ruwxaniyler lebiyliler a'kelip bergen qurbanlıq qanın alıp , qurbanlıq orıng'a septi .
14030017	Xalıq arasında o'zlerin pa'klemegen adamlar ko'p edi . Sonlıqtan tazalanıw ra'siminen o'tpegenlerdin' Qutqarılıw qurbanlıg'ın soyıw ha'm olardı Jaratqan İyege bag'ıshlaw lebiylilerge ju'klendi .
14030018	Xalıqtın' ko'pshiligi , a'sirese Efrayım , Menashshe , İssaxar ha'm Zebulon urıwlarınan kelgenlerdin' ko'bisi pa'kleniw ra'siminen o'tpegen bolsa da , Qutqarılıw bayramının' asınan jep , qag'ıydanı buzdı . Biraq Xizkiya olar ushın bılay dep duwa etti : « O , iygilikli Jaratqan İye !
14030019	Bul adamlar Muxaddes orınnın' nızamına say o'zlerin pa'klemegen bolsa da , olar ata-babalarının' Qudayı — Quday İyeni shın ju'rekten izledi , sonlıqtan olardın' ha'r birin keshire go'r ! »
14030020	Jaratqan İye Xizkiyanın' duwasın esitti ha'm xalıqtı keshirdi .
14030021	Erusalimge jıynalg'an izraillılar jeti ku'n dawamında u'lken quwanısh penen Ashıtqısız nan bayramın nıshanladı . Lebiyliler menen ruwxaniyler Jaratqan İyeni ta'riyiplewge arnalg'an saz a'sbapları menen ha'r ku'ni Jaratqan İyege arnap alg'ıs-maqtaw ayttı .
14030022	Xizkiya Jaratqan İyege degen xızmetlerin sheberlik penen atqarg'an lebiylilerdi jigerlendirdi . Xalıq jeti ku'n dawamında tatıwlıq qurbanlıqların berdi , ata-babalarının' Qudayı Jaratqan İyege alg'ıslar aytıp , bayram asınan jedi .
14030023	Pu'tkil jıyın bayramdı ja'ne jeti ku'nge sozıwg'a qarar etti . So'ytip , olar ja'ne jeti ku'n quwanısh penen bayram qıldı .
14030024	Yahuda patshası Xizkiya jıynalg'anlarg'a mın' bug'a ha'm jeti mın' qoy-eshki berdi . Al ha'meldarlar bolsa , mın' bug'a ha'm on mın' qoy-eshki berdi . Ju'da' ko'p ruwxaniyler pa'klew ra'siminen o'tken edi .
14030025	Pu'tkil Yahuda xalqı , ruwxaniyler , lebiyliler , İzraildan kelgenler , İzraildan kelip Yahudada jasap atırg'an jat jerliler quwanıshqa tolg'an edi .
14030026	Erusalimde ullı quwanısh hu'kim su'rdi . Sebebi İzraildın' patshası Dawıt ulı Sulaymannın' da'wirinen beri Erusalimde bunday bayram bolıp ko'rmegen edi .
14030027	Ruwxaniyler menen lebiyliler xalıqqa pa'tiya berdi . Quday olardı esitti , olardın' duwaları ko'klerge , Onın' muxaddes ma'kanına jetip bardı .
14031001	Xizkiya kirgizgen o'zgerisler1 Bayram tolıq tamam bolg'annan keyin , og'an qatnasqan izraillılardın' barlıg'ı Yahuda qalalarına barıp , kiyeli taslardı maydalap , kiyeli ag'ashların kesip tasladı . Olar pu'tkil Yahuda , Benyamin , Efrayım ha'm Menashshe jerlerindegi sıyınıw orınların ha'm qurbanlıq orınların birde birewin qaldırmay buzıp tasladı . Son'ınan izraillılar o'z qalalarına , o'z iyeliklerine qayttı .
14031002	Xizkiya ruwxaniyler menen lebiylilerdi atqaratug'ın wazıypalarına qarap , toparlarg'a bo'ldi . Olardın' ayırımlarına jandırılatug'ın qurbanlıqlardı ha'm tatıwlıq qurbanlıqların usınıw , ayırımlarına Jaratqan İyenin' ma'kanının' da'rwazalarında xızmet etiw , ayırımlarına ta'riyiplew ha'm alg'ıs-maqtaw qosıqların aytıw tapsırıldı .
14031003	Patsha Jaratqan İyenin' nızamına muwapıq , ha'r ku'ni azanda ha'm keshte , Shabbat ku'nleri , Jan'a ay bayramında ha'm Jaratqan İyenin' Nızamında belgilengen bayramlarda usınılatug'ın jandırılatug'ın qurbanlıqlar ushın o'z mal-mu'lkinen mallar ajırattı .
14031004	Ruwxaniyler menen lebiylilerdin' o'zlerin Jaratqan İyenin' Nızamın orınlawg'a bag'ıshlawı ushın , patsha Erusalimde jasaytug'ın xalıqqa ruwxaniyler menen lebiylilerge tiyisli bolg'an payların berip turıwdı buyırdı .
14031005	Bul pa'rman ja'riyalanıwdan-aq , izraillılar biydaydın' , jan'a sharaptın' , za'ytu'n mayının' , paldın' , jerden o'ngen barlıq o'nimlerdin' birinshi zu'ra'a'tinen saqıylıq penen alıp kele basladı . Sonday-aq qollarında bar bolg'annan mol etip u'sir berdi .
14031006	Yahuda qalalarında jasap atırg'an izraillılar menen yahudalılar da o'z su'riw ha'm padalarınan u'sir berdi , ja'ne Qudayı Jaratqan İyege arnalg'an muxaddes zatlarınan da u'sir berip , olardı bir jerge jıynap u'yin-u'yin qıldı .
14031007	Olar bul isti u'shinshi ayda baslap , jetinshi ayda tamamladı .
14031008	Patsha Xizkiya ha'm onın' ha'meldarları kelip , u'yinlerdi ko'rgende , Jaratqan İyege alg'ıs aytıp , Onın' xalqı İzrailg'a pa'tiyasın berdi .
14031009	Xizkiya ruwxaniyler menen lebiylilerden bul u'yinler haqqında sorag'anda ,
14031010	Sadoq tiyresinen bolg'an bas ruwxaniy Azariya juwap berip : « Xalıq Jaratqan İyenin' İbadatxanasına sadaqaların alıp kele baslag'annan beri , tamag'ımız toq , artıp ta qalmaqta . Jaratqan İye O'z xalqın jarılqag'anlıqtan , awısıg'ının' o'zi ag'ıl-tegil » , — dedi .
14031011	Sonda Xizkiya Jaratqan İyenin' İbadatxanasına zat saqlanatug'ın bo'lmeler qurıwdı buyırdı ha'm olar qurıldı .
14031012	Bul bo'lmelerge barlıq sadaqalar , u'sirler , bag'ıshlang'an zatlar sadıqlıq penen aparıp qoyıldı . Bul islerdin' basında lebiyli Kenaniya turdı , al inisi Shimey onın' orınbasarı boldı .
14031013	Patsha Xizkiya ha'm Qudaydın' İbadatxanasının' basqarıwshısı Azariyanın' tapsırması boyınsha , Exiel , Azaziya , Naxat , Asahel , Erimot , Yozabad , Eliel , İsmaxiya , Maxat ha'm Benaya Kenaniya menen onın' inisi Shimeydin' qol astında baqlawshılar xızmetin atqara basladı .
14031014	İbadatxananın' Shıg'ıs da'rwazasının' qarawılı lebiyli İmna ulı Qore Qudayg'a ıqtıyarlı tu'rde berilgen qurbanlıqlarg'a juwapker bolıp , ol Jaratqan İyege atalg'an sıylardı ha'm bag'ıshlap , arnawlı tu'rde berilgen sıylardı bo'lip beriw wazıypasın alıp bardı .
14031015	Eden , Minamin , Eshua , Shemaya , Amariya ha'm Shekaniya ruwxaniyler jasap atırg'an qalalarda ruwxaniylerge tiyisli u'leslerin toparları boyınsha , u'lken-kishisine birdey etip bo'lip beriwde Qorege ja'rdemlesti .
14031016	Bunnan tısqarı , Jaratqan İyenin' İbadatxanasına kirip , o'zinin' wazıypası ha'm toparına say ondag'ı ku'ndelikli jumıslardı atqaratug'ın u'sh jas ha'm onnan joqarı bolg'an , shejirege kirgizilgen erkeklerge ,
14031017	sonday-aq , a'wladları boyınsha shejirege kirgizilgen ruwxaniylerge , jigirma ha'm onnan joqarı jastag'ı lebiylilerge wazıypaları menen toparlarına say u'les bo'lip berdi .
14031018	Ja'ne de , ruwxaniyler menen lebiylilerdin' shejirege kirgizilgen na'restelerine , hayallarına ha'm ul-qızlarına da u'les tiydi . Sebebi olar o'zlerin sadıqlıq penen Qudayg'a bag'ıshlag'an edi .
14031019	Qalalarının' a'tirapındag'ı awıllarda jasap atırg'an Xaron urpaqlarınan bolg'an ruwxaniylerge kelsek , olardan bolg'an barlıq erkeklerge ha'm lebiylilerdin' shejiresine kirgen ha'r bir adamg'a tiyisli u'lesin beriw ushın atları atalıp , ayırım adamlar tayınlandı .
14031020	Xizkiya pu'tkil Yahuda boylap usılay is alıp bardı . Ol Qudayı Jaratqan İyenin' na'zerinde iygilikli , tuwrı ha'm hadal islerdi isledi .
14031021	Ol Qudaydın' İbadatxanasındag'ı xızmette ha'm Nızam menen buyrıqlarg'a a'mel qılıw islerinde neler islegen bolsa da , Qudayına boysınıp , shın ju'rekten ha'reket etti . Na'tiyjede ol tabısqa eristi .
14032001	Sanxeribtin' abay etiwi1 Xizkiyanın' sadıqlıq penen islegen usınday islerinen keyin , Assiriya patshası Sanxerib kelip , Yahudag'a hu'jim jasadı . Ol qorg'anlı qalaların qamal qılıp , basıp alıwdı oyladı .
14032002	Sanxeribtin' Erusalimge kelip , urıs ashpaqshı bolg'anın ko'rgen Xizkiya ,
14032003	wa'zirleri ha'm a'skerbasıları menen qala sırtındag'ı suw ko'zlerin pitep taslawdı ken'esti . Olar da patshanı qolladı .
14032004	Ko'p xalıq jıynalıp : « Assiriya patshaları ne ushın mol suwg'a iye bolar eken ? » — dep , el boylap ag'ıp turg'an barlıq suw ko'zlerin pitep , da'ryalardı bo'gep tasladı .
14032005	Xizkiya ku'shin toplap , diywallardın' jıg'ılg'an jerlerin qayta tiklep , u'stine minaralar saldı . Ol diywal sırtınan tag'ı bir diywal o'rdirip , Dawıttın' qalasındag'ı Millonı bekkemledi . Ja'ne de , ol ko'plegen qural-jaraqlar ha'm qalqanlar isletti .
14032006	Patsha xalıqqa a'skerbasılar tayınlap , olardı qala da'rwazası aldındag'ı maydang'a jıynadı ha'm bılay dep jigerlendirdi :
14032007	« Ku'shli ha'm ma'rt bolın'lar ! Assiriya patshası ha'm onın' sansız ordası sebepli qorqıp , ruwxların'ız tu'spesin ! Sebebi bizler menen Bolg'an , olar menen bolg'annan ku'shlirek !
14032008	Olar ta'repte adam ku'shi bolsa , bizler ta'repte bizlerge ja'rdem beretug'ın ha'm bizler ushın urısatug'ın Qudayımız Jaratqan İye bar » . Xalıq Yahuda patshası Xizkiyanın' so'zlerinen jigerlendi .
14032009	Bunnan keyin , Assiriya patshası Sanxerib pu'tkil la'shkerleri menen Laxish qalasın qamal qılıp turg'an waqıtta , Yahuda patshası Xizkiyag'a ha'm Erusalimdegi pu'tkil Yahuda xalqına mına xabardı jetkeriw ushın o'z xızmetkerlerin Erusalimge jiberdi :
14032010	« Assiriya patshası Sanxerib bılay deydi : „ Sizler nen'izge isenip , qamal ishinde qalg'an Erusalimde otırsız ?
14032011	Xizkiya sizlerdi : Qudayımız Jaratqan İye bizlerdi Assiriya patshasının' qolınan qutqaradı , — dep aldap , ashlıq penen sho'lden nabıt qılmaqshı .
14032012	Qudayg'a arnalg'an sıyınıw orınların ha'm qurbanlıq orınların qıyratıp , Yahuda ha'm Erusalim xalqına : Tek bir qurbanlıq orında Qudayg'a sıyınıp , tek onın' u'stinde qurbanlıqlardı tu'tetip jandırın'lar , — degen usı Xizkiya emes pe ?
14032013	Rasında da , men ha'm menin' ata-babalarımnın' basqa ellerdin' xalıqlarına ne islegenimizdi bilmeysizler me ? Sol jerdegi xalıqlardın' qudayları o'z jerin menin' qolımnan qutqara aldı ma ?
14032014	Ata-babalarım tolıq qırıp taslag'an usı xalıqlardın' qudaylarının' qaysı biri o'z xalqın menin' qolımnan qutqara aldı ? Solay eken , qalayınsha sizlerdin' Qudayın'ız sizlerdi menin' qolımnan qutqara aladı ?
14032015	Xizkiyanın' o'zlerin'izdi aldap , joldan urıwına jol qoyman'lar ! Og'an isenben'ler ! Sebebi hesh bir xalıqtın' yaki patshalıqtın' qudayı o'z xalqın menin' qolımnan yamasa ata-babalarımnın' qolınan qutqara almag'an . Endi sizlerdi menin' qolımnan qutqara alatug'ınday , Qudayın'ız kim bolıptı ? ! “ »
14032016	Sanxeribtin' xızmetkerleri Quday İyege ha'm Onın' qulı Xizkiyag'a qarsı tag'ı bir talay so'zler ayttı .
14032017	Bunın' u'stine , Sanxerib İzraildın' Qudayı Jaratqan İyege til tiygizip xat jazıp , Og'an qarsı mına so'zlerdi aytıptı : « Basqa jerlerdin' qudaylarının' o'z xalqın mennen qutqara almag'anınday , Xizkiyanın' Qudayı da O'z xalqın menin' qolımnan qutqara almaydı » .
14032018	Xattı alıp kelgenler bul so'zlerdi diywal u'stindegi Erusalim turg'ınlarına qaray evrey tilinde baqırıp ayttı . Olar xalıqtı qorqıtıp , hu'reyin ushırıp , qalanı tezirek qolg'a kirgizbekshi boldı .
14032019	Olar Erusalimnin' Qudayı haqqında jer betindegi basqa xalıqlardın' adam qolı menen jaratılg'an qudayı haqqında aytqanday qılıp so'yledi . Jaratqan İyenin' Xizkiyanı qutqarıwı
14032020	Patsha Xizkiya ha'm Amos ulı payg'ambar İyshaya usı ushın duwa etip , ko'klerge qarap jalbarındı .
14032021	Sonda Jaratqan İye O'z perishtesin jiberdi . Perishte Assiriya patshasının' ordasındag'ı barlıq batır jawıngerlerdi , ko'semlerdi ha'm a'skerbasılardı qırıp tasladı . Sanxerib masqara bolıp eline qayttı . Bir ku'ni ol o'z qudayının' butxanasına kirgende , onı o'z ulları qılısh penen o'ltirdi .
14032022	Solay etip , Jaratqan İye Xizkiyanı ha'm Erusalim turg'ınların Assiriya patshası Sanxeribtin' ha'm basqa da dushpanlarının' qolınan qutqardı . Olardı ha'r ta'repleme qorg'ap-saqladı .
14032023	Ko'pler Erusalimge kelip , Jaratqan İyege sıylar , Yahuda patshası Xizkiyag'a qımbatbaha zatlar alıp keldi . Sol waqıttan baslap , Xizkiya barlıq xalıqlar arasında joqarı hu'rmetke eristi . Xizkiyanın' qa'steleniwi , shıpalanıwı ha'm o'liwi
14032024	Sol ku'nleri Xizkiya awırıp , o'lim to'seginde jattı ha'm Jaratqan İyege duwa etti . Ol Xizkiyanı esitip , og'an qa'steliginen du'zeletug'ın belgi berdi .
14032025	Biraq Xizkiya o'zine ko'rsetilgen jaqsılıqqa shu'kirlik etpey , menmensip ketti . Sol sebepli Jaratqan İye og'an , Yahudag'a ha'm Erusalimge g'a'zeplendi .
14032026	Sonda Xizkiyanın' o'zi de , Erusalim turg'ınları da o'zlerinin' menmenligi ushın ta'wbe qıldı . Sonlıqtan Jaratqan İyenin' olarg'a Xizkiyanın' ko'zinin' tirisinde g'a'zebin shashpadı .
14032027	Xizkiya ju'da' bay ha'm abıraylı boldı . Ol o'zinin' gu'mis ha'm altını , qımbatbaha tasları , xosh iyisli zatları , qalqanları ha'm ha'r tu'rli qımbatbaha zatları ushın qaznalar saldırdı .
14032028	Ja'ne de , ol da'n o'nimleri , jan'a sharap ha'm za'ytu'n mayı saqlanatug'ın orınlar , sonday-aq iri ha'm mayda mallar ushın qoralar qurdırdı .
14032029	Quday mol baylıq inam etkenligi sebepli , patsha o'zine qalalar qurdırdı ha'm ko'p sanlı padalar menen su'riwlerge iye boldı .
14032030	Gixon bulag'ının' joqarg'ı ag'ısın pitep taslap , suwın jer astı arqalı Dawıttın' qalasının' batısına ag'ızg'an da usı Xizkiya edi . Ol islegen ha'r bir isinde tabısqa eristi .
14032031	Biraq , Babilon hu'kimdarları jibergen elshiler elde bolg'an belgi haqqında sorastırıw ushın kelgende , Quday sınaw ha'm ju'reginde ne barın biliw ushın , Xizkiyanı o'z erkine qoydı .
14032032	Xizkiyanın' basqa isleri , qılg'an jaqsılıqları Yahuda ha'm İzrail patshalarının' kitabındag'ı Amos ulı İyshaya payg'ambardın' ayanlarında bayan etilgen .
14032033	Xizkiya o'lip , ata-babalarına qosılg'anda , Dawıt a'wladlarının' qa'birlerinin' joqarısına qoyıldı . Pu'tkil Yahuda ha'm Erusalim xalqı og'an hu'rmet ko'rsetti . Onın' ornına ulı Menashshe patsha boldı .
14033001	Yahuda patshası Menashshe1 Menashshe on eki jasında patsha boldı ha'm Erusalimde eliw bes jıl patshalıq etti .
14033002	Ol Jaratqan İyenin' İzrail xalqının' aldınan quwıp jibergen xalıqlardın' jerkenishli jaman islerine eliklep , Jaratqan İyenin' na'zerinde jaman bolg'an islerdi isledi .
14033003	A'kesi Xizkiya qıyratıp taslag'an sıyınıw orınların qayta tikledi , Baallarg'a arnap qurbanlıq orınlar qurdı , kiyeli ag'ashların ornattı ha'm pu'tkil aspan denelerine tabınıp , olarg'a xızmet etti .
14033004	Menashshe Jaratqan İyenin' İbadatxanasına , yag'nıy Jaratqan İyenin' : « Atım ma'n'gige Erusalimde boladı » , — degen İbadatxanasına basqa qudaylarg'a arnap , qurbanlıq orınlar qurdırdı .
14033005	Ol Jaratqan İyenin' İbadatxanasının' eki ha'wlisine de barlıq aspan denelerine arnap qurbanlıq orınlar qurdı .
14033006	Ol Ben-Hinnom oypatlıg'ında o'z ulın otta jandırıp qurbanlıqqa berdi , pal ashtı , belgilerdi jorıdı , duwaxanlıq qıldı , a'rwaq shaqırıwshılarg'a ha'm sıyqırshılarg'a ma'sla'ha't saldı . Ol Jaratqan İyenin' na'zerinde jaman bolg'an islerdi ko'p islep , Onı g'a'zeplendirdi .
14033007	Menashshe o'zi isletken oyma buttı Qudaydın' İbadatxanasına qoydı . Quday Dawıtqa ha'm onın' ulı Sulaymang'a : « Bul İbadatxanada ha'm İzrail urıwları arasınan tan'lap alg'an qalam Erusalimde atımdı ma'n'gige ornataman .
14033008	Eger olar Muwsa arqalı bergen barlıq Nızam , qag'ıyda ha'm pa'rmanlarıma baylanıslı buyrıqlarımdı muqıyatlı tu'rde orınlap jasasa , onda İzrail xalqın o'zlerinin' ata-babalarına belgilep bergen jerden qaytadan quwıp shıg'armayman » , — degen edi .
14033009	Biraq Menashshe Yahuda xalqın ha'm Erusalim turg'ınların joldan azg'ırg'anı sonshelli , İzrail xalqı o'zinin' aldınan Jaratqan İye joq qılg'an xalıqlarınan da ko'birek jamanlıqlar isledi .
14033010	Jaratqan İye Menashshege ha'm onın' xalqına eskertse de , olar qulaq salmadı .
14033011	Sonlıqtan Jaratqan İye olarg'a Assiriya patshasının' a'skerbasıların jiberdi . Olar Menashsheni tutqıng'a aldı , murnına halqa o'tkerip , qola kisen menen kisenledi ha'm onı Babilong'a alıp ketti .
14033012	Ol azap shegip atırıp , Qudayı Jaratqan İyege jalbarındı ha'm ata-babalarının' Qudayı aldında shın ju'rekten bas iydi .
14033013	Ol duwa etti , Jaratqan İye de onın' duwasın qabıl etip , jalbarınıwın esitti . So'ytip , onı ja'ne Erusalimge , o'z taxtına qaytardı . Sonda Menashshe Jaratqan İyenin' haqıyqattan da Quday ekenin bildi .
14033014	Bunnan keyin , Menashshe Dawıttın' qalasının' sırtqı diywalın burıng'ıdan da biyik etip qayta qurdı . Bul diywal oypatlıqtag'ı Gixon bulag'ının' batısınan Ofel to'besin aynala o'tip , Balıq da'rwazasının' kireberisine shekem sozıldı . Patsha Yahudanın' qorg'anlı qalalarının' ha'mmesine a'skerbasılar tayınladı .
14033015	Menashshe Jaratqan İyenin' İbadatxanasınan basqa jerlerdin' qudaylarının' mu'sinlerin , o'zi qoydırg'an butlardı , İbadatxana jaylasqan tawdag'ı ha'm Erusalimdegi barlıq qurbanlıq orınlardı aldırıp , olardı qaladan shıg'arıp tasladı .
14033016	Ol Jaratqan İyenin' qurbanlıq ornın qayta tiklep , onda tatıwlıq ha'm minnetdarshılıq qurbanlıqların usındı ha'm Yahuda xalqına İzraildın' Qudayı Jaratqan İyege xızmet etiwdi buyırdı .
14033017	Degen menen , xalıq sıyınıw orınlarında qurbanlıq beriwin dawam etti . Biraq olar bergen qurbanlıqların Qudayı Jaratqan İyege arnaytug'ın edi .
14033018	Menashshenin' basqa isleri , Qudayına arnalg'an duwası ha'm İzraildın' Qudayı Jaratqan İyenin' atınan og'an aytılg'an wa'liydin' so'zleri İzrail patshalarının' jılnama kitabında jazılg'an .
14033019	Onın' duwası , Qudaydın' og'an rehim etiwi , barlıq gu'naları , opasızlıg'ı , sıyınıw orınlarına qurg'ızg'an butxanalarının' orınları , kiyeli ag'ashları , tabıng'an butları haqqında barlıg'ı Ko'zi ashıqlardın' jılnama kitabında jazılg'an .
14033020	Menashshe o'lip , ata-babalarına qosılg'anda , o'z sarayına jerlendi . Onın' ornına ulı Amon patsha boldı . Yahuda patshası Amon
14033021	Amon jigirma eki jasında patsha bolıp , Erusalimde eki jıl patshalıq etti .
14033022	Amon da a'kesi Menashshege uqsap , Jaratqan İyenin' na'zerinde jaman bolg'an islerdi isledi . Ol a'kesi soqtırg'an barlıq butlarg'a qurbanlıq berip , olarg'a xızmet etti .
14033023	Amon a'kesi Menashshege uqsap , Jaratqan İyege qayta ju'z burmadı , kerisinshe , gu'na islewdi arttıra berdi .
14033024	Amonnın' xızmetshileri og'an qarsı til biriktirip , onı o'z sarayında o'ltirdi .
14033025	Biraq u'lke xalqı patsha Among'a qarsı til biriktirgenlerdin' ha'mmesin o'ltirdi ha'm onın' ornına ulı Yosiyanı patsha etip qoydı .
14034001	Yahuda patshası Yosiya1 Yosiya segiz jasında patsha bolıp , Erusalimde otız bir jıl patshalıq etti .
14034002	Ol Jaratqan İyenin' na'zerinde tuwrı bolg'an islerdi isledi ha'm on'g'a da solg'a da burılmay , babası Dawıttın' jolınan ju'rdi . Yosiya kirgizgen jan'alıqlar
14034003	Yosiya o'z patshalıg'ının' segizinshi jılında , ele jas bolsa da , babası Dawıttın' Qudayın izley basladı . Al o'z patshalıg'ının' on ekinshi jılı Yahuda menen Erusalimdi sıyınıw orınlarınan , kiyeli ag'ashlardan , oyma ha'm quyma butlardın' mu'sinlerinen tazalay basladı .
14034004	Onın' basshılıg'ında Baallarg'a arnalg'an qurbanlıq orınlar buzıp taslandı , olardın' janındag'ı tu'tetki tu'tetiletug'ın orınlar qıyratıldı , kiyeli ag'ashlar menen oyma ha'm quyma butlardın' mu'sinleri maydalanıp , usı butlarg'a qurbanlıq bergenlerdin' qa'birleri u'stine shashıldı .
14034005	Yosiya butqa xızmet etetug'ın ruwxaniylerdin' su'yeklerin o'zlerinin' qurbanlıq orınlarının' u'stinde otqa jaqtı . Usılayınsha ol Yahuda menen Erusalimdi pa'kledi .
14034006	Keyin Yosiya Menashshe , Efrayım , Shimon urıwlarının' qalalarınan Naftaliy jerlerine deyin ha'm olardın' qıyrap qalg'an aymaqlarındag'ı
14034007	qurbanlıq orınlardı , kiyeli ag'ashlardı kesti ha'm butlardı maydalap ezdi . Ol pu'tkil İzrail eli boylap tu'tetki tu'tetiletug'ın orınlardı qıyratıp , son'ınan Erusalimge qaytıp keldi . Nızam kitabının' tabılıwı
14034008	O'z patshalıg'ının' on segizinshi jılında , eldi ha'm İbadatxananı pa'klegennen son' , patsha Yosiya Asaliya ulı Shafandı , qala ha'kimi Maaseyanı ha'm jılnamashı Ehoaxaz ulı Yoaxtı Qudayı Jaratqan İyenin' İbadatxanasın qayta tiklew ushın jiberdi .
14034009	Olar bas ruwxaniy Xilkiyag'a barıp , Qudaydın' İbadatxanasına alıp kelingen barlıq gu'mislerdi og'an berdi . Bosag'adag'ı qadag'alawshı ruwxaniyler bolg'an lebiyliler bul gu'mislerdi Menashshe ha'm Efrayım xalqınan , basqa barlıq izraillılardan , barlıq Yahuda ha'm Benyamin xalqınan , ja'ne Erusalim turg'ınlarınan jıynag'an edi .
14034010	Olar gu'mislerdi Jaratqan İyenin' İbadatxanasındag'ı islerdi baqlaw ushın tayınlang'an adamlarg'a berdi . Baqlawshılar bunı İbadatxananın' buzılg'an jerlerin du'zetip , qayta tiklep atırg'an jumısshılarg'a to'ledi .
14034011	Qarjının' bir bo'legi ustalar menen qurılısshılarg'a da berilip , olar sol gu'mislerge Yahuda patshaları qarawsız qaldırg'an imaratlardı on'law ushın , jonılg'an taslar ha'm bag'analar menen arqalıq ag'ashlar satıp aldı .
14034012	Bul adamlar jumısın hadal isledi . Olardın' u'stinen Merariy urpag'ınan lebiyli Yaxat penen Obadiyanı ha'm Qohat urpag'ınan lebiyli Zexariya menen Meshullamdı baqlawshı etip qoydı . Saz a'sbapların jaqsı shertetug'ın barlıq lebiyliler
14034013	ju'k tasıwshılardı ha'm ha'r bir imarattag'ı ha'mme jumısshılardı baqlap ju'rdi . Lebiylilerden ayırımları xatkerler , qadag'alawshılar ha'm da'rwaza qarawılları xızmetin atqardı .
14034014	Jaratqan İyenin' İbadatxanasına a'kelingen gu'misti alıp shıg'ıp baratırıp , ruwxaniy Xilkiya Jaratqan İyenin' Muwsa arqalı bergen Nızam kitabın tawıp aldı .
14034015	Xilkiya xatker Shafang'a : « Men Jaratqan İyenin' İbadatxanasınan Nızam kitabın taptım » , — dep , kitaptı Shafang'a berdi .
14034016	Shafan kitaptı patshag'a alıp kelip , og'an : « Qulların'ız o'zlerine tapsırılg'annın' ha'mmesin islep atır .
14034017	Olar Jaratqan İyenin' İbadatxanasındag'ı bar gu'mislerdi alıp , baqlawshılar menen jumısshılarg'a berdi » , — dep xabar berdi .
14034018	Son'ınan xatker Shafan : « Ruwxaniy Xilkiya mag'an bir kitap berdi » , — dedi ha'm kitaptı patshag'a dawıslap oqıp berdi .
14034019	Patsha Nızam kitabındag'ı so'zlerdi esitkende , kiyimlerin jırttı .
14034020	Ol Xilkiyag'a , Shafan ulı Axiqamg'a , Mixa ulı Abdong'a , xatker Shafang'a ha'm o'z xızmetshisi Asayag'a bılay dep buyırdı :
14034021	« Barıp , tabılg'an bul kitaptın' so'zleri haqqında men ushın da , İzrail ha'm Yahuda xalqının' qalg'anları ushın da , Jaratqan İyenin' erkin soran'lar . Jaratqan İyenin' u'stimizge jawdıratug'ın g'a'zebi ullı , sebebi ata-babalarımız Jaratqan İyenin' so'zine a'mel qılmadı . Olar bul kitapta jazılg'anlarg'a say is tutpadı » .
14034022	Ruwxaniy Xilkiya menen patsha jibergen adamlar barıp , Xasranın' aqlıg'ı Taqhattın' ulı bolg'an muxaddes kiyimlerge qarawshı Shallumnın' hayalı payg'ambar Xulda menen so'ylesti . Xulda Erusalimnin' ekinshi bo'liminde jasaytug'ın edi .
14034023	Hayal olarg'a bılay dedi : « İzraildın' Qudayı Jaratqan İye bılay deydi : sizlerdi mag'an jibergen adamg'a bılay dep aytın'lar :
14034024	Jaratqan İye bılay deydi : „ Yahuda patshasının' aldında oqılg'an kitapta jazılg'an barlıq na'letlerdi , yag'nıy apatshılıqlardı usı jerge ha'm ondag'ı xalıqqa jawdırmaqshıman .
14034025	Olar meni ta'rk etti ha'm basqa qudaylarg'a tu'tetki tu'tetip , pu'tkil isleri menen Menin' g'a'zebimdi keltirdi . Sonlıqtan bul jerge g'a'zebim to'giledi ha'm ol toqtamaydı “ .
14034026	Jaratqan İyenin' erkin biliw ushın sizlerdi jibergen Yahuda patshasına bılay dep aytın'lar : İzraildın' Qudayı Jaratqan İye sen esitken so'zler tuwralı bılay deydi :
14034027	„ Bul jer ha'm ondag'ı xalıqqa qarsı aytqan so'zlerimdi esitkenin'de , ju'regin' ezildi ha'm Mag'an boysındın' . Sen Mag'an boysınıp , kiyimlerin'di jırtıp , Menin' aldımda jılag'anlıqtan , Men de seni esittim . Bul Jaratqan İyenin' so'zleri .
14034028	Sonlıqtan Men seni ata-babaların'a qosaman , tınıshlıq penen qa'birge qoyılasan' . Men bul jerge ha'm bul jerde jasaytug'ınlarg'a jawdıratug'ın hesh bir apatshılıqtı senin' ko'zin' ko'rmeydi “ » . Olar bul xabardı patshag'a jetkizdi .
14034029	Sonda patsha adam jiberip , Yahuda ha'm Erusalimnin' barlıq aqsaqalların jıynadı .
14034030	Ol Yahuda xalqın , Erusalim turg'ınların , ruwxaniylerdi , lebiylilerdi ha'm u'lkeninen kishkenesine deyingi pu'tkil xalıqtı ertip , Jaratqan İyenin' İbadatxanasına bardı . Keyin patsha olarg'a Jaratqan İyenin' İbadatxanasınan tabılg'an Kelisim kitabın basınan ayag'ına deyin dawıslap oqıp berdi .
14034031	Patsha o'zinin' arnawlı ornında turıp , Jaratqan İyenin' aldında kelisim du'zdi . Ol Jaratqan İyenin' jolı menen ju'rip , Onın' buyrıqların , qararların ha'm qag'ıydaların shın ju'rekten , jan-ta'ni menen orınlawg'a , usı kitapta jazılg'an kelisim so'zlerine a'mel qılıwg'a ant ishti .
14034032	Ol Erusalimde ha'm Benyamin jerinde jasaytug'ın adamlarg'a usı anttı tastıyıqlawdı buyırdı . Erusalim turg'ınları Qudaydın' , ata-babalarının' Qudayının' kelisimine sadıq qaldı .
14034033	Yosiya İzrailg'a qaraslı barlıq aymaqlardag'ı jerkenishli butlardı alıp taslap , İzrailda jasaytug'ınlardın' ha'mmesine o'zlerinin' Qudayı Jaratqan İyege sıyınıwdı buyırdı . Yosiyanın' ko'zinin' tirisinde xalıq ata-babalarının' Qudayı Jaratqan İyenin' jolınan taymadı .
14035001	Yosiyanın' Qutqarılıw bayramın o'tkeriwi1 Yosiya Erusalimde Jaratqan İyenin' hu'rmetine Qutqarılıw bayramın nıshanladı . Birinshi aydın' on to'rtinshi ku'ni qurbanlıq qozıları shalındı .
14035002	Yosiya ruwxaniylerdi o'z xızmetlerine qoyıp , Jaratqan İyenin' İbadatxanasındag'ı xızmetin orınlaw ushın , olardı jigerlendirdi .
14035003	Ol pu'tkil İzrail xalqına ta'lim berip kelgen , Jaratqan İyege bag'ıshlang'an lebiylilerge bılay dedi : « Muxaddes sandıqtı İzrail patshası Dawıttın' ulı Sulayman qurdırg'an İbadatxanag'a qoyın'lar . Onı artıq iyinlerin'izde ko'terip ju'riwdin' ha'jeti joq . Endi Qudayın'ız Jaratqan İyege ha'm Onın' xalqı İzrailg'a xızmet etin'ler !
14035004	İzrail patshası Dawıttın' ha'm onın' ulı Sulaymannın' ko'rsetpelerine muwapıq , a'wladın'ız ha'm toparların'ız boyınsha xızmetke tayarlanın'lar .
14035005	Muxaddes orında tuwısqanların'ız bolg'an xalıqtın' ha'r bir a'wladına lebiylilerdin' bir tobı xızmet etiwge tayar tursın .
14035006	Qurbanlıq qozısın soyıp , o'zlerin'izdi pa'klen'ler ha'm Jaratqan İyenin' Muwsa arqalı buyırg'anınday , qozılardı tuwısqanların'ız ushın tayınlan'lar » .
14035007	Yosiya sol jerdegi xalıqqa Qutqarılıw qurbanlıg'ı ushın , mayda maldan otız mın' bas toqlı ha'm ılaq , iri maldan u'sh mın' bas bug'a sıyladı . Bulardın' ha'mmesi patshanın' jeke mu'lkinen berilgen edi .
14035008	Patshanın' wa'zirleri de ıqtıyarlı tu'rde xalıqqa , ruwxaniylerge ha'm lebiylilerge qurbanlıqlar sıyladı . Qudaydın' İbadatxanasının' basqarıwshıları Xilkiya , Zexariya ha'm Exiel de bayramg'a arnap , ruwxaniylerge Qutqarılıw qurbanlıg'ı ushın eki mın' altı ju'z mayda mal ha'm u'sh ju'z iri mal berdi .
14035009	Sonday-aq , Kenaniya ha'm onın' tuwısqanları Shemaya menen Netanel , ja'ne de lebiylilerdin' ko'semleri Xashabiya , Eiel ha'm Yozabad bayramda Qutqarılıw qurbanlıg'ına shalıw ushın lebiylilerge bes mın' bas mayda mal ha'm bes ju'z bas iri mal berdi .
14035010	Xızmet ushın ha'mmesi tayar bolg'anda , patsha buyırg'anınday , ruwxaniyler o'z orınlarında , al lebiyliler o'z toparları menen tayar turdı .
14035011	Qurbanlıq qozıları soyılıp , ruwxaniyler o'zlerine berilgen qandı qurbanlıq orıng'a septi . Lebiyliler mallardı teriden ayırdı .
14035012	Olar Muwsanın' kitabında jazılg'anlarg'a muwapıq , Jaratqan İyege usınıwı ushın , qurbanlıqqa jandırılatug'ın mallardı xalıqtın' ha'r bir a'wladına bo'lip berdi . İri mallardı da solay isledi .
14035013	Qag'ıyda boyınsha , Qutqarılıw bayramının' qurbanlıg'ın otta quwırdı , muxaddes qurbanlıqlardı ha'r tu'rli qazanlarda asıp , pu'tkil xalıqqa asıg'ıs u'lestirdi .
14035014	Keyin lebiyliler o'zleri ha'm ruwxaniyler ushın awqat tayarladı . Sebebi Xaronnın' urpaqlarınan bolg'an ruwxaniyler qas qarayg'ansha jandırılatug'ın qurbanlıqlardı ha'm maldın' mayın o'rtew menen ba'nt edi . Sonlıqtan lebiyliler o'zleri ha'm Xaronnın' urpaqlarınan bolg'an ruwxaniyler ushın awqattı keyin tayarladı .
14035015	Asaf urpag'ınan bolg'an qosıqshılar Dawıt , Asaf , Heman ha'm patshanın' wa'liyi Edutunnın' buyrıg'ı boyınsha belgilengen orınlarında turdı . Da'rwazalardag'ı da'rwaza qarawıllarına o'z orınların taslap ketiwdin' ha'jeti bolmadı , sebebi olardın' tuwısqanları bolg'an lebiyliler olar ushın ha'mmesin tayar qıldı .
14035016	Solay etip , sol ku'ni patsha Yosiyanın' buyrıg'ına muwapıq , Qutqarılıw bayramın o'tkeriw ha'm Jaratqan İyenin' qurbanlıq ornında jandırılatug'ın qurbanlıqlar beriwge baylanıslı Jaratqan İyege arnalg'an ha'mme xızmetler orınlandı .
14035017	Sol ku'ni sol jerde bolg'an barlıq izraillılar Qutqarılıw bayramın nıshanladı ha'm og'an qosa , jeti ku'n boyı Ashıtqısız nan bayramın bayramladı .
14035018	Payg'ambar Samueldin' ku'nlerinen beri , İzrailda Qutqarılıw bayramı bunday etip nıshanlanbag'an edi . İzrail patshalarının' hesh biri de Yosiyanın' nıshanlag'anı sıyaqlı , ruwxaniyler , lebiyliler , pu'tkil Yahuda xalqı , sol jerdegi izraillılar ha'm Erusalim turg'ınları menen birge Qutqarılıw bayramın bayramlamag'an edi .
14035019	Usı Qutqarılıw bayramı Yosiyanın' patshalıg'ının' on segizinshi jılında bolıp o'tti . Yosiyanın' o'limi
14035020	Bul waqıyalardan son' , Yosiya İbadatxananı ta'rtipke keltirip bolg'anda , Mısır patshası Nexo urısıw ushın Evfrat da'ryası boyındag'ı Karkemish qalasına keldi . Patsha Yosiya da Nexog'a qarsı ju'ris qıldı .
14035021	Biraq Nexo Yosiyag'a elshileri arqalı mına xabardı jiberdi : « Ha'y , Yahuda patshası ! Menin' menen ne jumısın' bar ? Bu'gin sag'an qarsı emes , al o'zim menen urısatug'ın patshalıqqa qarsı urısqa shıqtım . Quday mag'an asıg'ıwdı buyırdı , Ol men ta'repte . Sonlıqtan Og'an qarsı shıqpa , bolmasa nabıt bolasan' » .
14035022	Biraq Yosiya Nexo menen urısıwdan waz keshpey , kiyimlerin o'zgertti . Qudaydın' Nexo arqalı aytqan so'zlerine de qulaq salmay , Megiddo oypatlıg'ında Nexo menen urısqa kiristi .
14035023	Sol jerde sadaqshılardın' og'ı patsha Yosiyag'a tiyip , ol xızmetshilerine : « Meni alıp ketin'ler , men awır jaraqatlandım » , — dedi .
14035024	Xızmetshileri Yosiyanı arbasınan aldı da , basqa arbag'a mingizip , Erusalimge alıp keldi ha'm ol sol jerde qaytıs boldı . Onı ata-babalarının' qa'birine jerledi . Pu'tkil Yahuda ha'm Erusalim xalqı ol ushın joqlaw aytıp jıladı .
14035025	Eremiya payg'ambar Yosiyag'a arnap joqlaw jırın shıg'ardı . Usı ku'nge deyin qosıqshılar Yosiyanı joqlaw jırları arqalı eske aladı . Bul joqlawlar İzrailda da'stu'rge aylanıp , olar Joqlawlar kitabına kirgizilgen .
14035026	Yosiyanın' basqa isleri , Jaratqan İyenin' Nızamında jazılg'anlarg'a say alıp barg'an iygilikli isleri ,
14035027	ha'mme waqıyalar basınan ayag'ına shekem İzrail ha'm Yahuda patshalarının' jılnama kitabında jazılg'an .
14036001	Yahuda patshası Ehoaxaz1 Yahuda xalqı a'kesi Yosiyanın' ornına ulı Ehoaxazdı Erusalimde patsha etip qoydı .
14036002	Ehoaxaz jigirma u'sh jasında patsha bolıp , Erusalimde u'sh ay patshalıq etti .
14036003	Mısır patshası Nexo onı Erusalimde taxttan tu'sirip , Yahuda eline ju'z talant gu'mis ha'm bir talant altın salıq saldı .
14036004	Mısır patshası Nexo Yahuda ha'm Erusalim taxtına Ehoaxazdın' a'jag'ası Elakimdi otırg'ızdı ha'm atın o'zgertip , Ehoyakim dep qoydı . Al Ehoaxazdı bolsa , Mısırg'a alıp ketti . Yahuda patshası Ehoyakim
14036005	Ehoyakim jigirma bes jasında patsha bolıp , Erusalimde on bir jıl patshalıq etti . Ol Qudayı Jaratqan İyenin' na'zerinde jaman bolg'an islerdi isledi .
14036006	Babilon patshası Nabuxodonosor Ehoyakimge hu'jim jasadı ha'm onı qola kisenler menen kisenlep , Babilong'a alıp ketti .
14036007	Ol Jaratqan İyenin' İbadatxanasındag'ı bir qansha buyımlardı alıp ketip , Babilondag'ı o'zinin' butxanasına qoydı .
14036008	Ehoyakimnin' basqa isleri , ol islegen jerkenishli isler ha'm onın' basına tu'sken barlıq isler haqqında İzrail ha'm Yahuda patshalarının' jılnama kitabında jazılg'an . Onın' ornına ulı Ehoyakin patsha boldı . Yahuda patshası Ehoyakin
14036009	Ehoyakin segiz jasında patsha bolıp , Erusalimde u'sh ay on ku'n patshalıq etti . Ol da Jaratqan İyenin' na'zerinde jaman bolg'an islerdi isledi .
14036010	Erte ba'ha'rde patsha Nabuxodonosor adam jiberip , onı Babilong'a aldırttı . Kelgenler onın' menen birge Jaratqan İyenin' İbadatxanasındag'ı qımbatbaha buyımlardı da alıp ketti . Ehoyakinnin' ornına Ehoyakinnin' a'kesinin' inisi Sedekiyanı Yahuda ha'm Erusalimge patsha etip qoydı . Yahuda patshası Sedekiya
14036011	Sedekiya jigirma bir jasında patsha bolıp , Erusalimde on bir jıl patshalıq etti .
14036012	Sedekiya da Qudayı Jaratqan İyenin' na'zerinde jaman bolg'an islerdi isledi . Jaratqan İyenin' so'zin xabarlag'an Eremiya payg'ambar aldında boysınıwshılıq bildirmedi . Erusalimnin' qulawı
14036013	Sedekiya Qudaydın' atı menen o'zine ant ishtirgen patsha Nabuxodonosorg'a qarsı bas ko'terdi . Ol qaysarlıq penen qasarısıp , İzraildın' Qudayı Jaratqan İyege ju'z burmadı .
14036014	Bunın' u'stine , ruwxaniylerdin' ha'm xalıqtın' barlıq basshıları da barg'an sayın basqa xalıqlardın' jerkenishli a'detlerine eliklep , opasızlıq qıldı ha'm Jaratqan İyenin' muxaddes qılg'an Erusalimdegi İbadatxanasın da haramladı .
14036015	Ata-babalarının' Qudayı Jaratqan İye O'z xalqı ha'm O'z ma'kanına janı ashıp , O'z xabarshıları arqalı olarg'a qayta-qayta eskertti .
14036016	Biraq olar Qudaydın' xabarshıların mazaq qılıp , Onın' so'zlerin pisent etpedi ha'm Onın' payg'ambarlarının' u'stinen ku'ldi . Aqırında , Jaratqan İyenin' O'z xalqına g'a'zeplengeni sonshelli , endi qutqarılıwdın' sharası joq edi .
14036017	Quday kaldeylerdin' patshasın olarg'a qarsı atlandırdı . Qaldeylerdin' patshası olardın' jasların Muxaddes orında qılıshtan o'tkerdi , jastı da , qız balanı da , g'arrını da , aq shashlını da ayamadı . Jaratqan İye olardın' ha'mmesin Nabuxodonosordın' qolına berdi .
14036018	Ol Qudaydın' İbadatxanasındag'ı u'lken-kishi buyımlardın' ha'mmesin , Jaratqan İyenin' İbadatxanasının' qaznaların , patshanın' ha'm onın' wa'zirlerinin' qaznaların Babilong'a alıp ketti .
14036019	Ol Qudaydın' İbadatxanasına ot qoydı , Erusalimnin' diywalın qulattı , ondag'ı barlıq a'hmiyetli imaratlardı jag'ıp jiberip , ondag'ı qımbatbaha na'rselerdin' ha'mmesin joq qıldı .
14036020	Al qılıshtan aman qalg'anlardı bolsa , Babilong'a su'rgin qıldı . Olar Persiya patshalıg'ı ku'sheygenge shekem , Babilon patshasının' ha'm onın' ullarının' qulları boldı .
14036021	Solay etip , Jaratqan İyenin' Eremiya payg'ambar arqalı aytqan mına so'zleri orınlandı : « Jer jetpis jıl bos qalıp , Shabbat dem alısların o'temegenshe dem aladı » . Kirdin' su'rginde bolg'anlardın' qaytıwına ruxsat beriwi
14036022	Persiya patshası Kirdin' patshalıg'ının' birinshi jılında Jaratqan İye O'zinin' Eremiya payg'ambar arqalı aytqan so'zin a'melge asırıw ushın , Persiya patshası Kirdin' ju'regine tu'rtki saldı . Sonda patsha Kir mınaday pa'rman shıg'arıp , onı pu'tkil patshalıg'ı boylap ja'riyalawdı ha'm jazba tu'rde taratıwdı buyırdı :
14036023	« Persiya patshası Kir bılay deydi : „ Aspannın' Qudayı Jaratqan İye jer ju'zindegi barlıq patshalıqlardı mag'an berdi ha'm Yahudanın' Erusalim qalasına O'zi ushın bir İbadatxana qurıwdı mag'an tapsırdı . Aran'ızdag'ı Onın' xalqınan bolg'an ha'r bir adam Erusalimge barsın . Qudayı Jaratqan İye og'an yar bolsın ! “ »
15001001	Kirdin' su'rginde bolg'anlardın' qaytıwına ruxsat beriwi1 Persiya patshası Kirdin' patshalıg'ının' birinshi jılında Jaratqan İye O'zinin' Eremiya payg'ambar arqalı aytqan so'zin a'melge asırıw ushın , Persiya patshası Kirdin' ju'regine tu'rtki saldı . Sonda patsha Kir mınaday pa'rman shıg'arıp , onı pu'tkil patshalıg'ı boylap ja'riyalawdı ha'm jazba tu'rde taratıwdı buyırdı :
15001002	« Persiya patshası Kir bılay deydi : „ Aspannın' Qudayı Jaratqan İye jer ju'zindegi barlıq patshalıqlardı mag'an berdi ha'm Yahudanın' Erusalim qalasına O'zi ushın bir İbadatxana qurıwdı mag'an tapsırdı .
15001003	Aran'ızdag'ı Onın' xalqınan bolg'an ha'r bir adamg'a Qudayı yar bolsın ! Endi olar Yahudanın' Erusalim qalasına barıp , Erusalimdegi Qudaydın' , yag'nıy İzraildın' Qudayı Jaratqan İyenin' İbadatxanasın qayta qursın .
15001004	Ha'zir tiri qalg'an yahudiyler jasap atırg'an jerlerdin' turg'ınları olardı gu'mis , altın , buyım ha'm mallar menen ta'miyinlew menen birge , Erusalimdegi Qudaydın' İbadatxanası ushın ıqtıyarlı sadaqalar bersin “ » .
15001005	Solay etip , Yahuda ha'm Benyamin urıwlarının' urıwbasıları , ruwxaniyler , lebiyliler ha'm Quday ta'repinen ruwxlandırılg'an ha'r bir adam Jaratqan İyenin' Erusalimdegi İbadatxanasın qayta qurıw ushın ketiwge tayarlandı .
15001006	Ha'mme qon'sıları ıqtıyarlı sadaqalarg'a qosa , olarg'a gu'mis buyımlar , altın , mal-mu'likler ha'm qımbatbaha na'rseler berip , ja'rdem qolların sozdı .
15001007	Patsha Kirdin' o'zi Jaratqan İyenin' İbadatxanasına tiyisli bolg'an zatlardı , yag'nıy Nabuxodonosordın' Erusalimnen alıp kelip , o'z qudayının' u'yine qoyg'an zatların ol jerden shıg'arttı .
15001008	Persiya patshası Kir olardı qaznashı Mitredatqa a'keldirip , Yahuda ha'kimi Sheshbassarg'a sanap tapsırttı .
15001009	Olardın' esabı mınaday edi : Altın ıdıs — 30 danaGu'mis ıdıs — 1000 danaPıshaq — 29 dana
15001010	Altın tostag'an — 30 danaJup gu'mis tostag'an — 410 danaBasqa buyımlar — 1000 dana .
15001011	Altın ha'm gu'mis buyımlardın' barlıg'ı 5400 dana edi . Su'rgin etilgenler Babilonnan Erusalimge qaytarılg'anda , Sheshbassar bul ıdıslardı o'zi menen birge alıp qayttı .
15002001	Su'rginnen qaytıp kelgenlerdin' dizimi1 Babilon patshası Nabuxodonosordın' Babilong'a tutqın etip alıp ketken adamları su'rgin etilip , tutqında bolg'an wa'layatınan Erusalimge ha'm Yahudadag'ı o'z qalalarına qaytıp keldi .
15002002	Olar Zerubbabel , Eshua , Nexemiya , Seraya , Reelaya , Mordoxay , Bilshan , Mispar , Bigway , Rexum ha'm Baananın' basshılıg'ında qaytıp keldi . Su'rginnen qaytqan İzrail erlerinin' dizimi to'mendegishe :
15002003	Parosh urpaqlarınan — 2172 adam ;
15002004	Shefatiya urpaqlarınan — 372 adam ;
15002005	Arax urpaqlarınan — 775 adam ;
15002006	Paxat-Moab , yag'nıy Eshua ha'm Yoab urpaqlarınan — 2812 adam ;
15002007	Elam urpaqlarınan — 1254 adam ;
15002008	Zattu urpaqlarınan — 945 adam ;
15002009	Zakkay urpaqlarınan — 760 adam ;
15002010	Baniy urpaqlarınan — 642 adam ;
15002011	Bebay urpaqlarınan — 623 adam ;
15002012	Azgad urpaqlarınan — 1222 adam ;
15002013	Adoniqam urpaqlarınan — 666 adam ;
15002014	Bigway urpaqlarınan — 2056 adam ;
15002015	Adin urpaqlarınan — 454 adam ;
15002016	Ater , yag'nıy Xizkiya urpaqlarınan — 98 adam ;
15002017	Betsay urpaqlarınan — 323 adam ;
15002018	Yora urpaqlarınan — 112 adam ;
15002019	Xashum urpaqlarınan — 223 adam ;
15002020	Gibbar urpaqlarınan — 95 adam ;
15002021	Beytlehemlilerden — 123 adam ;
15002022	Netofalılardan — 56 adam ;
15002023	Anatotlılardan — 128 adam ;
15002024	Azmawetlilerden — 42 adam ;
15002025	Kirat-Yarimlilerden , kefiralılardan ha'm beerotlılardan — 743 adam ;
15002026	Ramalılar menen gebalılardan — 621 adam ;
15002027	Mixmaslılardan — 122 adam ;
15002028	Beyt-Ellilerden ha'm aylılardan — 223 adam ;
15002029	Nebolılardan — 52 adam ;
15002030	Magbishlilerden — 156 adam ;
15002031	Basqa elamlılardan — 1254 adam ;
15002032	Xarimlilerden — 320 adam ;
15002033	Lodlılardan , xadidlilerden ha'm onolılardan — 725 adam ;
15002034	Erixolılardan — 345 adam ;
15002035	Senalılardan — 3630 adam .
15002036	Ruwxaniyler : Eshua na'silinen bolg'an Edaya urpaqlarınan — 973 adam ;
15002037	İmmer urpaqlarınan — 1052 adam ;
15002038	Pashxur urpaqlarınan — 1247 adam ;
15002039	Xarim urpaqlarınan — 1017 adam .
15002040	Lebiyliler : Hodawiya na'silinen tarag'an Eshua ha'm Qadmiel urpaqlarınan — 74 adam .
15002041	Qosıqshılar : Asaf urpaqlarınan — 128 adam .
15002042	Da'rwaza qarawılları : Shallum , Ater , Talmon , Aqqub , Xatita ha'm Shobay urpaqlarınan — 139 adam .
15002043	İbadatxana xızmetshileri : Sixa urpaqlarınan , Xasufa urpaqlarınan , Tabbaot urpaqlarınan ,
15002044	Keros urpaqlarınan , Siaha urpaqlarınan , Padon urpaqlarınan ,
15002045	Lebana urpaqlarınan , Xagaba urpaqlarınan , Aqqub urpaqlarınan ,
15002046	Xagab urpaqlarınan , Shalmay urpaqlarınan , Xanan urpaqlarınan ,
15002047	Giddel urpaqlarınan , Gaxar urpaqlarınan , Reaya urpaqlarınan ,
15002048	Resin urpaqlarınan , Neqoda urpaqlarınan , Gazzam urpaqlarınan ,
15002049	Uzza urpaqlarınan , Paseax urpaqlarınan , Besay urpaqlarınan ,
15002050	Asna urpaqlarınan , Meunim urpaqlarınan , Nefusim urpaqlarınan ,
15002051	Baqbuq urpaqlarınan , Xaqufa urpaqlarınan , Xarxur urpaqlarınan ,
15002052	Baslut urpaqlarınan , Mexida urpaqlarınan , Xarsha urpaqlarınan ,
15002053	Barqos urpaqlarınan , Sisera urpaqlarınan , Temax urpaqlarınan ,
15002054	Neziax ha'm Xatifa urpaqlarınan edi .
15002055	Sulaymannın' xızmetshilerinin' urpaqları : Sotay urpaqlarınan , Soferet urpaqlarınan , Peruda urpaqlarınan ,
15002056	Yala urpaqlarınan , Darqon urpaqlarınan , Giddel urpaqlarınan ,
15002057	Shefatiya urpaqlarınan , Xattil urpaqlarınan , Pokeret-Hassebayım urpaqlarınan ha'm Amiy urpaqlarınan edi .
15002058	İbadatxana xızmetshileri menen Sulaymannın' xızmetshilerinin' urpaqlarınan barlıg'ı bolıp 392 adam edi .
15002059	Tel-Melax , Tel-Xarsha , Kerub , Addan ha'm İmmer qalalarınan ko'ship kelgen , biraq o'zlerinin' shıg'ısın ha'm İzraildın' qaysı urıwına tiyisli ekenin da'lilley almag'anlar mınalar edi :
15002060	Delaya , Tobiya ha'm Neqoda urpaqlarınan — 652 adam .
15002061	Sonday-aq ruwxaniyler na'silinen bolg'an Xabayya urpaqları , Haqqos urpaqları ha'm giladlı Barzillaydın' qızlarının' birine u'ylenip , qa'yin atasının' atı menen atalg'an Barzillay urpaqları .
15002062	Bular jazba shejireden o'z shıg'ısın izledi , biraq taba almag'anlıqtan qanı taza emes dep , ruwxaniylik xızmetinen shetletildi .
15002063	Ha'kim olarg'a Urim ha'm Tummimnen paydalana alatug'ın ruwxaniy shıqpag'ansha , tek ruwxaniylerge beriletug'ın en' muxaddes tag'amnan jemewdi buyırdı .
15002064	Su'rginnen qaytqan pu'tkil ja'miyet ha'mmesi bolıp 42 360 adam edi .
15002065	Bulardan tısqarı , 7337 qul ha'm shorılar , 200 erkek ha'm hayal qosıqshılar bar edi .
15002066	Su'rginnen qaytqanlardın' 736 atı , 245 g'ashırı ,
15002067	435 tu'yesi ha'm 6720 eshegi bar edi .
15002068	Olar Erusalimdegi Jaratqan İyenin' İbadatxanasına keliwden-aq , Qudaydın' İbadatxanasın o'z ornına qayta tiklew ushın , ayırım urpaq basshıları ıqtıyarlı sadaqalar usındı .
15002069	Ha'r biri shaması kelgenin berdi . Bul is ushın qaznag'a 61000 darik altın , 5000 mina gu'mis ha'm 100 ruwxaniylik kiyim berildi .
15002070	Ruwxaniyler , lebiyliler , xalıq ishinen ayırım adamlar , qosıqshılar , da'rwaza qarawılları ha'm İbadatxana xızmetshileri o'z qalalarına ornalastı . Qalg'an barlıq izraillılar da o'z qalalarına ornalasıp aldı .
15003001	Qurbanlıq orınnın' qayta qurılıwı1 İzraillılar o'z qalalarına jaylasıp bolg'annan son' , jetinshi ayda olardın' ha'mmesi bir adamday Erusalimge jıynaldı .
15003002	Qudaydın' adamı bolg'an Muwsanın' Nızam kitabındag'ı jazıwlarg'a muwapıq , qurbanlıq orın u'stinde jandırılatug'ın qurbanlıqlar usınıw ushın , Yosadaq ulı Eshua ha'm onın' ruwxaniy ag'ayinleri , Shealtiel ulı Zerubbabel ha'm onın' tuwısqanları İzraildın' Qudayına arnap qurbanlıq orın qurıwg'a kiristi .
15003003	Olar a'tiraptag'ı xalıqlardan qorqsa da , qurbanlıq orındı onın' burıng'ı tiykarı u'stine qurıp , onda azanda ha'm keshte Jaratqan İyege arnap jandırılatug'ın qurbanlıqlar berdi .
15003004	Son'ınan Nızamda jazılg'ang'a go're , Qos bayramın nıshanladı ha'm qag'ıyda boyınsha ha'r ku'n ushın belgilengen mug'darda jandırılatug'ın qurbanlıqlar berdi .
15003005	Bunnan son' , ku'ndelikli jandırılatug'ın qurbanlıqlardı , Jan'a ay bayramında ha'm Jaratqan İye belgilegen barlıq muxaddes bayramlarda beriletug'ın qurbanlıqlardı , Jaratqan İyege arnap ıqtıyarlı sadaqalardı usındı .
15003006	Jetinshi aydın' birinshi ku'ninen baslap , olar Jaratqan İyege arnap jandırılatug'ın qurbanlıqlar beriwdi baslag'an edi . Biraq ele Jaratqan İyenin' İbadatxanasının' tiykarı salınbag'an edi . İbadatxananın' tiykarının' qayta salınıwı
15003007	İzraillılar tas qashawshılarg'a ha'm ustalarg'a gu'mis ten'ge , Lebanonnan Yafo jag'ısına ten'iz jolı arqalı kedr ag'ashların alıp keliwi ushın sidonlılar menen tirlilerge azıq-awqat , ishimlik ha'm za'ytu'n mayın berdi . Bularg'a Persiya patshası Kir ruxsat bergen edi .
15003008	Erusalimge , Qudaydın' İbadatxanası bolg'an jerge kelgennen son' , ekinshi jıldın' ekinshi ayında Shealtiel ulı Zerubbabel , Yosadaq ulı Eshua , basqa ruwxaniyler , lebiyliler ha'm su'rginnen Erusalimge qaytqanlardın' ha'mmesi isti basladı . Jigirma ha'm onnan joqarı jasta bolg'an lebiyliler Jaratqan İyenin' İbadatxanasındag'ı islerdi qadag'alaw ushın qoyıldı .
15003009	Qudaydın' İbadatxanasındag'ı jumısshılardı Eshua , onın' ulları ha'm ag'ayinleri , Qadmiel ha'm onın' ulları , Hodawiyanın' pu'tkil urpaqları qadag'alap turdı . Olar bul xızmetti atqarıwda Xenadad urpag'ınan bolg'an lebiylilerden ja'rdem aldı .
15003010	Qurılısshılar Jaratqan İyenin' İbadatxanasının' tiykarın salıp bolg'anda , ruwxaniyler arnawlı kiyimlerin kiyip , qollarına ka'rnayların aldı . Asaf urpaqlarınan bolg'an lebiyliler de kimbalların alıp , İzrail patshası Dawıt belgilegen qag'ıydag'a muwapıq , Jaratqan İyege alg'ıs-maqtaw aytıw ushın o'z orınların iyeledi .
15003011	Olar gezekpe-gezek : « Jaratqan İye iygilikli , Onın' İzrailg'a bolg'an su'yispenshiligi ma'n'gilik » , — dep Jaratqan İyege alg'ıs-maqtaw ha'm ta'riyiplew qosıqların ayttı . Jaratqan İyenin' İbadatxanasının' tiykarının' salıng'anı ushın , pu'tkil xalıq qattı dawıs penen Jaratqan İyege alg'ıs-maqtaw ayta basladı .
15003012	Ko'pshilik quwanıshtan qıshqırg'an bolsa da , Jaratqan İyenin' burıng'ı İbadatxanasın ko'rgen ko'plegen jası u'lken ruwxaniyler , lebiyliler ha'm urpaq basshıları bul İbadatxananın' tiykarının' salıng'anın ko'rgende o'kirip jıladı .
15003013	Xalıq qattı shuwlasıp baqırısqanlıqtan , quwanısh seslerinen jılag'anlardın' seslerin ajıratıw mu'mkin emes edi . Shawqım uzaqtan esitilip turg'an edi .
15004001	İbadatxananın' qayta qurılıwına tosqınlıq1 Yahuda ha'm Benyamin urıwlarının' dushpanları su'rginnen qaytqanlardın' İzraildın' Qudayı Jaratqan İyege arnap İbadatxana qurıp atırg'anın esitti .
15004002	Olar Zerubbabelge ha'm urıwbasılarg'a kelip : — Bizler de sizler menen birge qurılısqa qatnasayıq . Sebebi bizler de sizler sıyaqlı Qudayın'ızg'a sıyınamız . Bizlerdi usı jerge alıp kelgen Assiriya patshası Esar-Xaddonnın' da'wirinen beri , Og'an arnap qurbanlıq berip kelemiz , — dedi .
15004003	Biraq Zerubbabel , Eshua ha'm İzraildın' basqa urıwbasıları olarg'a bılay dep juwap berdi : — Qudayımızg'a arnap İbadatxana qurıw ushın sizlerdin' bizler menen birge qurılısqa qatnasıwg'a haqın'ız joq . Persiya patshası Kirdin' buyrıg'ı boyınsha , İzraildın' Qudayı Jaratqan İyege arnap İbadatxananı jalg'ız o'zimiz quramız .
15004004	Sonda sol jerdegi xalıqlar Yahuda xalqın qorqıtıp , qurılıs isine tosqınlıq jasawg'a ha'm isten qolın suwıtıwg'a ha'reket etti .
15004005	Dushpanlar ken'esshilerge para berip , Persiya patshası Kirdin' pu'tkil hu'kimdarlıg'ı dawamında olardın' jobalarına qarsılıq qılıp keldi . Bul awhal Persiya patshası Dariydin' patshalıg'ına deyin dawam etti . Erusalimnin' tikleniwine son'g'ı qarsılıq
15004006	Jıllar o'tip , Axashwerosh taxtqa otırıp , onın' patshalıg'ı baslanıwdan , dushpanlar Yahuda ha'm Erusalim turg'ınları u'stinen shag'ım xat jazdı .
15004007	Son'ınan Persiya patshası Artakserkstin' da'wirinde de Bishlam , Mitredat , Tabeel ha'm olardın' basqa joldasları patshag'a xat jazdı . Xat aramey tilinde jazılg'an bolıp , patshag'a awdarıp berildi .
15004008	Patshanın' nayıbı Rexum menen xatker Shimshaydın' patsha Artakserkske Erusalimdi qaralap jazg'an xatının' mazmunı mınaday edi :
15004009	« Patshanın' nayıbı Rexum , xatker Shimshay ha'm olardın' basqa joldasları : Tripolis , Persiya , Erex ha'm Babilon turg'ınlarınan ha'm Suza qalasının' , yag'nıy elam xalqının' biyleri ha'm ha'meldarlarınan ,
15004010	ja'ne de , ullı ha'm qu'diretli Asnappar tutqın etip a'kelip , Samariya qalalarına ha'm Evfrattın' arg'ı ta'repine qonıslandırg'an xalıqlardan » .
15004011	Olar jibergen xattın' nusqası mınaday edi : « Patsha ArtakserkskeEvfrat da'ryasının' arg'ı ta'repinde jasaytug'ın xızmetshilerinen .
15004012	Patshag'a mınanı ma'lim etpekshimiz : sizin' qol astın'ızdan shıg'ıp , bizge , Erusalimge kelgen yahudiyler qozg'alan'shı ha'm jawız qalanı qayta qura basladı . Olar diywallardı tiklep , imaratlardın' tiykarların du'zetip atır .
15004013	Ja'ne mınanı da ma'lim etpekshimiz : eger usı qala qurılıp , onın' diywalları qayta tiklenip bolınsa , onda olar salg'ırt , salıq ha'm bajı pulların to'lemey qoyadı . Na'tiyjede patsha qaznasına zıyan keledi .
15004014	Patsha sarayının' duzına o'zlerimiz de sherik bolg'anımız sebepli ha'm patshamızdın' zıyang'a ushırawına qarap tura almaytug'ın bolg'anlıqtan , xat jiberip , patshanı xabardar qılıp qoymaqshımız .
15004015	Eger ata-babaların'ızdın' jılnama kitabınan izletsen'iz , jazbalarda bul qalanın' qozg'alan'shı , patshalar ha'm wa'layatlar ushın qa'wipli bolg'anın ko'resiz . Bul qala a'zelden qozg'alan'nın' oshag'ı bolg'anlıqtan , wayran etilgen .
15004016	Usı sebepli patshag'a ma'lim etemiz : eger usı qala qayta tiklenip , diywalları qayta qurılsa , onda da'ryanın' arg'ı jag'ındag'ı iyeliklerin'izden de ayırılasız » .
15004017	Patsha mınaday juwap jiberdi : « Nayıp Rexumg'a , xatker Shimshayg'a , Samariyada ha'm da'ryanın' arg'ı ta'repinde jasaytug'ın olardın' basqa joldaslarına sa'lem !
15004018	Sizlerdin' bizlerge jibergen xatın'ız menin' aldımda oqıp , awdarıldı .
15004019	Menin' buyrıg'ım menen izlew alıp barıldı ha'm bul qalanın' a'zelden patshalarg'a qarsı bas ko'terip kelgeni , qozg'alan' ha'm bu'lginshiliktin' ma'kanı bolg'anı tastıyıqlandı .
15004020	Erusalimde Evfrat da'ryasının' arg'ı ta'repindegi pu'tkil jerlerdi iyelep , olardan salg'ırt , salıq ha'm bajı pulların o'ndirgen qu'diretli patshalar jasag'an eken .
15004021	Sonlıqtan sol adamlardın' isti toqtatıwı ushın buyrıq ber . Men buyrıq bermegenshe , qalanı qayta qurmasın .
15004022	Abaylı bolın'lar , itibarsızlıq etpen'ler . Patshag'a za'lel keltiretug'ın zıyanlı istin' ko'beyiwine jol qoyman'lar » .
15004023	Patsha Artakserkstin' bul xatı Rexum , xatker Shimshay ha'm olardın' joldaslarının' aldında oqılıwdan , olar asıg'ıs Erusalimge , yahudiylerdin' janına bardı ha'm a'skeriy ku'sh penen jumıstı toqtatıwg'a ma'jbu'r qıldı . İbadatxana qurılısın qaytadan dawam ettiriw
15004024	Solay etip , Qudaydın' Erusalimdegi İbadatxanasının' qurılısı toqtap qalıp , Persiya patshası Dariydin' patshalıg'ının' ekinshi jılına shekem ha'reketsiz turdı .
15005001	Sol arada payg'ambar Xaggay menen payg'ambar İddo ulı Zexariya Yahudiyada ha'm Erusalimde jasaytug'ın yahudiylerge olardın' u'stinen biylik etken İzraildın' Qudayının' atı menen payg'ambarshılıq etti .
15005002	Sonda Shealtiel ulı Zerubbabel ha'm Yosadaq ulı Eshua Qudaydın' Erusalimdegi İbadatxanasın qayta qurıwdı basladı . Qudaydın' payg'ambarları da olar menen birge bolıp , olarg'a ja'rdem berdi .
15005003	Sol waqıtta Evfrattın' arg'ı ta'repindegi u'lkenin' ha'kimi Tattenay , Shetar-Boznay ha'm olardın' joldasları yahudiylerge kelip : « Mına İbadatxananı qurıp , bul qurılıstı qayta tiklewge sizlerge kim ruxsat berdi ? » — dep soradı .
15005004	Olar bul qurılıstı alıp barıp atırg'an adamlardın' atların da soradı .
15005005	Biraq Quday yahudiy aqsaqallarına na'zerin salg'an edi . Olar bul is tuwralı Dariyge bir xat jibergen edi . Sol xatqa juwap kelmegenshe , yahudiylerdi toqtatpadı .
15005006	Da'ryanın' arg'ı ta'repindegi u'lkenin' ha'kimi Tattenay , Shetar-Boznay , olardın' joldasları , yag'nıy sol u'lkenin' ha'meldarları patsha Dariyge xat jazıp , nusqasın jiberdi .
15005007	Olar patsha Dariyge jollag'an xatta bılay dep jazılg'an edi : « Patsha Dariyge tınıshlıq tileymiz !
15005008	Patshag'a mınalardı bildirmekshimiz : bizler Yahudiya wa'layatına , ullı Qudaydın' İbadatxanasına bardıq . Ol u'lken taslardan qurılıp , diywallarına ag'ashlar qosıp qalanıp atır . Bul jumıs jedel pa't alg'an bolıp , olardın' qollarında tabıslı ketip atır .
15005009	Bizler sol jerdegi aqsaqallar menen so'ylesip , olardan : „ Mına İbadatxananı qurıp , bul qurılıstı qayta tiklewge sizlerge kim ruxsat berdi ? “ — dep soradıq .
15005010	Bunın' u'stine , sizge mag'lıwmat retinde jazıp jiberiw ushın olardın' basshılarının' atların da soradıq .
15005011	Olar bizlerge bılay dep juwap berdi : „ Bizler aspan ha'm jerdin' Qudayının' qullarımız . Bizler ko'p jıllar burın qurılg'an Qudaydın' İbadatxanasın qayta tiklep atırmız . Bul İbadatxana İzraildın' bir ullı patshası ta'repinen qurıp pitkerilgen edi .
15005012	Biraq ata-babalarımız aspannın' Qudayın g'a'zeplendirgeni ushın , Quday olardı Babilon patshası kaldeyli Nabuxodonosorg'a ta'slim etti . Ol bul İbadatxananı wayran etip , xalıqtı Babilong'a su'rgin qıldı .
15005013	Degen menen , Babilon patshası Kir o'z hu'kimdarlıg'ının' birinshi jılında usı Qudaydın' İbadatxanası qayta tiklensin dep , pa'rman shıg'ardı .
15005014	Nabuxodonosor Qudaydın' Erusalimdegi İbadatxanasınan gu'mis ha'm altın ıdıslardı alıp ketip , Babilondag'ı ibadatxanag'a aparıp qoyg'an edi . Patsha Kir Babilondag'ı ibadatxanadan sol ıdıslardı aldırıp , o'zi ha'kim etip tayınlag'an Sheshbassar degen adamg'a qaytarıp berdi .
15005015	Patsha Kir Sheshbassarg'a : „ Bul ıdıslardı aparıp , Erusalimdegi İbadatxanag'a qoy . Al Qudaydın' İbadatxanası o'z ornına qayta qurılsın “ , — dedi .
15005016	Solay etip , Sheshbassar kelip , Qudaydın' Erusalimdegi İbadatxanasının' tiykarın qoydı . Sonnan beri qurılıs dawam etpekte , ele tamamlanbadı “ .
15005017	Eger patshag'a maqul bolsa , Babilon sarayındag'ı arxiv tekserilip , patsha Kirdin' Qudaydın' Erusalimdegi İbadatxanasın qurıwg'a ruxsat bergeni yamasa bermegeni anıqlansın . Son'ınan patsha o'z qararın bizlerge jazıp jibersin » .
15006001	Dariydin' buyrıg'ı1 Bunnan son' , patsha Dariydin' buyrıg'ı boyınsha , Babilondag'ı hu'jjetler saqlanatug'ın arxivte izlew isleri alıp barıldı .
15006002	Arxiv Midiya wa'layatının' paytaxtı Axmeta qorg'an qalasında bolıp , ol jerden bir orama hu'jjet tabıldı . Onda bılay dep jazılg'an edi : « Este saqlaw ushın :
15006003	patsha Kirdin' hu'kimdarlıg'ının' birinshi jılında Qudaydın' Erusalimdegi İbadatxanası haqqında Kir mınaday pa'rman shıg'ardı : „ İbadatxana qurbanlıq usınılatug'ın orında , burıng'ı tiykarı u'stine qayta qurılsın . Onın' biyikligi alpıs shıg'anaq , eni de alpıs shıg'anaq bolsın .
15006004	Diywalları u'sh qatar u'lken taslardan ha'm bir qatar ag'ashtan qurılsın . Al ketetug'ın qa'rejetler bolsa , patsha qaznasınan to'lensin .
15006005	Bunnan tısqarı , Qudaydın' İbadatxanasının' altın ha'm gu'mis ıdısları , yag'nıy Nabuxodonosordın' Erusalimdegi İbadatxanadan Babilong'a alıp kelgen ıdısları da qaytarıp berilsin . Olar Erusalimdegi İbadatxanag'a , o'z ornına alıp barılıp , Qudaydın' İbadatxanasına qoyılsın “ » .
15006006	Sonda patsha Dariy mına xattı jolladı : « Solay etip , da'ryanın' arg'ı ta'repindegi u'lkenin' ha'kimi Tattenay , Shetar-Boznay ha'm olardın' joldasları , yag'nıy da'ryanın' arg'ı ta'repinde jasawshı ha'meldarlar ! Ol jerge jaqınlaspan'lar .
15006007	Qudaydın' İbadatxanasındag'ı islerge aralaspan'lar . Yahuda ha'kimi ha'm yahudiylerdin' aqsaqalları Qudaydın' İbadatxanasın burıng'ı ornına qayta tiklesin .
15006008	Bunnan tısqarı , Qudaydın' İbadatxanasının' qurılısı ushın yahudiy aqsaqallarına ja'rdem retinde neler islewin'iz kerekligi tuwralı sizlerge mınalardı buyıraman : bul adamlardın' jumsaytug'ın qa'rejetleri tolıq patsha qaznasınan to'lenetug'ın bolg'anlıqtan , jumıs toqtap qalmawı ushın , da'ryanın' arg'ı ta'repinen jıynalatug'ın salıqlardan tez olarg'a berin'ler .
15006009	Erusalimdegi ruwxaniyler talap etken ha'mme na'rse : aspannın' Qudayına arnap jandırılatug'ın qurbanlıqlar ushın baspaqlar , qoshqarlar , toqlılar , ja'ne de , biyday , duz , sharap ha'm za'ytu'n mayı ha'r ku'ni irkinishsiz berilsin .
15006010	Solay etip , olar aspannın' Qudayına unaytug'ın qurbanlıqlar bersin , patsha ha'm onın' ullarının' o'miri ushın duwa etsin .
15006011	Tag'ı da mınanı buyıraman : eger kim de kim bul pa'rmandı o'zgertse , onda sol adamnın' u'yinen bir bo'rene alıp shıg'ılıp , sol adam bo'renenin' ushına ildirip o'ltirilsin , al u'yi qarabaqanag'a aylandırılsın .
15006012	O'z atın sol jerde ornatqan Quday bul pa'rmandı o'zgertiwge yamasa Qudaydın' Erusalimdegi İbadatxanasın joq qılıwg'a urıng'an ha'r bir patshanı yaki xalıqtı joq qılsın . Men , Dariy usı buyrıqtı berdim . Buyrıg'ım tolıq orınlansın » . İbadatxananın' bag'ıshlanıwı
15006013	Sonda da'ryanın' arg'ı ta'repindegi u'lkenin' ha'kimi Tattenay , Shetar-Boznay ha'm olardın' joldasları patsha Dariydin' buyrıg'ın tolıq orınladı .
15006014	Yahudiy aqsaqalları qurılıstı dawam etti ha'm payg'ambarlar Xaggay menen İddo ulı Zexariyanın' payg'ambarshılıq so'zlerinen jiger alıp , olardın' isleri tabıslı boldı . Olar İzraildın' Qudayının' buyrıg'ı ha'm Persiya patshaları Kir , Dariy ha'm Artakserkstin' pa'rmanı boyınsha İbadatxananı qurıp pitkerdi .
15006015	İbadatxananın' qurılısı patsha Dariydin' hu'kimdarlıg'ının' altınshı jılında , Adar ayının' u'shinshi ku'ni tamamlandı .
15006016	İzraillılar : ruwxaniyler , lebiyliler ha'm su'rginnen qaytqanlardın' ha'mmesi Qudaydın' İbadatxanasının' bag'ıshlanıwın quwanısh penen bayramladı .
15006017	Olar Qudaydın' İbadatxanasının' bag'ıshlanıwına arnap ju'z baspaq , eki ju'z qoshqar ha'm to'rt ju'z toqlı shaldı , al İzrail urıwlarının' sanı boyınsha on eki tekeni pu'tkil İzrail xalqının' gu'naları ushın gu'na qurbanlıg'ı retinde qurbanlıqqa berdi .
15006018	Son'ınan Muwsanın' kitabında jazılg'anınday , ruwxaniylerdi toparları ha'm lebiylilerdi shaqapları boyınsha Erusalimdegi Qudaydın' İbadatxanasındag'ı xızmetke qoydı . Qutqarılıw bayramının' nıshanlanıwı
15006019	Birinshi aydın' on to'rtinshi ku'ni su'rginnen qaytqanlar Qutqarılıw bayramın nıshanladı .
15006020	Sebebi ruwxaniyler menen lebiyliler o'zlerin pa'klew ra'siminen o'tkergen bolıp , olardın' ha'mmesi pa'k edi . Lebiyliler su'rginnen qaytqanlardın' ha'mmesi ushın , ruwxaniy tuwısqanları ushın ha'm o'zleri ushın Qutqarılıw bayramının' qurbanlıg'ın shaldı .
15006021	Su'rginnen qaytqan İzrail xalqı ha'm İzraildın' Qudayı Jaratqan İyege sıyınıw ushın , o'zlerin a'tiraptag'ı xalıqlardın' napa'kliklerinen saqlag'an adamlardın' ha'mmesi qurbanlıq go'shinen jedi .
15006022	Olar jeti ku'n quwanısh penen Ashıtqısız nan bayramın bayramladı . Sebebi Jaratqan İye olardı quwanıshqa bo'ledi ha'm İzraildın' Qudayı bolg'an Qudaydın' İbadatxanasının' qurılısına ja'rdem beriw ushın Assiriya patshasının' ju'regin jibitti .
15007001	Ezranın' Erusalimge keliwi1 Bul waqıyalardan keyin , Persiya patshası Artakserkstin' hu'kimdarlıg'ı da'wirinde Ezra degen bir adam jasadı . Ol Seraya ulı edi , Seraya Azariya ulı , Azariya Xilkiya ulı ,
15007002	Xilkiya Shallum ulı , Shallum Sadoq ulı , Sadoq Axitub ulı ,
15007003	Axitub Amariya ulı , Amariya Azariya ulı , Azariya Merayot ulı ,
15007004	Merayot Zeraxiya ulı , Zeraxiya Uzziy ulı , Uzziy Bukkiy ulı ,
15007005	Bukkiy Abishua ulı , Abishua Pinexas ulı , Pinexas Elazar ulı , al Elazar bas ruwxaniy Xaronnın' ulı edi .
15007006	Usı Ezra Babilonnan Erusalimge keldi . Ezra İzraildın' Qudayı Jaratqan İyenin' Muwsag'a bergen Nızamın jetik biletug'ın ulama edi . Qudayı Jaratqan İyenin' qolı onın' u'stinde bolg'anlıg'ı sebepli , patsha og'an sorag'an na'rsesinin' ha'mmesin berdi .
15007007	Patsha Artakserkstin' hu'kimdarlıg'ının' jetinshi jılı İzrail xalqınan ayırım adamlar , sonday-aq ruwxaniylerden , lebiylilerden , qosıqshılardan , da'rwaza qarawıllarınan ha'm İbadatxana xızmetshilerinen ayırımları da onın' menen birge Erusalimge qayttı .
15007008	Ezra Erusalimge kelgende , Artakserkstin' hu'kimdarlıg'ının' jetinshi jılının' besinshi ayı edi .
15007009	Ol birinshi aydın' birinshi ku'ni Babilonnan jolg'a shıg'ıp , Qudayının' miyrimli qolı astında besinshi aydın' birinshi ku'ni Erusalimge jetip keldi .
15007010	Sebebi Ezra o'z o'mirin Jaratqan İyenin' Nızamın u'yreniwge , olardı orınlawg'a ha'm İzrailda qag'ıyda ha'm nızamlardı u'yretiwge bag'ıshlag'an edi . Patsha Artakserkstin' Ezrag'a bergen xatı
15007011	Jaratqan İyenin' buyrıqların ha'm Onın' İzrailg'a bergen qag'ıydaların jaqsı biletug'ın ulama ha'm ruwxaniy Ezrag'a patsha Artakserkstin' bergen xatının' mazmunı mınaday edi :
15007012	« Patshalar patshası Artakserksten aspannın' Qudayının' Nızamın jetik biletug'ın ulama , ruwxaniy Ezrag'a sa'lem !
15007013	Men mınanı buyıraman : patshalıg'ımda jasaytug'ın İzrail xalqınan bolg'an ha'r bir adamnın' , sonday-aq senin' menen birge Erusalimge ketiwdi qa'legen ruwxaniylerdin' ha'm lebiylilerdin' ketiwine ruxsat beremen .
15007014	Sen qolın'dag'ı Qudaydın' Nızamına tiykarlanıp , Yahudiya menen Erusalimdegi jag'daydı u'yreniw ushın patsha ha'm onın' jeti ma'sla'ha'tshisi ta'repinen jiberilip atırsan' .
15007015	Erusalimde ma'kan basqan İzraildın' Qudayına arnap , patsha ha'm onın' jeti ma'sla'ha'tshisi ıqtıyarlı tu'rde bergen gu'mis ha'm altınlardı sol jerge jetkeresen' .
15007016	Ja'ne de , Babilon wa'layatınan o'zin' jıynaytug'ın barlıq gu'mis ha'm altındı , o'zlerinin' Qudayının' Erusalimdegi İbadatxanasına arnap xalıq ha'm ruwxaniyler bergen ıqtıyarlı sadaqalardı da alıp ketesen' .
15007017	Bul pullarg'a sen bug'alar , qoshqarlar , toqlılar , olardın' g'a'lle sadaqaların ha'm ishimlik sadaqaların satıp al . Olardı Qudayın'nın' Erusalimdegi İbadatxanasının' qurbanlıq ornında qurbanlıqqa ber .
15007018	Qalg'an altın ha'm gu'mislerdi tuwısqanların' menen birge Qudaydın' erkine say qa'legenin'she islet .
15007019	Qudayın'nın' İbadatxanasındag'ı xızmetke qollanıw ushın berilgen ıdıslardı Erusalimnin' Qudayına tapsır .
15007020	Qudayın'nın' İbadatxanası ushın ne na'rse talap etilse de , jetkiziwin' kerek bolg'an ha'r bir na'rseni patshanın' qaznasınan alarsan' .
15007021	Endi men , patsha Artakserks da'ryanın' arg'ı ta'repindegi u'lkenin' barlıq qaznashılarına buyıraman : aspannın' Qudayının' Nızamı boyınsha ulama , ruwxaniy Ezranın' sizlerden talap qılg'an na'rsesinin' ha'mmesin so'zsiz berin'ler .
15007022	Og'an 100 talantqa shekem gu'mis , 100 korg'a shekem biyday , 100 batqa shekem sharap , 100 batqa shekem za'ytu'n mayı ha'm qa'legeninshe duz berin'ler .
15007023	Aspannın' Qudayı O'z İbadatxanası ushın neni buyırsa , sonı tabjıltpay orınlan'lar . Onın' menin' ha'm ullarımnın' patshalıg'ına qarsı g'a'zebin lawlatıwdın' nege keregi bar ?
15007024	Mınanı da bilip qoyın'lar : ruwxaniylerdin' , lebiylilerdin' , qosıqshılardın' , da'rwaza qarawıllarının' , İbadatxana xızmetshilerinin' ha'm Qudaydın' sol İbadatxanasındag'ı basqa xızmetshilerdin' hesh birinen salg'ırt ta , salıq ta , bajı pulı da alınbasın .
15007025	Sag'an kelsek , Ezra , Qudayın'nın' o'zin'e bergen danalıg'ı menen ha'kimler ha'm qazılar tayınla . Olar da'ryanın' arg'ı ta'repindegi senin' Qudayın'nın' nızamların biletug'ın barlıq xalıqtı hu'kim etsin . Al nızamlardı bilmeytug'ınlarg'a ta'lim ber .
15007026	Qudayın'nın' nızamlarına ha'm patshanın' buyrıqlarına boysınbag'anlar jazag'a tartılsın . Olar o'limge hu'kim etilsin , su'rginge jiberilsin , mal-mu'lki tartıp alınsın yaki so'zsiz qamaqqa taslansın » . Ezranın' Qudaydı alg'ıslawı
15007027	« Jaratqan İyenin' Erusalimdegi İbadatxanasına hu'rmet ko'rsetiw ushın patshanın' ju'regine usınday qa'lewdi salg'an ata-babalarımızdın' Qudayı Jaratqan İyege alg'ıslar bolsın !
15007028	Ol patshada , onın' ma'sla'ha'tshilerinde ha'm barlıq ku'shli basshılarında mag'an degen miyrim oyattı . Qudayım bolg'an Jaratqan İyenin' qolı menin' u'stimde bolg'anlıqtan jigerlendim ha'm o'zim menen alıp ketiw ushın İzraildın' basshıların topladım » .
15008001	Ezra menen birge Erusalimge qaytıp kelgenlerdin' dizimi1 Artakserkstin' patshalıg'ı da'wirinde menin' menen birge Babilonnan kelgen urpaq basshıları ha'm olardın' shejireleri mınaday :
15008002	Pinexas urpag'ınan Gershom , İtamar urpag'ınan Daniel , Dawıttın' na'silinen bolg'an
15008003	Shekaniya urpag'ınan Xattush . Parosh urpaqlarınan Zexariya ha'm onın' menen bir na'silden dizimge alıng'an 150 erkek ,
15008004	Paxat-Moab urpag'ınan Zeraxiya ulı Eliehoenay ha'm onın' menen birge 200 erkek ,
15008005	Zattu urpag'ınan Yaxaziel ulı Shekaniya ha'm onın' menen birge 300 erkek ;
15008006	Adin urpag'ınan Yonatan ulı Ebed ha'm onın' menen birge 50 erkek ;
15008007	Elam urpag'ınan Ataliya ulı Eshaya ha'm onın' menen birge 70 erkek ;
15008008	Shefatiya urpag'ınan Mixael ulı Zebadiya ha'm onın' menen birge 80 erkek ;
15008009	Yoab urpag'ınan Exiel ulı Obadiya ha'm onın' menen birge 218 erkek ;
15008010	Baniy urpag'ınan Yosifiyanın' ulı Shelomit ha'm onın' menen birge 160 erkek ;
15008011	Bebay urpag'ınan Bebay ulı Zexariya ha'm onın' menen birge 28 erkek ;
15008012	Azgad urpag'ınan Haqqatan ulı Yuxanan ha'm onın' menen birge 110 erkek ;
15008013	Adoniqamnın' Elifelet , Eiel , Shemaya degen en' son'g'ı ulları ha'm olar menen birge 60 erkek ;
15008014	Bigway urpag'ınan Utay , Zakkur ha'm olar menen birge 70 erkek . Erusalimge qaytıw
15008015	Men olardı Ahawag'a qaray ag'ıp turg'an o'zektin' boyına topladım . Bizler sol jerde u'sh ku'n turdıq . Men xalıq ha'm ruwxaniyler arasınan lebiylilerdi izledim , biraq Lebiy urpag'ınan hesh kimdi taba almadım .
15008016	Sonlıqtan basshılardan Eliezerdi , Arieldi , Shemayanı , Elnatandı , Yaribti , Elnatandı , Natandı , Zexariyanı , Meshullamdı ha'm alımlardan Yoyarib penen Elnatandı shaqırttım .
15008017	Olardı Kasifiya degen jerdin' basshısı İddo degen adamg'a jiberdim . Olardın' Qudayımızdın' İbadatxanasında xızmet etetug'ın adamlardı jiberiwi ushın , İddog'a ha'm Kasifiya degen jerdegi İbadatxana xızmetshileri bolg'an tuwısqanlarına nelerdi aytıwı kerekligin u'yrettim .
15008018	Qudayımızdın' miyrimli qolı bizlerdin' u'stimizde bolg'anlıg'ı sebepli , olar İzraildın' ulı Lebiydin' na'silinen , Maxliydin' urpag'ınan Sherebiya degen dana bir adamdı jiberdi . Ol o'zi menen birge ulları ha'm tuwısqanlarınan 18 adamdı a'keldi .
15008019	Sonday-aq , Xashabiyanı , Merariy urpag'ınan Eshayanı ha'm tuwısqanları menen olardın' ullarınan 20 adamdı ,
15008020	lebiylilerge ja'rdemlesiw ushın Dawıt ha'm onın' xızmetshileri qoyg'an İbadatxana xızmetshilerinen 220 adamdı alıp keldi . Olardın' ha'mmesi atpa-at dizimge alıng'an .
15008021	Sonda Qudayımızg'a boysınıw , Onnan o'zlerimiz , balalarımız ha'm pu'tkil du'nya malımız ushın , aq jol soraw ushın Ahawa o'zeginin' boyında oraza ja'riya ettim .
15008022	Bizler patshag'a : « Qudayımız O'zin izlegenlerdin' ha'mmesinin' u'stine miyrimli qolın qoyadı , al O'zinen ju'z burg'anlarg'a ku'shli g'a'zebin shashadı » , — degen edik . Sonlıqtan jolda bizlerdi dushpannan qorg'aw ushın a'skerler ha'm atlılar sorawg'a uyaldım .
15008023	Solay etip , bizler oraza tutıp , Qudayımızg'a jolımız ushın jalbarındıq , Ol da duwamızdı qabıl etti . İbadatxana ushın sawg'alar
15008024	Son'ınan basshı ruwxaniyler arasınan on ekisin : Sherebiyanı , Xashabiyanı ha'm olardın' tuwısqanlarınan onın tan'lap aldım .
15008025	Keyin patshanın' , onın' ma'sla'ha'tshilerinin' , basshılarının' ha'm sol jerdegi pu'tkil izraillılardın' Qudayımızdın' İbadatxanası ushın bergen barlıq sadaqaların : gu'misti , altındı ha'm ıdıslardı ta'rezige tartıp , olarg'a berdim .
15008026	Men olarg'a bergen zatlardın' o'lshemi mınaday edi : 650 talant gu'mis , 100 talantlıq gu'mis ıdıslar , 100 talant altın .
15008027	Narqı 1000 darik bolg'an 20 altın tostag'an , altınday qunlı , jıltır mıstan islengen eki ıdıs .
15008028	Men olarg'a bılay dedim : « Sizler — Jaratqan İyenin' muxaddesisizler , ıdıslar da muxaddes . Gu'mis ha'm altın — sizlerdin' ata-babaların'ızdın' Qudayı Jaratqan İyege berilgen ıqtıyarlı sadaqalar .
15008029	Ruwxaniylerdin' basshıları , lebiyliler ha'm izraillılardın' urpaq basshıları aldında o'lshep , Jaratqan İyenin' Erusalimdegi İbadatxanasının' qaznasına tapsırg'anın'ızsha sergek bolıp , olardı saqlan'lar » .
15008030	Solay etip , ruwxaniyler ha'm lebiyliler Erusalimge , Qudayımızdın' İbadatxanasına alıp keliw ushın , ta'rezige tartılg'an gu'misti , altındı ha'm ıdıslardı qabıl etip aldı .
15008031	Bizler birinshi aydın' on ekinshi ku'ni Erusalimge barıw ushın Ahawa o'zegi boyınan jolg'a shıqtıq . Qudayımızdın' qolı bizlerdin' u'stimizde bolıp , jolımızda Ol bizlerdi dushpanlardın' hu'jiminen ha'm qaraqshılardan qorg'adı .
15008032	Solay etip , bizler Erusalimge jetip kelip , ol jerde u'sh ku'n dem aldıq .
15008033	To'rtinshi ku'ni Qudayımızdın' İbadatxanasına barıp , gu'misti , altındı ha'm ıdıslardı ta'rezige tartıp , Uriya ulı ruwxaniy Meromotqa tapsırdıq . Pinexas ulı Elazar onın' qasında boldı . Lebiyli Eshua ulı Yozabad ha'm Binnuy ulı Noadiya da olar menen birge edi .
15008034	Ha'r bir na'rse sanaldı ha'm ta'rezige tartıldı . O'lshengen zatlardın' ha'mmesi sol waqıtta jazıp qoyıldı .
15008035	Tutqınnan kelgenler , yag'nıy su'rginnen qaytıp kelgenler İzraildın' Qudayına arnap , jandırılatug'ın qurbanlıqlar berdi . Olar pu'tkil izraillılar ushın on eki bug'a , toqsan altı qoshqar , jetpis jeti toqlı shaldı . Al gu'na qurbanlıg'ı ushın on eki tekeni qurbanlıqqa shaldı . Bulardın' ha'mmesi Jaratqan İyege usınılg'an jandırılatug'ın qurbanlıqlar edi .
15008036	Su'rginnen qaytqanlar patshanın' buyrıqların patshanın' nayıplarına ha'm da'ryanın' arg'ı ta'repindegi wa'layatlarının' ha'kimlerine berdi . Olar da İzrail xalqın ha'm Qudaydın' İbadatxanasın qollap-quwatlaytug'ın boldı .
15009001	Ezranın' duwası1 Bul waqıyalardan keyin , basshılar aldıma kelip bılay dedi : « İzrail xalqı , ha'tte , ruwxaniyler menen lebiyliler de aynalamızdag'ı xalıqlardın' : kenaan , xett , periz , ebus , ammon , moab , amor xalıqlarının' ha'm mısırlılardın' jerkenishli na'rselerinen ele arılmadı .
15009002	Sebebi o'zleri de , ulları da usı xalıqlardın' qızlarına u'ylengen . Usılayınsha muxaddes tuqım a'tiraptag'ı xalıqlar menen aralasıp ketken . Basshılar ha'm xızmetker adamlar bul opasızlıqqa bas boldı » .
15009003	Men bul ga'plerdi esitkenimde , ko'ylek-shapanımdı jırtıp , shash-saqalımdı julıp , qattı qapa bolıp jerge otıra kettim .
15009004	Sonda su'rginnen qaytqanlardın' opasızlıg'ına baylanıslı , İzraildın' Qudayının' so'zlerinen qorqqanlardın' ha'mmesi menin' janıma toplandı . Men bolsam , keshki qurbanlıq waqtına shekem qayg'ıg'a batıp otırdım .
15009005	Al keshki qurbanlıq waqtında qayg'ıg'a batıp , ko'ylek-shapanım jırtılg'an halda otırg'an ornımnan turdım . Dizerlep otırıp qollarımdı jayıp , Qudayım bolg'an Jaratqan İyege
15009006	bılay dedim : « O , Qudayım ! Basımdı ko'terip Sag'an qarawg'a uyalıp ha'm qısınıp turman . Sebebi gu'namız basımızdan asıp , ayıbımız aspang'a jetken .
15009007	Ata-babalarımızdın' zamanınan baslap usı ku'nge shekem ayıpqa ko'milip qalg'anbız . Gu'namız sebepli bizler o'zlerimiz , patshalarımız , ruwxaniylerimiz basqa ellerdin' patshalarının' qolına tapsırıldıq , o'ltirildik , tutqıng'a alındıq , talandıq ha'm bu'gingidey shermende boldıq .
15009008	Biraq bu'gin Qudayımız Jaratqan İye ! Sen bizlerge qısqa waqıtqa miyrim ko'rsetip , ayırımlarımızdı tiri qaldırdın' . Qullıqta bolg'anımızda ko'zimizge nur beriw ha'm azg'ana bolsa da , en'semizdi ko'teriw ushın , O'zin'nin' muxaddes ornın'nan ma'kan jay berdin' .
15009009	Sebebi bizler qullar edik . Biraq Qudayımız , Sen bizlerdi qullıqqa taslap qoymadın' . Sen Persiya patshalarının' ju'reginde bizlerge degen miyrim oyattın' . O'zin'nin' İbadatxanan'dı qurıwımız ha'm qarabaqanag'a aylang'an İbadatxananı qayta tiklewimiz ushın jan'a o'mir berdin' . Ja'ne de , Erusalimde ha'm Yahudiyada bizlerge qorg'anıw diywalın berdin' .
15009010	Al endi , o , Qudayımız , bunnan keyin ne dey alamız ? O'ytkeni Senin' buyrıqların'nan ju'z burdıq .
15009011	Sen O'z qulların' payg'ambarlar arqalı mınaday buyrıq bergen edin' : „ Sizler iyelik etiw ushın kirip atırg'an jer — haram jer . Ol sol jerde jasap atırg'an xalıqlardın' haramlıqları ha'm jerkenishli da'stu'rleri menen haramlang'an . Olar eldi bastan ayag'ına o'z napa'kligine toltırg'an .
15009012	Sonlıqtan olar menen qız berisip , qız alıspan'lar . Hesh qashan olardın' tınıshlıg'ı ha'm iygiligi ushın ha'reket etpen'ler . Sonda ku'shli bolasız , bul jerdin' o'niminen jep , olardı o'z balaların'ızg'a ma'n'gige miyras etip beresiz “ .
15009013	Basımızg'a tu'skenlerdin' ha'mmesi o'zlerimizdin' jaman islerimiz ha'm u'lken ayıbımız sebepli boldı . Biraq Sen , o , Qudayımız , bizlerdi islegen isimizge qarag'anda jen'il jazaladın' ha'm ayırımlarımızdı tiri qaldırdın' .
15009014	Endi qalayınsha ja'ne Senin' buyrıqların'dı buzıp , usınday jerkenishli islerdi islep atırg'an xalıqlar menen quda-tamır bola alamız ? Eger solay islesek , onda Sen bizlerge g'a'zeplenip , birde birewimizdi tiri qaldırmay , qırıp taslamaysan' ba ?
15009015	O , İzraildın' Qudayı Jaratqan İye ! Sen a'dilsen' . Bu'gingi ku'nge kelip bizler aman qaldıq . Senin' aldın'da turıwg'a haqımız bolmasa da , mine , bizler o'z ayıplarımızdı arqalap , Senin' aldın'da turmız » .
15010001	Aralas nekege shek qoyıw jobası1 Ezra Qudaydın' İbadatxanasının' aldında jer bawırlap jılawı menen gu'nalardı moyınlap , duwa etip atırg'anda , izraillılardın' u'lken bir jıyını : erkekler , hayallar ha'm balalar onın' janına jıynaldı . Olar da zar en'irep , jılap turdı .
15010002	Sonda Elam urpag'ınan Exiel ulı Shekaniya Ezrag'a bılay dedi : « Bizler basqa millet qızlarına u'ylenip , Qudayımızdın' aldında opasızlıq ettik . Degen menen , izraillılar ushın ele u'mit bar .
15010003	Endi Qudayımız benen kelisim du'zeyik . Mırzam , sizin' ha'm Qudayımızdın' buyrıqların qa'dirleytug'ınlardın' ma'sla'ha'ti boyınsha , ha'mme basqa milletten alıng'an hayallar menen ajırasıp , olardı balaları menen birge bosatıp jibereyik . Bul kelisim Nızamg'a say bolsın .
15010004	Qa'ne , ornın'ızdan turın' ! Sebebi bul is sizge ju'klengen , al bizler sizdi qollap-quwatlaymız . Ruwxın'ızdı ko'terip , iske kirisin' ! »
15010005	Sonda Ezra ornınan turdı . Ol ruwxaniylerdin' basshılarına , lebiylilerge ha'm pu'tkil izraillılarg'a usı aytılg'anlardı orınlaymız dep , ant ishiwdi buyırdı . Olar ant ishti .
15010006	Keyin Ezra Qudaydın' İbadatxanasının' aldınan turıp , Elashib ulı Ehoxanannın' bo'lmesine bardı . Sol jerde bolg'anda , ol su'rginnen qaytqanlardın' opasızlıg'ı ushın aza tutıwın dawam etip , nan da jemedi , suw da ishpedi .
15010007	« Su'rginnen qaytqanlardın' ha'mmesi Erusalimge jıynalsın » , — dep Yahuda ha'm Erusalim boylap jar salındı .
15010008	Ja'ne de : « Eger kim de kim u'sh ku'n ishinde kelmese , basshılardın' ha'm aqsaqallardın' qararı boyınsha onın' barlıq mal-mu'lki tartıp alınıp , o'zi su'rginnen kelgenler ja'miyetinen shıg'arıp jiberiledi » , — dep xabarlandı .
15010009	Sonda pu'tkil Yahudanın' ha'm Benyamin urıwının' adamları u'sh ku'n ishinde Erusalimge jıynaldı . Bul tog'ızınshı aydın' jigirmalanshı ku'ni edi . Pu'tkil xalıq Qudaydın' İbadatxanası aldındag'ı maydanda otırdı . Olar ha'm usı isten , ha'm quyıp jawg'an jawınnan dirilder edi .
15010010	Ruwxaniy Ezra ornınan turıp , olarg'a bılay dedi : — Sizler opasızlıq ettin'ler , basqa millet qızlarına u'ylenip , İzraildın' ayıbına ayıp jamadın'lar .
15010011	Endi ata-babaların'ızdın' Qudayı Jaratqan İye aldında gu'naların'ızdı moyınlap , Onın' erkin orınlan'lar . A'tirapın'ızdag'ı xalıqlardan ha'm basqa milletten alıng'an hayallardan ayırılın'lar .
15010012	Sonda pu'tkil ja'miyet juwap berip , ba'lent dawıs penen bılay dedi : — Awa , siz haqsız . Siz ne aytsan'ız , sonı isleymiz .
15010013	Degen menen , xalıq ko'p , jawın da quyıp tur , ashıq jerde turıwg'a dimarımız qalmadı . Bul bir-eki ku'nlik is emes , sebebi bizlerdin' ko'pshiligimiz usı iste gu'na islegenbiz .
15010014	Basshılarımız pu'tkil ja'miyet atınan wa'killik qılsın . Al qalalarımızdag'ı basqa millet qızlarına u'ylengen adamlardın' ha'mmesi belgilengen waqıtta o'z qalalarının' aqsaqalları ha'm qazıları menen birge usı jerge kelsin . Qudayımızdın' usı is sebepli lawlag'an g'a'zebi qaytqang'a shekem usılay islensin .
15010015	Bul usınısqa tek Asahel ulı Yonatan ha'm Tiqwa ulı Yaxzeya qarsı boldı , al Meshullam ha'm lebiyli Shabbetay bolsa , bulardı qollap-quwatladı .
15010016	Su'rginnen qaytqanlar aytılg'anday isledi . Ruwxaniy Ezra ha'r bir urpaqtın' urpaq basshısın atpa-at tan'lap aldı . Onınshı aydın' birinshi ku'ni olar bul isti izertlewge otırdı .
15010017	Birinshi aydın' birinshi ku'ni olar basqa millet qızlarına u'ylengenlerdin' ha'mmesinin' isin qarap boldı . Basqa millet qızlarına u'ylengenler dizimi
15010018	Ruwxaniyler urpag'ı arasında basqa millet qızlarına u'ylengenler : Yosadaq ulı Eshuanın' ha'm onın' tuwısqanlarının' urpaqlarınan : Maaseya , Eliezer , Yarib ha'm Gedaliya .
15010019	Olar hayallarınan ajırasıwg'a so'z berdi ha'm ha'r biri su'riwden bir qoshqardı o'z ayıbı ushın ayıp qurbanlıg'ı retinde qurbanlıqqa berdi .
15010020	İmmer urpag'ınan : Xananiy ha'm Zebadiya ;
15010021	Xarim urpag'ınan : Maaseya , İliyas , Shemaya , Exiel , Uzziya ;
15010022	Pashxur urpag'ınan : Elyoenay , Maaseya , İsmayıl , Netanel , Yozabad , Elasa ;
15010023	Lebiylilerden : Yozabad , Shimey , Kelaya , yag'nıy Kelita , Petaxiya , Yahuda , Eliezer ;
15010024	Qosıqshılardan : Elashib ; Da'rwaza qarawıllarınan : Shallum , Telem , Uriy ;
15010025	Basqa izraillılardan : Parosh urpaqlarınan : Ramiya , İzziya , Malkiya , Miyamin , Elazar , Malkiya , Benaya ;
15010026	Elam urpaqlarınan : Mattaniya , Zexariya , Exiel , Abdiy , Eremot , İliyas ;
15010027	Zattu urpaqlarınan : Elyoenay , Elashib , Mattaniya , Eremot , Zabad , Aziza ;
15010028	Bebay urpaqlarınan : Ehoxanan , Xananiya , Zabbay , Atlay ;
15010029	Baniy urpaqlarınan : Meshullam , Mallux , Adaya , Yashub , Sheal , Ramot ;
15010030	Paxat-Moab urpaqlarınan : Adna , Kelal , Benaya , Maaseya , Mattaniya , Besalel , Binnuy , Menashshe ;
15010031	Xarim urpaqlarınan : Eliezer , İshshiya , Malkiya , Shemaya , Shimon ,
15010032	Benyamin , Mallux , Shemariya ;
15010033	Xashum urpaqlarınan : Mattenay , Mattata , Zabad , Elifelet , Eremay , Menashshe , Shimey ;
15010034	Baniy urpaqlarınan : Maaday , Amram , Uwel ,
15010035	Benaya , Bedeya , Keluhu ,
15010036	Waneya , Meremot , Elashib ,
15010037	Mattaniya , Mattenay , Yasay ,
15010038	Baniy , Binnuy , Shimey ,
15010039	Shelemiya , Natan , Adaya ,
15010040	Maxnadbay , Shashay , Sharay ,
15010041	Azarel , Shelemiya , Shemariya ,
15010042	Shallum , Amariya , Yusup ;
15010043	Nebo urpaqlarınan : Eiel , Mattitiya , Zabad , Zebina , Yadday , Yoel , Benaya .
15010044	Bul adamlardın' ha'mmesi basqa millet qızlarına u'ylengen bolıp , olardın' ayırımlarının' balaları da bar edi .
16001001	Nexemiyanın' duwası1 Xaxaliya ulı Nexemiyanın' so'zleri : Persiya patshası Artakserkstin' hu'kimdarlıg'ının' jigirmalanshı jılının' Kislew ayında men Suza qorg'an qalasında edim .
16001002	Sonda tuwısqanlarımnan biri Xananiy ayırım adamlar menen birge Yahudadan keldi . Men olardan su'rginnen qutılıp qalıp , tiri qalg'an yahudiyler ha'm Erusalim qalası tuwralı soradım .
16001003	Olar mag'an su'rginnen qutılıp qalıp , Yahuda wa'layatında tiri qalg'anlardın' qattı qıyınshılıq ha'm shermendelik awhalda qalg'anı , Erusalim diywallarının' wayran etilip , da'rwazalarının' o'rtep jiberilgeni tuwralı aytıp berdi .
16001004	Bul so'zlerdi esitkenimde , otırıp jıladım . Bir neshe ku'n qayg'ıg'a batıp ju'rdim , oraza tutıp , aspannın' Qudayına bılay dep duwa ettim :
16001005	« O , aspannın' Qudayı Jaratqan İye ! Sen ullı ha'm aybatlı Qudaysan' ! Sen O'zin'di su'ygenler ha'm buyrıqların'dı orınlag'anlar menen du'zgen kelisimin'e sadıq qalasan' .
16001006	Qulın'nın' duwasın esitiw ushın qulaqların' tu'riwli , ko'zlerin' ashıq bolg'ay . Endi Senin' aldın'da qulların' bolg'an İzrail xalqı ushın ku'ni-tu'ni duwa etip , olardın' gu'naları ushın ta'wbe qılaman . Awa , bizler Senin' aldın'da gu'na isledik , men de , menin' a'kemnin' u'y-ishi de gu'na isledi .
16001007	Bizler Senin' aldın'da qattı jerkenishli islerdi isledik . Senin' qulın' Muwsag'a bergen buyrıqların'a , qag'ıydalar ha'm nızamların'a boysınbadıq .
16001008	Endi qulın' Muwsag'a bergen mına so'zlerin'di esin'e ala go'r : „ Eger sizler Mag'an opasızlıq etsen'iz , Men sizlerdi xalıqlar arasına shashıp jiberemen .
16001009	Biraq Mag'an qaytıp kelsen'iz ha'm buyrıqlarıma boysınıp , olardı orınlasan'ız , jerdin' en' shetine quwg'ın qılıng'an bolsan'ız da , sizlerdi ol jerden jıynap alaman . Atımdı ullılaw ushın , tan'lap alg'an jerge sizlerdi alıp kelemen “ .
16001010	İzrail xalqı — Senin' qulların' ha'm O'z xalqın' . Ullı qu'diretin' ha'm ku'shli qolın' menen olardı azat etkensen' .
16001011	O , İyem ! Qulın' bolg'an menin' duwama ha'm Senin' atın'dı hu'rmet qılıwdan zawıqlanatug'ın qulların'nın' duwasına qulaq tu're go'r . Bu'gin mag'an a'wmet berip , patshada mag'an degen rehim oyata go'r » . Sol waqıtları men patshanın' sharap quyıwshısı edim .
16002001	Nexemiyanın' Erusalimge qaytıwı1 Patsha Artakserkstin' hu'kimdarlıg'ının' jigirmalanshı jılı , Nisan ayı edi . Men patshanın' aldına a'kelingen sharaptı og'an usındım . Burın hesh qashan patsha meni tu'skin awhalda ko'rgen joq edi .
16002002	Sonlıqtan patsha mag'an : — Nege qapa ko'rinesen' ? Bilemen , kesel emessen' . Ju'regin'de bir da'rtin' bar ma deymen ? — dedi . Men qattı qorqıp kettim .
16002003	Sonda da patshag'a : — Taqsır , o'mirin'iz uzaq bolsın ! Ata-babalarımız jerlengen qala qan'ırap , da'rwazaları o'rtelgen bolsa , men qalay qapa bolmayın ? — dedim .
16002004	Patsha mag'an : — Ne tileysen' ? — dedi . Sonda men ishimnen aspannın' Qudayına duwa ettim ,
16002005	keyin patshag'a bılay dedim : — Taqsır , eger maqul dep tapsan'ız ha'm mendey qulın'ızg'a kewlin'iz tolg'an bolsa , onda meni Yahudag'a , ata-babalarım jerlengen qalag'a jibersen'iz . Men bul qalanı qayta qurmaqshıman .
16002006	Sonda xanbiyke de patshanın' janında otırg'an edi . Patsha mennen : — Saparın' qansha waqıtqa sozıladı , qashan qaytıp kelesen' ? — dep soradı . Patsha meni jiberiwge ırazı boldı . Son'ınan men waqıttı belgilep ayttım .
16002007	Men patshag'a ja'ne bılay dedim : — Taqsır , eger sizge maqul bolsa , Yahudag'a jetip barg'anımsha , o'z jerlerinen o'tiwime ruxsat beriwi ushın , da'ryanın' arg'ı jag'ının' ha'kimlerine xat jazıp berilsin .
16002008	Ja'ne de , patsha tog'aylarının' bajbanı Asafqa da xat jazdırıp bersen'iz . Ol mag'an Qudaydın' İbadatxanası janındag'ı qorg'annın' da'rwazaların , qala diywalların soqtırıwım ha'm o'zime u'y saldırıwım ushın kerek bolatug'ın ag'ashlardı bersin . Qudaydın' miyrimli qolı menin' u'stimde bolg'anlıg'ı sebepli , patsha sorag'anımnın' ha'mmesin berdi .
16002009	Patsha menin' menen birge bir neshe a'skerbasılar ha'm atlılar jibergen edi . Men da'ryanın' arg'ı jag'ının' ha'kimlerine kelip , olarg'a patshanın' xatların berdim .
16002010	Xoronlı Sanballat ha'm ammon xalqınan bolg'an xızmetshi Tobiya İzrail xalqının' iygiligi ushın g'amxorlıq etiwge bir adamnın' kelgenin esitkende , qattı g'a'zeplendi .
16002011	Men Erusalimge kelip , ol jerde u'sh ku'n boldım .
16002012	Men Erusalim ushın isleytug'ın islerimdi Qudayımnın' ju'regime salg'anın hesh kimge aytpadım . Tu'nde turıp , janımdag'ı adamlardan bir neshewin ertip , jolg'a shıqtım . Janıma o'zim minip ju'rgen janıwardan basqa hesh qanday janıwar alg'an joq edim .
16002013	Tu'nde Oypatlıq da'rwazası arqalı shıg'ıp , Aydarha bulag'ına , ol jerden Tezek da'rwazasına bardım . Men wayran etilgen Erusalim diywalların ha'm onın' jag'ıp jiberilgen da'rwazaların ko'zden keshirdim .
16002014	Son'ınan Bulaq da'rwazasına ha'm Patsha hawızına bardım . Biraq astımdag'ı janıwarım o'tiwge jol taba almadı .
16002015	Sonlıqtan tu'nde say boylap ko'terilip , diywaldı ko'zden keshirdim . Aqırında , keri aylanıp , Oypatlıq da'rwazası arqalı izge qayttım .
16002016	Hu'kimet basshıları menin' qay jerge barıp , ne islep ju'rgenimdi bilmedi . Sebebi men yahudiylerge de , ruwxaniylerge de , aqsu'yeklerge de , basshılarg'a da , usı iske qatnası bar basqa jumıs alıp barıwshılarg'a da ele hesh na'rse aytpag'an edim .
16002017	Son'ınan men olarg'a : « Qanday apatshılıqqa ushırag'anımızdı ko'rip tursız ba ? Erusalim bosap qalg'an , al onın' da'rwazaları bolsa , jandırıp jiberilgen . Ju'rin'ler , Erusalimnin' diywalların qayta tikleyik . Bunnan bılay ayaq astı bolıwg'a shek qoyayıq » , — dedim .
16002018	Men olarg'a Qudaydın' miyrimli qolının' menin' u'stimde ekenin ha'm patshanın' o'zime aytqan so'zlerin aytıp berdim . Sonda olar : « Qurılıstı baslaymız » , — dedi ha'm qayırlı iske bar ku'shin jumsawg'a tayar turdı .
16002019	Biraq xoronlı Sanballat , ammon xalqınan bolg'an xızmetshi Tobiya ha'm arab xalqınan bolg'an Geshem bulardı esitkende , u'stimizden ku'ldi ha'm : — Ne islep atırsız o'zi ? Yamasa patshag'a qarsı bas ko'terip atırsızlar ma ? — dep bizlerdi kemsitip so'yledi .
16002020	Sonda men olarg'a : — Aspannın' Qudayı isimizdi sa'tli qıladı , al Onın' qulları bolg'an bizler qurılıstı baslaymız . Sizlerdin' Erusalimde u'lesin'iz de , haqın'ız da , tariyxıy deregin'iz de joq , — dep juwap berdim .
16003001	Diywaldın' tikleniwi1 Sonnan son' , bas ruwxaniy Elashib ha'm onın' ruwxaniy tuwısqanları iske kirisip , Qoy da'rwazasın qayta qurdı . Olar da'rwazanı bag'ıshlaw ra'siminen o'tkerip , qapıların ornına qurdı . Ju'zlik minarasına deyingi diywallardı tiklep , onı bag'ıshlaw ra'siminen o'tkerdi . Ja'ne de , olar Xananel minarasına shekemgi diywallardı da tikledi .
16003002	Erixolılar onnan keyingi bo'legin , al onnan keyingi bo'lekti İmriy ulı Zakkur qurdı .
16003003	Balıq da'rwazasın Hassenanın' ulları qurdı . Olar da'rwazanın' bo'renelerin qoyıp , qapıların qurdı , qulıp ha'm ta'mbilerin ornattı .
16003004	Onnan keyingi bo'lekte Haqqostın' aqlıg'ı Uriyanın' ulı Meremot du'zetiw islerin alıp bardı . Onnan keyingi bo'lekti Meshezabeldin' aqlıg'ı Berexiyanın' ulı Meshullam , al onnan keyingi bo'lekti Baana ulı Sadoq du'zetti .
16003005	Olardan keyingi bo'lekti teqoalılar du'zetti . Biraq olardın' aqsu'yekleri o'z qadag'alawshılarının' buyrıg'ın orınlaw ushın qa'ddin bu'kpedi .
16003006	Eshana da'rwazasın Paseax ulı Yoyada ha'm Besodiya ulı Meshullam du'zetti . Olar da'rwazanın' bo'renelerin qoyıp , qapıların qurdı , qulıp ha'm ta'mbilerin ornattı .
16003007	Olardan keyingi bo'lekti gibonlı Melatiya ha'm meronotlı Yadon da'ryanın' arg'ı jag'ındag'ı ha'kimnin' qol astındag'ı Gibon ha'm Mispa turg'ınları menen birge du'zetti .
16003008	Olardan keyingi bo'lekti zerger Xarhaya ulı Uzziel , al onnan keyingi bo'lekti xosh iyisli zatlar tayarlawshı Xananiya du'zetti . Olar Erusalim diywallarının' Ken' diywalg'a deyingi aralıg'ın qayta tikledi .
16003009	Olardın' janındag'ı bo'lekti Erusalim u'lkesinin' yarımının' basqarıwshısı Xur ulı Refaya du'zetti .
16003010	Olardan keyingi bo'lekti , o'z u'yinin' qarama-qarsısın Xarumaf ulı Edaya , al onnan keyingi bo'lekti Xashabniya ulı Xattush du'zetti .
16003011	Xarim ulı Malkiya menen Paxat-Moab ulı Xashshub basqa bir bo'lekti ha'm Tandırlar minarasın du'zetti .
16003012	Keyingi bo'lekti Erusalim u'lkesinin' yarımının' basqarıwshısı Halloxesh ulı Shallum o'z qızları menen birge du'zetti .
16003013	Xanun ha'm Zanoax turg'ınları Oypatlıq da'rwazasın du'zetti . Olar da'rwaza bo'renelerin qoyıp , qapıların qurdı , qulıp ha'm ta'mbilerin ornattı . Ja'ne de , olar diywaldın' Tezek da'rwazasına shekemgi mın' shıg'anaq aralıg'ın du'zetti .
16003014	Al Tezek da'rwazasın Beyt-Hakkerem u'lkesinin' basqarıwshısı Rexab ulı Malkiya du'zetti . Ol da'rwazanı qurıp , qapıların , qulıp ha'm ta'mbilerin ornattı .
16003015	Bulaq da'rwazasın Mispa u'lkesinin' basqarıwshısı Kol-Xoze ulı Shallun du'zetti . Ol da'rwazanı qurıp , u'stin jawdı , qapıların , qulıp ha'm ta'mbilerin ornattı . Ol patsha bag'ının' qasındag'ı Shelax hawızının' diywalın da Dawıttın' qalasınan to'menge tu'setug'ın tekshege shekem du'zetti .
16003016	Onın' janındag'ı bo'lekti , yag'nıy Dawıttın' mazarının' qarama-qarsısına shekemgi orınnan hawızg'a ha'm Batırlar u'yine deyingi aralıqtı Beyt-Sur u'lkesinin' yarımının' basqarıwshısı Azbuq ulı Nexemiya du'zetti .
16003017	Onın' janındag'ı bo'lekti Baniy ulı Rexumnın' basshılıg'ında lebiyliler du'zetti . Onnan keyingi bo'lekte Keila u'lkesinin' yarımının' basqarıwshısı Xashabiya o'z u'lkesi atınan du'zetiw islerin alıp bardı .
16003018	Onnan keyingi bo'lekti Xashabiyanın' tuwısqanları Keila u'lkesinin' qalg'an yarımının' basqarıwshısı Xenadad ulı Binnuy basshılıg'ında du'zetti .
16003019	Onnan keyin Mispanın' basshısı Eshua ulı Ezer qural-jaraq saqlaw bo'lmesine ko'teriletug'ın joldın' aldınan diywaldın' mu'yeshine shekemgi aralıqtı du'zetti .
16003020	Onnan keyin mu'yeshten baslap , bas ruwxaniy Elashibtin' u'yinin' qapısının' kirer awzına deyingi aralıqtı Zabbay ulı Barux ıqlas penen du'zetti .
16003021	Onın' janındag'ı Elashibtin' u'yinin' qapısının' kirer awzınan baslap , onın' u'yinin' aqırına shekemgi aralıqtı Haqqostın' aqlıg'ı Uriyanın' ulı Meremot du'zetti .
16003022	Onnan keyingi bo'lekti do'gerektegi aymaqlardan kelgen ruwxaniyler du'zetti .
16003023	Olardan keyin Benyamin ha'm Xashshub o'z u'ylerinin' qarsı aldındag'ı bo'lekti , al olardan keyin Ananiyanın' aqlıg'ı Maaseyanın' ulı Azariya o'z u'yinin' janındag'ı bo'lekti du'zetti .
16003024	Onnan keyin Azariyanın' u'yinen diywaldın' mu'yeshine ha'm aylanbasına shekemgi aralıqtı Xenadad ulı Binnuy du'zetti .
16003025	Mu'yeshtin' ha'm saqshılar ha'wlisindegi patshanın' joqarg'ı sarayına shıg'atug'ın minaranın' qarsısın Uzay ulı Palal du'zetti . Onnan keyin Parosh ulı Pedaya
16003026	Ofelde jasaytug'ın İbadatxana xızmetshileri menen birge shıg'ıs ta'reptegi Suw da'rwazasının' qarsı aldına ha'm Shıg'ın'qı minarasına shekemgi aralıqtı du'zetti .
16003027	Shıg'ın'qı minarasının' qarsısınan Ofel diywalına shekemgi basqa bo'lekti teqoalılar du'zetti .
16003028	Ruwxaniyler At da'rwazasının' joqarısın , ha'r biri o'z u'yinin' qarsı aldın du'zetti .
16003029	Olardan keyin İmmer ulı Sadoq o'z u'yinin' qarsısın , onnan keyingi bo'lekti shıg'ıstag'ı da'rwazanın' qarawılı Shekaniya ulı Shemaya du'zetti .
16003030	Onnan keyingi basqa bir bo'lekti Shelemiya ulı Xananiya ha'm Salaftın' altınshı ulı Xanun du'zetti . Olardan keyin Berexiya ulı Meshullam o'z bo'lmesinin' qarsı aldın du'zetti .
16003031	Onnan keyin Mifkad da'rwazasına qarsı turg'an İbadatxana xızmetshileri menen sawdagerlerdin' u'yine ha'm mu'yeshtegi joqarg'ı bo'lmege shekemgi aralıqtı zerger Malkiya du'zetti .
16003032	Al mu'yeshtegi joqarg'ı bo'lmeden Qoy da'rwazasına shekemgi aralıqtı zergerler ha'm sawdagerler du'zetti .
16004001	Qayta qurıw isine qarsı shıqqanlar1 Sanballat bizlerdin' diywaldı qayta qurıp atırg'anımızdı esitkende , qanı qaynap , g'a'zepke mindi ha'm yahudiylerdi masqaralay basladı .
16004002	Ol o'z sherikleri menen Samariya la'shkerleri aldında bılay dedi : « Mına biyshara yahudiyler ne islep atır ? Irasında da , olar o'z diywalın qayta tiklemekshi me ? Irasında da , olar qurbanlıq bermekshi me ? Bular ne , bir ku'n ishinde qurılıstı pitkermekshi me ? Irasında da , olar janıp , u'yilgen shıg'ındıg'a aylang'an taslardı janlandırmaqshı ma ? »
16004003	Sanballattın' janında turg'an ammon xalqınan bolg'an Tobiya da : « Qurıp atırg'an diywalına qaran'lar ! Eger bir tu'lki kelip u'stine minse , tas diywalı tas-talqan boladı » , — dedi .
16004004	Sonda men bılay dep duwa ettim : « O , Qudayımız , bizlerge qulaq sal ! Bizler xorlanıp atırmız . Olardın' bizlerge ko'rsetken xorlıg'ın o'zlerinin' basına jawdır ha'm olar da tutqın bolıp , jat elde talanatug'ın bolsın .
16004005	Olardın' ayıpların jawıp , gu'naların keshirip , ko'z aldın'nan o'shirip taslay go'rme ! Sebebi olar qurılısshılardın' arına tiydi » .
16004006	Degen menen , bizler diywal qurılısın dawam ettik . Xalıq bar ıqlası menen islegenlikten , pu'tkil diywaldı onın' yarımına deyin tikledik .
16004007	Biraq Sanballat , Tobiya , arablar , ammonlar ha'm ashdodlılar Erusalim diywallarının' tikleniw islerinin' alg'a ilgerilep , buzılg'an jerlerinin' pitelip atırg'anın esitkende , qattı ashıwlandı .
16004008	Olar ha'mmesi birge kelip , Erusalimge qarsı urıs ashıwg'a ha'm ol jerde ta'rtipsizlikti keltirip shıg'arıwg'a kelisip aldı .
16004009	Sonda bizler Qudayımızg'a duwa etip , olardan qorg'anıw ushın ku'ni-tu'ni saqshılar qoydıq .
16004010	Biraq yahudalılar ton'qıldap : « Ju'k tasıwshılar haldan taydı , shıg'ındı bolsa ju'da' ko'p . Sonlıqtan o'z ku'shimiz benendiywaldı qayta qura almaymız » , — dedi .
16004011	Al dushpanlarımız bolsa : « Bizlerdi bilip , ko'rip qoymasınan burın aralarına kirip alıp , olardı o'ltireyik ha'm isti toqtatayıq » , — dep atır .
16004012	Olardın' janında jasaytug'ın yahudiyler kelip , bizlerge : « Olar ha'r ta'repten sizlerge bastırıp kelmekshi » , — dep on ma'rtelep ayttı .
16004013	Sol sebepli diywaldın' en' pa's , ashıq jerlerinin' artına qılısh , nayza ha'm oq jay menen qurallang'an adamlardı tiyreleri boyınsha ornalastırdım .
16004014	Bulardı ko'rip shıqqannan son' , aqsu'yeklerge , basshılarg'a ha'm pu'tkil xalıqqa : « Olardan qorqpan'lar . Ullı ha'm aybatlı İyemizdi eske alın'lar . Tuwısqanların'ız , ul-qızların'ız , hayalların'ız ha'm u'ylerin'iz ushın urısın'lar » , — dedim .
16004015	O'zlerinin' niyetlerinen xabardar ekenimiz ha'm Quday olardı pushqa shıg'arg'anı dushpanlarımızdın' qulag'ına jetip bardı . Sonda bizler ha'mmemiz diywalg'a , ha'r birimiz o'z isimizge qayttıq .
16004016	Sol ku'nnen baslap , adamlarımnın' yarımı qurılısta isledi , yarımı nayza , qalqan , oq jay uslap , sawıt kiydi . Al basshılar diywal qurıp atırg'an pu'tkil Yahuda xalqının' artında turdı . Diywal qurıwshılar ha'm ju'k tasıwshılar bir qolı menen jumıs islep , ekinshi qolına quralın alıp ju'rdi .
16004017	
16004018	Ha'r bir qurılısshı beline qılıshın baylap alıp , jumıs isledi . Ka'rnay shertetug'ınlar menin' janımda ju'rdi .
16004019	Men aqsu'yeklerge , basshılarg'a ha'm pu'tkil xalıqqa bılay dedim : « Jumıs ko'lemi u'lken ha'm ken' . Bizler diywal boylap jayılıp ketip , bir-birimizden uzaqlasıp baratırmız .
16004020	Sonlıqtan qay jerden ka'rnay sestin esitsen'iz , sol jerge , qasımızg'a jıynalın'lar . Qudayımız bizler ushın urısadı » .
16004021	Bizler jumıstı azanda erte , ku'n shıqqannan baslap , keshte kesh , juldızlar shıqqanda tamamladıq . Adamlardın' yarımı ba'rqulla saqshılıqta turdı .
16004022	Sol waqıtları men xalıqqa ja'ne : « Ha'r bir adam o'z xızmetshileri menen birge Erusalimde tu'nesin . Olar tu'nde qarawıllıqta turıp , ku'ndiz jumıs islesin » , — dedim .
16004023	Men de , tuwısqanlarım da , xızmetshilerim de , janımdag'ı qarawıllar da , hesh birimiz kiyimlerimizdi sheshpedik . Ha'r bir adamnın' quralı qolında boldı .
16005001	Nexemiyanın' jarlılarg'a ja'rdem beriwi1 Sol waqıtları xalıq ishinde , erkekler ha'm olardın' hayalları arasında o'z tuwısqanları bolg'an yahudiylerge degen ku'shli narazılıq ju'zege keldi .
16005002	Olardın' bazıları : « Bizler ko'pshilikpiz , ul-qızlarımız ko'p . Nan tawıp jep , tirishilik etiwimiz ushın bizge biyday kerek » , — dedi .
16005003	Al bazıları bolsa : « Ashlıq waqıtta nanımızdı tabıw ushın , atızlarımızdı , ju'zimzarlarımızdı ha'm u'ylerimizdi girewge berip atırmız » , — dedi .
16005004	Ja'ne basqaları bolsa : « Patshag'a salıq to'lew ushın atızlarımız ha'm ju'zimzarlarımız u'stinen u'steme pul aldıq .
16005005	Bizlerdin' yahudiy tuwısqanlarımız benen qanımız bir , balalarımızdın' da olardın' balalarınan ayırmashılıg'ı joq . Biraq bizler ul-qızlarımızdı qul etip satıwg'a ma'jbu'r bolıp atırmız , qızlarımızdın' ayırımları a'lle qashan shorılıqqa satıldı . Atız ha'm ju'zimzarlarımız endi basqalardın' qolına o'tkenlikten , bizler sharasız qaldıq » , — dedi .
16005006	Men olardın' narazılıg'ı menen usınday so'zlerin esitkenimde , qattı ashıwlandım .
16005007	Biraz oylandım , keyin aqsu'yekler menen basshılarg'a keyip : — Sizler o'z tuwısqanların'ızdan u'steme alıp atırsızlar ma ? — dedim . Men usı ma'selege baylanıslı u'lken jıyın topladım .
16005008	Son'ınan jıynalg'anlarg'a : — Bizler basqa xalıqlarg'a satılg'an yahudiy tuwısqanlarımızdı ku'shimiz jetkenshe qaytarıp satıp aldıq . Al sizler bolsan'ız , o'z tuwısqanların'ızdı satıp atırsızlar . Olardı ja'ne satıp alıwımız ushın ba ? — dedim . Olar juwap tappay , u'nsiz turdı .
16005009	Men olarg'a ja'ne bılay dedim : — İslep atırg'anın'ız jaqsı is emes . Bizge dushpan bolg'an xalıqlarg'a masqara bolmaw ushın , Qudaydan qorqıp jasaw kerek emes pe edi ?
16005010	Menin' o'zim , tuwısqanlarım ha'm xızmetkerlerim menen birge xalıqqa qarızg'a pul ha'm biyday berip atırmız . Biraq endigiden bılay ol ushın u'steme alıwdı toqtatayıq !
16005011	Ha'zirden-aq olarg'a o'zlerin'iz tartıp alg'an atızların , ju'zim ha'm za'ytu'n bag'ların , u'ylerin , u'steme ushın to'legen gu'mislerin , biydayın , sharap ha'm mayların qaytarıp berin'ler .
16005012	Olar : — Qaytarıp beremiz , olardan hesh na'rse talap etpeymiz . Sizin' aytqanın'ızday qılamız , — dedi . Sonda men ruwxaniylerdi shaqırtıp , ruwxaniylerdin' aldında aqsu'yekler menen basshılarg'a bergen wa'desinde turatug'ını tuwralı olarg'a ant ishtirdim .
16005013	Son'ınan shapanımnın' belbewligin sheship qag'ıp : — O'z wa'desinde turmag'an adamdı Quday u'y-jayınan ha'm iyeliginen ayırıp , dımsız qaldırsın , — dedim . Pu'tkil jıynalg'anlar : — Awmiyin , — dedi ha'm Jaratqan İyege alg'ıs-maqtawlar ayttı . Xalıq bergen wa'desinde turdı .
16005014	Ja'ne de , o'zim Yahuda jerine ha'kim bolıp tayınlang'an ku'nnen baslap on eki jıl dawamında , yag'nıy Artakserkstin' patshalıg'ının' jigirmalanshı jılınan otız ekinshi jılına shekem men de , tuwısqanlarım da ha'kimge arnalg'an azıq-awqattan jemedik .
16005015	Mennen burıng'ı ha'kimler xalıqqa awırmanlıq ju'klep , nan menen sharaptan tısqarı olardan qırq shekel gu'mis te alg'an eken . Ha'tte , olardın' xızmetshileri de xalıqqa o'z hu'kimin o'tkergen eken . Biraq men Qudaydan qorqqanlıqtan , bulay islemedim .
16005016	Onın' ornına men bar ku'shimdi diywaldın' qurılısına bag'ıshladım . Xızmetkerlerimnin' ha'mmesi istin' basına jıynaldı . Bizler birde bir atız satıp almadıq .
16005017	Aylanamızdag'ı basqa xalıqlardan kelgenlerdi esapqa almag'annın' o'zinde , yahudiylerden ha'm lawazımlı adamlardan bir ju'z eliw adam menin' dasturxanımnan awqatlanatug'ın edi .
16005018	Bir ku'nlik awqat ushın bir o'giz , altı semiz qoy ha'm bir qansha tawıqlar pisiriletug'ın , ja'ne ha'r on ku'nde bir ret mol etip , tu'rli-tu'rli sharaplardan beriletug'ın edi . Degen menen , men u'lke ha'kimine tiyisli awqattı talap etpedim , onısız da xalıqtın' ju'gi awır edi .
16005019	O , Qudayım ! Bul xalıq ushın islegen islerimdi menin' iygiligim ushın eske ala go'r !
16006001	Nexemiyag'a qarsı til biriktiriw1 Diywallardı qurıp , buzılg'an jerlerinin' birde birewin qaldırmay , tolıq on'lap bolg'anım Sanballat , Tobiya , arab xalqınan bolg'an Geshem ha'm basqa dushpanlarımnın' qulag'ına jetip bardı . Biraq ol waqıtta , men ele da'rwazalardın' qapıların ornatıp bolmag'an edim .
16006002	Sonda Sanballat penen Geshem mag'an adam jiberip : « Ono tegisligindegi awıllardın' birinde ushırasayıq » , — dedi . Olar mag'an zıyan keltiriw niyetinde edi .
16006003	Sonlıqtan men de olarg'a xabarshılar jiberip : « Men u'lken bir is penen ba'ntpen . Sonlıqtan bara almayman . Ne ushın men isti taslap , sizlerge barıwım ha'm jumıstı toqtatıwım kerek ? » — dedim .
16006004	Olar to'rt ma'rte sol xabardı jiberdi , men de to'rt ma'rte solay juwap qaytardım .
16006005	Sonda besinshi ret Sanballat mag'an o'z xızmetshisin jiberdi . Onın' qolında mo'rlenbegen ashıq xat bar edi .
16006006	Xatta bılay dep jazılg'an edi : « Basqa xalıqlar arasında xabarlar tarag'an , Geshem de bunı tastıyıqlaydı . Sen ha'm yahudiyler qozg'alan' ko'teriwdi oylap atırsızlar . Sol sebepten sizler diywallardı qayta tiklep atırg'an ekensiz . Usı xabarlarg'a qarag'anda , sen olarg'a patsha bolmaqshı ekensen' .
16006007	Ja'ne de , o'zin' haqqında : „ Yahudanın' o'z patshası bar ! “ dep ja'riyalawı ushın , sen payg'ambarlardı da tayınlapsan' . Bul so'zler , a'lbette , patshanın' qulag'ına jetip baradı . Sonlıqtan kel , birge ken'esip alayıq » .
16006008	Men og'an adam jiberip : « Aytqanların'nın' ha'mmesi jalg'an , bulardı sen o'zin' oylap shıg'arg'ansan' » , — dep juwap berdim .
16006009	Olardın' ha'mmesi bizlerdi qorqıtpaqshı bolıp : « Qolların isten suwıtsaq , is toqtaydı » , — dep oylag'an edi . Bug'an qarsı , men Qudaydan qollarıma ku'sh beriwin soradım .
16006010	Bir ku'ni men Mehetabeldin' aqlıg'ı Delaya ulı Shemayanın' u'yine bardım . Ol u'yine tıg'ılıp alg'an edi . Ol mag'an : — Kel , Qudaydın' U'yinde , İbadatxananın' ishinde ushırasıp , esiklerin tas qılıp , ildirip alayıq . Sebebi olar seni o'ltiriw ushın kelejaq , tu'nde seni o'ltiriwge keledi , — dedi .
16006011	Biraq men og'an : — Men qashıp ketetug'ın adamg'a uqsayman ba ? Yaki tiri qalıw ushın , İbadatxanag'a jasırınatug'ın adamg'a uqsayman ba ? Barmayman , — dedim .
16006012	Men onı Qudaydın' jibermegenin , biraq onı Tobiya menen Sanballat parag'a satıp alg'anlıqtan , ol mag'an qarsı usınday jalg'an payg'ambarshılıq so'zlerin aytqanın tu'sinip jettim .
16006013	Olar meni qorqıtıw ushın ha'm qorqqanımnan onın' aytqanın qılıp , gu'na islewim ushın , Shemayanı jallag'an edi . Sonda meni jamanlap , abırayımdı to'giw ushın sebep tabılar edi .
16006014	Men bılay dep duwa ettim : « O , Qudayım , Tobiya menen Sanballattın' islegen islerin umıta go'rme ! Sonday-aq meni qorqıtpaqshı bolg'an payg'ambar hayal Noadiyanı ha'm basqa payg'ambarlardı da esin'de saqlay go'r ! » Diywal qurılısının' juwmaqlanıwı
16006015	Diywal Elul ayının' jigirma besinshi sa'nesinde , eliw eki ku'nde pitkerildi .
16006016	Barlıq dushpanlarımız bul haqqında esitkende , a'tirapımızdag'ı xalıqlardın' ha'mmesi qorqıp ketti ha'm olardın' qattı en'sesi tu'sti . Sebebi olar bul istin' Qudayımızdın' ja'rdeminde islengenin tu'sindi .
16006017	Bunnan tısqarı , sol ku'nleri Yahuda aqsu'yekleri Tobiyag'a ko'p xatlar jazg'an bolıp , Tobiyadan da olarg'a xatlar kelip turdı .
16006018	Tobiya Arax ulı Shekaniyanın' ku'yew balası bolg'anlıqtan ha'm Tobiyanın' ulı Ehoxanan Berexiya ulı Meshullamnın' qızına u'ylengenlikten , Yahudadag'ı ko'p adamlar onın' menen nan sındırısıp , ant ishisken edi .
16006019	Ha'tte , olar Tobiyanın' jaqsı isleri haqqında mag'an aytatug'ın , menin' aytqanlarımdı da og'an jetkerip turatug'ın edi . Tobiya da meni qorqıtıw ushın xatlar jiberip turatug'ın edi .
16007001	Qala diywalı qurılıp , da'rwazanın' qapıları ornatılıp bolıng'annan son' , da'rwaza qarawılları , qosıqshılar ha'm lebiyliler xızmetke qoyıldı .
16007002	Men tuwısqanım Xananiyge ha'm qorg'annın' a'skerbasısı Xananiyag'a Erusalimge jetekshilik etiwdi tapsırdım . A'skerbası Xananiy basqalarg'a qarag'anda sadıq ha'm Qudaydan qorqatug'ın adam edi .
16007003	Men olarg'a bılay dedim : « Ku'n qattı qızg'an waqıtta , Erusalim da'rwazaları jabıq tursın . Da'rwaza qarawılları xızmette turg'anda qapılar jabılıp , ildirip qoyılsın . Qarawıllar Erusalim turg'ınlarınan tayınlansın . Olardın' ayırımları na'wbetshilikte tursın , al ayırımları o'z u'yinin' qarsı aldın qarawıllasın » . Su'rginnen qaytıp kelgenlerdin' dizimi
16007004	Erusalim ken' ha'm ullı qala edi . Biraq onın' xalqı az bolıp , qurılg'an jaylar da ele az edi .
16007005	Sonda Qudayım menin' ju'regime aqsu'yeklerdi , basshılardı ha'm xalıqtı jıynap , olardı shejiresi boyınsha dizimge alıwdı saldı . Men su'rginnen birinshi bolıp qaytıp kelgenlerdin' jazba tu'rdegi shejiresin taptım . Onda bılay dep jazılg'an edi :
16007006	Babilon patshası Nabuxodonosordın' Babilong'a tutqın etip alıp ketken adamları su'rgin etilip , tutqında bolg'an wa'layatlardan Erusalimge ha'm Yahudadag'ı o'z qalalarına qaytıp keldi .
16007007	Olar Zerubbabel , Eshua , Nexemiya , Azariya , Raamiya , Naxmaniy , Mordoxay , Bilshan , Misperet , Bigway , Nexum ha'm Baananın' basshılıg'ında qaytıp keldi . Su'rginnen qaytqan İzrail erlerinin' dizimi to'mendegishe :
16007008	Parosh urpaqlarınan — 2172 adam ;
16007009	Shefatiya urpaqlarınan — 372 adam ;
16007010	Arax urpaqlarınan — 652 adam ;
16007011	Paxat-Moab , yag'nıy Eshua ha'm Yoab urpaqlarınan — 2818 adam ;
16007012	Elam urpaqlarınan — 1254 adam ;
16007013	Zattu urpaqlarınan — 845 adam ;
16007014	Zakkay urpaqlarınan — 760 adam ;
16007015	Binnuy urpaqlarınan — 648 adam ;
16007016	Bebay urpaqlarınan — 628 adam ;
16007017	Azgad urpaqlarınan — 2322 adam ;
16007018	Adoniqam urpaqlarınan — 667 adam ;
16007019	Bigway urpaqlarınan — 2067 adam ;
16007020	Adin urpaqlarınan — 655 adam ;
16007021	Ater , yag'nıy Xizkiya urpaqlarınan — 98 adam ;
16007022	Xashum urpaqlarınan — 328 adam ;
16007023	Betsay urpaqlarınan — 324 adam ;
16007024	Xarif urpaqlarınan — 112 adam ;
16007025	Gibon urpaqlarınan — 95 adam ;
16007026	Beytlehemliler menen netofalılardan — 188 adam ;
16007027	Anatotlılardan — 128 adam ;
16007028	Beyt-Azmawetlilerden — 42 adam ;
16007029	Kirat-Yarimlilerden , kefiralılardan ha'm beerotlılardan — 743 adam ;
16007030	Ramalılardan ha'm gebalılardan — 621 adam ;
16007031	Mixmaslılardan — 122 adam ;
16007032	Beyt-Ellilerden ha'm aylılardan — 123 adam ;
16007033	Basqa nebolılardan — 52 adam ;
16007034	Basqa elamlılardan — 1254 adam ;
16007035	Xarimlilerden — 320 adam ;
16007036	Erixolılardan — 345 adam ;
16007037	Lodlılardan , xadidlilerden ha'm onolılardan — 721 adam ;
16007038	Senalılardan — 3930 adam ;
16007039	Ruwxaniyler : Eshua na'silinen bolg'an Edaya urpaqlarınan — 973 adam ;
16007040	İmmer urpaqlarınan — 1052 adam ;
16007041	Pashxur urpaqlarınan — 1247 adam ;
16007042	Xarim urpaqlarınan — 1017 adam .
16007043	Lebiyliler : Hodewa na'silinen tarag'an Eshua ha'm Qadmiel urpaqlarınan — 74 adam .
16007044	Qosıqshılar : Asaf urpaqlarınan — 148 adam ;
16007045	Da'rwaza qarawılları : Shallum , Ater , Talmon , Aqqub , Xatita ha'm Shobay urpaqlarınan — 138 adam .
16007046	İbadatxana xızmetshileri : Sixa urpaqlarınan , Xasufa urpaqlarınan , Tabbaot urpaqlarınan ,
16007047	Keros urpaqlarınan , Sia urpaqlarınan , Padon urpaqlarınan ,
16007048	Lebana urpaqlarınan , Xagaba urpaqlarınan , Shalmay urpaqlarınan ,
16007049	Xanan urpaqlarınan , Giddel urpaqlarınan , Gaxar urpaqlarınan ,
16007050	Reaya urpaqlarınan , Resin urpaqlarınan , Neqoda urpaqlarınan ,
16007051	Gazzam urpaqlarınan , Uzza urpaqlarınan , Paseax urpaqlarınan ,
16007052	Besay urpaqlarınan , Meunim urpaqlarınan , Nefushesim urpaqlarınan ,
16007053	Baqbuq urpaqlarınan , Xaqufa urpaqlarınan , Xarxur urpaqlarınan ,
16007054	Baslit urpaqlarınan , Mexida urpaqlarınan , Xarsha urpaqlarınan ,
16007055	Barqos urpaqlarınan , Sisera urpaqlarınan , Temax urpaqlarınan ,
16007056	Neziax urpaqlarınan ha'm Xatifa urpaqlarınan edi .
16007057	Sulaymannın' xızmetshilerinin' urpaqları : Sotay urpaqlarınan , Soferet urpaqlarınan , Perida urpaqlarınan ,
16007058	Yala urpaqlarınan , Darqon urpaqlarınan , Giddel urpaqlarınan ,
16007059	Shefatiya urpaqlarınan , Xattil urpaqlarınan , Pokeret-Hassebayım urpaqlarınan ha'm Amon urpaqlarınan edi .
16007060	İbadatxana xızmetshileri menen Sulaymannın' xızmetshilerinin' urpaqlarınan barlıg'ı bolıp 392 adam edi .
16007061	Tel-Melax , Tel-Xarsha , Kerub , Addon ha'm İmmer qalalarınan ko'ship kelgen , biraq o'zlerinin' shıg'ısın ha'm İzraildın' qaysı urıwına tiyisli ekenin da'lilley almag'anlar mınalar edi :
16007062	Delaya , Tobiya ha'm Neqoda urpaqlarınan — 642 adam .
16007063	Sonday-aq ruwxaniyler na'silinen bolg'an Xabayya urpaqları , Haqqos urpaqları ha'm giladlı Barzillaydın' qızlarının' birine u'ylenip , qa'yin atasının' atı menen atalg'an Barzillay urpaqları .
16007064	Bular jazba shejireden o'z shıg'ısın izledi , biraq taba almag'anlıqtan qanı taza emes dep , ruwxaniylik xızmetinen shetletildi .
16007065	Ha'kim olarg'a Urim ha'm Tummimnen paydalana alatug'ın ruwxaniy shıqpag'ansha , tek ruwxaniylerge beriletug'ın en' muxaddes tag'amnan jemewdi buyırdı .
16007066	Pu'tkil ja'miyet ha'mmesi bolıp 42 360 adam edi .
16007067	Bulardan tısqarı , olardın' 7337 qul ha'm shorıları , 245 erkek ha'm hayal qosıqshıları da bar edi .
16007068	Ja'ne de , 736 atı , 245 g'ashırı ,
16007069	435 tu'yesi ha'm 6720 eshegi bar edi .
16007070	Ayırım a'wlad basshıları isti ju'rgiziw ushın sıylar berdi . Ha'kim qaznag'a 1000 darik altın , 50 tabaq , 530 dana ruwxaniylik kiyimin berdi .
16007071	Ayırım a'wlad basshıları istin' ju'riwi ushın qaznag'a 20000 darik altın , 2200 mina gu'mis berdi .
16007072	Al xalıqtın' qalg'an bo'legi 20000 darik altın , 2000 mina gu'mis ha'm 67 ruwxaniylik kiyimin berdi .
16007073	Solay etip , ruwxaniyler , lebiyliler , da'rwaza qarawılları , qosıqshılar , ayırım adamlar , İbadatxana xızmetshileri ha'm pu'tkil İzrail xalqı o'z qalalarına ornalastı .
16008001	Ezranın' Nızam kitabın xalıqqa oqıp beriwi1 İzraillılar qalalarına ornalasıp bolg'annan son' , jetinshi ayda pu'tkil xalıq bir adamday bolıp Suw da'rwazasının' aldındag'ı maydang'a jıynaldı . Olar ulama Ezradan Jaratqan İyenin' Muwsa arqalı İzrail xalqına bergen buyrıqları jazılg'an Nızam kitabın alıp keliwdi soradı .
16008002	Sonda jetinshi aydın' birinshi ku'ni ruwxaniy Ezra Nızam kitabın xalıq jıynalg'an jerge alıp keldi . Erkekler , hayallar ha'm tın'lap , oqılg'andı tu'sine alatug'ın balalardın' ha'mmesi sol jerde edi .
16008003	Ezra Suw da'rwazası aldındag'ı maydanda erkeklerdin' , hayallardın' ha'm tu'sine alatug'ın ha'r bir adamnın' aldında ku'n shıqqannan tu'ske shekem Nızam kitabın dawıslap oqıdı . Ha'mme oqılg'an so'zdi dıqqat penen tın'ladı .
16008004	Ulama Ezra usı is ushın aldın ala tayarlang'an ag'ash minber u'stinde turdı . Onın' on' ta'repinde Mattitiya , Shema , Anaya , Uriya , Xilkiya ha'm Maaseya , al shep ta'repinde Pedaya , Mishael , Malkiya , Xashum , Xashbaddana , Zexariya ha'm Meshullam turdı .
16008005	Biyik minberde turg'an Ezra pu'tkil xalıqtın' ko'z aldında kitaptı ashtı . Sonda pu'tkil xalıq ornınan turdı .
16008006	Ezra ullı Qudayg'a , Jaratqan İyege alg'ıs-maqtawlar ayttı . Pu'tkil xalıq qolların ko'terip : « Awmiyin , awmiyin » , — dep juwap berdi ha'm et-betinen jerge jıg'ılıp , Jaratqan İyege sıyındı .
16008007	Lebiyliler — Eshua , Baniy , Sherebiya , Yamin , Aqqub , Shabbetay , Hodiya , Maaseya , Kelita , Azariya , Yozabad , Xanan , Pelaya o'z orınlarında tik turg'an xalıqqa Nızamdı tu'sindirdi .
16008008	Olar Qudaydın' Nızam kitabın anıq oqıp , ma'nisin tu'sindirip berdi ha'm xalıq oqılg'andı tu'sindi .
16008009	Nızam so'zlerin esitkende , pu'tkil xalıq jıladı . Sonlıqtan ha'kim Nexemiya , ulama ha'm ruwxaniy bolg'an Ezra ha'm xalıqqa u'yretip turg'an lebiyliler xalıqqa : « Bu'gin Qudayın'ız Jaratqan İye ushın muxaddes ku'n . Aza tutıp , ko'z jas to'kpen'ler » , — dedi .
16008010	Keyin Nexemiya xalıqqa bılay dedi : « Endi u'ylerin'izge qaytıp , maylı awqatlardan jep , mazalı ishimliklerden ishin'ler . Awqat tayarlamag'anlarg'a da sol na'rselerden pay berip jiberin'ler . Sebebi bu'gin İyemiz ushın muxaddes ku'n . Qayg'ırman'lar , sebebi Jaratqan İye beretug'ın quwanısh sizlerdi ku'shli qıladı » .
16008011	Lebiyliler de : « Tınıshlanın'lar , bu'gin muxaddes ku'n , qayg'ırman'lar » , — dep xalıqtı tınıshlandırdı .
16008012	Solay etip , pu'tkil xalıq jep-ishiw , basqalarg'a payların beriw ha'm ullı quwanısh penen bayramlaw ushın ketti . O'ytkeni olar o'zlerine aytılg'anlardı tu'singen edi .
16008013	Erten'ine pu'tkil xalıqtın' a'wlad basshıları , ruwxaniyler ha'm lebiyliler Nızam so'zlerin u'yreniw ushın ulama Ezranın' janına jıynaldı .
16008014	Olar Nızamda jazılg'an Jaratqan İyenin' Muwsa arqalı bergen mına buyrıg'ın taptı : « İzrail xalqı jetinshi aydag'ı bayram ku'nleri qoslarda jasasın .
16008015	Sonlıqtan barlıq qalalarda ha'm Erusalimde : „ Jazılg'ang'a muwapıq , tawlarg'a shıg'ıp , za'ytu'n , jabayı za'ytu'n , mirta , palma ha'm basqa da japıraqlı ag'ashlardın' shaqaların alıp kelip , qos qurın'lar “ , — dep jar salıp , ja'riyalansın » .
16008016	Solay etip , xalıq barıp , shaqalar alıp keldi ha'm ha'r bir adam o'z tamlarının' basına , sharbaqlarına , Qudaydın' İbadatxanasının' sharbag'ına , Suw da'rwazası aldındag'ı maydang'a ha'm Efrayım da'rwazasının' aldındag'ı maydang'a o'zleri ushın qoslar qurıp aldı .
16008017	Su'rginnen qaytıp kelgenlerdin' ha'mmesi qoslar qurıp , qoslarda jasadı . Nun ulı Eshuanın' da'wirinen usı ku'nge deyin izraillılar bulay islemegen edi . Olar sheksiz quwanıshqa bo'lengen edi .
16008018	Ezra birinshi ku'nnen son'g'ı ku'nge deyin , ha'r ku'ni Qudaydın' Nızam kitabın oqıdı . Olar jeti ku'n bayramladı , al segizinshi ku'ni qag'ıydag'a muwapıq saltanatlı jıynalıs boldı .
16009001	Xalıqtın' gu'naları ushın ta'wbe qılıwı1 Jetinshi aydın' jigirma to'rtinshi ku'ni pu'tkil İzrail xalqı oraza tutıp , aza kiyimin kiygen ha'm baslarına topıraq shashqan halda jıynaldı .
16009002	Sol waqıtta İzrail urpaqları barlıq basqa xalıqlardan ayırılıp shıqtı . Olar o'zlerinin' gu'naların ha'm ata-babaları islegen jaman islerdi ashıq moyınladı .
16009003	Olar o'z orınlarında turıp , u'sh saattı o'zlerinin' Qudayı Jaratqan İyenin' Nızam kitabın oqıw menen , al u'sh saattı gu'nanı ashıq moyınlaw ha'm o'zlerinin' Qudayı Jaratqan İyege sıyınıw menen o'tkizdi .
16009004	Eshua , Baniy , Qadmiel , Shebaniya , Bunniy , Sherebiya , Baniy ha'm Kenaniy lebiyliler ushın ajıratılg'an sıpanın' u'stine shıg'ıp , Qudayı Jaratqan İyege qattı dawıslap jalbarındı .
16009005	Keyin lebiyliler Eshua Qadmiel , Baniy , Xashabniya , Sherebiya , Hodiya , Shebaniya , Petaxiya bılay dedi : « Turıp , ma'n'gige bar bolg'an Qudayın'ız Jaratqan İyege alg'ıs-maqtawlar aytın'lar » . Olar bılay dep duwa etti : « Bizlerdin' ta'riyiplewlerimizden de , alg'ıs-maqtawlarımızdan da ullı bolg'an Onın' dan'qlı atına alg'ıs-maqtawlar aytın'lar !
16009006	Jaratqan İye , Sen jalg'ızsan' . Sen aspandı , aspannın' aspanın , olardag'ı pu'tkil barlıqtı , jerdi ha'm ondag'ı barlıq na'rseni , ten'izlerdi ha'm olardın' ishindegi barlıq na'rseni jarattın' . Ha'mmesine Sen jan berdin' , pu'tkil aspan deneleri sag'an sıyınadı .
16009007	Quday İye , Sen O'zin' İbramdı tan'lap alıp , xaldeylerdin' Ur qalasınan alıp shıqtın' ha'm og'an İbrayım degen jan'a at berdin' .
16009008	Onı aldın'da sadıq dep taptın' ha'm onın' urpaqlarına kenaan , xett , amor , periz , ebus ha'm girgash xalıqlarının' jerlerin beriw ushın , onın' menen kelisim du'zdin' . Sen wa'den'di orınladın' , sebebi Sen a'dilsen' .
16009009	Sen ata-babalarımızdın' Mısırda shekken azapların ko'rdin' ha'm Qamıs ten'izi janındag'ı olardın' dad-pa'riyadın esittin' .
16009010	Menmensip , ata-babalarımızg'a ja'bir ko'rsetkeni ushın , Sen faraong'a , onın' barlıq xızmetkerlerine ha'm sol jerdegi onın' pu'tkil xalqına ka'ramatlı belgiler ha'm ka'ramatlar ko'rsettin' . Sol sebepli bu'ginge deyin O'zin'nin' dan'qlı atın'dı saqlap qaldın' .
16009011	Sen ata-babalarımızdın' ko'z aldında ten'izdi ekige ayırdın' ha'm olar ten'izdi qurg'aq jer arqalı kesip o'tti . Al olardı quwg'anlardı bolsa , teren' suwg'a ılaqtırılg'an tas kibi ten'iz tu'bine batırıp jiberdin' .
16009012	Ku'ndiz minara sıyaqlı bult bolıp , tu'nde olardın' ju'retug'ın jollarına jaqtı tu'siriw ushın minara sıyaqlı ot bolıp , ata-babalarımızg'a jol ko'rsettin' .
16009013	Sen Sinay tawına tu'sip , aspannan olar menen so'ylestin' ha'm olarg'a a'dil nızamlar , durıs ko'rsetpeler , iygilikli qag'ıydalar ha'm buyrıqlar berdin' .
16009014	Olarg'a O'zin'nin' muxaddes Shabbat ku'nin'di bildirdin' . Qulın' Muwsa arqalı buyrıqlar , qag'ıydalar ha'm nızamlar berdin' .
16009015	Ash bolg'anında , aspannan nan jawdırdın' , sho'llegeninde , jartastan suw shıg'arıp berdin' . Sen olarg'a O'zin' beremen dep ant ishken jerge barıwdı ha'm sol jerdi iyelewdi buyırdın' .
16009016	Biraq ata-babalarımız ta'kabbirlik ha'm qaysarlıq qılıp , buyrıqların'a boysınbadı .
16009017	Olar boysınıwdan bas tartıp , Senin' o'zlerinin' ko'z aldında islegen ka'ramatların'dı umıttı . Olar menmenlik etti ha'm Mısırdag'ı qullıqqa qaytıw ushın o'zlerine bir basshı qoyıp alıp , Sag'an qarsı bas ko'terdi . Biraq Sen keshiretug'ın , miyrimli , rehimli , sabır-taqatlı ha'm su'yispenshiligi sheksiz Quday bolg'anlıqtan , olardı taslap ketpedin' .
16009018	Ha'tte , ata-babalarımız o'zlerine tananın' mu'sinin islep alıp : „ Mine , bizlerdi Mısırdan alıp shıqqan qudayımız “ , — dep Seni qattı xorladı .
16009019	Biraq Senin' rehimliligin' ullı bolg'anlıg'ı sebepli , olardı sho'lde taslap ketpedin' . Ku'ndiz olarg'a jol ko'rsetiwshi minara sıyaqlı bult ta , tu'nde olardın' ju'retug'ın jollarına jaqtı tu'siriwshi minara sıyaqlı ot ta olardı ta'rk etpedi .
16009020	Sen olarg'a ta'lim beriw ushın , O'zin'nin' iygilikli Ruwxın'dı berdin' . Awızlarınan mannanı tartıp almadın' , sho'lin qandırıw ushın suw da berdin' .
16009021	Sho'lde Sen olardı qırq jıl baqtın' : olar hesh na'rseden kemlik ko'rmedi , kiyimleri de tozbadı , ayaqları da qabarmadı .
16009022	Sen olarg'a patshalıqlar menen xalıqlardı ta'slim etip , olardın' barlıq jerlerin bo'listirip berdin' . Olar Xeshbon patshası Sixonnın' ha'm Bashan patshası Ogtın' jerlerine iyelik etti .
16009023	Sen olardın' urpaqların aspandag'ı juldızlarday etip ko'beyttin' ha'm olardı ata-babalarına : „ Kirip , iyelik etin'ler “ , degen jerge alıp keldin' .
16009024	Olardın' urpaqları sol jerge kirip , onı iyeledi . Sen olarg'a sol jerdin' turg'ınları bolg'an kenaanlılardı boysındırdın' ha'm qa'legenin qılıw ushın , kenaanlılardın' patshaları menen xalqın olarg'a ta'slim ettin' .
16009025	Olar qorg'an qalalardı , o'nimdar jerlerdi basıp aldı ha'm tu'rli jaqsı zatlar menen toltırılg'an u'ylerdi , qazılg'an suw saqlag'ıshlardı , ju'zimzarlardı , za'ytu'n bag'ların ha'm ko'p sanlı miywe ag'ashların iyeledi . Olar jep toydı , semirdi ha'm Senin' ullı iygiligin'nen ra'ha'tlendi .
16009026	Biraq olar boysınbay , Sag'an qarsı bas ko'terdi . Olar Senin' Nızamın'a arqasın burıp , Sag'an qaytıwg'a shaqırg'an payg'ambarların'dı o'ltirdi . Usılay olar Sag'an qattı til tiygizdi .
16009027	Sonlıqtan Sen olardı dushpanlarının' qolına berdin' , dushpanları olardı ezdi . Olar azap shekken waqıtlarında , Sag'an jalbarındı . Sen olardı aspannan esittin' ha'm O'zin'nin' ullı rehimin' menen olarg'a qutqarıwshılardı jiberdin' . Qutqarıwshılar olardı dushpanlarının' qolınan qutqardı .
16009028	Biraq olar tınıshlıqqa eriskennen son' , ja'ne Senin' ko'z aldın'da jaman islerdi isledi . Sol sebepli Sen olardı qaytadan dushpanlarının' qolına berdin' ha'm dushpanları olardın' u'stinen hu'kimdarlıq etti . Olar ja'ne Sag'an jalbarıng'anda , Sen olardı aspannan esittin' ha'm O'zin'nin' ullı rehimin' menen olardı ko'p ma'rte qutqarıp aldın' .
16009029	Sen olardı O'z Nızamın'a qaytarıw ushın eskertsen' de , qaysarlıq etip , buyrıqların'a boysınbadı ha'm qag'ıydaların'nan ju'z burıp , gu'na isledi . Eger olardı orınlag'anda , o'mirge eriser edi . Biraq olar Sag'an teris qaradı ha'm menmensip , boysınıwdan bas tarttı .
16009030	Jıllar boyı olardı shıdamlılıq penen ku'ttin' . O'z Ruwxın' menen payg'ambarların' arqalı olarg'a eskerttin' . Biraq olar tın'lamadı . Sonlıqtan Sen olardı aynalasındag'ı xalıqlarg'a ta'slim ettin' .
16009031	Biraq O'zin'nin' ullı rehimliligin' sebepli , olardı tolıq joq qılmadın' ha'm ta'rk etpedin' . Sebebi Sen miyrimli ha'm rehimli Qudaysan' .
16009032	O , Qudayımız ! Sen kelisimine ha'm su'yispenshiligine sadıq bolg'an miyrimli , ullı , qu'diretli ha'm aybatlı Qudaysan' ! Assiriya patshalarının' da'wirinen bu'ginge deyin bizler shekken azaplar , patshalarımız , basshılarımız , ruwxaniylerimiz , payg'ambarlarımız , ata-babalarımız ha'm pu'tkil xalqımız shekken azaplar Senin' na'zerin'de az bolıp ko'rinbegey .
16009033	Basımızg'a tu'sken ha'r bir iste Sen a'dil boldın' . O'ytkeni Sen sadıqlıq penen is tutsan' da , bizler jawızlıq isley berdik .
16009034	Patshalarımız , basshılarımız , ruwxaniylerimiz ha'm ata-babalarımız Senin' Nızamın' boyınsha jasamadı , Sen bergen buyrıq ha'm eskertiwlerge qulaq aspadı .
16009035	Olar o'z patshalıqlarında , Sen bergen ullı jaqsılıq ishinde jasasa da , ken' ha'm o'nimdar jerlerdi ajıratıp bersen' de , olar Sag'an qulaq aspadı ha'm o'zlerinin' jawız islerinen qaytpadı .
16009036	Mine , bu'gin bizler qulmız . Miywelerinen jep , iygiliginen tatsın dep ata-babalarımızg'a bergen jerin'de qul bolıp jasap atırmız .
16009037	Gu'nalarımız sebepli , jerimizdin' mol hasılın u'stimizden O'zin' qoyg'an patshalarg'a beremiz . Olar o'zlerimizdi de , mallarımızdı da qa'legeninshe basqaradı . Bizler qattı azap shegip atırmız » . Xalıqtın' minnetleme alıwı
16009038	« Usı isler sebepli bizler jazba tu'rde qatal minnetleme alamız . Og'an basshılarımız , lebiylilerimiz ha'm ruwxaniylerimiz qol qoyıp , mo'r basadı » .
16010001	Minnetlemege mo'r basqanlar mınalar edi : Xaxaliya ulı ha'kim Nexemiya ha'm Sedekiya .
16010002	Ruwxaniyler : Seraya , Azariya , Eremiya ,
16010003	Pashxur , Amariya , Malkiya ,
16010004	Xattush , Shebaniya , Mallux ,
16010005	Xarim , Meremot , Obadiya ,
16010006	Daniel , Ginneton , Barux ,
16010007	Meshullam , Abiya , Miyamin ,
16010008	Maaziya , Bilgay , Shemaya .
16010009	Lebiyliler : Azaniya ulı Eshua , Xenadad urpaqlarınan Binnuy , Qadmiel ,
16010010	olardın' tuwısqanları : Shebaniya , Hodiya , Kelita , Pelaya , Xanan ,
16010011	Mixa , Rexob , Xashabiya ,
16010012	Zakkur , Sherebiya , Shebaniya ,
16010013	Hodiya , Baniy , Beninu ,
16010014	Xalıq basshıları : Parosh , Paxat-Moab , Elam , Zattu , Baniy ,
16010015	Bunniy , Azgad , Bebay ,
16010016	Adoniya , Bigway , Adin ,
16010017	Ater , Xizkiya , Azzur ,
16010018	Hodiya , Xashum , Betsay ,
16010019	Xarif , Anatot , Nebay ,
16010020	Magpiash , Meshullam , Xezir ,
16010021	Meshezabel , Sadoq , Yaddua ,
16010022	Pelatiya , Xanan , Anaya ,
16010023	Hoshea , Xananiya , Xashshub ,
16010024	Halloxesh , Pilxa , Shobek ,
16010025	Rexum , Xashabna , Maaseya ,
16010026	Axiya , Xanan , Anan ,
16010027	Mallux , Xarim , Baana .
16010028	Qalg'an xalıqtın' ha'mmesi : ruwxaniyler , lebiyliler , da'rwaza qarawılları menen xızmetshileri , qosıqshılar , Qudaydın' Nızamına muwapıq basqa xalıqlardan bo'leklengen ha'r bir adam hayalları ha'm oqılg'andı tu'sine alatug'ın ul-qızları menen birge
16010029	o'z tuwısqanlarına , yag'nıy aqsu'yeklerge qosılıp bılay dep ant ishti : « Bizler Qudaydın' O'z qulı Muwsa arqalı bergen Nızamı boyınsha jasaymız , İyemiz bolg'an Jaratqan İyenin' barlıq buyrıqlarına , nızam ha'm qag'ıydalarına tolıq boysınamız . Al boysınbag'anlarg'a na'let jawsın !
16010030	A'tirapımızdag'ı xalıqlar menen qız alıp , qız berispeymiz .
16010031	Eger a'tiraptag'ı xalıqlar Shabbat ku'ni qanday da bir zatın yamasa biydayın satıw ushın alıp kelse , olardan Shabbat ku'ni yamasa qanday da bir muxaddes ku'nde zat satıp almaymız . Ha'r jeti jıldın' jetinshi jılında bir ret jerdi su'rmeymiz ha'm qarızlarımızdan keshemiz .
16010032	Qudayımızdın' İbadatxanasındag'ı xızmet ushın jılına shekeldin' u'shten birin beriw minnetlemesin o'zimizge alamız .
16010033	Bul aqsha muxaddes nanlar , ku'ndelikli g'a'lle sadaqaları , ku'ndelikli jandırılatug'ın qurbanlıqlar , Shabbat ku'ni , Jan'a ay bayramları , belgilengen bayramlar , muxaddes sadaqalar , İzrail urpaqlarının' gu'nasın keshiriw ushın beriletug'ın qurbanlıqlar ha'm Qudayımızdın' İbadatxanasındag'ı basqa isler ushın jumsaladı .
16010034	Bizler — ruwxaniyler , lebiyliler ha'm xalıq birgelikte shek taslaymız . Ol arqalı Nızamda jazılg'anına muwapıq , Qudayımız Jaratqan İyenin' qurbanlıq ornında jag'ılatug'ın otındı ha'r jılı belgilengen waqıtta Qudayımızdın' İbadatxanasına qaysı a'wladtın' alıp keletug'ının belgilep alamız .
16010035	Ha'r jılı eginimizdin' ha'm ha'r bir miywe ag'ashımızdın' birinshi o'nimin Jaratqan İyenin' İbadatxanasına alıp kelemiz .
16010036	Nızamda jazılg'anınday , tun'g'ısh ullarımızdı , mallarımızdın' birinshi to'llerin , sonday-aq iri ha'm mayda mallarımızdın' birinshi to'llerin Qudayımızdın' İbadatxanasına , sol jerde xızmet etip atırg'an ruwxaniylerge alıp kelemiz .
16010037	Ja'ne da'slepki tartılg'an unnan iylengen qamırımızdı , basqa o'nimlerimizden beriletug'ın sadaqalardın' , barlıq miywe ag'ashlarımızdın' miywelerinin' , sharaptın' ha'm za'ytu'n mayının' da'slepki o'nimlerin Qudayımızdın' İbadatxanasındag'ı zatlar saqlanatug'ın bo'lmege qosıw ushın ruwxaniylerge beremiz . Al jerimizden o'ngen o'nimnen beriletug'ın u'sirdi lebiylilerge beremiz . Sebebi diyxanshılıq penen shug'ıllanatug'ın ha'mme qalalardan alınatug'ın u'sirdi lebiyliler jıynaydı .
16010038	Lebiyliler u'sir jıynap atırg'anda , Xaron urpag'ınan bolg'an bir ruwxaniy olardın' qasında boladı . Lebiyliler o'zleri jıynag'an u'sirden onnan birin Qudaydın' İbadatxanasındag'ı zatlar saqlanatug'ın bo'lmege beredi .
16010039	İzrail xalqı ha'm lebiyliler biydaydan , jan'a sharaptan , za'ytu'n mayınan beriletug'ın sadaqalardı sol zatlar saqlanatug'ın bo'lmelerge alıp keledi . Ol jerde Muxaddesxana buyımları saqlanadı . Sonday-aq ruwxaniyler , da'rwaza qarawılları ha'm qosıqshılar xızmet waqtında sol jerde boladı . Bizler Qudayımızdın' İbadatxanasın qarawsız qaldırmaymız » .
16011001	Erusalim turg'ınları1 Xalıq basshıları muxaddes qala Erusalimde qalıp , sol jerge ornalastı . Xalıqtın' onnan birinin' muxaddes qalag'a , Erusalimge kelip jasawı ushın shek taslandı . Al qalg'an tog'ız bo'legi o'z qalalarında qaldı .
16011002	Ja'ne Erusalimde jasap qalıwdı qa'legenlerdin' ha'mmesine xalıq pa'tiya berdi .
16011003	Degen menen , bazı izraillılar , ruwxaniyler , lebiyliler , İbadatxana xızmetshileri , Sulaymannın' xızmetshilerinin' urpag'ınan bolg'anlar o'z iyeliklerinde , Yahuda qalalarında jasadı . Erusalimde jasaytug'ın wa'layat basshıları mınalar edi :
16011004	Yahuda ha'm Benyamin urpaqlarınan bazıları Erusalimge ornalastı . Yahuda urpaqlarınan : Peres na'silinen Ataya . Ataya Uzziya ulı , Uzziya Zexariya ulı , Zexariya Amariya ulı , Amariya Shefatiya ulı , Shefatiya Mahalalel ulı , Mahalalel Peres na'silinen edi .
16011005	Shela na'silinen Maaseya . Maaseya Barux ulı , Barux Kol-Xoze ulı , Kol-Xoze Xazaya ulı , Xazaya Adaya ulı , Adaya Yoyarib ulı , Yoyarib Zexariya ulı , Zexariya Shela na'silinen edi .
16011006	Peres urpaqlarınan 468 adam Erusalimge ornalastı . Olar batır jawıngerler edi .
16011007	Benyamin urpag'ınan : Meshullam ulı Sallu . Meshullam Yoed ulı , Yoed Pedaya ulı , Pedaya Qolaya ulı , Qolaya Maaseya ulı , Maaseya İtiel ulı , İtiel Eshaya ulı edi .
16011008	Sallug'a Gabbay ha'm Sallay qosılıp , ha'mmesi bolıp 928 adam boldı .
16011009	Zixriy ulı Yoel olarg'a basshılıq etti , al Hassenua ulı Yahuda qalada Yoelden keyingi ekinshi basshı edi .
16011010	Ruwxaniylerden : Yoyarib ulı Edaya , Yaxin ,
16011011	Qudaydın' İbadatxanasının' bas xızmetshisi Seraya . Seraya Xilkiya ulı , Xilkiya Meshullam ulı , Meshullam Sadoq ulı , Sadoq Merayot ulı , Merayot Axitub ulı edi .
16011012	Olardın' Qudaydın' İbadatxanasında xızmet etetug'ın tuwısqanlarının' sanı 822 adam ; Eroxam ulı Adaya . Eroxam Pelaliya ulı , Pelaliya Amsiy ulı , Amsiy Zexariya ulı , Zexariya Pashxur ulı , Pashxur Malkiya ulı edi .
16011013	Adayanın' a'wlad basshıları bolg'an tuwısqanları barlıg'ı bolıp 242 adam ; Azarel ulı Amashsay . Azarel Axzay ulı , Axzay Meshillemot ulı , Meshillemot İmmer ulı edi .
16011014	Amashsaydın' batır jawınger bolg'an tuwısqanları 128 adam . Olardın' basshısı Haggedolim ulı Zabdiel edi .
16011015	Lebiylilerden : Xashshub ulı Shemaya . Xashshub Azriqam ulı , Azriqam Xashabiya ulı , Xashabiya Bunniy ulı edi .
16011016	Lebiylilerdin' basshılarınan Shabbetay ha'm Yozabad . Olar Qudaydın' İbadatxanasının' sırtqı isleri menen shug'ıllanatug'ın edi .
16011017	Mixa ulı Mattaniya ta'riyiplew duwasın alıp barıwshı bas jetekshi edi . Mixa Zabdiy ulı , Zabdiy Asaf ulı edi . Mattaniyanın' tuwısqanlarınan biri Baqbuqıya onnan keyingi ekinshi da'rejeli xızmetshi edi . Ja'ne de , Shammua ulı Abda da bar edi . Shammua Galal ulı , Galal Edutun ulı edi .
16011018	Muxaddes qalada jasaytug'ın lebiyliler barlıg'ı bolıp 284 adam edi .
16011019	Da'rwaza qarawılları : Da'rwazalarda Aqqub , Talmon ha'm olardın' tuwısqanları na'wbetshilik etetug'ın edi . Olar ha'mmesi bolıp 172 adam edi .
16011020	İzraillılardın' , ruwxaniylerdin' ha'm lebiylilerdin' qalg'anları Yahudanın' barlıq qalaları boylap , o'z u'lesine tiygen jerde jasadı .
16011021	İbadatxana xızmetshileri Ofelde jasadı . Olardı Sixa menen Gishpa basqardı .
16011022	Lebiylilerdin' Erusalimdegi basshısı Baniy ulı Uzziy bolıp , Baniy Xashabiya ulı , Xashabiya Mattaniya ulı , Mattaniya Mixa ulı edi . Uzziy Qudaydın' İbadatxanasında qosıq aytıw xızmetin atqarıp kelgen Asaftın' urpaqlarınan edi .
16011023	Patshanın' qosıqshılarg'a bergen ayrıqsha pa'rmanı bar edi . Qosıqshılarg'a ha'r ku'n ushın belgilengen mug'darda qarjı ajıratılg'an edi .
16011024	Yahuda ulı Zerax urpaqlarınan Meshezabel ulı Petaxiya İzrail xalqına baylanıslı barlıq islerde Persiya patshasının' ken'esshisi boldı . Erusalimnin' sırtındag'ılar
16011025	Yahuda urıwının' ayırım adamları o'z atızlarına jaqın jerdegi qalalarda jasap qaldı . Olar : Kirat-Arbada ha'm og'an tiyisli awıllarda , Dibonda ha'm og'an tiyisli awıllarda , Eqabseelde ha'm og'an tiyisli awıllarda ,
16011026	Eshuada , Moladada , Beyt-Pelette ,
16011027	Xasar-Shualda , Beer-Shebada ha'm og'an tiyisli awıllarda ,
16011028	Siklagta , Mexonada ha'm og'an tiyisli awıllarda ,
16011029	En-Rimmonda , Sorada , Yarmutta ,
16011030	Zanoaxda , Adullamda ha'm og'an tiyisli awıllarda , Laxishte ha'm og'an tiyisli atızlarda , Azeqada ha'm og'an tiyisli awıllarda jasap qaldı . Olar Beer-Shebadan Hinnom oypatlıg'ına shekemgi jerlerge ornalastı .
16011031	Benyamin urpaqları Geba , Mixmas , Ayya , Beyt-El ha'm onın' a'tirapındag'ı awıllarda ,
16011032	Anatot , Nob , Ananiya ,
16011033	Xasor , Rama , Gittayım ,
16011034	Xadid , Seboim , Neballat ,
16011035	Lod , Ono ha'm O'nermentshiler oypatlıg'ında jasadı .
16011036	Yahuda jerinen kelgen lebiylilerdin' ayırım toparları benaminliler arasına ornalastı .
16012001	Ruwxaniyler menen lebiylilerdin' dizimi1 Shealtiel ulı Zerubbabel ha'm bas ruwxaniy Eshua menen birge su'rginnen qaytıp kelgen ruwxaniyler menen lebiyliler mınalar edi : Ruwxaniyler : Seraya , Eremiya , Ezra ,
16012002	Amariya , Mallux , Xattush ,
16012003	Shekaniya , Rexum , Meremot ,
16012004	İddo , Ginneton , Abiya ,
16012005	Miyamin , Maadiya , Bilga ,
16012006	Shemaya , Yoyarib , Edaya ,
16012007	Sallu , Amoq , Xilkiya , Edaya . Bular Eshuanın' da'wirinde o'zlerinin' izindegi barlıq ruwxaniylerge basshılıq etken edi .
16012008	Lebiyliler : Eshua , Binnuy , Qadmiel , Sherebiya , Yahuda ha'm Mattaniya . Mattaniya o'z tuwısqanları menen birge ta'riyiplew qosıqların alıp barıw isine juwapker edi .
16012009	Al olardın' tuwısqanları Baqbuqıya menen Unniy xızmet waqtında olardın' qarsı aldında turatug'ın edi .
16012010	Bas ruwxaniy bolg'an Eshua Yoyakimnin' a'kesi edi . Yoyakim Elashibtin' a'kesi , Elashib Yoyadanın' a'kesi ,
16012011	Yoyada Yonatannın' a'kesi , Yonatan Yadduanın' a'kesi edi .
16012012	Bas ruwxaniy Yoyakim da'wirinde a'wlad basshıları bolg'an ruwxaniyler mınalar edi : Seraya na'silinen Meraya , Eremiya na'silinen Xananiya ,
16012013	Ezra na'silinen Meshullam , Amariya na'silinen Ehoxanan ,
16012014	Malixiy na'silinen Yonatan , Shebaniya na'silinen Yusup ,
16012015	Xarim na'silinen Adna , Merayot na'silinen Xelqay ,
16012016	İddo na'silinen Zexariya , Ginneton na'silinen Meshullam ,
16012017	Abiya na'silinen Zixriy , Minamin na'silinen bir basshı , Moadiya na'silinen Piltay ,
16012018	Bilga na'silinen Shammua , Shemaya na'silinen Yonatan ,
16012019	Yoyarib na'silinen Mattenay , Edaya na'silinen Uzziy ,
16012020	Sallay na'silinen Qallay , Amoq na'silinen Eber ,
16012021	Xilkiya na'silinen Xashabiya , Edaya na'silinen Netanel .
16012022	Bas ruwxaniyler bolg'an Elashib , Yoyada , Yuxanan ha'm Yadduanın' waqtında , Persiya patshası Dariydin' hu'kimdarlıg'ı da'wirinde , lebiyli a'wlad basshılarının' ha'm ruwxaniylerdin' dizimi jazıp qoyıldı .
16012023	Elashib ulı Yuxanannın' zamanına deyingi lebiyli a'wlad basshılarının' dizimi jılnama kitabına jazıldı .
16012024	Lebiyli basshılardan Xashabiya , Sherebiya ha'm Qadmiel ulı Eshua bir ta'repte , olardın' tuwısqanları qarsı ta'repte turıp , Qudaydın' adamı bolg'an Dawıttın' ko'rsetpesine muwapıq , gezekpe-gezek alg'ıs-maqtaw ha'm ta'riyiplew qosıqların aytatug'ın edi .
16012025	Mattaniya , Baqbuqıya , Obadiya , Meshullam , Talmon ha'm Aqqub na'wbet penen da'rwaza qarawılları bolıp , İbadatxana da'rwazasının' ishindegi zatlar saqlanatug'ın bo'lmelerdi qarawıllaytug'ın edi .
16012026	Olar Yosadaqtın' aqlıg'ı , Eshuanın' ulı Yoyakim , ha'kim Nexemiya , ulama ha'm ruwxaniy Ezra jasag'an da'wirde xızmet etti . Erusalim diywalının' bag'ıshlanıwı
16012027	Erusalimnin' jan'a diywalların Qudayg'a bag'ıshlaw ra'simin o'tkeriw ushın , ha'mme jerde jasap atırg'an lebiyliler Erusalimge shaqırtıldı . Olar ta'riyiplew qosıqların aytıp , kimbal , arfa ha'm liralar shertip , onı quwanıshlı tu'rde o'tkeriwi tiyis edi .
16012028	Qosıqshılar Erusalimnin' a'tirapındag'ı u'lkelerden , netofalılardın' awıllarınan ,
16012029	Beyt-Gilgaldan ha'm Geba menen Azmawet jerlerinen keldi . Sebebi qosıqshılar Erusalim a'tirapınan o'zleri ushın awıllar qurıp alg'an edi .
16012030	Ruwxaniyler menen lebiyliler da'slep o'zlerin pa'klew ra'siminen o'tkerdi , son'ınan xalıqtı , da'rwazalardı ha'm diywaldı pa'kledi .
16012031	Sonda men Yahuda basshıların diywaldın' u'stine shıg'ardım ha'm ta'riyiplew qosıqların aytatug'ın u'lken eki topardı tayınladım . Olardın' birewi diywaldın' on' ta'repi boylap , Tezek da'rwazasına qaray ju'rdi .
16012032	Olardın' izinen Hoshaya ha'm Yahuda basshılarının' yarımı ,
16012033	Azariya , Ezra , Meshullam ,
16012034	Yahuda , Benyamin , Shemaya , Eremiya ,
16012035	ha'm ka'rnay shertken bir neshe ruwxaniyler ju'rdi . Olardan biri Yonatan ulı Zexariya bolıp , Yonatan Shemaya ulı , Shemaya Mattaniya ulı , Mattaniya Mixaya ulı , Mixaya Zakkur ulı , Zakkur Asaf ulı edi .
16012036	Zexariyanın' tuwısqanları Shemaya , Azarel , Milalay , Gilalay , Maay , Netanel , Yahuda ha'm Xananiy Qudaydın' adamı bolg'an Dawıttın' saz a'sbaplarına uqsag'an a'sbaplardı shertip ju'rdi . Olardın' aldında ulama Ezra ju'rdi .
16012037	Olar Bulaq da'rwazasınan o'tip , Dawıttın' qalasının' diywalına qaray ko'teriletug'ın teksheler arqalı Dawıttın' sarayının' u'stingi ta'repinen kesip o'tip , shıg'ıs ta'reptegi Suw da'rwazasına qaray ketti .
16012038	Ta'riyiplew qosıqların aytatug'ın ekinshi topar diywaldın' u'sti boylap , shep ta'repke qaray ju'rdi . Men de xalıqtın' yarımı menen birge olardın' izine erdim . Bizler Tandırlar minarasınan o'tip , Ken' diywalg'a qaray ju'rdik .
16012039	Efrayım da'rwazasın , Eshana da'rwazasın , Balıq da'rwazasın , Xananel minarasın , Ju'zlik minarasın ha'm Qoy da'rwazasın basıp o'tip , Saqshılar da'rwazasına kelip toqtadıq .
16012040	Keyin ta'riyiplew qosıqların aytatug'ın eki topar Qudaydın' İbadatxanasındag'ı o'zlerinin' ornında turdı . Men de , menin' janımda bolg'an basshılardın' yarımı da sol jerde turdı .
16012041	Ruwxaniyler : Elakim , Maaseya , Minamin , Mixaya , Elyoenay , Zexariya , Xananiya janımda ka'rnay shertip ju'rdi .
16012042	Ja'ne de , Maaseya , Shemaya , Elazar , Uzziy , Ehoxanan , Malkiya , Elam ha'm Ezer de bar edi . Qosıqshılar İzraxiyanın' basshılıg'ında baqırıp qosıq ayttı .
16012043	Sol ku'ni ko'p qurbanlıqlar berildi . Xalıq shadlıqqa bo'lendi , sebebi Quday olarg'a u'lken quwanısh sıylag'an edi . Hayallar da , balalar da shadlıqqa bo'lendi , Erusalimnin' shadlıg'ı uzaqlarg'a esitilip turdı .
16012044	Sol ku'ni berilgen sadaqalar , da'slepki o'nimler ha'm u'sirler saqlanatug'ın bo'lmeler u'stinen juwapker adamlar xızmetke qoyıldı . Ha'mme yahudalılardın' ruwxaniyler menen lebiylilerdin' xızmetinen kewli toq bolg'anlıqtan , Nızam boyınsha qalalardın' a'tirapındag'ı egislik jerlerden jıynalatug'ın , ruwxaniyler menen lebiylilerge arnalg'an u'lesler usı bo'lmelerge alıp kelindi .
16012045	Ruwxaniyler menen lebiyliler o'zlerinin' Qudayının' xızmetin ha'm pa'klew xızmetin alıp bardı . Qosıqshılar menen da'rwaza qarawılları da Dawıttın' ha'm onın' ulı Sulaymannın' ko'rsetpesi boyınsha o'z xızmetlerin atqardı .
16012046	O'ytkeni burınnan Dawıt penen Asaftın' da'wirinde qosıqshılarg'a jetekshi qoyılg'an bolıp , Qudayg'a arnap alg'ıs-maqtaw ha'm ta'riyiplew qosıqların aytatug'ın edi .
16012047	Zerubbabeldin' ha'm Nexemiyanın' zamanında pu'tkil İzrail xalqı qosıqshılar menen qarawıllardı ku'ndelikli azıq-awqat penen ta'miyinlep turdı . Xalıq lebiylilerge o'z u'leslerin ayırıp berdi , lebiyliler de Xaron urpaqlarına , yag'nıy ruwxaniylerge tiyislisin ajıratıp berdi .
16013001	Nexemiyanın' son'g'ı kirgizgen jan'alıg'ı1 Sol ku'ni Muwsanın' kitabı xalıqqa oqıp berildi . Kitapta bılay dep jazılg'an edi : « Ammonlar menen moablılar hesh qashan Qudaydın' ja'miyetine kire almaydı .
16013002	Sebebi olar İzrail xalqı Mısırdan shıqqanda , olardı suw ha'm nan menen qarsı alıwdın' ornına , izraillılardı g'arg'aw ushın Bilamdı jallap aldı . Biraq Qudayımız g'arg'ıstı jarılqawg'a aylandırdı » .
16013003	Bul Nızamdı esitkennen son' , İzrail xalqı barlıq o'zge millet adamların o'zlerinen bo'lekledi .
16013004	Bunnan aldın Qudayımızdın' İbadatxanasındag'ı zatlar saqlanatug'ın bo'lmege ruwxaniy Elashib qadag'alawshı etip tayınlang'an edi . Ol Tobiya menen jaqın baylanısta bolıp ,
16013005	Tobiyag'a u'lken bir bo'lme ajıratıp bergen edi . Burın bul bo'lmege g'a'lle sadaqaları , xosh iyisli tu'tetki , İbadatxana buyımları , sonday-aq nızam boyınsha lebiylilerge , qosıqshılarg'a ha'm da'rwaza qarawıllarına tiyisli bolg'an da'n , sharap ha'm za'ytu'n mayınan alıng'an u'sirler , ruwxaniylerge berilgen sadaqalar qoyılatug'ın edi .
16013006	Biraq bul isler bolıp atırg'an waqıtta men Erusalimde emes edim . Sebebi Babilon patshası Artakserkstin' patshalıg'ının' otız ekinshi jılı men patshag'a ketken edim . Bir neshe waqıt o'tkennen keyin , men patshadan ruxsat alıp ,
16013007	Erusalimge qayttım . Sonda Elashib islegen jaman is , yag'nıy Elashibtin' Tobiyag'a Qudaydın' İbadatxanasının' ha'wlisinen bir bo'lme ajıratıp bergenin bildim .
16013008	Bug'an qattı g'a'zebim kelip , Tobiyag'a tiyisli ha'mme zatlardı bo'lmeden shıg'arıp , ılaqtırdım .
16013009	Keyin bo'lmelerdi pa'klewdi buyırdım . Son'ınan Qudaydın' İbadatxanasına tiyisli buyımlardı , g'a'lle sadaqaların ha'm xosh iyisli tu'tetkini ol jerge qaytadan qoydırdım .
16013010	Ja'ne de , lebiylilerge o'z u'lesleri berilmegenin , sol sebepli İbadatxanada xızmet etip ju'rgen lebiyliler menen qosıqshılar o'z atızlarına ketip qalg'anın bildim .
16013011	Sonda el basshılarına keyip , olarg'a : « Qudaydın' İbadatxanası nege qarawsız qaldı ? » — dedim . Son'ınan ketip qalg'anlardın' ha'mmesin qayta jıynap , o'z orınlarına xızmetke qoydım .
16013012	Sonda pu'tkil Yahuda xalqı da'nnen , sharaptan ha'm za'ytu'n mayınan beretug'ın u'sirlerin zatlar saqlanatug'ın bo'lmelerge alıp kele basladı .
16013013	Men ruwxaniy Shelemiyanı , ulama Sadoqtı ha'm lebiylilerden Pedayanı zatlar saqlanatug'ın bo'lmelerge juwapker etip , al Mattaniyanın' aqlıg'ı , Zakkurdın' ulı Xanandı olarg'a ja'rdemshi etip qoydım . Bular sadıq adamlar edi . Olardın' wazıypası Lebiy urıwınan bolg'an tuwısqanlarına u'leslerin bo'lip beriwden ibarat edi .
16013014	O , Qudayım , meni yadqa ala go'r . Qudayımnın' İbadatxanası ushın ha'm ondag'ı xızmetler ushın islegen jaqsı islerimdi hesh qashan umıtpag'aysan' !
16013015	Sol ku'nleri Yahudada bazı adamlardın' Shabbat ku'ni iskenjede ju'zim sıg'ıp atırg'anın ko'rdim . Bazılardın' qap-qap da'ndi esheklerine ju'klep , ja'ne de sharap , ju'zim , a'njir ha'm basqa da ju'klerdi artıp , Shabbat ku'ni Erusalimge alıp kiyatırg'anın ko'rdim . Sol ku'ni , men olardı azıq-awqat satıp atırg'anı ushın qattı eskerttim .
16013016	Sonın' menen birge Erusalimde jasaytug'ın tirliler balıq ha'm ha'r tu'rli zatlar alıp kelip , Shabbat ku'ni Erusalimde jasaytug'ın yahudiylerge satıp ju'rdi .
16013017	Men Yahuda aqsu'yeklerine keyip , olarg'a bılay dedim : « Nege bunday jawız islerdi islep , Shabbat ku'nin xorlap atırsız ?
16013018	Ata-babaların'ız da usılay islegenlikten Qudayımız basımızg'a ha'm bul qalag'a apatshılıq jawdırmadı ma ? Sizler Shabbat ku'nin xorlaw arqalı Qudaydın' İzrailg'a degen g'a'zebin lawlatıp atırsızlar » .
16013019	Bunnan keyin , men : « Shabbat ku'ninen aldıng'ı ku'n gewgim tu'se baslag'annan Erusalim da'rwazaları jabılıp , olar Shabbat ku'ni o'tkenshe ashılmasın » , — dep buyırdım . Shabbat ku'ni qalag'a hesh bir ju'ktin' kirgizilmewi ushın , xızmetshilerimnen bazıların da'rwazalarg'a qoydım .
16013020	Sonda sawdagerler ha'm ha'r qıylı na'rselerdi satıwshılar bir-eki ret Erusalim sırtında tu'nedi .
16013021	Biraq men olarg'a qattı keyip : « Sizler nege diywal janında tu'nep atırsızlar ? Eger ja'ne usılay isleytug'ın bolsan'ız , sizlerge qarsı shara qollanaman » , — dedim . Sol ku'nnen baslap , olar Shabbat ku'ni kelmeytug'ın boldı .
16013022	Shabbat ku'ninin' muxaddesligin saqlaw ushın , men lebiylilerge o'zlerin pa'klewdi ha'm kelip , da'rwazalarda na'wbetshilik etiwdi buyırdım . O , Qudayım , bul is ushın da meni eske alıp , O'zin'nin' ullı miyrimin' menen mag'an rehim ete go'r !
16013023	Ja'ne men sol ku'nleri ashdodlı , ammon ha'm moablı hayallarg'a u'ylengen yahudiylerdin' de bar ekenin bildim .
16013024	Ha'tte , olardın' balalarının' yarımı ashdodlılar so'yleytug'ın tilde yamasa basqa xalıqlardın' tilinde so'ylep , yahudiy tilin bilmeydi eken .
16013025	Sonın' ushın men olarg'a keyip , na'let ayttım . Ayırım erkeklerdi urıp , shashların juldım . Olarg'a Qudaydın' atı menen bılay eskerttim : « Qızların'ızdı o'zge millet adamlarına turmısqa bermen'ler , o'zlerin'iz de , ulların'ız da olardın' qızlarına u'ylenben'ler .
16013026	İzrail patshası Sulayman da usınday hayallar sebepli gu'nag'a batqan joq pa edi ? Ko'plegen xalıqlarda og'an uqsag'an patsha joq edi . Ol o'z Qudayının' su'yiklisi bolg'anlıqtan , Quday onı pu'tkil İzrail u'stinen patsha etip qoyg'an edi . Sonday bolsa da , o'zge milletlerden alg'an hayalları onı da gu'nag'a basladı .
16013027	O'zge millet qızlarına u'ylenip , Qudayımızg'a opasızlıq ettin'iz . İslegen bul ullı jawızlıg'ın'ızdı ko'rmeslikke alıwımız kerek pe ? »
16013028	Bas ruwxaniy Elashibtin' ulı Yoyadanın' ullarınan biri xoronlı Sanballattın' ku'yew balası edi . Sol sebepli men onı janımnan quwıp jiberdim .
16013029	O , Qudayım , olardı eske ala go'r ! Sebebi olar ruwxaniylik xızmetin , ruwxaniylik ha'm lebiylik kelisimin buzıp , muxaddeslikti haramladı .
16013030	Usılayınsha , men ruwxaniyler menen lebiylilerdi ha'mme jat na'rselerden tazaladım . Ja'ne olardın' xızmetlerin qayta tiklep , jumısların belgilep berdim .
16013031	Jandırılatug'ın otınlar menen eginnin' da'slepki o'nimlerin belgilengen waqıtta alıp keliwdi jolg'a qoydım . O , Qudayım , bulardı menin' iygiligim ushın eske ala go'r !
17001001	Axashweroshtın' zıyapatları1 Bul waqıya patsha Axashweroshtın' da'wirinde bolg'an edi . Axashwerosh Hindistannan Kushqa shekem sozılg'an bir ju'z jigirma jeti wa'layattın' u'stinen patshalıq etetug'ın edi .
17001002	Sol waqıtta patsha Axashwerosh Suza qorg'an qalasındag'ı taxtına otırıp el basqardı .
17001003	Ol patshalıg'ının' u'shinshi jılında o'zinin' barlıq bekleri ha'm xızmetshileri ushın zıyapat berdi . Persiya ha'm Midiya a'skerbasıları , aqsu'yekler ha'm bir ju'z jigirma jeti wa'layattın' basshıları onın' aldına keldi .
17001004	Ko'p ku'nler , yag'nıy bir ju'z seksen ku'n dawamında Axashwerosh o'z patshalıg'ının' sheksiz baylıg'ın , ullılıg'ının' sulıwlıg'ın ha'm saltanatın ko'rsetti .
17001005	Sol ku'nler tamam bolg'annan keyin , patsha Suza qalasındag'ı xalıqtın' u'lken-kishisine arnap , o'z sarayının' bag' ha'wlisinde jeti ku'n zıyapat berdi .
17001006	Ha'wlinin' ma'rmer bag'analarına ornatılg'an gu'mis xalqalarg'a shım qızıl ha'm hasıl zıg'ır arqanlar menen baylang'an aq ha'm ko'k ren'li gezlemeler ildirilgen edi . Ma'rmer ha'm ha'r tu'rli ren'degi taslar to'selgen ha'wlide altın ha'm gu'mis orınlıqlar ornatılg'an edi .
17001007	Sharaplar bir-birinen ayrıqsha bolg'an ha'r tu'rli altın ıdıslarda berildi . Patshanın' baylıg'ına jarasa , onın' sharabı da mol boldı .
17001008	Patshanın' buyrıg'ı boyınsha , hesh kim qonaqlardı sharap ishiwge ma'jbu'rlemedi . Sebebi patsha saray xızmetshilerine ha'r bir qonaqtın' tilegin orınlawdı buyırg'an edi . Xanbiyke Washtiydin' tajınan ayırılıwı
17001009	Sol waqıtta xanbiyke Washtiy de patsha Axashweroshtın' sarayında hayallar ushın zıyapat berip atırg'an edi .
17001010	Jetinshi ku'ni sharap iship kewli ko'terilgen patsha o'zinin' Mehuman , Bizta , Xarbona , Bigta , Abagta , Zetar ha'm Karkas atlı jeti aqtasına
17001011	xanbiyke Washtiyge taj kiydirip , aldına alıp keliwdi buyırdı . Patsha xalıqqa ha'm beklerge onın' qanshelli go'zzal ekenin ko'rsetpekshi boldı . Sebebi xanbiyke Washtiy ju'da' sulıw edi .
17001012	Biraq xanbiyke Washtiy aqtalardın' patshadan a'kelgen buyrıg'ın orınlawdan bas tartıp , keliwdi qa'lemedi . Patshanın' bug'an qattı ashıwı kelip , g'a'zebi qaynap ketti .
17001013	Patsha zamannın' bag'ıtın biletug'ın danıshpan adamlar menen so'ylesti . O'ytkeni ol o'z islerin nızam ha'm qag'ıydalardı biletug'ınlardın' ha'mmesi menen ken'esip isleytug'ın edi .
17001014	Sol waqıtta patshanın' jaqınları bolg'an Karshena , Shetar , Admata , Tarshish , Meres , Marsena ha'm Memuxan atlı Persiya ha'm Midiyanın' jeti wa'ziri bar edi . Patshalıqta joqarı ma'rtebege iye bolg'an usı adamlar patsha menen ju'zbe-ju'z ko'rise alatug'ın edi .
17001015	Patsha olardan : — Menin' aqtalarım arqalı aytqan buyrıg'ımdı orınlamag'anı ushın , nızam boyınsha xanbiyke Washtiyge ne islew kerek ? — dep soradı .
17001016	Sonda patsha ha'm wa'zirlerdin' aldında Memuxan bılay dep juwap berdi : — Xanbiyke Washtiy tek patshag'a qarsı emes , al barlıq beklerge ha'm patshanın' qolı astındag'ı pu'tkil wa'layatlardag'ı xalıqlardın' ha'mmesine qarsı ayıp isledi .
17001017	Sebebi xanbiykenin' islegen isi tuwralı ha'mme hayallar esitkende : « Patsha Axashwerosh xanbiyke Washtiydi aldına alıp keliwdi buyırg'anda , xanbiyke barmaptı » , — dep aytıp ju'redi ha'm ku'yewlerin mensinbey qoyadı .
17001018	Bu'gin xanbiykenin' usı isi tuwralı esitken Persiya ha'm Midiya aqsu'yeklerinin' hayalları da o'z ku'yewlerine sonday qatnasta boladı ha'm ortadag'ı mensinbewshilikler menen kewil qalıspaqlardın' shegi bolmaydı .
17001019	Eger patshamız maqul ko'rse : « Washtiy endi patsha Axashweroshtın' aldına kelmesin , ha'm onın' xanbiyke degen abırayı onnan go're jaqsırag'ına berilsin » , — degen pa'rman shıg'arsın . Bul pa'rman Persiya ha'm Midiyanın' hesh qashan o'zgertilmeytug'ın nızamlarına qosımsha etip jazıp qoyılsın .
17001020	Patshalıqtın' u'lken bolıwına qaramastan , patshanın' bul pa'rmanı pu'tkil patshalıqtın' ha'mme jerine jetip barg'anda , bay ha'm ka'mbag'al hayallardın' ha'mmesi o'z ku'yewlerin hu'rmet etetug'ın boladı .
17001021	Bul ga'p patshag'a da , wa'zirlerge de maqul tu'sti . Patsha Memuxannın' aytqanınday isledi .
17001022	Ol o'z qolı astındag'ı barlıq wa'layatlarg'a xat jiberdi . Xat ha'r bir wa'layatqa o'z jazıwında ha'm ha'r bir xalıqqa o'z tilinde jazılg'an bolıp , onda : « Ha'r bir erkek o'z u'yinin' xojayını bolsın ha'm o'z ana tilinde so'ylesin » , — dep jazılg'an edi .
17002001	Esterdin' xanbiyke bolıwı1 Patsha Axashweroshtın' ashıwı basılg'annan keyin , ol Washtiydi , onın' islegen isin ha'm og'an qarsı shıg'arılg'an hu'kimdi esine tu'sirdi .
17002002	Patshanın' arnawlı xızmetshileri : « Patshamız ushın jas , sulıw ha'm pa'k qızlar izlensin .
17002003	Bunın' ushın patshanın' qolı astındag'ı barlıq wa'layatlarda baqlawshılar tayınlansın . Olar jas , sulıw ha'm pa'k qızlardı Suza qalasındag'ı hayal-qızlar sarayına jıynatıp , patshanın' hayallarına qaraytug'ın aqtası Hegaydın' qarawına tapsırsın ha'm olarg'a iyisli zatlar menen pardoz berilsin .
17002004	Patshamızg'a unag'an qız Washtiydin' ornına xanbiyke bolsın » , — dedi . Bul ga'p patshag'a maqul boldı ha'm ol solay isledi .
17002005	Suza qalasında Benyamin urıwınan bolg'an Mordoxay degen bir yahudiy jasaytug'ın edi . Ol Yair degen adamnın' ulı bolıp , Yair Shimeydin' , al Shimey Kishtin' ulı edi .
17002006	Kish Yahuda patshası Exoniya menen birge Babilon patshası Nabuxodonosor ta'repinen Erusalimnen su'rgin etilip alıp kelingenlerdin' biri edi .
17002007	Mordoxayg'a a'kesi jag'ınan tuwısqan bolg'an Hadassa atlı bir qız bar edi . Basqa atı Ester bolg'an Hadassa ata-anasınan jetim qalg'annan son' , Mordoxay onı asırap alıp ta'rbiyaladı . Qız qa'ddi-qa'wmeti kelisken , sulıw edi .
17002008	Patshanın' buyrıg'ı menen pa'rmanı ja'riyalang'annan son' , ko'p qızlar Suza qalasına a'kelinip , hayal-qızlar ushın juwapker bolg'an Hegaydın' qarawına tapsırıldı . Patsha sarayına a'kelingen qızlardın' ishinde Ester de bar edi .
17002009	Hegay Esterdi unattı ha'm og'an kewli toldı . Ol Esterge pardozlanıwı ushın kerekli zatlardı ha'm og'an arnalg'an azıq-awqatlardı beriwge asıqtı . Og'an xızmet etiw ushın patsha sarayınan saylang'an jeti qızdı belgiledi . Esterdi ha'm onın' qa'nizeklerin hayal-qızlar sarayının' en' jaqsı bo'lmesine jaylastırdı .
17002010	Ester o'z xalqı ha'm o'z ata-tegi haqqında ashıq aytpadı . Sebebi Mordoxay og'an bul tuwralı awız ashpawdı buyırg'an edi .
17002011	Mordoxay ha'r ku'ni Esterdin' awhalınan xabar alıw ushın ha'm og'an ne bolıp atırg'anın biliw ushın hayal-qızlar sarayının' ha'wlisi a'tirapında ju'retug'ın edi .
17002012	Patsha Axashweroshtın' aldına kiriw gezegi kelgenshe , ha'r bir jas qızg'a on eki ay dawamında pardoz beriletug'ın edi . Qızlar ushın shıg'arılg'an qag'ıyda usınday bolıp , olarg'a altı ay mirra mayı , altı ay a'tir mayları ha'm kosmetikalıq zatlar jag'ılatug'ın edi .
17002013	Son'ınan qız patshanın' aldına kiretug'ın edi . Qız patsha sarayına kirer aldınan hayallar sarayınan neni alıwdı qa'lese , og'an ha'mmesi beriletug'ın edi .
17002014	Keshte patshanın' bo'lmesine kirgen qız erten'ine azanda patshanın' toqallarına qaraytug'ın aqtası Shaashgazdın' baqlawı astındag'ı ekinshi hayallar sarayına qaytatug'ın edi . Patshag'a unamag'an ha'm atı aytıp shaqırılmag'an qız patshanın' janına qaytıp kire almaytug'ın edi .
17002015	Patshanın' bo'lmesine kiriw gezegi Mordoxaydın' asırap alg'an qızına , yag'nıy onın' ag'ası Abixayıldın' qızı Esterge kelgende , ol patshanın' hayalların qarawıllaytug'ın aqtası Hegaydın' aytqanların g'ana aldı ha'm basqa hesh na'rse soramadı . Ester o'zin ko'rgen ha'r bir adamnın' kewline unap qaldı .
17002016	Solay etip , Axashweroshtın' patshalıq etiwinin' jetinshi jılının' onınshı ayı , Tebet ayında Ester patsha Axashweroshtın' sarayına aparıldı .
17002017	Patsha Esterdi basqa qızlardan go're ko'birek jaqsı ko'rip qalıp , og'an kewli toldı ha'm Esterdi basqa hayal-qızlarg'a qarag'anda ko'birek unattı . Axashwerosh Esterdin' basına taj kiydirip , onı Washtiydin' ornına xanbiyke etip qoydı .
17002018	Son'ınan patsha barlıq wa'zirleri ha'm xızmetshileri ushın Esterdin' hu'rmetine u'lken zıyapat berdi . Ol wa'layatlarg'a bayram ja'riya etti ha'm patshalarg'a ılayıq saqıylıq penen sawg'alar u'lestirdi . Mordoxaydın' patshanın' o'mirin saqlap qalıwı
17002019	Qızlar ekinshi ret jıynalg'anda , Mordoxay sarayda o'z xızmetin atqarıp otırg'an edi .
17002020	Ester Mordoxaydın' buyrıg'ı boyınsha o'zinin' ata-tegi ha'm xalqı haqqında ele hesh na'rse aytpag'an edi . Ester Mordoxaydın' ta'rbiyasında bolg'an waqtında og'an qalay boysınatug'ın bolsa , ha'zir de solay boysınatug'ın edi .
17002021	Sol ku'nleri Mordoxay sarayda o'z xızmetin atqarıp otırg'anda , da'rwaza saqshıları bolg'an Bigtan ha'm Teresh degen eki aqta patsha Axashweroshqa ashıwlanıp , onı o'ltiriwdi rejelestirdi .
17002022	Mordoxay bul isti bilgende , patshanın' hayalı Esterge xabarladı . Ester onı Mordoxaydın' atınan patshag'a jetkizdi .
17002023	Bul waqıya tekserilip , durıs dep tabıldı ha'm eki saqshı da darg'a asıldı . Keyin bul waqıya jılnama kitabına patshanın' ko'z aldında jazıp qoyıldı .
17003001	Hamannın' yahudiylerdi joq qılıwdı oylawı1 Bul waqıyadan keyin patsha Axashwerosh Agag a'wladınan bolg'an Hammedata ulı Hamandı joqarı lawazımg'a tayınlap , onın' ma'rtebesin ko'terdi . Onı barlıq wa'zirlerden de joqarı biylikke iye qıldı .
17003002	Patshanın' buyrıg'ı boyınsha , patsha sarayındag'ı xızmetshilerdin' ha'mmesi Hamang'a ta'jim etip , jerge deyin iyiletug'ın edi . Biraq Mordoxay og'an ta'jim etpedi de , jerge deyin iyilmedi de .
17003003	Patsha sarayındag'ı xızmetshiler Mordoxaydan : « Sen ne ushın patshanın' buyrıg'ına boysınbay atırsan' ? » — dep soradı .
17003004	Olar bul so'zdi ha'r ku'ni qaytalasa da , Mordoxay olardı tın'lamadı . Sonlıqtan olar bunı Hamang'a jetkizdi . Sebebi Mordoxay olarg'a o'zinin' yahudiy ekenin aytqan edi ha'm olar Mordoxaydın' usılay islewdi dawam etetug'ının yamasa etpeytug'ının ko'rgisi keldi .
17003005	Haman Mordoxaydın' o'zine ta'jim etip , jerge deyin iyilmegenin ko'rgende , ashıwdan tu'tep ketetug'ın edi .
17003006	Haman Mordoxaydın' tek bir o'zin o'ltiriwdi g'ana oylap qoymay , Mordoxaydın' qaysı xalıqtan ekenin bilgenlikten , Axashweroshtın' pu'tkil patshalıg'ındag'ı barlıq yahudiylerdi , yag'nıy Mordoxaydın' pu'tkil xalqın qırıp taslawg'a qarar etti .
17003007	Axashweroshtın' patshalıg'ının' on ekinshi jılının' birinshi ayında , Nisan ayında bul isti a'melge asıratug'ın ku'n ha'm aydı belgilew ushın Hamannın' aldında pur , yag'nıy shek taslandı . Shek on ekinshi ayg'a , Adar ayına tu'sti .
17003008	Son'ınan Haman patsha Axashweroshqa bılay dedi : — Patshalıg'ın'ızdag'ı barlıq wa'layatlardag'ı xalıqlar arasına jayılıp , tarap ketken bir xalıq bar . Olardın' nızamları basqa barlıq xalıqlardın' nızamlarınan o'zgeshe bolıp , olar patshamızdın' nızamlarına boysınbaydı . Olardı o'z bildiginshe qaldırıw patshamızdın' ma'rtebesine zıyan tiygizedi .
17003009	Eger patshamız maqul ko'rse , olardı qırıp taslaw ushın pa'rman shıg'arsın . Men bul isti orınlag'anlarg'a to'lew ushın patsha qaznasına on mın' talant gu'mis beremen .
17003010	Sonda patsha qolındag'ı mo'r ju'zigin sheship , pa'rmandı tastıyıqlaw ushın , yahudiylerdin' dushpanı , Agag a'wladınan bolg'an Hammedata ulı Hamang'a berdi .
17003011	Patsha og'an : — Gu'mis o'zin'de qalsın . Sol xalıqqa qa'legenin'di isle , — dedi .
17003012	Birinshi aydın' on u'shinshi ku'ni patshanın' xatkerleri shaqırıldı . Hamannın' ha'mme buyrıqları patshanın' nayıplarına , barlıq wa'layatlardın' ha'kimlerine , barlıq xalıqlardın' beklerine , ha'r bir wa'layatqa o'z jazıwında ha'm ha'r bir xalıqqa o'z tilinde patsha Axashweroshtın' atınan jazılıp , onın' mo'r ju'zigi menen tastıyıqlandı .
17003013	« Yahudiylerdin' ha'mmesi : jası ha'm g'arrısı , hayal ha'm bala-shag'ası on ekinshi aydın' , Adar ayının' on u'shinshi ku'ni , bir ku'nde o'ltirilip , joq qılınsın , qırıp taslanıp , mal-mu'lki talan-taraj qılınsın » , — degen patshanın' xatı patshalıqtın' pu'tkil wa'layatlarına shabarmanlar arqalı jiberildi .
17003014	Bul pa'rmannın' ko'shirmesi ha'r bir wa'layatta nızam sıpatında ja'riyalanıp , barlıq xalıqlarg'a bildiriliwi tiyis boldı . Sebebi ha'mme belgilengen sol ku'nge tayar bolıp turıwı kerek edi .
17003015	Shabarmanlar patshanın' buyrıg'ı menen asıg'ıs jolg'a shıqtı . Pa'rman Suza qalasında da ja'riyalandı . Qala xalqı albırasıp atırg'an waqıtta patsha menen Haman otırıp alıp , sharap ishti .
17004001	Mordoxaydın' Esterden ja'rdem sorawı1 Mordoxay bolg'an islerdin' ha'mmesinen xabar tapqanda kiyimlerin jırtıp , aza kiyimin kiydi ha'm basına ku'l shashıp , dad salıp baqırıp jılawı menen qala ortasına keldi .
17004002	Ol barıp , saray da'rwazasının' aldında turdı , o'ytkeni aza kiyimindegi hesh bir adamdı sarayg'a kirgizbeytug'ın edi .
17004003	Sonday-aq patshanın' buyrıg'ı ha'm pa'rmanı jetip barg'an ha'r bir wa'layatta yahudiyler ullı qayg'ıg'a batıp , oraza tuttı ha'm dad salıp jılastı . Ko'pshiligi aza kiyimin kiyip , ku'ldin' u'stinde jattı .
17004004	Xanbiyke Esterdin' qa'nizekleri ha'm aqtaları kelip , Mordoxay tuwralı xabar bergende , Ester qattı tınıshsızlandı . U'stindegi aza kiyimlerin sheship , mınalardı kiyip alsın dep , ol Mordoxayg'a kiyimler jiberdi . Biraq Mordoxay olardı qabıl etpedi .
17004005	Ester o'zine patsha ta'repinen xızmetshi etip tayınlang'an Hatax degen aqtasın shaqırtıp alıp , og'an Mordoxayg'a ne bolg'anın bilip keliwdi buyırdı .
17004006	Hatax patsha sarayının' da'rwazası aldındag'ı ashıq maydang'a , Mordoxaydın' janına ketti .
17004007	Mordoxay og'an basına tu'sken ha'mme na'rseni ha'm Hamannın' yahudiylerdi qırıp taslaw ushın patsha qaznasına qansha gu'mis beriwdi wa'de etkenin de aytıp berdi .
17004008	Keyin Mordoxay yahudiylerdi qırıp taslaw haqqında Suzada ja'riyalang'an pa'rmannın' bir ko'shirmesin Hataxqa berip : « Esterge mınanı ko'rsetip , og'an ha'mmesin tu'sindir . Ester patshag'a barsın ha'm onnan o'z xalqına rehim etiwdi jalbarınıp sorasın » , — dep tapsırdı .
17004009	Hatax qaytıp kelip , Mordoxaydın' aytqanların Esterge jetkizdi .
17004010	Ester Hataxtı Mordoxayg'a ja'ne jiberip , mına so'zlerdi jetkiziwdi buyırdı :
17004011	« Saraydın' ishki ha'wlisine , patshanın' aldına shaqırılmastan kirgen ha'r bir adamdı , onın' erkek yamasa hayal bolıwına qaramastan , tek bir jaza , yag'nıy o'lim jazası ku'tedi . Bul haqqında patshanın' ha'mme xızmetshileri de , onın' qol astındag'ı wa'layatlardın' xalıqları da biledi . Tek patsha kimge o'zinin' altın hasasın sozsa , sol adam g'ana tiri qaladı . Men de patshanın' aldına otız ku'nnen beri shaqırılg'an joqpan » .
17004012	Hatax Esterdin' bul so'zlerin Mordoxayg'a jetkizgende ,
17004013	Mordoxay Esterge mına juwaptı qaytardı : « Sarayda jasag'anım ushın pu'tkil yahudiyler ishinde jalg'ız o'zim aman qalaman , dep oylama .
17004014	Eger sen ha'zir u'ndemey qalsan' , yahudiylerge ja'rdem ha'm qutqarılıw basqa jaqtan keledi . Al sen ha'm senin' a'ken'nin' u'y-ishi nabıt bolasızlar . Kim biledi , ba'lkim , usınday ku'nler ushın sen xanbiyke bolıw ma'rtebesine erisken shıg'arsan' » .
17004015	Ester de Mordoxayg'a mına juwaptı qaytardı :
17004016	« Barıp , Suzadag'ı barlıq yahudiylerdi jıynap , men ushın oraza tutın'lar . U'sh ku'n ha'm u'sh tu'n hesh na'rse iship-jemen'ler . Men de o'z qa'nizeklerim menen sizler sıyaqlı oraza tutaman , son'ınan bul nızamg'a qarsı bolsa da , patshanın' aldına baraman . Eger men o'liwge tiyisli bolsam , o'lemen » .
17004017	Solay etip , Mordoxay sol jerden ketip , Esterdin' o'zine buyırg'anlarının' ha'mmesin orınladı .
17005001	Esterdin' patshag'a o'z tilegin bildiriwi1 U'shinshi ku'ni Ester patshalıq kiyimlerin kiyip , saraydın' ishki ha'wlisine , patshanın' taxtı turg'an bo'lmenin' aldına kelip turdı . Sol waqıtta patsha ha'wlinin' kirer awzına tuwrı qarap turg'an o'z taxtında otırg'an edi .
17005002	Patsha ha'wlide turg'an xanbiyke Esterdi ko'rgende , og'an miyrimi tu'sti ha'm qolındag'ı altın hasanı Esterge qaray sozdı . Ester patshag'a jaqınlap kelip , altın hasanın' ushına qolın tiygizdi .
17005003	Patsha og'an : — Xanbiyke Ester , ne qa'leysen' ? Qanday tilegin' bar ? Ha'tte , patshalıqtın' yarımın sorasan' da , beriledi , — dedi .
17005004	Ester og'an : — Eger patshamız maqul ko'rse , bu'gin menin' ol ushın tayarlag'an zıyapatıma Haman menen birge kelsin , — dedi .
17005005	Patsha : — Esterdin' o'tinishin orınlaw ushın tez barıp , Hamandı tawıp kelin'ler , — dep buyırdı . Solay etip , patsha ha'm Haman Ester tayarlag'an zıyapatqa keldi .
17005006	Patsha sharap iship otırıp Esterge ja'ne : — Ayt , qanday tilegin' bar ? Tilegin' orınlanadı . Qanday o'tinishin' bar ? Patshalıqtın' yarımın sorasan' da beriledi , — dedi .
17005007	Ester juwap berip : — Menin' tilegim ha'm o'tinishim mınaday :
17005008	eger patshamızdın' mag'an kewli tolg'an bolsa , patshamız menin' tilegimdi orınlap , o'tinishimdi qanaatlandırıwdı maqul ko'rse , erten' menin' olar ushın tayarlaytug'ın zıyapatıma Haman menen birge kelsin . Sonda patshamızdın' sorawına juwap beremen , — dedi . Hamannın' Mordoxayg'a ashıwlanıwı
17005009	Sol ku'ni Haman zıyapattan kewli ko'terilip , shad bolıp qayttı . Biraq ol patsha sarayında Mordoxaydı ko'rgende , Mordoxay ornınan da turmadı , og'an hu'rmet te ko'rsetpedi . Sonda Haman ashıwdan tu'tep ketti .
17005010	Degen menen , ol o'zin tutıp , u'yine ketti . Ol u'yine kelip , dosların ha'm hayalı Zereshti shaqırttı .
17005011	Olarg'a o'zinin' sheksiz baylıg'ı , ullarının' ko'pligi , patshanın' o'zin qanshelli hu'rmet etetug'ınlıg'ı ha'm barlıq wa'zirler menen xızmetshilerden u'stin qoyg'anı haqqında aytıp berdi .
17005012	Keyin Haman so'zin dawam etip : « Xanbiyke Ester zıyapat tayarlap , patsha menen tek meni g'ana mira't etti . Erten' de men patsha menen birge shaqırılg'anman .
17005013	Biraq sarayda yahudiy Mordoxaydı ko'rgenimde , bulardın' ha'mmesi men ushın shıbın shelli ko'rinbeydi » , — dedi .
17005014	Sonda hayalı Zeresh ha'm barlıq dosları Hamang'a bılay dedi : « Biyikligi eliw shıg'anaq bolg'an dar qurdır . Azanda patshadan Mordoxaydı sol darg'a asıwdı soran . Son'ınan shad bolıp , patsha menen zıyapatqa bar » . Bul ken'es Hamang'a unadı ha'm ol dar qurdırıp qoydı .
17006001	Mordoxayg'a hu'rmet ko'rsetiliwi1 Sol tu'ni patsha Axashweroshtın' uyqısı qashtı . Ol jılnama kitabın a'keliwdi buyırdı ha'm kitap patshag'a oqıp berildi .
17006002	Onnan da'rwaza saqshıları bolg'an Bigtan ha'm Teresh degen eki aqtanın' patsha Axashweroshtı o'ltiriwdi rejelestirgeni , bunı Mordoxaydın' bilip qalg'anı ha'm xabarlag'anı tuwralı jazılg'an so'zler tabıldı .
17006003	Patsha : — Bul isi ushın Mordoxayg'a qanday hu'rmet-izzet ko'rsetildi ? — dep soradı . Patshanın' arnawlı xızmetshileri : — Og'an hesh na'rse de islenbedi , — dep juwap berdi .
17006004	Sonda patsha : — Ha'wlide kim bar ? — dep soradı . Tayarlatıp qoyg'an darına Mordoxaydı astırıwdı patshadan soraw ushın , Haman tap sol waqıtta saraydın' sırtqı ha'wlisine kelgen edi .
17006005	Xızmetshileri patshag'a : — Ha'wlide Haman ku'tip turıptı , — dep juwap berdi . — İshke kirsin , — dedi patsha .
17006006	Haman ishke kirgende , patsha onnan : — Patsha hu'rmet ko'rsetkisi kelgen adamına ne islewi kerek ? — dep soradı . Haman ishinen : « Patsha mennen basqa kimge hu'rmet ko'rsetiwdi qa'ler edi » , — dep oylap ,
17006007	patshag'a bılay dedi : — Patsha hu'rmet ko'rsetkisi kelgen adamg'a
17006008	patsha kiygen patshalıq kiyim menen patsha mingen at a'kelinsin ha'm attın' basına patshalıq taj kiydirilsin .
17006009	Kiyim de , at ta patshanın' en' abıraylı wa'zirlerinin' birine berilsin . Ol adam patsha hu'rmet ko'rsetkisi kelgen adamg'a sol kiyimlerdi kiygizip , sol atqa mindirip , onı qala maydanı boylap aylandırsın . Onın' aldında ju'rip : « Mine , patsha kimge hu'rmet ko'rsetkisi kelse , og'an usılay isleydi » , — dep jar salsın , — dedi .
17006010	Sonda patsha Hamang'a : — Tez bar da , kiyimler menen attı alıp kel ha'm saray xızmetshisi yahudiy Mordoxayg'a o'zin'nin' aytqanların'dı isle . Aytqanların'nın' birewi de qalıp qoymasın , — dedi .
17006011	Solay etip , Haman kiyimlerdi ha'm attı alıp keldi . Keyin Mordoxaydı kiyindirip , onı atqa mindirdi de , qala maydanı boylap alıp ju'rdi ha'm onın' aldında : « Mine , patsha kimge hu'rmet ko'rsetkisi kelse , og'an usılay isleydi » , — dep jar saldı .
17006012	Son'ınan Mordoxay sarayg'a qaytıp keldi . Haman bolsa , shermendelikten ju'zin jawıp , asıg'ıs u'yine qayttı .
17006013	Haman hayalı Zereshke ha'm ha'mme doslarına ju'z bergen barlıq waqıyalar tuwralı aytıp berdi . Sonda hayalı Zeresh ha'm ken'esshileri og'an : « Senin' ma'rteben' Mordoxay aldında to'men tu'se baslag'an eken , eger ol yahudiy bolsa , onda sen onı jen'e almaysan' , kerisinshe , onın' aldında jıg'ılatug'ının' gu'mansız » , — dedi .
17006014	Olar ele so'ylesip otırg'anda , patshanın' aqtaları kelip , Hamandı Ester tayarlag'an zıyapatqa asıg'ıs alıp ketti .
17007001	Hamannın' o'limge hu'kim etiliwi1 Solay etip , patsha Haman menen birge xanbiyke Esterdin' zıyapatına keldi .
17007002	Ekinshi zıyapat ku'ni de olar sharap iship otırg'anda , patsha Esterge ja'ne : — Ester , qanday tilegin' bar ? Tilegin' orınlanadı . Qanday o'tinishin' bar ? Patshalıqtın' yarımın sorasan' da beriledi , — dedi .
17007003	Sonda xanbiyke Ester juwap berip bılay dedi : — O , patsham ! Eger mag'an kewlin'iz tolg'an bolsa ha'm durıs dep tapsan'ız , menin' janımdı saqlap qalıwın'ızdı tileymen ha'm menin' xalqıma da o'mir bag'ıshlawın'ızdı o'tinemen .
17007004	Sebebi men ha'm menin' xalqım o'ltirilip joq etiliw ha'm qırıp taslanıw ushın satılg'anbız . Eger bizler qul ha'm shorı etip satılg'anımızda , men u'ndemegen bolar edim . O'ytkeni bul is sebepli patshamızdın' tınıshın alıw maqul bolmas edi , — dedi .
17007005	Sonda patsha Axashwerosh xanbiyke Esterden : — Bunday isti islewge kimnin' batılı bardı , sol adam qay jerde ? — dep soradı .
17007006	Ester : — Dushpanımız ha'm jawımız — bul jawız Haman , — dedi . Sonda patshanın' ha'm onın' hayalının' aldında Hamannın' hu'reyi ushıp , qorqıp ketti .
17007007	Patsha g'a'zeplenip , ornınan turdı da , saray bag'ına qaray ketti . Al Haman xanbiyke Esterden o'z janın qutqarıwın o'tinip soraw ushın ishte qaldı . O'ytkeni ol patshanın' o'zin qatan' jazalawdı qarar etkenin tu'singen edi .
17007008	Patsha saray bag'ınan zıyapat bolıp atırg'an jerge qaytqanda , Ester jambaslap otırg'an orınlıqta Hamannın' et-betinen jıg'ılıp atırg'anın ko'rdi de : « Bul adam sarayda , ha'tteki , menin' ko'z aldımda hayalıma zorlıq qılmaqshı ma ? » — dep baqırdı . Patsha usı so'zlerdi aytıp bolar bolmastan , olar Hamannın' betin japtı .
17007009	Son'ınan patshag'a xızmet etetug'ın aqtalardın' biri Xarbona bılay dedi : — Hamannın' u'yinin' aldında biyikligi eliw shıg'anaq keletug'ın dar turıptı . Bul dar patshamızdı eskertip , onın' o'mirin saqlap qalg'an Mordoxaydı asıw ushın qurılg'an , — dedi . Sonda patsha : — Sol darg'a onın' o'zin asın'lar , — dep buyrıq berdi .
17007010	Solay etip , Hamannın' Mordoxaydı asıw ushın qurdırg'an darına onın' o'zin astı . Sonnan keyin g'ana patshanın' ashıwı basıldı .
17008001	Patshanın' yahudiylerdi qorg'awı1 Sol ku'ni patsha Axashwerosh yahudiylerdin' dushpanı bolg'an Hamannın' mal-mu'lkin xanbiyke Esterge berdi . Mordoxay patshanın' aldına kirdi , sebebi Ester Mordoxaydın' o'zine kim bolatug'ının aytqan edi .
17008002	Sonda patsha Hamannan qaytarıp alg'an mo'r ju'zigin barmag'ınan sheship alıp , Mordoxayg'a berdi . Ester de Mordoxaydı Hamannın' mal-mu'lki u'stinen basqarıwshı etip tayınladı .
17008003	Ester ja'ne patsha menen so'ylesti . Ol jılap , patshanın' ayag'ına jıg'ıldı ha'm Agag a'wladınan bolg'an Hamannın' yahudiylerge qarsı rejelestirgen jawız niyetin biykar etiwdi sorap jalındı .
17008004	Patsha altın hasasın Esterge qarap sozg'anda , ol ornınan tu'rgelip , patshanın' aldında turdı .
17008005	Ol patshag'a : — Eger patshamızdın' mag'an kewli tolg'an bolsa ha'm maqul ko'rse , eger patshamız tilegimdi tuwrı dep bilse ha'm men og'an unasam , Agag a'wladınan bolg'an Hammedata ulı Hamannın' patshalıqtın' barlıq wa'layatlarındag'ı yahudiylerdi qırıp taslawdı buyırıp , qara niyet penen jazdırg'an xatların biykarlap , xatlar jazılsın .
17008006	Sebebi men xalqımnın' basına apatshılıq tu'siwine qalay qarap tura alaman ? Tuwg'an-tuwısqanlarımnın' qırıp taslanıwına qalay qarap tura alaman ? — dedi .
17008007	Patsha Axashwerosh hayalı Esterge ha'm yahudiy Mordoxayg'a bılay dedi : — Minekey , Hamannın' mal-mu'lkin Esterge berdim . Al Hamandı yahudiylerdi qırıp taslawdı rejelestirgeni ushın darg'a astırdım .
17008008	Biraq patshanın' atınan jazılıp , onın' ju'zigi menen mo'rlengen xattı hesh kim o'zgerte almaydı . Sonlıqtan endi o'zlerin'iz yahudiyler ushın neni maqul ko'rsen'iz , patshanın' atınan sonı jazıp , patshanın' ju'zigi menen mo'rlen'ler .
17008009	Sonda u'shinshi ay bolg'an Siwan ayının' jigirma u'shinshi ku'ninde patshanın' xatkerleri shaqırıldı . Mordoxaydın' buyırg'an ha'r bir na'rsesi Hindistannan baslap Kushqa shekemgi bir ju'z jigirma jeti wa'layatta jasaytug'ın yahudiylerge , nayıplarg'a , ha'kimlerge ha'm wa'layat basshılarına : ha'r bir wa'layatqa o'z jazıwında ha'm ha'r bir xalıqqa o'z tilinde , yahudiylerge de o'z jazıwı menen o'z tilinde jazıldı .
17008010	Mordoxay patsha Axashweroshtın' atınan jazdırg'an xatların patshanın' ju'zigi menen mo'rledi ha'm patshanın' xızmetinde qollanıw ushın bag'ılıp atırg'an shapqır atlarg'a shabarmanlardı mingizdi de , olarg'a xatlardı berip , jolg'a atlandırdı .
17008011	Patshanın' pa'rmanında barlıq qalalardag'ı yahudiylerge bir jerge jıynalıp , o'zlerin qorg'awg'a huqıq berilgen edi . Ja'ne de , o'zlerine hu'jim qılatug'ın barlıq dushpan xalıqlardın' yamasa wa'layattın' qurallı ku'shlerin , balaların ha'm hayalların o'ltirip joq qılıwg'a , qırıp taslawg'a , mal-mu'lkin talan-taraj qılıwg'a ruxsat berilgen edi .
17008012	Bul is patsha Axashweroshtın' ha'mme wa'layatlarında belgilengen ku'ni , on ekinshi aydın' , yag'nıy Adar ayının' on u'shinshi ku'ni isleniwi kerek edi .
17008013	Usı pa'rmannın' ko'shirmesi ha'mme wa'layatlarg'a nızam retinde ja'riyalanıp , barlıq xalıqlarg'a bildirildi . Solay etip , yahudiyler sol ku'ni dushpanlarınan o'sh alıw ushın tayar turıwı tiyis edi .
17008014	Shabarmanlar patshanın' shapqır atlarına minip , onın' buyrıg'ı menen asıg'ıs jolg'a atlandı . Bul pa'rman Suza qalasında da ja'riyalandı .
17008015	Mordoxay u'stine ko'k ha'm aq ren'degi patshalıq kiyimlerdi , basına u'lken altın taj kiyip , sırtınan shım qızıl hasıl zıg'ır shapan jamılıp , patshanın' aldınan shıqtı . Suza qalası quwanısh ha'm shadlıqqa bo'lendi .
17008016	Yahudiyler ushın jaqtı , quwanıshlı , shadlı ha'm hu'rmetke tolı ku'nler kelgen edi .
17008017	Patshanın' buyrıg'ı ha'm pa'rmanı jetip barg'an ha'r bir wa'layat ha'm qalada yahudiyler quwanıshqa tolıp , shadlandı . Olar zıyapatlar uyımlastırdı ha'm bayramladı . Patshalıqtag'ı xalıqlardan ko'plegen adamlar yahudiy boldı . Sebebi olardı yahudiylerden qorqıw tuyg'ısı biylep alg'an edi .
17009001	Yahudiylerdin' jen'isi1 Patshanın' buyrıg'ı ha'm pa'rmanı orınlanatug'ın on ekinshi ay bolg'an Adar ayının' on u'shinshi ku'ni de keldi . Yahudiylerdin' dushpanları bul ku'ni yahudiyler u'stinen hu'kimdarlıqtı ornatıwdı u'mit penen ku'tken edi . Biraq kerisinshe bolıp shıqtı . Yahudiyler o'zlerin jek ko'rgenlerden u'stem keldi .
17009002	Olar o'zlerine ja'bir etpekshi bolg'anlarg'a qarsı hu'jim jasaw ushın , patsha Axashweroshtın' qolı astındag'ı barlıq wa'layatlardag'ı o'zleri jasaytug'ın qalalarda bir jerge jıynaldı . Hesh kim yahudiylerge qarsı shıg'a almadı , sebebi barlıq xalıqlardı olardan qorqıw tuyg'ısı biylep alg'an edi .
17009003	Wa'layat basshıları , nayıplar , ha'kimler ha'm patsha islerin ju'rgiziwshiler Mordoxaydan qorqqanlıqtan , yahudiylerdi qollap-quwatladı .
17009004	O'ytkeni Mordoxay sarayda ullı adam boldı . Onın' dan'qı barlıq wa'layatlarg'a taradı ha'm ku'shi ku'nnen-ku'nge artıp bardı .
17009005	Yahudiyler dushpanlarının' ha'mmesin qılıshtan o'tkerdi , o'ltirdi ha'm joq qıldı . Olar o'zlerin jek ko'rgenlerge qa'legen na'rsesin isledi .
17009006	Yahudiyler Suza qalasında bes ju'z adamdı o'ltirip , joq qıldı .
17009007	Ja'ne de , olar Parshandata , Dalfon , Aspata ,
17009008	Porata , Adala , Aridata ,
17009009	Parmashta , Arisay , Ariday ha'm Wayzatanı o'ltirdi .
17009010	Bul o'ltirilgenler yahudiylerdin' dushpanı Hammedata ulı Hamannın' on ulı edi . Biraq yahudiyler olardın' mal-mu'lkine qol tiygizbedi .
17009011	Sol ku'ni-aq Suza qalasında o'ltirilgenlerdin' sanı patshag'a bildirildi .
17009012	Patsha xanbiyke Esterge : — Yahudiyler Suza qalasında bes ju'z adamdı ha'm Hamannın' on ulın o'ltirip , joq qılıptı . Kim biledi , basqa wa'layatlarda olar ne isledi eken ? Ne tileysen' ? Ol qanaatlandırıladı . Ja'ne ne soraysan' ? Ol orınlanadı , — dedi .
17009013	Sonda Ester : — Eger patshamız maqul ko'rse , Suzadag'ı yahudiyler bu'gingi pa'rmanın'ızdı erten' de orınlasın . Al Hamannın' on ulının' deneleri darg'a asılsın , — dedi .
17009014	Patsha bul o'tinishti orınlawdı buyırdı ha'm pa'rman Suzada ja'riyalanıp , Hamannın' on ulının' denesi darg'a asıldı .
17009015	Suzadag'ı yahudiyler Adar ayının' on to'rtinshi ku'ni de bir jerge jıynalıp , qalada u'sh ju'z adamdı o'ltirdi . Biraq olardın' mal-mu'lkine qol tiygizbedi .
17009016	Patshalıqtın' wa'layatlarında jasaytug'ın basqa yahudiyler de jan saqlaw ha'm dushpanlarınan qorg'anıw ushın bir jerge jıynaldı . Olar o'zlerin jek ko'rgenlerden jetpis bes mın' adamdı o'ltirdi , biraq olardın' mal-mu'lkine qol tiygizbedi .
17009017	Bul waqıya Adar ayının' on u'shinshi ku'ni ju'z bergen edi . Al aydın' on to'rtinshi ku'ni olar tınıshlanıp , bul ku'ndi zıyapat ha'm quwanısh ku'ni dep belgiledi .
17009018	Suzadag'ı yahudiyler bolsa , sol aydın' on u'shinshi ha'm on to'rtinshi ku'nleri bir jerge jıynaldı , al on besinshi ku'ni tınıshlandı . Sol ku'ndi zıyapat ha'm quwanısh ku'ni dep belgiledi .
17009019	Sonlıqtan awıl-aymaqlarda jasaytug'ın yahudiyler Adar ayının' on to'rtinshi ku'nin zıyapat ha'm quwanısh ku'ni retinde belgileydi ha'm bir-birine tag'amlar beredi . Purim bayramı
17009020	Mordoxay bul waqıyalardı jazıp qoydı . Son'ınan ol patsha Axashweroshtın' qolı astındag'ı uzaq ha'm jaqın jerdegi wa'layatlarda jasaytug'ın yahudiylerge xatlar jiberdi .
17009021	Xatta ha'r jılı Adar ayının' on to'rtinshi ha'm on besinshi ku'nlerin bayramlaw buyırılg'an edi .
17009022	Sebebi bul ku'nler yahudiylerdin' o'z dushpanlarınan qutılg'an ku'nleri bolıp , qayg'ısı quwanıshqa , azası bayramg'a aylang'an ayı edi . Mordoxay sol ku'nlerdi zıyapat ha'm quwanısh ku'nleri dep belgilep , bir-birine tag'amlar u'lestiriwdi ha'm ka'mbag'allarg'a sadaqalar beriwdi buyırdı .
17009023	Solay etip , yahudiyler Mordoxaydın' buyrıg'ın qabıl etti ha'm ha'r jılı sol ku'nlerdi bayramlawdı a'detke aylandırdı .
17009024	Pu'tkil yahudiylerdin' dushpanı Agag a'wladınan bolg'an Hammedata ulı Haman yahudiylerdi qırıp taslawdı niyet etip , olardı ezip joq qılıw ushın pur , yag'nıy shek taslag'an edi .
17009025	Biraq bul xabar patshag'a jetkende , patsha xatı arqalı : « Hamannın' yahudiylerge qarsı oylag'an jawız niyeti o'zinin' basına jetsin . Haman ha'm onın' ulları darg'a asılsın » , — dep buyrıq bergen edi .
17009026	Pur so'zi sebepli , bul ku'nlerge Purim dep at berilgen edi . Solay etip , yahudiyler Mordoxaydın' bul xatında jazılg'anlardı , ko'rgen-bilgenlerin ha'm baslarınan keshirgenlerin eslerinde saqlaw ushın ,
17009027	yahudiyler , olardın' a'wladları ha'm olarg'a qosılg'anlardın' ha'mmesi xatta jazılg'anınday , belgilengen waqıtta bul eki ku'ndi ha'r jılı so'zsiz bayramlawg'a qarar etti .
17009028	Solay etip , bul ku'nler ha'r bir wa'layatta , ha'r bir qalada ha'm ha'r bir tiyrede a'wladtan-a'wladqa eske alınadı ha'm bayramlanadı . Usı Purim ku'nlerin yahudiyler ta'repinen bayramlaw hesh qashan toqtatılmaydı ha'm bul ku'nler a'wladlar boyı este saqlanadı .
17009029	Abixayıl qızı xanbiyke Ester ha'm yahudiy Mordoxay Purimge baylanıslı bul ekinshi xattı pu'tkil biylik penen jazıp tastıyıqladı .
17009030	Mordoxay Axashweroshtın' qol astındag'ı bir ju'z jigirma jeti wa'layatta jasaytug'ın ha'mme yahudiylerge tınıshlıq ha'm amanlıq tileklerine tolı xatlardı jiberdi .
17009031	Xatta yahudiy Mordoxay xanbiyke Ester menen birlikte aldın ala qarar etkenindey , yahudiylerge usı Purim ku'nlerin belgilengen waqıtta nıshanlawdı qatan' saqlawdı buyırdı . Burın yahudiylerdin' o'zleri ha'm urpaqları oraza tutıw ha'm azalaw boyınsha belgilengen qag'ıydalarg'a boysıng'anı sıyaqlı , bul bayramg'a da boysınıwı belgilengen edi .
17009032	Solay etip , Esterdin' buyrıg'ı boyınsha Purimge tiyisli usı qag'ıydalar tastıyıqlanıp , kitapqa jazıp qoyıldı .
17010001	Axashwerosh penen Mordoxaydın' ullılıg'ı1 Patsha Axashwerosh o'z patshalıg'ındag'ı shetki atawlarg'a deyin pu'tkil xalıqtan salıq jıynaytug'ın edi .
17010002	Onın' barlıq ku'shli ha'm qu'diretli isleri , ol ma'rtebeli qılg'an Mordoxaydın' ullılıg'ı haqqında Persiya ha'm Midiya patshalarının' jılnama kitabında jazılg'an .
17010003	Yahudiy Mordoxay biyligi boyınsha patsha Axashweroshtan keyingi ekinshi adam boldı . Ol yahudiyler arasında hu'rmetke eristi ha'm ko'p urpaqlasları onı jaqsı ko'rdi . Sebebi ol o'z xalqının' iygiligin oyladı ha'm pu'tkil urpaqlaslarının' tınıshlıg'ı ushın gu'resti .
18001001	Ayup ha'm onın' shan'arag'ı1 Us u'lkesinde Ayup atlı bir adam jasaytug'ın edi . Ol minsiz ha'm a'dil bolıp , Qudaydan qorqatug'ın , jamanlıqtan awlaq ju'retug'ın adam edi .
18001002	Ayuptın' jeti ulı ha'm u'sh qızı bar edi .
18001003	Ol jeti mın' qoy , u'sh mın' tu'ye , bes ju'z jup o'giz , bes ju'z urg'ashı eshek , sonday-aq , ju'da' ko'p xızmetshilerge iye bolıp , shıg'ısta jasaytug'ınlar arasında en' bay adam edi .
18001004	Ayuptın' ulları u'ylerinde gezek penen zıyapat berip , o'zleri menen iship-jew ushın , u'sh apa-sin'lisin de mira't etetug'ın edi .
18001005	Zıyapat tamam bolg'annan keyin , Ayup balaların shaqırtıp alıp , pa'kleniw ra'siminen o'tkeretug'ın edi . Ol ullarım ishlerinen Qudayg'a til tiygizip , gu'na islep qoyg'an bolıwı mu'mkin , dep oylap , azan menen olardın' ha'r biri ushın jandırılatug'ın qurbanlıq beretug'ın edi . Ayup ba'rqulla usılay isleytug'ın edi . Ayuptın' da'slepki sınalıwı
18001006	Bir ku'ni ila'hiy barlıqlar Jaratqan İyenin' aldına kelgende , olar menen birge shaytan da kelgen edi .
18001007	Jaratqan İye shaytannan : — Sen qay jerden kiyatırsan' ? — dep soradı . Shaytan Jaratqan İyege : — Men jer betin gezip , onın' ha'mme jerin aylanıp shıqtım , — dep juwap berdi .
18001008	Jaratqan İye shaytang'a : — Qulım Ayupqa ser saldın' ba ? Jer betinde ol sıyaqlı minsiz , a'dil , Mennen qorqatug'ın ha'm jamanlıqtan awlaq ju'retug'ın adam joq , — dedi .
18001009	Sonda shaytan Jaratqan İyege bılay dep juwap berdi : — Ayup Sennen biykardan-biykarg'a qorqadı dep oylaysan' ba ?
18001010	Onın' o'zin , u'y-ishin ha'm barlıq iyeligin qorg'ap ju'rgen O'zin' emespisen' ? Sen onın' qolı tiygen ha'r bir iske bereket berip atırsan' . Onın' pada ha'm su'riwleri pu'tkil u'lkege jayılg'an .
18001011	Biraq qolın'dı sozıp , og'an tiyisli bolg'annın' ha'mmesin joq qılsan' , onda ol ju'zin'e tik qarap , Sag'an na'let aytadı .
18001012	Jaratqan İye shaytang'a : — Yaqshı , Ayupqa tiyisli bolg'annın' ha'mmesin senin' qolın'a beremen , biraq onın' o'zine zıyan tiygizbe , — dedi . Solay etip , shaytan Jaratqan İyenin' da'rgayınan ketti .
18001013	Bir ku'ni Ayuptın' ulları menen qızları u'lken a'jag'asının' u'yinde zıyapat berip , sharap iship otırg'an edi .
18001014	Sonda bir xabarshı juwırıwı menen Ayupqa kelip , bılay dedi : « O'gizlerin'iz jer aydap , eshekler olardın' qasında otlap ju'rgen edi .
18001015	Birden shebalı basqınshılar hu'jim jasap , xızmetshilerin'izdin' ha'mmesin qılıshtan o'tkerdi ha'm mallardı aydap alıp ketti . Bul xabardı sizge jetkiziw ushın , jalg'ız men g'ana qashıp qutıldım » .
18001016	Ol so'zin tamamlap u'lgermey-aq , basqa bir xabarshı kelip , bılay dedi : « Aspannan Qudaydın' jalını tu'sip , qoyların'ız benen shopanların'ız janıp , ku'lge aylandı . Bul xabardı sizge jetkiziw ushın , jalg'ız men g'ana aman qaldım » .
18001017	Sol adam so'zin tamamlap u'lgermey-aq , u'shinshi xabarshı jetip kelip bılay dedi : « Kaldeyler u'sh topar bolıp kelip , tu'yelerdin' padasına taslandı . Olar barlıq padashılardı o'ltirip , tu'yelerdi aydap ketti . Bul xabardı sizge jetkiziw ushın , jalg'ız men g'ana qashıp qutıldım » .
18001018	Ol usı so'zlerdi aytıp turg'anda , basqa bir xabarshı kelip , bılay dedi : « Sizin' ul-qızların'ız u'lken a'jag'asının' u'yinde awqatlanıp , sharap iship otırg'an edi .
18001019	Birden sho'l ta'repten ku'shli dawıl turıp , jaydı to'rt ta'repinen soqqılay basladı . U'y qulap , onın' ishindegilerdin' ha'mmesi o'ldi . Bul xabardı jetkiziw ushın , jalg'ız men g'ana aman qaldım » .
18001020	Sonda Ayup ornınan turdı da , qayg'ıdan shapanın jırttı ha'm shashın aldırıp tasladı . Keyin et-betinen jerge jıg'ılıp , sıyındı .
18001021	Ol bılay dedi : « Anamnın' qursag'ınan jalan'ash shıqqan edim , Bul du'nyadan da jalan'ash qaytaman . Jaratqan İye berdi , Jaratqan İye aldı , Jaratqan İyenin' atına alg'ıslar bolsın ! »
18001022	Sonsha is bolıp o'tse de , olardın' hesh birinde Ayup gu'na islemedi , Qudaydı da ayıplamadı .
18002001	Ayuptın' ekinshi ret sınalıwı1 Basqa bir ku'ni ila'hiy barlıqlar Qudaydın' aldına ja'ne kelgende , Onın' da'rgayında turıw ushın , shaytan da olar menen birge kelgen edi .
18002002	Sonda Jaratqan İye shaytannan : — Sen qay jerden kiyatırsan' ? — dep soradı . Shaytan Jaratqan İyege : — Men jer betin gezip , onın' ha'mme jerin aylanıp shıqtım , — dep juwap berdi .
18002003	Jaratqan İye shaytang'a : — Qulım Ayupqa ser saldın' ba ? Jer betinde ol sıyaqlı minsiz , a'dil , Mennen qorqatug'ın ha'm jamanlıqtan awlaq ju'retug'ın adam joq . Qara , ol ele minsizliginde bekkem turıptı . Al sen bolsan' , ayıpsızdan ayıpsız onı joq qılıw ushın Meni iytermeledin' , — dedi .
18002004	Sonda shaytan : — Etke et degenindey , adam o'z janı ushın qolındag'ısının' ba'rin beredi .
18002005	Qolın'dı sozıp , et penen su'yegine zıyan tiygizip ko'r , sonda Ayup ju'zin'e tik qarap , na'let aytadı , — dedi .
18002006	Jaratqan İye shaytang'a : — Yaqshı , onı senin' qolın'a beremen , tek onın' janın alma , — dedi .
18002007	Solay etip , shaytan Jaratqan İyenin' da'rgayınan shıg'ıp ketti ha'm Ayuptı basınan ayag'ının' ushına deyin awırtatug'ın jara menen qaplap tasladı .
18002008	Sonda Ayup ku'ldin' ortasında otırıp , gu'zenin' sınıg'ı menen jaraların qasıp otırg'an edi .
18002009	Hayalı og'an kelip : — Sen ele minsiz bolıwg'a tırısıp atırsan' ba ? Onnan da Qudaydı na'letlep , keyin o'lip qala g'oysesh , — dedi .
18002010	Ayup og'an : Sen aqılsız hayallar sıyaqlı so'ylep tursan' . Sonda ne , bizler Qudaydan tek jaqsılıqtı qabıl etip , jamanlıqtı qabıl etpewimiz kerek pe ? — dep juwap berdi . Sonshama azap shekse de , Ayuptın' awzınan gu'na bolg'anday so'z shıqpadı . Ayuptın' u'sh dostısı
18002011	Ayuptın' u'sh dostısı : temanlı Elifaz , shuwaxlı Bildad ha'm naamalı Sofar Ayuptın' basına tu'sken baxıtsızlıqları haqqında esitkende , jasap turg'an jerlerinen shıqtı ha'm bir jerde ushırasıp , jolg'a atlandı . Olar Ayuptın' qayg'ısın bo'lisip , og'an ta'selle beriw ushın onın' janına keldi .
18002012	Dosları Ayuptı uzaqtan ko'rip , onı zorg'a tanıdı . Sonda olar zar en'irep jıladı , kiyimlerin jırtıp , aspang'a qaray topıraq shashıp , onı baslarına da septi .
18002013	Dosları jeti ku'n , jeti tu'n Ayup penen birge qara jerde otırdı . Olardın' hesh biri bir awız so'z so'ylemedi , sebebi Ayuptın' sonshelli qattı qıynalıp atırg'anın ko'rip turg'an edi .
18003001	Ayuptın' tilge kiriwi1 Aqırı Ayup tilge kirip , o'zinin' du'nyag'a kelgen ku'nin na'letledi .
18003002	Ol bılay dedi :
18003003	— Men tuwılg'an ku'nge na'let jawsın ! „ Boyına bala pitti “ degen tu'nge na'let jawsın !
18003004	Sol ku'n tu'nekke aylanıp qalsın ! Aspandag'ı Quday da ol ku'ndi eslemesin , Jarıq ta sol ku'nge sa'wle shashpasın .
18003005	Sol ku'ndi tas tu'nek qaran'g'ılıq iyelep alsın , Ju'zin qara bultlar qaplap alsın , Qaran'g'ılıq sol ku'nnin' hu'reyin ushırsın .
18003006	Awa , sol tu'ndi tas tu'nek qaran'g'ılıq jutıp jibersin , Ol jıl ku'nleri arasında sanalmasın , Aylardın' birewine de kirmesin .
18003007	Sol tu'n qısır bolsın , Onda hesh bir shadlıq hawazı esitilmesin .
18003008	Ku'nlerdi na'letleytug'ınlar , Liwatandı oyata alatug'ınlar , Sol tu'ndi g'arg'asın .
18003009	Onın' tan' juldızları so'nip qalsın . Jarıqlıqtı ku'tsin , biraq ol kelmesin , Tan' shug'lasın ko'rmesin .
18003010	O'ytkeni usı azaptı ko'zlerim ko'rmewi ushın , Sol tu'n anamnın' qursag'ın jappadı .
18003011	Ne ushın tuwılıp atırıp , o'lmedim eken ? Yamasa tuwıla sala , demim tawısılmadı eken ?
18003012	Meni nege dizesine alıp otırdı ? Nege meni emizdi eken ?
18003013	Solar bolmag'anda , ha'zir tınısh jatqan bolar edim , Uyıqlap tınım tapqan bolar edim .
18003014	Qarabaqanalardı o'zlerine qayta tiklep alg'an , Du'nya patshaları ha'm ma'sla'ha'tshileri menen birge bolar edim .
18003015	Yamasa u'ylerin gu'miske toltırg'an , Altıng'a bay hu'kimdarlar menen birge bolar edim .
18003016	Yamasa ne ushın o'li tuwılg'an bo'pe sıyaqlı , Ku'n nurın ko'rmegen na'reste sıyaqlı ko'milmedim ?
18003017	Sebebi ol du'nyada zalımlar jamanlıq qılıwdı toqtatadı , Harıqqanlar da tınım tabadı .
18003018	Ol jerde tutqınlar da tınıshlıqtan ra'ha't aladı , Qadag'alawshılardın' baqırısların esitpeydi .
18003019	Ullı da , kishi de bardur ol jerde , Qul bolsa , xojayınınan azat .
18003020	Ne ushın azap shegip ju'rgenge nur , Al qayg'ıg'a batqang'a o'mir beriledi eken ?
18003021	Olar o'limin ku'tedi , biraq ol kelmes , A'jelin ko'milgen g'a'ziyneden de beter izler .
18003022	Eger a'jelin tapsa , Olar quwanıshqa bo'lenip , shadlanar edi .
18003023	Jolın ko're almaytug'ın adamg'a , Quday aynala do'geregin qaran'g'ılıq penen qorshag'an adamg'a , Ne ushın o'mir beriler eken ?
18003024	Sebebi nan jewdin' ornına gu'rsinemen , Ahıw-nalam suw kibi aqpaqta .
18003025	Neden qorqqan bolsam , sol ju'z berdi , Neden qa'weterlengen bolsam , sol basıma tu'sti .
18003026	Mag'an tınıshlıq ta , tınım da , ra'ha't te joq , Basıma g'awasatlı ku'n tuwdı .
18004001	Elifazdın' birinshi so'zi1 Sonda temanlı Elifaz Ayupqa bılay dedi :
18004002	— Eger birew sag'an so'z aytpaqshı bolsa , Sag'an awır batpay ma ? Aqırı , kim so'ylewden o'zin tıyıp tura aladı ?
18004003	Eslep ko'r , sen ko'plerge ta'lim berer , Ha'lsizlerdi jigerlendirip , ku'sh berer edin' .
18004004	Senin' so'zlerin' jıg'ılg'ang'a tirek bolıp , Dizeleri qaltırap , ha'lsiregenlerge ku'sh beretug'ın edi .
18004005	Al endi sol na'rseler o'z basın'a tu'skende , tu'skinlikke tu'sip qalıpsan' , O'zin' baxıtsızlıqqa ushırag'anda , ruwxın' tu'sip ketipti .
18004006	Qudaydan qorqıwın' — isenimin'nin' , Minsiz jasawın' — u'mitin'nin' belgisi emes pe ?
18004007	Oylap ko'rshi : qashan ayıpsız adam nabıt bolıp , A'dil adam joq qılıng'an edi ?
18004008	Menin' ko'rgenim mınaw : kim jawızlıqtı shu'digarlap , G'am-qayg'ı tuqımın ekse , sonı orıp aladı .
18004009	Olar Qudaydın' u'plegen deminen nabıt boladı , Onın' g'a'zebinin' dawılınan joq boladı .
18004010	Arıslanlar aqırıp , ırıldassın , Biraq Quday jırtqısh arıslanlardın' tislerin sındıradı .
18004011	Sonda arıslan oljasız o'lip ketedi , Jetim qalg'an balaları tarap ketedi .
18004012	Mag'an jasırınsha bir so'z keldi , Sıbırlısı qulag'ıma shalındı .
18004013	Tu'ngi ta'shiwishli tu'sten tuwg'an oylar ishinde , Adamlar qattı uyqıg'a shu'mgen waqıtta ,
18004014	Meni qorqıw biylep alıp , qaltıratpa bastı , Pu'tkil denem la'rzege keldi .
18004015	Samal betimdi sıypap o'tti , Sonda to'be shashım tik turdı .
18004016	Bir su'lder turg'anday boldı , Biraq men onın' ne ekenin tu'sinbedim . Ko'z aldımda bir tulg'a payda boldı , Tınıshlıq hu'kim su'rdi ha'm men o'lpen' dawıstı esittim :
18004017	« Basında o'limi bar adam Qudaydın' aldında a'dil bola ala ma ? Adam o'z Jaratıwshısının' aldında pa'k bola ala ma ?
18004018	Quday , ha'tte , O'zinin' aspandag'ı xızmetshilerine de isenbeydi , Ha'tte , perishtelerinen de kemshilik tabadı .
18004019	Sonda tiykarı topıraqtan bolg'an , Ilaydan jaratılg'an , Ja'nliktey an'sat jenshilip qalatug'ınlarg'a ne boladı ?
18004020	Olar ku'n shıqqannan ımırt jabılg'ang'a shekemgi aralıqta nabıt boladı , Olardın' ma'n'gige joq bolg'anın bayqamay da qalasan' .
18004021	Olardın' shatırlarının' ishindegi jipleri u'zilgen , Danalıqtan xabarsız o'lip ketedi » .
18005001	Elifaz so'zin dawam etedi1 — Al endi , Ayup , shaqırg'ın' kelse , shaqır ! Sag'an juwap bergendey , birew bar ma eken ? Perishtelerdin' qaysısınan ja'rdem soramaqshısan' ?
18005002	Ashıw-g'a'zep aqmaqtı nabıt qılar , Ku'nshillik sadanı o'ltirer ,
18005003	Men aqmaqtın' tamır jayg'anın ko'rdim , Biraq tosattan onın' u'y-ishi g'arg'ısqa ushıradı .
18005004	Onın' balaları amanlıqtan awlaq bolar , Hu'kim waqtında eziler , Biraq olardı jaqlaytug'ın hesh kim bolmas .
18005005	Onın' zu'ra'a'tin ashlar jep qoyar , Ha'tte , tikenler arasında o'skenlerin de . Ashko'zler mal-mu'lkin de alıp keter .
18005006	Sebebi jawızlıq jerden o'sip shıqpaydı , G'am-qayg'ı da atızda o'speydi .
18005007	Degen menen , ot ushqınının' joqarı qarap ushqanı sıyaqlı , Azap shegiw ushın tuwılar insan .
18005008	Biraq men Qudaydı izlegen , Dawa-arzımdı Og'an tapsırg'an bolar edim .
18005009	Ol aqılg'a sıymaytug'ın , ullı islerdi islep , Sansız ka'ramatlar ko'rseter .
18005010	Ol jer betine jawın jawdırıp , Atızlardı suwg'arar .
18005011	Ol to'men awhaldag'ılardı joqarı ko'terip , Qayg'ıg'a batqanlardı qa'wipsizlikke shıg'arar .
18005012	Ol hiylekerlerdin' niyetlerine tosqınlıq jasap , Olardı tabıstan mahrum eter .
18005013	Ol danalardı o'zlerinin' ma'kkarlıg'ı arqalı tutıp alıp , Hiylekerlerdin' oyların pushqa shıg'arar .
18005014	Ku'ndiz olar qaran'g'ılıqqa tap bolar , Tal tu'ste de tu'ndegidey sıypalanıp ju'rer .
18005015	Quday jarlını jamanlardın' ashshı so'zlerinen , Ku'shlilerdin' qolınan qutqarar .
18005016	Solay eken , ka'mbag'allarda u'mit bar , Nahaqlardın' awzı jumılar .
18005017	Quday eskertip , du'zetetug'ın adam qanday baxıtlı ! Sonlıqtan Qu'direti ku'shli Qudaydın' u'git-na'siyatın pisent etpey ju'rme .
18005018	Sebebi Ol jaralaydı ha'm O'zi onı tan'adı , Ol zıyan keltiredi , biraq O'z qolı menen shıpalaydı .
18005019	Ol seni altı baxıtsızlıqtan qutqaradı , Jetinshi apat ta sag'an zıyan keltire almaydı .
18005020	Asharshılıqta o'limnen , Urısta qılıshtan saqlaydı .
18005021	Ol seni til ba'lesinen qorg'aydı , Apat kelgende qorqpaytug'ın bolasan' .
18005022	Wayranshılıq ha'm ashlıq u'stinen ku'letug'ın bolasan' , Jabayı haywanlardan da qorqpaytug'ın bolasan' .
18005023	Atızdag'ı taslar menen til tabısasan' , Jabayı haywanlar da senin' menen tatıw boladı .
18005024	Sen u'yin'nin' qa'wipsizlik ishinde ekenin bilesen' , Su'riw ha'm padaların'dı ko'zden o'tkergenin'de , hesh na'rsen'nin' jog'almag'anın ko'resen' .
18005025	Senin' sansız balaların' boladı , Urpag'ın' jer betindegi sho'p sıyaqlı mol boladı .
18005026	O'z waqtında buwılg'an biyday bawı kibi , Jasarın'dı jasap , qa'birin'e kiresen' .
18005027	Mine , bizler bunı izertledik , ha'mmesi haqıyqat eken , Usılardı tın'lap , qabıl qıl .
18006001	Ayuptın' juwabı1 Sonda Ayup bılay dep juwap berdi :
18006002	— Ah , eger menin' shegip atırg'an qayg'ım o'lshenip , Men ko'rgen apatshılıq ta'rezige tartılsa edi !
18006003	Olar ten'iz qumınan da awır bolar edi . Sonlıqtan oylanbay so'yledim .
18006004	Qu'direti ku'shli Qudaydın' oqları deneme qadaldı , Ruwxım olardın' za'ha'rin ishpekte , Quday jibergen qorqınısh mag'an qarsı sapqa dizilgen .
18006005	Qulannın' jaylawda otı mol bolsa , an'qırar ma edi ? Yamasa o'giz aqırının' basında mo'n'irer me edi ?
18006006	Awqattın' duzsız da'mi bola ma ? Yamasa ma'yektin' aq uwızında da'm bar ma ?
18006007	Bunday awqatlardan da'm tatqım kelmeydi , Onday awqatlardan ju'regim aynıydı .
18006008	O , eger tilegim orınlanıp , Quday a'rmanıma jetkizse edi !
18006009	Quday meni ezip taslasa edi , Qolın sozıp janımdı alsa edi !
18006010	Sonda men jubanısh tabar edim , Qattı awırıp atırsam da , quwanar edim . Sebebi men muxaddes Qudaydın' so'zlerinen ju'z burmadım .
18006011	Ku'shti qaydan tabaman ku'tetug'ınday ? Aqıbetim ne bolar sabır qılatug'ınday ?
18006012	Menin' ku'shim tastan ba edi ? Yamasa denem temirden be edi ?
18006013	O'zime o'zim ja'rdem bergendey ku'shim qaldı ma ? Tabıs ta meni ta'rk etti .
18006014	Dostına miyrim ko'rsetiwden bas tartqan adam , Qu'direti ku'shli Qudaydan qorqıwdan waz keshken adam boladı .
18006015	Doslarım , sizler de qurıp qalg'an say kibi turaqsızsız , Ag'ıp ketetug'ın say suwlarına uqsaysız .
18006016	Olar muz erigende ılaylanıp tasıp , Qar suwlarına tolıp ketedi .
18006017	Biraq qurg'aq ma'wsimde olardın' suwları tartılıp , Issıda joq bolıp ketedi .
18006018	Ka'rwanlar suw izlep , bag'ıtın o'zgerter , Sho'lge kirip ketip , nabıt bolar .
18006019	Tema jurtının' ka'rwanları suw izler , Sheba jurtının' sawdagerleri u'mit penen qarar .
18006020	Olar o'z u'mitine aldanar , Sol jerge kelip , albırap qalar .
18006021	Sizler de men ushın sol saylar sıyaqlısız , Menin' qorqınıshlı awhalımdı ko'rip , hu'reyin'iz ushıp ketti .
18006022	Men sizlerden sawg'a sorap pa edim ? Yamasa men ushın baylıg'ın'ızdan to'lem to'len' dedim be ?
18006023	Meni dushpan qolınan qutqarın' dep jalındım ba ? Yamasa qaraqshılardın' qolınan meni satıp alın' dedim be ?
18006024	Mag'an u'yretin' , u'ndemey turayın , Ko'rsetin'ler , men nede aljastım ?
18006025	Tuwrı so'z qanday ashshı ! Biraq sizlerdin' ayıplawların'ız neni da'lilleydi ?
18006026	Sizler menin' so'zlerimdi du'zetpekshimisiz ? Ezilgen adamnın' so'zlerin itibarg'a ılayıqsız dep sanaysızlar ma ?
18006027	Sizler , ha'tte , jetimler ushın shek taslawdan , Dosların'ızdı sawdag'a salıp , satıwdan tayınbas edin'iz .
18006028	Endi o'tinemen , mag'an qaran'lar , Betin'izge qarap , o'tirik so'ylemeymen g'oy .
18006029	Raydan qaytın' , endi a'dalatsız bolman'lar , Raydan qaytın' , sebebi men haqpan !
18006030	Yamasa awzımnan a'dalatsız so'zler shıqqan ba edi ? Yaki tilim apatshılıqtın' da'min ayıra almay ma ?
18007001	Ayuptın' o'mirden nalıwı1 Adamnın' jerdegi turmısı awır miynetten ibarat emes pe ? Onın' ku'nleri ku'nlikshinin' ku'nine uqsamay ma ?
18007002	Adam keshki ko'len'keni an'sag'an qulg'a , Miynet haqısın ku'tken ku'nlikshige uqsaydı .
18007003	Sol sıyaqlı , u'les etip ma'nissiz aylar berildi , Payıma azaplı kesheler tiydi .
18007004	Jatqanımda : « Qashan turar ekenmen ? » — dep aytaman , Biraq tu'n uzaqqa sozılıp , Tan' atqansha , o'rden-ıqqa awnap shıg'aman .
18007005	Denemdi qurt penen jara basqan , Terim tesilip , irin' aqpaqta .
18007006	Ku'nlerim toqıwshının' ma'kisinen de tezirek o'tpekte , Biraq u'mitsiz juwmaqlanbaqta .
18007007	O , Quday ! O'mirimnin' bir dem sıyaqlı ekenin umıtpa , Ko'zim endi qaytıp jaqsılıqtı ko'rmeydi .
18007008	Meni ko'rip turg'an ko'zlerin' keyin meni ko'rmeydi , Ko'zlerin' meni izleydi , biraq men joq bolaman .
18007009	Bulttın' serpilip , joq bolıp ketkenindey , O'liler ma'kanına ketken adam da qaytıp kelmeydi .
18007010	Ol u'yine qaytıp kelmeydi , Jasag'an jeri de endi onı eske almaydı .
18007011	Sonın' ushın awzıma erk beremen , O'z da'rtimdi bayan etemen . Janımnın' azabı ishinde shag'ım etemen .
18007012	Qudayım , Sen mag'an saqshı qoyatug'ınday , Men ne , ten'iz yamasa ten'iz aydarhası ma edim ?
18007013	To'segim mag'an ta'selle berer , Jatsam , da'rtim jen'illeser , dep oylasam ,
18007014	Meni tu'sler arqalı qorqıtıp , Ayanlar arqalı za'rremdi ushırasan' .
18007015	Bul denede jasag'annan go're , Buwılıp , o'lgenim jaqsı edi .
18007016	Men jasawdan toydım , ma'n'gi jasawdı qa'lemeymen , Meni tınısh qoy , o'mirim o'zi bir demdey g'ana .
18007017	İnsan kim o'zi , onı sonsha qa'dirlep , Og'an dıqqat qoyasan' ,
18007018	Ha'r tan'da onı tekserip , Ha'r sa'tte onı sınaysan' ?
18007019	Qashang'a shekem mennen ko'z u'zbeysen' ? Tu'kirigimdi jutıp alg'ansha da , meni tınısh qoymaqshı emespisen' ?
18007020	Eger gu'na islegen bolsam , Sag'an ne ta'siri bar , o , adamzattın' Gu'zetshisi ? Ne ushın meni O'zin'e nıshan qılıp qoydın' ? Men Sag'an sonshelli ju'k boldım ba ?
18007021	Ne ushın qılmıslarımdı keshirip , Gu'nalarımdı mennen alıp taslamaysan' ? Sebebi tez arada topıraqqa qaytaman . Meni izleysen' , biraq men joq bolaman .
18008001	Bildadtın' birinshi so'zi1 Sonda shuwaxlı Bildad Ayupqa bılay dedi :
18008002	— Qashang'a deyin usı so'zlerin'di dawam etesen' ? Awzın'nan shıqqan so'zlerin' dawılg'a uqsaydı .
18008003	Quday a'dillikti burmalay ma ? Qu'direti ku'shli Quday haqıyqattı burmalay ma ?
18008004	Balaların' Og'an qarsı gu'na isledi . Sonlıqtan Quday da olardı gu'naları ushın jazalag'an .
18008005	Biraq , sen eger Qudaydı shaqırıp , Qu'direti ku'shli Qudayg'a jalbarınsan' ,
18008006	Eger sen pa'k ha'm a'dil bolsan' , Onda Ol sag'an ja'rdemge kelip , Seni ılayıqlı orıng'a qaytaradı .
18008007	Sonda baslanıwı kishkene bolsa da , Keleshegin' ullı boladı .
18008008	O'tinemen , o'tken a'wladlardan sorap ko'r , Olardın' ata-babalarının' nelerdi izlep bilgenin qarap ko'r .
18008009	Sebebi bizler keshe tuwıldıq , hesh na'rse bilmeymiz , Bizlerdin' jer betindegi ku'nlerimiz ko'len'kedey o'tkinshi .
18008010	Olar sag'an u'yretip , na'siyat beredi , Ju'reklerindegi so'zlerin so'ylep beredi .
18008011	Batpaqlıq joq jerde papirus o'se me ? Suwsız jerde qamıs boy soza ma ?
18008012	Ha'tte , olar ko'gerip turıp , ele orılmay atırıp-aq , Ha'mme sho'plerden burın quwrap qaladı .
18008013	Qudaydı umıtqanlar da keleshekte sol ku'yge tu'sedi , Qudaysızlardın' u'miti de solay qurıydı .
18008014	Olardın' isengeni mort , Su'yengeni o'rmekshinin' awınday .
18008015	Sonday adam o'z u'yine su'yense , u'y tura almaydı , Bekkem uslasa da , ol shıdam bere almaydı .
18008016	Qudaysız adam quyash astında suwı mol jerde o'sip turg'an o'simlikke uqsaydı , Onın' shaqaları bag' u'stinde jayılıp turadı .
18008017	Tamırları tas u'yindilerin orap alıp , Taslardın' arasına ornalasıp aladı .
18008018	Al eger o'simlik sol jerden julıp taslansa , Sol jerdin' o'zi onnan tanıp : « Seni hesh qashan ko'rmedim » , — deydi .
18008019	Onın' o'mirinin' quwanıshı mine , usılay ayaqlanadı ! Al topıraqtan bolsa , basqa o'simlikler o'sip shıg'adı .
18008020	Quday minsiz adamdı ta'rk etpeydi , Jawızlıq islegenlerdi de qollamaydı .
18008021	Ol ja'ne , senin' awzın'dı ku'lkige , Erinlerin'di shadlıq hawazına toltıradı .
18008022	Sonda dushpanların' uyatqa qaladı , Zalımlardın' shatırı wayran boladı .
18009001	Ayuptın' Bildadqa bergen juwabı1 Sonda Ayup bılay dep juwap berdi :
18009002	— Awa , ıras , bunın' sonday ekenin men de bilemen , Biraq insan Qudaydın' aldında qalay aqlana aladı ?
18009003	Eger adam Quday menen tartıspaqshı bolsa da , Ol bergen mın' sorawdan birewine de juwap bere almas edi .
18009004	Qudaydın' danalıg'ı teren' , qu'direti ku'shli , Onın' menen qasarısıp , Kim aman qala aldı ?
18009005	Aldın ala eskertpey-aq , Ol tawlardı jıljıtar , G'a'zeplengende , olardı awdarıp taslar .
18009006	Ol jerdi ornınan qozg'ap , silkiter , Onın' tireklerin titireter .
18009007	Ol quyashqa buyrıq berse , quyash uyasınan shıqpay qoyar , Juldızlardı da qulıplap qoyar .
18009008	Onın' jalg'ız O'zi ko'klerdi jayg'an , Ol ten'iz tolqınları u'stinde ju'rer .
18009009	Ol aspannın' arqa ta'repindegi juldızlar toparın , Ortasındag'ı juldızlar toparın ha'm qubladag'ı juldızlardın' ha'mmesin jarattı .
18009010	Ol aqılg'a sıymaytug'ın , ullı islerdi islep , Sansız ka'ramatlar ko'rseter .
18009011	Eger Ol qasımnan o'tip ketse de , men Onı ko'rmeymen , Jaqınlap o'tip ketse de , men Onı bayqamayman .
18009012	Eger Ol alıp qoysa , Onı kim toqtata aladı ? Kim Og'an : « Sen ne qılıp atırsan' ? » — dep ayta aladı ?
18009013	Quday O'z g'a'zebin tutıp turmaydı , Rahabtın' ja'rdemshileri de Onın' ayag'ına jıg'ıladı .
18009014	Solay eken , men qalay Og'an juwap bere alaman ? Og'an aytıw ushın so'zlerdi qaydan tabaman ?
18009015	Ayıpsız bolsam da , Og'an juwap bere almas edim , Men tek Qazımnan rehim etiwin g'ana sorap jalbarınar edim .
18009016	Eger Onı dawıslap shaqırsam , Ol da mag'an juwap berse edi . Biraq , menin' dawısıma qulaq salatug'ınına isenbeymen .
18009017	Ol meni du'beley menen soqqılap , azap bermekte , Ayıpsızdan ayıpsız jaralarımdı ko'beytpekte .
18009018	Ol dem alıwg'a da jol qoymaydı , Ju'regimdi qayg'ıg'a toltırıp atır .
18009019	Eger ku'sh sınalsa , Ol ku'shli ! Eger a'dalat soralsa , Onı kim qazıxanag'a alıp kele aladı ?
18009020	Ayıpsız bolsam da , o'z awzım meni ayıplı eter , Eger , ha'tte , minsiz bolsam da , Ol meni nahaqqa shıg'arar .
18009021	Men minsizben , biraq endi mag'an ba'ri bir , O'z o'mirimnen tu'n'ilip turman .
18009022	Awa , ba'ri bir eken . Sonlıqtan men bılay deymen : « Quday ayıpsızdı da , zalımdı da nabıt qıladı » .
18009023	Baxıtsızlıq tosattan o'lim keltirse , Ol ayıpsızlardın' basına tu'sken apatqa ku'ledi .
18009024	Jer ju'zi zalımlardın' qolına berilgen , Ol onın' qazılarının' ko'zin jawıp qoyg'an . Eger bunı Ol islemegen bolsa , onda basqa kim eken ?
18009025	Ku'nlerim juwırıwshıdan da tez juwırıp o'tpekte , Olar jaqsılıq ko'rmey-aq , o'tip ketpekte .
18009026	Olar qamıs qayıq sıyaqlı , Oljag'a taslang'an bu'rkit sıyaqlı , tez ko'zden g'ayıp boladı .
18009027	Eger men : « Shag'ımımdı umıtayın , Qayg'ılı tu'rimdi o'zgertip , ku'limsireyin » , — desem de ,
18009028	Ba'ri bir ko'retug'ın azabımnan qorqar edim . Sebebi bilemen , Sen meni ayıpsız dep sanamaysan' .
18009029	Eger ayıplı dep tabılg'an ekenmen , Onda bostan-bosqa gu'resip ne qılaman ?
18009030	Ha'tte , qar suwına juwınsam da , Qollarımdı sabın menen juwsam da ,
18009031	Ba'ri bir Sen meni ılay shuqırg'a taslaysan' , Ha'tte , kiyimlerim de mennen jerkenedi .
18009032	Quday men sıyaqlı insan bolmag'anlıqtan , Men Og'an juwap bere almayman , Onın' menen birge qazıxanag'a da bara almayman .
18009033	Qolın ekewimizdin' u'stimizge qoyıp , jarastıratug'ın , Aramızda bir da'ldalshı bolsa edi !
18009034	Hasasın u'stimnen alıp taslasa edi Quday , Qorqınıshı da meni qorqıtıwdı toqtatsa edi !
18009035	Sonda men Onnan qorqpastan , Onın' menen so'yleser edim , Biraq bul awhalda hesh na'rse qıla almayman .
18010001	O'mirden toydım ! Endi arzımdı erkin aytaman , İshimdegi ashshı da'rt penen so'yleymen .
18010002	Men Qudayg'a bılay deymen : « Meni ayıplama . Meni ne ushın ayıplap atırg'anın'dı ayt .
18010003	Yamasa meni eziw , Yag'nıy O'z qolların' jaratqannan bas tartıw , Zalımlardın' niyetlerin qollaw Sag'an unay ma ?
18010004	Senin' ko'zlerin' insannın' ko'zlerindey me ? Yamasa Sen de olar qarag'anday qaraysan' ba ?
18010005	Senin' ku'nlerin' de insannın' ku'nlerindey me ? Jılların' adamnın' jıllarınday ma ?
18010006	Ne ushın menin' gu'namdı izlep , Ayıbımdı tabıwg'a asıg'asan' ?
18010007	Biraq Sen menin' ayıpsız ekenimdi , Senin' qolın'nan meni hesh kimnin' qutqara almaytug'ının bilesen' .
18010008	Senin' qolların' meni sog'ıp , jarattı , Biraq endi meni pu'tkilley joq qılmaqshımısan' ?
18010009	Meni ılaydan qalay soqqanın'dı esle . Endi meni ja'ne topıraqqa qaytarmaqshımısan' ?
18010010	Sen emes pe , meni anamnın' qursag'ına su't kibi quyg'an , Sol jerde meni irimtik kibi qoyıltqan ,
18010011	Meni teri ha'm dene menen kiyindirip , Su'yek ha'm sin'irler menen biriktirgen ?
18010012	Sen mag'an o'mir sıylap , miyrimin'di ko'rsettin' , Senin' g'amxorlıg'ın' menin' ruwxımdı qorg'adı .
18010013	Biraq , mine , Sen ju'regin'de mına na'rselerdi jasırıp qoydın' , Senin' niyetin'nin' ne ekenin bilemen :
18010014	Gu'na islesem , meni gu'zetip turg'an bolasan' , Bunı jazasız qaldırmaysan' .
18010015	Eger ayıplı bolsam , mag'an ha'siret bolsın ! Biraq haq bolsam da , basımdı ko'tere almay atırman , Sebebi uyatqa qaldım , da'rtim awır .
18010016	Eger basımdı ko'tersem , Arıslan kibi mag'an taslanasan' , Qorqınıshlı ku'shin'di qaytadan mag'an qarsı isletesen' .
18010017	Mag'an qarsı jan'adan gu'walar alıp kelesen' , Mag'an degen g'a'zebin'di arttırasan' , Shabıwıl u'stine shabıwıl qılasan' .
18010018	Ne ushın tuwılıwıma jol qoydın' ? Hesh kim meni ko'rmesten aldın , o'lgenim jaqsı edi .
18010019	Hesh du'nyag'a kelmegendey bolıp , Anamnın' qursag'ınan tuwrı qa'birge qoyılg'anımda edi .
18010020	Menin' o'mir ku'nlerim qısqa emes pe ? Meni tınısh qoy , bir sa't ta'selle tabayın .
18010021	Sebebi men qaytıp kelmes jolg'a , Tas tu'nek qaran'g'ılıq hu'kim su'rgen jerge atlanaman .
18010022	Qoyıw qaran'g'ılıqqa shu'mgen jerge , Ta'rtipke keltirilmegen o'lim tu'negi eline , Jaqtılıg'ı da tas tu'nek bolg'an jerge ketemen .
18011001	Sofardın' birinshi so'zi1 Sonda naamalı Sofar bılay dedi :
18011002	— Sonsha ko'p so'z juwapsız qala ma ? Ko'p so'ylegen adam aqlana ma ?
18011003	Mıljın' ga'plerin' adamlardın' tilin tıyıp qoysın ba ? Masqaralag'anın'da , seni hesh kim uyaltpasın ba ?
18011004	Sen : « Ta'limim minsiz , O'zim de Qudaydın' aldında pa'kpen » , — deysen' .
18011005	Qa'ne , endi Quday juwap berip , Sag'an qarsı til qatıp ,
18011006	Danalıqtın' sırların bildirse edi ! Sebebi danalıq ko'p qırlı g'oy . Bilip qoy , Quday gu'naların'nın' bazıların jen'il jazalaydı .
18011007	Qudaydın' teren' sırların tu'sine alasan' ba ? Qu'direti ku'shli Qudaydın' shegine jete alasan' ba ?
18011008	Qudaydın' danalıg'ı aspannan da biyik , sen ne qıla alasan' ? O'liler ma'kanınan da teren' , ne bile alasan' ?
18011009	Onın' o'lshemi jerden de uzın , Ten'izden de ken' .
18011010	Eger Quday kelip , zindang'a taslasa , Hu'kim etiw ushın shaqırsa , kim Og'an tosqınlıq qıla aladı ?
18011011	Sebebi Ol o'tirikshilerdi biledi , Ol jawızlıqtı ko'rip , onı itibarsız qaldıra ma ?
18011012	Qulannan adam tuwılmaytug'ını sıyaqlı , Miyi joq adam da dana bola almaydı .
18011013	Biraq , sen eger Og'an ju'regin'di qayta bag'ıshlap , Qolların'dı sozıp , duwa etsen' ,
18011014	Eger jawızlıq islegen bolsan' , onı o'zin'nen uzaqlastırsan' , Shatırın'nan jamanlıqtı quwıp shıg'arsan' ,
18011015	Sonda uyalmastan basın'dı ko'terip , Qorqpastan tikke turatug'ının' so'zsiz .
18011016	Azabın'dı umıtıp , Onı ag'ıp ketken suwlar kibi yadqa alasan' .
18011017	O'mirin' tu'stegi ku'nnin' nurınan da jarıq bolar , Ondag'ı qaran'g'ılıq ta tan' nurına aylanar .
18011018	U'mitin' bolg'anlıqtan , arqayın bolarsan' , A'tirapın' qorshalg'anlıqtan , qa'wipsiz dem alasan' .
18011019	Jatqanın'da , seni qorqıtatug'ın hesh kim bolmaydı , Ko'pler sennen miyrim izlep keledi .
18011020	Biraq zalımlardın' ko'zlerinin' otı so'nedi , Bas sawg'alaytug'ın jeri de bolmaydı , U'mitleri tek son'g'ı demin beriw bolıp qaladı .
18012001	Ayuptın' juwabı1 Sonda Ayup bılay dep juwap berdi :
18012002	— A'lbette , sizler ha'mmesin bilesiz , Danalıq ta sizler menen birge o'lip ketse kerek !
18012003	Biraq mende de sizlerdegidey aqıl bar , Men de sizlerden kem emespen , Sizler aytıp atırg'anlardı kim bilmeydi ?
18012004	Men o'z doslarıma ku'lki boldım . Qudaydı shaqırg'anımda , Ol mag'an burın juwap beretug'ın edi . A'dil ha'm minsiz bolsam da , ku'lkige qalıp otırman !
18012005	Qayg'ısızlar baxıtsızlıqqa ushırag'andı mensinbeydi , Su'rnikkendi iyterip jiberedi .
18012006	Qaraqshılardın' shatırında tınıshlıq hu'kim su'rgen , Qudaydın' g'a'zebin keltirgenler qa'wip-qa'tersiz jasap atır , Tap Quday olardın' qolında sıyaqlı .
18012007	Biraq haywanatlardan sora , olar sag'an u'yretedi , Ko'ktegi quslardan sora , olar sag'an aytıp beredi .
18012008	Jer menen so'yles , ol sag'an ta'lim beredi , Ten'izdegi balıqlar sag'an bildiredi .
18012009	Olardın' qaysısı bilmes , Bulardın' ha'mmesi Jaratqan İyenin' qolı menen islengenin ?
18012010	Ha'r bir jaratılıstın' o'miri de , Ha'r bir adamnın' janı da Onın' qolında .
18012011	Awız awqattın' da'min ajıratqanınday , Qulaq ta so'zlerdin' ma'nisin ayıra almay ma ?
18012012	Danalıq jası u'lkenlerde bolmay ma ? Aqıl uzaq o'mir su'rgenlerde bolmay ma ?
18012013	Biraq Qudayda danalıq ta , ku'sh te bar , Ma'sla'ha't penen aqıl da Og'an tiyisli .
18012014	Ol qulatqan na'rse qayta tiklenbeydi , Ol qamaqqa taslag'andı , hesh kim bosata almaydı .
18012015	Quday suwlardı toqtatsa , qurg'aqshılıq bolar , Eger jiberse , du'nyanı suw alar .
18012016	Ku'sh-quwat penen jen'is te Og'an tiyisli , Aldang'an da , aldag'an da Onın' qolında .
18012017	Ol ma'sla'ha'tshilerdi jalan'ayaq aydatıp , Biylerdi aqmaqqa aylandıradı .
18012018	Ol patshalardın' sa'nli belbewlerin sheship alıp , Bellerine arqan baylap qoyadı .
18012019	Ruwxaniylerdi de jalan'ayaq aydatıp , Ku'shlilerdi awdarıp taslaydı .
18012020	Ol isenimli ma'sla'ha'tshilerdi tilden ayıradı , Aqsaqallardı aqılınan juda qıladı .
18012021	Ol aqsu'yeklerdi shermende qıladı , Ku'shlilerdi ku'shinen ayıradı .
18012022	Ol qaran'g'ılıqtın' teren' sırların ashadı , Tas tu'nekti de jarıqqa shıg'aradı .
18012023	Xalıqlardı ullı qılatug'ın da , joq qılatug'ın da Ol , Olardı ko'beytetug'ın da , tarqatıp jiberetug'ın da Ol .
18012024	Jer betindegi xalıq basshıların aqılınan ayıratug'ın da Ol , Jolsız sho'lde gezdirip qoyatug'ın da Ol .
18012025	Olar tas tu'nek qaran'g'ılıqta sıypalanıp ju'redi , Olardı ma's adamday ten'seldirip qoyadı .
18013001	Mine , bulardın' ha'mmesin ko'zlerim ko'rdi , Qulaqlarım menen esitip , tu'sindim .
18013002	Sizlerdin' bilgenlerin'izdi men de bilemen , Men sizlerden kem emespen .
18013003	Biraq men Qu'direti ku'shli Quday menen so'ylesip , Dawamdı Quday menen tartısqım keledi .
18013004	Al sizler meni o'tirik penen ılaslaysız , Ha'mmen'iz paydasız ta'wiplerge uqsaysız .
18013005	Qa'ne , ha'mmen'iz dım u'ndemey otırsan'ız , Bul sizler ushın danalıq bolar edi .
18013006	Endi menin' arzımdı tın'lap , Keltiretug'ın da'lillerime qulaq salın' .
18013007	Quday ushın nahaq so'zlerdi aytıp , Ol ushın o'tirik so'ylewin'iz kerek pe ?
18013008	Eki ju'zlilik penen Qudaydı jaqlap , Onın' so'zin so'ylemekshimisiz ?
18013009	Eger Quday sizlerdi tekserse , jaqsı bola ma ? Adamlardı aldag'anday , Onı da aldaysızlar ma ?
18013010	Eki ju'zlilik etip , jasırınsha Onı jaqlasan'ız , Ol sizlerdi so'zsiz jazalaydı .
18013011	Onın' ullılıg'ı sizlerdi qorqıtpay ma ? Onın' aybatı sizlerge hu'jim qılmay ma ?
18013012	Eskertiwlerin'iz ku'l sıyaqlı paydasız naqıllardan ibarat , Da'lillerin'iz ılaydan islengen qalqanday ha'lsiz .
18013013	U'ndemen'ler , men so'yleymen , Keyin ne bolsa , bolar .
18013014	Sonlıqtan ta'wekelge bel baylap , Janımdı qa'terge qoyıp atırman .
18013015	Qaran'lar , Ol meni o'ltirmekshi , u'mitim qalmadı , Biraq men jollarımdı Onın' aldında qorg'ayman .
18013016	Sol arqalı qutqarılaman , Sebebi qudaysız adam Onın' aldına barıwg'a ju'rek ete almaydı .
18013017	So'zlerimdi dıqqat penen tın'lan' , Ga'plerim qulaqların'ızg'a kirsin .
18013018	Mine , men dawa-arzımdı tayarladım , Aqlanatug'ınımdı bilemen .
18013019	Menin' menen tartısatug'ın adam bar ma ? Eger birew meni ayıplı dep tapsa , u'ndemey o'lip ketemen . Ayuptın' duwası
18013020	Tek mına eki na'rseni sorayman , o , Quday , Sonı qılsan' , men Sennen artıq jasırınbayman :
18013021	Mennen qolın'dı tart , Ha'm aybatın' menen meni qorqıtpa .
18013022	Son'ınan meni shaqır , juwap beremen , Yamasa mag'an so'ylewge ruxsat berip , O'zin' juwap ber .
18013023	Menin' qansha ayıp ha'm gu'nalarım bar ? Mag'an qılmıslarım menen gu'namdı ko'rset .
18013024	Ne ushın ju'zin'di jasırasan' ? Nege meni dushpanım dep sanaysan' ?
18013025	Sen samal ushırg'an japıraqtı qorqıtpaqshımısan' ? Quwrap qalg'an qawıqtı quwdalamaqshımısan' ?
18013026	Sen men tuwralı ashshı ayıplar jazıp qoyıp , Balalıg'ımdag'ı gu'nalarımdı mag'an miyras etip , berip atırsan' .
18013027	Ayaqlarımdı bug'awlap , Jollarımdı gu'zetip , İzimnen hesh qalmaysan' .
18013028	Sonlıqtan shirigen na'rsedey , Ku'ye jegen kiyimdey ıdırap joq bolmaqtaman .
18014001	Hayaldan tuwılg'an insannın' , O'miri qısqa , azapqa tolı boladı .
18014002	Ol gu'l sıyaqlı o'sedi , solıp qaladı , Ko'len'ke sıyaqlı tez o'tip ketedi , turıp qalmaydı .
18014003	Sonday insan bolg'an mag'an na'zerin'di u'zbey qaraysan' ba ? Hu'kim qılıw ushın meni da'rgayın'a alıp kelesen' be ?
18014004	Kim hadaldı haram ishinen shıg'ara aladı ? Hesh kim !
18014005	İnsannın' ku'nlerin belgilep , Aylarının' sanın sanap , Asıp ketpeytug'ın shek te qoyg'an ekensen' ,
18014006	Endi onnan na'zerin'di alıp , onı tınıshına qoy . Ol da ku'nlikshinin' jumıs ku'ninin' ayaqlang'anına quwang'anınday , o'mirinen ra'ha'tlensin .
18014007	Ha'tte , ag'ashta da u'mit bar , Onı kesip taslasa , ol qayta o'sedi , O'siwin toqtatpaydı .
18014008	Tamırları qartayıp qawsap , Tu'biri topıraqta shirip ketse de ,
18014009	Suw iyisin alıp-aq , jaynap ketedi , Jas terek sıyaqlı shaqaların jayadı .
18014010	Biraq insan o'lse , bar ku'shinen ayırıladı , Son'g'ı demin shıg'arg'annan son' , ol qayda boladı ?
18014011	Ko'ldin' suwı qurıp qalg'anday , Da'rya suwı tartılıp , kewip qalg'anday ,
18014012	O'lgen adam da jatadı , qaytıp turmaydı , Aspan jog'alıp ketpegenshe , ol oyanbaydı , Uyqısınan hesh turmaydı .
18014013	Qa'ne , Sen meni o'liler ma'kanına jasırıp qoysan' edi , G'a'zebin' basılg'ansha , saqlap qoysan' edi ! Men ushın bir waqıt belgilep , Son'ınan meni eske alsan' edi !
18014014	Adam o'lgennen son' , qayta tirile me ? Eger sonday bolsa , azat etilgenimshe , Azaplı ku'nlerimnin' barlıq ku'nlerinde qayta tiriliwdi ku'ter edim .
18014015	Sonda meni , O'zin' jaratqan jaratılısın'dı ko'rgin' kelgende , shaqırar edin' , Men de juwap berer edim .
18014016	Sonda Sen adımlarımdı sanap , gu'zeter edin' , Biraq gu'nalarımnın' esabın almas edin' .
18014017	Qılmıslarımdı dorbag'a salıp mo'rlep , İslegen gu'nalarımdı jasırar edin' .
18014018	Biraq tawlar qulap , maydalanıp , Jartaslar o'z ornınan qozg'alg'anday ,
18014019	Suwdın' tastı jalmap , Ag'ıstın' topıraqtı ag'ızıp ketkenindey , Sen de insannın' u'mitin joq qılasan' .
18014020	Sen onı aqırına shekem ezesen' , ol joq boladı , O'lgeninde ju'zin o'zgertip , uzaqqa jiberesen' .
18014021	Ulları hu'rmetke miyasar bolar , bunnan onın' xabarı bolmas , Jerge urılar , bunı bilmes .
18014022	Ol tek o'z denesinin' azabın sezer , Tek o'zi ushın qayg'ırar .
18015001	Elifazdın' ekinshi so'zi1 Sonda temanlı Elifaz bılay dep juwap berdi :
18015002	— Qarnın ıssı samalg'a toltırg'anday , Dana adam bunday hawayı so'zler menen juwap bere me ?
18015003	Paydasız so'zler menen aytısıp , Ma'nissiz ga'pler aytıp , tartısar ma edi ?
18015004	Haqıyqattan da , sen Qudaydan qorqıwdı shetke ısırıp qoydın' , Onın' aldında duwa etiwdi de bolar-bolmas na'rse dep sanadın' .
18015005	Gu'naların' awzın'a so'z salıp tur , Hiylekerlerdin' tili menen so'ylep tursan' .
18015006	Seni ayıplap atırg'an men emes , al o'z awzın' , Tilin' o'zin'e qarsı gu'walıq berip tur .
18015007	Sen ne adamzattın' tun'g'ıshımısan' ? Yamasa to'beler jaratılmastan da burın tuwılg'anbısan' ?
18015008	Qudaydın' ma'jilisine qatnasıp , Onı tın'lap pa edin' ? Yamasa dana adam tek jalg'ız o'zin'bisen' ?
18015009	Sen bilip , biz bilmeytug'ın ne na'rse eken ? Sen tu'sinip , biz tu'sinbeytug'ın ne na'rse eken ?
18015010	Aramızda aq shashlılar da , g'arrılar da bar , Olardın' jası senin' a'ken'nen de u'lken .
18015011	Qudaydın' ta'sellesi sen ushın az boldı ma ? Sag'an aytqan jag'ımlı so'zleri kemlik qıldı ma ?
18015012	Ne ushın ju'regin' seni alag'ada qıladı ? Ne ushın ko'zlerin'de g'a'zep otı lawlap tur ?
18015013	Ne ushın Qudayg'a ashıwlanıp , Awzın'a sonshelli erk beresen' ?
18015014	Adam qalay pa'k bola aladı ? Hayal zatınan tuwılg'an bende qalay a'dil bola aladı ?
18015015	Quday O'z perishtelerine de isenbeydi , Ha'tte , aspan da Onın' na'zerinde pa'k emes .
18015016	Solay eken , nahaqlıqtı suw kibi ishetug'ın , İplas ha'm buzıq insan onnan beter emes pe ?
18015017	Qulaq sal , men sag'an tu'sindiremen , O'zim ko'rgenimdi aytıp beremen .
18015018	Danalardın' aytqanların , Ata-babalarınan u'yrenip , jasırmay u'yretkenlerin aytıp beremen .
18015019	Jer tek olardın' ata-babalarına berilgen edi , Olardın' arasında jat adamlar joq edi .
18015020	Zalım adam o'mir boyı azap shegedi , Eziwshilerge berilgen jıllar sanawlı .
18015021	Qorqınıshlı dawıslar olardın' qulaqlarınan ketpeydi , Tınıshlıq waqtında da basqınshılardın' hu'jimine ushıraydı .
18015022	Olar qaran'g'ılıqtan qutılıwg'a u'mit etpeydi , Olardın' ta'g'dirine qılıshtan o'liw jazılg'an .
18015023	Olar bir tislem nan izlep sergizdan bolar , Qaran'g'ılıq ku'ninin' jaqınlasqanın da biler .
18015024	Azap ha'm qayg'ı olardı qorqınıshqa salar , Urısqa tayar turg'an patsha sıyaqlı qorqınısh olardı jen'er .
18015025	Sebebi olar qolların Qudayg'a qarsı ko'terip , Qu'direti ku'shli Qudaydı maydang'a shaqırar .
18015026	Qalın' , bekkem qalqanın ko'terip , O'jetlenip , Og'an qarsı juwırar .
18015027	Zalım adamnın' betin may qaplap , Bo'kselerine may jıynalg'an .
18015028	Olar qarabaqanag'a aylang'an qalalarda jasaydı , Qulap keteyin dep turg'an , Qan'ırap qalg'an u'ylerde jasaydı .
18015029	Olar bayımaydı , baylıg'ı uzaqqa sozılmaydı , Mal-mu'lki jer betine jayılmaydı .
18015030	Olar qaran'g'ılıqtan qutıla almaydı , Olar shaqaları jang'an terekke uqsaydı , Qudaydın' demi olardı ushırıp jiberedi .
18015031	Bos na'rsege u'mit baylap , o'zin aldamasın , Sebebi olardın' sıyı boslıq boladı .
18015032	Waqtı-saatı kelmey shawıp taslanadı , Artıq shaqaları ko'germeydi .
18015033	Olar ko'kley miywesi to'gilgen ju'zim ag'ashına , Gu'lleri to'gilip , miywesiz qalg'an za'ytu'n ag'ashına uqsaydı .
18015034	Qudaysızlardın' toparı na'silsiz boladı , Paraxorlardın' shatırların ot jalmap , joq qıladı .
18015035	Olar qayg'ıg'a ha'miledar bolıp , jawızlıqtı tuwadı , Ju'rekleri jalg'ang'a tolı boladı .
18016001	Ayuptın' juwabı1 Sonda Ayup bılay dep juwap berdi :
18016002	— Men bunday na'rselerdi ko'p esittim , Sizlerdin' ha'mmen'iz qanday biyshara jubatıwshısızlar !
18016003	Bos so'zlerin'izdin' aqırı bar ma o'zi ? Tartısıwg'a sizlerdi ne ma'jbu'rlep tur ?
18016004	Eger sizler menin' ornımda bolg'anın'ızda , Men de sizlerdin' aytqanın'ızdı ayta alaman . Sizlerge qarsı so'z toqıp aytıp , Basımdı shayqay alaman .
18016005	Biraq men so'zlerim menen ta'selle berer edim , Ernimnin' qıymıldısı menen da'rtin'izdi jen'illeter edim .
18016006	Al ha'zir so'ylesem de , azabım jen'illenbeydi , So'ylemesem de , ol basılmaydı .
18016007	Eh , Quday , Sen meni jenship tasladın' , Pu'tkil u'y-ishimdi qırıp tasladın' !
18016008	Ju'zimdi a'jim menen qapladın' , Olar mag'an qarsı gu'walıq bolmaqta , Azg'ınlıg'ım da mag'an qarsı turıp , Mag'an qarsı gu'walıq bermekte .
18016009	Quday meni jek ko'rip , G'a'zep penen tilkim-tilkim etpekte , Tislerin qayrap mag'an , Dushpan ko'zi menen qarap , meni tespekte .
18016010	Adamlar awızların kerip ashıp , Meni masqaralap , shekeme urdı , Olar mag'an qarsı birikti .
18016011	Quday meni jawızlardın' qolına tapsırdı , Zalımlardın' qolına taslap qoydı .
18016012	Men tınısh jasap atır edim , Biraq Ol meni maydalap tasladı , Jelkemnen uslap alıp , jerge urdı . Meni O'zine nıshan qıldı .
18016013	Onın' sadaqshıları meni qorshap aldı , Ayamay bo'tekelerimdi tesip , O'timdi jerge to'kti .
18016014	Quday denemdegi tesiktin' u'stin qayta-qayta tesip , Jawınger a'sker kibi u'stime topılmaqta .
18016015	Men u'stime aza kiyimin tiktim , Ayaq-astı bolıp , topıraqta otırman .
18016016	Jılag'annan ju'zim qızardı , Qabaqlarım qarayıp ketti .
18016017	Biraq qollarım jawızlıq islemedi , Duwam da taza .
18016018	O , topıraq , menin' qanımdı jasırma , Pa'riyadım hasla tınbasın .
18016019	Mine , ha'zir menin' gu'wam aspanda , Joqarıda menin' Qorg'awshım bar .
18016020	Doslarım meni mazaq qılmaqta , Ko'z jaslarım Qudayg'a qaray aqpaqta .
18016021	Birewdin' dosları arasında ta'welleshi bolg'anınday , Quday menen menin' aramda da bir ta'welleshi bolsa edi !
18016022	Sebebi o'mirimnin' aqırı jaqınlap qaldı , Qayta kelmes jolg'a atlanaman .
18017001	Ruwxım tu'sken , o'mirim az qalg'an , Qa'bir meni ku'tip turıptı .
18017002	Mazaq qılıwshılar a'tirapımdı orap alg'an , Olardın' qalay xorlıq ko'rsetip atırg'anın ko'rip turman .
18017003	O , Quday , O'zin' mag'an kepil bola go'r , Sennen basqa kim bar meni jaqlaytug'ın ?
18017004	Sen menin' doslarımnın' aqıl-sanasın tu'sinbeytug'ın etip jawıp qoydın' , Sonlıqtan Sen olardın' jen'iske erisiwine jol qoymaysan' .
18017005	O'z paydasın go'zlep , dosların satqan adamnın' , Balalarının' ko'zleri soqır boladı .
18017006	Quday meni adamlardın' tiline tu'sirdi , Olar betime tu'kirdi .
18017007	Qayg'ıdan ko'zlerimnin' nurı so'nip , Denemnin' su'lderi qaldı .
18017008	A'dil adamlar bunı ko'rip shorshıp keter , Ayıpsızlar qudaysızlarg'a qarsı g'a'zep atına miner .
18017009	Sonda da a'dil adamlar o'z jollarına berik qalar , Qolları taza bolg'anlar bekkemlenip bara berer .
18017010	Qa'ne , sizler ja'ne bir ha'reket etip ko'rin' , Ba'ri bir aran'ızdan dana adam taba almaspan .
18017011	Menin' ku'nlerim o'tip ketti , Niyetlerim de shilpa'rshe boldı . Ju'rektegi qa'lewlerim de o'ldi .
18017012	Doslarım tu'ndi ku'ndizge aylandıradı , Qaran'g'ı bassa da : « Ha'zir jarıq tu'sedi » , — deydi .
18017013	Eger o'liler ma'kanı menin' u'yim bolsa , To'segimdi qaran'g'ılıqqa salayın dep atırsam ,
18017014	Qa'birge : « Sen menin' a'kemsen' » , — desem , Qurtlarg'a : « Sizler menin' anam ha'm apa-qarındaslarımsız » , — desem ,
18017015	Onda menin' u'mitimnin' qayda bolg'anı ? Kim menin' u'mitimdi ko're aladı ?
18017016	U'mitim menin' menen birge o'liler ma'kanına bara ma ? Menin' menen birge topıraq qoynına kire me ?
18018001	Bildadtın' ekinshi so'zi1 Sonda shuwaxlı Bildad bılay dep juwap berdi :
18018002	— Bunday so'zlerdi aytıwdı qashan toqtatasızlar ? Aqılg'a kelin'ler , son'ınan so'ylesemiz .
18018003	Ayup , sen ne ushın bizlerdi haywan dep sanap tursan' ? Ne ushın ko'zin'e aqmaq bolıp ko'rinip turmız ?
18018004	G'a'zep penen o'z janın'dı jaraqatlap atırsan' , Seni dep jer beti qan'ırap qalıp , Jartaslar o'z ornınan qozg'alıwı kerek pe ?
18018005	Durıs , zalımnın' otı so'nedi , Ha'tte , ushqını da qalmaydı .
18018006	Shatırındag'ı jaqtılıq qaran'g'ılıqqa aylanadı , Joqarısında turg'an shırası da o'ship qaladı .
18018007	Ken' qa'demleri qısqarıp , O'z jobalarının' qurbanına aylanadı .
18018008	O'z ayaqları onı torg'a jetelep , O'zi barıp , shuqırg'a tu'sedi .
18018009	Duzaq onı tabanınan qısıp alıp , Tor onı bekkem uslap aladı .
18018010	Ol ushın jerge bir duzaq jip qoyılg'an , Jolında onı qaqpan ku'tpekte .
18018011	Ja'n-jag'ınan qorqınısh onın' za'rresin ushırıp , Ha'r adımında izinen quwıp ju'redi .
18018012	Onın' ku'shi ashlıqtan tawısılıp , Su'rnikken jerinde apat ta ku'tip turadı .
18018013	Kesellik onın' terisin kemiredi , Awır qa'stelik onın' mu'shelerin jep taslaydı .
18018014	Onı qa'wipsiz shatırınan suwırıp alıp , Qorqınısh patshasının' aldına alıp baradı .
18018015	Zalımnın' shatırın o'rt jalmaydı , Ol jasag'an u'yge ıssı ku'kirt jawadı .
18018016	Onın' tamırları qurg'ap , kewip , Shaqaları quwrap qaladı .
18018017	Jer betinde ol eske alınbay , Ko'shelerde onın' atı o'shedi .
18018018	Ol jarıqtan tu'nekke aydalıp , Bul du'nyadan quwıp jiberiledi .
18018019	Xalıq arasında onnan ul da , aqlıq ta qalmaydı , Ol jasag'an jerde hesh kimi qalmaydı .
18018020	Batıstag'ılar onın' ta'g'dirinen qorqınıshqa tu'sedi , Shıg'ıstag'ılardı qorqınısh biylep aladı .
18018021	Awa , jawızlardın' jasaytug'ın jeri usı awhalg'a tu'sedi , Qudaydı tanımaytug'ınlardın' ma'kanı usınday boladı .
18019001	Ayuptın' juwabı1 Sonda Ayup bılay dep juwap berdi :
18019002	— Qashang'a shekem meni qıynap , So'zlerin'iz benen meni ezesiz ?
18019003	Mine , meni on ma'rte kemsittin'iz , Azar bere beriwge uyalmaysızlar ma ?
18019004	Eger menin' qa'teleskenim ıras bolsa , Onda ol menin' moynımda .
18019005	O'zlerin'izdi mennen joqarı qoyıp , Shermende bolg'anımdı betime bassan'ız ,
18019006	Onda bilip qoyın' : Quday mag'an nahaqlıq qıldı , O'z torın u'stime tasladı .
18019007	Men : « Bul — zorlıq » , — dep baqırsam da , Hesh kim juwap bermeydi . Ja'rdemge shaqıraman , biraq a'dalatlıq joq .
18019008	Quday jolıma bo'get qoydı , o'te almayman , Soqpaqlarımdı qaran'g'ılıqqa bu'rkedi .
18019009	Ol meni abırayımnan jurday qılıp , Basımnan tajımdı sheship aldı .
18019010	Meni ja'n-jaqtan qırıp joydı , tamam boldım , Ag'ashtı suwırg'anday etip , u'mitimdi tu'p-tamırı menen suwırıp aldı .
18019011	Onın' g'a'zebi mag'an qarsı qaynamaqta , Ol meni dushpan dep sanaydı .
18019012	Onın' la'shkerleri de mag'an qarsı atlanıp , Meni qamal qılıw niyetinde , Shatırım a'tirapına orda qurdı .
18019013	Quday tuwısqanlarımdı mennen uzaqlastırıp , Jaqınlarımdı jat qıldı .
18019014	Ag'ayin-tuwg'anlarım mennen ju'z burdı , Doslarım meni umıttı .
18019015	Qonaqlarım da , shorılarım da , Meni jat sanap , O'zge adamday qarasadı .
18019016	Xızmetshimdi shaqırsam , juwap bermeydi , Og'an jalınıwım kerek .
18019017	Hayalım demimnen tiksinedi , Tuwısqanlarım mennen jerkenedi .
18019018	Ha'tte , kishkene balalar da meni kemsitedi , Ornımnan tursam , u'stimnen ku'ledi .
18019019	Jaqın doslarım mennen jerkenedi , Su'ygenlerim mennen ju'z burdı .
18019020	Teri ha'm su'yegimnen basqa hesh na'rsem qalmadı , Ta'nimde shıqpas janım g'ana bar .
18019021	Mag'an ashının' , ha'y doslarım , mag'an ashının' ! Sebebi meni Quday urdı !
18019022	Nege Quday sıyaqlı sizler de izimnen qalmaysızlar ? Etime ele toymadın'ız ba ?
18019023	Qa'ne endi , so'zlerim jazıp qoyılsa , Orama kitapqa jazıp qaldırılsa !
18019024	Temir qa'lem ha'm qorg'asın menen , Tasqa oyılıp ma'n'gige qalsa !
18019025	Biraq men bilemen , A'mengerim tiri , Aqırında Ol men ushın jer betine kelip turadı .
18019026	Denem buzılıp ketkennen keyin bolsa da , Usı denem menen Qudaydı ko'remen ,
18019027	Onı men o'zim ko'remen ! Onı ko'retug'ın basqanın' emes , menin' o'z ko'zlerim boladı . Ju'regim qanamnan shıg'ıp baratır !
18019028	Eger sizler : « Bizler onı qalay quwdalaymız , Aqırı , ma'selenin' tu'p-tamırı onda g'oy » , — desen'iz ,
18019029	Onda qılıshtan qorqın' , Sebebi Qudaydın' g'a'zebi basın'ızg'a qılısh do'ndiredi , Sonda hu'kim etiwshinin' bar ekenin ko'resiz .
18020001	Sofardın' ekinshi so'zi1 Sonda naamalı Sofar Ayupqa bılay dedi :
18020002	— Qa'weterli pikirlerim meni juwap beriwge ma'jbu'r etpekte , Sebebi men qattı tınıshsızlanıp turman .
18020003	Men kewlime tiyetug'ın ayıplawların'dı esitip turman , Sonlıqtan aqılım men ushın juwap bermekte .
18020004	Bilmes pe edin' a'yyemnen beri , Adamzat du'nyag'a kelgenli beri ,
18020005	Zalımnın' shadlıg'ı uzaqqa sozılmadı , Qudaysızdın' quwanıshı bir sa'tlik g'ana .
18020006	Onın' ko'kiregi ko'klerge jetip , Bası bultlarg'a tiyse de ,
18020007	Ol o'zinin' da'reti kibi ma'n'gige joq boladı . Onı ko'rgenler : « Ol qay jerde ? » — dep soraydı .
18020008	Ol ko'rilgen tu's sıyaqlı g'ayıp boladı , onı hesh kim taba almaydı , Tu'nde ko'ringen elestey jog'alıp ketedi .
18020009	Onı ko'rgen ko'zler endi ko'rmeydi , U'y-ishindegilerge qaytıp ko'rinbeydi .
18020010	Onın' balaları ka'mbag'allardan mehir ku'tedi , Urpaqları tartıp alg'an mal-du'nyasın qaytarıp beredi .
18020011	Denesin toltırg'an jaslıq jigeri , Onın' menen birge topıraqta jatadı .
18020012	Jamanlıq onın' awzında tatlı ko'rinip , Onı tilinin' astına jasırsa da ,
18020013	Onı qa'dirlep , jibermey , Awzında uslap tursa da ,
18020014	Ol asqazanda aynıp , İshinde jılannın' uwına aylanadı .
18020015	Ol jutqan baylıqların qaytarıp qusadı , Quday olardı asqazanınan shıg'arıp aladı .
18020016	Ol jılannın' uwın sorıydı , Za'ha'rli qara jılan onı shag'ıp o'ltiredi .
18020017	Ag'ar suwlardın' , su't ha'm pal ag'ıp turg'an da'ryalardın' , Ra'ha'tin ko're almaydı .
18020018	Miynet penen eriskenlerin jemey atırıp , qaytarıp beredi , Sawdadan tapqan paydasınan la'zzet almaydı .
18020019	Sebebi ol ka'mbag'allardı ezip , olardı ko'zge ilmedi , O'zi salmag'an u'ylerdi tartıp aldı .
18020020	Na'psiqawlıg'ı tınıshlıq bermegenlikten , O'zi unatatug'ın na'rselerdin' hesh qaysısın saqlap qala almaydı .
18020021	Ashko'zliginen hesh na'rse qaldırmaydı , Sonlıqtan abadanlıg'ı uzaqqa sozılmaydı .
18020022	Da'wletli waqtında basına apat keledi , Apatshılıqlar onı joq qıladı .
18020023	Qarnın qampaytıp toltırıp bolg'anda , Quday og'an lawlag'an g'a'zebin shashıp , U'stine g'a'zebin jawınday jawdıradı .
18020024	Zalım temir quraldan qashıp ketse de , Onı qola oq tesip o'tedi .
18020025	Atılg'an oq arqasınan shıg'adı , O'tin tesip o'tken ushı jıltırap turadı , O'lim qa'wpi onı biylep aladı .
18020026	Qara tu'nek onın' g'a'ziynelerin ku'tpekte , Adam jaqpag'an ot onı jalmaydı , Shatırında qalg'an son'g'ı na'rselerin de jag'ıp joq qıladı .
18020027	Aspan onın' ayıbın a'shkara etedi , Jer og'an qarsı bas ko'teredi .
18020028	Onın' u'yindegi baylıg'ı joq boladı , Qudaydın' qa'ha'rlenip , jazalaytug'ın ku'ni ha'mmesi seldey bolıp ag'ıp ketedi .
18020029	Mine , zalımnın' Qudaydan alatug'ın payı usı , Qudaydın' og'an beretug'ın miyrası usı .
18021001	Ayuptın' juwabı1 Sonda Ayup bılay dep juwap berdi :
18021002	— So'zlerimdi dıqqat penen tın'lan' , Usı sizlerdin' mag'an bergen ta'sellen'iz bolsın .
18021003	Sabır qılın' , men de so'yleyin , So'ylep bolg'anımnan keyin mazaq qılarsız .
18021004	Mag'an kelsek , men ne adamg'a arız qılıp atırman ba ? Ne ushın shıdamsızlanbayın ?
18021005	Jag'dayıma qaran'lar , denen'iz tu'rshigedi , Awzın'ızdı qolların'ız benen jawın' .
18021006	Jag'dayımdı oylasam , qorqınısh biylep aladı , Denemdi qaltıratpa basadı .
18021007	Zalımlar ne ushın jasawın dawam etedi , Qartayıp , ha'tte , ku'sh-g'ayratı arta beredi ?
18021008	Balaları saw-salamat do'gereginde , Urpaqları ko'z aldında ju'redi .
18021009	U'yleri qa'wipsiz , qorqıwsız jasaydı , Qudaydın' hasası u'stine do'nbes .
18021010	Bug'alarının' to'l qoyıwı hesh bosqa ketpes , Sıyırları buzawlaydı , hesh ish taslamas .
18021011	Balaların su'riw kibi shıg'arıp jiberer , Perzentleri ayaq oyıng'a tu'ser .
18021012	Da'p ha'm lira sestine qosılıp , qosıq aytar , Sıbızg'ı sestine qosılıp , kewil ko'terer .
18021013	O'mirleri zawqı-sapa menen o'tip , O'liler ma'kanına tınıshlıq penen keter .
18021014	Sonda da zalımlar Qudayg'a bılay dep aytar : « Bizlerdi tınısh qoy ! Senin' jolların'dı biliwdi qa'lemeymiz ,
18021015	Sag'an xızmet etetug'ınday Qu'direti ku'shli Quday , Sen kim bolıpsan' ? Sag'an duwa etiwden bizge ne payda ? »
18021016	Degen menen , olardın' abadanlıg'ı o'z qolının' isi emes , Zalımlardın' oy-qıyalları mennen awlaq bolsın !
18021017	Qashan zalımlardın' shırag'ı so'ngen edi ? Qashan olardın' basına apat do'ngen edi ? Qashan Quday olarg'a g'a'zeplenip , jazalag'an edi ?
18021018	Qashan olar jel ushırg'an sabanday , Yamasa dawıl ushırg'an qawıqtay bolg'an edi ?
18021019	Sizler : « Olardın' gu'naları ushın balaların jazalaydı » , — deysizler , Onnan da , Quday olardın' o'zlerin jazalasın , Bul olarg'a sabaq boladı .
18021020	Olar opat bolg'anların o'z ko'zleri menen ko'rsin , Qu'direti ku'shli Qudaydın' g'a'zebin tatsın .
18021021	Sebebi o'miri tawısılg'annan keyin , İzinde qalg'an xojalıg'ına ne bolsa da , olarg'a ba'ri bir emes pe ?
18021022	Biraq , en' joqarıdag'ılardı da hu'kim etetug'ın Qudayg'a , Kim aqıl u'yrete aladı ?
18021023	Birew o'lgeninshe , ku'shke tolısar , Tınısh ha'm qayg'ısız jasar ,
18021024	Denesin may basıp , Su'yekleri kemik bolar .
18021025	Ekinshisi qayg'ıg'a batıp , O'mirden jaqsılıq ko'rmey o'tip keter .
18021026	Aqırında , olar topıraqta birge jatar , Ekewi de qurtqa jem bolar .
18021027	Awa , men sizlerdin' oyın'ızdı bilemen , Niyetin'iz mag'an zıyan keltiriw ekenin de bilemen .
18021028	Sizler : « Sol aqsu'yek adamnın' u'yi qay jerde ? Zalımlardın' shatırları qay jerde ? » — deysizler .
18021029	Jolawshılardan soramadın'ız ba ? Olar bergen gu'walıqlardı qabıllamadın'ız ba ?
18021030	Zalım adam ba'le kelgen ku'ni aman qaladı , G'a'zep ku'ni og'an qutılıw ushın jol ashıladı .
18021031	Ju'rgen jolın kim onın' betine aytadı , Qılmısları ushın kim og'an jaza beredi ?
18021032	Ol qa'birge qoyılg'anda , Qa'birinin' basında gu'zetshi turadı .
18021033	Ha'mme adamlar onın' izine eredi , Aldında ju'rgenlerdin' de san-sanag'ı joq . Go'rdin' topırag'ı da og'an jag'ımlı boladı .
18021034	Bos ga'plerin'iz benen meni qalay jubatasız ? Bergen juwapların'ızdın' ha'mmesi jalg'an .
18022001	Elifazdın' u'shinshi so'zi1 Sonda temanlı Elifaz bılay dedi :
18022002	— Adam Qudayg'a payda keltire ala ma ? Ha'tte , en' aqıllı adam da Og'an payda keltire alar ma edi ?
18022003	Senin' a'dilligin'nen Qu'direti ku'shli Quday ne la'zzet aladı ? Pa'k o'mir ta'rzin'nen Og'an ne payda ?
18022004	Qudaydın' seni jazalawı , hu'kim etiwi , Onnan qorqqanın' ushın ba ?
18022005	Kerisinshe , senin' jawızlıg'ın' ullı , Qılmısların' sheksiz bolg'anlıqtan emes pe ?
18022006	Sebebi sen tuwısqanların'nan jo'nsiz kepillik aldın' , Kiyimlerin sheship alıp , jalan'ash qaldırdın' .
18022007	Sho'llegenge suw bermedin' , Ash bolg'ang'a nan bermedin' .
18022008	Bilegin'nin' ku'shi menen u'lkege iyelik ettin' , Hu'rmetli adam bolıp jasadın' .
18022009	Biraq jesir hayallardı qurı qol qaytardın' , Jetimlerdin' qol-qanatın qayırdın' .
18022010	Sonlıqtan a'tirapın'dı duzaqlar orap alg'an , Tosattan seni qorqınısh baspaqta .
18022011	Qaran'g'ılıq ishindesen' , ko're almaysan' , Seller seni g'arq qılmaqta .
18022012	Quday ko'klerden de joqarıda emes pe ? Juldızlarg'a qara , olar qanshelli biyikte !
18022013	Biraq sen : « Quday ne biledi ? Teren' qaran'g'ılıq ishinen hu'kim ete ala ma ?
18022014	Qoyıw bultlar Onı jasırıp tur , Ol bizlerdi ko'rmeydi , Ol aspan gu'mbezinde aylanıp ju'r » , — deysen' .
18022015	Sen ne , zalımlar ju'rgen , Eski joldı tutpaqshımısan' ?
18022016	Olar waqtınan burın joq qılındı , Tiykarların sel ag'ızıp ketti .
18022017	Olar Qudayg'a : « Bizlerdi tınısh qoy ! Qu'direti ku'shli Quday bizlerge ne qıla alar edi ? » — dedi .
18022018	Biraq olardın' u'ylerin bereketke toltırg'an Quday edi g'oy ! Al men bolsam , zalımlardın' niyetinen awlaq bolaman .
18022019	A'diller olardın' qulag'anın ko'rip , quwanar , Ayıpsızlar olardın' u'stinen ku'lip , bılay der :
18022020	« Dushpanlarımız joq qılındı , Mal-mu'lki janıp , ku'l boldı » .
18022021	Quday menen jaras , tınıshlıqta bol , Sonda bereket tabarsan' .
18022022	Qudaydın' awzınan shıqqan ko'rsetpelerin qabıl etip , So'zlerin ju'regin'de saqla .
18022023	Eger sen Qu'direti ku'shli Qudayg'a qayta ju'z bursan' , Eski halın'a qaytarsan' . Shatırın'dı nahaqlıqtan tazalasan' ,
18022024	Altındı jerdegi topıraqtay , Ofir altının saydag'ı taslarday ko'rsen' ,
18022025	Onda Qu'direti ku'shli Qudaydın' O'zi senin' altının' , Qımbatbaha gu'misin' boladı .
18022026	Sonda Qu'direti ku'shli Qudaydan zawıq alarsan' , Qudayg'a basın'dı ko'terip qaray alarsan' .
18022027	Og'an duwa et , Ol seni esitedi , Sen de o'zin' wa'de etip atag'anların'dı beresen' .
18022028	Sonda neni niyet etsen' , orınlanar , Jolların'a nur to'giler .
18022029	Eger birew ayaq-astı bolsa , sen : « Onı qollay go'r » , — dep aytasan' , Sonda Quday kemkewillilerdi qutqaradı .
18022030	Ol , ha'tte , ayıplılardı da qutqaradı , Olar senin' qolların'nın' pa'kligi sebepli qutqarılar .
18023001	Ayuptın' juwabı1 Sonda Ayup bılay dep juwap berdi :
18023002	— Bu'gin de aytar shag'ımım ashshı , Zarlag'anıma qaramastan , Quday awır jazalawın dawam etpekte .
18023003	Ah , eger Onı qay jerden tabıwdı bilsem edi ! Ol taxtta otırg'an jerge bara alsam edi !
18023004	Arzımdı Onın' aldında bayan etip , Awzımdı toltırıp , da'lillerimdi aytar edim .
18023005	Onın' mag'an beretug'ın juwabın bilip , Ne aytajag'ın tu'siner edim .
18023006	Ol ullı ku'shi menen mag'an qarsı shıg'ar ma edi ? Yaq , Onın' O'zi meni tın'lag'an bolar edi .
18023007	A'dil adam Onın' menen pikir talasıp biler edi , Men de Qazım ta'repinen ma'n'gige aqlanar edim .
18023008	Biraq shıg'ısqa barsam , ol jerde Quday joq , Batısqa barsam da , Onı taba almayman .
18023009	Arqada bir na'rse islese , men Onı ko're almayman , Qublag'a aylansa da , Onı bayqamayman .
18023010	Biraq Quday men tutqan joldı jaqsı biledi , Ol meni sınaqqa salg'anda , altınday pa'k bolıp shıg'aman .
18023011	Sebebi ayaqlarım adımba-adım Onın' izinen ju'rdi , Hesh jaqqa burılmay , Onın' jolın tuttım .
18023012	Awzınan shıqqan buyrıqlarınan ju'z burmadım , Onın' so'zlerin ku'ndelikli tamag'ımnan da u'stin qoydım .
18023013	Quday qarar shıg'aradı , kim Og'an qarsı shıg'a aladı ? Ol neni qa'lese , sonı qıladı .
18023014	Men ushın shıg'arg'an qararın Ol aqırına shekem orınlaydı , Bunday na'rseler Onda ele ko'p .
18023015	Sonlıqtan Onın' da'rgayında hu'reyim ushadı , Bul haqqında oylasam , Onnan qorqaman .
18023016	Quday meni qoyan ju'rek qılıp qoydı , Qu'direti ku'shli Quday meni qorqınıshqa salıp qoydı .
18023017	Biraq ju'zimdi qaplag'an tas tu'nek qaran'g'ılıq ta , Menin' dawısımdı so'ndire almadı .
18024001	Ne ushın Qu'direti ku'shli Quday hu'kim ushın waqıt belgilemeydi ? Ne ushın Onı tanıg'anlar bul ku'nlerdi hesh ko'rmeydi ?
18024002	Zalımlar shegara belgilerin jıljıtıp , O'zlestirip alg'an su'riwlerin sol jaylawlarda bag'adı .
18024003	Jetimlerdin' eshegin tartıp aladı , Jesirlerdin' o'gizin kepillikke aladı .
18024004	Jarlılardı joldan quwıp shıg'aradı , U'lkedegi barlıq ka'mbag'allar bolsa , olardan jasırınıwg'a ma'jbu'r boladı .
18024005	Sonlıqtan ka'mbag'allar sho'ldegi qulanlar sıyaqlı , erte iske shıg'ıp , Balaları ushın qula du'zden awqat izleydi .
18024006	Olar azıqların basqalardın' atızlarınan toplaydı , Zalımlardın' ju'zim bag'ınan qalg'an-qutqanların terip aladı .
18024007	Tu'ndi kiyimsiz , jalan'ash o'tkeredi , Suwıqta jamılatug'ın hesh na'rsesi joq .
18024008	Tawda jawg'an jawınnan u'sti-bası sel bolıp , Baspanası bolmag'anlıqtan , jılınıw ushın jartaslarg'a tıg'ıladı .
18024009	Zalımlar jesir hayaldın' bo'pesin ko'kirek su'tinen ayıradı , Jarlının' balasın qarızı ushın tartıp aladı .
18024010	Olar kiyimsiz , jalan'ash sandalıp ju'redi , Ash qarıng'a biyday da'stelerin tasıydı .
18024011	Diywallap qorshalg'an jerde za'ytu'nnen may shıg'aradı , İskenjede ju'zim sıg'adı , biraq o'zleri sho'lden harıg'an .
18024012	Qalalarda o'lip baratırg'anlar nala shekpekte , Jaraqatlang'an janlar ja'rdem sorap , pa'riyad etpekte , Biraq , sonda da Quday olardın' jalbarınıwlarına kewil bo'lmeydi .
18024013	Nurg'a qarsı bas ko'teretug'ınlar da bar , Olar nurdın' jolın tanımas , Onın' soqpaqlarınan da ju'rmes .
18024014	Jarlı ha'm ka'mbag'aldı o'ltiriw ushın , Qanxor ku'n batqanda ayaqqa turar , Tu'nde bolsa , urlıq qılar .
18024015	Buzıqshılıq qılıwshının' ko'zi ımırt jabılıwın ku'ter , Ol : « Meni hesh kim ko'rmeydi » , — dep oylap , Ju'zin jawıp alar .
18024016	Qaran'g'ılıqta urılar u'ylerdi tonap , Al ku'ndizleri o'z u'ylerine tıg'ılıp alar , Olar nurdın' ne ekenin bilmes .
18024017	Sebebi olar ushın azan o'limdey qoyıw qaran'g'ılıq , Al tu'nektin' qorqınıshları — olardın' dostı .
18024018	Biraq onday adamlar suw betindegi ko'biktey tez joq boladı , Olardın' jer betindegi u'lesine na'let jawg'an , Hesh kim olardın' ju'zim bag'ına ayaq baspas .
18024019	Issı hawa ha'm qurg'aqshılıq qar suwların sorıp alg'anday , O'liler ma'kanı da gu'nakarlardı o'z qushag'ına aladı .
18024020	Olardı , ha'tte , qursag'ına ko'tergen ana da umıtadı , Qurtlar olardı ha'z etip jeydi , Olardı artıq hesh kim eslemeydi , Solay etip , nahaq adamlar ag'ash kibi sındırıladı .
18024021	Zalımlar perzenti joq , qaqsal hayalg'a zulımlıq qılar , Jesirge hesh jaqsılıq qılmas .
18024022	Biraq Quday O'z ku'shi menen ku'shlilerdi joq qılar , Olar bekkem ornalasıp alsa da , o'miri ushın u'miti bolmas .
18024023	Quday olarg'a qa'wipsizlik berer , olar Og'an su'yener , Biraq Qudaydın' ko'zleri olardın' jollarında .
18024024	Olar bir demge ko'terilip , keyin joq bolar , To'menletiler , basqalar kibi o'lip keter , Masaq sıyaqlı quwrap qalar » .
18024025	Solay emes pe ? Jalg'an dep , kim meni ayıplay aladı ? Kim menin' ga'plerimnin' bos ekenin ko'rsete aladı ?
18025001	Bildadtın' u'shinshi so'zi1 Sonda shuwaxlı Bildad bılay dedi :
18025002	— Qudayda biylik bar ha'm Ol aybatlı ! Ol O'zinin' biyik aspanında tınıshlıq ornatqan .
18025003	Onın' la'shkerlerin sanawg'a san jete me ? Ol jaqtılıg'ın kimnin' u'stine tu'sirmeydi ?
18025004	Sonda insan Qudaydın' aldında qalay a'dil bola aladı ? Hayal zatınan tuwılg'an qalay pa'k bola aladı ?
18025005	Ha'tte , Qudaydın' na'zerinde ay da jarıq emes , Juldızlar da pa'k emes .
18025006	Solay eken , insan Qudaydın' ko'zine qurt sıyaqlı , Adam balası ku'ye qurtı sıyaqlı ko'riner .
18026001	Ayuptın' juwabı1 Sonda Ayup bılay dep juwap berdi :
18026002	— Ah , ha'lsizge sen qalay ja'rdem berdin' ! Ku'shsizge qalay ma'det berdin' !
18026003	Aqılsızg'a qalay ma'sla'ha't berdin' ! Danalıqtı qalay teren' tu'sindire aldın' !
18026004	Bul so'zlerdi aytıwg'a sag'an kim ja'rdem berdi ? Sen arqalı so'ylegen kimnin' ruwxı ?
18026005	Suwlardın' ha'm olardag'ı tirishiliktin' astında ma'kan basqan , O'lilerdin' ruwxları titireydi .
18026006	O'liler ma'kanı Qudaydın' aldında jalan'ash , Nabıt bolıw ma'kanının' da japqıshı joq .
18026007	Quday ko'klerdin' arqa ta'repin boslıqqa jayıp qoydı , Jerdi de boslıqqa asıp qoydı .
18026008	Ol suwlardı O'z bultlarının' ishine salıp qoydı , Biraq bultlar suwlardın' awırlıg'ınan jırtılıp ketpeydi .
18026009	Ol taxttın' u'stin jawıp qoyıp , U'stine O'z bultların jaydı .
18026010	Suwlardın' betin shegaralap sızıp , Jaqtılıqtı qaran'g'ılıqtan ayırdı .
18026011	Quday abay etkende , Aspannın' su'tinleri qaltırasıp , titiresedi .
18026012	Ol O'z ku'shi menen ten'izdi tınıshlandırdı , O'z aqılı menen ten'iz aydarhası Rahabtı joq qıldı .
18026013	O'z demi menen bultlardı quwıp , aspandı ashıq qıldı , Qolları menen qashıp baratırg'an u'lken jılandı joq qıldı .
18026014	Bul Onın' islerinin' kishkene bir bo'legi g'ana , Ol haqqında esitkenlerimiz sıbırlap aytılg'anday ju'da' az . Onın' qu'diretinin' gu'rkirewin kim tu'sine aladı ?
18027001	Ayup tartısıwın dawam etip , bılay dedi :
18027002	— Huqıqımnan mahrum etken tiri Quday haqı , Janımdı ha'siretke toltırg'an Qu'direti ku'shli Quday haqı ant ishemen :
18027003	Gewdemde janım bar eken , Quday bergen dem murnımda eken ,
18027004	Awzımnan nahaq so'z shıqpaydı , Tilim jalg'an so'z aytpaydı .
18027005	Sizlerdi hesh qashan haq dep ta'n almayman , O'lgenimshe , pa'kligimnen bas tartpayman .
18027006	A'dilligimde bekkem turıp , onnan hasla ju'z burmayman , Tiri ekenmen , hu'jdanım meni ayıplamas .
18027007	Dushpanımnın' basına zalımnın' ku'ni , Qarsılasımnın' basına nahaqtın' ku'ni tu'ssin .
18027008	Sebebi Quday qudaysızdın' janın alıp , onı joq qılg'anda , Onda qanday u'mit qaladı ?
18027009	Qudaysızdın' basına apatshılıq tu'skende , Quday onın' dad salıp jılag'anın esite me ?
18027010	Ol qu'direti ku'shli Qudaydan zawıq ala ma ? Ba'rqulla Qudaydı shaqıra ala ma ?
18027011	Qudaydın' qu'direti haqqında sizlerge u'yretemen , Qu'direti ku'shli Qudaydın' niyetin sizlerden jasırmayman .
18027012	Haslında , bulardın' ha'mmesin o'zlerin'iz ko'rdin'iz , Onda nege ha'mmen'iz ma'nissiz so'zlerdi so'yley beresiz ?
18027013	Zalım adamnın' Qudaydan alatug'ın u'lesi , Qısım ko'rsetiwshinin' Qu'direti ku'shli Qudaydan alatug'ın miyrası mınaw :
18027014	Onın' balaları qanshelli ko'p bolsa da , Olar qılıshtan qırılıp ketedi , Urpaqlarının' jetkilikli tamag'ı bolmaydı .
18027015	Tiri qalg'anları kesellikten o'lip , ko'miledi , Jesir qalg'an hayalları joqlaw aytıp , jılamaydı .
18027016	Jawız adam jerdin' shan'ınday mol gu'mis jıynasa da , Ilayday mol kiyim-kenshek toplasa da ,
18027017	Onın' toplag'anların a'diller kiyedi , Ayıpsızlar gu'mislerdi bo'lisip aladı .
18027018	Jawızdın' salg'an u'yi o'rmekshinin' awınday , Gu'zetshinin' shertegindey ha'lsiz boladı .
18027019	Ol bay bolıp , uyqıg'a ketedi , biraq artıq onday bolmaydı . Ko'zin ashqanda , baylıg'ı joq bolıp shıg'adı .
18027020	Qorqınısh onı sel kibi basadı , Tu'nde du'beley ushırıp ketedi .
18027021	Shıg'ıs samalı onı ushırıp alıp ketip , Ol ko'zden g'ayıp boladı . Onı o'z ornınan sıpırıp taslaydı .
18027022	Samal ayawsız og'an taslanar , Ol samaldın' ku'shinen qashıwg'a urınadı .
18027023	Samal onın' u'stinen ku'lip , qolların shappatlap , O'z ornınan izinen ısqıradı .
18028001	Danalıq haqqında jır1 Mine , gu'mis qazıp alınatug'ın ka'nler , Altındı tazartatug'ın orınlar bar .
18028002	Temir jerden qazıp alınadı , Mıs ta tastan balqıtıp alınadı .
18028003	Ka'nshi qaran'g'ılıqqa shek qoyadı , Jer astının' uzaq shetine barıp , Tu'nek ha'm qoyıw qaran'g'ılıqtan qazılma izleydi .
18028004	Ol adam jasaytug'ın jerlerden uzaqta , Adam ayaq baspaytug'ın jerlerde qudıq qazıp , Ha'mmeden uzaqta jipke asılıp , terbelip turadı .
18028005	Jer betine kelsek , onnan azıq-awqat o'nip shıg'adı , Al jer astı bolsa , jandırılg'anday astan-kesten bolıp atır .
18028006	Onın' tasları lazurittin' ma'kanı , Topırag'ında altın bar .
18028007	Jırtqısh qus ka'nge baratug'ın jollardı bilmeydi , Sun'qardın' ko'zi og'an tu'speydi .
18028008	Jabayı haywanlar ol jerlerge ayaq baspag'an , Arıslan da ol jerlerden ju'rmegen .
18028009	Adam jartaslardı sındırıp , Tawlardı tu'p-tamırı menen qoparıp taslaydı .
18028010	Ol jartaslar arasınan jol ashadı , Ko'zleri ha'r bir bahalı na'rseni ko'redi ,
18028011	Adam da'ryalardın' sag'asın tabadı , Jasırın bolg'anlardı jaqtılıqqa shıg'aradı .
18028012	Biraq danalıqtı qayaqtan tabıwg'a boladı ? Aqıldın' ma'kanı qay jerde eken ?
18028013	Adamzat onın' qa'dirin bilmes , Tiriler a'leminen onı taba almas .
18028014	Teren' suwlar : « Ol mende emes » , — der , Ten'iz de : « Ol menin' janımda da emes » , — der .
18028015	Onı sap altıng'a satıp ala almaysan' , Qunın gu'mis penen de to'ley almaysan' .
18028016	Danalıq Ofir altını menen de , Qımbatbaha oniks ha'm lazurit penen de bahalanbas .
18028017	Ol altın menen de , kristall menen de salıstırılmas , Sap altın buyımg'a da almastırılmas .
18028018	Marjan ha'm yashmanı aytpay-aq qoyayıq , Danalıq yaqıttan da qımbat turadı .
18028019	Kush xrizoliti de og'an salıstırılmas , Sap altın menen de onın' qunı o'lshenbes .
18028020	Danalıq qaydan keledi ? Aqıldın' ma'kanı qay jerde eken ?
18028021	Ol barlıq tiri janlardın' ko'zinen jasırılg'an , Ko'ktegi quslardan da sır saqlang'an .
18028022	Nabıt bolıw ma'kanı ha'm o'lim : « Biz ol haqqında tek mısh-mısh esittik » , — deydi .
18028023	Danalıqqa baratug'ın jol Qudayg'a ayan , Onın' ma'kanın tek Ol biledi .
18028024	Sebebi Ol jerdin' shetlerine deyin ko'z salar , Ko'klerdin' astındag'ılardın' ha'mmesin ko'rer .
18028025	Ol samalg'a ku'sh berip , Suwlardın' o'lshemin belgilep bergende ,
18028026	Ol jawın ushın qarar shıg'arıp , Jıldırım ushın jol belgilegende ,
18028027	Ol danalıqtı ko'rip , onı bahaladı , Onı tekserip , tastıyıqladı .
18028028	Son'ınan adamg'a : « Haqıyqattan da , Jaratqan İyeden qorqıw — bul danalıq , Jawızlıqtan awlaq bolıw — bul aqıllılıq » , — dedi .
18029001	Ayuptın' o'tken o'mirin an'sawı1 Ayup so'zin dawam etip bılay dedi :
18029002	— Qa'ne endi , o'tken aylar , Quday meni qorg'ap-saqlag'an ku'nler qaytıp kelse edi !
18029003	Sol waqıtları Onın' shırası basım u'stinde jarqırap , Onın' nurı menen qaran'g'ılıqtı qa'wipsiz kesip o'ter edim !
18029004	Awa , o'nip-o'sken ku'nlerim , Qudaydın' doslıg'ı shatırımdı qorg'ap turg'an ku'nler qaytıp kelse edi !
18029005	Sol ku'nleri Qu'direti ku'shli Quday ele menin' menen birge bolıp , Balalarım da a'tirapımda edi .
18029006	U'yimde ag'arg'anım mol bolıp , Jartas men ushın za'ytu'n mayın da'rya qılıp ag'ızar edi .
18029007	Qala da'rwazası aldına barıp , Maydandag'ı ornıma otırmaqshı bolg'anımda ,
18029008	Jaslar meni ko'rip jol berer , Jası u'lkenler de ornınan turar edi .
18029009	Basshılar da so'ylewin toqtatıp , Qolları menen awızların basar edi .
18029010	Aqsu'yeklerdin' de dawısı so'nip , Tilleri tan'layına jabısıp qalar edi .
18029011	Meni tın'lag'anlar mag'an raxmet aytar edi , Meni ko'rgenler meni maqtar edi .
18029012	Sebebi men nala shekken jarlını da , Ja'rdemge mu'ta'j jetimdi de qutqarar edim .
18029013	O'lim to'seginde jatırg'anlar mag'an pa'tiyasın berer edi , Jesir hayallardın' ju'regi de men bergen ja'rdemnen quwanıshqa tolar edi .
18029014	A'dillikti kiyim kibi kiyip aldım , A'dalatlıq shapanım ha'm sa'llemdey edi .
18029015	Soqırg'a ko'z , Mayıpqa ayaq boldım .
18029016	Jarlılarg'a a'kelik qıldım , O'zim tanımag'an adamnın' dawın da a'dillik penen sheship berdim .
18029017	Nahaqlardın' jaqların sındırıp , Oljasın awzınan tartıp alar edim .
18029018	Sonlıqtan men bılay oylar edim : « Ku'nlerim qum kibi ko'p boladı , Men o'z oshag'ımnın' basında jan beremen ,
18029019	Sebebi men tamırı suwg'a tiyip turg'an , Shaqalarına tu'n boyı shıq tu'sip turatug'ın terek yan'lıman .
18029020	Ataq-abırayım o'se beredi , Qolımdag'ı oq jay jan'alana beredi » .
18029021	Adamlar mag'an sabırlılıq penen qulaq salıp , Ken'eslerimdi u'nsiz tın'lar edi .
18029022	Menin' so'zlerimnen keyin hesh kim ga'p qospas edi , So'zlerim olarg'a mayday jag'ar edi .
18029023	Olar meni jawındı ku'tkendey ku'ter edi , So'zlerimdi ba'ha'rdegi jawındı simirgen jer sıyaqlı simirer edi .
18029024	Olarg'a ku'lip qarasam , ko'zlerine isenbes edi , Ju'zimdegi nurdan olar jigerlener edi .
18029025	Olarg'a bas bolıp , jol ko'rsetip otırar edim , La'shkerleri arasındag'ı patsha sıyaqlı , Jılag'anlardı jubatatug'ın adam bolıp jasadım .
18030001	Ayuptın' o'zinin' xorlanıp atırg'anı haqqında aytıwı1 Mine endi , o'zimnen jası kishi bolg'anlar u'stimnen ku'lip otır . Olardın' a'kelerin su'riwimdi qorıytug'ın iytlerdin' janına qoyıwg'a da ılayıq ko'rmes edim .
18030002	Olardın' qollarındag'ı ku'shten mag'an ne payda ? Olar ku'sh-quwattan ayırılg'an .
18030003	Joqshılıq penen ashlıqtan qurıg'an , Olar tu'nde sho'lde ha'm elsiz jerlerde sho'p tamırın kemiredi .
18030004	Putalardın' tu'binen ashshı sho'pler teredi , Terektin' tamırı — olardın' awqatı .
18030005	Olar xalıq arasınan quwıp jiberilgen , Urılarg'a baqırg'anday , olardın' izinen baqıradı .
18030006	Olar saylardın' jıralarında , Jerdegi shuqırlarda ha'm jartaslardag'ı u'n'girlerde jasawg'a ma'jbu'r .
18030007	Olar putalar arasında ulısıp , Shatlı putalar astında toplanadı .
18030008	Olar aqmaq , ata-tegi belgisiz adamlardın' ulları , Olardı elden qamshılap quwıp shıqqan .
18030009	Endi bolsa , men olardın' balalarının' qosıg'ına aylandım , Olar ushın ku'lki boldım .
18030010	Olar mennen tiksinip , janıma jolamaydı , Betime tu'kiriwden de tartınbaydı .
18030011	Sebebi Quday menin' oq jayımnın' jibin bosatıp jiberip , meni jerge urg'anı ushın , Olar menin' aldımda o'zlerin jılawlay almaytug'ın boldı .
18030012	Bul ga'zzaplar menin' on' qaptalımnan hu'jim qılıp , Ayaqlarımnan shalıp , O'zlerinin' nabıt qılatug'ın jolın mag'an qarsı tayarlaydı .
18030013	Olar jolımdı tosıp , Basıma tu'setug'ın apatshılıqtı tezletedi , Olardı toqtatatug'ın hesh kim joq .
18030014	Olar omırılg'an u'lken tesikten japırılıp kirip , Topanday u'stime bastıradı .
18030015	Meni qorqınısh basqan , Abırayım samalg'a suwırılg'anday ushıp ketti , Da'wletim de bult kibi o'tip ketti .
18030016	Endi janım meni ta'rk etpekte , Qayg'ılı ku'nler meni qorshap aldı .
18030017	Tu'ni menen su'yeklerim sırqırap , Azarı tınımsız janımdı jeydi .
18030018	Quday qa'ha'r menen kiyimimnen uslap , Shapanımnın' jag'ası sıyaqlı meni qılqındıradı .
18030019	Quday meni ılayg'a ılaqtırdı , Men shan' ha'm ku'lge aylandım .
18030020	O Quday , Sag'an jalbarınaman , mag'an juwap bermeysen' , Ayaqqa tursam , mag'an tek qarap turasan' .
18030021	Mag'an rehimsiz bolıp kettin' , O'z ku'sh-quwatın' menen meni quwg'ın qılıp atırsan' .
18030022	Quyın menen meni ko'terip alıp , ılaqtırıp , Dawıldın' ishinde anda-mında zın'g'ıtasan' .
18030023	Awa , meni o'limge , Barlıq tiri jan ushın tayınlang'an u'yge alıp barajag'ın'dı bilemen .
18030024	Azap shegip , ja'rdem sorap , pa'riyad etkenge , Hesh kim qarsı qol ko'termes !
18030025	Ku'ni awır bolg'anlar ushın men jılamadım ba ? Jarlılar ushın janım ashımadı ma ?
18030026	Biraq men jaqsılıqtan u'mit qılsam , jamanlıq keldi , Jaqtılıqtı ku'tsem , tu'nek keldi .
18030027	Ju'regim astan-kesten , tınım bilmeydi , Basıma qayg'ılı ku'nler tu'sken .
18030028	Qarayıp kettim , biraq quyashtan emes , Jıyın arasında turıp , ja'rdem sorap , pa'riyad etemen .
18030029	Men sag'allardın' tuwısqanı , U'kilerdin' joldası boldım .
18030030	Terim qarayıp , tu'lep tu'spekte , Su'yeklerim ıssılıqtan ku'ymekte .
18030031	Liramnın' dawısı joqlaw aytqanlardın' , Sıbızg'ımnın' dawısı jılag'anlardın' dawısına aylandı .
18031001	Ayuptın' son'g'ı ret o'z ayıpsızlıg'ın aytıwı1 Qızlarg'a qumarlanıp qaramaw ushın , Ko'zlerim menen kelisim du'zdim .
18031002	Sebebi aspandag'ı Qudaydan alatug'ın payım ne boladı ? Joqarıdag'ı Qu'direti ku'shli Qudaydan berilgen miyrasım ne boladı ?
18031003	Ol a'dalatsızlardın' basına apat , Jawızlıq qılg'anlardın' basına ba'le jawdırmay ma ?
18031004	Ol menin' jollarımdı ko'rip , Ha'r bir adımımdı sanamay ma ?
18031005	Eger men jalg'an joldan ju'rip , Ayag'ım hiylege asıqsa ,
18031006	Quday meni tuwrı ta'rezige tartsın , Ha'm Ol menin' pa'kligimdi bilsin .
18031007	Eger ayaqlarım tuwrı joldan tayg'an , Ju'regim ko'zlerime boysıng'an , Yamasa qollarım haramlang'an bolsa ,
18031008	Onda ekken eginimnin' o'nimin basqalar jesin , Eginlerim tamırı menen suwırılıp qalsın .
18031009	Eger bir hayal arqalı ju'regim azg'ırılsa , Qon'sımnın' qapısı aldında onın' hayalın an'lıg'an bolsam ,
18031010	Onda menin' hayalım basqanın' biydayın tartsın , Basqa erkekler onın' menen jatsın .
18031011	Aqırı , bul jerkenishli jınayat , Hu'kim qılınatug'ın gu'na .
18031012	Sonday isler nabıt bolıw ma'kanına deyin jandırıp baratug'ın ot bolıp , Pu'tkil eginimdi tamırı menen ku'ydirip jiberer edi .
18031013	Eger qul ha'm shorılarım mag'an arız qılg'anda , Men olarg'a a'dalatsızlıq qılg'an bolsam ,
18031014	Onda Quday ornınan turg'anda , men ne qılaman ? Ol esap sorag'anda , Og'an ne dep juwap beremen ?
18031015	Meni anamnın' qursag'ında jaratqan , olardı da jaratpadı ma ? Bizlerge qursaqta pishim bergen bir Quday emes pe ?
18031016	Eger men jarlılardın' tilegin orınlamag'an , Jesirlerdin' u'mitin pushqa shıg'arg'an bolsam ,
18031017	Yamasa nanımdı bir o'zim jep , Jetimler menen bo'lispegen bolsam ,
18031018	Jaslıg'ımnan jetimlerge a'kelik qılıp keldim , O'mir boyı jesirlerge g'amxorlıq qıldım .
18031019	Eger kiyimi bolmag'anı ushın jan berip atırg'andı , Yamasa jamılatug'ın na'rsesiz qalg'an jarlını ko'rip ,
18031020	Olarg'a qoylarımnın' ju'ninen kiyim kiygizbegen bolsam , Olar da ju'rekten mag'an alg'ıs aytpag'an bolsa ,
18031021	Qazıxanada so'zimnin' o'tetug'ınına ko'zim jetip , Jetimge qol ko'tergen bolsam ,
18031022	Onda qollarım iynimnen julınıp tu'sip , Buwınlarınan bo'linip qalsın .
18031023	Sebebi men Qudaydan keletug'ın apattan qorqatug'ın edim , Qudaydın' ullılıg'ın bile tura , onday is qıla almas edim .
18031024	Eger altıng'a u'mit baylag'an bolsam , Yamasa sap altıng'a : « Sen — menin' u'mitimsen' » , — degen bolsam ,
18031025	Baylıg'ımnın' mollıg'ına , Ko'p na'rsege qol jetkizgenime maqtang'an bolsam ,
18031026	Jarqırap turg'an quyashqa qarap , Jımın'lag'an aydın' ju'rgenine qarap ,
18031027	Ju'regim ishtey azg'ırılıp , Qollarımdı su'yip , olarg'a qaray jayıp tabıng'an bolsam ,
18031028	Bul da hu'kimge ılayıqlı gu'na bolar edi . Sebebi men ko'ktegi Qudayg'a opasızlıq qılg'an bolar edim .
18031029	Eger dushpanımnın' jıg'ılg'anın ko'rip , su'yingen , Apatshılıqqa duwshar bolg'anın ko'rip , quwang'an bolsam ,
18031030	Olardı g'arg'aw arqalı , Awzıma gu'na islewge jol qoymadım .
18031031	Eger shatırımdag'ılar ; « Ayup bergen go'shten jep , Qarnın toyg'ızbag'an bar ma ? » — dep soramag'an bolsa ,
18031032	Hesh bir jolawshı ko'shede tu'nemes edi , Sebebi qapım olar ushın ba'rqulla ashıq edi .
18031033	Eger basqalarg'a uqsap , qılmısımdı jasırg'an , Ayıplarımdı sır saqlag'an bolsam ,
18031034	Onda men alamannan qorqqanım ushın , Urıwlaslarımnın' qıynawınan qorqqanım ushın , U'ndemey , qapıdan sırtqa shıqpag'an bolar edim .
18031035	Qa'ne , meni tın'laytug'ın birew bolsa edi ! Mine , men aytqanlarımdı tastıyıqlap , mo'rledim . Qu'direti ku'shli Quday mag'an juwap bersin ! Qa'ne endi , dushpanım ayıplawın jazıp , qolıma berse edi !
18031036	So'zsiz , onı iynimde ko'terip , Basıma tajday etip , kiyip ju'rer edim !
18031037	Men Qudayg'a atqan ha'r bir adımımnın' esabın berer edim , Xanzada kibi Og'an jaqınlasar edim .
18031038	Jerim mag'an qarsı pa'riyad etken bolsa , Onın' qarıqları da birge nala qılg'an bolsa ,
18031039	Pulın to'lemey zu'ra'a'tin alg'an bolsam , Onın' iyelerinin' o'limine sebepshi bolg'an bolsam ,
18031040	Onda biyday ornına tiken , Arpa ornına jabayı sho'pler o'sip shıqsın . Solay etip , Ayuptın' so'zi aqırına jetti .
18032001	Ayup o'z na'zerinde haq bolg'anlıqtan , u'sh dostısı onın' menen tartısıwdı toqtattı .
18032002	Biraq Ayup o'zin aqlap , Qudaydı ayıplag'anı ushın , Ram a'wladınan , Buz tiyresinen bolg'an Baraxel ulı Elihudın' Ayupqa ashıwı keldi .
18032003	Sonday-aq , Ayuptı ayıplag'anı menen , og'an jo'nli juwap qaytara almag'anı ushın , onın' u'sh dostısına da ashıwı keldi .
18032004	Elihu Ayup penen so'ylesiw ushın o'zinin' gezegin ku'tti . O'ytkeni basqalardın' jası onnan u'lkenirek edi .
18032005	Biraq sol u'sh adamnın' basqa ga'pi joqlıg'ın ko'rgende , Elihu ashıwg'a mindi . Elihudın' birinshi so'zi
18032006	Solay etip , Buz tiyresinen bolg'an Baraxel ulı Elihu so'zin baslap , bılay dedi : — Menin' jasım kishi , sizler bolsan'ız jası u'lkensizler , Sonlıqtan batına almadım , o'z bilgenimdi sizlerge aytıwg'a qorqtım .
18032007	Jası u'lkenler so'ylesin , Ko'p jasag'anlar danalıqtan sabaq bersin , dedim .
18032008	Biraq adamg'a ishindegi ruwx , Qu'direti ku'shli Qudaydın' demi aqıl beredi .
18032009	Sonlıqtan tek jası u'lkenler dana bolmaydı , Tek ko'p jasag'anlar g'ana nenin' durıs ekenin tu'sine bermeydi .
18032010	Sol sebepli : « Meni tın'lan' , Men de o'z bilgenimdi bayan eteyin » , — deymen .
18032011	Sizler so'ylegenin'izde , men ku'ttim , Sizler ne aytıwdı izlep atırg'anın'ızda , Aqıllı so'zlerin'izge qulaq tu'rdim .
18032012	Sizlerdi bar dıqqatım menen tın'ladım . Biraq hesh birin'iz Ayuptın' nahaqlıg'ın da'lilley almadın'ız , Hesh birin'iz onın' so'zlerine juwap bermedin'iz .
18032013	« Bizler dana joldı taptıq : Ayuptı adam emes , al Qudaydın' O'zi jen'sin » , — demen'ler .
18032014	Ayup so'zlerin mag'an qarsı aytpadı , Degen menen , og'an sizlerdin' so'zlerin'iz benen juwap bermegen bolar edim .
18032015	Sizler irenjip , so'z tappay otırsızlar , Aytatug'ın so'zin'iz de qalmadı .
18032016	Sizler u'ndemey , juwap bermey tura bersen'iz , Men de ku'tip tura beriwim kerek pe ?
18032017	Menin' de aytar so'zim bar , Men de o'z bilgenimdi bayan etpekshimen .
18032018	Sebebi ishim so'zlerge tolg'an , İshimdegi ruwx meni zorlamaqta .
18032019	Ju'regim ashılmag'an sharap kibi , Jan'a sharap quyılg'an mes kibi , jarılıp keteyin dep tur .
18032020	So'yleyin , janım jay tapsın , Awız ashıp , juwap bereyin .
18032021	Men hesh kimnin' bet-ju'zine qaramayman , Hesh kimge jag'ımpazlıq qılmayman .
18032022	Men jag'ımpazlıq qılıwdı bilmeymen , Bolmasa , Jaratıwshım meni da'rriw joq qılg'an bolar edi .
18033001	Endi Ayup , aytajag'ımdı tın'lap , Barlıq so'zlerime qulaq salın' !
18033002	Mine , awzımdı ashtım , So'zlerim tilimnin' ushında dizilip tur .
18033003	So'zlerim pa'k ju'regimnen shıg'adı , Tilim bilgenin ashıq aytadı .
18033004	Qudaydın' Ruwxı meni jarattı , Qu'direti ku'shli Qudaydın' demi mag'an o'mir berdi .
18033005	Qolın'ızdan kelse , mag'an juwap berin' , Aldımda turıp , da'liller keltirin' .
18033006	Qudaydın' aldında men de sizdeymen , Men de ılay bo'leginen jasalg'anman .
18033007	Sonlıqtan mennen qorqpasan'ız da boladı , Qısıwg'a alıwım sizge awır batpasın .
18033008	Ga'plerin'izdi o'z qulaqlarım menen esittim , Olar ele qulaqlarımda jan'lap tur .
18033009	Siz bılay dedin'iz : « Men pa'kpen ha'm gu'nasızban , Minsiz ha'm ayıpsızban .
18033010	Sonda da , Quday mag'an qarsı sebep izlep atır , Meni O'z dushpanı dep sanamaqta .
18033011	Ol ayaqlarıma bug'aw salıp , Jollarımdı gu'zetpekte » .
18033012	Biraq sizge aytayın : bul jerde siz nahaqsız , Sebebi Quday adamzattan ullı .
18033013	« Hesh bir so'zime juwap bermedi » , — dep turıp , Nege Onın' menen tartısıp atırsız ?
18033014	Quday ha'r qıylı jol menen so'yleydi , Al bunı adamlar an'lamaydı da .
18033015	Adamlar teren' uyqıg'a ketkende , To'seklerinde qalg'ıp ketkende , Tu'slerinde , ko'rgen ayanlarında ,
18033016	Quday olardın' qulaqların ashıp , Eskertiwleri menen olardı qorqıtadı .
18033017	Usılayınsha , Ol adamdı jaman islerinen qaytaradı , Menmenlikten saqlaydı .
18033018	Janın qa'birden , O'mirin qılıshtan qutqaradı .
18033019	Yamasa adam to'sek tartıp jatqarılıp , Su'yekleri tınımsız sırqıraw menen jazalanadı .
18033020	Sonda ol nang'a da qaray almaytug'ın bolıp qaladı , Ha'tte , en' mazalı tag'amlarg'a da ishteyi bolmaydı .
18033021	Azıp-tozıp , tek su'lderi qaladı , Ko'rinbegen su'yekleri endi anıq ko'zge taslanadı .
18033022	Onın' janı qa'birge , O'miri jan alıwshı perishtelerge jaqınlasadı .
18033023	Al eger mın' perishtenin' ishinde adamdı jaqlaytug'ın , Og'an o'zi ushın nenin' tuwrı ekenin bildiretug'ın bir perishte bar bolsa ,
18033024	Onın' miyrimi tu'sip : « Onı qa'birge tu'siwden aman saqlap qala go'r ! Men onın' qunın o'teytug'ın to'lem taptım » , — dese ,
18033025	Sonda adamnın' denesi jas balanikindey bolıp , Onın' jaslıq shag'ı qaytıp keledi .
18033026	Son'ınan adam Qudayg'a duwa etedi ha'm Quday onı qabıl etedi . Ol quwanısh penen Qudaydın' da'rgayına keledi , Quday onın' a'dilligin tikleydi .
18033027	Sonda adam adamlar aldında qosıq aytıp , bılay deydi : « Men gu'na islep , haqıyqattı burmaladım , Biraq onın' jazasın tartpadım .
18033028	Ol janımdı qa'birden qutqardı , Men jaqtı du'nyanı ko'rip turman » .
18033029	Mine , Quday bul na'rselerdin' ha'mmesin , Eki emes , u'sh emes , qayta-qayta ta'kirarlaydı .
18033030	Bunı adamnın' janın qa'birden qaytarıw , Og'an o'mirdin' nurın ko'rsetiw ushın solay isleydi .
18033031	Dıqqat qılın' , ha'y Ayup , meni tın'lan' , U'ndemen' , men so'yleyin .
18033032	Eger aytatug'ın ga'pin'iz bolsa , aytın' , Men sizin' aqlanıwın'ızdı qa'leymen .
18033033	Eger bolmasa , onda meni tın'lan' , U'ndemen' , men sizge danalıqtı u'yreteyin .
18034001	Elihudın' ekinshi so'zi1 Elihu so'zin dawam etip , bılay dedi :
18034002	— So'zlerimdi tın'lan' , ha'y danıshpanlar ! Mag'an qulaq salın' , ha'y bilimpazlar !
18034003	Sebebi awızdın' awqattın' da'min ajıratqanınday , Qulaq ta so'zlerdin' ma'nisin ayıradı .
18034004	Kelin'ler , durıs na'rseni tan'lap , Jaqsı na'rseni birgelikte anıqlap alayıq .
18034005	Mine , Ayup : « Men ayıpsızban , Biraq Quday meni huqıqımnan mahrum etti .
18034006	Meniki durıs bolsa da , jalg'anshı sanaldım , Men jazıqsız bolsam da , da'rtime em joq » , — dedi .
18034007	Ayupqa uqsag'an adam bar ma ? Ol ushın mazaq qılıw suw ishkendey na'rse !
18034008	Ol jamanlıq islewshiler menen dos tutınıp , Jawızlar menen ju'redi .
18034009	Sebebi ol bılay deydi : « Qudayg'a unaytug'ın islerdi islew , Adamg'a hesh qanday payda keltirmeydi » .
18034010	Ha'y , sanalı adamlar , meni tın'lan'lar ! Quday jawızlıq islewden awlaq , Qu'direti ku'shli Quday jamanlıq islewden awlaq !
18034011	Ol adamnın' isine say to'lem to'leydi , Ju'rgen jolına say qaytaradı .
18034012	Haqıyqattan da , Quday jamanlıq qılmaydı , Qu'direti ku'shli Quday a'dillikti burmalamaydı .
18034013	Jer u'stinen hu'kimdarlıq qılıwdı Og'an kim berdi ? Kim Onı pu'tkil du'nyag'a hu'kimdar qılıp qoydı ?
18034014	Eger Quday O'z ruwxın , Demin qaytarıp alıwdı qarar qılsa ,
18034015	Pu'tkil tiri janlar birge nabıt bolar , Adamzat ja'ne topıraqqa qaytqan bolar edi .
18034016	Aqılın'ız bolsa , mınanı tın'lan' , So'zlerime qulaq salın' .
18034017	A'dalattı jek ko'retug'ın adam hu'kimdar bola ala ma ? A'dil ha'm qu'diretli Qudaydı ayıplamaqshımısız ?
18034018	Ol patshag'a : « Sen jaramassan' » , — dep , Aqsu'yeklerge : « Sizler zalımsızlar » , — deydi .
18034019	Ol basshılarg'a jaramsaqlanbaydı , Baydı jarlıdan artıq ko'rmeydi . Sebebi olardın' ha'mmesin O'z qolları menen jaratqan .
18034020	Olar tu'n ortasında ko'zdi ashıp-jumg'ansha o'lip ketedi , Qaltıratpa tiyedi de , jan beredi . Ku'shliler de adam qolı tiymey-aq , joq qılınadı .
18034021	Qudaydın' ko'zleri adamnın' jolın gu'zetip turadı , Ol adam basqan ha'r bir adımdı ko'redi .
18034022	Jawızlıq islewshiler jasırınıw ushın , Qaran'g'ılıq ta , tu'nek te joq .
18034023	Ha'r qanday adamdı hu'kim qılıw ushın , Quday waqıt belgilewi sha'rt emes .
18034024	Ol teksermey-aq , ku'shlilerdi maydalap taslaydı , Olardın' ornına basqalardı qoyadı .
18034025	Quday olardın' islerin biledi , Sonlıqtan tu'nde olardı awdarıp taslaydı , olar joq boladı .
18034026	Olardı zalımlıg'ı ushın , Ha'mmenin' ko'z aldında jazalaydı .
18034027	Sebebi olar Qudaydın' izine ermedi , Onın' jolların itibarg'a almadı .
18034028	Olar sebepli jarlılardın' nalası Og'an jetip keldi , Azap shekkenlerdin' pa'riyadın esitti .
18034029	Eger Quday u'ndemese , kim Onı ayıplay aladı ? Eger Ol ju'zin jasırsa , kim Onı ko're aladı ? Quday ha'r bir millet ushın da , ha'r bir adam ushın da birdey .
18034030	Ol , qudaysızlardın' hu'kimdarlıq qılıp , Xalıqqa duzaq qurıwınan saqlaydı .
18034031	Qudayg'a : « Men jazamdı aldım , Artıq jamanlıq qılmayman .
18034032	Ko'rmegenimdi mag'an u'yret , Nahaqlıq qılg'an bolsam , endi islemeymen » , — deytug'ının'ız bar ma ?
18034033	So'zlerimnen ju'z burg'anın'ız ushın , Quday sizdi sıylıqlawı kerek pe ? Men emes , siz tan'lawın'ız kerek , Ne bilesiz , aytın' .
18034034	Sanalı adamlar , Meni tın'lap turg'an danalar mag'an :
18034035	« Ayup bilmegenlikten , solay so'ylep tur , Onın' ga'plerinin' ma'nisi joq » , — deydi .
18034036	Jawız adam sıyaqlı so'ylegeni ushın , Ayup , siz aqırına deyin sınalsan'ız edi !
18034037	Sebebi siz gu'nan'ızg'a qozg'alan'dı da qostın'ız , Aramızda qol shappatlap , Qudayg'a qarsı ga'pti balalattın'ız .
18035001	Elihudın' u'shinshi so'zi1 Elihu so'zin bılay dawam etti :
18035002	— Ayup , siz : « Qudaydın' aldında haqpan » , — deysiz . Usı durıs dep oylaysız ba ?
18035003	Ja'ne de : « Mende qanday artıqmashlıq bar ? Gu'na islemew arqalı men nege eristim ? » — dep soraysız .
18035004	Men sizge ha'm dosların'ızg'a juwap beremen .
18035005	Ko'klerge ko'z jiberip , qaran'lar , Bultlarg'a ko'z jiberin' , olar sizlerden biyik .
18035006	Eger gu'na islesen'iz , bunnan Qudayg'a qanday zıyan keledi ? Eger qılmısın'ız ko'beyse , Og'an qanday ta'siri bar ?
18035007	Eger a'dil bolsan'ız , bunnan Qudayg'a ne payda ? Yamasa Ol sizlerdin' qolın'ızdan ne aladı ?
18035008	Jawızlıg'ın'ız o'zlerin'izge uqsag'an adamlarg'a zıyan keltiredi . Al a'dilligin'iz bolsa , tek adam balası ushın ta'sir etedi .
18035009	Eziwshiliktin' ha'dden tıs ko'pliginen adamlar pa'riyad etedi , Ku'shlilerdin' qolınan qutqarıwdı sorap , jalbarınadı .
18035010	Biraq hesh kim : « Tu'nde qosıqlar inam etken , Menin' Jaratıwshım — Quday qayda eken ?
18035011	Ol bizlerge jer betindegi haywanlarg'a qarag'anda ko'birek u'yretken , Bizlerdi ko'ktegi quslardan aqıllıraq etip jaratqan » , — demeydi .
18035012	Jawız adamlardın' menmenligi sebepli , Adamlar pa'riyad etedi , biraq Quday juwap bermeydi .
18035013	Awa , Quday bos so'zlerge qulaq salmaydı , Qu'direti ku'shli Quday onı itibarg'a almaydı .
18035014	Ayup , siz : « Onı ko'rip turg'an joqpan » , — deysiz , Biraq dawa-arzın'ız Onın' aldında . Onı ku'te turın' !
18035015	Endi siz : « Ol qa'ha'rlenip , jaza bermedi , Qılmıs iske de kewil bo'lmeydi » , — deysiz .
18035016	Usılayınsha , siz mıljın' ga'plerdi aytasız , Hesh na'rse bilmey turıp , ga'pti ko'beytip atırsız .
18036001	Elihudın' en' keyingi so'zi1 Elihu so'zin dawam etip , ja'ne bılay dedi :
18036002	— Biraz sabır qılın'lar , men sizlerge ko'rseteyin , Ele Quday ushın aytatug'ın so'zlerim bar .
18036003	Men bilimimdi tu'rli dereklerden topladım , Jaratıwshımnın' a'dilligin da'lillep bereyin .
18036004	Shınında , so'zlerim de jalg'an emes , Qarsın'ızda bilimi jetik bir adam tur .
18036005	A'lbette , Quday qu'diretli , Biraq Ol hesh kimdi pa's ko'rmeydi , Onın' qu'direti de , danalıg'ı da sheksiz .
18036006	Ol zalımlardın' jasay beriwine jol qoymaydı , Al jarlılarg'a a'dalatlıq qıladı .
18036007	Ol a'dillerden ko'zlerin ayırmaydı , Olardı patshalar sıyaqlı taxtqa otırg'ızıp , Ma'n'gige ma'rtebeli qıladı .
18036008	Eger a'diller shınjır menen baylang'an , Azap duzag'ına tu'sirilgen bolsa ,
18036009	Onda Quday olardın' gu'naların , Menmensip islegen qılmısların o'zlerine ko'rsetedi .
18036010	Ta'lim alsın dep , olardın' qulaqların ashadı , Ha'm jawızlıqtan bas tartıwdı buyıradı .
18036011	Eger olar Qudayg'a boysınıp , Og'an xızmet etse , Onda olardın' qalg'an ku'nleri baxıtqa , Jılları shadlıqqa tolı boladı .
18036012	Al eger olar Qudayg'a boysınbasa , qılıshtan o'tkerilip , Bilim almastan , o'lip ketedi .
18036013	Qudaysızlardın' ishi g'a'zepke tolı boladı , Quday olardı kisenlese de , ja'rdem soramaydı .
18036014	Olar jaslay o'ledi , O'miri shermendelik penen ayaqlanadı .
18036015	Quday qıynalg'anlardı shekken azapları arqalı qutqaradı , Mashqalalarg'a duwshar etiw arqalı O'zin tın'laytug'ın qıladı .
18036016	Ol sizdi de da'rtten azat etip , Qa'wipsiz , sheklenbegen ken'islikke alıp shıg'ar , Dasturxanın'ızdı la'zzetli tag'amlarg'a toltırar edi .
18036017	Biraq siz zalımlar alatug'ın jazanı tolıq alg'ansız , Hu'kim ha'm a'dalat jag'an'ızg'a asılıp alg'an .
18036018	G'a'zepleniwden saqlan' , baylıq sizdi azg'ırmasın , Mol para da sizdi joldan urmasın .
18036019	Baylıg'ın'ız , ku'sh-qu'diretin'iz , Sizdi da'rtten qutqara ala ma ?
18036020	Sonlıqtan xalıqlar o'z ornınan , Joq qılınatug'ın tu'ndi an'saman' .
18036021	Jawızlıqqa ju'z burıwdan saq bolın' , Siz apattan go're , gu'nanı tan'lag'an ko'rinesiz . Elihudın' Ayupqa Qudaydın' qu'diretin esletiwi
18036022	— Bilip qoyın'ız , Qudaydın' qu'direti ullı , Ol kibi ta'lim beretug'ın ustaz bar ma ?
18036023	Kim Og'an ju'retug'ın jolın belgilep beredi ? Yamasa kim Og'an : « Mına isin' nadurıs » , — dep ayta aladı ?
18036024	Qudaydın' islerin alg'ıslawdı umıtpa , Adamlar sol haqqında ta'riyiplew qosıqların aytadı .
18036025	Barlıq adamlar Onın' islerine tan' qalıp , Ha'r bir adam olarg'a uzaqtan qaraydı .
18036026	Awa , Quday ullı , bizler Onı tu'sine almaymız , Onın' o'mir jıllarının' sanı da aqılg'a sıymaydı .
18036027	Ol suw puwların ko'terip alıp , Olardı jawın tamshılarına aylandıradı .
18036028	Bultlar suw tamshıların to'gedi , Ol adamlardın' u'stine no'ser bolıp quyadı .
18036029	Bultlardın' qalay jayılatug'ının , Onın' shatırınan shıqqan gu'ldirmamanın' qalay gu'rkireytug'ının kim tu'sine aladı ?
18036030	Quday ko'kte shaqmag'ın shaqtırg'anda , Onı ten'izdin' tu'binen ko'riwge boladı .
18036031	Quday xalıqlarg'a usılay biylik ju'rgizip , Mol azıq-awqat beredi .
18036032	Ol shaqmaqtı O'z qollarında saqlap , Nıshang'a barıp tiyiwge buyrıq beredi .
18036033	Gu'rkirew dawıldan xabar beredi , Ha'tte , mallar da dawıldın' bolatug'ının sezedi .
18037001	Bunnan ju'regim dirildep , Qanasınan shıg'ıp keteyin deydi .
18037002	Tın'lan'lar ! Onın' gu'rkiregen dawısına , Awzınan shıqqan sestine qulaq tu'rin'ler !
18037003	Ol pu'tkil aspan astı boylap shaqmaq shaqtıradı , Shaqmaqtın' jaltıldısı jerdin' to'rt ta'repine jetip baradı .
18037004	Bunnan keyin , Qudaydın' dawısı gu'rkirep shıg'adı , Ol a'jayıp dawısı menen gu'rkireydi , Onın' dawısı esitilgende , u'zliksiz shaqmaq shag'adı .
18037005	Qudaydın' dawısı a'jayıp ta'rizde gu'rkireydi , Ol bizlerdin' aqılımız jetpeytug'ın ullı islerdi isleydi .
18037006	Ol qarg'a : « Jerge jaw ! » , — deydi . Al no'ser jawıng'a : « No'ser bolıp quy ! » , — deydi .
18037007	Sonda ha'r bir adam isin toqtatadı , Barlıq adamlar bulardın' Onın' isi ekenin biledi .
18037008	Jabayı haywanlar o'z inlerine kirip , Uyaların panalaydı .
18037009	Dawıl o'z ma'kanınan shıg'ıp , Ku'shli samal ayaz alıp keledi .
18037010	Qudaydın' deminen muz payda boladı , Sheksiz suwlar muzlap qaladı .
18037011	Qoyıw bultlardı ıg'al menen toydıradı , Olar arqalı shaqmag'ın shaqtıradı .
18037012	Bultlar Onın' basqarıwında aylanıp ju'redi , Pu'tkil jer betin aylanadı , Bulardın' ha'mmesin Quday o'zlerine buyırg'anı ushın isleydi .
18037013	Ol geyde adamlardı jazalaw ushın , Al geyde jer ju'zin suwg'arıp , Su'yispenshiligin ko'rsetiw ushın jawın jawdıradı .
18037014	Ayup , mınalardı tın'lan' , Toqtap , Qudaydın' ullı isleri haqqında oylap ko'rin' .
18037015	Qudaydın' bultlardı qalay basqaratug'ının , O'z bultlarınan shaqmaqtı qalay shaqtıratug'ının bilesiz be ?
18037016	Bultlardın' aspanda qalay qalqıp ju'retug'ının , Bilimi jetik Qudaydın' ka'ramatlı islerin bilesiz be ?
18037017	Qubla samalı esip , jer beti quwrap qalg'anda , Kiyimlerin'iz sizdi terletkende ,
18037018	Qola ayna sıyaqlı qattı aspandı , Siz de Quday sıyaqlı jayıp jibere alasız ba ?
18037019	Qudayg'a ne aytıwımız kerekligin bizlerge u'yretin' , Qaran'g'ılıqta bolg'anlıg'ımız sebepli , biz isimizdi qorg'ay almaymız .
18037020	Menin' so'ylespekshi bolg'anım tuwralı Og'an birew xabarlay ma ? Kim o'zinin' nabıt bolıwın qa'leydi ?
18037021	Samal esip , aspandag'ı bultlardı serpip taslag'anda , Jarqırag'an ku'n nurına hesh kim qaray almaydı .
18037022	Quday arqadan altın nur taratıp kelmekte , Ol a'jayıp saltanatqa bo'lengen .
18037023	Bizler Qu'direti ku'shli Qudayg'a jete almaymız , Onın' qu'direti ha'm a'dilligi ullı , A'dalatlıg'ı sheksiz , Ol hesh nahaqlıq qılmaydı .
18037024	Sonlıqtan , ha'y adamlar ! Onnan qorqın'lar ! O'zin dana dep bilgenlerge Ol itibar bermeydi .
18038001	Jaratqan İyenin' Ayup penen so'ylesiw ushın keliwi1 Sonnan keyin , Jaratqan İye quyın ishinen Ayupqa bılay dedi :
18038002	— Bilimsiz so'zlerin' menen , Danalıq sheshimlerime gu'man keltiretug'ınday , sen kim bolıpsan' ?
18038003	Erkek kibi belin'di bekkem buw , Men sorayman , sen juwap ber .
18038004	Men jerdin' negizin ornatqanda , sen qay jerde edin' ? Biletug'ın bolsan' , mag'an ayt .
18038005	Onın' o'lshemin belgilegen kim ? Onın' u'stinen jip tartqan kim ? Sen onı bilesen'-g'o !
18038006	Jerdin' tiykarları nenin' u'stine qoyılg'an ? Onın' irgetasın qoyg'an kim ?
18038007	Sol waqıtta tan' juldızları birge qosıq aytıp , İla'hiy barlıqlar quwanısh penen qıshqırısqan edi .
18038008	Ten'iz jer tu'binen atılıp shıqqanda , Og'an qapılar qoyıp , bo'get basqan kim edi ?
18038009	Men og'an bultlardı kiyim , Qara tu'nekti jo'rgek qıldım .
18038010	Shegaralar belgilep , Ten'izge ta'mbilengen qapılar qoydım .
18038011	Son'ınan og'an : « Mına jerge deyin kelesen' , onnan o'tpeysen' , Senin' o'rko'kirek tolqınların' usı jerde toqtaydı » , — dedim .
18038012	Sen o'mirin'de bir ma'rte bolsa da , tan'g'a buyrıq berdin' be ? Yamasa tan' shug'lasına ornın belgilep berdin' be ?
18038013	Og'an jerdin' tu'p-tu'pkirlerine jetip barıp , Zalımlardı jasırıng'an jerinen silkip shıg'arıwdı buyırdın' ba ?
18038014	Jer ju'zi ılayg'a mo'r basılg'anday bolıp , o'zgeredi , Kiyim kiygendey bolıp bezenedi .
18038015	Zalımlar ku'n nurınan mahrum etiledi , Ko'terilgen qolları sındırıladı .
18038016	Sen ten'izdin' suw ko'zlerine tu'sip ko'rdin' be ? Yamasa ten'iz tu'bin izertlep ko'rdin' be ?
18038017	Sag'an o'liler ma'kanının' da'rwazaları ko'rsetilip pe edi ? Yamasa qara tu'nektin' da'rwazaların ko'rip pe edin' ?
18038018	Jer ken'isligin tu'sindin' be ? Eger bulardın' ha'mmesin bilgen bolsan' , onda tu'sindir !
18038019	Nurdın' ma'kanına alıp baratug'ın jol qayda ? Al qaran'g'ılıqtın' ma'kanı qay jerde ?
18038020	Olardı o'z ornına qaytara alasan' ba ? Olardın' u'yine baratug'ın joldı bilesen' be ?
18038021	Awa , sen bilesen' ! Sebebi sen olardan burın tuwılg'ansan' ! Ju'da' uzaq o'mir ko'rip atırsan' !
18038022	Sen qar saqlanatug'ın jerge kirdin' be ? Yamasa burshaq saqlanatug'ın jerdi ko'rdin' be ?
18038023	Men olardı apat ku'nleri ushın , Urıs ha'm sawash ku'nleri ushın saqlap qoyıppan .
18038024	Jaqtılıqtın' qay jerden kelip , Shıg'ıs samalının' qay jerden baslanatug'ının bilesen' be ?
18038025	Kim no'ser jawın ushın arna , Jıldırım ushın jol ashtı ?
18038026	Adam jasamaytug'ın jerlerge , Bos qalg'an sho'llerge jawın jawdıratug'ın kim ?
18038027	Kereksiz quw sho'ldi suwg'a qandırıp , Ol jerlerge sho'pler o'siretug'ın kim ?
18038028	Jawınnın' a'kesi bar ma ? Shıq tamshıların du'nyag'a keltirgen kim ?
18038029	Muz kimnin' qursag'ınan shıqtı ? Aspannan tu'sken qırawdı kim tuwdı ?
18038030	Suwlar tastay bolıp qatıp qaladı , Ten'izdin' beti muzlap qaladı .
18038031	Aspan ortasındag'ı juldızlar toparının' shınjırların baylay alasan' ba ? Yamasa olardın' jiplerin sheshe alasan' ba ?
18038032	Juldızlar toparın o'z waqtında shıg'ara alasan' ba ? Yamasa arqadag'ı juldızlar toparın balaları menen birge jeteley alasan' ba ?
18038033	Sen aspang'a tiyisli qag'ıydalardı bilesen' be ? Yamasa sol nızamlardı jer betinde ornata alasan' ba ?
18038034	U'stime no'ser jawın jawsın dep , Bultlarg'a baqırıp , buyrıq bere alasan' ba ?
18038035	Shaqmaqlarg'a shag'ıwdı buyıra alasan' ba ? Olar sag'an : « Bizler senin' xızmetin'demiz » , — der me eken ?
18038036	Ju'rekke danalıq , Aqılg'a tu'sinik bergen kim ?
18038037	Bultlardı sanawg'a kimnin' danalıg'ı jetedi ? Kim aspandag'ı suw meslerin awdarıp taslay aladı ?
18038038	Sonda shan' ılayg'a aylanıp , Kesekler bir-birine jabısadı .
18038039	Jas arıslanlar uyasında jasırınıp , Urg'ashı arıslan olja an'lıp , puta astında jatırg'anda , Sen urg'ashı arıslang'a olja tutıp bere alasan' ba ? Yamasa jas arıslanlardın' qarnın toydıra alasan' ba ?
18038040	
18038041	Quzg'ınnın' balaları ashlıqtan qan'g'ıp ju'rip , Qudayg'a jalıng'anda , Olardı azıq penen ta'miyinleytug'ın kim ?
18039001	Sen taw eshkisinin' qashan tuwatug'ının bilesen' be ? Yamasa suwınnın' balalag'anına qarap turg'anbısan' ?
18039002	Olardın' qansha ay buwaz bolıp ju'retug'ının bilesen' be ? Olardın' balalaytug'ın waqtın she ?
18039003	Olar tolg'atqanda , ju'resine otırıp , Balasın du'nyag'a keltiredi .
18039004	Olardın' balaları ashıq jaylawlarda o'sip , ku'shke toladı , Keyin ketip , qaytıp kelmeydi .
18039005	Qulang'a erkinlik bergen kim ? Jabayı eshektin' arqanın sheship taslag'an kim ?
18039006	Men sho'l dalanı og'an u'y , Shorlı jerlerdi ma'kan qılıp berdim .
18039007	Ol qaladag'ı shawqım-su'ren u'stinen ku'ledi , Mal aydawshının' baqırısın esitpeydi .
18039008	Ol otlaw ushın tawlardı sharlap , O'zine ko'k jaylaw izleydi .
18039009	Jabayı o'giz sag'an xızmet etiwge ırazı bolıp , Senin' qoran'dag'ı aqırın'nın' janında tu'ner me eken ?
18039010	Jerin'di aydatıw ushın , Onı ju'wenlep , gu'ndege qosa alasan' ba ?
18039011	Ku'shli dep , og'an isene alasan' ba ? Awır islerin'di og'an tapsıra alasan' ba ?
18039012	Jabayı o'gizdin' eginin'di tasıp , Qırmanın'a alıp keletug'ınına isenesen' be ?
18039013	Tu'yequs qanatların ga'rdiyip qaqsa da , Ol la'ylektin' qanat ha'm pa'rine jetpeydi .
18039014	Tu'yequs ma'yeklerin jerge qaldırıp ketedi , Al qum olardı jılıtadı .
18039015	Ma'yekler ayaq astında qalıp , eziledi , Jabayı haywan olardı basıp ketpey me , bunı hesh oylamaydı .
18039016	Tu'yequs o'z balalarına basqaniki sıyaqlı qatal , Miynetinin' ku'yip ketiwinen qa'weterlenbeydi .
18039017	O'ytkeni Men onı danalıqtan mahrum etkenmen , Og'an aqıl da bermegenmen .
18039018	Biraq tu'yequs qanat jayıp juwırg'anda , At ha'm shabandozdı izde qaldırıp , u'stinen ku'ledi .
18039019	Atqa ku'sh bergen , Onın' jelkesine jal o'sirgen ,
18039020	Onı shegirtke kibi sekiretug'ın qılg'an sen be edin' ? Onın' pısqırıp kisnegeninin' o'zi qorqınıshlı .
18039021	At tuyaqları menen jer tepsinip , o'z ku'shine quwanıp , Dushpannın' u'stine qaray shabadı .
18039022	Ol qorqınısh u'stinen ku'lip qarap , hesh na'rseden seskenbeydi , Qılıshtan da qaymıqpaydı .
18039023	Oq salıng'an qap u'stinde shın'g'ırlaydı , Nayza ha'm semser jaltıldaydı .
18039024	G'a'zep penen reyimsiz jerdi tepkilep , Ka'rnay sestin esitkende , bir jerde turmaydı ,
18039025	Ka'rnay shertilgen sayın kisnep , Sawashtın' iyisin alıstan sezedi , Sa'rka'rdalardın' shawqım-su'renlerin esitedi .
18039026	Qarshıg'anın' qublag'a qaray qanat jayıp , Biyiklep ushatug'ını senin' danalıg'ın'nın' arqası ma ?
18039027	Bu'rkit senin' buyrıg'ın' menen ko'terilip ushıp , Biyiklikke uya sala ma ?
18039028	Ol jartaslar u'stine ma'kan basıp , sol jerde jasaydı , Jartastın' usha bası — onın' qorg'anı .
18039029	Ol sol jerde turıp , an' awlaydı , Onın' ko'zleri oljasın uzaqtan ko'redi .
18039030	Palapanları qan sorıydı , O'lik qay jerde bolsa , ol da sol jerde boladı .
18040001	Jaratqan İye so'zin dawam etip , Ayupqa bılay dedi :
18040002	— Qu'direti ku'shli Quday menen tartısıp atırg'an adam endi Onı jolg'a salmaqshı ma ? Qudaydı ayıplap atırg'an adam juwap bersin .
18040003	Sonda Ayup Jaratqan İyege bılay dep juwap berdi :
18040004	— Men sanda joq bir adamman , Sag'an ne dep juwap bereyin ? Endi awzıma bek bolaman .
18040005	Bir ret so'yledim , biraq juwap bere almadım , Ekinshi ret so'yledim , biraq artıq so'ylemeymen .
18040006	Jaratqan İye quyın ishinen Ayupqa ja'ne bılay dedi :
18040007	— Erkek kibi belin'di bekkem buw , Men sorayman , sen juwap ber .
18040008	Sen Meni a'dalatsızlıqta ayıplamaqshımısan' ? O'zin'di aqlaw ushın meni qaralamaqshımısan' ?
18040009	Sende Qudaydın' , yag'nıy Menin' qu'diretimdey qu'diret bar ma ? Dawısın' Meniki sıyaqlı gu'rkirey ala ma ?
18040010	Eger solay bolsa , onda o'zin'di dan'q ha'm ba'lent ma'rtebe menen beze , Ullılıq ha'm saltanatqa bo'len .
18040011	G'a'zebin'di to'gip , shash , Ta'kabbirlerge ko'z salıp , olardı boysındır .
18040012	Ta'kabbirlerge na'zer salıp , olardı diz sho'ktir . Jawızlardı turg'an jerinde mıljalap tasla .
18040013	Olardın' ha'mmesin birge topıraqqa ko'm , Ju'zin kepinge orap , qaran'g'ı du'nyag'a baylap qoy .
18040014	Sonda on' qolın'nın' seni qutqarg'anın , Men de moynıma alayın .
18040015	Mına begemotqa qara , Seni jaratqanım sıyaqlı , onı da Men jarattım . Ol o'giz sıyaqlı sho'p jeydi .
18040016	Onın' belinde ne degen ku'shi bar , Qarnındag'ı bulshıq etleri qanday bekkem !
18040017	Onın' quyrıg'ı kedr ag'ashı sıyaqlı mıqlı , Jambasındag'ı sin'irleri o'rim-o'rim .
18040018	Su'yekleri qola trubalarg'a , Qabırg'aları temir baqanlarg'a uqsaydı .
18040019	Begemot Menin' jaratqanlarım ishindegi en' a'jayıbı , Jaratqannın' O'zi g'ana og'an qılısh ko'tere aladı .
18040020	Tawlar og'an azıq beredi , Ol jerde barlıq jabayı haywanlar oynaqlap ju'redi .
18040021	Begemot lotos japırag'ı astında , Batpaqlıqta o'sken qamıslar arasında jatadı .
18040022	Lotos japıraqları og'an ko'len'ke tu'sirip , O'zen boyındag'ı tallar onı orap turadı .
18040023	Da'rya burqasınlap aqsa da , ol qorqpaydı , İordan tasıp , awzına kelse de , og'an ta'sir etpeydi .
18040024	Kim onı ko'zine tu'spey , tuta aladı ? Kim onın' murnınan ilmek o'tkere aladı ?
18041001	Al Liwatandı she , balıq uslaytug'ın qarmaq penen uslap , Tilin jip penen baylay alasan' ba ?
18041002	Onın' murnınan jip o'tkizip , Jag'ına qarmaq ildire alasan' ba ?
18041003	Ol sag'an qayta-qayta jalınıp-jalbarınıp , Senin' menen jıllı so'yleser me eken ?
18041004	Sag'an ma'n'gige qul bolıw ushın , Senin' menen kelisim du'zer me eken ?
18041005	Qus penen oynag'an sıyaqlı , onın' menen oynay alasan' ba ? Yamasa ermek qılıwı ushın , qızların'a onı baylap bere alasan' ba ?
18041006	Balıqshılar onın' ushın sawdalasa ma ? Sawdagerler onı o'z-ara bo'lisip ala ma ?
18041007	Onın' terisin nayza menen , Basın balıqshının' shanıshqısı menen tese alasan' ba ?
18041008	Qolın'dı og'an tiygizip ko'r , Ekinshi ma'rte tiygizbeytug'ın bolasan' , Bul sawashtı da hesh qashan umıtpaytug'ın bolasan' .
18041009	Liwatandı tutıwg'a u'mit etiw paydasız , Onın' qarası ko'riniwden-aq , qorqınıshtan adamnın' ju'regi jarıladı .
18041010	Onı qozg'awg'a hesh kimnin' batılı barmaydı . Solay eken , onda kim Menin' aldımda tura aladı ?
18041011	Og'an qarızdar bolıp qalatug'ınday , kim Mag'an bir na'rse berdi eken ? Aspan astındag'ı ha'mme na'rse — Meniki .
18041012	Men Liwatannın' dene ag'zaları , Ullı ku'shi ha'm a'jayıp denesi haqqında aytıp bereyin .
18041013	Kim onın' terisin sılıp ala aladı ? Kim onın' eki qabat sawıtın tesip zaqımlay aladı ?
18041014	Kim onın' awzın ashıp ko're aladı ? Onın' awzındag'ı tisleri qorqınıshlı .
18041015	Arqası qatar-qatar qalqannan islengen , Olar mo'r basılg'anday etip , bir-birine tıg'ız bekkemlengen .
18041016	Olardın' bir-birine jaqın jaylasqanı sonshelli , Arasınan hawa da o'tpeydi .
18041017	Olar bir-birine tıg'ızlanıp , jabıstırılg'an , Olardı ajıratıw mu'mkin emes .
18041018	Liwatan tu'shkirgende , ot shashadı , Onın' ko'zleri tan' nurı sıyaqlı jaynap turadı .
18041019	Awzınan jalın lawlap , Ot ushqınları shashıraydı .
18041020	Murnınan shıqqan tu'tin , Janıp turg'an qamıs u'stinde qaynap turg'an qazannın' puwına uqsaydı .
18041021	Demi ko'mirdi alıstıradı , Awzınan jalın shashadı .
18041022	Onın' ku'shi moynında , Onın' aldında qorqınısh oyıng'a tu'sedi .
18041023	Etinin' qabatları bir-birine bekkem jabısqan , Quymag'a uqsaydı , hesh terbelmeydi .
18041024	Ju'regi tastay , Digirmannın' astıng'ı tasınday qattı .
18041025	Ol ornınan turg'anda , ku'shlilerdin' de hu'reyi ushadı , Qorqınıshtan artqa sheginedi .
18041026	Onı qılısh ta kespeydi , Og'an nayza da , qanjar da , oq ta o'tpeydi .
18041027	Temir og'an saban kibi , Qola shirigen terek kibi ko'rinedi .
18041028	Atılg'an oqlar onı qashıwg'a ma'jbu'rley almaydı , Saqpannan atılg'an tas ol ushın qawıqtay na'rse .
18041029	Shoqmar menen urg'an og'an saban menen urg'anday , O'zine ılaqtırılg'an semserlerdin' sestine ku'ledi .
18041030	Denesinin' astıng'ı ten'geleri gu'zenin' o'tkir sınıqlarına uqsaydı , Ilaydın' u'stinde jatsa , tu'yek aydalg'anday iz qaldıradı .
18041031	Tu'psiz teren' iyirimdi ol qazan kibi qaynatadı , Ten'izdi qaynap turg'an may kibi tastıradı .
18041032	Ol izinde nurlı iz qaldıradı , Ko'rgenler ten'izdin' aq shashı bar dep oylaydı .
18041033	Jer betinde onın' ten'i-tayı joq , Ol qorqınıshtı bilmeytug'ın etip jaratılg'an .
18041034	Ol barlıq ta'kabbirlerge pa's na'zer menen qaraydı , Ha'm barlıq menmenlerdin' patshası .
18042001	Ayuptın' ta'wbe etiwi1 Sonda Ayup Jaratqan İyege bılay dep juwap berdi :
18042002	— Men bilemen , Senin' qolın'nan ha'mme na'rse keledi , Niyetin'e kesent etiw de mu'mkin emes .
18042003	Sen : « Bilimsizlik penen Menin' qararımdı qaralap atırg'an mına adam kim o'zi ? » — dep sorag'an edin' . Awa , men o'zim tu'sinbegen na'rseler haqqında , Hasla tu'siniwge aqılım jetpeytug'ın ullı isler haqqında so'yledim .
18042004	Sen ja'ne : « Sen dıqqat penen tın'la , Men so'yleyin , Men sorayın , sen juwap ber » , — degen edin' .
18042005	Burın men Sen tuwralı tek qulaqlarım menen esitken edim , Al ha'zir Seni o'z ko'zlerim menen ko'rip turman .
18042006	Sonlıqtan burıng'ı aytqanlarıma o'kinip , Ta'wbe qılıp , topıraq penen ku'lde otırman . Jaratqan İyenin' qararı
18042007	Jaratqan İye Ayup penen so'ylesip bolg'annan son' , temanlı Elifazg'a til qatıp , bılay dedi : « Menin' sag'an ha'm senin' eki dostın'a qa'ha'rim keldi . Sebebi sizler Men tuwralı qulım Ayup sıyaqlı durıs so'ylemedin'ler .
18042008	Endi jeti bug'a ha'm jeti qoshqar alıp , qulım Ayupqa barın'lar ha'm o'zlerin'iz ushın jandırılatug'ın qurbanlıq usının'lar . Qulım Ayup sizler ushın duwa etedi . Men onın' duwasın qabıl etemen ha'm aqmaqlıg'ın'ız ushın sizlerdi jazalamayman . Sizler Men tuwralı qulım Ayup sıyaqlı durıs so'ylemedin'ler » .
18042009	Solay etip , temanlı Elifaz , shuwaxlı Bildad ha'm naamalı Sofar Jaratqan İyenin' aytqanların orınladı . Jaratqan İye de Ayuptın' duwasın qabıl etti . Qudaydın' Ayuptı qayta jarılqawı
18042010	Ayup dosları ushın duwa etkennen son' , Jaratqan İye onın' hal-jag'dayın burıng'ı qa'lpine keltirip , burın bolg'an na'rselerinin' ha'mmesin eki ese qılıp qaytarıp berdi .
18042011	Ayuptın' ag'a-inileri , apa-qarındasları ha'm onı burın tanıg'annın' ha'mmesi onın' u'yine kelip , Ayup penen birge awqatlandı . Olar Jaratqan İyenin' basına salg'an barlıq sınaqları ushın Ayupqa kewil ayttı ha'm ta'selle berdi . Olardın' ha'r biri Ayupqa bir ten'ge gu'mis ha'm bir altın sırg'adan sıyg'a berdi .
18042012	Jaratqan İye Ayuptın' son'g'ı ku'nlerin burıng'ısınan da beter jarılqadı . Endi onda on to'rt mın' qoy , altı mın' tu'ye , bir mın' jup o'giz ha'm mın' urg'ashı eshek boldı .
18042013	Ja'ne de , Ayuptın' jeti ul ha'm u'sh qızı boldı .
18042014	Ol birinshi qızına Emima , ekinshisine Kesia , u'shinshisine Keren-Happux dep at qoydı .
18042015	U'lkenin' hesh bir jerinde Ayuptın' qızlarınday sulıw qızlar bolmadı . A'kesi Ayup qızlarına ag'a-inileri menen birdey miyras ajıratıp , enshige berdi .
18042016	Bunnan keyin , Ayup ja'ne bir ju'z qırq jıl jasap , to'rt a'wlad ko'rdi .
18042017	So'ytip , Ayup uzaq ha'm mazmunlı o'mir su'rip , du'nyadan ko'z jumdı .
19001001	Qanday baxıtlı mınaday adam : Napa'klerdin' ma'sla'ha'ti menen ju'rmeytug'ın , Gu'nakarlardın' jolına ayaq baspaytug'ın , Mazaq etiwshilerdin' arasında otırmaytug'ın .
19001002	Al ol Jaratqan İyenin' nızamınan ra'ha'tlener , Ku'ni-tu'ni usı ta'lim u'stinde oy juwırtar .
19001003	Ol ag'ın suw boyına egilgen miywe ag'ashqa megzer , Miywesin o'z ma'wsiminde berer , Japıraqları quwrap qalmas , Ol ne islese de , tabısqa eriser .
19001004	Al napa'kler bolsa bunday emes , Olar samal ushırg'an qawıqqa uqsar .
19001005	Sonın' ushın a'dillik bolg'an jerde napa'kler tura almas , Haqlardın' ja'miyetinde gu'nakarlarg'a orın bolmas .
19001006	Jaratqan İye haqlardın' jolın gu'zeter , Al nahaqlardın' jolı o'limge jetekler .
19002001	Ne ushın ko'terilis qıladı milletler ? Nege biyhuda jobalar du'zedi xalıqlar ?
19002002	Jaratqan İyege ha'm Onın' maylag'an patshasına , Qarsı sap tartıp turar jer ju'zindegi patshalar , Til biriktirip , bılay deydi hu'kimdarlar :
19002003	« Sındırayıq olardın' salg'an kisenlerin , Ilaqtırayıq moynımızdag'ı bug'awların » .
19002004	Ko'kte otırg'an Jaratqan İye bolsa , Olardı masqaralap , u'stinen ku'ler .
19002005	Keyin Ol ashıwlanıp , olardı eskerter , G'a'zebi menen qorqınıshqa salıp , bılay der :
19002006	« Men muxaddes tawım bolg'an Siyong'a , O'zimnin' patshamdı otırg'ızdım » .
19002007	Jaratqan İyenin' qararın ja'riya qılaman : Ol mag'an bılay dedi : « Sen Menin' ulımsan' , Bu'gin Men sag'an A'ke boldım .
19002008	Sora Mennen , xalıqlardı qolın'a beremen , İyeligin'e jer ju'zinin' to'rt ta'repin tapsıraman .
19002009	Temir hasa menen olardı urıp ezesen' , Ilay ıdıstay etip , sındırasan' » .
19002010	Ha'y patshalar , aqıl menen is tutın' ! Ha'y du'nyadag'ı hu'kimdarlar , sabaq alın' !
19002011	Qorqıw menen Jaratqan iyege xızmet etin' , Mu'la'yimlik penen shadlanın' .
19002012	Onın' ulının' aldında bas iyin' , Bolmasa , Ol g'a'zeplener , Sizler de o'mir jolın'ızda birden joq bolasız . Sebebi Onın' qa'ha'ri tez lawlap janar . Qanday baxıtlı Onnan pana tapqanlar !
19003001	Dawıttın' o'z ulı Abshalomnan qashqan waqıtta jazg'an jırı .
19003002	Jaratqan İye , dushpanlarım sonshelli ko'p , Mag'an qarsı ko'p adam bas ko'terip atır !
19003003	Ko'pler men haqqında : « Qudaydan og'an qutqarılıw joq » , — dep aytar . Selah
19003004	Biraq Sen Jaratqan İye , menin' qalqanımsan' , Meni dan'qqa bo'lep , basımdı joqarı ko'teresen' .
19003005	Ja'rdem sorap , Jaratqan İyege jalbarınaman , Juwap berer Ol mag'an muxaddes tawınan . Selah
19003006	Jaratqan İye meni qorg'ag'anı sebepli , Jataman , uyıqlayman , ja'ne aman-esen turaman .
19003007	Ha'r ta'repten qorshap turg'an , On mın'lag'an jawlardan qorqpayman .
19003008	Barlıq dushpanlarımnın' ju'zine urg'an , Jawızlardın' tislerin sındırg'an . Jaratqan İye , tur , Qudayım meni qutqar ,
19003009	Qutqarılıw Jaratqan İyeden keler , Xalqın'nın' u'stine jawsın bereketin' ! Selah
19004001	Atqarıwshılardın' jetekshisine . Tarlı saz a'sbaplar menen aytılatug'ın Dawıttın' jırı .
19004002	Menin' huqıqımdı qorg'awshı Quday ! Jalbarıng'anımda juwap ber mag'an ! Qıyınshılıqta qalg'anımda , meni azat qıldın' , Rehim etip mag'an , qulaq sal duwama .
19004003	Ha'y , insanlar , qashang'a deyin atıma daq tu'siresiz ? Qashang'a deyin biyhuda na'rselerge kewil berip , Qashang'a deyin jalg'annın' izinen ju'resiz ? Selah
19004004	Bilin'ler , Jaratqan İye O'zine sadıq adamdı tan'lar , Jalbarınsam , Ol meni esiter .
19004005	Qorqıp qaltıran' , gu'na islemen' , To'sekte jatqanın'ızda , oylanın' ha'm tınıshlanın' . Selah
19004006	Jaratqan İyege maqul bolg'an qurbanlıqlar usınıp , Og'an isenin' .
19004007	« Kim bizlerge jaqsılıq qıladı ? » Dep aytatug'ınlar ko'p . Jaratqan İye , ju'zin'nin' nurın u'stimizge to'k !
19004008	Quwanar da'n ha'm sharabı mol bolg'anlar , Sen ju'regime onnan da ko'p shadlıq berdin' .
19004009	Jatqanımda , tınısh uyıqlayman , O'ytkeni jalg'ız Sen , Jaratqan İye , Amanlıq ishinde saqlaysan' meni .
19005001	Atqarıwshılardın' jetekshisine . Nay sazında atqarılatug'ın Dawıttın' jırı .
19005002	So'zlerime qulaq sal , Jaratqan İye , Shekken nalalarıma dıqqat awdar .
19005003	Esite go'r , ja'rdem sorap dad salaman , Patsham ha'm Qudayım , Sag'an duwa etemen .
19005004	Tan'da dawısımdı esitesen' , Jaratqan İye , Ha'r erte tan'da usınaman duwamdı , Sennen ku'temen juwaptı .
19005005	O'ytkeni Sen jamanlıqtı xosh ko'rmeytug'ın Qudaysan' , Jawızlıq Senin' janın'da tura almas .
19005006	Ta'kabbirler ko'z aldın'da tura almas , Barlıq napa'klik qılg'anlardı jek ko'resen' Sen .
19005007	Jalg'an so'yleytug'ınlardı joq qılasan' , Jaratqan İye , qanxor ha'm ma'kkarlardan jerkenesen' .
19005008	Men mol su'yispenshiligin'nin' sayasında , Senin' u'yin'e , muxaddes İbadatxanan'a kiremen , Qorqıw menen Sag'an ta'jim qılıp , sıyınaman .
19005009	Dushpanlarıma bola , Jaratqan İye , A'dilligin' menen meni jetele , Aldımda O'z jolın'dı tegisle .
19005010	O'ytkeni dushpanlarımnın' so'zlerinde shınlıq joq , Olardın' ju'rekleri ba'le-qadag'a tolı , Awızları ashıq bir qa'bir sıyaqlı , Maylı tilleri menen jalg'an so'yleydi .
19005011	Quday , olardı hu'kim etip , jazala ! Du'zgen jobaları o'zlerine apat keltirsin , Olar Sag'an qarsı bas ko'terer , Gu'naları ko'p bolg'anı ushın olardı quwıp jiber .
19005012	Shadlansın Sennen pana tapqanlar , Olar quwang'anınan ma'n'gi alg'ıs aytsın . Seni su'ygenler atın'dı aytıp , yoshıw ushın , Olardı O'zin' qorg'ay go'r !
19005013	Jaratqan İye , Sen haq adamlardı jarılqaysan' , Rehimin' menen olardı qalqanday qorg'aysan' .
19006001	Atqarıwshılardın' jetekshisine . Tarlı saz a'sbaplar menen to'mengi dawısta aytılatug'ın Dawıttın' jırı .
19006002	Jaratqan İye , qa'ha'rlenip , ayıbımdı a'shkaralama , G'a'zebin' menen meni jazalama .
19006003	Mag'an rehim et , Jaratqan İye , da'rmanım qalmadı , Shıpa ber mag'an , Jaratqan İye , pu'tkil denem qaltıraydı .
19006004	Janım azap ishinde qaldı , Jaratqan İye , qashang'a deyin bul dawam etedi ?
19006005	Jaratqan İye , mag'an qayırılıp , qutqar janımdı , Azat qıl su'yispenshiligin' haqı .
19006006	O'ytkeni o'liler arasında hesh kim yadqa almas Seni , O'liler ma'kanında kim alg'ıs aytar Sag'an ?
19006007	« Ah » urıp , gu'rsinip , sharshadım , Tu'ni boyı ko'z jasım ko'l-da'rya boladı , Zar en'irep , to'segim suw boladı .
19006008	Ko'zlerimnin' nurı so'ndi qayg'ıdan , A'zzilendi ko'zlerim dushpanlarım sebepli .
19006009	Jawızlıq islewshiler , mennen awlaq ju'rin'ler , O'ytkeni Jaratqan İye esitti dadımdı .
19006010	Jalbarınıwıma qulaq saldı , Duwamdı qabıl qıladı .
19006011	Barlıq dushpanlarım uyalıp qaladı , Ha'mmesin qorqınısh biylep aladı , Ha'pzamatta shermende bolıp , qaytıp ketedi .
19007001	Benyamin urıwınan bolg'an Kush sebepli Dawıttın' Jaratqan İyege aytqan jırı
19007002	Sennen pana tabaman , Qudayım Jaratqan İye ! İzime tu'skenlerden azat qılıp , qutqar meni .
19007003	Bolmasa , olar meni arıslanday tilkimlep taslaydı , Maydalap bo'lekleydi , qutqaratug'ın hesh kim joq .
19007004	Qudayım Jaratqan İye , Eger ayıplap atırg'anday is qılg'an bolsam , Birewge nahaqlıq qılg'an bolsam ,
19007005	Dostımnın' jaqsılıg'ına jamanlıq qaytarsam , Mag'an sebepsiz hu'jim qılg'an dushpanıma rehim qılsam ,
19007006	Onda jawlarım meni izimnen quwıp , uslap alsın , Janımdı ayaq astı qılıp , tepkilesin , Abırayımdı jerge ursın . Selah
19007007	Qa'ha'rlenip ko'teril , Jaratqan İye ! Qarsı shıq dushpanlarımnın' g'a'zebine ! Oyan , hu'kim shıg'arg'an Qudayım !
19007008	Xalıqlardı a'tirapın'a jıyna , Joqarıdag'ı taxtın'da otırıp , Olardın' u'stinen hu'kimdarlıq qıl .
19007009	Jaratqan İye xalıqlardın' u'stinen hu'kim shıg'arar , Jaratqan İye , a'dilligim ha'm minsizligime go're , Sen meni aqla .
19007010	Jawızlardın' jawızlıqlarına shek qoy , Haqlardı qollap-quwatla , Aqıl-oy ha'm ju'reklerdi Sen sınaysan' , Haq Quday !
19007011	Quday qalqan sıyaqlı meni qorg'ar , Pa'k ju'reklerdi Ol qutqarar .
19007012	Quday a'dalatlı qazıdur , Jawızg'a Ol ha'r ku'ni g'a'zebin shashar .
19007013	Eger kim de kim ta'wbe qılmasa , Quday og'an qarsı qılıshın qayraydı , Sadag'ın kerip , tayar turadı .
19007014	Qıratug'ın qural-jarag'ın alıp , Tayarlap turıptı otlı oqların .
19007015	Jaman adamnan jamanlıq shıg'adı , Jawızlıqqa ju'kli boladı , Na'tiyjede jalg'andı tuwadı .
19007016	Ol shuqır qazadı , Biraq qazg'an shuqırına o'zi tu'sedi .
19007017	Onın' jamanlıg'ı o'zine qaytadı , Jawızlıg'ı o'z basına jetedi .
19007018	A'dalatlıg'ı ushın Jaratqan İyege shu'kir qılaman , Saz shertip , Quday Taalanın' atın alg'ıslayman .
19008001	Atqarıwshılardın' jetekshisine . Tarlı a'sbaptın' shertiliwinde aytılatug'ın Dawıttın' jırı .
19008002	Jaratqan İye , bizlerdin' İyemiz , Pu'tkil jer ju'zinde ullıdur Senin' atın' ! Ko'kten de joqarı Senin' dan'qın' .
19008003	Dushpanların'nın' ha'm jawların'nın'U'nin o'shiriw ushın , Na'resteler ha'm emiziwli balalardın' awzınan , O'zin'e maqtawlar aytqızdın' .
19008004	Qolların' menen do'retken aspanın'a , O'zin' jaylastırg'an ay ha'm juldızlarg'a qarasam , Mınaday sorawlar payda bolar oyımda :
19008005	« İnsan kim bolıptı , ol haqqında oylaysan' ? Adamzat kim bolıptı , Sen og'an g'amxorlıq qılasan' ? »
19008006	Sen onı Qudaydan sa'l-aq pa's qıldın' , İzzet-hu'rmet tajın og'an kiygizdin' .
19008007	Ha'r bir do'retkenin'nin' u'stinen onı hu'kimdar qıldın' , Ha'mmesin ayaqlarının' astına qoydın' :
19008008	Barlıq mayda ha'm iri mallardı da , Daladag'ı jabayı haywanlardı da ,
19008009	Aspandag'ı quslardı , ten'izdegi balıqlardı , Ten'izde ju'zetug'ın ha'r tu'rli maqluqlardı .
19008010	Jaratqan İye , bizlerdin' İyemiz , Pu'tkil jer ju'zinde ullıdur Senin' atın' !
19009001	Atqarıwshılardın' jetekshisine . « Uldın' o'limi » namasına aytıladı . Dawıttın' jırı .
19009002	Jaratqan İye , shın ju'rekten Seni ta'riyipleymen , Barlıq a'jayıp islerin'di ja'riyalayman .
19009003	Sen sebepli quwanıp , shadlanaman , Atın'a arnap , saz shertip alg'ıslayman , Quday Taala !
19009004	Dushpanlarım sheginip qashqanda , Su'rnigip o'ler Senin' aldın'da .
19009005	Menin' ta'repimdi alıp , hu'kim qıldın' , A'dil hu'kim shıg'arıwshı bolıp , taxtın'a otırdın' .
19009006	Qa'ha'rlenip , xalıqlardı ayıpladın' , Napa'klerdi joq qıldın' , Ma'n'gige o'shirdin' olardın' atların .
19009007	Wayran ishinde qalıp , dushpanımız ma'n'gi joq boldı , Sen olardın' qalaların qulattın' , Olar endi qaytadan eske alınbas .
19009008	Jaratqan İye ma'n'gi patshalıq qıladı , Hu'kim qılıw ushın O'z taxtın qurdı .
19009009	Ol du'nyanı basqarar a'dalatlıq penen , Hu'kim qılar xalıqlardı a'dillik penen .
19009010	Ezilgenler ushın Jaratqan İye biyik qorg'andur , Qıyın jag'daylarda olarg'a qorg'an bolar .
19009011	Seni tanıytug'ınlar , Sag'an u'mit baylar , Jaratqan İye , O'ytkeni O'zin'di izlegenlerdi hesh qashan taslap ketpedin' .
19009012	Saz shertip , Siyonda otırg'an Jaratqan İyeni alg'ıslan' ! İslegen islerin xalıqlar arasında ja'riyalan' !
19009013	Sebebi to'gilgen qannın' qunın talap qıladı , Ol bulardı este saqlaydı , Ezilgenlerdin' pa'riyadın umıtpaydı .
19009014	Rehim qıl mag'an , Jaratqan İye ! Meni jek ko'rgen jawlarım azap bermekte ! O'lim awzınan Sen meni qaytarasan' .
19009015	Sonın' ushın , qız Siyonnın' da'rwazaları aldında , Sag'an alg'ıs-maqtaw aytaman , Shadlanaman , sebebi meni qutqarg'an Sensen' .
19009016	Xalıqlar o'zleri qazg'an shuqırg'a o'zleri tu'sti , Qurg'an torlarına o'z ayaqları ilindi .
19009017	A'dil hu'kimi menen Jaratqan İye O'zinin' kimligin ko'rsetti , Zalımlar o'zleri qurg'an duzaqqa tu'sti . Higgayon , Selah
19009018	Jawızlar ha'm Qudaydı umıtqan barlıq xalıqlar , O'liler ma'kanına tu'ser .
19009019	Al mu'ta'j adamlar bir o'mirge umıtılmas , G'a'riplerdin' u'miti ma'n'gi joqqa shıg'arılmas .
19009020	Tur , Jaratqan İye ! Adamzat jen'ip shıqpasın , Da'rgayın'da xalıqlar hu'kim qılınsın .
19009021	Olarg'a qorqınısh ber , Jaratqan İye ! Xalıqlar o'zlerinin' adamzat ekenin bilsin . Selah
19010001	Jaratqan İye , ne ushın uzaqta turıpsan' , Qıyın jag'daylarda O'zin'di jasırasan' ?
19010002	Jawızlar menmenlik penen g'a'riplerdi awlaydı , Toqıg'an hiyleleri o'z basına jetsin .
19010003	Jawız adam jawız ha'wesleri menen maqtanar , Ashko'z adam Jaratqan İyege na'let aytıp , Onı mensinbes .
19010004	Qudayg'a qaray umtılmaydı ta'kabbir zalımlar , Ha'mme waqıtta « Quday joq » , — dep oylaydı olar .
19010005	Zalımlar ha'mme waqıtta tabısqa eriser , Qudaydın' buyrıqlarına olardın' aqılı jetpes , Olar dushpanların pisent etpes .
19010006	Olar o'z kewlinde bılay dep oylaydı : « Bizler hesh qashan su'rnikpeymiz , Hesh qashan apatqa dus kelmeymiz » .
19010007	Jawızlardın' awzı na'letke , hiylege , zulımg'a tolı , Tilinin' astında tur jawızlıq ha'm jaman so'zler .
19010008	Olar awıllarda jasırınıp aladı , An'lıp , ayıpsız adamdı o'ltiredi . Ko'zleri sharasız qalg'an qurbandı izleydi .
19010009	Buqqıda jatqan arıslan sıyaqlı , Biysharanı uslayman , dep jasırın jerde jatadı . O'z torına ilindirip , g'a'ripti uslap aladı .
19010010	Biyshara jen'ilip , qulaydı , Jawızdın' oljasına aylanadı .
19010011	Olar o'z kewlinde : « Quday qılmıslarımızg'a itibar bermeydi , Ju'zlerin jawıp alg'an , hesh qashan ko'rmeydi » , — dep oylaydı .
19010012	Tur , Jaratqan İye , qolın'dı soz , Quday ! Ezilgenlerdi umıtpa !
19010013	Ne ushın jawızlar Seni mensinbeydi ? Ne ushın olar o'z kewlinde : « Quday mennen esap soramaydı » , — deydi ?
19010014	Al Sen ezilgenlerdi ha'm azap shekkenlerdi ko'resen' , Ja'rdem beriw ushın olarg'a na'zer salasan' , Sharasız qalg'anlar o'zlerin Sag'an tapsıradı , Jetimlerdin' ja'rdemshisi Sensen' .
19010015	Napa'k ha'm jawızdın' qolların sındırıp tasla , Qılmısları ushın olardan esap sora , Basqa jawızlıq qılmasın olar .
19010016	Jaratqan İye ma'n'gi-baqıy patshadur , Basqa xalıqlar joq boladı Onın' elinen .
19010017	Jaratqan İye , ezilgenlerdin' tilegin esitesen' , Jigerlendirersen' olardı , Jetim ha'm ezilgenlerdin' dadına qulaq salıp ,
19010018	Hesh adam bendesi olardı qorqınıshqa salmasın , dep , A'dillik qılasan' olarg'a .
19011001	Atqarıwshılardın' jetekshisine . Dawıttın' jırı . Jaratqan İyede pana tabaman , Qalay mag'an bılay dep aytasız : « Qustay bolıp ushıp ket tawın'a ,
19011002	Qara , pa'k kewilli adamlardı , Qaran'g'ılıqta atıw ushın , Jawızlar sadaqların tayarlap , Oqların salıp kerdi .
19011003	Ta'rtip-nızamnın' tiykarı buzılsa , Haq adam ne qıla aladı ? »
19011004	Jaratqan İye muxaddes İbadatxanasındadur , Onın' taxtı ko'klerde , Barlıq adamzattı baqlar , Na'zeri adamlardı tekserip turar .
19011005	Jaratqan İye haq adamdı sınar , Nahaq adamnan , jawızlıqtı su'yiwshiden jerkener .
19011006	Nahaqlardın' u'stine shoq , otlı ku'kirt jawdıradı , Olar ushın u'les qılıp , ıssı sho'l samalın jiberedi .
19011007	Jaratqan İye a'dalatlıdur , a'dil islerdi su'yedi , Tuwrı ju'retug'ın adamlar Onın' ju'zin ko'redi .
19012001	Atqarıwshılardın' jetekshisine . To'mengi dawısta aytılatug'ın Dawıttın' jırı .
19012002	Qutqar meni , Jaratqan İye , sadıq qulın' qalmadı , Sadıq adamlar joq boldı .
19012003	Ha'mme bir-birine jalg'an so'yler , Eki ju'zlilik qılıp , jalataylıq qılar .
19012004	Jaratqan İye kessin eki ju'zlilerdin' tillerin , Maqtanshaq awızlardı jawıp taslasın .
19012005	Olar : « Tilimiz benen jen'iske erisemiz , Kim bizge xojayınlıq qıladı ? » — dep aytadı .
19012006	Jaratqan İye bılay deydi : « Biysharalar zulımlıq ko'rdi , Jarlılar ha'siret shekti . Endi qozg'alaman , O'zleri umtılg'an qutqarılıwdı beremen » .
19012007	Jaratqan İyenin' so'zleri pa'kdur , Onın' so'zleri megzer , Jeti ma'rte oshaqta tazalang'an gu'miske .
19012008	Jaratqan İye , Sen olardı qorg'aysan' , Jawız na'sillerden ba'rqulla saqlaysan' !
19012009	Adamlar arasında jamanlıq maqtawlı , Jawızlar ha'r ta'repte tolıp atır .
19013001	Atqarıwshılardın' jetekshisine . Dawıttın' jırı .
19013002	Jaratqan İye , qashang'a deyin meni umıtasan' ? Ma'n'gige me ? Qashang'a deyin , ju'zin'di mennen jasırasan' ?
19013003	Qashang'a deyin , janım azapta qalıp , Ku'n dawamında ju'regim g'amg'a toladı ? Qashang'a deyin , dushpanım mennen u'stem shıg'adı ?
19013004	Awhalıma qara , Qudayım , Jaratqan İye , mag'an juwap ber , Ko'zlerime nur ber , o'lim uyqısına ketpeyin .
19013005	« Onı jen'dik » , — dep aytpasın dushpanlarım , Jıg'ılg'anımda su'ysinbesin jawlarım .
19013006	U'mit baylayman su'yispenshiligin'e , Meni qutqarıp , kewlimdi toltır quwanıshqa . Jırlayman Seni , Jaratqan İye , O'ytkeni mag'an jaqsılıq qıldın' .
19013007	
19014001	Atqarıwshılardın' jetekshisine . Dawıttın' jırı . Aqmaqlar o'z kewlinde : « Quday joq » , — der . Olar buzıldı , jerkenishli isler qılar , Jaqsılıq qılatug'ın hesh kim joq .
19014002	Aqıllı ha'm Qudaydı izleytug'ın bar ma , dep , Jaratqan İye ko'kten qarar adamzatqa .
19014003	Ha'mme adasqan , birdey buzılg'an , Jaqsılıq qılatug'ın hesh kim joq , Bir de birewi joq !
19014004	Jawızlıq qılıwshılardın' ha'mmesi , Xalqımdı nanday etip jeytug'ınlar , Jaratqan İyeni shaqırmaytug'ınlar tu'sinbey me ?
19014005	Olardı qorqınısh basıp baratır , Quday haq adamlar menen birgedur .
19014006	Napa'kler ezilgenlerdin' niyetin pushqa shıg'arsa da , Jaratqan İye ezilgenlerdin' panasıdur .
19014007	Kelse İzraildın' qutqarılıwı Siyonnan ! Jaratqan İye O'z xalqın abadan turmısqa eristirse , Yaqıptın' a'wladı shadlanıp , İzrail quwanar edi !
19015001	Dawıttın' jırıJaratqan İye , kim jasay aladı Senin' shatırın'da ? Kim ma'kanlay aladı muxaddes tawın'da ?
19015002	Minsiz jasap , a'dil is qılg'anlar , Ju'rekten haq ga'p aytqanlar .
19015003	Basqalarg'a jala jawmag'anlar , Dostına jamanlıq islemegenler , Jaqının uyatqa qaldırmag'anlar .
19015004	Quday biyzar adamlardan jerkenetug'ınlar , Jaratqan İyeden qorqatug'ınlardı hu'rmet etetug'ınlar , O'zine zıyan bolsa da , ishken antında turatug'ınlar .
19015005	Pul berip , su'txorlıq qılmag'anlar , Ayıpsızg'a qarsı gu'walıq beriw ushın para almag'anlar . Usılay jasag'anlar ma'n'gi su'rnikpes .
19016001	Dawıttın' jırıSaqla meni , Quday ! Men Sennen pana tapqanman .
19016002	Jaratqan İyege bılay dedim : « Menin' İyemsen' , Sennen basqa baxıt joq men ushın » .
19016003	U'lkedegi muxaddeslerge kelsek , A'jayıpdur , mag'an qattı unaydı olar .
19016004	Basqa qudaylarg'a ergenlerdin' da'rti artadı , Olardın' ishimlik sadaqası qan eken , bug'an qosılmayman , Qudaylarının' atların awzıma almayman .
19016005	Mag'an tiyisli u'lesim ha'm nesiybem Sensen' , Jaratqan İye , Ta'g'dirim Senin' qolın'da .
19016006	A'jayıp jerler tu'sti payıma , Ju'da' jag'ımlı menin' u'lesim .
19016007	Mag'an na'siyat bergen Jaratqan İyege alg'ıs aytaman , Ha'tteki , tu'nlerde ta'lim berer ju'regim .
19016008	Ko'zimdi ayırmayman Jaratqan İyeden , Ol on' jag'ımda bolg'anı ushın , Hesh qashan su'rnikpespen .
19016009	Sonın' ushın , ju'regim quwanıshqa , kewlim yoshqa tolı , Denem de tınıshlıq ishinde jasaydı .
19016010	Sen meni o'liler ma'kanına taslap ketpeysen' , Sadıq qulın'dı qa'birde qaldırmaysan' .
19016011	O'mir jolın mag'an ko'rsetesen' , Mol quwanısh bardur Senin' da'rgayın'da , On' qolın' ma'n'gi baxıt alıp keler mag'an .
19017001	Dawıttın' duwasıJaratqan İye , a'dillik ushın duwa etemen , esit meni , Pa'riyadımdı tın'la , Hiylesiz awzımnan shıqqan duwama qulaq sal !
19017002	O'zin' hu'kim etip , haqlıg'ımdı ko'rset , Ko'zlerin' a'dillikti ko'rsin .
19017003	Ju'regimdi izertlep , tu'nde sınadın' , Meni tolıq teksersen' de , hesh na'rse tappadın' . Awzım gu'na qılmasın , dep qarar qıldım .
19017004	Basqa adamlardın' qılmısların qılmadım , Senin' awzın'nan shıqqan so'zge a'mel qılıp , Zorlıq qılıw jolınan awlaq ju'rdim .
19017005	Qa'demlerim menen Senin' jolın'dı tuttım , Hesh qashan tayıp ketpedi ayaqlarım .
19017006	Sag'an jalbarınaman , Quday , O'ytkeni mag'an juwap beresen' . Qulaq sal , tın'la so'zlerimdi !
19017007	Ko'rset O'z su'yispenshiligin'di , Dushpanlarınan pana izlep , Sag'an kelgenlerdi on' qolın' menen azat et !
19017008	Ko'zin'nin' qarashıg'ınday etip qorg'a meni , Qanatların'nın' sayasına jasır ,
19017009	Jawızlardın' hu'jiminen , Saqla meni qorshap alg'an janıma qas bolg'anlardan .
19017010	Olardın' ju'reklerin may basqan , Menmen so'zler shıg'ar awzınan .
19017011	Olar izime tu'sken , qorshap alg'an , Jerge urıw ushın mag'an ko'zlerin tikken .
19017012	Olar meni tilkimlemekshi bolg'an arıslan kibi , Buqqıda jatırg'an jas arıslan sıyaqlı .
19017013	Kel , Jaratqan İye , olarg'a qarsı tur , Olardı dizerletip , ta'jim qıldır , Qılıshın' menen napa'klerden meni qutqar .
19017014	O'z qolın' menen aman saqla , Jaratqan İye , Nesiybesi bul du'nyadan bolg'an adamlardan . Qarınları Sen tayarlap qoyg'an jazag'a toysın , Balaları da jep toysın , Awısıp qalg'anı olardın' balalarına da qalsın !
19017015	Al men , a'dillikte Senin' ju'zin'di ko'reyin , Oyanıp , diydarın'a toyayın .
19018001	Atqarıwshılardın' jetekshisine . Jaratqan İyenin' qulı Dawıttın' jırı . Jaratqan İye onı pu'tkil dushpanlarınan ha'm Shauldın' qolınan qutqarg'an ku'nde , Dawıt usı jırdı Og'an arnap aytqan .
19018002	Seni su'yemen , ku'sh-qu'diretim Sensen' , Jaratqan İye !
19018003	Jaratqan İye — su'yengen tawım , qorg'anım ha'm qutqarıwshım . Qudayım menin' qorg'awshı jartasım , Onnan pana tabaman , Ol qalqanım , qu'diretli qutqarıwshım ha'm qorg'anımdur !
19018004	Maqtawg'a ılayıqlı Jaratqan İyeni shaqıraman , Qutqarılaman dushpanlarımnan .
19018005	A'jel arqanları shırmap alıp , Nabıt qılıw ag'ısları qorqıttı meni .
19018006	O'liler ma'kanının' arqanları bayladı meni , O'lim duzaqları shıqtı qarsıma .
19018007	Azap ishinde Jaratqan İyege jalbarındım , Ja'rdemge shaqırdım Qudayımdı . İbadatxanasınan Ol dawısımdı esitti , Qıshqırg'anım qulag'ına jetip bardı .
19018008	Sol waqıtta jer ju'zi titirep , shayqaldı , Silkindi tawlardın' negizgi tırnaqları , Sebebi Jaratqan İye g'a'zepke mingen edi .
19018009	Murnınan tu'tin ko'terildi , Awzınan jalmap jutatug'ın jalın shıg'ıp , Onnan ko'mir shog'ı jawdı .
19018010	Ko'klerdi jarıp , to'menge tu'sti , Qara bult Onın' ayag'ının' astında .
19018011	Bir kerubqa minip , Samaldın' qanatları u'stinde ushtı .
19018012	O'zin jasırıw ushın tu'nekti perde qıldı , Qoyıw qara bultlardı O'zine shertek qıldı .
19018013	Onın' aldındag'ı nurdan , Burshaq ha'm ko'mir shog'ı qara bultlardı jarıp shıqtı .
19018014	Gu'rkiredi aspanda Jaratqan İye , Dawıs berdi Quday Taala . Burshaq ha'm ko'mir shog'ı jawdı .
19018015	Oqların atıp , dushpanlardı pıtırattı , Shaqmaq shaqtırıp , olardı albıratıp tasladı .
19018016	Jaratqan İye , Senin' keyisin'nen , Murnın'nan shıqqan ku'shli demin'nen , Suwlardın' tu'bi ko'rindi , Du'nyanın' tiykarı ashılıp qaldı .
19018017	Aldı meni Jaratqan İye qolın sozıp joqarıdan , Ha'm shıg'ardı teren' suwlardan .
19018018	Qutqardı meni ku'shli dushpanımnan , Mennen ku'shlirek bolg'an , Meni jek ko'retug'ınlardan .
19018019	Qarsı turdı olar mag'an basıma is tu'skende , Biraq tirek boldı mag'an Jaratqan İye .
19018020	Ol ken' jerge shıg'ardı meni , Kewli tolıp , qutqardı meni .
19018021	Jaratqan İye haqlıg'ım ushın sıy berip , Pa'k qollarım ushın esesin qaytardı .
19018022	O'ytkeni ju'rdim Jaratqan İyenin' jolı menen , Jamanlıq islemedim , Qudayımnan uzaqlasıp .
19018023	Ko'z aldımda saqladım barlıq qararların , Ju'z burmadım Onın' qag'ıydalarınan .
19018024	Minsiz boldım onın' aldında , O'zimdi saqladım gu'na islewden .
19018025	Esesin qaytardı Jaratqan İye haqlıg'ım ushın , Ko'z aldında qollarımnın' pa'kligi ushın .
19018026	Sen sadıqqa sadıqlıq ko'rsetip , Minsizge minsiz bolasan' .
19018027	Pa'k adamg'a pa'kligin'di ko'rsetip , Jalatayg'a jalatayshılıg'ına go're is tutasan' .
19018028	Kishipeyillerdi qutqarasan' , Menmendi bolsa , jerge urasan' .
19018029	Qudayım , Jaratqan İye , shırag'ımdı jag'ıwshı , Qaran'g'ılıg'ımdı jaqtılandırıwshı Sensen' .
19018030	Senin' menen la'shkerlerdi qıyratıp , Qudayım menen diywallardan asarman .
19018031	Qudaydın' jolı minsiz , Jaratqan İyenin' so'zi isenimlidur , Ol qalqanı O'zinen pana izlegen ha'r bir adamnın' .
19018032	Jaratqan İyeden basqa Quday bar ma ? Qudayımızdan basqa qorg'awshı jartas bar ma ?
19018033	Quday meni ku'sh-quwatqa toltırar , Jolımdı tuwrı qılar .
19018034	Kiyiktin' ayaqlarınday qılar ayaqlarımdı , Qoyar meni biyikliklerge .
19018035	U'yretedi qollarımdı urısıwg'a , Ha'm qola oq jaydı kerip tartıwg'a .
19018036	Beresen' mag'an qutqarılıw qalqanın'dı , On' qolın' mag'an su'yenish boladı , Ma'rtebeli qılar ja'rdemin' meni .
19018037	Ken' qılarsan' basar jolımdı , Ayaqlarım menin' su'rnikpes .
19018038	Dushpanlarımnın' izinen quwıp , jetip aldım , Olardı joq qılmay turıp , izge qaytpadım .
19018039	Ezip tasladım , tura almay qaldı olar , Ayaqlarım astında sozılıp jattı .
19018040	Sawash ushın meni toltırdın' ku'shke , Mag'an qarsı shıqqanlardı bas iydirdin' aldımda .
19018041	Dushpanlarımdı mennen qashatug'ın qıldın' , Men de o'zimdi jek ko'rgenlerdi joq ettim .
19018042	Jalbarındı olar , biraq qutqarg'an bolmadı , Jaratqan İyeni shaqırdı , biraq Ol juwap bermedi .
19018043	Ezdim olardı samal ushırg'an shan' sıyaqlı , Jerdegi ılay sıyaqlı shashıratıp tasladım .
19018044	Qutqardın' xalıqtın' ko'terilisinen , Milletlerdin' basshısı qıldın' meni , Xızmet eter o'zim tanımaytug'ın xalıqlar mag'an .
19018045	Men tuwralı esitiwden boysınıp , Jat elliler mag'an jaltaq boldı .
19018046	Jat ellilerdin' ju'zleri quwarıp , Shıqtı titirep , panalag'an jerlerinen .
19018047	Jaratqan İye tiri ! Qorg'awshı jartasıma alg'ıslar bolsın ! Ullılansın qutqarıwshım Quday !
19018048	Ol dushpanlarımnan o'sh alıwıma jol qoydı , Xalıqlardı mag'an bag'ınıshlı qıldı .
19018049	Alıp shıg'ar Ol dushpanlarım arasınan , Awa , u'stin qılar mag'an qarsı shıqqanlardan , Azat qılar jawızlardın' qolınan .
19018050	Bunın' ushın , Jaratqan İye , Ta'riyipleymen Seni xalıqlar arasında , Saz shertip alg'ıs aytaman atın'a arnap .
19018051	Jaratqan İye O'z patshasın ullı jen'islerge eristirer , Maylag'an patshası Dawıtqa ha'm onın' urpag'ına , Ma'n'gige miyrim-sha'pa'a'tin ko'rseter .
19019001	Atqarıwshılardın' jetekshisine . Dawıttın' jırı .
19019002	Qudaydın' ullılıg'ın ko'kler ja'riyalap turadı , Onın' do'retpesi haqqında aspan gu'mbezi xabarlaydı .
19019003	Bunı ku'n ku'nge ja'riyalaydı , Tu'n tu'nge ma'lim qıladı .
19019004	Ol jerde bir so'z de , bir ga'p te aytılmas , Shıqpas olardan hesh qanday ses .
19019005	Biraq xabarları ha'r ta'repke tarqalar , So'zleri du'nyanın' to'rt ta'repine jetip barar . Quday quyash ushın ko'klerde shatır qurdı .
19019006	Quyash shımıldıqtan shıqqan ku'yew balag'a uqsaydı , Juwırmaqshı bolg'an juwırıwshı yan'lı quwanadı .
19019007	Aspannın' bir shetinen shıg'ıp , Jolın basqa bir shetine qaray dawam etedi , Onın' ha'wirinen hesh na'rse jasırına almaydı .
19019008	Jaratqan İyenin' nızamı minsiz , Ol jang'a jan qosar , Jaratqan İyenin' buyrıqları isenimli , Ol sadanı dana qılar .
19019009	Jaratqan İyenin' hu'kimleri durısdur , Ju'rekti shadlıqqa toltırar . Jaratqan İyenin' buyrıqları anıqdur , Olar ko'zlerge nur berer .
19019010	Jaratqan İyeden qorqıw pa'klik , Bul ma'n'gi dawam eter . Jaratqan İyenin' qag'ıydaları haqıyqat , Barlıg'ı a'dildur .
19019011	Bular altınnan , sap altınnan da qa'dirli , Pal ko'zgenekten tamg'an paldan da mazalı .
19019012	Bular qulın' bolg'an mag'an na'siyat berer , Olarg'a a'mel qılg'anlar ullı sıy alar .
19019013	Kim o'z qa'tesin ko're aladı ? Bilmey qılg'an gu'nalarımnan O'zin' pa'kle .
19019014	Bile tura gu'na islewden saqla qulın'dı , Gu'nanın' meni basqarıwına jol qoyma ! Sonda men minsiz bolaman , Awır gu'nadan da uzaqta bolaman .
19019015	Awzımnan shıqqan so'zler , Ju'regimdegi oy-pikirler , Senin' aldın'da maqul bolsın , Jaratqan İye , su'yengen tawım , a'mengerim !
19020001	Atqarıwshılardın' jetekshisine . Dawıttın' jırı .
19020002	Qıyınshılıqta qalg'anın'da , Jaratqan İye juwap bersin , Yaqıptın' Qudayının' atı seni aman saqlasın !
19020003	Ja'rdem jibersin sag'an Muxaddes ma'kanınan , Siyonnan Ol sag'an su'yenish bolsın .
19020004	Barlıq sadaqaların'dı yadında saqlasın , Jandırılatug'ın qurbanlıqların'a ırazı bolsın ! Selah
19020005	Kewlin'degini bersin sag'an , Barlıq jobaların'dı ju'zege asırsın !
19020006	Sonda jen'isin' ushın ba'lent dawıs penen shadlanamız , Qudayımızdın' atı menen bayraqlarımızdı ornatamız , Jaratqan İye barlıq tilegin'di ju'zege asırsın .
19020007	Bilemen , Jaratqan İye O'zi maylag'an patshag'a jen'is berer , On' qolının' qutqarıw ku'shi menen , Muxaddes aspanınan og'an juwap berer .
19020008	Bazılar sawash arbalarg'a , Bazılar atlarg'a isenedi , Bizler Qudayımız Jaratqan İyenin' atın shaqıramız .
19020009	Olar jerge sho'gip , qulaydı , Bizler turıp , tikleymiz qa'ddimizdi .
19020010	Jaratqan İye , patshamızg'a jen'is sıyla , Juwap bere go'r Sag'an jalbarıng'anımızda !
19021001	Atqarıwshılardın' jetekshisine . Dawıttın' jırı .
19021002	Jaratqan İye , qu'diretin'e patsha quwanar , Bergen jen'isin'e sonday shadlanar !
19021003	Ju'regindegi arzıw-a'rmanın berdin' , Awzınan shıqqan tileginen bas tartpadın' . Selah
19021004	Onı ullı jarılqawlar menen qarsı aldın' , Basına sap altınnan taj kiydirdin' .
19021005	Sennen o'mir sorag'anda , o'mir berdin' , Uzaq , ma'n'gi-baqıy o'mir sıyladın' .
19021006	Jen'is berip , onı ullı dan'qqa bo'ledin' , Onı abıray ha'm saltanatqa bo'ledin' .
19021007	Onın' u'stine ma'n'gi bereket jawdırdın' , Qasında bolıp , shadlıqqa toltırdın' .
19021008	Patsha Jaratqan İyege isenedi , Quday Taalanın' su'yispenshiligi arqalı su'rnikpeydi .
19021009	Qolın' barlıq dushpanların'dı , On' qolın' Seni jek ko'retug'ınlardı tabadı .
19021010	Jaratqan İye , Sen kelgen waqtın'da , Qızg'an tandırg'a aylandırasan' olardı . O'z g'a'zebin' menen olardı jutıp , Jalın menen jandırasan' .
19021011	Joq etesen' urpaqların jer ju'zinen , Zu'radın adamlar arasınan .
19021012	Dushpanların' jamanlıq jobasın du'zip , Sag'an qarsı jawızlıq oylasa da , Olar hesh na'rsege erise almaydı .
19021013	Oq jayın'dı kerip , ju'zine go'zlep , Artına qashıwg'a ma'jbu'rleysen' .
19021014	Ullılıg'ın' menen ko'teril , Jaratqan İye ! Qu'diretin'di saz shertip , jırlayıq .
19022001	Atqarıwshılardın' jetekshisine . « Tan'dag'ı suwın » namasına aytıladı . Dawıttın' jırı .
19022002	Qudayım , Qudayım ! Nege meni taslap kettin' ? Nege mennen sonshelli uzaqtasan' ? Ne ushın mag'an ja'rdem bermeysen' , Shekken nalalarımdı esitpeysen' ?
19022003	Qudayım ! Ku'n boyı shaqıraman , juwap bermeysen' , Tu'n boyı shaqıraman , ele tınıshlıq tappadım .
19022004	Sen muxaddessen' , İzraildın' alg'ısları u'stine taxt qurg'ansan' .
19022005	Sag'an u'mit qıldı ata-babalarımız , U'mit bayladı , Sen olardı qutqardın' .
19022006	Sag'an jalbarınıp , azat boldı , Sag'an isenip , aldanıp uyatqa qalmadı .
19022007	Biraq men adam emes , qurtpan , Adamlar meni kemsitedi , xalıq jek ko'redi .
19022008	Meni ko'rgenlerdin' ha'mmesi u'stimnen ku'ler , Basların shayqap bılay der :
19022009	« Jaratqan İyege o'zin tapsırdı , onı qutqarsın , Onnan kewli tolsa , Onın' O'zi ja'rdem bersin ! »
19022010	Sen edin' meni ana qarnınan shıg'arg'an , Sen edin' emiziwli waqtımda meni aman saqlag'an .
19022011	Tuwılg'anımnan aldın , Senin' g'amxorlıg'ın'a o'tkenmen , Anamnın' qarnınan berli , Qudayım Sensen' .
19022012	Mennen uzaq bolma , Sebebi apat jaqın mag'an , Ja'rdem beretug'ın hesh kim joq .
19022013	Su'zetug'ın bug'alarday qorshap atır ko'p dushpanlar , Bashannın' ku'shli bug'alarınday do'gereklep tur .
19022014	Arqırag'an jırtqısh arıslan yan'lı , Olar mag'an qarsı awzın ashıp turıptı .
19022015	Suw sıyaqlı to'gildim , Barlıq su'yeklerim buwınlarınan bosastı , Mumday bolıp , ju'regim ishimde eridi .
19022016	Kewip qalg'an gu'lalday hal-da'rmanım qalmadı , Tilim tan'layıma jabıstı , Meni o'lim topırag'ına jatqızdın' .
19022017	A'tirapımda iytler ızg'ıp ju'r , Jawızlar toparı do'geregimdi qorshap tur . Ayaq-qollarımdı tesip atır .
19022018	Barlıq su'yeklerimdi sanay alaman , Dushpanlarım mag'an tigilip , tamasha qılıp tur .
19022019	Kiyimlerimdi o'z ara bo'lisip , Onın' ushın shek taslap atır .
19022020	Mennen uzaq bolma , Jaratqan İye , Ku'sh-quwatım menin' , ja'rdemge asıq !
19022021	Janımdı qılısh ju'zinen , O'mirimdi iytlerdin' pa'njesinen qutqar !
19022022	Qutqar meni arıslannın' awzınan , Jabayı bug'alardın' shaqınan , Jalbarınıwıma juwap berdin' .
19022023	Tuwısqanlarıma Senin' atın'dı ja'riyalayman , Ja'miyet aldında Sag'an alg'ıs-maqtaw aytaman .
19022024	Ha'y , Jaratqan İyeden qorqatug'ınlar , Og'an alg'ıs-maqtaw aytın'lar ! Onı dan'qqa bo'len' , ha'y , Yaqıp urpag'ı ! Og'an hu'rmet ko'rsetin' , ha'y , İzrail urpag'ı !
19022025	O'ytkeni ezilgennin' qayg'ı-ha'siretin ko'rip , Ol tiksinip , jerkenip qaramadı . Al onnan ju'zin jasırmay , qulaq saldı onın' pa'riyadına .
19022026	Ullı jıyında alg'ıs-maqtaw aytıwımnın' sebebi Sensen' , Sennen qorqqanlardın' aldında orınlayman wa'delerimdi .
19022027	Jarlılar jep toyadı , Seni izlegenler alg'ıs-maqtaw aytadı , Olardın' o'miri uzaq ha'm shad boladı !
19022028	Jer ju'zinin' barlıg'ı Jaratqan İyeni eslep , Og'an qaytadı , Du'nyadag'ı barlıq milletler Onın' aldında ta'jim qıladı .
19022029	Sebebi biylik Jaratqan İyege tiyisli , Barlıq milletlerge Ol hu'kimdarlıq qıladı .
19022030	Jer ju'zindegi barlıq baylar iship-jep , Og'an ta'jim qıladı , Ha'tte , topıraqqa ketetug'ın ha'm janın saqlay almaytug'ınlar da , Onın' aldında dize bu'gip , bas iyedi .
19022031	Keleshek a'wladlar Og'an xızmet etedi , Tuwılatug'ın na'sillerge İyemiz haqqında ja'riyalanadı .
19022032	Olar kelip , Jaratqan İyenin' qutqarıw jolın , Onın' qılg'an islerin ele tuwılmag'anlarg'a jetkeredi .
19023001	Dawıttın' jırıJaratqan İye shopanımdur , Men mu'ta'jlik ko'rmespen .
19023002	Meni jasıl jaylawlarda jatqızar , Tınısh ag'ın suw boyına alıp barar .
19023003	Ol janımdı qayta tiklep , O'z atı ushın meni tuwrı jolg'a jetekler .
19023004	Ha'tteki , o'lim qaran'g'ılıg'ı yan'lı , O'tsem de sol oypatlıqtan , Qorqpayman qa'wip-qa'terden . O'ytkeni Sen menin' menen birgesen' , Hasan' , shopanlıq tayag'ın' , Tınıshlıq berer mag'an .
19023005	Ko'z aldında dushpanlarımnın' , Men ushın dasturxan jayasan' . Basıma may su'rtip , Kesemdi menin' toltırasan' .
19023006	O'mirim boyı jaqsılıq ha'm su'yispenshilik izimnen ju'rer , Jaratqan İyenin' u'yi ma'n'gi ma'kanım bolar .
19024001	Dawıttın' jırı . Jaratqan İyege tiyisli jer ju'zi ha'm ondag'ı pu'tkil barlıq , A'lem ha'm onda jasaytug'ınlar .
19024002	Ol ten'izlerdin' u'stine a'lemdi ornatıp , Onı bekkemledi suwlar u'stine .
19024003	Kim shıg'a aladı Jaratqan İyenin' tawına ? Kim tura aladı Onın' muxaddes jerinde ?
19024004	Qolları pa'k , ju'regi taza bolg'an , Kewlin jalg'an na'rselerge bermegen , Jalg'annan ant ishpegen adam .
19024005	Ol Jaratqan İyeden jarılqaw aladı , Qutqarıwshısı Quday onı aqlaydı .
19024006	Jaratqan İyeni izlegenler , Onın' ju'zin ko'riwdi tilegen Yaqıptın' na'sili sonday boladı . Selah
19024007	Ken' ashılın' , ha'y da'rwazalar ! Ashılın' , ha'y a'zelgi qapılar ! Ullı Patsha kirsin ishke !
19024008	Kim bul ullı Patsha ? Ol Jaratqan İyedur , ku'shli ha'm qu'diretli , Sawashlarda qu'diretli bolg'an Jaratqan İye .
19024009	Ko'terilip ashılın' , ha'y da'rwazalar ! Ashılın' , ha'y a'zelgi qapılar ! Ullı Patsha kirsin ishke !
19024010	Kim bul ullı Patsha ? Ol — A'lemnin' Jaratqan İyesi , Ol — ullı Patsha ! Selah
19025001	Dawıttın' jırıJaratqan İye , pu'tkil barlıg'ım menen Sag'an jaqınlasaman ,
19025002	Qudayım , Sennen u'mit qılaman , Men uyatqa qalmayın , Dushpanlarım mennen u'stin shıg'ıp , quwanbasın .
19025003	Sag'an u'mit baylag'an hasla uyatqa qalmas , Sebepsiz qıyanet etetug'ınlar uyatqa qalar .
19025004	Jaratqan İye , jolların'dı ko'rset , O'z soqpaqların'dı mag'an tu'sindir .
19025005	Haqıyqatlıqqa jetelep , u'yret mag'an , Qutqarıwshım Quday O'zin'sen' . Ku'ni boyı u'mitim Sennen .
19025006	Jaratqan İye , rehimin'di ha'm su'yispenshiligin'di esle , O'ytkeni bular a'zelden beri bardur .
19025007	Eske alma jaslıqtag'ı gu'na ha'm qılmıslarımdı , Su'yispenshiligin' ha'm iygiligin' haqı , Meni esle , Jaratqan İye .
19025008	Jaratqan İye jaqsı ha'm a'dalatlıdur ! Sonın' ushın , gu'nakarlarg'a jol ko'rseter .
19025009	Kishipeyillerdi a'dillik jolı menen alıp ju'rer , Olarg'a O'z jolın u'yreter .
19025010	Kelisimdegi buyrıqlarg'a a'mel qılg'anlar ushın , Jaratqan İyenin' soqpaqları su'yispenshilik ha'm sadıqlıqqa tolıdur .
19025011	Jaratqan İye , O'z atın' haqı , Ayıplarımdı keshir , sebebi ko'pdur ayıbım .
19025012	Kim Jaratqan İyeden qorqsa , Jaratqan İye og'an tan'laytug'ın joldı ko'rseter .
19025013	Ol adam baxıtlı jasar , Onın' na'sili eldi mu'lik etip alar .
19025014	Jaratqan İye O'zinen qorqqanlarg'a sırlas bolar , Kelisimin olarg'a bildirer .
19025015	Ko'zlerim ha'mme waqıtta Jaratqan İye ta'repte , Ol azat qılar tordan ayaqlarımdı .
19025016	Awhalıma qara , rehim qıl mag'an , O'ytkeni jalg'ızban ha'm ezilgenmen .
19025017	Artıp barmaqta ju'regimdegi qayg'ılar , Usı da'rtlerden meni qutqar !
19025018	Azap-aqıretime qara , Keshir barlıq gu'nalarımdı !
19025019	Dushpanlarıma qara , qanshelli ko'beygen , Jawızlarsha olar meni jek ko'redi !
19025020	Janımdı saqlap , qutqara go'r ! Shermende qıla go'rme meni , Sebebi men Sennen pana tapqanman !
19025021	Shınlıq ha'm a'dillik meni qorg'asın , O'ytkeni Sag'an u'mit baylag'anman .
19025022	Quday , qutqar İzraildı , Barlıq qayg'ı-ha'siretlerinen .
19026001	Dawıttın' jırıMeni aqla , Jaratqan İye , Men pa'k joldan ju'rdim , Ekilenbesten Jaratqan İyege u'mit bayladım .
19026002	Jaratqan İye , meni tekserip , imtixannan o'tker , Ju'regim ha'm niyetimdi sınap ko'r .
19026003	Su'yispenshiligin' ko'z aldımda , Senin' sadıqlıg'ın' meni jetekler .
19026004	O'tirikshiler menen birge otırmayman , Eki ju'zliler menen dos bolmayman .
19026005	Napa'kler toparın jek ko'remen , Zulımlardın' arasında otırmayman .
19026006	Ko'rsetiw ushın ayıpsızlıg'ımdı , Juwaman qollarımdı , Jaratqan İye , Qurbanlıq ornın'dı aylanıp ju'remen .
19026007	Ba'lent dawıs penen alg'ıs qosıg'ın aytaman , Ta'riyipleymen , barlıq a'jayıp islerin'di .
19026008	Jaqsı ko'remen , Jaratqan İye , Sen ma'kan qılg'an u'ydi , Senin' saltanatın' ornalasqan jerdi .
19026009	Gu'nakarlar menen birge janımdı alma , Qanxorlar qatarında o'mirime shek qoyma .
19026010	Jawız joba du'zer olardın' qolları , Ha'mme waqıtta para alıwg'a tayar .
19026011	Al men pa'k o'mir su'remen , Qutqar meni , rehim qıl mag'an !
19026012	Ayaqlarım tegis jerde turıptı , Jaratqan İye , ullı jıyında Seni alg'ıslayman .
19027001	Dawıttın' jırıJaratqan İye menin' nurım ha'm qutqarıwshım , Men kimnen qorqaman ? Jaratqan İye o'mirimnin' qorg'anı , Meni kim qorqıta alar ?
19027002	Denemdi tilkimlew ushın jawızlar u'stime bastırıp kelgende , Jawlarım ha'm dushpanlarım mag'an qarsı shabıwıl jasag'anda , O'zleri su'rnigip , qulaydı .
19027003	Bir orda la'shker meni qamal qılsa da , Ju'regim qorqpas , Mag'an qarsı urıs baslansa da , U'mitim u'zilmes .
19027004	Jaratqan İyeden tilegim , qa'leytug'ınım mınaw : Jaratqan İyenin' u'yinde o'mir boyı jasaw , Onın' go'zzallıg'ın ko'riw , İbadatxanasında sıyınıp , oy juwırtıw .
19027005	Apatta qalg'an ku'nlerimde , Ol meni O'z panasında aman saqlaydı . Shatırının' ishine jasırıp meni , Ba'lent jartas u'stine alıp shıg'adı .
19027006	Sonda a'tirapımdag'ı dushpanlarım u'stinen , Basım joqarı ko'teriledi . Ba'lent dawıs penen shadlanıp , Qurbanlıq beremen Jaratqan İyenin' shatırında , Saz shertip , Onı jırlayman .
19027007	Jaratqan İye , qulaq sal dawısıma , Sag'an jalbarınaman , Rehim etip , juwap ber mag'an !
19027008	« Menin' ju'zimdi izle ! » degenin'di kewlim esitti , Awa , Jaratqan İye , Senin' ju'zin'di izleymen .
19027009	Ju'zin'di mennen jasırma , G'a'zeplenip , qulın' bolg'an mennen ju'z burma ! Ja'rdemshim Sen boldın' , Ju'z burıp , meni ta'rk etpe , Quday , qutqarıwshım menin' !
19027010	Ata-anam meni taslap ketse de , Jaratqan İye meni qabıl etedi .
19027011	Jaratqan İye , jolın'dı u'yret mag'an , Buqqıda jatqan dushpanlarıma bola , Tuwrı soqpaqların'nan jetele meni .
19027012	Jawlarımnın' qolına tapsırma meni , Sebebi mag'an qarsı shıqtıJalg'an gu'walar , nahaq ayıplawshılar .
19027013	Biraq mınag'an anıq isenemen : Men tiriler a'leminde ju'rip , Jaratqan İyenin' iygiligin ko'remen .
19027014	Jaratqan İyege u'mit qıl , Ku'shli ha'm ma'rt bol , Jaratqan İyege u'mit qıl .
19028001	Dawıttın' jırıSag'an jalbarınaman , Jaratqan İye , Qorg'awshı jartasım , esitpey qalma dawısımdı . Eger mag'an juwap bermey , u'nsiz qalsan' , O'lim shuqırına tu'sken adamday bolıp qalaman .
19028002	Seni ja'rdemge shaqırg'anımda , Qollarımdı muxaddes İbadatxanan'a sozg'anımda , Qulaq sal jalbarınıwlarıma .
19028003	Meni jawızlar ha'm nahaqlıq qılatug'ınlar menen , Bir qatarg'a qoyıp , jazalama . Olar adamlar menen doslarsha qatnasta bolıp , Ju'reklerinde jawızlıq islewdi niyet qılar .
19028004	Qılmıslarının' , islegen jawızlıqlarının' esesin qaytar , Qolları menen islegen nahaqlıqlarına jarasa jaza ber .
19028005	Olar itibar bermes Jaratqan İyenin' islerine , Onın' qollarının' do'retpesine . Sonın' ushın , Jaratqan İye olardı qulatadı , Olar qaytadan tiklene almaydı .
19028006	Jaratqan İyege alg'ıslar bolsın ! Ol qulaq saldı menin' jalbarınıwlarıma .
19028007	Jaratqan İye ku'sh-quwatım ha'm qalqanımdur , Ju'rekten Og'an isenemen , Ol mag'an ja'rdem berdi , ju'regim shadlanar , Jırlarım menen Og'an alg'ıs aytaman .
19028008	Jaratqan İye O'z xalqının' qu'diretidur , O'zi maylag'an patshanın' qutqarılıw qorg'anıdur .
19028009	Xalqın'dı qutqar , O'z menshik xalqın'dı jarılqa , Olardın' shopanı bol , ma'n'gi g'amxorlıq qıl !
19029001	Dawıttın' jırıHa'y , ila'hiy barlıqlar , Jaratqan İyeni alg'ıslan' , Jaratqan İyenin' saltanatın ha'm qu'diretin alg'ıslan' ,
19029002	Jaratqan İyenin' ullı atın alg'ıslan' , Muxaddes kiyimlerde Jaratqan İyege sıyının' !
19029003	Suw betinde esitiler Jaratqan İyenin' dawısı , Ullı Quday gu'rkirep , dawıs shıg'arar , Qu'diretli suw betinde esitiler Jaratqan İyenin' jan'g'ırıg'ı .
19029004	Jaratqan İyenin' dawısı ku'shlidur , Jaratqan İyenin' dawısı saltanatlıdur .
19029005	Jaratqan İyenin' dawısı kedr ag'ashların sındırar , Ha'tteki , Lebanondag'ı kedr ag'ashların maydalap taslar .
19029006	Ol Lebanon tawın bug'aday etip , Siryon tawın jabayı buzawday etip , sekirter .
19029007	Shaqmaq shaqtıradı Jaratqan İyenin' dawısı ,
19029008	Sho'listandı titiretedi Onın' dawısı , Jaratqan İye Qadesh sho'lin la'rzege salar .
19029009	Jaratqan İyenin' dawısı suwınlardı tuwdırar , Tog'aylardı jalan'ashlar . Onın' İbadatxanasında ha'mme « Dan'q bolsın ! » dep baqırısar .
19029010	Jaratqan İye topan suwı u'stine taxtın qurdı , Ol ma'n'gi patsha bolıp qaladı .
19029011	Jaratqan İye O'z xalqına ku'sh bag'ıshlar , Xalqın tınıshlıq penen jarılqar !
19030001	Dawıttın' jırı . Jaratqan İyenin' u'yi bag'ıshlang'an waqıtta aytılg'an qosıq .
19030002	Seni ullılayman , Jaratqan İye , O'ytkeni meni joqarı alıp shıqtın' , Dushpanlarımnın' menin' u'stimnenKu'liwine jol qoymadın' .
19030003	Qudayım Jaratqan İye , Sag'an jalbarındım , mag'an shıpa berdin' .
19030004	Jaratqan İye , janımdı o'liler ma'kanınan alıp shıqtın' , O'lim shuqırına tu'sip baratırg'anımda , meni qutqardın' .
19030005	Ha'y Jaratqan İyenin' sadıq qulları , Saz shertip , Onı alg'ıslan' , Onın' muxaddes atına minnetdarshılıq bildirin' .
19030006	Onın' g'a'zebi bir mezgil dawam eter , Mehribanlıg'ı bolsa , bir o'mir . Qayg'ı-azap bir tu'n bolar , Biraq azan menen quwanısh kirip keler .
19030007	A'wmetli bolıp , isim ju'riskende , « Hasla su'rnikpespen ! » — degen edim .
19030008	Jaratqan İye , mehrin' menenMeni tawday qılıp bekkemledin' . Biraq Sen ju'zin'di jasırg'anın'da , Qorqınısh biylep aldı meni .
19030009	Jaratqan İye , Seni shaqıraman , İyeme jalbarınıp , rehim sorayman :
19030010	« Eger men kirsem qa'birge , O'limimnen Sag'an ne payda ? Topıraq Sag'an alg'ıs ayta ma ? Senin' sadıqlıg'ın'dı ja'riyalay ma ?
19030011	Qulaq sal , Jaratqan İye , mag'an rehim qıl , Ja'rdemshim bol , Jaratqan İye ! »
19030012	Qayg'ımdı toyg'a aylandırdın' , Aza kiyimimdi sheship , shadlıqqa bo'ledin' .
19030013	Kewlim Seni alg'ıslap qosıq aytsın , u'nsiz qalmasın , Sag'an ma'n'gi minnetdarshılıq bildiremen , Quday İyem .
19031001	Atqarıwshılardın' jetekshisine . Dawıttın' jırı .
19031002	Jaratqan İye , Seni panalayman , Meni hasla shermende qılma ! A'dalatlıg'ın' menen qutqar meni !
19031003	Mag'an qulaq sal , da'rhal qutqar meni , Panalaytug'ın jartasım bol , Qutqarılıwım ushın , bekkem qorg'an bol !
19031004	Shınında da , Sen jartasım ha'm qorg'anımsan' , O'z atın' ushın meni jetele , jol ko'rset mag'an .
19031005	Mag'an qarsı qoyılg'an tordan uzaqlat meni , O'ytkeni O'zin'sen' menin' panam .
19031006	Janımdı qolların'a tapsıraman , Jaratqan İye , sadıq Quday , qutqar meni .
19031007	Biyhuda butlarg'a tabınıwshılardan jerkenemen , Jaratqan İyege isenemen men .
19031008	Sadıqlıg'ın' arqalı yoshıp , shad bolayın , Sebebi qayg'ılarımdı O'zin' ko'rdin' , Shekken azaplarımdı bilesen' .
19031009	Meni dushpannın' qolına tapsırmadın' , Al ayaqlarımdı ken' jerge bastırdın' .
19031010	Rehim qıl mag'an , Jaratqan İye , qıyınshılıqtaman , Qayg'ı-azaptan ko'zlerim so'ndi , Jan-ta'nim de tamam boldı .
19031011	O'mirim azap penen , Jıllarım « ah » urıw menen tawısılar , Gu'nalarım sebepli ku'shim qaytıp , Su'yeklerim quwrap qalar .
19031012	Dushpanlarım sebepli jek ko'rinshi boldım , A'sirese o'z qon'sılarıma . Doslarım da awhalımdı ko'rip qorqadı , Meni ko'shede ko'rgenler mennen qashatug'ın boldı .
19031013	Marhum sıyaqlı umıt boldım men , Sınıp qalg'an ıdısqa uqsayman .
19031014	Ko'plerdin' o'sek qılıp atırg'anın esitemen , A'tirapımdı qorqınısh orap alg'an . Mag'an qarsı til biriktirgen , Janımdı alıw ushın joba du'zgen .
19031015	Jaratqan İye , men Sag'an isenemen , « Qudayım Sensen' ! » dep aytaman .
19031016	Ta'g'dirim Senin' qolın'da , Meni dushpanlarımnın' qolınan , İzime tu'skenlerden qutqara go'r .
19031017	Nurlı ju'zin' qulın'a nur shashsın , Su'yispenshiligin'di ko'rsetip , qutqar meni !
19031018	Shermende qılma meni , Jaratqan İye , Ja'rdem sorap , Sag'an jalbarınaman . Jawızlar shermende bolsın , O'liler ma'kanında u'nleri o'shsin .
19031019	Menmenlik penen , joqarıdan qarap , A'dil adamnan jerkenip , onı kemsitip so'ylegennin' , O'shsin jalg'an sesleri .
19031020	İygiligin' sonshelli moldur , Jaratqan İye , Onı O'zin'nen qorqqanlar ushın saqlaysan' , Ha'mmenin' ko'z aldında , Sennen pana tapqanlarg'a jaqsı qatnas qılasan' .
19031021	Adamlardın' jawız jobasınan , Da'rgayın'da pana bolıp , olardı qorg'aysan' , Jaman tillerden , O'z panan'da saqlaysan' .
19031022	Jaratqan İyege alg'ıslar bolsın , Qamaldag'ı qalada qalg'anımda , A'jayıp miyrim-sha'pa'a'tin'di ko'rsettin' mag'an .
19031023	Qorqınıshqa tu'sip , bılay dedim : « Senin' da'rgayın'nan shıg'arıldım ! » Biraq ja'rdemge shaqırg'anımda Seni , Esittin' menin' jalbarınıwımdı .
19031024	Jaratqan İyeni su'yin' , ha'y Onın' sadıq qulları ! Jaratqan İye O'zine sadıq bolg'anlardı qorg'aydı , Menmenlerge tolıq jaza beredi .
19031025	Ha'y , Jaratqan İyege u'mit baylag'anlar , Ku'shli bolın' ha'm ma'rt bolsın ju'regin'iz !
19032001	Dawıttın' maskiliQılmısları keshirilgenler , Gu'naları alıp taslang'anlar qanday baxıtlı !
19032002	Jaratqan İye ta'repinen ayıplı sanalmag'an , Kewlinde sumlıq bolmag'an adam qanday baxıtlı !
19032003	Gu'namdı moyınlawdan bas tartqanımda , Zar jılap ju'rgenlikten ku'ni boyı , Su'yeklerim kewip qaldı .
19032004	Ku'ni-tu'ni qolın' u'stimde awır ju'k boldı , Saratan ıssısının' qurg'aqshılıg'ı yan'lı , da'rmanım qalmadı . Selah
19032005	Sonda gu'namdı aldın'da moyınladım , Ayıbımdı jasırmay , bılay dedim : « Jaratqan İyenin' aldında qılmısımdı ta'n alaman » . Al Sen ayıp-gu'nalarımdı keshirdin' . Selah
19032006	Sonın' ushın , ha'r bir sadıq qulın' , Mu'mkinshilik bar waqıtta duwa etsin . Sonda topan suwı tasıp ketse de , og'an jetip barmas .
19032007	Sen menin' panamsan' , Meni qa'wip-qa'terden saqlaysan' , Mag'an bergen qutqarılıwın' sebepli , A'tirapımdag'ılardı shadlıqqa bo'ledin' . Selah
19032008	Jaratqan İye bılay deydi : « Sag'an aqıl-na'siyat beremen , Ju'retug'ın jolın'dı ko'rsetemen , Ma'sla'ha't berip , na'zerimnen qashırmayman .
19032009	At yamasa g'ashırday oysız bolman' , Suwlıq ha'm ju'wen kerekdur olardı jolg'a salıw ushın , Bolmasa , olar boysınbaydı » .
19032010	Napa'klerdin' azabı ko'p boladı , Biraq Jaratqan İyege isengenlerdi , Onın' su'yispenshiligi qorshap aladı .
19032011	Ha'y , haq adamlar , Jaratqan İye arqalı quwanıp , shadlanın' , Ha'y , ju'regi pa'k bolg'anlar , Ha'mmen'iz shadlanın' !
19033001	Ha'y , haq adamlar , shadlanıp , Jaratqan İyege arnap qosıq aytın' ! Haq adamlarg'a jarasar Og'an alg'ıs-maqtaw aytıw .
19033002	Lira shertip , Jaratqan İyeni ta'riyiplen' , On tarlı arfada Og'an arnap nama shalın' .
19033003	Og'an arnap taza qosıq aytın' , Ba'lent dawıs penen shadlanıp , saz shertin' .
19033004	Jaratqan İyenin' so'zi haqıyqatdur , Onın' ha'r bir isi isenimlidur .
19033005	Jaratqan İye haqlıqtı ha'm a'dalatlıqtı su'yer , Jer ju'zi Onın' su'yispenshiligine tolır .
19033006	Ko'kler Jaratqan İyenin' so'zi menen , Aspan deneleri awzınan shıqqan dem menen jaratılg'andur .
19033007	Ol ten'iz suwların bir jerge jıynar , Tu'psiz suwlardı suw saqlag'ıshlarg'a sıydırar .
19033008	Pu'tkil du'nya ju'zi Jaratqan İyeden qorqsın , Jer ju'zinde jasap atırg'annın' barlıg'ı Onnan seskensin .
19033009	O'ytkeni Ol so'yledi , aytqanı bar boldı , Buyrıq berdi , ha'mmesi payda boldı .
19033010	Jaratqan İye milletlerdin' jobaların buzar , Xalıqlardın' niyetlerin bosqa shıg'arar .
19033011	Biraq Jaratqan İyenin' jobaları ma'n'gi turar , Ju'regindegi niyetleri a'wladtan-a'wladqa dawam eter .
19033012	Qanday baxıtlı , Qudayı Jaratqan İye bolg'an millet , Qanday baxıtlı , Jaratqan İye tan'lap alg'an xalıq .
19033013	Jaratqan İye ko'kten ko'z taslar , Pu'tkil adamzattı ko'rer .
19033014	Ol otırg'an taxtınan , Gu'zeter jer ju'zinde jasaytug'ınlardın' ha'mmesin .
19033015	Ol ha'mmenin' ju'regin jaratqan , Olardın' islerinin' ha'mmesin biler .
19033016	A'skeri ko'p bolg'anı menen , patsha qutqarılmas , Ullı ku'shi menen jawınger jen'e bermes .
19033017	Jen'is ushın sawash atları bos u'mitdur , Olar qu'diretli ku'shi menen qutqara almas .
19033018	Jaratqan İyenin' ko'zi O'zinen qorqatug'ınlarda , Onın' su'yispenshiliginen u'mit etetug'ınlarda .
19033019	Olardın' janın o'limnen qutqarar , Ashlıq da'wirde olardı tiri qaldırar .
19033020	Janımız Jaratqan İyeden u'mit eter , Ol ja'rdemshimiz ha'm qalqanımızdur .
19033021	Ol arqalı ju'regimiz quwanıshqa tolar , Sebebi Onın' muxaddes atına u'mit baylaymız .
19033022	Jaratqan İye , mudamı u'mit baylaymız Sag'an , Su'yispenshiligin' bizlerge yar bolsın !
19034001	Abimelextin' aldında o'zin aqılı kemis qılıp ko'rsetip , onın' aldınan quwılg'an waqıtta Dawıttın' aytqan jırı .
19034002	Ha'mme waqıtta Jaratqan İyege alg'ıs aytaman , Alg'ıs-maqtaw tu'speydi awzımnan .
19034003	Jaratqan İye menen maqtanar janım , Ezilgenler esitip , shad bolsın !
19034004	Menin' menen birge Jaratqan İyeni ullılan' , Atın birgelikte dan'qqa bo'leyik .
19034005	Jaratqan İyege jalbarındım , Ol juwap berdi mag'an , Meni azat etti barlıq qa'wip-qa'terden .
19034006	Onnan u'mit qılg'anlardın' ju'zinde nur jarqıraydı , Uyatta qalıp , ju'zleri qızarmaydı .
19034007	Men ezilip jalbarındım , Jaratqan İye esitti , Meni barlıq azaplarımnan azat etti .
19034008	Jaratqan İyeden qorqatug'ınlardın' a'tirapına , Onın' perishteleri orda qurıp , qutqarar olardı .
19034009	Jaratqan İyenin' jaqsılıg'ın tatın' ha'm ko'rin' . Qanday baxıtlı Onnan pana tapqanlar .
19034010	Jaratqan İyeden qorqın' , ha'y , Onın' muxaddesleri , O'ytkeni Onnan qorqqanlardın' bolmas mu'ta'jligi .
19034011	Ha'tteki , arıslanlar ash ha'm mu'ta'j bolar , Biraq hesh qanday mu'ta'jlik ko'rmes Jaratqan İyege kelgenler .
19034012	Kelin' , ha'y balalar , tın'lan' meni : U'yreteyin sizlerge Jaratqan İyeden qorqıwdı .
19034013	Kim o'mirden zawıqlanıp , Baxıtlı o'mir su'riwdi qa'leydi ?
19034014	Onda , tilin'izdi jawızlıqtan tıyıp , Awzın'ızdı jalg'an so'zlerden saqlan' .
19034015	Jamanlıqtan qashıp , jaqsılıq qılın' , Tınıshlıq tilep , onın' izinen ju'rin' .
19034016	Jaratqan İyenin' ko'zi haq adamlardın' u'stinde , Qulag'ın tu'rer olardın' dadına .
19034017	Jaratqan İye qarsıdur jamanlıq qılatug'ınlarg'a , Jer ju'zinen olardın' atların o'shirer .
19034018	Haq adamlar jalbarınar , Jaratqan İye esiter , Barlıq azaplarınan olardı azat eter .
19034019	Jaratqan İye kewli qabarg'anlarg'a jaqındur , Ruwxı ezilgenlerdi qutqarar .
19034020	Haq adamnın' qayg'ıları ko'p bolsa , Bulardan onı azat qılar Jaratqan İye .
19034021	Barlıq su'yeklerin Jaratqan İye saqlar , Sındırılmas onın' bir su'yegi de .
19034022	Jamanlıq zalımdı o'ltirer , Haq adamnan jerkengen jaza alar .
19034023	O'z qulların Jaratqan İye qutqarar , Hesh qanday jaza almas Onnan pana tapqanlar .
19035001	Dawıttın' jırıJaratqan İye , mag'an qarsı bolg'anlarg'a O'zin' qarsı shıq , Mag'an hu'jim qılg'anlarg'a O'zin' qarsı hu'jim qıl !
19035002	U'lken ha'm kishkene qalqan alıp , Mag'an ja'rdemge kel !
19035003	Meni quwıp kiyatırg'anlarg'a qarsı , Nayza ha'm baltan'dı al . « Seni Men qutqaraman » , — dep wa'de ber mag'an !
19035004	Janıma qaslıq qılıp ju'rgenler , Uyatqa qalıp , masqara bolsın ! Mag'an qarsı jawız niyet etkenler , Shermendesi shıg'ıp , artqa sheginsin !
19035005	Olar samalda ushqan qawıq sıyaqlı bolsın , Jaratqan İyenin' perishtesi izine tu'ssin !
19035006	Qaran'g'ı ha'm sırg'anaq bolsın olardın' jolı , Jaratqan İyenin' perishtesi quwsın olardı !
19035007	Sebepsiz mag'an tor qurdı , Meni tutıp alıw ushın , sebepsiz shuqır qazdı .
19035008	Tosattan olardın' basına apat kelsin , Qoyg'an torına o'zleri tu'ssin , Qazg'an shuqırına o'zleri qulasın .
19035009	Sol waqıtta Jaratqan İye arqalı shadlanaman , Meni qutqarg'anı ushın quwanaman .
19035010	Pu'tkil barlıg'ım bılay deydi : « Ha'lsizdi ku'shlinin' qolınan , Biyshara ha'm jarlını tonawshılardan qutqaratug'ın , Sag'an uqsag'an kim bar , Jaratqan İye ? » .
19035011	Jawız niyetli gu'walar turıp , Bilmeytug'ın na'rseler haqqında mennen sorar .
19035012	Olar jaqsılıg'ıma jamanlıq qaytarar , Janım jalg'ızlanıp qaldı .
19035013	Olar kesel bolg'an waqıtta , Aza kiyim kiyip , oraza tuttım . Basımdı iyip , duwa qıldım .
19035014	Dostım , tuwısqanım , dep qayg'ırdım , Anam ushın aza tutqanday etip , Qayg'ıdan basımdı iyip ju'rdim .
19035015	Olar bolsa , jıg'ılg'anımda jıynalıp , shad boldı , Mag'an qarsı jıynaldı biytanıs adamlar , Toqtamay keyidi meni .
19035016	Qudaysızlarday ayamay masqara qıldı , Mag'an qarap , tislerin g'ıshırlattı .
19035017	İyem , qashang'a deyin qarap turasan' ? Qutqara go'r janımdı olardın' hu'jiminen , Azat qıla go'r bul arıslanlardan !
19035018	Ullı ja'miyet ishinde Sag'an shu'kir aytaman , Sansız xalıq arasında Sag'an alg'ıs-maqtaw aytaman .
19035019	U'stimnen ku'lmesin sebepsiz mag'an dushpan bolg'anlar , Ko'zlerin qıspasın ayıpsız meni jek ko'rgenler .
19035020	Tınıshlıq so'zin awzına almas olar , Al elde tınısh jasap atırg'anlarg'a qarsı , Jalg'an so'zlerdi oylap tabar .
19035021	Mag'an qarsı awzın ken' ashıp , bılay dep aytar : « Ha-ha , o'z ko'zimiz benen ko'rdik qılmısların'dı ! »
19035022	Ha'mmesin ko'rdin' , Jaratqan İye , u'nsiz qalma , İyem , mennen uzaq bolma !
19035023	Oyan , tur , huqıqımdı qorg'ap , Men ushın gu'res , Qudayım , İyem !
19035024	A'dilligin'e go're , meni aqlay go'r , Qudayım , Jaratqan İye ! U'stimnen ku'lmesin dushpanlar !
19035025	Olar ishinen bılay dep aytpasın : « A'ne , boldı-g'o bizin' qa'legenimiz ! » « Onın' basına jettik ! » — demesin .
19035026	Awır awhalıma shadlang'anlar , Uyalıp , shermende bolsın , Mennen o'zlerin u'stin qoyg'anlar , Uyat ha'm shermendelikke shırmalıp qalsın .
19035027	Menin' haq bolıp shıg'ıwımdı qa'legenler , Shad bolıp , quwansın . Tınbastan bılay dep aytsın olar : « Qulının' amanlıg'ın qa'legen Jaratqan İye ullılansın ! »
19035028	Sonda ku'ni boyı tilimnen tu'spes Senin' a'dilligin' , Sag'an arnap alg'ıs-maqtaw aytaman .
19036001	Atqarıwshılardın' jetekshisine . Jaratqan İyenin' qulı Dawıttın' jırı .
19036002	Nahaqlardın' gu'nası ju'reginde so'yleydi . Qudaydan qorqpas ol .
19036003	Ol o'zin joqarı qoyıp , Gu'namdı Quday ko'rmeydi , Hu'kim qılmaydı , dep aytar .
19036004	Awzınan jamanlıq ha'm jalg'an shıg'ar , Danalıqtan ha'm jaqsılıq qılıwdan bas tartar .
19036005	Ha'tteki , jatqanda da , napa'klikti oylar , Jaman jolg'a tu'sip , bas tartpas jawızlıqtan .
19036006	Jaratqan İye , su'yispenshiligin' ko'klerge , Sadıqlıg'ın' bultlarg'a jayılg'andur .
19036007	A'dilligin' ullı tawlarg'a megzer , A'dalatın' tu'psiz ten'izge uqsar . Sen adamzattı da , haywandı da qorg'aysan' , Jaratqan İye !
19036008	Su'yispenshiligin' qanshelli bahalıdur , Quday ! Qanatların'nın' sayasında pana tabar adamlar .
19036009	Olar jep toyar u'yin'degi molshılıqtan , Olarg'a ishkizersen' la'zzetke tolı da'ryan'nan .
19036010	O'ytkeni o'mir bulag'ı Sende , Jaqtılıqtı ko'remiz nurın' arqalı .
19036011	Seni tanıytug'ınlarg'a su'yispenshiligin'di , Ju'regi pa'klerge haqlıg'ın'dı ko'rset .
19036012	Menmennin' ayag'ı meni baspasın , Napa'klerdin' qolları meni quwmasın .
19036013	Qara , jawızlıq islewshiler jerge jıg'ıldı , Qaytıp tura almastay etip , to'menge ılaqtırıldı .
19037001	Dawıttın' jırıJamanlıq qılg'anlarg'a ashıwlanba , Jawızlıq islewshilerge qızıqpa !
19037002	O'ytkeni olar maysa sho'ptey tez solıp qalar , Ko'k sho'ptey tez quwrap qalar .
19037003	Sen Jaratqan İyege u'mit baylap , jaqsılıq qıl , Usı elde jasap , sadıqlıqtı saqla .
19037004	Jaratqan İyeden ra'ha't tap , Ol ju'regin'degi qa'lewin'e jetkizer .
19037005	O'mir jolın'dı Jaratqan İyege tapsır , Og'an isen , sonda Ol sen ushın ha'reket eter .
19037006	Ol senin' a'dilligin'di nur sıyaqlı jarqıratıp , Haqlıg'ın'dı ku'ndizgi quyashtay qılar .
19037007	Jaratqan İyenin' aldında sabırlı bol , Og'an u'mit bayla , Ha'wes qılma o'z jolında a'wmetli bolıp , Jawız niyetlerin a'melge asırg'anlarg'a .
19037008	G'a'zebin'di tıyıp , ashıwın'dı bas , Qızba bolma , bul tek zıyan alıp keler .
19037009	Jawızlıq etiwshiler joq etiler , Jaratqan İyeden u'mit etiwshiler elge iyelik eter .
19037010	Tez arada napa'ktin' ku'ni pitedi , Qansha izlesen' de , bul jerde taba almaysan' onı .
19037011	Kishipeyiller bolsa , elge iyelik qılar , Mol baxıtqa erisip , ra'ha't tabar .
19037012	Napa'k adam pa'k adamg'a qarsı jaman niyet qılar , Og'an qarsı tislerin g'ıshırlatar .
19037013	Biraq İye napa'kler u'stinen ku'ler , Sebebi olardın' ku'ni pitkenin biler .
19037014	Biyshara ha'm jarlını qulatıp , Tuwrı jolda ju'rgenlerdi o'ltiriw ushın , Napa'kler qılıshın jalan'ashlap , kerdi sadaqların .
19037015	Biraq qılıshları o'zlerinin' ju'regine sug'ılar , Sadaqları da sınıp keter .
19037016	Haq adamnın' az zatı , Napa'ktin' baylıg'ınan go're abzaldur .
19037017	O'ytkeni napa'ktin' ku'shi qırqılar , Haq adamdı bolsa , Jaratqan İye qollap-quwatlar .
19037018	Minsizlerdin' ha'r ku'ni Jaratqan İyege belgili , Ma'n'gi dawam eter olardın' miyrası .
19037019	Uyatqa qalmas olar jaman ku'nlerde , Qarınları toq bolar ashlıq waqıtta da .
19037020	Biraq napa'kler so'zsiz qırılıp qalar , Jaratqan İyenin' dushpanları dala gu'lindey solıp , Tu'tin yan'lı tarqalıp , joq bolar .
19037021	Napa'kler qarız alar , qaytıp bermes , Haq adam bolsa saqıylıq penen berer .
19037022	Jaratqan İye jarılqag'an adamlar elge iyelik qılar , Al Ol g'arg'ag'an adamlar joq bolıp keter .
19037023	Jaratqan İyenin' adamnın' ju'rgen jolına kewli tolsa , Onın' qa'demlerin bekkemler .
19037024	Ol su'rnikse de , jıg'ılmas , O'ytkeni Jaratqan İye qolınan uslap qalar .
19037025	Men jas edim , endi qartaydım , Haq adamnın' taslap ketilgenin , Onın' urpag'ının' nan sorag'anın ko'rmedim .
19037026	Ol ha'mme waqıtta saqıylıq penen qarız berer , Urpag'ı da jarılqaw alıp keler .
19037027	Jamanlıqtan qashıp , jaqsılıq qıl , Sonda elin'de ma'n'gi jasaysan' .
19037028	Sebebi Jaratqan İye haqlıqtı su'yer , Ol sadıq qulların ta'rk etpeydi . Olardı ma'n'gi qorg'aydı , Napa'klerdin' urpag'ı joq boladı .
19037029	Haq adamlar eldi mu'lik etip alar , Sol elde ma'n'gi jasap qalar .
19037030	Haqtın' awzınan danalıq shıg'ar , Onın' tili a'dalattı so'yler .
19037031	Qudayının' nızamı ju'regindedur , Sonın' ushın , qa'deminde adaspaydı .
19037032	Napa'k adam haq adamdı an'lıp ju'rer , Onı o'ltiriwdin' jolın izler .
19037033	Jaratqan İye haq adamdı napa'klerdin' qolına tapsırmas , Hu'kim etilgende , onı ayıplı qılmas .
19037034	Jaratqan İyege u'mit bayla , Onın' jolınan ju'r , Ol seni ma'rtebeli qılıp , bul eldi mu'lik qılıp berer . Napa'ktin' qırılıp ketkenin ko'resen' .
19037035	Ko'rdim napa'k ha'm jawız adamnın' , O'z topırag'ında jasıl terektey o'sip-o'ngenin .
19037036	Biraq uzaq turmay , ol o'tip ketti , joq boldı , Qansha izlesem de , taba almadım onı .
19037037	Minsizge itibar ber , haq adamg'a qara , O'ytkeni tınıshlıqtı su'yetug'ınlardın' keleshegi bar .
19037038	Gu'nakarlardın' ha'mmesi qırılıp keter , Napa'ktin' keleshegi joq bolar .
19037039	Haqlardın' qutqarılıwı Jaratqan İyeden , Apat ku'ninde olarg'a bolar qorg'an .
19037040	Jaratqan İyeden pana tapqanı ushın olar , Ol qollap-quwatlap , qutqarar , Napa'klerdin' qolınan aman saqlap , azat qılar .
19038001	Dawıttın' jırı . Bizlerdi Jaratqan İyenin' yadına salıw ushın aytıladı .
19038002	Jaratqan İye , g'a'zeplenip , meni a'shkaralama , Qa'ha'rlenip , meni jazalama !
19038003	İshime qadaldı oqların' , U'stime basıldı qolların' .
19038004	G'a'zebin'nen denemde qalmadı saw jerim , Gu'nam sebepli sırqıraydı su'yeklerim .
19038005	O'ytkeni ayıplarım basımnan astı , Olar awır ju'k bolıp , jelkemdi bastı .
19038006	Aqılsızlıg'ım sebepli , Jaralarım sasıp , irin' basıp ketti .
19038007	İyilip , eki bu'klenip qaldım , Ku'ni boyı g'am shegip ju'remen .
19038008	Ot bolıp janar menin' belim , Denemde qalmadı saw jerim .
19038009	Din'kem qurıp , pu'tkilley ezildim , Ju'regimnin' sızlawınan nala shegemen .
19038010	İyem , ju'regimdegi barlıq qa'lewlerimdi bilesen' , Nalalarım jasırın emesdur Sennen .
19038011	Ju'regim titireydi , ku'sh-quwatım ketti , Ko'zlerimnin' nurı pu'tkilley so'ndi .
19038012	Dos-yaranlarım qashtı jaralarım sebepli , Jaqınlarım qasıma kelmey qoydı .
19038013	Janıma qas adamlar mag'an duzaq qurar , Niyeti jawızlar mag'an o'lim tiler , Ku'ni boyı mag'an qarsı hiyle oylap ju'rer .
19038014	Al men geren' sıyaqlı esitpeymen , Tilsiz adamday awzımdı ashpayman .
19038015	Shınında da , men gu'n'ge uqsayman , Tilinde juwabı joq adamdayman .
19038016	U'mitim Sende , Jaratqan İye , Sen juwap beresen' , Quday İyem !
19038017	Sag'an duwa etip , bılay dedim : « Jag'dayımdı ko'rip , dushpanlarım ku'lmesin , Ayaqlarım su'rnikkende , o'zlerin mennen u'stin qoymasın ! »
19038018	Jıg'ılayın dep turıppan , Ashshı qayg'ımdı ishime jutıp atırman .
19038019	Jınayatlarımdı moyınlayman , Gu'nalarım sebepli qayg'ıraman .
19038020	Al dushpanlarım ku'shli ha'm aman ju'ripti , Sebepsiz meni jek ko'retug'ınlar ko'beyip ketti .
19038021	Olar jaqsılıg'ıma jamanlıq qaytarar , İygilikli islerim ushın mag'an dushpan bolar .
19038022	Meni taslap ketpe , Jaratqan İye ! Qudayım , mennen uzaq bolma !
19038023	Mag'an ja'rdem beriwge asıq , Qutqarıwshım , İyem !
19039001	Atqarıwshılardın' jetekshisi Edutung'a . Dawıttın' jırı .
19039002	Men o'zime bılay dedim : « Atqan adımıma dıqqat qılayın , Tilimdi gu'nadan tıyıp ju'reyin , Aldımda napa'kler tursa da , Awzıma qum quyıp qoyayın » .
19039003	Tilimdi tıyıp , u'nsizlik saqladım , Ha'tte , jaqsı na'rseni aytıwdan bas tarttım . Artıp ketti menin' da'rtim .
19039004	Ju'regim ottay bolıp , lawlap ketti , Oylag'an sayın , kewlim o'rtendi , Mına so'zler tilimnen to'gildi :
19039005	« Bildire go'r aqıbetimdi , Jaratqan İye , Qansha ku'nlerim qalg'anın bildir , Bileyin o'mirimnin' qanshelli qısqa ekenin !
19039006	Qısqa o'mir bergensen' mag'an , Senin' na'zerin'de hesh na'rsedur o'mirim , Bir demdur ha'r bir adamnın' o'miri . Selah
19039007	Ha'r bir adamnın' o'miri sayaday o'tip keter , Adamzattın' ha'reketi biyhuda bolar , Mal-du'nya jıynar , Biraq onın' kimge qalatug'ının bilmes .
19039008	Men endi ne ku'tiwim mu'mkin , Jaratqan İye ? Barlıq u'mitim Sennen .
19039009	Azat qıla go'r barlıq jınayatlarımnan , Aqmaqlardın' u'stimnen ku'liwine jol qoyma .
19039010	U'nsizlik saqlayman , ashpayman awzımdı , Sebebi Sen isledin' bunı .
19039011	Judırıg'ın'dı uzaqlastır mennen , Sen bergen soqqılardan tamam boldım .
19039012	Gu'naları ushın adamzattı , Jazalap , jolg'a salasan' . Ku'ye jegendey , a'ziz na'rselerin joq qılasan' , So'zsiz , adamzat bir demde o'tip ketedi . Selah
19039013	Duwamdı esit , Jaratqan İye , Qulaq sal jalbarınıwıma , Ko'z jaslarıma biypa'rwa bolma ! O'ytkeni men bir qonaqpan aldın'da Senin' , Ata-babalarım sıyaqlı kelgindimen .
19039014	Qa'ha'rli na'zerin'di uzaqlastır mennen , Bul du'nyadan o'tip ketpesimnen burın shadlanayın ! »
19040001	Atqarıwshılardın' jetekshisine . Dawıttın' jırı .
19040002	Sabır etip ku'ttim Jaratqan İyeni , Ol mag'an burılıp , jalbarınıwımdı esitti .
19040003	Meni o'lim shuqırınan , Batpaqlıqtan shıg'arıp aldı . Ayaqlarımdı tastın' u'stine bastırdı , Qa'demlerimdi bekkemledi .
19040004	Awzıma jan'a bir qosıq , Qudayımızg'a arnalg'an alg'ıs saldı . Ko'pler bunı ko'rip , qorqar , Jaratqan İyege u'mit baylar .
19040005	Qanday baxıtlı Jaratqan İyege u'mit baylag'an , Menmen ha'm o'tirikshilerge su'yenbeytug'ın .
19040006	Jaratqan İye , Qudayım , Bizler ushın a'jayıp islerin' ha'm niyetlerin' ko'pdur , Hesh bir zat Sag'an ten' kele almas , Bulardı tilge alıp , so'yley baslasam , Ko'pliginen sanap tawısa almaspan .
19040007	Sen qurbanlıq ha'm sadaqalardı qa'lemedin' , Jandırılatug'ın ha'm gu'na qurbanlıqların talap qılmadın' , Biraq boysınıwım ushın qulaqlarımdı ashtın' .
19040008	Sonda men bılay dedim : « Mine , men keldim , Orama kitapta men haqqında jazılg'an .
19040009	Senin' erkin'di orınlawdan ra'ha'tlenemen , Qudayım , Ju'regimnin' to'rindedur Senin' nızamın' » .
19040010	Ullı ja'miyetin'de a'dilligin'di ja'riya qıldım , Jaratqan İye , O'zin' bilesen' , Tilimdi hesh tıymadım .
19040011	A'dilligin'di ishime saqlamadım , İsenimli ekenin'di ha'm qutqarg'anın'dı ja'riyaladım , Miyrim-sha'pa'a'tin'di , sadıqlıg'ın'dı , Ullı ja'miyettin' aldında sır tutpadım .
19040012	Jaratqan İye , rehimin'di ayama mennen , Su'yispenshiligin' ha'm sadıqlıg'ın' meni ma'n'gi qorg'asın .
19040013	Sansız apatlar orap aldı a'tirapımdı , Gu'nalarım basıma jetti , ko'zim ko'rmeydi , Bular shashımnan ko'pdur , Endi ju'reksiz bolıp qaldım .
19040014	Jaratqan İye , mag'an ırazı bolıp , qutqar meni ! Ja'rdemge asıq , Jaratqan İye !
19040015	Janımdı alıwdı qa'legenler , Shermende bolıp , uyatqa qalsın ! Mag'an jawızlıq islewdi qa'lewshiler , Masqara bolıp , keynine qaytsın !
19040016	« Ha , ha ! » dep masqara qılıwshılar , Shermende bolıp , sasqalaqlap qalsın .
19040017	Seni izlegenlerdin' ha'mmesi , Sen arqalı shadlıq ha'm quwanıshqa tolsın . Senin' qutqarıwın'dı su'ygenler : « Jaratqan İye ullıdur ! » dep ba'rqulla aytıp ju'rsin .
19040018	Men bir jarlı ha'm biyshara adamman , Biraq g'amxorlıq qılar mag'an İyem . Ja'rdemshim ha'm qutqarıwshım O'zin'sen' , Keshikpe , Qudayım !
19041001	Atqarıwshılardın' jetekshisine . Dawıttın' jırı .
19041002	Qanday baxıtlı jarlını oylaytug'ın ! Apat ku'ninde onı Jaratqan İye qutqarar .
19041003	Jaratqan İye onı qorg'ap , o'mirin saqlar , Ol elde baxıtlı bolar , Dushpanlarının' qolına tapsırılmas .
19041004	To'sekke jatıp qalg'anında , Ja'rdem berer og'an Jaratqan İye , Onı keselinen tolıq ayıqtırar .
19041005	Men : « Oh , Jaratqan İye , mag'an rehim qıl , Sag'an qarsı gu'na qıldım , shıpa ber ! » — dedim .
19041006	Dushpanlarım jawız niyet penen : « Qashan o'lip , atı o'sher eken ? » — deydi .
19041007	Olar meni ko'riw ushın kelgende , jalg'an so'yleydi , İshinen o'sek so'zler toqıydı , Keyin sırtqa shıg'ıp , o'sek tarqatadı .
19041008	Meni jek ko'retug'ınlardın' ha'mmesi , Mag'an zıyan tiygiziwdi jobalastıradı , Birgelikte men haqqında sıbırlasıp :
19041009	« Awır kesellikke shalıng'an ol , Endi tura almas to'seginen » , — deydi .
19041010	Menin' nanımdı jegen jaqın dostım , Mag'an qarsı qol ko'terdi .
19041011	Sen mag'an rehim qıl , ayaqqa turg'ız , Jaratqan İye , Qılmıslarına jarasa , o'zlerine qaytarayın .
19041012	Dushpanlarım mennen u'stin shıqpasa , Mennen kewlin' tolg'anın bilemen .
19041013	Ayıpsızlıg'ım ushın meni aman saqlaysan' , Meni da'rgayın'da ma'n'gi turg'ızasan' .
19041014	A'zelden ma'n'gige deyin , İzraildın' Qudayı Jaratqan İyege alg'ıslar bolsın ! Awmiyin ! Awmiyin !
20001001	Hikmetlerdin' maqseti1 Bular İzraildın' patshası Dawıttın' ulı Sulaymannın' hikmetleri :
20001002	Bul hikmetlerdin' maqseti mınaw : Danalıqtı ha'm na'siyattı u'yretiw , Aqıllı so'zlerdi tu'sindiriw ;
20001003	Tuwrı jasaw qag'ıydaların , A'dillik , a'dalatlıq ha'm hadallıqtı o'zlestiriw ;
20001004	Sadalarg'a teren' tu'sinik , O'spirimlerge bilim ha'm sana beriw .
20001005	Danalar tın'lap , bilimine bilim qosadı , Aqıllılar dana ken'es aladı .
20001006	Usılayınsha olar naqıl ha'm hikmetlerdi , Danıshpanlardın' so'zleri menen jumbaqların tu'sinedi . Azg'ırıwlardan saq bol !
20001007	Jaratqan İyeden qorqıw — bilimnin' bası . Tek aqılsızlar g'ana danalıq ha'm na'siyattı jek ko'redi .
20001008	Balam , a'ken'nin' na'siyatlarına qulaq sal , Anan' bergen ta'limnen bas tartpa !
20001009	Olar basın'a a'jayıp taj , Moynın'a monshaq boladı .
20001010	Balam ! Eger gu'nakarlar seni azg'ırmaqshı bolsa , Olarg'a ko'nbe .
20001011	Eger olar : « Bizler menen ju'r , Qan to'giw ushın buqqıda jatayıq , Sebepsizden sebepsiz biygu'nanı an'lıyıq .
20001012	Olardı o'liler ma'kanı kibi tiriley , Tun'g'ıyıqqa tu'skenler kibi pu'tinley jutayıq .
20001013	Barlıq qımbatbaha zatların alayıq , U'ylerimizdi oljag'a toltırayıq .
20001014	Bizler menen ta'wekelge bel bayla , Bar baylıg'ımız ortaq boladı » , — dese ,
20001015	Balam , olar menen joldas bolma , Olardın' jolınan awlaq bol !
20001016	Sebebi olardın' ayaqları jawızlıqqa talpınar , Qan to'giwge asıg'ar .
20001017	Ha'tte , quslar da , Ko'z aldında qurılg'an torg'a tu'spes .
20001018	Al sol adamlar o'z qanın to'giw ushın buqqıda jatadı , O'zlerinin' janın o'zleri an'lıydı .
20001019	Haram tabısqa qumardın' aqıbeti sonday boladı , Sol qumarlıq haram tabıs iyesinin' basın jalmaydı . Danalıqtı tın'la !
20001020	Danalıq ko'shelerde jar salıp , Maydanlarda dawıslap baqıradı .
20001021	Shawqımlı ko'shenin' basında qıshqırıp , Qala da'rwazalarının' kirer awzında o'z so'zin aytadı :
20001022	« Ha'y , sadalar ! Sadalıg'ın'ızdı qashang'a deyin su'ymekshisiz ? O'zimshiller qashang'a deyin mazaqlawdan zawıq aladı ? Aqmaqlar qashang'a shekem bilimdi jek ko'redi ?
20001023	Qa'ne , menin' a'shkaralag'anımnan du'zelsen'iz edi ! Sizlerdi ruwxıma toltırıp , So'zlerimdi bildirer edim .
20001024	Sizlerdi shaqırdım , meni tın'lawdan bas tarttın'ız , Qolımdı sozdım , na'zer awdarg'an bolmadı .
20001025	Sizler menin' barlıq ken'eslerimdi mensinbedin'iz , Menin' a'shkaralawlarımdı qabıl etpedin'iz .
20001026	Sonın' ushın men de apatqa ushırag'anın'ızda , u'stin'izden ku'lemen , Hu'reyin'iz ushqanda , mazaq qılaman .
20001027	Qorqınısh dawılday bastırıp kelgende , Apatshılıq quyınday du'begende , Qayg'ı ha'm ha'siret basın'ızg'a tu'skende ,
20001028	Meni shaqırasız , men de juwap bermeymen , Meni izleysiz , biraq tappaysız .
20001029	O'ytkeni sizler bilimdi jek ko'rdin'iz , Jaratqan İyeden qorqıwdı maqul ko'rmedin'iz .
20001030	Ken'eslerimdi qabıl qılmadın'ız , A'shkaralawlarımdı ko'zge ilmedin'iz .
20001031	Sonın' ushın , tutqan jolın'ızdın' ashshı miywelerin jep , O'z sumlıqların'ızg'a toyınasızlar .
20001032	Sebebi sadanın' o'jetligi o'zin o'ltiredi , Aqmaqtın' biyg'amlıg'ı onı qurtadı .
20001033	Al meni tın'lag'anlar qa'wipsiz jasap , Jamanlıqtan qorqpay , tınısh boladı .
20002001	Danalıqtın' qa'diri1 Balam ! Eger sen so'zlerimdi qabıl qılıp , Buyrıqlarımdı ishin'de saqlasan' ,
20002002	Danalıqqa qulaq tu'rip , Tu'sinikke ju'regin'di ashsan' ,
20002003	Eger aqıl-parasattı shaqırıp , Tu'sinikke dawıslap jalbarınsan' ,
20002004	Onı gu'mis kibi izlep , Ko'milgen g'a'ziyne kibi aqtarsan' ,
20002005	Sonda sen Jaratqan İyeden qorqıwdın' ne ekenin tu'sinip , Qudaydın' kim ekenin bilesen' .
20002006	Sebebi danalıqtı Jaratqan İye berer , Bilim ha'm tu'sinik Onın' awzınan shıg'ar .
20002007	Ol haqlar ushın tabıs sıylap , Minsizler ushın qalqan bolar .
20002008	Ol a'dalatlıq jolların qorıp , O'zine sadıqlardın' jolların qorg'ar .
20002009	Sonda sen a'dillik ha'm a'dalatlıqtı ug'ıp , Hadal ha'm tuwrı joldın' ne ekenin tu'sinersen' .
20002010	Sebebi ju'regin' danalıqqa tolıp , Kewlin' bilimnen zawıq alar .
20002011	Aqıl-parasat seni aman saqlap , Durıs tu'sinik seni qorg'ar .
20002012	Danalıq seni jawızlardın' jolınan , Jalg'an so'ylewshilerden ,
20002013	Qaran'g'ılıq jolınan ju'riw ushın , Tuwrı joldı taslap ketkenlerden ,
20002014	Jamanlıq islep quwanıp , Jawızlıqtın' buzg'ınlıg'ınan la'zzet alatug'ınlardan ,
20002015	Teris jolg'a tu'sip , O'z jollarınan adasqanlardan saqlar .
20002016	Danalıq seni buzıq hayaldan , Jezo'kshe hayaldın' maylı tilinen saqlar .
20002017	Ol jaslay qosılg'an ku'yewin taslap ketken , Ha'm Qudaydın' aldında du'zgen kelisimin umıtqan .
20002018	O'ytkeni onın' u'yi o'limge , Jolları o'liler aldına alıp baradı .
20002019	Og'an barg'anlar qaytıp kelmes , O'mir jolına qayta tu'spes .
20002020	Sonlıqtan jaqsılardın' jolınan ju'r , A'dillerdin' jolın bekkem tut .
20002021	Sebebi haqlar jer betin ma'kan qılar , Minsizler sol jerde qalar .
20002022	Jamanlar jer betinen qırıp taslanar , Opasızlar tu'p-tamırı menen joq qılınar .
20003001	Jaslarg'a ma'sla'ha't1 Balam , u'yretkenlerimdi umıtpa , Buyrıqlarımdı ju'regin'de saqla !
20003002	O'ytkeni olar o'mir jasın'dı uzaytıp , Mol tınıshlıq sıylaydı .
20003003	Su'yispenshilik ha'm sadıqlıq hasla seni ta'rk etpesin , Olardı moynın'a tag'ıp , Ju'regin'e oyıp jazıp qoy .
20003004	Sonda Qudaydın' ha'm adamlardın' na'zerinde , Miyrim ha'm abırayg'a iye bolasan' .
20003005	Shın ju'rekten Jaratqan İyege isen , O'z aqıl-parasatın'a su'yenip ju'rme .
20003006	İslegen ha'r bir isin'de Jaratqan İyeni tanıp bil , Ol senin' jolların'dı tuwrılap turar .
20003007	O'zin'di danıshpanman dep sanama , Jaratqan İyeden qorq , jamanlıqtan awlaq ju'r .
20003008	Bul denen'e salamatlıq , Su'yeklerin'e azıq boladı .
20003009	Mal-mu'lkin'nen ha'm ha'mme zu'ra'a'tin'nin' da'slepki o'niminen berip , Jaratqan İyege hu'rmet ko'rset .
20003010	Sonda teleklerin' da'nge tolıp-tasar , İskenjelerin' taza sharapqa tolar .
20003011	Balam , Jaratqan İyenin' ta'rbiyasına itibarsız qarama , Ol a'shkaralag'anda awır alma .
20003012	Sebebi a'ke jaqsı ko'rgen ulın jazalag'anı sıyaqlı , Jaratqan İye de kimdi su'yse , sonı a'shkaralaydı . Danalıqtın' qunı
20003013	Danalıqtı tapqan , Tu'sinikke iye bolg'an adam qanday baxıtlı !
20003014	O'ytkeni danalıq gu'misten qunlıraq , Onın' paydası altınnan da joqarı .
20003015	Danalıq hasıl tastan da qımbat , Qumartqan hesh bir na'rsen' og'an ten' kelmes .
20003016	Uzaq o'mir onın' on' qolında , Baylıq ha'm dan'q sol qolında .
20003017	Danalıqtın' jolları jag'ımlı jollar , Onın' barlıq soqpaqları tınıshlıqqa aparar .
20003018	Onı iyelegen adam ushın danalıq o'mir teregi , Onı bekkem uslag'an qanday baxıtlı !
20003019	Jaratqan İye danalıq penen jerdin' tiykarın saldı , Tu'sinik penen ko'klerdi bekkem ornattı .
20003020	Onın' bilimi menen tun'g'ıyıqtın' ko'zleri ashıldı , Bultlar shıq tu'sirdi .
20003021	Balam ! Saw pikir ha'm durıs tu'sinikti saqla , Olardı na'zerin'nen qashırma .
20003022	Olar janın'a o'mir , Moynın'a a'jayıp monshaq boladı .
20003023	Sonda o'mir jolın'da qa'wipsiz ju'rersen' , Ayaqların' da su'rnikpes .
20003024	Jatqanın'da qorqpassan' , Uyıqlag'anın'da uyqın' tınısh bolar .
20003025	Tosattan bolatug'ın apattan , Nahaqlardın' basına tu'setug'ın ba'leden qorqpassan' .
20003026	Sebebi Jaratqan İye senin' su'yenishin' bolıp , Ayaqların'dı duzaqqa tu'siwden saqlaydı .
20003027	Qolın'nan keletug'ın waqıtta , Mu'ta'jlerden ja'rdemin'di ayama .
20003028	Qolın'da bar bola tura jaqının'a : « Erten' kel , sonda beremen » , — deme .
20003029	Biyg'am janın'da jasap atırg'an qon'sın'a , Jamanlıq oylama .
20003030	O'zin'e jamanlıq qılmag'an adam menen , Sebepsiz ja'njellespe .
20003031	Zorlıq islewshige ha'wes qılma , Onın' jollarının' birde birewin tan'lama .
20003032	Sebebi Jaratqan İye azg'ınlardan jerkenedi , Haq adamg'a jaqın boladı .
20003033	Jaratqan İye zalımnın' u'yin na'letleydi , A'dillerdin' ma'kanın jarılqaydı .
20003034	Ol mazaq etiwshilerdin' o'zlerin mazaq qıladı , Kishipeyillerge miyrim ko'rsetedi .
20003035	Danalar dan'q-ataqtı , Aqılsızlar shermendelikti miyras etip aladı .
20004001	Danalıqtın' artıqmashlıg'ı1 Balalarım , a'ken'izdin' na'siyatlarına qulaq salın' ! Aqıl-parasattı iyelewge itibar berin' .
20004002	Men sizlerge jaqsı ta'lim beremen , U'yretkenlerimnen ju'z burman'lar .
20004003	Men de a'kemnin' u'yinde bala boldım , Ko'zinin' qarası , anamnın' jalg'ızı edim .
20004004	A'kem mag'an u'yretip , bılay der edi : « So'zlerimdi ju'regin'e bekkem jayla , Buyrıqlarımdı orınla , sonda jaqsı jasaysan' .
20004005	Danalıqtı ha'm aqıl-parasattı iyele , So'zlerimdi umıtpa , olardan ju'z burma .
20004006	Danalıqtan ayırılma , ol seni qorg'aydı , Onı su'y , ol seni aman saqlaydı .
20004007	En' baslısı — danalıq , danalıqtı iyele , Bar iyeligin'di berip bolsa da , aqılg'a iye bol .
20004008	Onı joqarı bahala , ol seni ma'rtebeli qıladı , Og'an jabısıp alsan' , ol seni abırayg'a eristiredi .
20004009	Danalıq basın'a a'jayıp gu'l shen'ber , Sawlatlı bir taj kiydiredi » .
20004010	Balam , tın'la ha'm so'zlerimdi qabıl et , Sonda o'mir jasın' uzaq boladı .
20004011	Men sag'an danalıq jolın u'yrettim , Seni tuwrı soqpaqlardan jeteledim .
20004012	Ju'rgenin'de , adımın' tosqınlıqqa ushıramaydı , Juwırg'anın'da su'rnikpeysen' .
20004013	Na'siyatıma bekkem a'mel qıl , onnan ayırılma , Onı saqla , sebebi ol — senin' o'mirin' .
20004014	Nahaqlardın' soqpag'ınan , Jawızlardın' jolınan ju'rme .
20004015	Onnan bas tart , ol joldan ju're go'rme , Onnan awlaq bolıp , burılıp ket .
20004016	O'ytkeni olar jawızlıq islemese , uyıqlay almaydı , Birewdi qulatpasa , uyqısı qashadı .
20004017	Olar nızamsızlıq arqalı nan jep , Jawızlıq arqalı sharap ishedi .
20004018	A'dildin' jolı tan' shug'lasına uqsaydı , Ol tu'ske deyin jarqırag'an sayın jarqıraydı .
20004019	Zalımnın' jolı tu'nekke uqsaydı , Olar nege su'rnigip qulaytug'ının bilmeydi .
20004020	Balam , so'zlerime dıqqat qoy , Aytqanlarıma qulaq tu'r .
20004021	So'zlerimdi na'zerin'nen qashırma , Olardı ju'rek to'rinde saqla .
20004022	Sebebi olar , o'zin tapqanlarg'a o'mir sıylaydı , Pu'tkil denege den sawlıq beredi .
20004023	En' baslısı , bar ku'shin' menen ju'regin'di qorg'a , O'ytkeni ol o'mir bulag'ı .
20004024	Awzın'nan jalg'an so'z shıqpasın , Tilin'di o'tirik so'zden tıy .
20004025	Ko'zlerin' alg'a tuwrı qarasın , Na'zerin' aldıg'a tigilgen bolsın .
20004026	Qa'demin'di oylap bas , Pu'tkil jolların' bekkem bolsın .
20004027	On'g'a da , solg'a da qayırılma , Ayag'ın'dı jawızlıqtan awlaq tut .
20005001	Neke hadallıg'ın buzıwg'a qarsı eskertiw1 Balam , danalıg'ıma itibar ber , Men tu'singen na'rselerge qulaq sal .
20005002	Solay etsen' , sana-sezimin' jog'almas , Awzın' bilimdi saqlap qalar .
20005003	Buzıq hayaldın' awzınan pal tamar , So'zleri maydan da jumsaq bolar .
20005004	Biraq onın' aqıbeti juwsanday ashshı , Eki ju'zli qılıshtay o'tkir .
20005005	Ayaqları o'limge tu'sip barar , Qa'demleri o'liler ma'kanına qaray jeteler .
20005006	O'mir jolı tuwralı ol oylamas , Qıysıq jol menen ju'rgenin an'g'armas .
20005007	Solay eken , balalarım , meni tın'lan'lar , Aytqan so'zlerimnen bas tartpan'lar !
20005008	Onday hayaldan awlaq bol , Onın' esigine de jolama .
20005009	Bolmasa , abırayın'dı basqalarg'a , O'mirin'di tas bawırg'a beresen' .
20005010	Baylıg'ın'nan basqalar ra'ha'tlenip , Miynetin' basqa u'ydi bayıtadı .
20005011	Etin' su'yegin'e taqalıp , o'mirin' aqırlag'anda , Ah shegip , bılay dep pa'riyad qılarsan' :
20005012	« Men nege na'siyattı jek ko'rdim ? Nege ju'regim eskertiwdi pisent etpedi ?
20005013	Mug'allimlerimdi tın'lamadım , Ustazlarıma qulaq aspadım .
20005014	Sonlıqtan men jıynalg'an ja'miyettin' aldında , İyt masqara bolayın dep qalıppan ! »
20005015	Suwdı o'z suw saqlag'ıshın'nan , O'z qudıg'ın'nan shıqqan suwdan ish .
20005016	Bulaqların' ko'she boylap , Ag'ın suwların' maydanlardı boylap aqsın ba ?
20005017	Olar tek o'zin'diki bolsın , Basqalar menen bo'lispe .
20005018	Bulag'ın' bereketli bolsın , Jaslay qosılg'an qostarın'nan la'zzet al .
20005019	Ol su'ykimli suwın , na'zik kiyikke uqsaydı . Onın' ko'kiregine ba'rqulla qanaat etip , Ba'rqulla muhabbatınan la'zzet al .
20005020	Balam , sag'an tiyisli emes hayaldan la'zzet alıwdın' , Basqanın' gewdesin qushıwdın' ne keregi bar ?
20005021	Adamnın' jolları Jaratqan İyenin' ko'z aldında , Ol onın' barlıq adımların baqlap turadı .
20005022	Zalımnın' ayıplı isleri onın' o'zin duzaqqa tu'siredi , Ol o'z gu'nalarına shırmalıp qaladı .
20005023	Ol ta'rbiyasızlıqtan o'lip ketedi , Aqmaqlıg'ı onı joldan shıg'aradı .
20006001	Aqmaqlıq qılıwdan saq bol ! . Balam , eger birew ushın kepil bolıp , Onın' qarızın moynın'a alsan' ,
20006002	Onda sen so'zin'nen tutılıp , O'z so'zin'nin' qarmag'ına ilingenin' .
20006003	Yag'nıy , sol adamnın' qolına tu'skenin' . Balam , onnan qutılıw ushın bılay qıl : Bar da , ayag'ına jıg'ıl , jalın .
20006004	Ko'zin'e uyqı berme , Kirpik ilme .
20006005	An'shıdan qashqan jeyran kibi , Qus awlawshıdan qashqan qus kibi , o'zin'di qutqar .
20006006	Ha'y erinshek , qumırısqanın' janına bar , Onın' islerine qarap , danalıq u'yren .
20006007	Onın' baslıg'ı da , qadag'alawshısı da , Hu'kimdarı da joq .
20006008	Biraq ol jazda o'z azıg'ın tayarlaydı , Jıyın-terim waqtında awqatın jıynaydı .
20006009	Ha'y erinshek ! Qashang'a deyin jatpaqshısan' ? Qashan uyqın'nan oyanasan' ?
20006010	Biraz uyıqlap , az-maz mu'lgip otırsan' , Geyde qol qawsırıp , jatıp ta alsan' ,
20006011	Tonawshıday bolıp joqshılıq jetip keler , Qaraqshıday bolıp mu'ta'jlik bas salar .
20006012	On'bag'an ha'm zalım adam jalg'an so'ylep ju'rer ,
20006013	Ko'zlerin qıpılıqlatar , Ayaqları menen belgi berip , Barmaqları menen isharat qılar ,
20006014	Ju'regindegi hiyle menen jawız niyet qılıp , Ba'rqulla ja'njel tuwdırar .
20006015	Sonlıqtan apat og'an tosattan keler , Ku'tilmegende , sharasız shıl-pa'rshe bolar .
20006016	Jaratqan İye jek ko'retug'ın altı na'rse , Ha'tte , Ol jerkenetug'ın jeti na'rse bar :
20006017	Menmen ko'z , jalg'an so'ylewshi til , Ayıpsız qan to'getug'ın qollar ,
20006018	Jawız niyetli ju'rek , Jawızlıqqa asıg'atug'ın ayaqlar ,
20006019	O'tirik so'yleytug'ın jalg'an gu'wa , Tuwısqanlar arasına ot salıwshı adam . Neke hadallıg'ın buzıwg'a qarsı ja'ne bir eskertiw
20006020	Balam , a'ken'nin' buyrıg'ın este saqla , Anan' bergen ta'rbiyadan bas tartpa !
20006021	Olardı ba'rqulla ju'regin'e tu'yip , Moynın'a baylap ju'r .
20006022	Ju'rgenin'de , olar seni jeteler , Uyıqlag'anın'da , olar seni qorg'ap turar , Oyang'anın'da , olar sag'an ken'es berer .
20006023	Sebebi bul buyrıqlar — shıra , na'siyatlar — nur . Du'zetiwshi ta'rbiya — o'mirge jol .
20006024	Olar seni ju'wensiz hayaldan , Buzıq hayaldın' maylı tilinen qorg'aydı .
20006025	Onın' sulıwlıg'ın ju'regin' qumartpasın , Ko'zin su'zip seni aylandırıp almasın .
20006026	Jezo'kshe sebepli nang'a zar bolasan' , Al ku'yewi bar hayal sebepli o'mirin'nen ayırılasan' .
20006027	Adam qoyıng'a ot salar da , Kiyimin o'rtemes pe ?
20006028	Shoq u'stinde ju'rer de , Ayag'ın ku'ydirmes pe ?
20006029	Basqanın' hayalı menen jatqang'a da solay boladı , Og'an jaqınlag'an jazasız qalmaydı .
20006030	Ashlıq sebepli tek qarnın toydırıw ushın urlıq qılsa , Adamlar onı jek ko'rmeydi .
20006031	Biraq uslansa , jeti ese qılıp to'leydi , Ha'tte , u'yindegi barlıq mal-mu'lkin beriwi mu'mkin .
20006032	Buzıqshılıq qılg'an — esiwas , Solay islegen o'z janın nabıt qılar .
20006033	Ol tayaq jep , masqara bolar , Shermendelikten ma'n'gige tazalana almas .
20006034	Sebebi qızg'anıshtan ku'yewin ashıw kerner , O'sh alg'anda ayawdı bilmes .
20006035	Hesh qanday to'lemdi qabıl etpes , Ne bersen' de , alıwdı qa'lemes .
20007001	Balam , so'zlerimdi esin'de tut , Buyrıqlarımdı ju'regin'de saqla .
20007002	Buyrıqlarıma a'mel qıl , sonda jaqsı jasaysan' , Na'siyatımdı ko'z qarashıg'ınday asıra .
20007003	Olardı ju'zik kibi barmag'ın'a tag'ıp al , Ju'regin'e oyıp jazıp qoy .
20007004	Danalıqqa : « Sen menin' apamsan' » , — dep ayt , Tu'sinikti tuwısqanım , dep ata .
20007005	Olar seni buzıq hayaldan , Jezo'kshe hayaldın' maylı tilinen qorg'aydı .
20007006	Bir ku'ni u'yimnin' a'yneginen , Terezeden sırtqa qaradım .
20007007	Sada jaslardın' arasında , Aqılı tolmag'an jas jigitti ko'rip qaldım .
20007008	Ol ko'sheni hayal jasaytug'ın mu'yeshke jaqın jerden kesip o'tip , Sol hayaldın' u'yine aparatug'ın jol menen ketti .
20007009	Bul ımırt jabılg'an keshki waqıt bolıp , Tu'ngi qaran'g'ılıq sho'kken edi .
20007010	Sonda buzıqlar sıyaqlı kiyingen hiyleker hayal , Aldınan shıg'ıp , jigitti ku'tip aldı .
20007011	Ol u'yinde turmaytug'ın , Wayraqı ha'm ju'wensiz bolıp ,
20007012	Birese ko'shede , birese maydanda , Mu'yeshlerde jigitlerdi awlap turadı .
20007013	Ol jigitti uslap alıp , su'ydi , Beti bu'lk etpey og'an bılay dedi :
20007014	« Bu'gin tatıwlıq qurbanlıg'ın berip , Bergen wa'demdi orınladım .
20007015	Sonlıqtan seni ku'tip alıwg'a shıqtım , Seni izlep , mine , tawıp ta aldım !
20007016	Tu'rli ren'li Mısır tawarlarınan , To'segimdi qaplap , to'sedim .
20007017	Jataq jayıma xosh iyisli mirra , Aloe ha'm kassiya septim .
20007018	Qa'ne kel , tan' atqansha , muhabbat la'zzetin tatıp , Onnan ra'ha'tleneyik .
20007019	Sebebi u'yde ku'yewim joq , Ol alıs saparg'a ketti .
20007020	Ol gu'mis tolı shıjlanın da alıp ketti , Ay tolg'ansha qaytıp kelmeydi » .
20007021	Hayal jıllı so'zler menen jigitti aylandırıp , Maylı tili menen joldan urdı .
20007022	Sol waqıtta-aq , jigit og'an erip ketti . Jigit soyılıwg'a baratırg'an bug'ag'a , Duzaqqa ayaq basıp atırg'an suwıng'a uqsar edi .
20007023	Oq bawırın tesip o'tpegenshe , Duzaqqa taslang'an qus sıyaqlı , O'limge baratırg'anın bilmes edi .
20007024	Solay eken , balalar , meni tın'lan'lar , Aytqan so'zlerime qulaq salın'lar !
20007025	Ju'regin'iz sonday hayaldın' jolına burılmasın , Onın' soqpaqları boylap adasıp ju'rmen'ler .
20007026	Sebebi ol ko'plerdi jaradar etip jıqtı , Sansız adamlar onın' qolınan qaza taptı .
20007027	Onın' u'yi o'liler ma'kanına jeteleytug'ın , O'limge alıp tu'setug'ın jol .
20008001	Danalıqtı tın'la ! . Shaqırıp atırg'an Danalıq emes pe ? Dawıslap turg'an tu'sinik emes pe ?
20008002	Ol jol shetindegi ba'lentliklerdin' u'stinde , Da'rbent jollarda turadı .
20008003	Ol qala da'rwazalarının' aldında , Qalag'a kirer awızda turıp jar saladı :
20008004	« Ha'y adamlar , men sizlerdi shaqırıp turman , Shaqırıg'ım adam balasına qaratılg'an !
20008005	Sadalar , uzaqtı ko'riwdi u'yrenin' , Aqmaqlar , tu'sinikke iye bolın' !
20008006	Tın'lan'lar , a'hmiyetli na'rselerdi aytpaqshıman , Haqıyqattı bayan etpekshimen .
20008007	Tilim haqıyqattı so'yleydi , Awzım jalg'annan jerkenedi .
20008008	Awzımnan shıqqan ha'r bir so'z haqıyqat , Onda hiyle ha'm jalg'an joq .
20008009	Sanalıg'a barlıg'ı ayan , Bilimlige ba'ri durıs .
20008010	Gu'misti emes , menin' na'siyatımdı al , Sap altın ornına bilim al .
20008011	Sebebi danalıq ga'whardan da qımbat , An'sag'an hesh na'rsen' og'an ten' kelmes .
20008012	Men — Danalıqpan , Aqıl-parasat penen birge jasayman , Bilim ha'm sana-sezim mende bar .
20008013	Jaratqan İyeden qorqıw — jamanlıqtan jerkeniw . Men menmenlik ha'm ta'kabbirlikti , Jawızlıq jolın ha'm o'tirik so'zdi jek ko'remen .
20008014	Mende jaqsı ken'es bar , mende hadal u'git bar , Men tu'sinikpen , ku'sh-quwat ta mende bar .
20008015	Men arqalı patshalar biylik eter , Hu'kimdarlar a'dil hu'kim shıg'arar .
20008016	Jer betindegi barlıq hu'kimdarlar , A'dil basqarıp otırg'an ha'mme aqsu'yekler men arqalı basqarar .
20008017	Meni su'ygenlerdi men de su'yemen , Meni ıqlas penen izlegenler , meni tabadı .
20008018	Mende baylıq ha'm dan'q-ataq bar , Tawısılmas baylıq ha'm a'dalat mende bar .
20008019	Beretug'ın jemisim altınnan , sap altınnan da jaqsı , Men beretug'ın payda saylandı gu'misten de joqarı .
20008020	Men a'dillik jolınan , A'dalat soqpaqlarınan ju'remen .
20008021	Meni su'ygenlerge baylıq sıylap , Olardın' qaznaların toltıraman .
20008022	Jaratqan İye O'z isin baslamastan aldın , O'z jolının' bası retinde meni jarattı .
20008023	En' basta , du'nya jaratılmastan aldın , Men tayınlang'an edim .
20008024	Ele tu'psiz ten'iz de bolmag'an , Mol suwlı bulaqlar da ko'z ashpag'an waqıtta , Men tuwılg'an edim .
20008025	Ele tawlar ornatılmastan aldın , To'belerden de burın men tuwıldım .
20008026	Ol waqıtta Ol ele jerdi de , dalalardı da , Du'nyanın' birinshi topırag'ın da jaratqan joq edi .
20008027	Ol aspandı ornatqanda , Teren' ten'iz ju'zine jiyek sızg'anda , men sol jerde edim .
20008028	Joqarıg'a bultlardı qoyg'anda , Jer astı bulaqlarına tiykar salg'anda ,
20008029	Suwlar shegaradan shıg'ıp ketpesin dep , Ten'izge ko'rsetpe bergende , Jerdin' tiykarın belgilegende ,
20008030	Men Onın' janında usta boldım . Ha'r ku'ni Onı quwantıp , Onın' aldında shadlanar edim .
20008031	Ol jaratqan du'nyada kewlimdi ko'terer edim , Adam balası menin' quwanıshım edi .
20008032	Solay eken , balalarım , meni tın'lan'lar , Jolımdı tutqanlar qanday baxıtlı !
20008033	Na'siyatımdı tın'lap , dana bolın'lar , Hesh qashan onnan ju'z burman'lar !
20008034	Mag'an qulaq asatug'ın , Ha'r ku'ni da'rwazam aldında sergek turıp , Esigim aldında ku'tip turg'an adam qanday baxıtlı !
20008035	Sebebi meni tapqan o'mirdi tabadı , Jaratqan İyenin' miyrimine erisedi .
20008036	Al Meni qoldan shıg'arg'an o'zine zıyan keltiredi , Meni jek ko'retug'ınlardın' ha'mmesi o'limdi su'yedi » .
20009001	Danalıqtın' ha'm aqmaqlıqtın' mira't etiwi1 Danalıq o'zine u'y qurıp aldı , Onın' jeti su'tinin jonıp qoydı .
20009002	Ol malların soyıp , sharap tayarlap , Dasturxan jaydı .
20009003	Ol o'z xızmetshi hayalların jollap , Qalanın' biyik jerlerinde jar saldırdı :
20009004	« Kim sada bolsa , berman kelsin ! » Al aqıl-esi kemlerge bılay dedi :
20009005	« Kelin'ler , nanımnan jep , Men tayarlag'an sharaptan ishin'ler .
20009006	Nadanlıqtı taslap , jasan'lar , Aqıl-parasattın' jolınan ju'rin'ler » .
20009007	O'zimshilge na'siyat bergen masqara bolar , Zalımdı a'shkaralag'ang'a min tag'ılar .
20009008	O'zimshildi a'shkaralama , ol seni jek ko'rip qalar , Dananı a'shkarala , ol seni su'yip qalar .
20009009	Danag'a u'yret , ol ja'ne de danaraq bolar , A'dilge ta'lim ber , ol bilimin arttırar .
20009010	Jaratqan İyeden qorqıw — bul danalıqtın' bası , Muxaddes Qudaydı tanıw — bul aqıl-parasat .
20009011	Sebebi men — danalıq arqalı o'mirin' uzayar , Jasın'a jas qosılar .
20009012	Eger dana bolsan' , o'zin'e payda , Surbet bolsan' , ja'birin o'zin' tartarsan' .
20009013	Aqmaqlıq — g'awg'alı hayal , Ol nadan , hesh na'rseni bilmeydi .
20009014	Ol u'yinin' esigi aldında , Qalanın' biyik jerinde otırıp alıp ,
20009015	Joldan o'tip baratırg'anlardı , O'z jolı menen ketip baratırg'anlardı shaqırıp :
20009016	« Kim sada bolsa , berman kelsin ! » — deydi . Al jarımeslilerge bılay deydi :
20009017	« Urlap ishilgen suw ju'da' tatlı , Jasırıp jelingen nan sonday mazalı » .
20009018	Biraq sadalar bilmeydi burın shaqırılg'anlardın' , O'liler ma'kanının' tu'binde o'lip jatırg'anın .
20010001	Sulaymannın' hikmetli so'zleri1 Sulaymannın' dana hikmetleri : Dana perzent a'kesinin' quwanıshı , Aqılsız perzent anasının' qayg'ısı .
20010002	Haram baylıq payda keltirmes , Al a'dillik o'limnen qutqarar .
20010003	Jaratqan İye a'dil adamdı ash qoymas , Zalımlardın' qa'lewinin' orınlanıwına jol qoymas .
20010004	Erinshek qol jarlı qılar , Miynetkesh qol baylıq keltirer .
20010005	Jazda o'nim jıynag'an — aqıllı bala , Jıyın-terim waqtında uyıqlag'an bala a'kesin uyatqa qaldırar .
20010006	A'dil adamnın' basına bereket jawar , Zalımnın' awzı zorlıqtı jasırar .
20010007	A'diller ırazılıq penen eske alınar , Zalımlardın' atı umıt bolıp keter .
20010008	Dananın' ju'regi buyrıqlardı qabıl eter , Aqmaqtın' tili apatqa jeteler .
20010009	Hadal ju'rgen qa'wipsiz ju'rer , Al o'z jolın nadurıs ta'repke burg'an a'shkara bolar .
20010010	Ko'z qısqan adam apatqa jolıg'ar , O'tirik so'ylegen nabıt bolar .
20010011	A'dildin' awzı — o'mir bulag'ı , Al zalımnın' awzı zorlıqtı jasırar .
20010012	O'shpenlilik ja'njel tuwdırar , Su'yispenshilik barlıq qılmıslardı juwıp keter .
20010013	Aqıllı adamnın' awzınan danalıq to'giler , Es-aqılı kem adamnın' arqasına qamshı tiyer .
20010014	Danalar bilimdi saqlap qoyar , Aqılsızdın' awzı ba'leni jaqınlastırar .
20010015	Baydın' baylıg'ı — onın' qorg'anı , Jarlının' apatı — onın' ka'mbag'allıg'ı .
20010016	A'dildin' miyneti o'mirge , Zalımnın' tabısı gu'nag'a aparar .
20010017	Na'siyattı alg'anlar o'mir jolında ju'rer , A'shkaralag'andı ta'n almag'anlar joldan azg'ırılar .
20010018	Qaslıg'ın jasırg'annın' tili jalg'anshı , O'sek taratqan adam aqılsız .
20010019	Ko'p so'ylegen qılmıssız bolmas , Tilin tıyg'an — aqıllı .
20010020	A'dildin' tili — saylandı gu'mis , Zalımnın' ju'regi hesh na'rsege arzımas .
20010021	A'dildin' tili ko'plerdi azıqlandırar , Aqmaq aqılı jetpegenlikten nabıt bolar .
20010022	Jaratqan İyenin' jarılqawı adamdı bayıtar , Ol baylıqqa g'am-qayg'ını qospas .
20010023	Aqılsız jamanlıq qılıwdan , Tu'sinimpaz danalıqtan la'zzet alar .
20010024	Zalım neden qorqsa , sog'an tap bolar , A'dil adamlardın' a'rmanı orınlanar .
20010025	Quyın turıp , zalımlar joq bolar , A'diller ma'n'gi bekkem turar .
20010026	Erinshek o'zin jumsag'anlar ushın , Tiske quyılg'an sirke suwına , Ko'zge kirgen tu'tinge megzer .
20010027	Jaratqan İyeden qorqıw o'mirdi uzaytar , Al zalımlardın' o'miri qısqarar .
20010028	A'dildin' da'mesi shadlıqqa jeteler , Zalımnın' u'miti pushqa shıg'ar .
20010029	Jaratqan İye jolı minsizlerge qorg'an , Jawızlıq islewshilerge apatshılıq boladı .
20010030	A'dil adam ma'n'gige shayqalmas , Zalım adam jer betinde tura almas .
20010031	A'dildin' awzı danalıqtan so'yler , Al jalg'anshının' tili kesip taslanar .
20010032	A'dildin' tili mu'na'sip so'zlerdi biler , Zalımnın' awzı o'tirik so'zler shıg'arar .
20011001	Jaratqan İye jalg'an ta'reziden jerkener , Durıs ta'rezige Onın' kewli tolar .
20011002	Menmenlik kelse , masqarashılıq ta keler , Kishipeyilliler danalıq penen birge bolar .
20011003	Haq niyetlinin' minsizligi og'an jol ko'rseter , Opasızdın' sumlıg'ı o'zinin' basına jeter .
20011004	G'a'zep ku'ni baylıq payda bermes , A'dillik o'limnen qutqarar .
20011005	Minsizdin' a'dilligi onın' jolın du'ziw qılar , Zalım zalımlıg'ı sebepli qulap tu'ser .
20011006	Haq niyetlini a'dilligi qutqarar , Opasızlar o'z na'psinin' torına tu'ser .
20011007	Zalım adam o'lgende , u'miti de u'ziler , Su'yengen baylıg'ı da paydasız bolar .
20011008	A'dil adam ba'leden qutılar , Onın' ornına zalım sol ba'lege duwshar bolar .
20011009	Qudaysız jaqının tili menen joq qılar , A'diller o'z bilimi menen aman qalar .
20011010	A'diller jaynap-jasnasa , qala quwanar , Zalımlar qulasa , quwanısh penen baqırısar .
20011011	Haq adamlardın' aq pa'tiyası menen qala rawajlanar , Zalımlardın' awzı menen ol wayran bolar .
20011012	Aqılsız jaqının kemsiter , Aqıllı awzına bek bolıp ju'rer .
20011013	O'sek tasıg'an sırdı ashar , Sadıq adam sırdı saqlar .
20011014	Qa'wendersiz el qular , Ken'esshisi ko'p el jen'er .
20011015	Basqag'a kepil bolg'an ba'lege jolıg'ar , Kepil bolıwdan qashqan qa'wipsizlikte bolar .
20011016	Miyrimli hayal abırayg'a eriser , Tas bawır erkek baylıqqa iye bolar .
20011017	Miyrimli adam o'z janına jaqsılıq qılar , Tas bawır o'zine zıyan keltirer .
20011018	Zalım aldamshı sıy ushın miynet eter , A'dillik sebiwshi haqıyqıy sıy alar .
20011019	A'dillikti ustang'an jasar , Jawızlıqqa umtılg'an o'ler .
20011020	Hiyleker ju'rekli Jaratqan İyege jerkenishli , Al minsiz ju'rgenge kewli tolar .
20011021	Bilip qoy , zalım jazasız qalmas , A'dildin' a'wladı aman qalar .
20011022	Sulıw , biraq a'depsiz hayal , Shoshqanın' murnına tag'ılg'an altın a'rebekke megzer .
20011023	A'dillerdin' tilegi tek jaqsılıq , Al zalımlardın' ku'tkeni — g'a'zep .
20011024	Birew saqıylıq penen shashar , sonda da baylıg'ı arta berer , Birew ha'dden tıs saq , biraq jarlılana berer .
20011025	Saqıy bolg'an molshılıqqa eriser , Sho'llegenge suw bergenge suw beriler .
20011026	Biydaydı jasırg'andı xalıq na'letler , Onı satqang'a pa'tiya beriler .
20011027	Jaqsılıqqa talpıng'an bereket tabar , Jawızlıqtı izlegenge jawızlıq keler .
20011028	O'z baylıg'ına isengen qular , A'diller bolsa jasıl japıraqtay jaynap o'ser .
20011029	Xojalıg'ın azapqa qaldırg'an samaldı miyras etip alar , Aqılsız danag'a qul bolar .
20011030	A'dildin' miywesi — o'mir teregi , Dana adamlardı o'zine tartar .
20011031	Eger a'dil adamg'a jer betinde isine say qaytarılsa , Onda zalımlar menen gu'nakarlarg'a sira' da jaza beriler .
20012001	Na'siyattı su'ygen bilimdi su'yer , Eskertiwdi jek ko'rgen — nadan .
20012002	Aq kewil adamg'a Jaratqan İyenin' kewli tolar , Niyeti buzıqtı jazag'a hu'kim qılar .
20012003	Adam jawızlıq penen ka'mal tappas , A'dildin' negizi terbelmes .
20012004	Jaqsı hayal — ku'yewinin' tajı , Ku'yewin uyatqa qaldıratug'ın hayal — su'yegindegi irin'li jara .
20012005	A'dildin' oy-niyeti a'dalatlı , Zalımnın' ken'esi aldamshı .
20012006	Zalımnın' so'zi — qan to'giw ushın duzaq , Haq adamnın' so'zi qan to'giliwden qutqarar .
20012007	Zalım qulap , joq bolar , A'dildin' u'yi bekkem turar .
20012008	Adamdı aqılına qarap maqtar , Niyeti buzıq kemsitiler .
20012009	Nang'a zar bola tura , ko'kirek ko'terip ju'rgennen , Qarapayım bolıp , xızmetshi bolg'an jaqsıraq .
20012010	A'dil o'z malının' da janın ayar , Zalımnın' rehimi de jawızlıq .
20012011	Jerine ta'rbiya bergennin' tamag'ı toq , Bos arzıw-qıyalg'a berilgennin' aqılı joq .
20012012	Zalım adam jawız adamnın' oljasın ku'ser , A'dildin' tamırı en jayar .
20012013	Zalım gu'nalı tili sebepli tutılar , A'dil ba'leden shıg'ıp keter .
20012014	Adam so'zinin' miywesinen jaqsılıqqa eriser , Qollarının' miyneti de o'z haqısın alar .
20012015	Aqılsızdın' jolı o'z ko'zine durıs bolıp ko'riner , Dana adam ma'sla'ha'tke qulaq salar .
20012016	Aqılsızdın' ashıwı da'rriw betine shıg'ar , Aqıllı shekken ja'birin jasırar .
20012017	Tuwrıshıl gu'wa haqıyqattı , Jalg'an gu'wa o'tirikti aytar .
20012018	Oylanbay aytılg'an so'z qılıshtay jaraqatlar , Dananın' so'zi shıpa berer .
20012019	Iras so'yleytug'ın til ma'n'gi turar , O'tirikshi til tek bir sa'tlik .
20012020	Jaman niyetlilerdin' ju'reginde jalg'an , Tınıshlıqtı niyet etkennin' ju'reginde shadlıq bar .
20012021	Haq adamg'a hesh qanday ba'le kelmes , Nahaqtın' bası ba'leden shıqpas .
20012022	O'tirikshi til Jaratqan İyege jerkenishli , Tuwrı is isleytug'ınlarg'a Onın' kewli tolar .
20012023	Aqıllı adam bilimin jasırar , Aqmaqtın' ju'regi nadanlıg'ın ja'riya qılar .
20012024	Miynetkesh qol biylik qılar , Erinshek ma'rdikarg'a alınar .
20012025	Ju'rektegi uwayım adamdı sho'ktirer , Jaqsı so'z onı quwantar .
20012026	Haq adam jaqınına jol ko'rseter , Nahaq adamnın' jolı olardı adastırar .
20012027	Erinshek tutqan an'ın pisirip jemes , Talapshan' qımbatbaha baylıqqa iye bolar .
20012028	A'dillik jolında o'mir bar , Onın' soqpaqlarında o'lim joq .
20013001	Aqıllı perzent a'kesinin' na'siyatına qulaq salar , O'zimshil perzent keyigenge qulaq aspas .
20013002	Jaqsı adam awzının' miywesinen jaqsılıq tatar , Opasızlar jawızlıqqa talpınar .
20013003	Tilin tıyg'an o'z o'mirin saqlap qalar , Tiline erk bergen o'zin nabıt qılar ,
20013004	Erinshek qa'lese de , hesh na'rse ala almas , Talapshan'nın' tilegi aqırına deyin orınlanar .
20013005	A'dil adam o'tirik so'zdi jek ko'rer , Zalım uyatsızlıq qılıp , o'zinin' abırayın to'ger .
20013006	A'dillik minsizdi jolında qorg'ar , Zalımlıq gu'nakardı qulatar .
20013007	Birew hesh na'rsesi bolmasa da , o'zin bay qılıp ko'rseter , Basqası baylıg'ı mol bolsa da , o'zin jarlı qılıp ko'rseter .
20013008	Baylıg'ı menen adam o'z janın satıp alar , Jarlı bolsa qa'wip-qa'terden awlaq bolar .
20013009	A'dillerdin' nurı jarqırap jaynap turar , Zalımlardın' shırası da o'ship qalar .
20013010	Menmenlik daw-ja'njel keltirip shıg'arar , Ken'eske qulaq salg'anlarda danalıq bolar .
20013011	An'sat tabılg'an baylıq tez tawısılar , Miynet penen jıynag'an baylıg'ın ko'beyter .
20013012	Uzaq waqıt orınlanbag'an u'mit ju'rekti tu'n'ildirer , Orınlang'an tilek bolsa , o'mir teregine uqsar .
20013013	Na'siyattı mensinbegen o'zine zıyan keltirer , Buyrıqlardı hu'rmet etken sıy alar .
20013014	Danalar ta'limi — o'mir bulag'ı , Ol adamdı o'lim duzag'ınan awlaq qılar .
20013015	Jaqsı aqıl unamlı qılar , Opasızdın' o'miri wayran bolar .
20013016	Ha'r qanday aqıllı adam bilim menen is tutar , Aqılsız o'zinin' aqmaqlıg'ın ko'rseter .
20013017	Jaman shabarman apatqa ushırar , Sadıq elshi shıpa alıp keler .
20013018	Na'siyatqa qulaq salmag'an joqshılıq penen shermendelikke ushırar , Eskertiwdi qabıl etkenler hu'rmet-izzetke bo'lener .
20013019	Orınlang'an tilek jang'a jag'ımlı , Aqılsız jamanlıqtan waz keshiwdi jek ko'rer .
20013020	Dana menen dos bolg'an dana bolar , Aqılsız benen dos bolg'an apatqa ushırar .
20013021	Baxıtsızlıq gu'nakardı quwıp ju'rer , Abadanlıq a'dillerdin' sıyı bolar .
20013022	Jaqsı adam aqlıq-shawlıqlarına da miyras qaldırar , Gu'nakarlardın' baylıg'ı a'diller ushın jıynalar .
20013023	Jarlının' atızı da mol biyday beriwi mu'mkin , Biraq a'dalatsızlıq sebepli wayran bolar .
20013024	Jazalawg'a ayag'an balasın su'ymeydi , Balasın su'ygen balalıqtan ta'rbiyalaydı .
20013025	A'dil toyg'ansha jer , Zalımnın' qarnı ash ju'rer .
20014001	Dana hayal u'yin jaynatar , Aqılsız hayal onı o'z qolı menen buzar .
20014002	Tuwrı joldan ju'retug'ın Jaratqan İyeden qorqatug'ın , Joldan shıqqan Onı mensinbeytug'ın adam .
20014003	Aqmaqtın' so'zi arqasına qamshı bolar , Dananın' so'zi onı qorg'ar .
20014004	O'giz bolmasa , aqır taza turar , O'gizdin' ku'shinen mol payda alınar .
20014005	İsenimli gu'wa o'tirik so'ylemes , Jalg'an gu'wanın' o'tirigi tawısılmas .
20014006	O'zimshil danalıq izler , biraq taba almas , Aqıllıg'a bilim an'sat tabılar .
20014007	Aqmaqtan awlaq ju'r , Bilimli so'z shıqpas onın' awzınan .
20014008	Parasatlı adamnın' danalıg'ı — o'z jolın tu'siniwi , Aqılsızdın' aqmaqlıg'ı — aldamshılıq .
20014009	Aqmaqlar ayıp qurbanlıg'ı u'stinen ku'ler , Haq adamlar Qudaydın' miyrimine sazıwar bolar .
20014010	Ha'r kimnin' qayg'ısı o'zine ayan , Quwanıshın da hesh kim bo'lise almas .
20014011	Zalımnın' u'yi buzılar , Haq adamnın' shatırı gu'llene berer .
20014012	Sonday jol bar , adamg'a durıs bolıp ko'riner , Biraq aqıbeti , o'limge alıp barar .
20014013	Geyde ku'lgende de ju'regin' sızlar , Quwanısh ta geyde qayg'ı menen juwmaqlanar .
20014014	Azg'ın adam tutqan jolının' , Jaqsı adam islegen isinin' sıyın alar .
20014015	Sada ha'mme so'zge isene berer , Aqıllı adımın oylap basar .
20014016	Dana qorqıp , jamanlıqtan awlaq bolar , Aqılsız o'zin basqara almas ha'm o'zine isener .
20014017	Ashıwshaq aqılsızlıq qılar , Niyeti buzıqtı ha'mme jek ko'rer .
20014018	Sadanın' nesiybesine aqmaqlıq tiyer , Aqıllı bilimdi taj qılar .
20014019	Jawızlar jaqsılar aldında , Zalımlar a'dillerdin' da'rwazası aldında ta'jim eter .
20014020	Ka'mbag'aldı qon'sıları da jaqsı ko'rmes , Baylardın' dostı ko'p bolar .
20014021	Jaqının kemsitken gu'na qılar , Jarlıg'a miyrim ko'rsetken baxıtlı bolar .
20014022	Niyeti buzıqlar joldan adaspay ma ? Biraq jaqsı niyetliler su'yispenshilik ha'm sadıqlıqqa iye bolar .
20014023	Ha'r qanday miynettin' paydası bar , Bos so'z tek joqshılıq keltirer .
20014024	Danalardın' tajı — olardın' baylıg'ı , Aqılsızlardın' tajı — aqmaqlıg'ı .
20014025	A'dil gu'wa jandı qutqarar , Jalg'an gu'wa satqınlıq qılar .
20014026	Jaratqan İyeden qorqıw — bekkem qorg'an , Onın' balalarına da pana bolar .
20014027	Jaratqan İyeden qorqıw — o'mirdin' bulag'ı , Ol o'lim duzag'ınan qutqarar .
20014028	Xalıqtın' ko'pligi — patshanın' ullılıg'ı , Xalıqtın' azlıg'ı — hu'kimdardın' apatı .
20014029	Sabır-taqatlı adamda ullı aqıl bar , Ashıwshaq o'z aqmaqlıg'ın ma'lim qılar .
20014030	Tınısh ju'rek denege o'mir berer , Qızg'anshaqlıq su'yeklerdi shiriter .
20014031	Jarlını ezgen Jaratqang'a til tiygizgen bolar , Mu'ta'jge ja'rdem bergen Jaratqandı hu'rmet etken bolar .
20014032	Zalım o'z jawızlıg'ı sebepli joq bolar , A'dillerge o'lerinde de pana tabılar .
20014033	Danalıq aqıllının' ju'regine ornalasar , Ha'tte , aqmaqlardın' ju'regi de onı tanıydı .
20014034	A'dillik xalıqtın' da'rejesin ko'terer , Nızamsızlıq xalıqtı masqara eter .
20014035	Patshag'a aqıllı xızmetshi unar , Shermende is qılg'ang'a onın' g'a'zebi jawar .
20015001	Mu'la'yim juwap ashıwdı basar , Ashshı so'z g'a'zepti qozg'ar .
20015002	Dananın' tili bilimdi maqtar , Aqılsızdın' awzınan aqmaqlıq ag'ar .
20015003	Jaratqan İyenin' ko'zi ha'mme jerde , Ol jamandı da , jaqsını da ko'rip turar .
20015004	Mu'la'yim til — o'mir teregi , O'tirikshi til — jandı jaralar .
20015005	Aqmaq a'kesinin' ta'rbiyasınan bezer , Eskertiwge qulaq asqan aqıl-parasatlı .
20015006	A'dildin' u'yinde mol g'a'ziyne bolar , Zalımnın' tapqanı mashqala alıp keler .
20015007	Dananın' awzı bilim taratar , Aqmaqtın' ju'regi onday emes .
20015008	Nahaqtın' qurbanlıg'ınan Jaratqan İye jerkener , Haq adamnın' duwası Og'an unar .
20015009	Zalımnın' jolınan Jaratqan İye jerkener , A'dillik izinen ju'rgendi Ol su'yer .
20015010	Tuwrı joldan adasqanlar awır jaza alar , Eskertiwdi jek ko'rgenler nabıt bolar .
20015011	O'liler ma'kanı ha'm nabıt bolıw ma'kanı Jaratqan İyege ayan eken , Demek , adam balasının' ju'regi Og'an olardan da ayanıraq !
20015012	O'zimshil o'zin a'shkaralag'andı unatpas , Ol dananın' qasına da jolamas .
20015013	Ju'rektin' quwanıshı ju'zdi jarqıratar , Ju'rektin' qayg'ısı ruwxtı so'ndirer .
20015014	Aqıllının' ju'regi bilimdi izler , Aqılsızdın' awzı aqmaqlıqqa toyınar .
20015015	Baxıtsızdın' ha'r bir ku'ni qayg'ıdan arılmas , Ju'regi quwanıshlının' zıyapatı ada bolmas .
20015016	Ko'p baylıq penen ta'shiwishte jasag'annan go're , Az baylıq penen Jaratqan İyeden qorqıp jasag'an abzalıraq .
20015017	Jek ko'rip berilgen semiz baspaq go'shinen go're , Su'yispenshilik penen berilgen bılamıq jaqsıraq .
20015018	Ashıwshaq ja'njel tuwdırar , Sabır-taqatlı dawdı basar .
20015019	Erinshektin' jolı shatlı tikenge uqsar , Haq adamnın' jolı tegis bolar .
20015020	Dana bala a'kesin quwantar , Aqmaq bala anasın pisent etpes .
20015021	Aqmaqlıq aqılsızdı quwandırar , Aqıllı adam tuwrı joldan ju'rer .
20015022	Ken'espey islengen is bosqa shıg'ar , Ko'p ma'sla'ha'tshinin' oy-niyeti iske asar .
20015023	Orınlı juwap adamdı quwantar , Waqtında aytılg'an so'z a'jayıp bolar !
20015024	To'mendegi o'liler ma'kanına tu'spewi ushın , Aqıllını o'mir jolı joqarıg'a jeteler .
20015025	Jaratqan İye ta'kabbirdin' u'yin qulatar , Jesirdin' jer shegarasın saqlap qalar .
20015026	Zalım niyetler Jaratqan İyege jerkener , Jaqsı so'zler — pa'k .
20015027	Ashko'z o'z u'yine apat keltirer , Paranı jek ko'rgen tınısh o'mir su'rer .
20015028	A'dil oylap juwap berer , Zalımnın' awzı jawızlıq qusar .
20015029	Jaratqan İye zalımlardan alıs bolar , A'dillerdin' duwasın esiter .
20015030	Nurlı ju'z ju'rekti quwantar , Jaqsı xabar su'yekke azıq berer .
20015031	O'mir beretug'ın du'zetiwge qulaq salg'an , Danalar arasınan orın tabar .
20015032	Na'siyattan ju'z burg'an o'z janın xor qılar , Eskertiwge qulaq salg'an aqılg'a iye bolar .
20015033	Jaratqan İyeden qorqıw danalıqqa u'yreter , Kishipeyillik dan'qqa baslar .
20016001	Adam joba du'zer , Biraq bul jobanın' juwabın Jaratqan İye berer .
20016002	Adamg'a ha'mme jolları hadal bolıp ko'riner , Biraq oy-niyetti Jaratqan İye o'lsher .
20016003	İslerin'di Jaratqan İyege tapsır , Sonda niyetin' ju'zege asar .
20016004	Jaratqan İye ha'mme na'rseni olardın' o'zlerinin' maqsetine say jarattı , Ha'tte , zalımlardı da apatshılıq ku'ni ushın jarattı .
20016005	Ha'r bir ta'kabbir Jaratqan İye ushın jerkenishli , Gu'mansız , olar jazasız qalmaydı .
20016006	Su'yispenshilik ha'm sadıqlıq gu'nanı juwar , Jaratqan İyeden qorqıw jawızlıqtan awlaq qılar .
20016007	Adamnın' jolı Jaratqan İyege maqul bolsa , Ol onı dushpanları menen de jarastırar .
20016008	Haram jol menen kirgen mol paydadan go're , Hadal jol menen kirgen azg'antay payda jaqsıraq .
20016009	Ju'rer jolın adam ju'reginde oylap qoyar , Biraq Jaratqan İye onın' adımların bag'darlar .
20016010	Patsha Qudaydın' atınan so'yleydi , Ol hu'kim qılg'anda a'dillikti burmalamawı tiyis .
20016011	Tuwrı ta'rezi ha'm ta'rezinin' pa'lleleri Jaratqan İyeden beriler , Barlıq ta'rezi tasları Ol arqalı jaratılg'an .
20016012	Patsha jawızlıqtan jerkener , Sebebi taxt a'dillik arqalı bekkem bolar .
20016013	A'dil til patshag'a unar , Haqıyqattı aytqandı ol su'yer .
20016014	Patshanın' g'a'zebi — o'lim xabarshısı , Biraq dana adam onı tınıshlandırar .
20016015	Patshanın' ju'zi nurlansa — o'mirden nıshan , Onın' miyrimi ba'ha'rdegi jawın alıp keletug'ın bultqa megzer .
20016016	Danalıqqa iye bolıw altınnan qanshelli jaqsıraq , Aqılg'a iye bolıw gu'misten qanshelli qunlıraq .
20016017	Haq adamnın' jolı jawızlıqtan awlaq qılar , Jolın qorg'ag'an o'z janın aman saqlar .
20016018	Wayran bolıwdan aldın menmenlik , Qulawdan aldın ta'kabbirlik keler .
20016019	Menmenler menen olja bo'liskennen , Jarlılar arasında kishipeyil bolg'an jaqsıraq .
20016020	Aqıl menen is alıp barg'an jaqsılıq tabar , Jaratqan İyeden u'mit etken baxıtlı bolar !
20016021	Ju'regi danalar parasatlı deliner , Jag'ımlı til ta'lim ku'shin arttırar .
20016022	Aqıl iyesi ushın — o'mir bulag'ı , Aqmaqlıq aqmaq ushın — jaza .
20016023	Dananın' ju'regi onın' so'zin dana qılıp , Awzındag'ı ta'limin arttırar .
20016024	Jag'ımlı so'z palday tatlı , Jang'a jag'ımlı , denege shıpalı .
20016025	Sonday jol bar , adamg'a durıs bolıp ko'riner , Biraq aqıbeti , o'limge alıp barar .
20016026	Adamnın' ishteyi og'an miynet ettirer , Ashlıg'ı onı ma'jbu'r eter .
20016027	On'bag'an adam jamanlıq oylar , Onın' so'zi jalmaytug'ın jalıng'a megzer .
20016028	Hiyleker adam ja'njel tuwdırar , O'sekshi doslardı ayırar .
20016029	Zorlıq islewshi jaqının azg'ırar , Onı jaman jolg'a baslar .
20016030	Ko'zin su'zip qarag'an hiyle oylar , Ernin tislegen jawızlıq isler .
20016031	Ag'arg'an shash — hu'rmetli taj , Tuwrı jasag'an onı qazanar .
20016032	Sabırlı adam ma'rt a'skerden , O'zin uslay alatug'ın adam basqınshıdan artıq .
20016033	Kiyimnin' shalg'ayına shek taslanar , Onın' sheshimi Jaratqan İyeden beriler .
20017001	Dasturxanı mol ha'm zıyapatı ko'p ja'njelli u'yden , Bir tislem qattı nanı bar tınısh-tatıw u'y jaqsıraq .
20017002	Uyat is qılatug'ın uldı aqıllı qul basqarar , Ol tuwısqanlar qatarında miyrasqa sherik bolar .
20017003	Gu'mis balqıtıwxanada , altın oshaqta sınalar , Adamnın' ju'regin Jaratqan İye sınar .
20017004	Zalım jawızdın' so'zine dıqqat qoyar , O'tirikshi bu'lginshi tilge qulaq salar .
20017005	Ka'mbag'aldı mazaq qılg'an Jaratqandı xorlag'an bolar , Baxıtsızlıqqa quwang'an jazasız qalmas .
20017006	Aqlıqlar — qariyalar tajı , Ata-analar — balalar maqtanıshı .
20017007	To'reli so'z aqmaqqa jaraspag'anı sıyaqlı , O'tirik so'z de hu'kimdarg'a jaraspas .
20017008	Beriwshinin' na'zerinde para sıyqırlı tasqa uqsar , Ne qılsa da isi tabıslı bolar .
20017009	Qa'teni keshirgen doslıqtı saqlar , Onı qayta-qayta esley bergen dostın bezdirer .
20017010	Aqılsızg'a berilgen ju'z du'rreden go're , Aqıllıg'a berilgen bir keyis ta'sirlirek .
20017011	Jaman adam tek bu'lginshilikti go'zler , Sonlıqtan og'an qarsı zalım perishte jiberiler .
20017012	Aqmaqtın' aqmaqlıg'ına tap bolg'ansha , Balasınan ayırılg'an ana ayıwg'a tap bolg'an jaqsıraq .
20017013	Jaqsılıqqa jamanlıq qılg'annın' , U'yinen jamanlıq arımas .
20017014	Ja'njeldin' baslanıwı jıqqın suwg'a uqsar , Ja'njeldi ku'sheymesten burın toqtat .
20017015	Nahaqtı aqlaw ha'm haqtı ayıplaw — Ekewi de Jaratqan İyege jerkenishli .
20017016	Aqılsızdın' qolındag'ı g'a'ziyneden ne payda ? Danalıqtı iyelewge onın' qa'lewi joq g'oy !
20017017	Dos ha'rdayım su'yedi , Tuwısqan da qayg'ını bo'lisiw ushın tuwılg'an .
20017018	Aqılı kem qol berip , Qon'sısı ushın kepil bolar .
20017019	Gu'nanı jaqsı ko'rgen ja'njeldi su'yer , Da'rwazasın biyik qurg'an qulawdı izler .
20017020	Hiyleker ju'rek jaqsılıq tappas , O'tirikshi til ba'lege jolıg'ar .
20017021	Aqılsız bala tuwg'an adamnın' man'layının' sorı , Aqmaqtın' a'kesi quwanıshtın' ne ekenin bilmes .
20017022	Quwanıshlı ju'rek shıpa bag'ıshlawshı da'ri , Ezilgen ruwx su'yekti quwratar .
20017023	A'dalat jolın burmalaw ushın , Zalım jasırın para alar .
20017024	Aqıllı adam na'zerin danalıqtan qashırmas , Aqmaqtın' ko'zi jer tu'bin sharlar .
20017025	Aqmaq bala a'kesi ushın qayg'ı , Anası ushın g'am keltirer .
20017026	Ayıpsızdı jazalaw , Hasılzadanı hadallıg'ı ushın urıw jaqsı emes .
20017027	Bilimli adam tilin jılawlar , Parasatlı adam suwıqqan bolar .
20017028	Aqmaq ta u'ndemese dana sanalar , Awzına iyelik qılsa , parasatlı bolıp ko'riner .
20018001	Sayaq adam qara basın oylar , Barlıq saw pikirge qarsı shıg'ar .
20018002	Aqmaq tu'siniwdi jek ko'rer , Ol o'z oyın bildiriwdi xosh ko'rer .
20018003	Zalım o'zi menen kemsitiwshilik , Biyabıraylıq o'zi menen masqarashılıq alıp keler .
20018004	Adamnın' awzınan shıqqan so'zler teren' suwlarg'a , Danalıq bulag'ı ag'ın suwg'a megzer .
20018005	Hu'kimde zalımdı jaqlap , Ayıpsızdı nahaqqa shıg'arıw jaqsı emes .
20018006	Aqmaqtın' tili ja'njel tuwdırar , Awzı menen du'rreni shaqırar .
20018007	Aqılsızdın' awzı o'zine a'jel , Onın' tili bolsa , janına duzaq bolar .
20018008	O'sekshinin' so'zi sonday tatlı , Olar adamnın' jan du'nyasına kirip alar .
20018009	O'z jumısına nemquraydı bolıw — Buzg'ınshının' tuwısqanı .
20018010	Jaratqan İyenin' atı — bekkem minara , A'dil og'an qashıp , bas sawg'alar .
20018011	Baylardın' baylıg'ı olardın' bekkem qalası , O'z qıyalına biyik diywalday ko'riner .
20018012	Qular aldınan adamnın' ju'regi ta'kabbirlener , Hu'rmetten aldın kishipeyillik keler .
20018013	Tın'lamay juwap beriw , Aqmaqlıq ha'm uyatsızlıq .
20018014	Adamnın' da'rtine ruwxı to'zim berer , Biraq ezilgen ruwxqa kim shıdam berer ?
20018015	Aqıllının' ju'regi bilimdi iyeler , Dananın' qulag'ı bilimdi izler .
20018016	Sıy beriw adamg'a jol ashar , Hu'rmetli adamlar aldına deyin aparar .
20018017	Qarsılası kelip , og'an soraw qoyıp teksermegenshe , Birinshi bolıp dawlasqan haq bolıp ko'riner .
20018018	Shek taslaw dawdı toqtatar , Ku'shli qarsılaslardın' dawın shesher .
20018019	O'kpeli tuwısqan bekitilgen qalag'a , Arasındag'ı daw bolsa , qorg'an qala da'rwazasının' ta'mbisine uqsar .
20018020	Adam awzının' jemisinen qarnın , Tilinin' o'niminen o'zin toydırar .
20018021	O'lim ha'm o'mir tildin' ıqtıyarında , Til ne so'ylese , sonın' jemisinen da'm tatar .
20018022	U'ylengen bereket tabar , Jaratqan İyenin' miyrimine eriser .
20018023	Jarlı jalınıp so'yler , Bay turpayı juwap berer .
20018024	Doslar bar , o'zin dos qılıp ko'rsetken , Biraq shın dos ta bar , tuwısqannan da jaqın .
20019001	Jalg'an tilli aqmaqtan , Minsiz ju'rgen jarlı jaqsı .
20019002	Bilimsiz umtılıs jaqsı emes , Asıqqan joldan jan'ılısar .
20019003	O'z aqmaqlıg'ı adamnın' jolın buzar , Al onın' ju'regi Jaratqang'a narazı bolar .
20019004	Baylıq doslardı molaytar , Jarlını dostı da taslap keter .
20019005	Jalg'an gu'wa jazasız qalmas , O'tirik so'ylegen qutıla almas .
20019006	Ko'pler jomart adamnın' miyrimine tu'siwdi qa'ler , Qolı ashıqqa ha'mme dos bolar .
20019007	Jarlını tuwısqanları da jek ko'rer , Dosları da onnan sonshelli bezip keter , So'ylesiw ushın izlese de , olardı taba almas .
20019008	Danalıqqa erisken o'z janın su'yer , Aqıl-parasatqa kewil qoyg'an jaqsılıq tabar .
20019009	Jalg'an gu'wa jazasız qalmas , O'tirikshi tiri qalmas .
20019010	Saltanatlı o'mir aqmaqqa jaraspag'anı sıyaqlı , Baslıqlarg'a biylik etiw qulg'a sira' da' jaraspas .
20019011	Aqıl adamnın' g'a'zebin tıyar , Qa'teni keshiriw og'an hu'rmet keltirer .
20019012	Patshanın' g'a'zebi arıslannın' aqırıwına uqsar , Al onın' miyrimi sho'pke tu'sken shıqqa uqsar .
20019013	Aqılsız bala a'kesinin' basına ba'le bolar , Urısqaq hayal toqtamay tamatug'ın suwg'a uqsar .
20019014	U'y ha'm baylıq — ata-anadan miyras , Aqıllı hayal — Jaratqan İyeden sıy .
20019015	Qosjaqpaslıq adamdı qattı uyqıshı qılar , Erinshek ash qalar .
20019016	Buyrıqlardı orınlag'an o'mirin saqlar , O'z jolına itibar bermegen nabıt bolar .
20019017	Jarlıg'a miyrim ko'rsetiw — Jaratqan İyege qarız bergendey bolar , İslegen jaqsılıg'ının' esesin Jaratqan İye qaytarar .
20019018	U'mit barda balan'dı jo'nge sal , Onın' o'liwine ayıplı bolma .
20019019	Ashıwshaq jazasın alsın , Eger qutqarsan' , onı ja'ne de jazalawg'a tuwrı keledi .
20019020	Keleshekte dana bolıwın' ushın , Ken'esti tın'lap , na'siyattı qabıl et .
20019021	Adam ju'reginde niyet ko'p , Biraq tek Jaratqan İyenin' maqseti a'melge asar .
20019022	Adamnın' qa'lewi — sadıqlıq , Jarlı bolıw o'tirikshi bolıwdan jaqsıraq .
20019023	Jaratqan İyeden qorqıw o'mirge jeteler , Ol tınısh ha'm mashqalasız jasar .
20019024	Erinshek tabaqqa qol salar , Biraq awzına aparıwg'a eriner .
20019025	O'zimshildi jazalasan' , sadalar aqılg'a kirer , Eger aqıllını a'shkaralasan' , ol sonnan sabaq alar .
20019026	A'kesin tonap , anasın quwg'an bala , Shermendelik ha'm isnat keltirer .
20019027	Balam , na'siyattı tın'lawdı toqtatqanın' , Bul bilimli so'zlerden bas tartqanın' .
20019028	Jaramas gu'wa a'dalatlıq u'stinen ku'ler , Zalımlardın' awzı jamanlıqtı jalmap jutar .
20019029	O'zimshiller ushın hu'kim tayar , Aqmaqtın' arqasına du'rre tayar .
20020001	Sharap — mazaqlawshı , o'tkir ishimlik — ja'njelkesh , Olardı iship aldang'an ha'r bir adam aqılsız .
20020002	Patshanın' qa'ha'ri arıslannın' aqırg'anına uqsar , Onın' qa'ha'rin keltirgen o'miri menen juwap berer .
20020003	Ja'njelden awlaq bolıw adamg'a abıray keltirer , Barlıq aqmaqlar ja'njelge asıg'ar .
20020004	Erinshek waqtında jer su'rmes , Jıyın waqtında hesh na'rse tappas .
20020005	Adamnın' oy-pikiri teren' suwg'a megzer , Aqıllı adam olardı teren'nen ilip shıg'arar .
20020006	Ko'pler o'zin sadıqpan der , Biraq haqıyqattan isenimli adamdı kim taba alar ?
20020007	A'dil minsiz jasar , İzindegi balaları baxıtlı bolar !
20020008	Patsha hu'kim gu'rsisinde otırg'anda , Ko'zleri menen barlıq jawızlıqtı ajıratar .
20020009	Kim : « Menin' ju'regim taza , Hadal ha'm gu'nasızban » , — dep ayta alar .
20020010	Nadurıs ta'rezi ha'm nadurıs taslar , Ekewi de Jaratqan İyege jerkenishli .
20020011	Ha'tte , bala da isinen biliner , Onın' tazalıg'ı da , durıslıg'ı da ha'reketinen ayan bolar .
20020012	Esitetug'ın qulaqtı , ko'retug'ın ko'zdi , Ekewin de Jaratqan İye jaratqan .
20020013	Uyqıshıl bolma , joqshılıqqa ushırarsan' , Qırag'ı bol , nanın' mol bolar .
20020014	Satıp alıwshı : « Jaramsız na'rse » , — der , Bılay shıg'ıp , arzan alg'anına maqtanar .
20020015	Altın bar , qımbatbaha tas ta mol , Bilimli til — taptırmaytug'ın hasıl tasqa megzer .
20020016	Biytanısqa kepil bolg'annın' kiyimin sheship al , Onı basqag'a kepil bolg'anı ushın girewge uslap tur .
20020017	Hiyle menen tabılg'an nan mazalı , Biraq keyin awız tolg'an qumg'a aylanar .
20020018	Ma'sla'ha't penen jobalar du'z , Dana ken'es penen urısqa shıq .
20020019	O'sek tasıg'an sırın'dı ashar , Awzı bos penen qatnas qılma .
20020020	Ata-anasın g'arg'ag'annın' , Qoyıw qaran'g'ılıqta o'mir shırag'ı so'ner .
20020021	Basında tez qolg'a kirgizilgen miyrastın' , Aqırı bereketli bolmas .
20020022	« Jamanlıq ushın o'sh alaman » , — deme , Jaratqan İyege tapsırıp ku't , Ol seni qutqarar .
20020023	Nadurıs o'lshem tasları Jaratqan İyege jerkenishli , Nadurıs ta'rezi de jaqsı emes .
20020024	Adamnın' adımların Jaratqan İye belgiler , Solay eken , adam o'z jolın qalay tu'sinsin ?
20020025	Asıg'ıs wa'de etip , ataw , Atap bolıp , oylanıw , Bul — adam ushın duzaq .
20020026	Aqıllı patsha nahaqlardı ajıratıp , Olardın' u'stinen tu'yek aydaydı .
20020027	Adamnın' ruwxı — Jaratqan İyenin' shırag'ı , Ol adam qa'lbinin' teren'liklerin izertler .
20020028	Miyrim-sha'pa'a't ha'm sadıqlıq patshanı qorg'ar , Miyrim menen ol taxtın bekkem qılar .
20020029	Jaslardın' maqtanıshı — olardın' ku'sh-quwatı , Jası u'lkenlerdin' abırayı — olardın' aq shashları .
20020030	Tayaqtan qalg'an jaraqat jawızlıqtan tazartar , Tayaqtın' zardabı ishki du'nyanı pa'kler .
20021001	Patshanın' ju'regi Jaratqan İyenin' qolındag'ı suw ag'ısına uqsar , Ol patshanı qa'legen jag'ına bag'ıtlar .
20021002	O'z jolının' ha'mmesi adamg'a tuwrı bolıp ko'riner , Biraq Jaratqan İye ju'rekti tekserer .
20021003	A'dillik ha'm a'dalatlıqtı saqlaw , Jaratqan İye ushın qurbanlıq bergennen unamlıraq .
20021004	Ta'kabbir na'zer ha'm menmen ju'rek , Zalımlardın' shırag'ı ha'm gu'nası .
20021005	Miynetkesh adamnın' oy-niyeti molshılıq alıp keler , Asıg'ıslardın' ba'ri joqshılıqqa ushırar .
20021006	Jalg'an til menen jıynalg'an baylıq , Joq bolıp ketetug'ın puw ha'm o'lim duzag'ı .
20021007	Zalımlardın' zulımlıg'ı o'zin joq qılar , Sebebi olar a'dalatlı is tutıwdan bas tartar .
20021008	Ayıplının' jolı qıysıq , Ayıpsızdın' is-ha'reketi tuwrı .
20021009	Urısqaq hayal menen bir u'yde jasag'annan , U'shektin' bir mu'yeshinde jasag'an jaqsı .
20021010	Zalımnın' kewli jawızlıqqa qumar , Jaqını da onnan rehim tappas .
20021011	O'zimshilge jaza berilse , sadag'a aqıl kirer , Dana ta'lim alsa , bilimi artar .
20021012	A'dil Quday zalımnın' u'yin baqlar , Zalımlardı nabıt qılar .
20021013	Jarlının' pa'riyadına qulaq salmag'an , O'zi pa'riyad qılg'anda juwap ala almas .
20021014	Jasırın berilgen sawg'a g'a'zepti , Qoyıng'a tıg'ıp berilgen para ku'shli qa'ha'rdi basar .
20021015	A'dalat ju'zege assa , a'diller quwanar , Al jawızlıq qılıwshılardı qorqınısh biyler .
20021016	Aqıllılıq jolınan uzaqlasqan , O'liler jıyınına ornalasar .
20021017	Zawqı-sapanı su'ygen jarlılanar , Sharaptı ha'm bo'teke maydı su'ygen bayımas .
20021018	Zalım a'dildin' , Biyopa haqtın' to'lemi bolar .
20021019	Urısqaq ha'm kekshil hayal menen jasag'annan , Sho'lde jasag'an jaqsıraq .
20021020	Dananın' u'yi qımbatbaha g'a'ziyne ha'm mayg'a tolar , Aqılsız barın shashar .
20021021	A'dillik ha'm miyrim izlegen adam , O'mir , a'dalat ha'm hu'rmetke iye bolar .
20021022	Dana adam ku'shlilerdin' qalasına kirer , Olar isengen qorg'andı tas-talqan qılar .
20021023	Awzına ha'm tiline bek bolg'an , Janın apattan saqlar .
20021024	O'rko'kirek ha'm ta'kabbirdi o'zimshil dep atar , Ol asa menmenlik penen ha'reket eter .
20021025	Erinshekti qumarlıg'ı o'ltirer , Sebebi qolları jumıstan bas tartar .
20021026	Ol ku'n boyı ashko'zlik penen alıwdı go'zler , Biraq a'dil ayamay berer .
20021027	Zalımnın' qurbanlıg'ı — jerkenishli , A'sirese , jawız oy menen berse , onnan da jaman .
20021028	Jalg'an gu'wa nabıt bolar , Ha'mmesin esitkennin' gu'walıg'ı o'ter .
20021029	Zalım ju'zin isenimli qılıp ko'rseter , Haq adam o'z jolında bekkem turar .
20021030	Jaratqan İyege qarsı turatug'ın , Danalıq ta , tu'sinik te , ken'es te joq .
20021031	At sawash ku'ni ushın tayınlanar , Biraq jen'is Jaratqan İyeden beriler .
20022001	Jaqsı ataq u'lken baylıqtan jaqsı , Jaqsı at-abıray gu'mis ha'm altınnan jaqsı .
20022002	Bay ha'm jarlının' ortaqlıg'ı mınada : Olar ekewin de Jaratqan İye jaratqan .
20022003	Aqıllı qa'wip-qa'terdi ko'rip , bas sawg'alar , Sada alg'a basıp bara berip , za'lel ko'rer .
20022004	Kishipeyillik ha'm Jaratqan İyeden qorqıw ushın beriletug'ın sıy — Baylıq , dan'q ha'm o'mir .
20022005	Azg'ınnın' jolı tiken ha'm duzaqqa tolı , Janın saqlamaqshı bolg'an onnan awlaq ju'rsin .
20022006	Balanı jastan tuwrı jolg'a sal , Ol qartayg'anda da onnan taymaydı .
20022007	Baylar jarlılarg'a u'stemlik qılar , Qarızdar qarız bergenge qul bolar .
20022008	Nızamsızlıq ekken apat orar , Onın' g'a'zep qamshısı sınar .
20022009	Saqıy adam bereket tabar , O'ytkeni o'z nanın jarlılar menen bo'liser .
20022010	O'zimshildi quwsan' , ja'njel de keter , Daw ha'm keyis te toqtar .
20022011	Ju'rek pa'kligin su'yetug'ın ha'm jag'ımlı so'yleytug'ın adamg'a , Patsha dos bolar .
20022012	Jaratqan İyenin' na'zeri bilimdi qorg'ar , Opasızdın' so'zlerin Ol joqqa shıg'arar .
20022013	Erinshek : « Dalada arıslan bar ! Maydan ortasında meni o'ltiredi ! » — der .
20022014	Buzıq hayaldın' awzı tu'psiz shuqırg'a megzer , Jaratqan İye kimge g'a'zeplense , ol sol shuqırg'a qular .
20022015	Aqılsızlıq o'spirimnin' ju'reginde bar , Ta'rbiyalawshı qamshı onı sonnan arıltar .
20022016	Bayıw ushın jarlıg'a ja'bir ko'rsetetug'ın , Bayg'a sıy beretug'ın adam ka'mbag'allasadı . Danalardın' otız na'siyatı
20022017	Danalardın' so'zlerin qulaq tu'rip tın'la , Beretug'ın bilimime ju'regin'di ash .
20022018	Olardı ju'regin'de saqlasan' , Ha'm olar senin' tillerin'de bolsa , jaqsı boladı .
20022019	İsenimin'di Jaratqan İyege artıwın' ushın , Bu'gin bulardı sag'an , awa , sag'an u'yretip atırman .
20022020	Ma'sla'ha't ha'm bilim menen , Sag'an otız na'siyat jazbag'an ba edim ?
20022021	Bul isenimli haqıyqat so'zlerin u'yreniwin' , Seni jibergenge durıs juwap bere alıwın' ushın jazılg'an emes pe edi ? Birinshi na'siyat
20022022	Jarlını jarlılıg'ı sebepli tonama , Baxıtsızdı da'rwaza aldında hu'kim qılg'anda qıynama .
20022023	Sebebi olardın' isin Jaratqan İye jaqlar , Olardı tonag'anlardın' janın alar . Ekinshi na'siyat
20022024	Ashıwshaq adam menen dos bolma , Qızba adam menen joldas bolma .
20022025	Bolmasa , sen de og'an eliklersen' , Janın'dı duzaqqa tu'sirersen' . U'shinshi na'siyat
20022026	Qol berip , Basqanın' qarızına kepil bolatug'ınlardın' biri bolma .
20022027	To'lew ushın hesh na'rsen' bolmasa , To'segin'di de astın'nan tartıp alar . To'rtinshi na'siyat
20022028	Ata-babaların' qoyıp ketken , Eski shegara belgisin jıljıtpa . Besinshi na'siyat
20022029	O'z ka'sibinin' mamanı bolg'an adamdı ko'rdin' be ? Ol patshalarg'a xızmet eter , A'piwayı adamlarg'a xızmet etpes .
20023001	Altınshı na'siyat1 Hu'kimdar menen dasturxanlas bolg'anın'da , Aldın'dag'ılarg'a dıqqat penen na'zer sal ,
20023002	Eger qulqının'dı tıya almasan' , Awzın'dı buwıp qoy .
20023003	Onın' da'mli tag'amların kewlin' ku'semesin , Ol hiyle menen berilgen bolıwı mu'mkin . Jetinshi na'siyat
20023004	Bay bolıw ushın o'zin'di zorıqtırma , Bul oyın'dı shıg'arıp taslaytug'ın danalıqqa iye bol .
20023005	Baylıq ko'z ashıp jumg'ansha joq bolar , Qanat baylap , bu'rkit kibi aspang'a ushıp keter . Segizinshi na'siyat
20023006	İshi tardın' u'yinen as ishpe , Onın' mazalı tag'amların da ku'seme .
20023007	Sebebi ol jegen ha'r bir na'rsen'di esaplap turar , « İsh , je » , — der sag'an , biraq ju'regi bunı qa'lemes .
20023008	Jegen az-maz na'rsen'di qusıp taslarsan' , Aytqan jaqsı so'zlerin' de bosqa keter . Tog'ızınshı na'siyat
20023009	Aqmaqqa so'z aytpa , Ol senin' dana so'zlerin'di mensinbeydi . Onınshı na'siyat
20023010	Eski shegara belgisin jıljıtpa , Jetimnin' atızına qol salma .
20023011	Sebebi olardın' A'mengeri ku'shli , Ol sag'an qarsı shıg'ıp , olardın' isin jaqlar . On birinshi na'siyat
20023012	Ju'regin'di ta'limge , Qulag'ın'dı bilimli so'zlerge ber . On ekinshi na'siyat
20023013	Balanı ta'rbiyasız qaldırma , Onı qamshı menen jazalasan' da , o'lmeydi .
20023014	Onı qamshı menen jazala , Janın o'liler ma'kanınan qutqararsan' . On u'shinshi na'siyat
20023015	Balam , eger ju'regin' dana bolsa , Menin' ju'regim de shadlanar .
20023016	Awzın' durıs so'ylese , Qa'lbim shadlanar . On to'rtinshi na'siyat
20023017	Ju'regin' gu'nakarlarg'a ha'wes qılmasın , Ba'rqulla Jaratqan İyeden qorqıp jasa .
20023018	Sonda keleshegin' bolatug'ını gu'mansız , U'mitin' de bosqa shıqpas . On besinshi na'siyat
20023019	Tın'la balam , dana bol , Ju'regin'di tuwrı jolg'a bag'ıtla .
20023020	Ma'sku'nem ha'm go'shke toymaytug'ınlar arasında bolma .
20023021	Sebebi ma'sku'nem ha'm ashko'z adam jarlılanar , Uyqıshılıq adamg'a jırtıq kiyim kiygizer . On altınshı na'siyat
20023022	Seni du'nyag'a keltirgen a'ken'e qulaq sal , Qartayg'anında anan'dı mensinbey ju'rme .
20023023	Haqıyqattı satıp al , onı satpa , Danalıq , ta'lim ha'm aqılg'a iye bol .
20023024	A'dildin' a'kesi shadlanadı , Dana balası bar a'ke ol ushın quwanadı .
20023025	A'ken' ha'm anan' quwansın , Seni tuwg'an qattı shadlansın ! On jetinshi na'siyat
20023026	Balam , ju'regin'di mag'an bag'ıshla , Ko'zlerin' men ju'rgen jolda bolsın .
20023027	Sebebi buzıq hayal — teren' shuqır , O'zgenin' hayalı — tar qudıq .
20023028	Ol qaraqshıday buqqıda ku'ter , Biyopa erkektin' sanın ko'beyter . On segizinshi na'siyat
20023029	Ah shekken kim ? Dad salg'an kim ? Kimde ja'njel ? Kimde shag'ım ? Kimge sebepsiz ko'k tu'sken ? Kimnin' ko'zleri qızarg'an ?
20023030	Bunın' ba'ri sharap iship ko'p otıratug'ınlarda , Aralas sharaplardı tatıp ko'riwge barg'anlarda bolar .
20023031	Sharaptın' qızarg'anına , Kesede tawlanıp turıwına , Jumsaq jutılıwına qarama !
20023032	Aqıbetinde ol jılan kibi shag'ar , Sur jılan kibi uwın shashar .
20023033	Ko'zlerin'e ersi na'rseler ko'riner , Oyın'nan jaman pikirler o'ter .
20023034	Sen ten'izdin' qaq ortasında qayıqta , O'rlik ag'ashının' u'stinde jatırg'anday bolarsan' .
20023035	« Meni urdı , awırmadı , Sabadı , mag'an sezilmedi , Qashan oyanaman ? Ja'ne ishimlik izleymen » , — dersen' .
20024001	On tog'ızınshı na'siyat1 Zalım adamlarg'a ha'wes qılma , Olar menen birge bolıwdı ku'seme .
20024002	Sebebi olardın' oyı zorlıq etiwdi oylar , Awzı mashqala keltiriw tuwralı so'z eter . Jigirmalanshı na'siyat
20024003	Danalıq penen u'y salınar , Aqıl menen berik bolar .
20024004	Bilim menen u'ydin' ishi , Qımbatbaha ha'm a'jayıp baylıqqa tolar . Jigirma birinshi na'siyat
20024005	Dana adam ku'shli bolar , Bilimli adam ku'shke tolıp barar .
20024006	Sonlıqtan urıstı aqıl-ken'es penen alıp bar , Ma'sla'ha'tshi ko'p jerde jen'is bar . Jigirma ekinshi na'siyat
20024007	Aqmaq ushın danalıq qol jetpes bolar , Ma'jiliste ol awzın da ashpas . Jigirma u'shinshi na'siyat
20024008	Jamanlıq islewdi niyet etken adam , Niyeti buzıq dep atalar .
20024009	Aqmaqtın' haram oyı — gu'na , O'zimshil — adamlar ushın jerkenishli . Jigirma to'rtinshi na'siyat
20024010	Eger sen apatqa ushırag'anda ha'lsizlik etsen' , Onda senin' ku'shin'nin' az bolg'anı . Jigirma besinshi na'siyat
20024011	Ayıpsız o'limge kesilgendi qutqar , Soymaqshı bolg'andı izine qaytar .
20024012	« Biz bunı bilmedik » , — desen' de , Ju'rekti sınaytug'ın Quday shınlıqtı bilmey me ? Janın'dı qorg'aytug'ın bunı an'lamay ma ? Ol ha'r bir adamg'a isine jarasa qaytarmay ma ? Jigirma altınshı na'siyat
20024013	Balam , pal je , ol jaqsı , Pal uyanın' palı tan'layın'a tatlı .
20024014	Sol sıyaqlı , danalıq ta janın'a tatlı , Eger onı tapsan' , keleshegin' bolar , U'mitin' de u'zilmes . Jigirma jetinshi na'siyat
20024015	Ha'y zalım , a'dildin' u'yine jawızlıq oylama , Onın' ma'kanın wayranlama .
20024016	A'dil jeti ret jıg'ılsa da , turıp keter , Zalım apatshılıqtan nabıt bolar . Jigirma segizinshi na'siyat
20024017	Dushpanın' jıg'ılsa , quwanba , Su'rnikse , shadlanba .
20024018	So'ytsen' , Jaratqan İye bunı ko'rip , narazı bolar , Dushpanın'a degen g'a'zebinen qaytar . Jigirma tog'ızınshı na'siyat
20024019	Jawızlıq qılıwshılarg'a qa'ha'rlenbe , Zalımlarg'a ha'wes qılma .
20024020	Sebebi jawızlıq qılıwshılardın' keleshegi joq , Zalımlardın' shırag'ı o'ship qalar . Otızınshı na'siyat
20024021	Balam , Jaratqan İyeden ha'm patshadan qorq , Qozg'alan'shı menen sherik bolma .
20024022	O'ytkeni Jaratqan İye ha'm patsha tosattan ba'le jiberer , Olar ekewinin' qanday ba'le jiberetug'ının kim biler ? Danalardın' basqa na'siyatları
20024023	Mınalar da danalardın' aytqanları : Hu'kimde adamdı alalaw jaqsı emes .
20024024	Ayıplıg'a ; « Sen ayıpsızsan' » , — degendi xalıqlar na'letler , Milletler onı jek ko'rer .
20024025	Ayıplını jazalag'an tabısqa eriser , Og'an jarılqawlar jawar .
20024026	Tuwrı juwap , Haqıyqıy doslıqtın' belgisi .
20024027	Sırttag'ı islerin'di pitker , Egislik jerin'di ta'rtipke sal , Son'ınan u'yin'di qur .
20024028	Sebepsiz jaqının'a qarsı jalg'an gu'walıq berme , Awzın' menen o'tirik so'yleme .
20024029	« Mag'an ne qılg'an bolsa , o'zine de sonı isleymen , Ol ne qılsa , o'zine sonı qaytaraman » , — deme .
20024030	Men erinshektin' atızınan , Essizdin' ju'zimzarınan o'ttim .
20024031	Qarasam , ha'mmesine tikenler o'sken , Jerinin' betin jabayı sho'p basqan , Tas diywalı da qulag'an .
20024032	Qarap , oylanıp qaldım , Ko'rip , sabaq aldım :
20024033	« Biraz uyıqlap , az-maz mu'lgip otırsan' , Geyde qol qawsırıp , jatıp alsan' ,
20024034	Tonawshıday bolıp , joqshılıq jetip keler , Qaraqshıday bolıp , mu'ta'jlik bas salar » .
20025001	Sulaymannın' hikmetlerinin' ekinshi bo'limi1 Mınalar da Yahuda patshası Xizkiyanın' adamları ta'repinen jazıp alıng'an Sulaymannın' hikmetleri :
20025002	İsti qupıya etiw — Qudaydın' dan'qı , İsti izertlep ashıw — patshalardın' dan'qı .
20025003	Aspannın' biyikligi , jerdin' teren'ligi kibi , Patshanın' oy-niyeti de tu'sinip bolmas na'rse .
20025004	Gu'misten qosımtanı alıp tasla , Sonda o'nerment onnan ıdıs sog'a alar .
20025005	Patshadan zalımdı uzaqlastır , Onın' taxtı a'dillik penen bekkem bolar .
20025006	Patshanın' aldında ga'rdiyme , Ullılardın' ornına turıp alma .
20025007	Hasılzada aldında kemsitilgennen go're , Onın' sag'an : « Bılay , joqarı shıq » , — degeni jaqsıraq . Ko'zlerin' menen ko'rgen na'rseni ,
20025008	Hu'kimge tapsırıwg'a asıqpa . Eger qarsılasın' seni jen'ip shıg'ıp , uyaltsa , Keyin ne qılasan' ?
20025009	Dawdı jaqının' menen jeke talqıla , Basqanın' sırın ashpa .
20025010	Bolmasa , adamlar esitip , seni uyaltar , Jaman atın' izin'nen qalmas .
20025011	Ornı menen aytılg'an so'z , Gu'mis tabaqqa salıng'an altın almag'a uqsar .
20025012	Tın'lar qulaqqa dananın' a'shkaralawı , Altın sırg'ag'a yaki sap altın tag'ınshaqqa uqsar .
20025013	Sadıq elshi o'zin jibergenler ushın , Orım-jıyın waqtındag'ı qardın' suwıg'ı yan'lı , O'z xojayınlarının' janın jay taptırar .
20025014	Berilmegen sıydı aytıp maqtanatug'ın adam , Qurg'aq samal ha'm jawmas bultqa uqsaydı .
20025015	Sabırlılıq penen hu'kimdar ko'ndiriler , Jumsaq til su'yekti sındırar .
20025016	Pal tapsan' , jeterlisin je , Artıq jesen' , qusıp taslarsan' .
20025017	Qon'sın'a jiyi-jiyi bara berme , Sennen bezip , jek ko'rip qalmasın .
20025018	Jaqınına qarsı jalg'an gu'walıq bergen adam , Shoqmar , qılısh ha'm ushlı oqqa uqsar .
20025019	Apat ku'ni opasızg'a u'mit artıw , Sıng'an tis ha'm sal bolg'an ayaqqa megzer .
20025020	Qayg'ılıg'a kewilli qosıq aytıw , Suwıq ku'ni kiyimin sheship alg'ang'a , Yamasa jarag'a duz sepkenge megzer .
20025021	Eger dushpanın' ash bolsa , og'an nan ber , Eger sho'llese , suw ber .
20025022	Solay islep , onı uyaltarsan' , Esesin Jaratqan İyeden alarsan' .
20025023	Arqa samalı jawın alıp keler , O'sekshi til adam ju'zinde g'a'zep oyatar .
20025024	Urısqaq hayal menen bir u'yde jasag'annan , U'shektin' bir mu'yeshinde jasag'an jaqsı .
20025025	Alıs elden kelgen jaqsı xabar , Sho'llegenge berilgen suwıq suwg'a megzer .
20025026	Zalımg'a bas iygen a'dil adam , Ilaylang'an bulaq ha'm pataslang'an qudıqqa megzer .
20025027	Ko'p pal jegen jaqsı emes , Dan'q ushın umtıla beriw de dan'q a'permes .
20025028	O'zin basqara almaytug'ın adam , Diywalsız , wayran bolg'an qalag'a megzer .
20026001	Jazg'a qar , orım-jıyın waqtına jawın jaraspag'anı sıyaqlı , Aqmaqqa dan'q jaraspas .
20026002	Shımshıqtın' pırıldap ushqanınday , Qarlıg'ashtın' ushıp ketkenindey , Jo'nsiz g'arg'ıs ta adamg'a tiymes .
20026003	Atqa qamshı , eshekke ju'wen , Aqmaqtın' arqasına tayaq kerek .
20026004	Aqmaqqa aqmaqlıq penen juwap berme , Bolmasa , o'zin' de og'an uqsap qalasan' .
20026005	Eger aqmaqqa aqmaqlıg'ına say juwap bermesen' , Onda ol o'zin aqıllı sanar .
20026006	Aqmaq arqalı xabar jibergen , Ayag'ına balta urg'anday yamasa zorlıqqa shıdag'anday bolar .
20026007	Aqmaq aytqan hikmetler , Aqsaqtın' ayag'ınday nategis bolar .
20026008	Aqılsızdı hu'rmetlew , Saqpang'a tastı baylap atqanday paydasız .
20026009	Aqmaq aytqan hikmetler , Ma'sku'nemnin' qolındag'ı tikenli shaqag'a uqsar .
20026010	Aqmaqtı yaki dus kelgen adamdı jallawshı , Bet aldına qaramay jaraqat salatug'ın sadaqshıg'a uqsar .
20026011	O'z aqmaqlıg'ın ta'kirarlag'an aqmaq , O'z qusıg'ına qaytıp kelgen iytke uqsar .
20026012	O'zin dana dep sanaytug'ın adamdı ko'rdin' be ? Sonday adamg'a qarag'anda , aqmaqtan ko'birek u'mit bar .
20026013	Jalqaw : « Jolda arıslan bar . Maydanlarda arıslan ju'r » , — deydi .
20026014	Esiktin' topsada aylana bergeni sıyaqlı , Erinshek to'seginde awnap jata berer .
20026015	Erinshek tabaqqa qol salar , Biraq awzına aparıwg'a eriner .
20026016	Erinshek o'zin , Oylanıp juwap beretug'ın jeti adamnan da aqıllıraq sanar .
20026017	Basqanın' ja'njeline aralasqan , Joldag'ı iyttin' qulag'ınan tartqang'a uqsar .
20026018	Telbe adamdı o'ltiretug'ın otlı oqlar atadı .
20026019	Jaqının aldap , zıyan keltirgennen keyin : « Men ha'zillesip edim » , — deytug'ın adam da sonday .
20026020	Otın tawısılsa , ot o'sher , O'sekshi bolmasa , daw so'ner .
20026021	Ko'mir qızıw ushın , otın ot ushın , Urısqaq adam ja'njeldi tutandırıw ushın .
20026022	O'sekshinin' so'zi sonday tatlı , Olar adamnın' jan du'nyasına kirip alar .
20026023	Shiyrin so'zli jawız niyetli adam , Gu'mis jalatılg'an ılay ıdısqa megzer .
20026024	Dushpan o'z kegin tili artına jasırar , Ju'reginde bolsa , hiyle saqlar .
20026025	Onın' mu'la'yim so'ylegenine isenbe , Sebebi ju'reginde jeti sumlıq bar onın' .
20026026	O'shpenligin hiyle menen jasırsa da , Jawızlıg'ı xalıq jıyınında ju'zege shıg'ar .
20026027	Kim go'r qazsa , sog'an o'zi tu'ser , Kim joqarıg'a tas domalatsa , o'zi astında qalar .
20026028	Jalg'an til o'zi jaralag'anlardı jek ko'rer , Jag'ımpaz awız apat keltirer .
20027001	Erten'gi ku'n menen maqtanba , Onın' ne alıp keletug'ının bilmeysen' .
20027002	Seni o'z awzın' emes , basqa awız , O'z tillerin' emes , o'zge til maqtasın .
20027003	Tas ta salmaqlı , qum da awır , Aqmaq tuwdırg'an g'a'zep ekewinen de awır .
20027004	Ashıw qatal , g'a'zep basılmaydı , Biraq qızg'anıshqa kim qarsı tura aladı ?
20027005	Ashıq eskertken , Jasırın su'yispenshilikten jaqsı .
20027006	Dostın' eskertiwi sadıqlıq , Dushpannın' su'yiwi aldamshı .
20027007	Toyıng'an paldan da bas tartar , Ashqa ashshı da mazalı ko'riner .
20027008	O'z ma'kanın taslap , gezip ketken , Uyasın taslap , gezip ketken qusqa megzer .
20027009	Xosh iyisli may ha'm tu'tetki ju'rekti quwantar , Dostın' shın ju'rekten aytqan ken'esi kewilge jag'ımlı bolar .
20027010	O'zin'nin' ha'm a'ken'nin' dostınan qol u'zbe , Basın'a is tu'skende ag'ayinlerin'e juwırma , Uzaqtag'ı ag'ayinnen jaqındag'ı qon'sı artıq .
20027011	Balam , dana bolıp ju'regime quwanısh bag'ıshla , Sonda meni ayıplag'anlarg'a ne dep juwap beriwdi bilemen .
20027012	Aqıllı qa'wip-qa'terdi ko'rip , bas sawg'alar , Sada alg'a basıp bara berip , za'lel ko'rer .
20027013	Biytanısqa kepil bolg'annın' kiyimin sheship al , Onı basqag'a kepil bolg'anı ushın girewge uslap tur .
20027014	Tan' azannan qon'sısına dawıslap alg'ıs aytqan , G'arg'ag'an sanalar .
20027015	Urısqaq hayal , Jawınlı ku'ni tınbay tamshılaytug'ın jawıng'a megzer .
20027016	Onı toqtatıw samaldı basqarg'ang'a , Yamasa qol menen maydı uslag'ang'a uqsaydı .
20027017	Temir temirdi qayrap o'tkir qılg'anı sıyaqlı , Adam adamdı jetik qıladı .
20027018	A'njirdi ta'rbiyalag'an jemisin jer , Mırzasına g'amxorlıq etken hu'rmette bolar .
20027019	Adam suwg'a qarap ju'zin ko'rgendey , Ju'regine qarap o'zin ko'rer .
20027020	O'liler ma'kanı ha'm nabıt bolıw ma'kanı toyımsız bolg'anı sıyaqlı , Adamnın' ko'zi de toyımsız .
20027021	Gu'mis balqıtıwxanada , altın oshaqta sınalar , Adam maqtalg'anda sınalar .
20027022	Aqmaqtı biyday menen kelide tu'ysen' de , Onnan aqmaqlıg'ı ayırılmas .
20027023	Su'riwlerin'nin' jag'dayın jaqsı bil , Padaların'a jaqsılap qara .
20027024	O'ytkeni baylıq ma'n'gilik emes , Taj da a'wladtan-a'wladqa berilmes .
20027025	Otlar orılıp , taza sho'p shıg'ar , Tawdag'ı sho'pler de jıynap alınar .
20027026	Sonda qoylar seni kiyindirer , Tekeler jer satıp alıwg'a pul bolar .
20027027	O'zin'e ha'm u'y-ishin'e azıq ushın , Eshki su'ti mol bolar , Shorıların'nın' ishiwi ushın da jeter .
20028001	Hesh kim quwmasa da , qılmısker qashar , A'diller arıslanday batır bolar .
20028002	Elde nızamsızlıq ko'beyse , basshılar ko'beyer , Tu'simpaz ha'm bilimli basshı bolsa , elde ta'rtip saqlanar .
20028003	Ha'lsizlerdi ezetug'ın jarlı , Egindi jaypaytug'ın no'ser jawıng'a uqsar .
20028004	Nızamdı buzg'anlar zalımlardı maqtar , Nızamg'a a'mel qılg'anlar olarg'a qarsı turar .
20028005	Jawız adamlar a'dalattı uqpas , Jaratqan İyeni izlegenler ha'mmesin tu'siner .
20028006	Natuwrı joldan ju'rgen baydan , Minsiz ju'rgen jarlı jaqsı .
20028007	Nızamdı ustang'an — aqıllı bala , Jaramasqa dos bolg'an a'kesin uyatqa qoyar .
20028008	U'steme paydası menen baylıq jıynag'an , Onı jarlılarg'a saqawat ko'rsetken adam ushın jıynaydı .
20028009	Nızamdı esitpew ushın qulag'ın jawg'an adamnın' , Etken duwası da jerkenishli .
20028010	Haq adamdı joldan azg'ırg'an , O'zi qazg'an shuqırg'a o'zi tu'ser , Minsizler jaqsılıqtı miyras qılar .
20028011	Bay adam o'zin dana sanar , Aqıllı jarlı onı a'shkara qılar .
20028012	A'diller u'stin shıqsa , quwanısh hu'kim su'rer , Zalımlar lawazımg'a ko'terilse , jurt bas sawg'alar .
20028013	Qılmısın jasırg'an tabısqa erispes , Moyınlag'an ha'm olardan bas tartqan rehim tabar .
20028014	Ba'rqulla Qudaydan qorqqan adam qanday baxıtlı ! Ju'regin qatal qılg'an apatqa ushırar .
20028015	Jarlı xalıqqa biylik etken zalım basshı , Aqırg'an arıslang'a yaki ash ayıwg'a uqsar .
20028016	Aqılsız hu'kimdar xalqın ezer , Haram paydanı jek ko'rgennin' o'miri uzaq bolar .
20028017	Qan to'gip adam o'ltirgen , Go'rge kirgenshe , qashıp ju'rer , Og'an hesh kim ja'rdem bermesin !
20028018	Minsiz ju'rgen qa'wipsizlikte bolar , Nadurıs joldan ju'rgen tosattan qular .
20028019	Jerine ta'rbiya bergennin' tamag'ı toq bolar , Bos arzıw-qıyalg'a berilgen joqshılıqqa toyar .
20028020	Sadıq adam jarılqawg'a bay bolar , Bayıwg'a asıqqan jazasız qalmas .
20028021	Adamlardı alalaw jaqsı emes , Geybir adam bir tislem nan ushın nahaqlıq qılar .
20028022	İshi tar adam bayıwg'a asıg'ar , Joqshılıqqa ushıraytug'ının oylamaydı da .
20028023	Adamdı a'dil a'shkaralag'an , Aqırında , jag'ımpazg'a qarag'anda u'lken hu'rmetke eriser .
20028024	« Gu'na emes » , — dep ata-anasınan urlaytug'ın — Gellekeserlerdin' sherigi .
20028025	Ashko'z ja'njel shıg'arar , Jaratqan İyege u'mit artqan toq jasar .
20028026	O'zine isengen — aqılsız , Danalıq penen ju'rgen qa'wipsizlikte bolar .
20028027	Jarlıg'a bergen kem bolmas , Onnan ko'z jumg'an ko'p g'arg'ısqa qalar .
20028028	Zalımlar lawazımg'a ko'terilse , jurt bas sawg'alar , Olar qulasa , a'diller ko'beyer .
20029001	Jiyi eskertiwdi tın'lamay qasarısqan adam , Ku'tilmegende , shıpasız o'lip keter .
20029002	A'diller biylik etse , xalıq quwanar , Zalımlar biylik etse , xalıq dad salar .
20029003	Danalıqtı su'ygen a'kesine quwanısh keltirer , Buzıqlar menen dos bolg'an baylıg'ın shashar .
20029004	Patsha a'dalatlıq penen eldi bekkemler , Para alg'an onın' qutın qashırar .
20029005	Jaqınına jag'ımpazlang'an , Onın' ayag'ı astına tor qurg'an bolar .
20029006	Zalımnın' gu'nası o'zine duzaq bolar , A'dil qosıq aytar ha'm shadlanar .
20029007	A'dil jarlılardın' huqıqın qorg'ar , Zalımnın' bug'an bilimi jetpes .
20029008	Mazaqlawshılar qalanı ko'teriliske tu'rtkiler , Danalar ashıw-ızanı basar .
20029009	Dana adam aqmaq penen qazıxanada dawlassa , Aqmaq ashıwlanıp ta , ku'lip te maza bermes .
20029010	Qanxor adamlar minsizdi jek ko'rer , Haq adamlar onın' o'mirine g'amxorlıq eter .
20029011	Aqmaq bar ashıwın to'ger , Dana o'zin o'zi biyler .
20029012	Eger hu'kimdar jalg'an so'zge qulaq salsa , Onın' barlıq ha'meldarları jawızg'a aylanar .
20029013	Jarlı menen eziwshige ortaq na'rse mınaw : Ekewinin' de ko'zine Jaratqan İye nur bergen .
20029014	Patsha jarlılarg'a a'dalatlı hu'kim shıg'arsa , Onın' taxtı ha'rdayım bekkem bolar .
20029015	Tayaq ha'm eskertiw danalıq berer , Qarawsız qalg'an bala anasın uyatqa qaldırar .
20029016	Zalımlar ko'beyse , nızamsızlıq ko'beyer , A'diller bolsa , olardın' qulag'anın ko'rer .
20029017	Balan'dı ta'rbiyala , ol sag'an ra'ha't berer , Janın'dı quwanıshqa bo'ler .
20029018	Ko'kten ayan bolmasa , xalıq ju'wensiz bolar , Nızamg'a a'mel qılg'an baxıtlı bolar .
20029019	Quldı tek so'z benen ta'rbiyalap bolmas , Ol tu'sinedi , biraq qulaq salmas .
20029020	Oylanbay so'yleytug'ın adamdı ko'rdin' be ? Sonday adamg'a qarag'anda , aqmaqtan ko'birek u'mit bar .
20029021	Qul balalıg'ınan erkeletip o'sirilse , Aqırında basın'a ba'le bolar .
20029022	G'a'zepli adam ja'njel shıg'arar , Qızba adam ko'p gu'na qılar .
20029023	Menmenlik adamdı jer qılar , Kishipeyil hu'rmetke iye bolar .
20029024	Urıg'a sherik bolg'an o'z janın jaman ko'rer , G'arg'ısqa qalsa da , bilgenin aytıwg'a batılı jetpes .
20029025	Adamnan qorqıw duzaqqa tu'sirer , Jaratqan İyege isengen qa'wipsiz bolar .
20029026	Ko'pler hu'kimdardın' ko'zine tu'siwdi qa'ler , Biraq a'dalat Jaratqan İyeden beriler .
20029027	A'diller ushın nahaqlar jerkenishli , Zalımlar ushın haq ju'rgenler jerkenishli .
20030001	Agurdın' so'zleri1 Mınalar Yake ulı Agurdın' İtielge , İtiel menen Uxalg'a aytqan hikmetli so'zleri :
20030002	« Rasında da , men adamlar arasındag'ı en' aqılsızı ekenmen , Adamg'a ta'n aqıl da joq mende .
20030003	Danalıqtı u'yrengen de emespen , Muxaddes Qudaydı tanımayman da .
20030004	Kim bir ret bolsa da , ko'klerge ko'terilgen yamasa to'men tu'sken ? Kim alaqanına samaldı jıynap alg'an ? Kim suwdı kiyimine orap alg'an ? Kim jerdin' shegin ornatqan ? Onın' atı kim ? Ulının' atı kim ? Bilsen' , mag'an ayt !
20030005	Qudaydın' ha'r bir so'zi haq , Ol O'zin panalaytug'ınlardın' qalqanı .
20030006	Onın' so'zlerine hesh na'rse qospa , Qossan' , ol seni a'shkaralar , o'tirikshi bolıp qalarsan' .
20030007	O , Quday , men Sennen eki na'rse sorayman , O'lmesimnen burın solardı bershi :
20030008	Mıljın' so'zdi ha'm o'tirikti mennen awlaq qıl , Jarlılıq ta , baylıq ta bermeshi mag'an , Tek bere go'r ku'ndelikli nanımdı .
20030009	Toyınıp ketip , Sennen bas tartıp : „ Jaratqan İye degen kim o'zi ? “ — dep aytpayın , Jarlılanıp qalıp urlıq islep , Senin' atın'a isnat keltirip ju'rmeyin .
20030010	Xızmetkerin xojayınına jamanlama , Bolmasa , ol seni g'arg'ap , jazasın tartarsan' .
20030011	Sonday a'wlad bar , a'kesin g'arg'ar , Anasına da alg'ıs aytpas .
20030012	Sonday a'wlad bar , o'zin taza sanar , Ha'tte , qusıg'ınan tazarmag'an bolsa da .
20030013	A'wlad bar , ta'kabbirlenip bag'ar , Ha'mmenin' u'stinen qarar .
20030014	Jarlılardı jer betinen , Mu'ta'jlerdi adamlar arasınan jalmap jutatug'ın , Tisleri qılısh , azıwları pıshaqtay adamlar bar .
20030015	Su'liktin' eki qızı bar . „ Ber , ber “ , — dep baqırar olar . Hesh qashan toymaytug'ın u'sh na'rse , „ Jeterli “ demeytug'ın to'rt na'rse bar .
20030016	O'liler ma'kanı , na'silsiz qursaq , Suwg'a qanbaytug'ın topıraq penen o'rt hesh qashan „ jeterli “ demes .
20030017	A'keni mazaqlaytug'ın , anag'a boysınıwdan bas tartatug'ın ko'zdi , Oypatlıqtag'ı g'arg'alar shoqıydı , qara qustın' palapanları jeydi .
20030018	Menin' aqılım jetpeytug'ın u'sh na'rse , Men tu'sinbeytug'ın to'rt na'rse bar :
20030019	Aspandag'ı bu'rkittin' jolı , Tas u'stindegi jılannın' jolı , Ten'iz ortasındag'ı kemenin' jolı , Erkektin' qızg'a baratug'ın jolı .
20030020	Buzıq hayaldın' jolı da sonday . Ol jep bolıp , awzın su'rtip , „ Hesh jamanlıq islemedim “ , — der .
20030021	Jer u'sh na'rseden la'rzege keler , To'rtewin ol ko'tere almas :
20030022	Qul patsha bolg'anda , Aqmaq asqa toyg'anda ,
20030023	Jag'ımsız qız turmısqa shıqqanda , Shorı xanımının' ornın alg'anda .
20030024	Jer betinde to'rt kishkene na'rse bar , Biraq olar danalardın' danası :
20030025	Qumırısqa ku'shsiz janzat , Biraq qıs azıg'ın jazda tayarlar .
20030026	Daman ha'lsiz janzat , Biraq o'z inin jartasqa salar .
20030027	Shegirtkede patsha joq , Biraq ha'mmesi sap tartıp ju'ris qılar .
20030028	Kesirtkeni qol menen uslawg'a bolar , Biraq ol patsha sarayında da bola alar .
20030029	Qa'demi sawlatlı u'sh na'rse , Ju'risi aybatlı to'rt na'rse bar :
20030030	Haywanlardın' en' ku'shlisi arıslan , Hesh na'rseden qaymıqpas .
20030031	Ma'kiyenler aldındag'ı qoraz , Su'riw aldındag'ı teke , Ordasının' basındag'ı patsha .
20030032	Eger menmenlik etip aqmaqlıq qılg'an , Yamasa jamanlıq oylag'an bolsan' , Awzın'dı qolın' menen jap .
20030033	Sebebi su'tti gu'bige pisse may shıg'ar , Murıng'a ursa qan shıg'ar , Sol sıyaqlı , ashıwdı qozg'asa ja'njel shıg'ar » .
20031001	Lemueldin' aytqanları1 Patsha Lemueldin' hikmetli so'zleri , Anasının' og'an u'yretkenleri :
20031002	« Balam , qursag'ımnan shıqqan balam ! Balam , wa'de berip , tilep alg'anım !
20031003	Ku'shin'di hayallarg'a jumsama , Patshalardı nabıt qılatug'ınlarg'a jaslıg'ın'dı sarp qılma .
20031004	Lemuel , patshalarg'a sharap ishiw jaraspas , Hu'kimdarlarg'a o'tkir ishimlikti an'saw jaraspas .
20031005	İshkende , olar nızamdı umıtar , Ezilgenlerden huqıqın tartıp alar .
20031006	O'tkir ishimlikti o'lip baratırg'ang'a , Sharaptı ruwxı qıynalg'ang'a ber .
20031007	Ol iship , jarlılıg'ın umıtsın , Qayg'ı-ha'siretin artıq eske almasın .
20031008	Awzın'dı o'z huqıqın qorg'ay almaytug'ınlar ushın , Ezilgenlerdi qorg'aw ushın ash .
20031009	Awzın'dı a'dil hu'kim shıg'arıw ushın , Jarlı ha'm mu'ta'jdin' isin qorg'aw ushın ash » . Uqıplı hayal
20031010	Jaqsı hayaldı kim taba alar ? Ol qımbatbaha taslardan da qımbat .
20031011	Ku'yewi og'an shın ju'rekten isener , Hesh na'rseden mu'ta'jlik ko'rmes .
20031012	Ol ku'yewine jamanlıq emes , Bir o'mir jaqsılıq qılar .
20031013	Ol ju'n ha'm zıg'ır tabar , Ha'wes etip , o'z qolları menen isler .
20031014	Ol sawdagerdin' kemesine uqsar , Nanın uzaqtan alıp keler .
20031015	Ol tan' atpay turıp , Xojalıg'ı ushın awqat tayarlar , Shorılarına da tapsırma berer .
20031016	Atızdı ko'zden keshirip , satıp alar , En'beginin' tu'siminen ju'zim otırg'ızar .
20031017	Belin bekkem buwıp , Qollarına ku'shin jıynar .
20031018	Ol isinin' paydalı ekenin biler , Shırası tu'nde de o'shpes .
20031019	Qolların sharıqqa qoyar , Barmaqları menen urshıq iyirer .
20031020	Jarlılarg'a qolın sozar , Mu'ta'jlerge qol berer .
20031021	U'y-ishin oylap , qardan qorqpas , U'yindegiler qırmızı kiyim kiygen .
20031022	Ol o'zi ushın to'sek tiger , Kiyimleri shım qızıl hasıl zıg'ırdan .
20031023	Ku'yewinin' atag'ı ken' jayılıp , El aqsaqalları menen ken'es qurar .
20031024	Hayal zıg'ırdan kiyim tigip satar , Sawdagerlerdi qayıs penen ta'miyinler .
20031025	Ku'sh ha'm abıray onın' kiyimi , Shad bolıp bag'adı erten'gi ku'nge .
20031026	Ol danalıq penen so'yler , Mehir menen na'siyat qılar .
20031027	Xojalıq islerin baqlap barar , Miynetsiz nan jemes .
20031028	Balaları turıp , raxmet aytar , Ku'yewi de bılay dep onı maqtar :
20031029	« Jaqsı hayallar ko'p , Biraq sen ha'mmesinen artıqsan' » .
20031030	Su'ykimlilik aldamshı , sulıwlıq o'tkinshi , Biraq Jaratqan İyeden qorqatug'ın hayal maqtawg'a ılayıq .
20031031	Og'an miynetine jarasa sıy berin'ler , İsleri da'rwaza aldındag'ı ken'este ta'riyiplensin !
21001001	Jumbaqlı du'nya1 Bular Dawıttın' ulının' , Erusalimde patshalıq etken Wazshının' so'zleri :
21001002	« Biyhuda , biyhuda , ha'mmesi biyhuda ! » — deydi Wazshı .
21001003	Quyash astında islegen barlıq miynetinenAdam ne payda tabar ?
21001004	Bir a'wlad keter , bir a'wlad keler , Al du'nya ma'n'gige usılay qala berer .
21001005	Ku'n shıg'ar , ku'n batar , Keyin ol shıqqan ornına qaytıwg'a asıg'ar .
21001006	Samal qublag'a eser , keyin arqag'a aylanar . Ol aylanıp-aylanıp esip , Qaytıp o'z jolına tu'ser .
21001007	Barlıq da'ryalar ten'izge quyar , Biraq ten'iz hesh tolmas . Da'ryalar aqqan jaqqa qaytadan ag'a berer .
21001008	Ha'mme na'rse jalıqtıradı , Adam olardı so'z benen jetkere almas . Ko'z ko'riwden , Qulaq esitiwden toymas .
21001009	Aldın ne bolg'an bolsa , ja'ne bolar . Ne qılıng'an bolsa , ja'ne qaytalanar . Quyash astında hesh qanday jan'a na'rse joq .
21001010	Qanday da bir na'rse bar ma : « Qaran'lar , mınaw jan'alıq-g'o » , — dep ayta alg'anday ? Biraq ol na'rse de a'yyemnen , bizlerden a'sirler aldın bar edi .
21001011	Burın bolg'anlar eske alınbas , Keleshekte bolatug'ınlar da olardan keyingiler arasında eske alınbas . Danalıq izlewdin' paydası joq
21001012	Men , Wazshı , Erusalimde İzrail patshası edim .
21001013	O'zimdi aspan astında islenip atırg'an na'rselerdin' ha'mmesin danalıq penen izertlewge ha'm u'yreniwge bag'ıshladım . Qudaydın' adam balasına bergen ju'gi qanday awır !
21001014	Men quyash astında islenip atırg'an barlıq islerdi ko'rdim : olardın' ha'mmesi biyhuda , ha'mmesi samaldın' izinen quwg'ang'a uqsaydı eken .
21001015	Qıysayg'an mort na'rseni du'zetip bolmas , Joq na'rseni sanap bolmas .
21001016	Men o'zime o'zim bılay dedim : « Mine , men ullılıqta ha'm danalıqta Erusalimde o'zimnen aldın biylik etkenlerdin' ha'mmesinen de ilgerilep , ozıp kettim . Mol danalıq ha'm bilimdi iyelep aldım » .
21001017	Men o'zimdi danalıqtı biliwge , ja'ne aqılsızlıq penen aqmaqlıqtı biliwge bag'ıshladım . Sonda bunın' da samaldın' izinen quwg'ang'a uqsaytug'ının tu'sindim .
21001018	Sebebi ko'p bilgen sayın , qapashılıq ta ko'beyer . Ko'p tu'singen sayın , da'rt te asıp barar .
21002001	Keypi-sapanın' biyhudalıg'ı1 Men o'zime : « Qa'ne , endi ra'ha'tlenip , kewil-xoshlıq etip ko'reyin » , — dedim . Biraq ol da biyhuda eken .
21002002	Men ku'lki haqqında : « Aqılsızlıq » , — dedim , al kewil-xoshlıq haqqında : « Ne keregi bar ? » — dedim .
21002003	Danalıg'ım basshılıg'ında denemdi sharap penen sınap ko'riw ushın aqmaqlıqqa beriliwdi sheshtim . Usılayınsha , adamlar aspan astındag'ı qısqa o'mirinde nelerdi islese paydalı bolatug'ının bilmekshi boldım .
21002004	Men ullı isler isledim : o'zime u'yler qurdım , ju'zim bag'ların o'sirdim ,
21002005	bag'lar ha'm sulıw tog'aylar jarattım , ol jerlerge tu'rli miywe ag'ashların otırg'ızdım ,
21002006	Ag'ashlardı suwg'arıw ushın hawızlar qurdım ,
21002007	qul ha'm shorılar satıp aldım , u'yimde tuwılg'an qul ha'm shorılarım da bar edi , iri ha'm mayda mallarım da sonshelli ko'p edi . Mennen aldın Erusalimde jasag'anlardın' hesh birinde bunshelli ko'p mal bolmag'an .
21002008	O'zime gu'mis ha'm altın jıynadım , patshalardan ha'm wa'layatlardan g'a'ziyne topladım , hayal ha'm erkek qosıqshılarg'a iye boldım , erkekke unaytug'ın sulıw toqallardı alıp kewlimdi xoshladım .
21002009	Solay etip , men ullılıqqa erisip , o'zimnen aldın Erusalimde jasag'anlardın' ha'mmesinen asıp tu'stim . Danalıg'ım da meni ta'rk etpedi .
21002010	Ko'zim tu'sip , unatqannın' hesh qaysısınan bas tartpadım . Kewlim ku'segen na'rsege shek qoymadım . Qılg'an ha'r bir isimnen kewlim xosh boldı . Pu'tkil miynetime berilgen pay usı boldı .
21002011	Biraq o'z qollarım menen islegen islerime , Qılg'an ha'mme miynetlerime qarasam , Bulardın' ha'mmesi biyhuda , samaldın' izinen quwg'anday na'rse ekenin , Quyash astında hesh qanday paydalı na'rse joq ekenin ko'rdim . Danalıq ha'm aqılsızlıq
21002012	Sonnan keyin , ja'ne danalıq , aqılsızlıq ha'm aqmaqlıqtın' ne ekenin ko'rmekshi boldım . Patsha miyrasxorı a'lle qashan islengen islerden basqa neler isley alar edi ?
21002013	Jaqtılıqtın' qaran'g'ılıqtan jaqsıraq bolg'anı sıyaqlı , Danalıqtın' da aqılsızlıqtan jaqsıraq ekenin ko'rdim .
21002014	Dana ju'rer jolın biler , Al aqılsız qaran'g'ılıqta ju'rer . Biraq men ekewinin' de o'mirinin' aqıbetinin' birdey ekenin tu'sindim .
21002015	Sonda men ishimnen bılay dedim : « Aqılsızdın' basına ne tu'sse , menin' basıma da sol tu'sedi . Onda ju'da' aqıllı bolıwdın' ne keregi bar ? » Ja'ne o'zime o'zim : « Bul da biyhuda » , — dedim .
21002016	Sebebi aqılsız da , dana da , Uzaq este saqlanbaydı , Ekewi de tez arada umıtıladı . Dana da aqılsız benen birdey o'lim ko'rmey me ?
21002017	Usılayınsha men o'mirdi jek ko'rdim . Sebebi quyash astında islengen ha'r bir is mag'an ju'da' qayg'ılı ko'rindi . Ha'mmesi biyhuda , samaldın' izinen quwg'anday na'rse eken . Miynettin' biyhudalıg'ı
21002018	Men quyash astında islegen pu'tkil miynetimdi jek ko'rdim . Sebebi olardı o'zimnen keyingi adamg'a qaldırıwım kerek edi .
21002019	Ol dana bola ma , aqılsız bola ma , kim biledi ? Biraq ol menin' quyash astında miynet etip , aqıl menen eriskenlerimnin' ha'mmesine iyelik qıladı . Bul da biyhuda .
21002020	Sonlıqtan men quyash astında islegen barlıq miynetlerime ashına basladım .
21002021	Sebebi adam danalıg'ı , bilimi ha'm uqıbı menen miynet etedi , keyin bulardın' ha'mmesi , tap onın' payı sıyaqlı bularg'a hesh miyneti sin'begen adamg'a qalıwı kerek boladı . Bul da biyhuda , bul — ullı azap !
21002022	Quyash astında islegen miynetinen ha'm urınıwlarınan adam nege erisedi ?
21002023	Onın' barlıq ku'nleri da'rtke , jumısları qayg'ıg'a tolı , ha'tte , ju'regi tu'nde de tınıshlanbaydı . Bul da biyhuda .
21002024	Adam ushın iship-jewden , islegen miynetinen ra'ha'tleniwden artıq na'rse joq eken . Bulardın' da Qudaydan berilgenine ko'zim jetti .
21002025	Aqırı , Ol bermese , kim jey aladı , kim ra'ha'tlene aladı ?
21002026	Sebebi O'zine ılayıqlı bolg'anlarg'a Quday danalıq , bilim ha'm quwanısh beredi . Al gu'nakarlarg'a bolsa , baylıq arttırıp jıynaw isin tapsıradı . Son'ınan O'zine ılayıqlı bolg'an adamlarg'a onın' jemisin beredi . Bul da aqılg'a sıymaydı , bul da samaldın' izinen quwg'anday na'rse .
21003001	Ha'r na'rsenin' waqtı bar1 Ha'r na'rsenin' o'z ma'ha'li bar , quyash astındag'ı ha'r istin' o'z waqtı bar .
21003002	Tuwılıwdın' da , o'liwdin' de o'z waqtı bar . Egiwdin' de , egisti jıynawdın' da o'z waqtı bar .
21003003	O'ltiriwdin' de , shıpa beriwdin' de o'z waqtı bar , Buzıwdın' da , qurıwdın' da o'z waqtı bar .
21003004	Jılawdın' da , ku'liwdin' de o'z waqtı bar , Joqlaw aytıp jılawdın' da , oyıng'a tu'siwdin' de o'z waqtı bar .
21003005	Tas atıwdın' da , onı jıynawdın' da o'z waqtı bar , Qushaqlasıwdın' da , onnan o'zin tıyıwdın' da o'z waqtı bar .
21003006	İzlewdin' de , jog'altıwdın' da o'z waqtı bar , Saqlap qoyıwdın' da , taslap jiberiwdin' de o'z waqtı bar .
21003007	Jırtıwdın' da , tigiwdin' de o'z waqtı bar , U'ndemewdin' de , so'ylewdin' de o'z waqtı bar .
21003008	Su'yiwdin' de , jek ko'riwdin' de o'z waqtı bar , Urıstın' da , tınıshlıqtın' da o'z waqtı bar .
21003009	Jumısshı islegen miynetinen qanday payda tabadı ?
21003010	İnsanlardın' ter to'giwi ushın , Quday bergen awır jumıslardı ko'rdim .
21003011	Quday ha'mme na'rseni o'z waqtında a'jayıp etip jarattı . Ol adamlarg'a da'wirdi tu'siniw mu'mkinshiligin berdi . Sonda da adam Qudaydın' islegen islerin basınan aqırına deyin tu'sine almaydı .
21003012	Adam ushın o'mirde ra'ha'tlenip jasawdan ha'm jaqsılıq islewden artıq hesh na'rsenin' joq ekenin bildim .
21003013	Eger adam iship-jese ha'm o'z miynetinin' ra'ha'tin ko'rse , bul og'an Qudaydan berilgen sıy .
21003014	Ja'ne de , Quday islegen ha'r bir istin' ma'n'gige o'zgermeytug'ının bildim . Onnan hesh na'rse alınıp , og'an hesh na'rse qosılmaydı . Quday adamlardın' O'zinen qorqıwı ushın usılay isledi .
21003015	Ha'zir ne bolsa , o'tmishte de sol boldı , Keleshekte bolatug'ınlar ha'zir de bolıp atır , Quday bolıp o'tkenlerdi ja'ne qaytarar .
21003016	Men quyash astında mına na'rseni : A'dalat qarar tabıwı tiyis orında nızamsızlıqtı , a'dillik iske asıwı tiyis orında jawızlıqtı ko'rdim .
21003017	Sonda men ishimnen : « Quday jaqsını da , jamandı da hu'kim qıladı . O'ytkeni Ol ha'r bir na'rse ha'm ha'r bir is ushın hu'kim qılatug'ın waqıt belgilegen » , — dedim .
21003018	Ja'ne , adamlar tuwralı ishimnen bılay dedim : « Quday adamlardın' o'zlerinin' de haywanlarday ekenin ko'rsetiwi ushın , olardı sınaydı » .
21003019	Sebebi adamlardın' basına tu'sken na'rse haywanlardın' da basına tu'sedi : adamlar da o'ledi , haywanlar da o'ledi . Ekewinde de birdey jan bar , adamnın' haywannan u'stinligi joq . Awa , ha'mmesi biyhuda .
21003020	Ekewi de bir jerge baradı , topıraqtan jaratılg'an , topıraqqa qaytadı .
21003021	Adam balasının' ruwxı joqarıg'a ko'terile me , haywannın' ruwxı to'menge , jer astına kire me , bunı kim biledi ?
21003022	Sonda men adam ushın o'z miynetinen ra'ha'tleniwden basqa jaqsı na'rsenin' joq ekenin tu'sindim . Sebebi onın' payına tiygen na'rse usı . O'zinen keyin bul du'nyada ne bolatug'ının og'an kim ko'rsete aladı ?
21004001	Du'nyadag'ı qıyınshılıqlar1 Men quyash astında bolıp atırg'an eziwshiliklerdi ko'rdim : Ja'birlengenlerdin' ko'z jasların ko'rdim , Olardı jubatıwshı joq edi . Ku'sh eziwshiler ta'repinde edi . Al ezilgenlerge ta'selle beriwshi de joq .
21004002	Sonda men o'lip ketken marhumlardın' jag'dayının' , Tirilerdin' jag'dayınan jaqsıraq ekenin tu'sindim .
21004003	Biraq ele tuwılmag'anlar , Bular ekewinen de baxıtlıraq . Sebebi olar quyash astında islenip atırg'an jawız islerdi ko'rmedi .
21004004	Men ja'ne adamnın' pu'tkil miyneti ha'm istegi jetiskenligi adamlar arasında qızg'anısh tuwdıratug'ının ko'rdim . Bul da biyhuda , bul da samaldın' izinen quwg'ang'a uqsaydı .
21004005	Aqılsız qolların qawsırıp alıp , o'zinin' etin o'zi jeydi .
21004006	Tınıshlıq penen alıng'an bir uwıs zat , Samaldın' izinen quwıp , awır miynet etip tapqan bir qosıwıs zattan jaqsıraq . Jalg'ızlıqtın' biyhudalıg'ı
21004007	Men quyash astında ja'ne bir biyhudalıqtı ko'rdim :
21004008	Bir jalg'ız baslı adam bar edi . Onın' perzenti de , tuwısqanı da joq edi . Ol tınım tappay miynet eter , Ko'zleri de baylıqqa toymas edi . Ol o'zinen : « Men kim ushın miynet etip , O'zimdi ra'ha'tleniwden mahrum etip atırman ? » — dep soramaydı . Bul da biyhuda , awır bir da'rt .
21004009	Birewden ekew jaqsı , O'ytkeni olar miynetine jaqsı sıy aladı .
21004010	Eger birewi qulasa , ekinshisi turg'ızadı . Al eger jalg'ız adam qulasa , Onı turg'ızatug'ın adam bolmaydı .
21004011	Eki adam birge jatsa , jıllı jatadı . Al jalg'ız jatqan adam qalay jılınadı ?
21004012	Eger birew jalg'ız bolsa , jen'iler , Ekew bolsa , qarsı tura alar . U'sh jipten esilgen arqan teginlikte u'zilmes . Joqarılawdın' biyhudalıg'ı
21004013	Berilgen ken'eske qulaq aspaytug'ın aqılsız g'arrı patshadan , jarlı , biraq aqıllı jigit jaqsıraq .
21004014	Sonday jigit patshalıqta jarlı bolıp tuwılıp , qamaqxanada otırg'an bolsa da , ol qamaqxanadan shıg'ıp , patsha bolıp ko'teriliwi mu'mkin .
21004015	Men quyash astında jasap atırg'an ha'r bir adamnın' patshanın' ornına otırg'an sonday jigittin' izine ergenin ko'rdim .
21004016	Onın' izine ergen xalıq esap-sansız bolsa da , keyingi urpaqlardın' og'an kewli tolmaydı . Awa , bul da biyhuda , bul da samaldın' izinen quwg'ang'a uqsaydı .
21005001	Quday menen qarım-qatnas1 Qudaydın' U'yine barg'anda , qa'demin'di oylap bas ! Ol jerge islegen jamanlıg'ının' parqına barmaytug'ın aqılsızlar sıyaqlı tek qurbanlıq beriw ushın barg'annan go're , tın'law ushın barg'an jaqsıraq .
21005002	Tilin' so'ylewge asıqpasın . Qudaydın' aldında so'z so'ylewge ju'regin' asıqpasın . Quday aspanda , sen bolsan' , jerdesen' . Sonlıqtan ga'pin' qısqa bolsın .
21005003	Sebebi mashqala ko'p bolg'anda , adam ko'p tu's ko'retug'ını sıyaqlı , Ko'p so'ylegende , aqılsızlıq ju'zege keledi .
21005004	Qudayg'a wa'de bersen' , onı orınlawdı keshiktirme . Sebebi Ol aqılsızlardı unatpaydı . Al sen wa'den'di orınla .
21005005	Wa'de berip , orınlamag'annan go're , wa'de bermegenin' jaqsıraq .
21005006	Tilin'nin' seni gu'nag'a baslawına jol qoyma ha'm Qudaydın' ruwxaniyine : « Wa'de berip , qa'te qıldım » , — deme . So'zlerin' menen Qudaydın' g'a'zebin keltirme . Bolmasa , Ol qolların' menen islegen islerin'di joq qıladı .
21005007	Ko'p so'ylew de , ko'p tu's ko'riw de paydasız . Jaqsısı , Qudaydan qorq ! Baylıqtın' biyhudalıg'ı
21005008	Eger sen bir jerde jarlıg'a zulımlıq qılınıp , a'dillik ha'm haqlıqtın' ayaq astı etilip atırg'anın ko'rsen' , bug'an hayran bolma . Sebebi ha'meldardın' u'stinen qadag'alawshı u'lkeni bar , al olardın' u'stinen qadag'alawshı olardan da u'lkeniregi bar .
21005009	Ha'r bir adam jerdin' o'nimine o'sh , ha'tte , patsha da atızdan alıng'an o'nimnen o'zinin' payın aladı .
21005010	Puldı su'ygen , pulg'a toymas , Baylıqtı su'ygen baylıqqa toymas . Bul da biyhudalıq .
21005011	Mal-da'wlet ko'beyse , olardı isletiwshiler de ko'beyedi . Sonda baylıqtın' iyesi o'z baylıg'ına telmirip , qızıqsınıp qarawdan basqa ne payda tabadı ?
21005012	Jumısshı az jese de , ko'p jese de tınısh uyıqlaydı . Al baydı baylıg'ı uyqıdan mahrum qıladı .
21005013	Men quyash astında ja'ne bir qayg'ılı waqıyanı ko'rdim : Jıynalg'an baylıq iyesine zıyan keltirdi .
21005014	Bul baylıq a'wmetsizligi sebepli joq bolıp ketti , Ulı tuwılg'anda , Ulına hesh na'rse qaldıra almadı .
21005015	Adam anadan qalay jalan'ash tuwılg'an bolsa , Bul du'nyadan da solay ketedi . İslegen miynetinin' jemisinenHesh na'rseni de qollarına alıp kete almaydı .
21005016	Mınaw da awır qayg'ılı na'rse : Adam qalay kelgen bolsa , solay ketedi . Onda qurı dalag'a miynet etiwdin' ne keregi bar ?
21005017	Ol o'mir boyı nanın qaran'g'ılıqta jeydi , Qıyınshılıqtı , kesellikti ha'm ashıwshaqlıqtı bastan keshiredi .
21005018	Men insan ushın jaqsı ha'm a'jayıp na'rse — bul Qudaydın' o'zine bergen qısqa o'miri ishinde iship-jew , quyash astında islegen barlıq miynetinin' ra'ha'tin ko'riw ekenin bildim . Sebebi insang'a tiygen pay — usı .
21005019	Eger Quday adamg'a mal-mu'lik ha'm baylıq berse , og'an usı na'rselerden paydalanıwg'a , o'z u'lesin alıp , miynetinen ra'ha'tleniwge jol ashsa , onda bul Qudaydan berilgen sıy .
21005020	Quday onın' ju'regin quwanıshqa toltırıp qoyg'anlıqtan , bunday adam qansha o'miri ketip , qanshası qalg'anlıg'ı tuwralı kem oylaydı .
21006001	Adamlar ushın ne jaqsı ? . Men quyash astında adamlar arasında bolıp turatug'ın , awır bir apattı ko'rdim :
21006002	Quday adamg'a baylıq , mal-mu'lik , ataq-abıray beredi . Ol kewli ku'segeninin' ha'mmesine iye boladı . Biraq Quday og'an sonın' qızıg'ın ko'riwge imkaniyat bermeydi ha'm bulardın' barlıg'ı basqag'a buyıradı . Bul da biyhuda , bul — qayg'ılı bir da'rt .
21006003	Eger bir adamnın' ju'z balası bolsa ha'm ol uzaq o'mir su'rse , biraq ol o'mirdin' ra'ha'tin ko'rmese ha'm o'ligin ko'mgendey adam bolmasa , onda men o'li tuwılg'an bala onnan baxıtlıraq der edim .
21006004	Sebebi o'li tuwılg'an bala biykarg'a du'nyag'a kelip , qaran'g'ılıq ishinde du'nyadan o'tedi , atı da qaran'g'ılıqqa ko'miledi .
21006005	Ol , ha'tte , quyashtı ko'rgen de , bilgen de joq . Biraq o'li tuwılg'an balanın' jag'dayı sol adamnın' jag'dayınan jaqsıraq .
21006006	Sol adam , ha'tte , mın' jıldan eki ret o'mir su'rse de , ra'ha't ko'rmeydi . Ba'ri bir ha'mme de bir jerge barmay ma ?
21006007	Adamnın' barlıq miyneti qarındı toydırıw ushın , Biraq ashko'zlikten kewil toymaydı .
21006008	Dananın' aqılsızdan qanday artıqmashlıg'ı bar ? Jarlıg'a o'mirde o'zin qalay tutıwdı bilgeninen ne payda ?
21006009	O'zin'de joqtı ku'segennen , barg'a qanaat etken jaqsıraq . Sebebi ol da biyhuda , ol da samaldın' izinen quwg'anday na'rse .
21006010	Bar na'rsenin' ha'mmesine a'lle qashan at qoyılg'an . Adamnın' da ta'g'diri belgili . Hesh kim o'zinen ku'shli bolg'an menen qasarısa almaydı .
21006011	So'z ko'p bolsa , biyhudalıq ko'beyer . Bunnan adamg'a ne payda ?
21006012	Saya sıyaqlı o'tip ketetug'ın o'mirinin' ma'nissiz ku'nlerinde adam ushın nenin' jaqsı ekenin kim biledi ? O'zinen keyin quyash astında ne bolatug'ının adamg'a kim ayta aladı ?
21007001	Danalıq1 Jaqsı at qımbatbaha a'tir mayınan , O'lim ku'ni bolsa , tuwılg'an ku'nnen jaqsıraq .
21007002	Toy berip atırg'an u'yge barg'annan , Joqlaw aytılıp atırg'an u'yge barg'an jaqsıraq . Sebebi ha'mmenin' o'miri o'lim menen juwmaqlanadı . Adam tiri waqtında bunı ju'rekte saqlasın .
21007003	Qayg'ı ku'lkiden jaqsıraq . Sebebi qayg'ı o'mirden bahalı sabaq beredi .
21007004	Dananın' oyı joqlaw aytılıp atırg'an u'yde , Aqılsızdın' oyı toylap atırg'an u'yde .
21007005	Dananın' keyiwi , Aqılsızdın' maqtawınan jaqsıraq .
21007006	Haqıyqattan da aqılsızdın' ku'lkisiQazan astında jang'an otınnın' sıtırlısına uqsaydı . Bul da biyhuda .
21007007	Basqalardı ja'birlew dananı aqılınan ayırar , Para ju'rekti azg'ırar .
21007008	Tamamlaw baslawdan jaqsıraq , Sabırlılıq menmenlikten jaqsıraq .
21007009	Ashıwlanıwg'a asıqpa , Sebebi ashıw aqılsızlardın' ju'regine uya saladı .
21007010	« Ne ushın o'tmishim bu'ginimnen jaqsı edi ? » — dep sorama . Bul soraw danalıqqa ta'n emes .
21007011	Danalıq miyras sıyaqlı jaqsı , Ol quyashtı ko'rip turg'an ha'r bir adam ushın paydalı .
21007012	Sebebi baylıq adamdı qalay qorg'asa , Danalıq ta adamdı solay qorg'aydı . Biraq bilimnin' artıqmashlıg'ı mınaw : Danalıq o'z iyesinin' o'mirin saqlaydı .
21007013	Qudaydın' islerine na'zer sal . Ol qıysaytqan na'rseni kim du'zete aladı ?
21007014	Jaqsı ku'nlerin'de onnan ra'ha'tlen , Jaman ku'nlerin'de mınag'an oy juwırt : Adam erten' ne bolatug'ının bile almawı ushın , Jaqsı ku'ndi de , jaman ku'ndi de Quday jaratqan .
21007015	Men usı biyhuda o'mirim dawamında ha'mme na'rseni ko'rdim : Haq adam a'dil bola tura , erte o'lip ketedi , Al jaman adam jaman bola tura , uzaq o'mir su'redi .
21007016	Sonlıqtan asa a'dil de , asa dana da bolma . O'zin'di o'zin' qurtıwdın' ne keregi bar ?
21007017	Ha'dden tıs jaman da , aqılsız da bolma . A'jelin' jetpey , o'liwdin' ne keregi bar ?
21007018	Birewin tut , Ekinshisinen de qol u'zbe . Qudaydan qorqqan adam ekewin de basshılıqqa aladı .
21007019	Danalıq dananı qalanın' on hu'kimdarınan da ku'shlirek qıladı .
21007020	Jer betinde ba'rqulla jaqsılıq islep , Hesh gu'na qılmay ju'rgen a'dil adam joq .
21007021	Adamlar aytıp atırg'an ha'mme so'zlerge dıqqat awdara berme , Bolmasa qulın'nın' o'zin'di jamanlap atırg'anın esitip qalıwın' mu'mkin .
21007022	Sebebi o'zin'nin' de basqa adamlardı , Ko'p ma'rte jamanlag'anın'dı ishin' biledi .
21007023	Bulardın' ha'mmesin danalıg'ım menen sınap ko'rdim . O'zime o'zim : « Dana bolaman » , — dedim . Biraq danalıq mennen alıs edi .
21007024	Danalıq degen na'rse , Ju'da' uzaq ha'm ju'da' teren'de . Onı kim taba aladı ?
21007025	Men danalıqtı ha'm barlıqtın' mazmunın izlep tabıwg'a , izertlep , teren' tu'siniwge o'zimdi bag'ıshladım . Jawızlıqtın' aqılsızlıq , aqılsızlıqtın' telbelik ekenin bilmekshi boldım .
21007026	Ja'ne men mınaday hayaldı o'limnen de ashshı dep taptım : Onın' o'zi — duzaq , ju'regi tor , al qolları kisen . Qudayg'a unamlı bolg'an adam onnan qashadı , Al gu'nakar og'an tutqın boladı .
21007027	Mine , men mınanı u'yrendim , — deydi Wazshı . — Ko'p na'rseni izertlep , Mınanı tu'sindim :
21007028	Ju'regim ele izlegen na'rsesin taba almadı : Mın'nan bir haq erkekti taptım , Biraq birde bir haq hayaldı taba almadım .
21007029	Men tek mına na'rseni an'ladım : Quday adamdı haq etip jarattı , Biraq adamlar ju'da' ko'p nadurıs oy-qıyallarda .
21008001	Haqıyqıy dana kimge uqsaydı ? Ha'mme na'rsenin' ma'nisin kim tu'sine aladı ? Danalıq adamnın' ju'zin jaynatadı , Onın' betindegi qatallıqtı jumsartadı . Patshag'a boysının'lar
21008002	Men bılay deymen : patshanın' aytqanlarına qulaq sal , sebebi Quday og'an wa'de bergen .
21008003	Patshanın' aldınan ketiwge asıqpa ha'm patshag'a qarsı til biriktiriwshilerge qosılma . Sebebi ol qa'legeninin' ha'mmesin isley aladı .
21008004	Patshanın' so'zinde qu'diret bar , hesh kim og'an : « Siz ne islep atırsız ? » — dep aytpaydı .
21008005	Buyrıqtı orınlag'anlar zıyan ko'rmeydi . Dana adam durıs na'rseni islew waqtın da , jolın da biledi .
21008006	Ha'r bir istin' o'z waqtı ha'm qag'ıydası bar . Sonday bolsa da , adam ushın qıyınshılıqtı ko'teriw ju'da' awır .
21008007	Keleshekte ne bolatug'ının adam bilmeydi , Bunın' qalay bolatug'ının og'an kim ayta aladı ?
21008008	Hesh kimnin' samaldı uslap alıp , og'an biylik etiwge ku'shi jetpegenligi sıyaqlı , O'lim ku'ni u'stinen biylik etiwge de hesh kimnin' ku'shi jetpeydi . Urıstan qashıwg'a bolmaytug'ınlıg'ı sıyaqlı , Jawızlıq ta jawızlıq islewshi adamdı ta'rk etpeydi .
21008009	Men bulardın' ha'mmesin ko'rdim ha'm quyash astında bolıp atırg'an ha'mme na'rsege dıqqat awdardım : adam adamg'a hu'kimdarlıq etken waqıtta , bir-birine zıyan keltirgenin ko'rdim .
21008010	Keyin jaman adamnın' qalay jerlengenin ko'rdim . Muxaddes orıng'a kelip-ketip ju'rgen sol adamlar o'zleri jamanlıq qılg'an qalada maqtaw aldı . Bul da biyhuda .
21008011	Jınayat ushın tez jaza berilmese , adam balasının' ju'regi jamanlıq islewge qumar boladı .
21008012	Gu'nakar ju'z ma'rte gu'na islep , uzaq o'mir su'rse de , Qudaydan qorqqanlardın' ha'm Onın' aldında hadal ju'rgenlerdin' jaqsılıq ko'retug'ının anıq bilemen .
21008013	Al jaman adam Qudaydan qorqpag'anı ushın jaqsılıq ko'rmeydi ha'm onın' sayag'a uqsag'an o'miri uzaq bolmaydı .
21008014	Jer betinde aqılg'a sıymaytug'ın mınaday na'rse de bar : geyde a'dil adamlar jaman adamlarg'a tiyisli bolg'an jazanı aladı , al a'dil adamlarg'a tiyisli hu'rmetti jaman adamlar aladı . Men : « Bul da biyhuda , tu'siniksiz na'rse » , — deymen .
21008015	Sonlıqtan men kewil ko'teriwdi artıq ko'rdim . Sebebi quyash astında adam ushın iship-jep , kewil ko'teriwden artıq baxıt joq . Quyash astında Qudaydın' adamg'a bergen o'miri dawamında islegen miynetinen og'an qalatug'ını usı .
21008016	Men o'zimdi danalıqtı biliwge ha'm jer betinde ku'ni-tu'ni uyqı ko'rmey islenip atırg'an islerdi tu'siniwge bag'ıshladım .
21008017	Sonda men Qudaydın' ha'mme islerine oy juwırttım . Hesh kim quyash astında bolıp atırg'an na'rselerge tu'sinbeydi . Ol qansha urınsa da , bug'an erise almaydı . Dana adam bunı biletug'ının aytsa da , ol bunın' tu'bine jete almaydı .
21009001	Adamlar Qudaydın' qolında1 Solay etip , bulardın' ha'mmesin u'yrenip , mına juwmaqqa keldim : a'diller , danalar ha'm olar islegen ha'r bir is Qudaydın' qolında . Olardı Quday unata ma , unatpay ma , bunı adam bilmeydi .
21009002	Ha'r bir adamnın' aqıbeti birdey boladı . A'dil adam menen jawız adamnın' da , jaqsı adam menen jaman adamnın' da , hadal adam menen haram adamnın' da , qurbanlıq beretug'ın adam menen qurbanlıq bermeytug'ın adamnın' da aqıbeti birdey boladı . Jaqsı adamg'a ne bolsa , gu'nakarg'a da sol boladı . Ant ishkenge ne bolsa , ant ishiwden qorqqang'a da sol boladı .
21009003	Quyash astında bolıp atırg'an islerdin' ha'mmesinin' ishinde qayg'ılısı mınaw : ha'mmenin' ta'g'diri birdey . Adamlardın' ju'regi jawızlıqqa tolg'an ha'm olar o'mir su'rgen da'wirinde aqmaqlıq isleydi . Keyin olar o'lilerdin' janına ketedi .
21009004	Biraq tiri ju'rgen ha'r bir adam ushın u'mit bar . Awa , o'li arıslannan tiri iyt jaqsı .
21009005	Tiriler o'letug'ının biledi , Al o'liler hesh na'rseni bilmeydi . Olarg'a artıq sıy joq , Olar endi hesh eske alınbaydı .
21009006	O'lgenlerdin' su'yispenshiligi , jek ko'riwshiligi , Qızg'anıshları a'lle qashan o'tip ketti . Olar quyash astında bolıp atırg'an na'rselerge , Endi aralasa almaydı .
21009007	Endi barıp , shadlıq penen nanın'dı jep , quwanısh penen sharabın'dı ish . O'ytkeni Quday usı islerin'di maqullaydı .
21009008	Kiyimlerin'iz ha'rdayım taza bolsın , basın'ızdan a'tir arımasın .
21009009	Quyash astında Quday o'zin'e bergen qısqasha o'mirin'nin' pu'tkil jumbaqlı ku'nlerin su'yikli hayalın' menen ra'ha'tte o'tker . Sebebi o'mirden ha'm quyashtın' astında islegen miynetin'nen sag'an berilgen pay usı boladı .
21009010	Qolın'nan ne na'rse kelse , ha'mmesin bar ku'shin' menen isle . Sebebi sen baratug'ın jerde , yag'nıy o'liler ma'kanında jumıs ta , oy-pikir de , bilim de , danalıq ta joq .
21009011	Quyash astında men ja'ne bir na'rseni ko'rdim : Jarısta ju'yrik , Urısta ku'shli jen'e bermeydi eken . Danag'a — mal-mu'lik , Aqıllıg'a — baylıq , Uqıplıg'a — hu'rmet ba'rqulla nesip ete bermeydi eken . Biraq olardın' ha'mmesi ushın ele waqıt ha'm u'mit bar .
21009012	Adam o'z waqtın bilmeydi . Torg'a tu'sken balıq ha'm duzaqqa tu'sken qus sıyaqlı , Adam da ku'tilmegende baxıtsızlıqqa ushıraydı . Danalıq aqılsızlıqtan jaqsıraq
21009013	Quyash astında men danalıqtan ja'ne bir mısal ko'rdim . Ol mag'an a'hmiyetli bolıp ko'rindi .
21009014	İshinde azg'ana adam jasaytug'ın kishkene bir qala bar edi . Ku'shli bir patsha ol jerge kelip , onı qamal qıldı ha'm qalanı basıp alıw ushın , onın' qarsısına u'lken bekinis qurdı .
21009015	Biraq sol qalada jarlı bolsa da , dana bir adam jasaytug'ın edi . Ol o'z danalıg'ı menen bul qalanı qutqarıp qaldı . Degen menen , keyin bul jarlı adamdı hesh kim eske almadı .
21009016	Sonda men o'zime o'zim : « Danalıq ku'shten artıq . Biraq jarlı adamnın' danalıg'ına kewil bo'lip , onın' so'zlerin tın'lamaydı eken » , — dedim .
21009017	Dananın' a'lpayım aytqan so'zi , Aqılsızlar ishindegi basshının' baqırıp aytqan so'zlerinen jaqsıraq .
21009018	Danalıq urıs qurallarınan jaqsıraq , Biraq bir aqılsız ko'p jaqsılıqtı joqqa shıg'aradı .
21010001	A'tir mayg'a tu'sip o'lgen shıbınlar a'tir maydı buzadı , Sol sıyaqlı , hu'rmetli adamnın' azg'ana aqılsızlıg'ı onın' danalıg'ı menen abırayına zıyan keltiredi .
21010002	Dananın' ju'regi durıs jolg'a , Aqılsızdın' ju'regi teris jolg'a talpınadı .
21010003	Aqılsız qanday joldan ju'rmesin , Og'an ba'ri bir aqıl jetispeydi . Ol o'zinin' aqılsızlıg'ın ha'mmege ko'rsetedi .
21010004	Eger hu'kimdarın'nın' g'a'zebi sag'an qaray lawlasa , Ornın'nan turıp , ketip qalma . Sebebi kishipeyillik u'lken qapashılıqlardı da bastıra aladı .
21010005	Quyash astında ja'ne bir jawızlıqtı ko'rdim . Ol hu'kimdar islegen qa'telik edi :
21010006	Aqılsızlar joqarı lawazımlarg'a otırıp , Hu'rmetli adamlar to'mende otıradı .
21010007	Men ja'ne atqa mingen qullardı , Qulday bolıp , jayaw ju'rgen basshılardı ko'rdim .
21010008	Shuqır qazg'annın' o'zi sol shuqırg'a tu'sedi , Diywaldı buzg'andı jılan shag'adı .
21010009	Tas qashag'an adamdı taslar jaraqatlaydı , Ag'ash jarg'andı ag'ash jaraqatlawı mu'mkin .
21010010	Topır baltanı qayramasa , Ko'p ku'sh sarp etiledi . Biraq tabısqa erisiw ushın , danalıqtın' paydası ko'p .
21010011	Eger jılan sıyqırlanbastan burın shag'ıp alsa , Onda jılan sıyqırlawshının' ne keregi bar ?
21010012	Dananın' awzınan jag'ımlı so'zler shıg'adı , Al aqılsız o'z so'zi menen o'zin nabıt qıladı .
21010013	Onın' so'zinin' bası — aqılsızlıq , Aqırı — aqmaqlıq .
21010014	Aqılsız ko'p so'yleydi , Biraq adam keleshekte ne bolatug'ının bilmeydi . Adam o'lgennen keyin ne bolatug'ının kim ayta aladı ?
21010015	Aqılsızdın' jumısı o'zin sharshatadı , Ol qalag'a baratug'ın joldı da bilmeydi .
21010016	Ha'y , patshası jas bolıp , Ha'meldarları azannan baslap zıyapat quratug'ın el , ha'siret shegesen' !
21010017	Al patshası hasıl tuqımnan shıqqan , Ha'meldarları tek ma'slik etiw ushın emes , Al ku'sh toplaw ushın kerek waqtında zıyapat beretug'ın el baxıtlı !
21010018	Erinsheklikten tamnın' to'besi oyılar , Jalqawlıqtan to'beden suw o'ter .
21010019	Zıyapat adamnın' kewlin ko'terer , Sharap o'mirge quwanısh alıp keler , Al aqsha ha'mme mu'ta'jlikti qanaatlandırar .
21010020	Patshanı , ha'tte , ishin'nen bolsa da , jamanlama , Hu'rmetli adamdı to'sekte jatıp ta , g'arg'ama . Sebebi aspandag'ı quslar xabar tasır , Qanatlı barlıqlar so'zin'di jetkizer .
21011001	Keleshekti oyla1 Nanın'dı basqalarg'a bergende , qıynalmay ber , Sonda ku'nler o'tip , ol o'zin'e qaytıp keler .
21011002	Barın'nan jeti yamasa segiz adamg'a pay ber , Sebebi jer betinde qanday apatshılıq bolajag'ın bilmeysen' .
21011003	Bultlar toyıng'anda , Jer betine jawın jawdıradı . Terek qublag'a qaray qulasa da , arqag'a qaray qulasa da , Ol qulag'an jerinde qaladı .
21011004	Samal qattı esse , tuqım seppes , Bult qoyıw bolsa , zu'ra'a'tin ormas .
21011005	Samaldın' qay jaqtan esetug'ının ha'm qursaqtag'ı balanın' su'yeginin' qalay payda bolatug'ının bilmeytug'ının' sıyaqlı , Ha'mme na'rseni isleytug'ın Qudaydın' islerin de bile almaysan' .
21011006	Azanda tuqım sep , Keshte de qolın' bos turmasın . Sebebi olardın' qaysısının' o'nimli bolatug'ının bilmeysen' . Anawsı ma , mınawsı ma ? Ba'lkim ekewi de jaqsı o'nim berer .
21011007	Jaqtılıq tatlı , Quyashtı ko'riw ko'zge jag'ımlı .
21011008	Adam qansha ko'p jasasa da , Ba'rqulla quwanıp jasasın . Biraq qaran'g'ı ku'nlerdin' bar ekenin de umıtpasın . Sebebi olar da az emes . Ne ju'z bermesin , ba'ri de biyhuda . Jaslıqtın' qa'dirin bil
21011009	Ha'y , o'spirim ! Jaslıq shaqta kewil ko'ter . Jaslıq shag'ın'da ju'regin' seni shadlıqqa bo'lesin . Kewlin' ku'segen , ko'zin' qa'legen na'rseni isle . Biraq bulardın' barlıg'ı ushın , Qudaydın' seni hu'kim qılatug'ının bilip qoy .
21011010	Sonlıqtan ju'rekten qayg'ını quwıp , Denen'nen azaptı alıp tasla . Sebebi balalıq ta , jaslıq ta tez o'tip ketedi .
21012001	Qayg'ılı ku'nler , yag'nıy aqırg'ı ku'nler kelip : « Men olardan hesh ra'ha't tappadım » , — dep aytpasın'nan aldın , Jaslıq shag'ın'da Jaratıwshın'dı eske al !
21012002	Quyash , jarıqlıq , ay ha'm juldızlar gu'n'girtlenip , Jawın izinen ja'ne qara bultlar qaplamastan aldın , Onı eske al !
21012003	Sol ku'n kelgende , U'ydi qorg'aytug'ınlar qaltıraydı , Ku'shliler iyiledi , Digirman tartıwshılar az qalg'anlıqtan , isin toqtatadı , Terezeden sırtqa qaraytug'ınlardı gu'n'girt tartadı .
21012004	Ko'shege qarag'an qapılar jabıladı , Digirmannın' sestin esitpeytug'ın boladı . Qus sestinen oyanadı , Biraq sayrag'anın zorg'a esitedi .
21012005	Ba'lentlikten qorqatug'ın bolıp qaladı , Ko'shege shıg'ıwg'a ju'reksinbeydi , Badam ag'ashı aq tu'ske enedi , Shegirtke su'yretilip qaladı , Hesh bir miywe qushtarlıq oyatıwg'a ja'rdem bermeydi . Sebebi adam o'zinin' ma'n'gilik u'yine kirejaq , Ko'she joqlaw aytıp jılag'anlarg'a tolıp ketedi .
21012006	Sonlıqtan gu'mis shınjır u'zilip , Altın kese sınbastan , Bulaq basındag'ı gu'ze qıyrap , Qudıq u'stindegi suw tartqısh u'zilmesten ,
21012007	Topıraqtan islengen denen' jerge qaytpastan , Quday bergen ruwxın' da Qudayg'a qaytpastan burın , O'zin'di Jaratqandı eske al !
21012008	Biyhuda , biyhuda ! — deydi Wazshı , — Ha'mmesi biyhuda ! Son'g'ı so'z
21012009	Wazshı dana adam bolıp g'ana qoymay , bilgenlerin xalıqqa da u'yretti . Ol ko'plegen naqıl-maqallardı oy eleginen o'tkizip , izertledi ha'm qayta islep , ornı-ornına qoydı .
21012010	Wazshı teren' ma'nili so'zlerdi izledi , ol haqıyqat so'zlerin durıs jazdı .
21012011	Danalardın' so'zleri shopannın' ushlı tayag'ına , jıynalg'an naqıl so'zler bekkem qag'ılg'an shegege uqsaydı . Bul so'zler bir Shopan ta'repinen berilgen .
21012012	Bulardan tısqarı , balam , mınalardı bilip qoy : ko'p kitap jazıwdın' shegi joq , ko'p kitap oqıw deneni sharshatadı .
21012013	Ha'mme na'rse aytıldı , endi juwmaqtı tın'layıq : Qudaydan qorq , Onın' buyrıqların orınla ! Bul ha'r bir adamnın' parızı .
21012014	Sebebi Quday ha'r bir isti , Jasırın islengen jaqsı-jaman islerdin' ha'mmesin hu'kim qıladı .
32001001	Yunustın' Jaratqan İyeden qashıwı1 Jaratqan İye Amittay ulı Yunusqa bılay dedi :
32001002	« Qa'nekey , ullı Nineviya qalasına bar da , xalqına waz ayt . Sebebi olardın' jawızlıqları Mag'an jetip keldi » .
32001003	Biraq Yunus Jaratqan İyeden Tarshishke qashpaqshı boldı . Ol Yafo qalasına kelip , Tarshishke baratug'ın bir kemeni taptı . Jol haqısın to'lep , kemege otırdı da , Jaratqan İyenin' na'zerinen qashıw ushın , Tarshishke qaray jolg'a shıqtı .
32001004	Sonda Jaratqan İye ten'izge ku'shli samal jiberdi . Ten'izde qa'ha'rli dawıl ko'terilip , keme shıl-pa'rshe bolıp sınıp keteyin dep qaldı .
32001005	Kemeshilerdi qorqınısh biylep , ha'r biri o'z qudayına dawıslap jalbarına basladı ha'm kemeni jen'illetiw ushın ju'klerdi ten'izge tasladı . Yunus bolsa , kemenin' to'mengi qabatına tu'sip jatıp , teren' uyqıg'a ketken edi .
32001006	Keme basshısı Yunustın' janına barıp : « Ha'y ! Sen qalay uyıqlap atırsan' ? Tur , o'z qudayın'a jalbarın . Mu'mkin , ol bizlerdi esine alar ha'm bizler aman qalarmız » , — dedi .
32001007	Son'ınan kemeshiler bir-birine : « Kelin'ler , shek taslayıq ha'm bul apat basımızg'a kim sebepli tu'skenin bileyik » , — dedi . Olar shek tasladı ha'm shek Yunusqa tu'sti .
32001008	Olar Yunustan : — Bizlerge ayt , bul apat bizlerdin' basımızg'a sen sebepli tu'sken joq pa ? Ka'sip-ka'rin' ne , qayaqtan kiyatırsan' ? O'zin' qay jerlisen' ha'm qaysı milletke tiyislisen' ? — dep soradı .
32001009	Yunus : — Men evreymen , ten'izdi ha'm jerdi jaratqan aspannın' Qudayı Jaratqan İyege sıyınaman , — dep juwap berdi .
32001010	Kemeshilerdi qattı qorqınısh biylep , olar Yunustan : « Nege bulay isledin' ? » — dep soradı . Olar Yunustın' Jaratqan İyeden qashıp kiyatırg'anın biletug'ın edi . O'ytkeni Yunus olarg'a bunı aytıp bergen edi .
32001011	Ten'iz qutırıwın kem-kemnen ku'sheyte berdi . Olar Yunustan : — Ten'izdin' tınıshlanıwı ushın bizler sag'an ne islewimiz kerek ? — dep soradı .
32001012	Ol : — Meni ko'terip , ten'izge ılaqtırın' , sonda ol tınıshlanadı . Sebebi bul ku'shli dawılg'a men sebepli duwshar bolg'anın'ızdı bilemen , — dep juwap berdi .
32001013	Biraq , kemeshiler qurg'aqlıqqa jetiw ushın bar ku'shlerin salıp eskek esse de , jete almadı . O'ytkeni ten'iz olarg'a qarsı qutırıwın kem-kemnen ku'sheyte berdi .
32001014	Sonda olar Jaratqan İyege dawıslap bılay dedi : « O , Jaratqan İye ! Sag'an jalbarınamız , usı adamnın' janı sebepli bizler nabıt bolmayıq . Eger ol ayıpsız bolsa , onın' qanı ushın bizlerdi juwapker qılma . Sebebi Sen , Jaratqan İye , O'zin'e maqul bolg'an isti isledin' » .
32001015	Son'ınan olar Yunustı ten'izge ılaqtırıp jiberdi . Sonda qutırıp turg'an ten'iz tınıshlandı .
32001016	Bul waqıya sebepli kemeshiler Jaratqan İyeden qattı qorqıp qaldı ha'm Og'an arnap qurbanlıq shalıp , wa'deler berdi .
32002001	Sol waqıtta Jaratqan İye Yunustı jutıwı ushın u'lken bir balıqtı jiberdi . Yunus u'sh ku'n , u'sh tu'n usı balıqtın' ishinde boldı .
32002002	Yunus balıqtın' ishinde o'zinin' Quday İyesine bılay dep duwa etti : Yunustın' duwası
32002003	« Awır jag'dayg'a tu'skenimde , Seni shaqırdım Jaratqan İye ! Juwap berdin' Sen mag'an . O'liler ma'kanının' tu'pkirinen , Ja'rdem sorap baqırdım , Esittin' Sen dawısımdı menin' .
32002004	Teren'likke , ten'iz tu'bine ılaqtırdın' meni , Qorshadı suw ag'ısları a'tirapımdı . Pu'tkil suwların' da , qutırg'an tolqınların' da , Basıp o'tti u'stimnen menin' .
32002005	Sonda men bılay dedim : „ Quwılg'anman Senin' aldın'nan , Biraq ko'remen ja'ne muxaddes İbadatxanan'dı “ .
32002006	Suwlar meni tunshıqtırdı , Qorshap aldı tu'psizlik te , Basıma shırmaldı ten'iz sho'pleri .
32002007	Tu'stim tawlar tu'bine , Qamaldım qapıları ma'n'gige ilingen jerge . Biraq Sen , Quday İyem , Shuqırdan qutqardın' janımdı menin' .
32002008	Janım alqımıma taqalg'anda , Eske aldım Jaratqan İyeni , Menin' duwam Sag'an , Jetip bardı muxaddes İbadatxanan'a .
32002009	Jaramsız butlarg'a tabınıwshılar , Opasızlıq etken bolar .
32002010	Biraq alg'ıs-maqtaw aytıp men , Sag'an qurbanlıq shalaman . O'zimnin' bergen wa'demdi orınlayman , Qutqarılıw keledi Jaratqan İyeden ! »
32002011	Jaratqan İye balıqqa buyrıq berdi ha'm ol Yunustı qurg'aqlıqqa qusıp shıg'arıp jiberdi .
32003001	Yunustın' Nineviyag'a barıwı1 Jaratqan İye Yunusqa ekinshi ma'rte bılay dedi :
32003002	« Qa'nekey , ullı Nineviya qalasına bar da , sag'an aytatug'ınlarımdı xalıqqa ja'riyala » .
32003003	Yunus Jaratqan İyenin' so'zine boysınıp , Nineviyag'a ketti . Nineviya sonday u'lken qala bolıp , onı basıp o'tiwge u'sh ku'nlik jol ju'riw kerek edi .
32003004	Solay etip , Yunus qalag'a kirip , bir ku'nlik joldı basıp o'tkennen son' : « Qırq ku'nnen keyin Nineviya qıyratıladı » , — dep ja'riyaladı .
32003005	Sonda Nineviya xalqı Qudayg'a isendi ha'm olar oraza tutıwdı ja'riyalap , ullısınan kishisine deyin aza kiyimin kiydi .
32003006	Bul xabar Nineviya patshasına jetip barg'anda , ol taxtınan tu'sip , u'stindegi patshalıq kiyimlerin sheshti ha'm aza kiyimin kiyip , ku'lge otırdı .
32003007	Son'ınan ol Nineviyada o'zinin' ha'm aqsu'yeklerinin' atınan mına buyrıqtı ja'riyalattı : « Hesh bir adam da , haywan da , iri mal da , mayda mal da hesh na'rse jemesin , jaylawg'a barmasın ha'm suw ishpesin .
32003008	Adamlar da , haywanlar da aza kiyiminde bolsın . Ha'r bir adam Qudayg'a bar ku'shi menen jalbarınıp , o'zlerinin' jaman jollarınan ha'm jawızlıq islewden waz keshsin .
32003009	Kim biledi , mu'mkin , sonda Quday pikirin o'zgerter , lawlag'an g'a'zebinen qaytar ha'm bizler nabıt bolmaspız » .
32003010	Sonda Quday nineviyalılardın' qılg'an islerin ha'm olardın' jaman joldan qaytqanın ko'rdi . Sonlıqtan olarg'a janı ashıp , jiberemen degen apattı jibermedi .
32004001	Yunustın' Qudaydın' rehimine ashıwlanıwı1 Sonda Yunus bug'an qattı renjip , ashıwlandı .
32004002	Ol Jaratqan İyege bılay dep duwa etti : « O , Jaratqan İye ! Usınday bolatug'ının o'z elimde bolg'an waqtımda-aq aytpag'an ba edim ? Sonlıqtan da men Tarshishke qashqan edim . Sebebi Senin' miyrimli , rehimli , sabır-taqatlı , su'yispenshiligi sheksiz ha'm jazalawdan waz keshetug'ın Quday ekenin'di biletug'ın edim .
32004003	O , Jaratqan İye , o'tinemen , menin' janımdı al . Sebebi tiri ju'rgenimnen go're , o'lgenim jaqsıraq » .
32004004	Jaratqan İye og'an : « Senin' ashıwlanıwg'a haqın' bar ma ? » — dedi .
32004005	Yunus qaladan shıg'ıp , onın' shıg'ıs ta'repindegi bir jerge barıp otırdı . Ol o'zine shertek sog'ıp alıp , onın' sayasında otırdı ha'm qalag'a ne bolatug'ının ko'riw ushın ku'te basladı .
32004006	Sonda Quday İye Yunustın' basına sayasın tu'sirip , qayg'ısın jen'illetsin dep , bir o'simlik o'sirip shıg'ardı . Yunus bul o'simlikke qattı quwandı .
32004007	Biraq kelesi ku'ni tan' atqanda , Quday bir qurttı jiberdi ha'm ol o'simlikti kemirip , quwratıp tasladı .
32004008	Quyash shıqqanda , Quday shıg'ıstın' qapırıq samalın estirdi . Quyash Yunustın' basın qattı qızdırg'anlıqtan , ol ha'lsizlene basladı ha'm o'zine o'lim tilep : « Tiri ju'rgenimnen go're , o'lgenim jaqsıraq » , — dedi .
32004009	Biraq Quday og'an : — O'simlik ushın ashıwlanıwg'a haqın' bar ma ? — dedi . Yunus : — A'lbette , ha'tteki , o'lgenshe ashıwlanıwg'a haqım bar , — dedi .
32004010	Sonda Jaratqan İye og'an bılay dedi : « Bul o'simlik bir tu'nde shıg'ıp , bir tu'nde joq boldı . Sen miynet etip , bul o'simlikti o'sirmegen bolsan' da , og'an janın' ashıp atır .
32004011	Al Nineviyada bolsa , aq penen qaranı ayıra almaytug'ın bir ju'z jigirma mın'nan aslam adam ha'm ko'p sanlı haywanlar bar . Usı ullı qala ushın Menin' janım qalay ashımasın ? »
33001001	Yahuda patshaları Yotam , Axaz ha'm Xizkiya hu'kimdarlıq etken waqıtları moreshetli Mixa payg'ambarg'a Samariya ha'm Erusalim haqqında ayan bolıp , Jaratqan İyeden mınaday so'z tu'sti : Samariya ha'm Erusalimnin' hu'kim etiliwi
33001002	Ha'y , pu'tkil xalıqlar , qulaq salın' ! Ha'y , jer ju'zi ha'm onda jasawshılar , tın'lan' ! İyem , Jaratqan İye O'z muxaddes İbadatxanasınan sizlerge qarsı gu'walıq beredi .
33001003	Mine , Jaratqan İye O'z ma'kanınan shıg'ıp keler , Jer ju'zine tu'sip , tawlar to'besi menen ju'rer .
33001004	Sonda mum otta erip ketkenindey , Tawlar Onın' ayag'ı astında erip keter . To'beshiklerden suw ag'ıp tu'skenindey , Olar oypatlıqqa qaray to'giler .
33001005	Bulardın' barlıg'ı Yaqıp urpag'ının' ko'terilisi , İzrail xalqının' gu'naları sebepli bolar . Yaqıp urpag'ının' ko'terilisine kim juwapker ? Olardın' bas qalası Samariya emes pe ? Yahudadag'ı to'beshiklerdegi butparazlıqqa kim juwapker ? Bas qala Erusalim emes pe ?
33001006	Sol sebepten Jaratqan İye bılay deydi : « Samariyanı qırdag'ı tas u'yinine , Ju'zim egiletug'ın jerge aylandıraman , Tasların oypatlıqqa to'gip , Qalanın' tiykarın jalan'ashlayman .
33001007	Samariyanın' barlıq butları bo'lek-bo'lek etip sındırılar , Tabınatug'ın orınlardag'ı buzıqshılıq penen jıynalg'an sawg'alar jandırılar . Butlardın' barlıg'ın joq etemen . Buzıqlıq jolı menen jıynalg'an sawg'alar , Basqa jurttag'ı buzıqlarg'a to'lem etip alıp ketiler » .
33001008	Men , usı sebepli jılap , dad salaman , Jalan' ayaq ha'm jalan'ash ju'remen , Sag'alday uwıldap , qayg'ıraman , U'kidey bozlap , ah uraman .
33001009	Sebebi Samariyanın' jarasına shıpa joq , Bul jara Yahudag'a da jabıstı , Jetip keldi ol xalqımnın' da'rwazasına , ha'tteki , Erusalimnin' o'zine .
33001010	Bul xabardı dushpanımız Gatqa esittirmen' ! Olardın' aldında ko'z jasın'ızdı to'kpen' ! Beyt-Lafrada qayg'ıdan topıraqqa awnan' !
33001011	Ha'y , Shafir xalqı , Jalan'ash ha'm shermende halında su'rginge ketesiz . Senan turg'ınları qalalarınan shıqpaydı , Beyt-Esel turg'ınları joqlaw aytıp , jas to'gedi , Endi Beyt-Esel sizlerge ja'rdem bere almaydı .
33001012	Marot turg'ınları qutqarılıwdı , Sabırsızlıq penen ku'tken edi , Biraq Jaratqan İye jibergen apat , Erusalimnin' da'rwazasına jetip keldi .
33001013	Ha'y , Laxish turg'ınları , atların'ızdı sawash arbalarına qosın' , Qız Siyondı gu'nag'a baslag'an sizler bolasız . O'ytkeni sizler İzraildan o'rnek alıp , gu'na isledin'iz .
33001014	Solay eken , ha'y , Yahuda xalqı , Moreshet-Gatqa sawg'aların'ızdı berip , xoshlasa ber . Ja'rdem ku'ter İzrail patshaları Axzib qalasınan , Biraq olar aldandı .
33001015	Ha'y , Maresha turg'ınları , Jaratqan İye qalan'ızdı basqınshılardın' qolına tapsıradı , İzraildın' ullı basshıları Adullamdag'ı u'n'girge jasırınadı .
33001016	Ha'y , Yahuda xalqı , su'yikli balaların'ız ushın , Qayg'ırıp , shashların'ızdı aldırın' , Quzg'ınnın' basınday etip , tıqırlatıp taslan' . Sebebi su'rgin etiler balaların'ız .
33002001	Jarlılardı ezgenlerdin' jazalanıwı1 Jınayat qılıwdı oylap , ha'tteki to'seginde jatqanda , Jawızlıq jobalastıratug'ınlar , ha'siret shegesiz ! Tan' atqanda , olar du'zgen jobasın ju'zege asıradı . Sebebi olardın' ku'shi bar usını islewge .
33002002	Kewli ku'segen atızlardı iyelep , Zorlıq penen u'ylerdi tartıp alıp , Olar u'ydin' adamların ha'm miyras jerlerin basıp alıp atır .
33002003	Sol sebepli Jaratqan İye bılay deydi : « Men bul xalıqqa sonday bir apat tayarlap atırman , Bunnan hesh birin'iz qashıp kete almaysız . Basın'ızdı ko'terip , ju're almaysız , Sebebi sonday apatshılıq zaman keledi .
33002004	Sol ku'n kelgende , sizlerdi masqaralap , Sizler haqqında mınaday qayg'ılı jır aytıladı : „ Bizler pu'tkilley wayran boldıq ! Jaratqan İye xalqımızdın' barı-jog'ın basqalarg'a u'lestirdi , Jerlerimizdi satqınlarg'a tarqatıp berdi “ » .
33002005	Sonın' ushın , Jaratqan İyenin' xalqı qaytadan jerdi bo'liskende , Hesh birin'iz shek boyınsha u'les jer almaysız .
33002006	Olardın' payg'ambarları bılay deydi : « Bular haqqında payg'ambarshılıq etpe , Bizler bolmaymız shermende .
33002007	Ha'y , Yaqıptın' na'sili , Jaratqan İyenin' sabırı tawısılg'an ba eken ? Ol usınday islerdi qılg'an ba eken ? — dep aytıwın'ız orınlı ma ? Jaratqan İyenin' so'zleri tuwrı ju'rgen adamg'a , Jaqsılıq alıp kelmey me ? »
33002008	Jaratqan İye bılay deydi : « Jaqında o'z xalqın'ızg'a dushpanday zulımlıq qıldın'ız ! Sawashtan qaytqan adamlarday qa'wetersiz ju'rgen adamlardı an'lıp , Olardın' iynindegi shapanın tartıp aldın'ız .
33002009	Xalqımnın' hayallarının' unatqan o'z u'ylerinen shıg'arıp jiberdin'iz , Jas balalardın' nesiybesin ma'n'gige qırqıp tasladın'ız .
33002010	Qa'nekey , turın' , ketin' bul jerden ! Artıq aman-esenlik taba almaysız bul elden ! O'ytkeni gu'nan'ız sebepli elin'iz tolıq wayran boldı » .
33002011	Jalg'an so'yleytug'ın o'tirikshi kelip : « Sizlerge sharap ha'm o'tkir ishimlik mol boladı , dep payg'ambarshılıq qılaman » , — dese , Ol bul xalıqtın' payg'ambarı sanaladı ! U'mit wa'desi
33002012	Jaratqan İye bılay deydi : « Biraq ha'y , Yaqıp urpag'ı , Men ha'mmen'izdi so'zsiz jıynayman , Qalg'an izraillılardı toplayman . Qoradag'ı qoylarday , jaylawdag'ı su'riwdey etip , Jıynayman sizlerdi bir jerge , Sonda tolıp-tasar elin'iz adamlarg'a » .
33002013	Quday olarg'a jol ashadı , Tutqınlıqtan azat etedi . Qala da'rwazasınan shıg'ıp ketedi . Patshan'ız bolg'an Jaratqan İye olarg'a jetekshi bolıp , aldında ju'redi .
33003001	Basshılardın' ha'm payg'ambarlardın' gu'nası1 Sonda men bılay dedim : « Tın'lan'lar ! Ha'y , Yaqıp urpag'ının' basshıları , İzrail xalqının' hu'kimdarları , Sizler a'dalattın' ne ekenin biliwin'iz kerek emes pe ?
33003002	Al sizler bolsa , jaqsılıqtan jerkenip , Jamanlıqtı jaqsı ko'resiz . Sizler xalqımnın' terisin sıyırıp , Etin su'yeginen sılıp alasız .
33003003	Xalqımnın' go'shin jeysiz : terisin sıyırıp , su'yeklerin maydalaysız , Qazang'a salınatug'ın go'shtey , tabag'a pisiretug'ın ettey olardı tuwraysız .
33003004	Jaqın arada sizler Jaratqan İyege jalbarınasız , Degen menen , sol waqıtta jawızlıq islegenin'iz ushın , Ol sizlerden ju'zin jasıradı » .
33003005	Xalqın joldan azg'ırg'an , O'zin toydırg'ang'a tınıshlıq tilegen , Al awzın maylamag'ang'a urıs ja'riyalag'an payg'ambarlarg'a , Jaratqan İye bılay deydi :
33003006	« Sonın' ushın , u'stin'izdi qaran'g'ı tu'n qaplaydı , Qaran'g'ılıqtan hesh qanday ayan ko're almaysız . Ha'y , payg'ambarlar , sizler ushın quyash batadı , Ku'ndizin'iz qaran'g'ılıqqa aylanadı .
33003007	Wa'liyler shermende boladı , Uyatqa qaladı palkerler . Quday olarg'a juwap bermegeni ushın , Uyattan ju'zlerin jawıp aladı » .
33003008	Biraq men Yaqıp urpag'ına ayıpların , İzrail xalqına gu'naların bildiriw ushın , Jaratqan İyenin' Ruwxı menen ku'shke , A'dillik ha'm batıllıqqa tolaman .
33003009	Qulaq salın' , ha'y , Yaqıp urpag'ının' basshıları , İzrail xalqının' hu'kimdarları , A'dillikten jerkendin'iz , Haqıyqattı burmaladın'ız .
33003010	Qanlardın' esesine tikledin'iz Siyondı , A'dilsizlik jolı menen qurdın'ız Erusalimdi .
33003011	Basshılar para alıp , hu'kim shıg'aradı , Ruwxaniyleri da'mego'ylik penen ta'lim beredi , Payg'ambarları pul alıp , payg'ambarshılıq qıladı . Sonday bolsa da , olar : « Jaratqan İye bizler menen birge , Basımızg'a tu'speydi hesh qanday apat » , — dep , Jaratqan İyege arqa su'yegisi keledi .
33003012	Sonlıqtan sizler sebepli Siyon atız sıyaqlı su'riledi , Sizler sebepli Erusalim qırdag'ı tas u'yinine aylanadı . Tog'aylıq qaplap alar İbadatxana turg'an tawdı .
33004001	Jaratqan İyenin' basqarıwı1 Aqırg'ı ku'nler kelgende , Jaratqan İyenin' İbadatxanası qurılg'an taw , Barlıq tawlardan joqarı bolıp , Ha'mme to'beshiklerden ma'rtebeli bolar . Ig'ıp barar ol jerge xalıqlar .
33004002	Ko'p milletler kelip , bılay deydi : « Kelin'ler , Jaratqan İyenin' tawına shıg'ayıq , Yaqıptın' Qudayının' u'yine kireyik . Ol bizlerge O'z jolların u'yretsin , Bizler Onın' jolınan ju'reyik » . O'ytkeni nızam shıg'ar Siyonnan , Jaratqan İyenin' so'zi keler Erusalimnen .
33004003	Ko'p xalıqlardı Jaratqan İye hu'kim qılar , Jaqın ha'm uzaqtag'ı ku'shli milletler arasındag'ı , Ja'njellerin sheship berer . Olar qılıshlardan paznalar sog'ar , Nayzalardan oraqlar isler . Bir-birine qılısh ko'termes xalıqlar , Sawash qılıwdı endi u'yrenbes olar .
33004004	Ha'r kim o'z ju'zimzarının' , a'njir ag'ashının' astında tınısh jasaydı , Hesh kim olarg'a abay etpeydi . Bunı A'lemnin' Jaratqan İyesinin' O'zi aytadı .
33004005	Barlıq xalıqlar o'z qudaylarına erse de , Bizler Qudayımız Jaratqan İyenin' jolınan ma'n'gi ju'remiz . İzrail xalqı su'rginnen qaytıp keledi
33004006	Jaratqan İye bılay deydi : « Sol aqırg'ı ku'nler kelgende , Jıynap alarman qırg'ıng'a ushırag'anlardı , Toplayman quwg'ın bolg'anlardı , Azapqa duwshar etkenlerimdi .
33004007	Qırg'ıng'a ushırag'anlardı aman saqlayman , Quwg'ın bolg'anlardan ku'shli xalıq do'retemen , Sol ku'nnen baslap , ma'n'gige Men , Jaratqan İyen'iz , Siyon tawında olarg'a hu'kimdarlıq qılaman .
33004008	Ha'y , su'riwdin' gu'zetiw minarası , Qız Siyonnın' qorg'anı , Hu'kimdarlıg'ın' o'zin'e qaytar , Ha'y , qız Erusalim , patshalıg'ın' qayta tiklener » .
33004009	Ha'y , Erusalim , dad salıp , nege zarlaysan' ? Patshan' bolmag'anı ushın ba ? Tolg'aq tutqan hayalday nege azap shegesen' ? Ma'sla'ha'tshin' o'lgeni ushın ba ?
33004010	Ha'y , qız Siyon , tuwıp atırg'an hayal sıyaqlı , Ah urıp , o'zin'di ha'r ta'repke tasla . Sebebi qaladan shıg'ıp , sho'l dalalarg'a barıp qonıslaysan' , Keyin Babilong'a a'ketilip , su'rgin bolasan' . Biraq ol jerde sen azatlıq tabasan' , Qutqaradı seni Jaratqan İye dushpan qolınan .
33004011	Degen menen , sag'an qarsı jıynaldı bir talay milletler , Sen haqqında bılay dep aytadı olar : « Kelin'ler , Siyondı xorlayıq , Basına tu'skenlerin tamasha qılayıq » .
33004012	Biraq bilmeydi olar Jaratqan İyenin' niyetin , Olardı qırmang'a aparılatug'ın da'n bawlarınday jıynap atır , Onın' usı jobasın olar tu'sinbeydi .
33004013	Jaratqan İye bılay deydi : « Ha'y , qız Siyon , tur da , olardı basqılay basla ! Sebebi temirden qılarman senin' shaqların'dı , Qoladan isleymen senin' tuyaqların'dı , Ezip , maydalap taslaysan' ko'p xalıqlardı . Bag'ıshlaysan' Mag'an alg'an oljaların'dı , Pu'tkil jer ju'zinin' İyesi bolg'an Jaratqan İyege » .
33005001	Ha'y , Erusalim , a'skerlerin'di topla ! Dushpanlar bizdi qamal qıldı . İzrail hu'kimdarının' betine olar tayaq penen urar . Beytlehemnen shıg'atug'ın ko'sem
33005002	Jaratqan İye bılay der : « Ha'y , Efrata aymag'ındag'ı Beytlehem , Yahudadag'ı qalalardın' kishkenesi bolsan' da , İzraildı Menin' atımnan basqaratug'ın ko'sem sennen shıg'adı . Onın' na'sili zamannın' baslanıw da'wirine barıp taqaladı » .
33005003	Sonın' ushın , ha'miledar hayal ko'z jarıp , ullı bolg'ang'a deyin , Jaratqan İye İzrail xalqın dushpanlarg'a ta'slim qılar . Keyin sol su'rgindegi qalg'an tuwısqanları qaytıp , İzrail xalqına qayta qosılar .
33005004	Ol kelip , Jaratqan İyeden alg'an ku'shi menen , Qudayı Jaratqan İyenin' atının' ullılıg'ı menen , Su'riwin bag'adı . Pu'tkil du'nya onın' ullılıg'ın ta'n aladı .
33005005	Tınıshlıq ornatıwshı ol boladı . Qutqarılıw ha'm tazalanıwAssiriyalılar elimizge hu'jim etip , Qorg'anlarımızdı jarıp o'tkende , Olarg'a qarsı jeti jetekshi ha'm segiz basshı tayınlaymız .
33005006	Olar Assiriya jerlerine qılısh penen , Nimrod jerlerine qanjar menen hu'kimdarlıq etedi . Assiriyalılar elimizge hu'jim etip , shegaramızg'a kirip kelse , Bizlerdi usı ko'sem qutqarar .
33005007	Ko'p xalıqlar arasında , Yaqıp xalqının' qalg'anları , Jaratqan İyenin' jibergen shıg'ınday , Maysa sho'plerdin' u'stine jawg'an jawınday bolar . Olar adamzatqa g'a'rezli bolmas , Hesh kimnen ja'rdem de qu'tpes .
33005008	Ko'p milletler ishinde , ko'p xalıqlar arasında , Yaqıp xalqının' qalg'anları , Tog'ay haywanları arasındag'ı arıslanday , Qoy su'riwi arasına kirip alg'an , Jas arıslanday boladı . Ju'rgen jollarında ha'mmege ku'tilmegende taslanar . Olardın' qolınan hesh kim qutqara almas .
33005009	Ha'y , İzrail , dushpanların'dı jen'esen' , Barlıq dushpanların' qırılıp ketedi .
33005010	Jaratqan İye bılay deydi : « Sol ku'ni atların'ızdı qırıp taslayman , Sawash arbaların'ızdı sındırıp taslayman .
33005011	Wayran qılaman elin'izdegi qalalardı , Jer menen jeksen qılaman barlıq qorg'anların'ızdı .
33005012	Sıyqırshılıqqa shek qoyaman , Aran'ızda birde bir palker qaldırmayman .
33005013	Joq qılaman but ha'm kiyeli tasların'ızdı , Artıq tabınbaysız qolların'ız benen islegen butların'ızg'a ,
33005014	Aran'ızdag'ı kiyeli ag'ashlardı qoparıp taslayman , Qalaların'ızdı jer menen jeksen qılaman .
33005015	Mag'an boysınbag'an milletlerge , O'z qa'ha'r ha'm g'a'zebimdi to'gip , o'sh alaman » .
33006001	Jaratqan İyenin' O'z xalqın ayıplawı1 Jaratqan İyenin' aytqan mına so'zine qulaq salın' : « Qa'ne , turın' ! Shag'ımın'ızdı tawlar aldında aytın' , To'beshikler dawısın'ızdı esitsin » .
33006002	Ha'y , tawlar Jaratqan İyenin' ayıplawına qulaq salın'Ha'y , jer ju'zinin' bekkem tiykarları Og'an qulaq tu'rin' , Sebebi Jaratqan İye O'z xalqına qarsı dawın aytar , İzrail xalqı menen tartısar .
33006003	Jaratqan İye bılay deydi : « Ha'y , xalqım , Men sag'an ne qıldım ? Qa'ne , juwap ber , sag'an qanday awırmanlıg'ım tu'sti ? !
33006004	Mısırdan seni alıp shıqqan edim , Azat etken edim qullıq moyıntırıg'ınan . Sag'an jolbasshı bolsın dep , Muwsanı , Xarondı ha'm Ma'riyamdı jibergen edim .
33006005	Ha'y , xalqım , Moab patshası Balaqtın' sizlerge qarsı jawız niyetin , Beor ulı Bilamnın' og'an qalay juwap bergenin esle . Shittimnen Gilgalg'a deyingi bolg'an waqıyalardı esle , Sonda bilip alasan' seni qanday etip qutqarg'anımdı » . Haqıyqıy boysınıwshılıq
33006006	Jaratqan İyenin' aldına ne alıp barayın ? Joqarıdag'ı Qudayg'a qalay sıyınayın ? Og'an arnap jandırılatug'ın qurbanlıq bereyin be ? Bir jasar buzawdı usınayın ba ?
33006007	Og'an arnap mın'lap qoshqarlardı soysam , Za'ytu'n mayın da'rya qılıp ag'ızsam , Jaratqan İyenin' mennen kewli tolar ma eken ? Ayıbım ushın tun'g'ısh ulımdı bereyin be ? Gu'nam ushın o'z perzentimdi qurban eteyin be ?
33006008	Ha'y , adamzat , nenin' jaqsı ekenin , Jaratqan İye bildirdi sag'an , Onın' sennen talap qılatug'ını ibaratdur mınadan : A'dillik qılıp , su'yispenshilikke sadıq bol , Mu'la'yim bolıp , Quday menen birge ju'r . İzraildın' gu'nası ha'm jazası
33006009	Jaratqan İye qala xalqına dawıslap bılay deydi , Og'an qulaq salıw — danalıqdur : « Ha'y , tın'lan' , xalıq ha'm qala ja'miyeti !
33006010	U'ylerin haram baylıq penen toltırıp atırg'anlarg'a , Ta'reziden jep atırg'anlarg'a qalay itibar bermeyin .
33006011	Ta'reziden jegenine , Nadurıs o'lshem tas qollang'anına , Qalay shıday alaman ?
33006012	Zorlıq qıladı qaladag'ı baylar , Jalataydur qala xalqı da , Tillerinen bolsa jalg'an so'zler shıg'ar .
33006013	Sonın' ushın , Men sizlerdi uraman , Gu'naların'ız ushın wayran qılaman .
33006014	Sizler jeysiz , biraq toymaysız , Ha'mme waqıtta ash qaladı qarnın'ız . Zat jıynaysız , onı saqlay almaysız , Jıynap-tergenin'izdi qılısh penen joq qılaman .
33006015	Egesiz , biraq orıp almaysız , Za'ytu'n mayın sıg'ıp alasız , Biraq maydan u'stin'izge su'rte almaysız , Ju'zim iskenjede ju'zim sıg'asız , Biraq onın' sharabınan ishe almaysız .
33006016	O'ytkeni erdin'iz patsha Omriydin' u'rp-a'detlerine , Patsha Axabtın' a'wladının' jawız qılmıslarına . Olardın' ma'sla'ha'ti menen jasadın'ız , Sonlıqtan Men sizlerdi joq qılaman . Sizlerdi ko'rgenler u'stin'izden ku'lip , Masqara qılar barlıq xalıqlar » .
33007001	İzrail xalqının' jawız isleri1 Wah , sorım qurıdı ! Ju'zimzar jıyın-terimi bolınıp , Jazg'ı miyweler terip alıng'annan son' , Shaqalarınan jewge bir solqım da taba almag'an , Bir dana a'njirge zar bolg'an adam sıyaqlıman .
33007002	Bul elde Qudayg'a sadıq adam qalmadı , Durıs ju'rgen hesh kim qalmadı adamlar arasında . Qan to'giw ushın adamlar an'ılar buqqıda , Duzaq qurar tuwısqanlar bir-birine .
33007003	Jamanlıq qılıwg'a sheberdur olar , Ha'meldar ha'm qazı para alar . Ku'shli adam qa'legenin zorlıq penen qıldırar , Birgelikte haqlıqtı buzıp ko'rseter .
33007004	Olardın' en' jaqsısı jantaqqa uqsar , Hu'jdanlısı bolsa , tikenekten beter . Biraq gu'zetshileri — payg'ambarları eskertkenindey olardı , Jetip keldi jazalanatug'ın ku'nleri , Endi olar sasqalaqlap qaladı .
33007005	İsenben' qon'sın'ızg'a , su'yenben' dostın'ızg'a . Qoynın'ızda hayalın'ız jatqanda , Qum quyın' awzın'ızg'a .
33007006	O'ytkeni sol waqıtları ul o'z a'kesin xorlaydı , Qız anasının' betinen aladı , Kelin bolsa , qa'yin enesine qarsı turadı . Adamnın' dushpanları o'z u'y-ishi boladı .
33007007	Biraq men Jaratqan İyege ko'z tigemen , Qutqarıwshım bolg'an Qudaydı u'mit penen ku'temen , So'zsiz esiter meni Qudayım menin' . Jaratqan İyenin' qutqarıwı
33007008	Jag'dayımdı ko'rip , shad bolman' , ha'y , dushpanlarım ! Jıg'ılsam da , o'zim turaman . Qaran'g'ılıqta qalsam da , Jaratqan İye mag'an nur boladı .
33007009	Jaratqan İyege qarsı gu'na isledim . Endi Onın' g'a'zebine shıdayman . Biraq Ol meni jaqlap , aqlaydı . Jarıqlıqqa meni alıp shıg'adı , Sonda Onın' a'dilligin ko'remen .
33007010	Dushpanım bunı ko'redi , « Qudayın' Jaratqan İye qay jerde ? » — dep masqara qılg'an , Sol dushpanım shermende boladı . Onın' qulawın o'z ko'zim menen ko'remen , Solay etip , ayaq astı bolar ko'shedegi batpaq sıyaqlı .
33007011	Ha'y , Erusalim , mınaday waqıt keler . Senin' diywalların' qayta qurılar , Shegaran' senin' ken'eyip keter .
33007012	Sol waqıtta ha'mme jerden xalıqlar keler . Assiriyadan Mısırg'a deyin , Mısırdan Evfrat da'ryasına deyin sozılg'an jerlerden , Uzaq ten'iz boylarınan ha'm alıs tawlar janbawırlarınan , Ag'ıp keler ko'p xalıqlar .
33007013	Biraq ishinde jasap atırg'anlardın' qılmıslarınan , Du'nya ju'zi qan'ırap bosap qalar . Mixanın' duwası ha'm Jaratqan İyege alg'ıs aytıwı
33007014	Oh , Jaratqan İye , xalqın'nın' shopanı bol , A'tirapları o'nimdarlı jerler , Biraq tog'ay ishinde jalg'ız jasaytug'ın su'riwin'di , O'z hasan' menen basqara go'r . Uzaq o'tmishte bolg'anınday , Bashan ha'm Gilad jaylawlarında otlata go'r .
33007015	Bizlerdi Mısırdan alıp shıqqan ku'nlerin'dey , Ka'ramatların'dı ko'rset xalqın' ushın .
33007016	Ka'ramatların'dı ko'rgen milletler , Ku'sh-qu'diretlerine say shermende bolar . Qorqınıshtan qolları menen awızların basıp , Qulaqları olardın' geren' bolıp qalar .
33007017	Jılan ha'm jer bawırlawshılar sıyaqlı topıraq jalaydı olar , Qorqqanınan titirep qorg'anlarınan shıg'ar . Oh , Qudayımız Jaratqan İye , olar hu'reyi ushıp , Qaltırap Senin' aldın'a keler .
33007018	Oh , Quday , Sag'an uqsası bar ma eken ? O'z xalqın'nın' qalg'anlarının'Jınayatların ha'm ko'terilislerin keshiretug'ın basqa Quday joqdur . Ma'n'gige g'a'zeplenbessen' xalqın'a , Sebebi sadıq miyrimin'di ko'rsetiwdi maqul ko'resen' .
33007019	Sen bizlerge ja'ne miyrim-sha'pa'a't qılarsan' , Ezip taslarsan' ayıplarımızdı ayag'ın' astında , Pu'tkil gu'nalarımızdı ten'iz tu'bine ılaqtırasan' .
33007020	O'tmishte ata-babalarımızg'a , İbrayımg'a ha'm Yaqıpqa ant iship , wa'de bergensen' , Olardın' urpag'ına bergen haqıyqat so'zin'de sadıq bolasan' .
34001001	Bul Nineviya qalası haqqında payg'ambarshılıq so'zi . Elqoshlı Naxumg'a berilgen ayan mınaday : Jaratqan İyenin' Nineviyag'a qarsı g'a'zebi
34001002	Jaratqan İye — qızg'anshaq , o'sh alıwshı Qudaydur , Ol o'sh aladı ha'm g'a'zepke tolıdur . Qarsı shıqqanlardan o'sh alar , Dushpanlarına qarsı g'a'zeplenip ju'rer .
34001003	Jaratqan İye sabır-taqatlı , Biraq Ol ku'shli , qu'diretlidur . Ayıplının' ayıbın so'zsiz jazalaydı , Ju'rgen jolı boran boladı , Onın' ayaq astınan shan'day qoyıw bultlar ko'teriledi .
34001004	Ol bir buyrıq penen qurg'atar ten'izdi , Keptirip taslar pu'tkil da'ryalardı . Quwrap qalar Bashannın' ha'm Karmel tawının' jasıl sho'pleri , Solıp qalar Lebanonnın' gu'lleri .
34001005	Jaratqan İyenin' aldında titirer tawlar , Da'rgayında to'beshikler erip keter . Ol ko'ringende , jer silkiner , Pu'tkil jer ju'zi ha'm ondag'ı barlıq qaltırap keter .
34001006	Kim qarsı tura alar Onın' qa'ha'rine ? Kim shıday alar Onın' otlı g'a'zebine ? G'a'zebi ottay lawlap jayılar , Jartaslar shıl-pa'rshe bolıp keter .
34001007	Jaratqan İye jaqsıdur , Qıynalg'an waqıtta qorg'andur , Qorg'aydı Ol O'zinen pana tapqanlardı .
34001008	Biraq ku'shli suw tasqını menen joq eter Nineviyanı , Dushpanlarının' izine tu'sip , qaran'g'ılıqqa aydaydı .
34001009	Jaratqan İyege qarsı hesh qanday joba du'zbe ! O'ytkeni Ol seni joq qıladı . Ekinshi ma'rte Og'an qarsı tura almaysan' .
34001010	Bekkem shırmalg'an tikendey , ma's bolıp batırday bolsan'ız da , Qurg'aq sabanday jandırılıp joq bolasızlar .
34001011	Ha'y , Nineviya , Jaratqan İyege qarsı joba du'zetug'ın , Jawız ma'sla'ha't beretug'ın sennen shıqtı .
34001012	Jaratqan İye Yahuda xalqına bılay deydi : « Assiriyallılar ku'shli ha'm sansız bolg'anı menen de , Olar qırılıp , joq bolıp ketedi . Ha'y xalqım , senin' basın'dı azapqa salg'an edim , Endi bunnan bulay azapqa duwshar etpeymen ,
34001013	Moyıntırıg'ın'dı sındırıp , Assiriyanın' qolınan azat qılaman » .
34001014	Assiriya haqqında Jaratqan İye bılay dep ja'riyaladı : « Atın'ızdı dawam etiwshi zu'radın'ız bolmasın , Joq qılaman qudayların'nın' u'yindegi but mu'sinlerdi , Jag'ımsız xalıq bolg'anın' ushın , tayarlayman qa'birin'di » .
34001015	Mine , xosh xabar alıp keliwshi , Tınıshlıq xabarı menen tawlardan asıp keler . Ha'y , Yahuda xalqı , belgile bayramların'dı , Orınla Qudayg'a bergen wa'delerin'di . Endi dushpanların' bastırıp kelmes elin'e , O'ytkeni tolıg'ı menen joq etildi olar .
34002001	Nineviyanın' qulawı1 Basqınshılar bastırıp kiyatır , ha'y Nineviya , qorg'anın'dı bekkemle , Jollardı qadag'ala , belin'di bekkem buwıp , bar ku'shin'di jıyna .
34002002	Dushpanları İzraildı tas-talqan etip , Ju'zimbag'ların wayran etken edi . Biraq Yaqıptın' aldıng'ı ullılıg'ın qayta tiklegendey etip , Jaratqan İye İzraildın' ullılıg'ın da qayta tikleydi .
34002003	Nineviya , dushpanın'nın' a'skerlerinin' qalqanı qıp-qızıldur , La'shkerlerinin' kiyimi qırmızı ren'dur , Sawash arbaları sawash ku'ni jalınday jaltıldaydı , Nayzaları hawada shayqalıp turadı .
34002004	Ko'sheler boylap jelip ushar sawash arbaları , Zuwıldaydı qala maydanlarında arman-berman , Janıp turg'an shom sıyaqlı ot shıg'arıp , jıldırım sıyaqlı jarqıraydı .
34002005	Sa'rka'rdası la'shkerbasıların jıynaydı , Alg'a basqanda , olar o'z jolında asıg'adı . Qalqanların o'zlerine pana qılıp , Qala diywalına japırıladı .
34002006	Da'rya bo'getleri ashıladı , Saray suw menen shayılıp , jer menen jeksen boladı .
34002007	Aldın ala ja'riyalang'anday su'rgin etiler Nineviya , Onın' shorıları kepterdey nala sheger , O'kinishten olar ko'kiregine urar .
34002008	Nineviya qalası suwı jıg'ıp ketken hawız yan'lı , Qashıp keter ishindegi xalıqlar , Artınan : « Toqtan'lar , toqtan'lar ! » dep baqırar , Biraq qayrılıp qaramas hesh kim artına .
34002009	Tonalg'an altın menen gu'misi , Tawısılmaydı Nineviyanın' qımbatbaha zatları , Ol tolıdur ha'r tu'rli g'a'ziynege .
34002010	Quladı , jer menen jeksen bolıp , wayran boldı Nineviya . Qorqınıshtan ju'rekleri suwlap ketti , Dizeleri qaltırap , titirep ketti deneleri , Solg'ın tartıp , bozardı ha'r birinin' ju'zi .
34002011	Ne bolıp qaldı arıslan inine uqsag'an Nineviyag'a ? Arıslan o'z balaların baqqan sol jerge . Arıslan ha'm ana arıslan ju'rgen waqıtta , Qa'wip-qa'tersiz edi olardın' balaları .
34002012	Arıslan jeterlishe an' awlag'an edi balaları ushın , Ana arıslan ushın oljaların bawızlag'an edi . Awlag'an awları menen o'z inin , Oljalar menen toltırg'an edi o'z uyasın .
34002013	A'lemnin' İyesi Jaratqan İye bılay deydi : « Sag'an qarsıman , ha'y , Nineviya ! Sawash arbaların'dı jandırıp jiberemen . Jas arıslanların' qılıshtan o'ledi . Endigiden bılay , sen tonawshılıq qıla almaysan' . Xabarshıların'nın' dawısı artıq esitilmeydi » .
34003001	Ha'siret shegesen' , ha'y , qolları qan qala ! Jalg'ang'a ha'm talan-taraj etilgen zatlarg'a tolg'an qala . Ol jerdegi tonawshılıq hesh qashan tawısılmas .
34003002	Esitiler qamshının' tarsıldısı ha'm do'n'geleklerdin' du'sirlisi , Shawıp baratırg'an at tuyaqlarının' dawısı , Sawash arbalarının' tasır-tusırlısı .
34003003	Hu'jimge kirdi atlı a'skerler , Qılıshlar jalt-jult eter , nayzalar jıltırar , U'yilip ketti o'li deneler , Sansız bolıp ketti o'likler , Bularg'a su'rnigip atır adamlar .
34003004	Bulardın' barlıg'ı , Nineviya , o'zin'nin' sheksiz buzıqlıqların' sebepli basın'a tu'sedi . Suyıq ayaqlıq penen adamlardı o'zine tartqan sıyqırshı hayal sıyaqlı , Buzıqlıg'ın' menen xalıqlardı o'zin'e tutqın qılıp , Sıyqırshılıg'ın' menen o'zin'e qul etken edin' .
34003005	A'lemnin' Jaratqan İyesi bılay deydi : « Sag'an qarsıman , ha'y Nineviya ! Men senin' ko'ylegin'nin' etegin joqarı ko'terip , Milletlerge jalan'ash denen'di ko'rsetip , Patshalıqlardın' aldında shermende qılaman .
34003006	U'stin'e taslandı taslap , seni xorlayman , Adamlarg'a tamasha bolasan' sen .
34003007	Seni kim ko'rse de artqa sheginip , bılay deydi : „ Wayran boldı Nineviya , Ol ushın kimnin' janı ashıydı eken ? “ Seni jubatatug'ın hesh kim joq » .
34003008	Mısırdın' bas qalası Tebesten senin' qay jerin' artıq edi ? Da'rya boyında jaylasqan edi sol qala da , Suw menen qorshalıp , qorg'anı Nil da'ryası edi , Suwlar onın' qorg'an diywalları bolg'an edi .
34003009	Kush ha'm Mısır onın' sheksiz ku'shinin' bulag'ı edi , Put ha'm Libiya da onın' awqamlasları edi .
34003010	Solay bolsa da , Tebes xalqı su'rgin etilip , tutqıng'a alıp ketildi , Ha'r bir ko'shenin' basında tasqa urıp o'ltirildi na'resteleri . Aqsu'yek bekleri ushın shek taslandı , Shınjır menen kisenlendi barlıq ullı adamları .
34003011	Ha'y , Nineviya , sen de ma's bolıp , tentireklep ju'resen' , Sen de dushpanların'nan jasırınatug'ın jer izleysen' .
34003012	Senin' barlıq qorg'anların' , A'njir ag'ashının' birinshi pisken miywesine megzer . Ag'ashtı silkitkende , a'njirler jeytug'ınnın' awzına tu'ser .
34003013	A'skerlerin'e qara ! Hayal adamnan parqı joq olardın' , Da'rwazaların' dushpanlar ushın ken' ashılar . Ot jag'ıp joq qıldı da'rwazaların'nın' ta'mbilerin .
34003014	Qamalg'a tu'setug'ın waqtın' ushın suwın'dı toltır , Bekkemle qorg'anların'dı ! Gerbish tayarlaw ushın ılaydı iyle , Quyatug'ın qa'liplerin'di tayarla .
34003015	Ba'ri bir ot jalmap seni jutıp jiberedi , Qılısh seni qırıp taslaydı . Jas shegirtkeler eginlerdi jep joq qılg'anday , Dushpanların' seni joq qıladı . Sizler shegirtkelerdey ko'beye berin'ler !
34003016	Aspandag'ı juldızlardan da ko'p sawdagerlerin' , Olar jas shegirtkeler yan'lı elin'di talan-taraj eter , Keyin qanat qag'ıp ushıp keter .
34003017	Senin' hu'kimdar ha'm xızmetkerlerin' , Suwıq ku'nde diywallarg'a qonatug'ın , Al quyash shıqqanda ushıp ketip , g'ayıp bolatug'ın shegirtkelerge uqsaydı .
34003018	Ha'y , Assiriya patshası , el basqarıwshıların' o'ldi , Aqsu'yeklerin' bolsa , ma'n'gi uyqıg'a ketti , Tarap ketti xalqın' tawlarg'a . Olardı jıynaytug'ın hesh kim qalmadı .
34003019	Jaraqatın'nın' dawası joq , jaraların' o'limge alıp barar . Senin' awhalın'dı esitken barlıq adamlar , Shadlanıp qolların shappatlar . O'ytkeni senin' sheksiz jawızlıg'ın'nan azap shekpegen adam bar ma edi ? Hesh kim qashıp qutıla almag'an edi .
35001001	Bul payg'ambarshılıq so'z — Xabaqquq payg'ambarg'a ayan arqalı berilgen xabar . Xabaqquqtın' Jaratqan İyege nala shegiwi
35001002	O , Jaratqan İye , qashang'a deyin Seni ja'rdemge shaqıraman , Mag'an qulaq salasan' ba , o'zi ? « Zorlıq-zombılıq ! » dep jalbarınıp atırman , Biraq bizlerdi qutqarmay atırsan' Sen !
35001003	Ne ushın jawızlıqtı ko'zim menen ko'riwime jol qoydın' ? Sonday nahaqlıqqa qalay qarap turıpsan' ? Qayaqqa qarasam da talan-tarajlıq ha'm zorlıq-zombılıq . Ha'mme jerde daw ha'm ja'njeller tolıp ketti .
35001004	Sonlıqtan nızam o'z ku'shin joytıp , a'dillik ayaq astı boldı , Jawızlar a'dil adamlardan u'stin keldi , Solay etip , a'dillik burmalandı . Jaratqan İyenin' juwabı
35001005	Keyin Jaratqan İye bılay dedi : « Dıqqat penen qaran'lar basqa xalıqlarg'a , Tan' qalasızlar ko'rgenlerin'izge . Sizlerdin' da'wirin'izde sonday isler qılaman , Esitken waqtın'ızda , isene almaysızlar .
35001006	Mine , Men babilonlılardı ku'shli qılaman , Bul xalıq jawız ha'm tınımsız . Olar du'nyanın' to'rt ta'repine ju'ris qıladı , Basqa xalıqlarg'a tiyisli jerlerdi basıp aladı .
35001007	Olar qorqınıshlı ha'm qa'wiplidur , O'zine xan , o'zine biy bolg'an menmen xalıqdur .
35001008	Olardın' atları qaplannan tez , Tu'nde ju'retug'ın ash qasqırlardan da qa'wiplidur . Atlı a'skerleri jerdi shan'g'ıtıp , uzaqtan keler , Oljasına taslanatug'ın bu'rkit yan'lı ushıp keler .
35001009	Olardın' ha'mmesi kiyatır tonaw ushın , Ordaları sho'l quyınınday alg'a talpınıp , Olar qum jıynag'anday tutqınlardı jıynap keler .
35001010	Patshalardı mazaqlap , basshılardı masqara qıladı , Qorg'anlı , bekkem qalalardın' u'stinen ku'ledi , Sol qalalardın' diywallarına qıya etip , topıraq u'yip , Keyin olardı qolg'a aladı .
35001011	Sonnan keyin , olar samal sıyaqlı tez o'tip ketedi , Bul gu'nakar adamlar o'z ku'shin quday , dep esaplaydı » . Xabaqquqtın' Jaratqan İyege ja'ne nala shegiwi
35001012	O , Jaratqan İye , Muxaddes Qudayım , Ha'mme waqıtta bar bolg'an Sen emessen' be ? Solay eken , bizler joq bolıp ketpeymiz . O , Jaratqan İye , bizlerdi jazalaw ushın , babilonlılardı tan'ladın' , O , menin' su'yengen Tawım , jazalaw huqıqın solarg'a berdin' .
35001013	Jawızlıqtı ko'rgisi kelmeytug'ın sonday pa'kdur Senin' ko'zlerin' , Xosh ko'rmeysen' Sen nahaqlıqtı . Ne ushın endi usı jawız adamlarg'a shıdap atırsan' ? Jawızlar o'zlerinen go're a'dillerdi jutıp atırg'anda , qalayınsha u'nsiz turıpsan' ?
35001014	Sen adamzattı ten'izdegi balıqlarday , Basshısı joq shıbın-shirkeylerdey qıldın' .
35001015	Babilonlılar olardın' barlıg'ın o'z qarmag'ına tu'sirer , Tor taslap balıq awlag'anday etip , olardı awlar . Awları menen tutıp alıp , jıynap alar , Sonda olar quwanıp , shadlanar .
35001016	Awları arqalı olar ko'p olja aladı , Jaqsı awqatlar menen awqatlanadı , Sol sebepli , awları ushın qurbanlıqlar shaladı . Awlarına arnap , tu'tetki tu'tetedi .
35001017	Qashang'a deyin , olar awları menen ellerdi awlap , Xalıqlardı ayawsız o'ltiriwdi dawam etedi ?
35002001	Men gu'zetshi minarasına shıg'ıp , Minaranın' u'stinde qarap turaman , Jaratqan İyenin' juwabın ku'temen . Menin' nalalarıma qanday juwap beretug'ının ko'remen . Jaratqan İyenin' Xabaqquqqa bergen juwabı
35002002	Sonda mag'an bılay dep juwap berdi Jaratqan İye : « Taslarg'a anıq qılıp jaz sag'an ayan qılg'anlarımdı , Ha'r bir adam bir qarag'annan oqıy alatug'ın bolsın .
35002003	Bul ayan belgilengen waqıtta a'melge asadı , Sol waqıt tez arada keledi , bul ayan jalg'an emes . Eger de keshikkendey bolıp ko'rinse , sabır et , Ol a'lbette keshikpey orınlanadı .
35002004	Qara , menmen adam tuwrı joldan ju'rmegeni ushın o'ledi , Al a'dil adam Qudayg'a degen isenimi menen jasaydı .
35002005	Baylıq aldamshıdur , Menmen adam tınım tappaydı , Ol o'liler ma'kanına uqsap , O'lim sıyaqlı hesh qashan toymaydı . Sonın' ushın , ellerdi basıp alıp , xalıqlardı tutqın qıladı .
35002006	Tutqıng'a tu'sken xalıqlar onın' u'stinen ku'lip , mazaqlap bılay deydi : „ Ha'y , o'zine tiyisli bolmag'andı talap , bir u'yin qılg'an , Ha'siret shegesen' , basqalardın' zatların tonap , qarızın'dı arttırg'an , Bul jag'day qashang'a deyin dawam eter edi ? “
35002007	Qarızın'dı qaytarıwdı talap qılatug'ınlar tosattan payda boladı , Olar kelip , seni qorqınısh ishinde qaldıradı , Sonda sen olar ushın olja bolıp qalasan' .
35002008	Sen ko'p xalıqlardı tonap , qan to'ktin' . Ellerge , qalalarg'a ha'm ondag'ı xalıqlarg'a zorlıq-zombılıq qıldın' , Sonın' ushın , olardan aman qalg'anları seni talaydı .
35002009	U'yin jawızlıq penen baylıqqa toltırg'an , Apattan qashıw ushın , u'yin biyikke qurg'an , ha'siret shegesen' !
35002010	Sen o'z hiylen' menen , O'z urpag'ın'a shermendelik alıp keldin' , Ko'p xalıqlardı qıyratqanın' ushın , Apat alıp keldin' o'z basın'a .
35002011	Ha'tteki , u'yin'nin' diywal tasları seni ba'la'a'taydı , O're ag'ashları da olarg'a qosılıp jan'g'ıradı .
35002012	Ha'y , qan to'gip qala qurg'an , ha'siret shegesen' , Ha'y , zorlıq-zombılıq penen qorg'an salg'an , ha'siret shegesen' !
35002013	Xalıqlardın' barlıq etken en'beklerinin' janıp ketiwi , Milletlerdin' sonshelli islegen miynetlerinin' bosqa shıg'ıwı , A'lemnin' Jaratqan İyesinin' isi emes pe ?
35002014	O'ytkeni suwlar ten'izdi qanday etip toltırıp turg'an bolsa , Jer ju'zi Jaratqan İyenin' ullılıg'ının' bilimi menen toladı .
35002015	Ha'siret shegesen' ! Ha'y , jalan'ash denelerin tamasha qılıw ushın , Qon'sı xalıqlarg'a ma's bolg'anınsha o'zin'nin' g'a'zep sharabın'nan ishtirgen .
35002016	Sen abıray ornına shermendelikke bo'lenesen' , Endi gezek sag'an keldi , sen ish ha'm ko'rinsin su'nnetsiz jalan'ash denen' . Jaratqan İye sag'an ishtirer on' qolındag'ı jazag'a tolı kesesin , So'ytip abırayın'dı to'gip , shermende qılar .
35002017	Lebanon tog'aylarında qılg'an zorlıq-zombılıg'ın' o'z basın'a tu'sedi , Jabayı haywanlardı qırıp tasladın' , Endi sol islegen jawızlıg'ın' o'zin'di qorqıwg'a saladı . Adamzattın' qanın to'ktin' , Ellerge , qalalarg'a ha'm ondag'ı xalıqlarg'a zorlıq-zombılıq qıldın' .
35002018	Adamzattın' qoldan soqqan oyma ha'm quyma butları nege jaraydı ? Olardın' ne paydası bar jalg'annan basqa ? Adam o'zi soqqan butına isener , Biraq soqqan butı tilsiz bir u'nsiz zatdur .
35002019	Ag'ash butqa „ Oyan ! “ dep aytqan , Tilsiz tasqa „ Tur ! “ dep jalbarıng'an , ha'siret shegesen' ! But sag'an tuwrı joldı ko'rsete alar ma edi ? Olar altın ha'm gu'mis penen qaplang'andur , Biraq onın' ishinde o'mir joq .
35002020	Al Jaratqan İye — O'z muxaddes İbadatxanasında , U'nsiz tursın pu'tkil du'nya Onın' aldında » .
35003001	Xabaqquqtın' duwası1 Payg'ambar Xabaqquqtın' duwası , bul jır menen aytıladı .
35003002	O , Jaratqan İye , dan'qın'dı esittim , Senin' islegen islerin'e tan' qaldım , Bizin' zamanımızda da sonday islerdi ja'ne isle , o , Jaratqan İye , Endi ha'mmege ma'lim bolsın neler isley alatug'ının' . Miyrim-sha'pa'a'tin'di umıtpa g'a'zeplengenin'de !
35003003	Quday ja'rdemge keledi Temannan , Muxaddes Quday keler Paran tawınan . Selah Onın' ullılıg'ı qaplaydı aspandı , Og'an arnalg'an alg'ıs-maqtawlar du'nyanı toltıradı .
35003004	Onın' nurı jıldırımday jarqırar , Nur shashılar Onın' qollarınan , Ku'sh-qu'direti qollarında jasırıng'andur .
35003005	Ol O'zinin' aldınan kesellikler jiberer , O'ltiretug'ın obag'a izinen ju'riwdi buyırar .
35003006	Ol turg'anda jer silkinedi , Na'zer taslag'anda , xalıqlar titireydi . A'yyemnen kiyatırg'an tawlar qulap tu'sip , Burınnan bar bolg'an to'beshikler sho'gip , Og'an bas iyedi , Ma'n'gidur Qudaydın' jolları .
35003007	Kushan adamlarının' o'z shatırlarında qorqqanın , Midiya jerinde jasaytug'ın adamlardın' titiregenin ko'remen .
35003008	O , Jaratqan İye , saylarg'a ashıwlandın' ba ? G'a'zeplendin' be da'ryalarg'a ? Yamasa o'shin' bar ma edi ten'izde ? Xalqın' ushın mindin' be jen'ilmes atların'a ha'm sawash arbaların'a ?
35003009	Sen atıw ushın oq jayın'dı alasan' , Oqların'dı atıwg'a tayarlaysan' . Selah Jer ju'zin da'ryalar menen qaq bo'lip taslaysan' .
35003010	Tiltirep keter tawlar Seni ko'rgende , Seller tasıp , barlıq na'rseni juwıp keter , Ten'iz tu'pleri shırqırap , tolqınları ko'teriler .
35003011	Senin' oqların'nın' ushqan nurınan , Jıltırag'an nayzan'nın' jıltırawınan , O'z ornında qatıp qalar quyash penen ay .
35003012	Sen basıp o'tersen' jer ju'zin g'a'zep penen , Xalıqlardı qa'ha'rin' menen basıp ezersen' .
35003013	O'zin' tan'lag'an xalıqtı ha'm tayınlag'an patshanı qutqarıw ushın kelesen' , Jawız eldin' basshısın tas-talqan etesen' , Tolıq joq qılasan' jawız patshalıqtın' ku'shlerin . Selah
35003014	Dushpan a'skerleri bizlerdi dag'ıtıw ushın quyınday bolıp keler , Buqqı taslap , ha'lsiz adamlardı talan-taraj eter , So'ytip , olar shadlanıp quwanar . Al Sen olardın' basshısın o'z nayzası menen o'ltiresen' .
35003015	Atların' menen ten'izdi basıp , Ullı suwlardı u'yir etip , aylandırasan' .
35003016	Bulardı esitkenimde , la'rzege keldi denem , Qaltırap ketti menin' erinlerim , Erip ketkendey boldı su'yeklerim , Da'rmansızlıqtan dizelerim titiredi . Biraq bizlerge hu'jim qılg'anlardın' apatshılıq ku'nin , Ku'temen men sabırlılıq penen .
35003017	Ha'tteki , a'njir ag'ashı miywelemey qalsa , Ju'zim ag'ashları ju'zim bermese , O'nim bermese de za'ytu'n ag'ashları , Atızlarda zu'ra'a't bolmay qalsa da , Qoy qoralar bosap qalsa da , Padada mallar qalmasa da ,
35003018	Men ba'ri bir Jaratqan İyenin' sayasında shadlanaman , Qutqarıwshım Qudayıma quwanaman .
35003019	İyem , Jaratqan İye ku'shimdur menin' , Ol ayaqlarımdı kiyiktin' ayag'ınday shaqqan qılar . Tawlardın' u'stinen meni ju'rgizer . Sazshılar basshısına : Tarlı saz a'sbaplar menen aytıladı .
37001001	Jaratqan İyenin' İbadatxananı qaytadan qurıwdı buyırıwı1 Patsha Dariydin' patshalıg'ının' ekinshi jılının' altınshı ayının' birinshi ku'ninde Jaratqan İyeden Yahuda ha'kimi Shealtieldin' ulı Zerubbabelge ha'm bas ruwxaniy Yosadaq ulı Eshuag'a payg'ambar Xaggay arqalı mınaday so'z tu'sti :
37001002	« A'lemnin' Jaratqan İyesi bılay deydi : „ Bul xalıq Jaratqan İyenin' İbadatxanasın qaytadan quratug'ın waqıt ele kelmedi , dep aytıp atır “ » .
37001003	Sonnan keyin , Jaratqan İyeden payg'ambar Xaggay arqalı ja'ne mınaday so'z tu'sti :
37001004	« Bul İbadatxana wayran bolıp qulap atırg'an waqıtta , sizlerge ag'ashlar menen qaplang'an sulıw u'ylerde jasaytug'ın waqıt pa ? »
37001005	Mine , endi A'lemnin' Jaratqan İyesi bılay deydi : « O'zlerin'izdin' tutqan jolların'ız haqqında jaqsılap oylanıp , tu'sinip alın'lar !
37001006	Ko'p ektin'ler , biraq az orıp aldın'lar . Sizler awqat ha'm sharap iship-jesen'iz de , toymadın'lar . Kiyim-kenshek kiysen'iz de , denen'iz jılımadı . İs haqın'ızdı alg'anın'ız benen , tesik shıjlan qaltag'a salg'anday boladı » .
37001007	A'lemnin' Jaratqan İyesi bılay dep aytıp atır : « O'zlerin'izdin' tutqan jolların'ız haqqında jaqsılap oylanıp , tu'sinip alın'lar !
37001008	Tawlarg'a shıg'ıp , ag'ash alıp kelin'ler ha'm İbadatxananı qayta qurın'lar . Usılay etip , Menin' kewlim tolıp , atım ullılansın ! Bunı Jaratqan İye bolg'an Men aytaman .
37001009	Mol zu'ra'a't alıwg'a u'mit etken edin'ler , biraq az jıynadın'lar . Awa , u'ylerin'izge ne alıp kelsen'iz de , olardı ko'kke suwırdım . Ne ushın ? — dep Jaratqan İye bolg'an Men sorayman . Awa , Menin' İbadatxanam wayran bolıp jatırg'an waqıtta , sizler o'z u'ylerin'izdi salıwg'a juwırg'anın'ız ushın solay isledim .
37001010	Sonın' ushın da , aspan jawılıp , shıq tu'spedi ha'm jer o'z zu'ra'a'tin bermedi .
37001011	Eldegi tawlarg'a ha'm atızlarg'a qurg'aqshılıq jiberdim . Bunın' kesiri taza sharapqa , za'ytu'n mayına , jerdin' jetistiretug'ın barlıq o'nimlerine , adamlarg'a ha'm haywanlarg'a tiyip , islegen miynetlerin'iz bosqa ketti » . Xalıqtın' buyrıqqa qulaq asıwı
37001012	Sonda Shealtiel ulı Zerubbabel , bas ruwxaniy Yosadaq ulı Eshua ha'm qalg'an xalıqtın' barlıg'ı Qudayı bolg'an Jaratqan İye jibergen payg'ambar Xaggaydın' so'zlerine qulaq salıp , Jaratqan İyege boysındı .
37001013	Keyin Jaratqan İyenin' xabarshısı Xaggay Onın' : « Men sizler menen birgemen » , — degen so'zlerin xalıqqa jetkerdi .
37001014	Solay etip , Jaratqan İye Yahuda ha'kimi Shealtiel ulı Zerubbabeldi , bas ruwxaniy Yosadaq ulı Eshuanı ha'm qalg'an xalıqtın' barlıg'ın ruwxlandırıp , usı iske jigerlendirdi . Sonda olar kelip , Qudayı bolg'an A'lemnin' Jaratqan İyesinin' İbadatxanasının' qayta qurıw jumısın baslap jiberdi .
37001015	Bul patsha Dariydin' patshalıg'ının' ekinshi jılının' altınshı ayının' jigirma to'rtinshi ku'ni edi .
37002001	Taza İbadatxananın' saltanatı1 Sol jıldın' jetinshi ayının' , jigirma birinshi ku'ni Jaratqan İyeden payg'ambar Xaggayg'a mınaday so'z tu'sti :
37002002	— Yahuda ha'kimi Shealtiel ulı Zerubbabelge , bas ruwxaniy Yosadaq ulı Eshuag'a ha'm qalg'an xalıqqa bılay dep ayt :
37002003	« Sizlerdin' aran'ızda usı İbadatxananın' burıng'ı saltanatın ko'rgen adam bar ma ? Ha'zirgi ko'rinisi qanday ? Burıng'ıg'a salıstırg'anda , ha'zir hesh na'rse emestey bolıp ko'rinip turg'an joq pa ?
37002004	Endi sen , ha'y , Zerubbabel , jigerlen ! — deymen Men , Jaratqan İye . Ha'y , bas ruwxaniy Yosadaq ulı Eshua , jigerlen ! Ha'y , eldegi pu'tkil xalıq , jigerlenin' ! — deymen Men , Jaratqan İye . Jumısqa kirisin'ler ! Sebebi Men sizler menen birgemen ! — dep Jaratqan İyen'iz bolg'an Men aytıp atırman .
37002005	Mısır jerinen shıqqanın'ızda , sizler menen du'zgen kelisimim boyınsha , Menin' Ruwxım sizlerdin' aran'ızda boladı . Qorqpan'lar ! »
37002006	A'lemnin' Jaratqan İyesi bılay deydi : « Tez arada aspan ha'm jerdi , ten'iz ha'm qurg'aqlıqtı ja'ne silkindiremen .
37002007	Barlıq xalıqlardı titiretemen ha'm olar bahalı buyımların usı jerge alıp keledi , — dep Jaratqan İye bolg'an Men aytaman . Men usı İbadatxananı saltanatqa bo'leymen .
37002008	Gu'mis te , altın da Meniki , — dep A'lemnin' Jaratqan İyesi bolg'an Men aytaman .
37002009	Keleshekte bul İbadatxananın' saltanatı aldıng'ısınan da ullı boladı . Sol jerge tınıshlıq beremen . Bunı A'lemnin' Jaratqan İyesi bolg'an Men aytaman » . Jaratqan İye bereket alıp keledi
37002010	Dariydin' patshalıg'ının' ekinshi jılında , tog'ızınshı aydın' , jigirma to'rtinshi ku'ni Jaratqan İyeden payg'ambar Xaggayg'a mınaday so'z tu'sti :
37002011	« A'lemnin' Jaratqan İyesi bılay deydi : „ Ruwxaniylerge Nızamg'a baylanıslı mına sorawdı ber :
37002012	Eger aran'ızdag'ı birin'iz qurbanlıqtan alıng'an muxaddes go'shti kiyiminin' etegi menen alıp baratırg'an bolsa , onın' etegi nang'a , sorpag'a , sharapqa , za'ytu'n mayına yamasa basqa bir awqatqa tiyip ketse , sol awqat muxaddes bola ma ? “ » Xaggay usı sorawdı bergende , ruwxaniyler : « Yaq » , — dep juwap berdi .
37002013	Xaggay so'zin dawam etip , bılay dedi : « O'lige bir jerin tiygizip , haram sanalg'an bir adam usı awqatlardın' birewine bir jerin tiygizip alsa , sol awqat haram sanala ma ? » Ruwxaniyler : « Awa , haram sanaladı » — dep juwap berdi .
37002014	Sonda Xaggay bılay dedi : « Jaratqan İye : „ Bul xalıq , usı millet Menin' ko'z aldımda da sonday . Olardın' ha'r bir islegen isleri , qurbanlıq orında usıng'an ha'r bir qurbanlıqları da haram “ , — deydi .
37002015	Endi bu'gingi ku'nnen baslap neler bolg'anın oylanıp ko'rin' . Jaratqan İyenin' İbadatxanasının' tasın o'rip baslamasın'ızdan aldın neler bolg'anı haqqında jaqsılap oylanıp ko'rin' .
37002016	Qırmang'a jigirma o'lshem da'n alaman dep barg'anın'ızda , onnan tek g'ana on o'lshem da'n shıg'atug'ın edi . Sharap sıg'atug'ın iskenjeden eliw gu'ze sharap alaman dep barg'anın'ızda bolsa , onnan tek g'ana jigirma gu'ze sharap shıg'atug'ın edi .
37002017	O'ytkeni Men sizlerdin' qol miynetin'izdi quwrap qalıw , keselleniw ha'm burshaq penen jazaladım . Sonda da , Mag'an qaytıp keliwden bas tarttın'lar , — deymen Men , Jaratqan İye .
37002018	Bu'gin , tog'ızınshı aydın' jigirma to'rtinshi ku'ninen baslap , Jaratqan İyenin' İbadatxanasının' tırnag'ın qaytadan salıp baslag'an ku'nnen baslap neler bolıp atırg'anına dıqqat salıp , oylanıp ko'rin'ler .
37002019	G'a'llexanada bir tuqım qalıp pa edi ? Ju'zim , a'njir , anar ha'm za'ytu'n ag'ashı bu'ginge deyin miywesin berip pe edi ? Biraq bu'ginnen baslap , Men sizlerdi jarılqayman » . Jaratqan İyenin' Zerubbabelge bergen wa'desi
37002020	Sol aydın' jigirma to'rtinshi ku'ni Jaratqan İyeden Xaggayg'a ekinshi ma'rte mınaday so'z tu'sti :
37002021	« Yahuda ha'kimi Zerubbabelge bılay dep ayt : „ Men aspan menen jerdi silkindiremen .
37002022	Patshalıqlardı qulataman , jat xalıqlardın' ku'shin joq qılaman . Sawash arbaların olardın' u'stinde otırg'anlar menen qosıp , awdarıp taslayman . Atlar ha'm shabandozları jıg'ıladı , olardın' ha'mmesi bir-birinin' qılıshınan o'ledi “ » .
37002023	« Sol ku'ni seni , — deymen A'lemnin' Jaratqan İyesi bolg'an Men , — O'z qolıma alaman , ha'y , Shealtiel ulı qulım Zerubbabel , — dep Jaratqan İye bolg'an Men aytaman . Seni O'zimnin' mo'r ju'zigim sıyaqlı qılaman , sebebi Men seni tan'ladım , — deymen Men , A'lemnin' Jaratqan İyesi » .
39001001	Payg'ambarshılıq so'zi . Jaratqan İye Malaxiya arqalı İzrail xalqına mına so'zlerdi xabarladı : Jaratqan İyenin' İzrailg'a bolg'an su'yispenshiligi
39001002	Jaratqan İye : « Men sizlerdi su'yip kelemen » , — deydi . Al sizler bolsan'ız : « Bizlerge bolg'an su'yispenshiligin'di qalayınsha ko'rsetken edin' ? » — dep soraysız . Jaratqan İye : « Esaw Yaqıptın' ag'ası emes pe edi ? Sonday bolsa da , Men Yaqıptı su'ydim ,
39001003	al Esawdı bolsa , jek ko'rdim . Esawdın' tawlı u'lkelerin wayran qılıp , elin sho'ldin' sag'allarına tapsırdım » , — dep juwap beredi .
39001004	Eger Esawdın' urpag'ı edomlılar : « Bizler bu'lginshilikke ushıradıq , biraq wayran bolg'an jerlerimizdi qayta tiklep alamız » , — dep aytsa , A'lemnin' Jaratqan İyesi bılay dep juwap beredi : « Olar qayta qursa da , Men ja'ne wayran qılaman . Sonda olardın' u'lkesi Jawızlıq u'lkesi dep atalıp , al o'zleri Jaratqan İyenin' qa'ha'rine ma'n'gi ushırag'an xalıq boladı .
39001005	Bunı o'z ko'zlerin'iz benen ko'rip , sizler : „ Jaratqan İye İzrail shegaralarının' sırtında da dan'qqa iye ! “ — dep aytatug'ın bolasız » . Jaratqan İyenin' ruwxaniylerdi hu'kim qılıwı
39001006	« Ruwxaniyler ! Sizlerge A'lemnin' Jaratqan İyesi bolg'an Men aytaman . Ul a'kesine , qul xojayınına hu'rmet ko'rsetedi . Eger Men sizlerdin' a'ken'iz bolsam , sizlerdin' Mag'an ko'rsetken hu'rmetin'iz qayaqta ? Eger xojayının'ız bolsam , Mennen qorqqanın'ız qayaqta ? Ha'y , ruwxaniyler , sizler Menin' atımdı hu'rmetlemey qoydın'ız . Degen menen , sizler : „ Senin' atın'a qalayınsha hu'rmet ko'rsetpedik ? “ — dep soraysız » .
39001007	« Sizler qurbanlıq ornıma haram sadaqalar alıp kelesizler . Solay islesen'iz de , sizler : „ Bizler Senin' qurbanlıq ornın'dı qalay haramladıq ? “ — dep soraysızlar . Biraq sizler : „ Jaratqan İyenin' dasturxanın qa'dirlemesek te boladı “ , — dep aytasız .
39001008	Soqır maldı qurbanlıq qılıw nadurıs emes pe ? Mayıp yamasa awırıw haywandı qurbanlıq qılıw nadurıs emes pe ? Usınday bir haywandı o'z ha'kimin'izge aparıp ko'rin' ! Onın' sennen kewli tolar ma eken yamasa ol seni jaqsı qabıllay ma eken ? » — deydi A'lemnin' Jaratqan İyesi .
39001009	« Endi sizlerge O'z miyrim-sha'pa'a'timdi ko'rsetiwim ushın , Mag'an , Qudayg'a jalbarının' . Biraq sizler Mag'an sonday qurbanlıqlardı usınsan'ız , onda Men sizlerge miyrimimdi tu'sirip , qabıl eter me edim ? » — deydi A'lemnin' Jaratqan İyesi .
39001010	« Qa'ne endi , aran'ızdag'ı birin'iz biykarg'a qurbanlıq orında ot jag'ılmasın , dep İbadatxananın' esigin jawıp taslasa , jaqsı bolar edi ! Menin' kewlim sizlerden toq emes » , — deydi A'lemnin' Jaratqan İyesi . « Sizlerdin' sadaqaların'ızdı qabıl etpeymen .
39001011	O'ytkeni shıg'ıstan batısqa deyingi xalıqlardın' arasında Menin' atım ullı boladı ! Ha'mme jerde Menin' atıma arnap , tu'tetki tu'tetiledi , taza qurbanlıqlar beriledi . Sebebi xalıqlar arasında Menin' atım ullı boladı ! » — deydi A'lemnin' Jaratqan İyesi .
39001012	« Al sizler bolsan'ız : „ Jaratqan İyenin' dasturxanı qa'dirsiz , ondag'ı sadaqalar arzımas “ , — dep Menin' atıma til tiygizesiz .
39001013	Sonın' menen birge , sizler : „ Qanday awır ju'k ! “ — dep Mag'an murınların'ızdı girjiytesiz » , — deydi A'lemnin' Jaratqan İyesi . « Qurbanlıq ushın urlang'an , mayıp ha'm awırıw haywanlardı alıp kelgenin'izde , Men solardı sizlerdin' qolın'ızdan qabıl etiwim kerek pe ? » — deydi Jaratqan İye .
39001014	« O'z su'riwin'izden Mag'an , Jaratqan İyege bag'ıshlap usınıwg'a wa'de berip qoyg'an erkek haywannın' ornına kemshiligi bar haywandı qurbanlıq qılg'an o'tirikshige na'let bolsın ! Sebebi Men ullı Patshaman ha'm xalıqlar Menin' atımnan qorqadı » , — deydi A'lemnin' Jaratqan İyesi .
39002001	Ha'y ruwxaniyler , endi bul buyrıq sizlerge arnaladı .
39002002	A'lemnin' Jaratqan İyesi bılay deydi : « Eger Mag'an qulaq salmasan'ız ha'm atımdı hu'rmet etpesen'iz , sizlerge na'let jawdırıp , sizlerdin' pa'tiyaların'ızdı na'letke aylandıraman . A'lle qashan na'letledim , sebebi sizler Meni hu'rmetlewdi qa'lemedin'ler » .
39002003	« Men sizlerdin' a'wladların'ızdı jazalayman . Bayramların'ızda qurbanlıq qılg'an malların'ızdın' taslandıların ju'zlerin'izge ılaqtıraman . Sizlerdi usılar menen birge taslap jiberemen .
39002004	Lebiyliler menen du'zgen kelisimimnin' dawam etiwi ushın , usı buyrıqtı Menin' bergenimdi bilip alasızlar » , — deydi A'lemnin' İyesi , Jaratqan İye .
39002005	« Lebiyliler menen du'zgen kelisimim o'mir ha'm tınıshlıq beretug'ın kelisim edi . Mag'an hu'rmet ko'rsetsin dep , Men olarg'a usılardı bergen edim . Olar Mennen qorqıp , atımdı hu'rmet etetug'ın edi .
39002006	Olardın' awzında durıs ko'rsetpe bar edi ha'm tillerinde hesh qanday hiyle joq edi . Olar Menin' menen birge bolıp , tınıshlıq ha'm tuwrı jolda ju'retug'ın edi ha'm ko'p adamlardı gu'na jolınan qaytaratug'ın edi .
39002007	Ruwxaniydin' tilindegi so'zler bilimdi saqlaydı ha'm adamlar onın' awzınan durıs ko'rsetpe izleydi . O'ytkeni ol A'lemnin' Jaratqan İyesinin' xabarshısı .
39002008	Degen menen , sizler joldan azg'ırılıp kettin'iz ha'm o'z u'git-na'siyatların'ız benen ko'p adamlardı gu'nag'a jeteledin'iz . Menin' lebiyliler menen du'zgen kelisimimdi buzdın'ız , — deydi A'lemnin' Jaratqan İyesi .
39002009	Sizler Menin' jollarımdı izlemedin'ler , Nızamg'a baylanıslı ma'selelerde adamına qaray is tuttın'lar . Sol sebepten Men de barlıq xalıqtın' aldında sizlerdin' abırayın'ızdı tu'sirip , jerge urdım » . Yahuda xalqının' Qudayg'a qıyanet etiwi
39002010	Bizlerdin' ha'mmemizdin' A'kemiz bir emes pe ? Bizlerdi Quday jaratqan joq pa ? Onday bolsa , ne ushın ha'r birimiz o'z tuwısqanımızg'a qıyanet etip , Qudaydın' ata-babalarımız benen du'zgen kelisimin buzıp atırmız ?
39002011	Yahuda xalqı opasızlıq qıldı . Olar İzrailda ha'm Erusalimde jerkenishli isler isledi : Yahuda basqa qudaylarg'a tabınatug'ın qızlarg'a u'ylenip , Jaratqan İyenin' su'ygen muxaddes İbadatxanasın haramladı .
39002012	Bunı islegen adam kim bolıwına qaramastan , ol A'lemnin' Jaratqan İyesine qurbanlıqlar alıp kelse , Jaratqan İye onı Yaqıptın' shatırlarınan joq qılsın !
39002013	Sizler islep atırg'an ja'ne bir is bar : Jaratqan İyenin' qurbanlıq ornın ko'z jaslar menen toltırıp jibergensiz , dad salıp , ha'siret shegip atırsız . Sebebi Jaratqan İye sizlerdin' alıp kelgen qurbanlıqların'ızdı qabıl etpey atır , Ol bulardan ırazı emes .
39002014	« Ne ushın ? » — dep soraysızlar . Sebebi sizler jas waqtın'ızda u'ylengen hayalın'ızg'a qıyanet ettin'ler . Ol sizlerdin' o'mirlik joldasın'ız , nekeli hayalın'ız edi . Jaratqan İyenin' O'zi ekewin'izdin' aran'ızda gu'wa bolg'an edi .
39002015	Quday sizlerdi bir dene ha'm bir ruwx qılıp jaratpadı ma ? Ne ushın bir qıldı ? O'ytkeni Ol O'zine ayrıqsha bolg'an bir urpaq izlegen edi . Sonlıqtan o'zlerin'izge ıqtıyat bolın' , hesh birin'iz jaslıqta u'ylengen hayalın'ızg'a qıyanet etpen' .
39002016	İzraildın' Qudayı , Jaratqan İye : « Men nekenin' buzılıwın jek ko'remen . Hayalına usınday jawızlıq islegen adamnan jerkenemen . Usı so'zlerdi A'lemnin' Jaratqan İyesi bolg'an Men aytıp turman . Sonlıqtan abaylı bolın'lar ha'm qıyanet etpen'ler » , — dedi . Hu'kim ku'ni jaqın qaldı
39002017	Sizler so'zlerin'iz benen Jaratqan İyeni sharshatıp jiberdin'ler . Sizler : « Bizler Onı qalay sharshattıq ? » — dep soraysız . Al sizler Onı : « Jamanlıq qılg'an ha'r bir adam Jaratqan İyenin' aldında jaqsıdur , Onın' kewli olardan tolıdur » , — dep sharshattın'ız Ja'ne de : « Qa'ne , a'dillikti saqlaytug'ın Quday qayda o'zi ? » — dep soraysız .
39003001	« Mine , Men O'z xabarshımdı jiberip atırman . Ol Menin' aldımda jol tayarlaydı . Sizler ko'riwdi an'sap ju'rgen kelisimnin' xabarshısı kiyatır . Sizler izlep atırg'an İye tosattan O'z İbadatxanasına keledi » , — deydi A'lemnin' Jaratqan İyesi .
39003002	Biraq Ol kelgende , kim shıday aladı ? Ol payda bolg'anda , kim tura aladı ? Sebebi Ol taplap tazalaytug'ın ot sıyaqlı , kir juwıwshının' sabını sıyaqlı boladı .
39003003	Ol gu'misti eritip tazalap alatug'ın adam sıyaqlı hu'kim taxtına otırıp , lebiylilerdi pa'kleydi . Awa , altın ha'm gu'misti tazalag'anday etip , tazalaydı . Sonda olar Jaratqan İyege tuwrı jol menen qurbanlıqlar usınatug'ın boladı .
39003004	Keyin o'tken ku'nlerdegidey , burıng'ı jıllardag'ı sıyaqlı , Yahuda ha'm Erusalimde usınılg'an sadaqalar Jaratqan İyege maqul boladı .
39003005	A'lemnin' Jaratqan İyesi : « Sonda sizlerdi hu'kim qılıw ushın baraman . Mennen qorqpag'anlarg'a : juldız izertlewshilerge , buzıqlıq qılg'anlarg'a , jalg'an ant ishkenlerge , jumısshının' is haqısın bermegenlerge , jetim-jesirlerdi eziwshilerge ha'm kelgindilerdin' huqıqın sheklegenlerge qarsı shıg'ıp , olardı tezlik penen a'shkaralayman » , — deydi . Onnan birlerdi urlaw
39003006	« Men Jaratqan İyemen , Men hesh waqıtta o'zgermeymen . Sonın' ushın , sizler joq bolıp ketpedin'ler , ha'y , Yaqıp urpaqları !
39003007	Sizler ata-babaların'ızdın' da'wirinen baslap , Menin' qag'ıydalarımnan ju'z burıp , og'an a'mel qılmay kiyatırsız . Endi ta'wbe qılıp , Menin' aldıma kelin'ler . Sonda Men de sizlerge qaytıp baraman » , — deydi A'lemnin' Jaratqan İyesi . « Biraq sizler : „ Ne sebepten ta'wbe qılıwımız ? “ — dep soraysızlar .
39003008	Adamzat Qudaydan bir na'rse urlawı mu'mkin be ? Al sizler bolsa , Mennen urlap atırsızlar . „ Sennen ne urlappız ? “ — dep soraysız . Sizler u'sirler ha'm sadaqalardı urlap atırsızlar !
39003009	Sizler g'arg'ısqa ushıradın'lar . Sebebi sizler — pu'tkil xalıq Mennen urlap atırsız .
39003010	İbadatxanamda azıq-awqat bolıwı ushın , barlıq onnan birlerin'izdi zatlar saqlanatug'ın bo'lmege alıp kelin'ler . Meni usılayınsha sınap ko'rin'ler » , — deydi A'lemnin' Jaratqan İyesi . « Sonda aspan qaqpaqların ashaman , sizlerdin' u'stin'izge bereket jawdırıp , tolıp-tastıraman .
39003011	Eginlerin'izdi shegirtkelerdin' jep ketiwine jol qoymayman ha'm ju'zim bag'ların'ız jemissiz qalmaydı » , — deydi A'lemnin' Jaratqan İyesi .
39003012	« Sonda barlıq xalıqlar sizlerdi : „ Qanday baxıtlı xalıq “ , — dep ataydı . Sebebi sizlerdin' elin'iz a'jayıp bir jer boladı » , — deydi A'lemnin' Jaratqan İyesi .
39003013	Jaratqan İye ja'ne bılay deydi : « Sizler Mag'an qarsı jaman so'zler so'yledin'iz . Sonda da sizler : „ Bizler Sag'an qarsı ne aytıp edik ? “ — dep soraysız .
39003014	Sizler bılay dep aytqan edin'iz : „ Qudayg'a xızmet etiwdin' paydası joq . A'lemnin' Jaratqan İyesinin' tapsırmaların orınlawdın' , Onın' aldında aza tutqan adamday bolıp ju'riwdin' bizlerge ne keregi bar ?
39003015	Al endi bizler menmenlerdi baxıtlı dep esaplaymız . Jawızlıq qılıwshılar tabısqa erisip atır . Mine , Qudaydı sınag'anlar jazadan aman qalıp atır “ » .
39003016	Biraq Jaratqan İyeden qorqatug'ınlar o'z ara sa'wbetlesti . Jaratqan İye olardın' sa'wbetine qulaq salıp , tın'ladı . Jaratqan İyeden qorqıp , Onın' atın sıylag'anlar ushın , Onın' aldında bir estelik kitabı jazıldı .
39003017	A'lemnin' Jaratqan İyesi bılay deydi : « Men belgilegen sol ku'nde , olar Menin' g'a'ziynem boladı . A'ke o'zine boysıng'an ulına qanday miyrim ko'rsetse , Men de olarg'a sonday miyrim ko'rsetemen .
39003018	Sol waqıtta sizler a'dil adam menen jawız adamnın' , Qudayg'a xızmet etken adam menen xızmet etpegen adamnın' arasındag'ı ayırmashılıqtı ja'ne ko'resiz » .
39004001	Jaratqan İyenin' ullı ku'ni1 Jaratqan İye bılay deydi : « Mine , sol ku'n jaqınlap qaldı . Ol lawlap janıp turg'an tandırg'a megzeydi . Sonda menmenler menen jawızlıq qılıwshılar saban sıyaqlı bolıp qaladı . Sol ku'ni olardın' ha'mmesi jag'ıp jiberiledi . Olardın' tamırı da , shaqası da qalmaydı .
39004002	Al sizler , Menin' atıma hu'rmet ko'rsetetug'ınlar ushın , nurları menen shıpa beretug'ın a'dillik quyashı shıg'adı . Sonda sizler qoradan shıqqan buzawday sekirip oynap , shadlanasızlar .
39004003	Jawızlardı basqılap taslaysızlar . Awa , Men usılardı a'melge asırg'an ku'ni , olar ayag'ın'ızdın' astındag'ı topıraq sıyaqlı bolıp qaladı , — dep A'lemnin' Jaratqan İyesi bolg'an Men aytaman .
39004004	Qulım Muwsanın' Nızamın , pu'tkil İzrail xalqı ushın Xoreb tawında Muwsag'a bergen qag'ıydalardı ha'm ko'rsetpelerdi esin'izge alın' .
39004005	Jaratqan İyenin' ullı ha'm qorqınıshlı ku'ni kelmesinen aldın , Men sizlerge payg'ambar İliyastı jiberemen .
39004006	Men kelip , pu'tkil eldi g'arg'ap , joq qılmawım ushın , ol a'kelerdin' ju'reklerin balalarına , balalardın' ju'reklerin a'kelerine qaratıp , jarastıradı » .
40001001	İysa Masixtın' shejiresi . İbrayımnın' urpag'ı , Dawıttın' urpag'ı İysa Masixtın' shejiresi mınaday :
40001002	İbrayımnan Isaq tuwıldı . Isaqtan Yaqıp tuwıldı . Yaqıptan Yahuda ha'm onın' ag'a-inileri tuwıldı .
40001003	Yahuda menen Tamaradan Pares ha'm Zara tuwıldı . Paresten Hesron tuwıldı . Hesronnan Ram tuwıldı .
40001004	Ramnan Aminadab tuwıldı . Aminadabtan Nahshon tuwıldı . Nahshonnan Salmon tuwıldı .
40001005	Salmon menen Rahabtan Boaz tuwıldı . Boaz benen Ruttan Obid tuwıldı . Obidten İshay tuwıldı .
40001006	İshaydan Dawıt patsha tuwıldı . Dawıt penen burın Uriyanın' jubayı bolg'an hayaldan Sulayman tuwıldı .
40001007	Sulaymannan Rehabam tuwıldı . Rehabamnan Abiya tuwıldı . Abiyadan Asa tuwıldı .
40001008	Asadan Eshofat tuwıldı . Eshofattan İoram tuwıldı . İoramnan Uziya tuwıldı .
40001009	Uziyadan İoatam tuwıldı . İoatamnan Ahaz tuwıldı . Ahazdan Ezekiya tuwıldı .
40001010	Ezekiyadan Manasiya tuwıldı . Manasiyadan Amon tuwıldı . Amonnan İosiya tuwıldı .
40001011	Babilong'a su'rgin etilgende , İosiyadan Exoniya ha'm onın' inileri tuwıldı .
40001012	Babilong'a su'rgin etilgennen keyin , Exoniyadan Shaltiel tuwıldı ; Shaltielden Zerubabel tuwıldı .
40001013	Zerubabelden Abihud tuwıldı ; Abihudtan Eliakim tuwıldı ; Eliakimnen Azor tuwıldı .
40001014	Azordan Sadoq tuwıldı ; Sadoqtan Axim tuwıldı ; Aximnen Elixud tuwıldı .
40001015	Elixudtan Eliazar tuwıldı ; Eliazardan Mattan tuwıldı ; Mattannan Yaqıp tuwıldı .
40001016	Yaqıptan Ma'riyamnın' ku'yewi Yusup tuwıldı . Ma'riyamnan Masix dep atalg'an İysa tuwıldı .
40001017	Solay etip , ha'mmesi bolıp : İbrayımnan Dawıtqa deyin on to'rt urpaq , Dawıttan Babilong'a su'rgin etiliwge deyin on to'rt urpaq , Babilong'a su'rgin etilgennen Masixqa deyin on to'rt urpaq . İysa Masixtın' tuwılıwı
40001018	İysa Masixtın' tuwılıwı bılay boldı : Onın' anası Ma'riyam Yusupke atastırılg'annan keyin , olar qosılmastan burın , Ma'riyamnın' Muxaddes Ruwxtan ha'mledar ekenligi bilindi .
40001019	Onın' ku'yewi Yusup haq adam bolıp , Ma'riyamdı uyatqa qaldırmayın dep , og'an u'yleniwden jasırın tu'rde bas tartıwdı oyladı .
40001020	Ol usılay oylap ju'rgende , Qudaydın' bir perishtesi onın' tu'sine enip : — Ha'y , Dawıttın' urpag'ı Yusup ! Sen Ma'riyamdı o'zin'e hayallıqqa alıwdan qorqpa . Onın' ishindegi Balası Muxaddes Ruwxtan .
40001021	Ma'riyam Ul tuwadı . Sen onın' atın İysa dep qoyasan' , sebebi Ol O'z xalqın gu'nalarınan qutqaradı , — dedi .
40001022	Bulardın' ha'mmesi Qudaydın' payg'ambar arqalı aldın ala aytqan mına so'zlerinin' orınlanıwı ushın boldı :
40001023	« Mine , qız ha'mledar bolıp , Ul tuwadı . Onın' atın İmmanuel dep qoyadı » . İmmanuel — « Quday bizler menen birge » degen ma'niste .
40001024	Uyqıdan turg'an Yusup Qudaydın' perishtesinin' buyırg'anın islep , Ma'riyamg'a u'ylendi .
40001025	Biraq Ma'riyam Ulın tuwg'ansha , Yusup og'an jaqınlag'an emes . Ol Balanın' atın İysa dep qoydı .
40002001	Juldız izertlewshilerdin' jan'a tuwılg'an Patshag'a tabınıwı . İysa Yahudiyanın' Beytlehem qalasında , patsha Hirodtın' zamanında tuwılg'annan son' , Erusalim qalasına ku'nshıg'ıstan juldız izertlewshiler kelip :
40002002	— Yahudiylerdin' jan'a tuwılg'an Patshası qayaqta eken ? O'ytkeni bizler ku'nshıg'ısta Onın' juldızın ko'rip , Og'an tabınıwg'a keldik , — dep soradı .
40002003	Bunı esitken patsha Hirod ha'm onın' menen birge pu'tkil Erusalim qalası tınıshsızlanıp qaldı .
40002004	Hirod xalıqtın' barlıq bas ruwxaniylerin ha'm diniy mug'allimlerin jıynap alıp , olardan Masixtın' qay jerde tuwılıwı tiyis ekenin sorastırdı .
40002005	Olar bılay dedi : — Yahudiyadag'ı Beytlehemde . Sebebi payg'ambar arqalı mınaday so'zler jazılg'an :
40002006	« Ha'y , Yahudiya jerindegi Beytlehem ! Yahudiyanın' baslı qalalarınan sen hesh kem emessen' ! O'ytkeni Menin' xalqım İzraildı bag'atug'ın Ko'sem sennen shıg'adı » .
40002007	Sonda Hirod juldız izertlewshilerdi jasırın shaqırtıp , olardan juldızdın' shıqqan waqtın sorastırıp bilip aldı .
40002008	Olardı Beytlehemge jiberip : — Barıp , Na'reste haqqında jaqsılap bilip alın'lar . Onı tapqannan keyin , mag'an xabar berin'ler , men de barıp Og'an tabınayın , — dedi .
40002009	Olar patshanın' so'zin esitip bolıp , ju'rip ketti . Sonda o'zleri ku'nshıg'ısta ko'rgen juldız olardın' aldında ju'rip , jol ko'rsetti ha'm Na'reste bolg'an jerdin' u'stinde toqtadı .
40002010	Juldızdı ko'rgende , olar qattı quwandı .
40002011	U'yge kirip , Na'resteni ha'm Onın' anası Ma'riyamdı ko'rdi de , Na'restenin' ayag'ına jıg'ılıp , Og'an tabındı . O'zlerinin' g'a'ziyne ıdısların ashıp , Og'an altın , ladan ha'm mirra degen xosh iyisli zatlardı sıyg'a berdi .
40002012	Olar Hirodqa qaytıp barmaw haqqında tu'slerinde eskertilgenlikten , basqa bir jol menen o'z ellerine qaytıp ketti . Mısırg'a qashıw
40002013	Juldız izertlewshiler ketkennen keyin , Qudaydın' bir perishtesi Yusuptın' tu'sine enip : — Ornın'nan tur da , Na'reste menen anasın alıp , Mısırg'a qash ! Sag'an o'zim xabar bergenimshe , sol jerde bol ! Sebebi Hirod Na'resteni o'ltiriw ushın izlemekte , — dedi .
40002014	Yusup turdı da , Na'reste menen anasın alıp , tu'n ishinde Mısırg'a qashıp ketti .
40002015	Hirodtın' o'limine shekem sol jerde boldı . Solay etip , Qudaydın' : « Ulımdı Mısırdan shaqırıp aldım » , — dep payg'ambar arqalı aldın ala aytqan so'zleri orınlandı .
40002016	Al Hirod juldız izertlewshilerdin' aldap ketkenin tu'sinip , qattı ashıwlandı . Juldız izertlewshilerden waqıttı bilip alg'an ol Beytlehemdegi ha'm onın' do'geregindegi eki jasar ha'm onnan da kishi ul balalardın' ha'mmesin o'ltiriwdi buyırdı .
40002017	Solay etip , Eremiya payg'ambar arqalı aytılg'an mına so'zler orınlandı :
40002018	« Ramada bir dawıs esitiledi , Qattı zarlap jılag'an . Balaların joqlap jılar Rahila . Jubang'ısı kelmes , o'ytkeni joq endi olar » . Mısırdan Nasırag'a qaytıw
40002019	Hirod o'lgennen keyin , Qudaydın' bir perishtesi Mısırda Yusuptın' tu'sine enip :
40002020	— Ornın'nan tur da , Na'reste menen anasın alıp , İzrail eline qayt . Sebebi Na'resteni o'ltirmekshi bolg'anlar o'ldi , — dedi .
40002021	Yusup turıp , Na'reste menen anasın alıp , İzrail eline qayttı .
40002022	Biraq Yahudiyada Hirodtın' ornına balası Arxelay patsha bolıp otırg'anın esitip , Yusup ol jerge barıwg'a qorqtı . Tu'sinde ayan arqalı eskertilgen ol Galila u'lkesine ketip ,
40002023	Nasıra degen qalag'a ornalastı . Solay etip , « Ol Nasıralı dep ataladı » , — dep payg'ambarlardın' aldın ala aytqanları orınlandı .
40003001	Shomıldırıwshı Yaqıyanın' Xosh Xabardı ja'riyalawı . Sol ku'nleri Shomıldırıwshı Yaqıya kelip , Yahudiya u'lkesinin' sho'l dalasında :
40003002	— Ta'wbe etin'ler ! O'ytkeni Aspan Patshalıg'ı jaqınlap qaldı , — dep ja'riyaladı .
40003003	İyshaya payg'ambar arqalı mınaday dep aldın ala aytılg'an adam usı Yaqıya edi : « Sho'l dalada baqırg'an birewdin' dawısı shıg'adı : „ İyemizge jol tayarlan'lar , Onın' ju'retug'ın jolların du'zetin'ler ! “ »
40003004	Yaqıya tu'yenin' ju'ninen kiyim kiygen , belin teri qayıs penen buwg'an bolıp , onın' awqatı shegirtke menen jabayı ha'rrenin' palı edi .
40003005	Sol waqıtta Erusalimnin' , pu'tkil Yahudiya u'lkesinin' ha'm İordannın' pu'tkil do'gereginin' turg'ınları og'an bardı
40003006	ha'm o'zlerinin' gu'naların moyınlap , İordan da'ryasında shomıldırıldı .
40003007	Yaqıya o'zine ko'p pariseyler menen saddukeylerdin' shomıldırılıwg'a kiyatırg'anın ko'rip , olarg'a : — Ha'y , uwlı jılanlardın' tuqımları ! Keleshektegi qa'ha'rli jazadan qutılıwdı sizlerge kim u'yretti ?
40003008	Ta'wbe etkenin'izge ılayıq jemis berin'ler !
40003009	Ja'ne : « Bizlerdin' ata tegimiz — İbrayım ata-g'o ! » — dep ishlerin'izden oylaman'lar . Sebebi sizlerge aytatug'ınım : Quday İbrayımg'a mına taslardan da balalar jasap bere aladı .
40003010	Tereklerdin' tamırında ha'zirdin' o'zinde-aq balta jatır . Jaqsı miywe bermeytug'ın ha'r bir terek shabılıp , otqa taslanadı .
40003011	Ta'wbe etkenin'izdin' belgisi retinde , men sizlerdi suw menen shomıldıraman . Biraq mennen keyin Keliwshi mennen de qu'diretli : men Onın' ayaq kiyimin sheshiwge de ılayıqlı emespen . Ol sizlerdi Muxaddes Ruwx ha'm ot penen shomıldıradı .
40003012	Onın' jabası qolında . Ol O'z qırmanın tazalap , biydayın g'a'llexanasına jıynaydı , al sabanın so'nbes otqa jandıradı , — dedi . İysanın' shomıldırılıwı
40003013	Sonda İysa Yaqıya ta'repinen shomıldırılıw ushın Galiladan İordan da'ryasına , Yaqıyanın' qasına keldi .
40003014	Biraq Yaqıya Onı irkip : — Senin' qolın'nan shomıldırılıwg'a men mu'ta'jben-g'o ! Sen nege mag'an kiyatırsan' ? — dedi .
40003015	Biraq , İysa og'an juwap berip : — Endi ırazı bol , pu'tkil haqlıqtı bizler usılayınsha orınlawg'a tiyislimiz-g'o , — dedi . Sonnan son' , Yaqıya Og'an qayılshılıq berdi .
40003016	İysa shomıldırılıp , da'rriw suwdan shıqtı . Mine , aspan ashılıp , Ol Qudaydın' Ruwxının' O'zinin' u'stine kepterdey tu'sip kiyatırg'anın ko'rdi .
40003017	Sonda aspannan : — Bul — Menin' su'yikli Ulım , Men Og'an ırzaman ! — degen saza esitildi .
40004001	İysanın' sınalıwı . Sonnan son' , shaytan sınasın dep , Muxaddes Ruwx İysanı sho'lge alıp bardı .
40004002	İysa sol jerde qırıq ku'n , qırıq tu'n oraza tutıp , aqırı ash boldı .
40004003	Sonda azg'ırıwshı shaytan Onın' qasına kelip : — Eger Sen Qudaydın' Ulı bolsan' , mına taslarg'a buyır , olar nang'a aylansın ! — dedi .
40004004	İysa juwap qaytarıp : « Adam tek g'ana nan menen emes , Al Qudaydın' awzınan shıqqan ha'r bir so'z benen jasaydı » , — dep Muxaddes Jazıwda aytılg'an-g'o , — dedi .
40004005	Sonnan son' , shaytan Onı muxaddes qala Erusalimge alıp barıp , İbadatxananın' to'besine turg'ızıp qoydı da ,
40004006	Og'an : — Eger Sen Qudaydın' Ulı bolsan' , to'men sekirshi . O'ytkeni Muxaddes Jazıwda bılay dep aytılg'an-g'o : « Ol O'zinin' perishtelerine buyrıq beredi . Ayag'ın'dı tasqa urıp almawın' ushın , olar Seni qollarında ko'terip alıp ketedi » , — dedi .
40004007	İysa og'an : — « Quday-İyen'di sınama ! » — dep te Muxaddes Jazıwda aytılg'an-g'o , — dedi .
40004008	Ja'ne shaytan Onı ju'da' biyik bir tawg'a aparıp , Og'an du'nyanın' barlıq patshalıqları menen olardın' sa'n-saltanatların ko'rsetip :
40004009	— Eger ayag'ıma jıg'ılıp , mag'an tabınsan' , usılardın' ha'mmesin Sag'an beremen , — dedi .
40004010	Sonda İysa og'an : — Joq bol ko'zimnen , shaytan ! « Quday-İyen'e sıyınıp , tek Og'an xızmet et ! » — dep Muxaddes Jazıwda aytılg'an-g'o , — dedi .
40004011	Sonnan keyin , shaytan Onın' qasınan ketti . Sonda perishteler kelip , İysag'a xızmet etti . İysanın' Xosh Xabardı ja'riyalay baslawı
40004012	İysa Yaqıyanın' tutqıng'a alıng'anın esitip , Galila u'lkesine qaytıp ketti .
40004013	Ol Nasıra qalasın qaldırıp , Zebulon ha'm Naftali do'geregindegi ten'izdin' jag'asında jaylasqan Kaparnahumg'a kelip ornalastı .
40004014	Solay etip , İyshaya payg'ambar arqalı aytılg'an mına so'zler orınlandı :
40004015	« Ha'y , Zebulon jeri ha'm Naftali jeri , ten'izge baratug'ın joldag'ı , İordannın' arg'ı jag'asındag'ı , basqa milletlerdin' Galila eli !
40004016	Qaran'g'ılıqta jasag'an xalıq u'lken bir jarıqtı ko'rdi . O'lim qaran'g'ısında jasag'anlar ushın , jaqtılıq nurı tu'sti » .
40004017	Sol waqıttan baslap , İysa : — Ta'wbe etin'ler ! Sebebi Aspan Patshalıg'ı jaqınladı ! — dep ja'riyalay basladı . İysanın' da'slepki sha'kirtlerin tan'lawı
40004018	İysa Galila ten'izinin' jag'asında ju'rgende , ten'izge aw salıp atırg'an eki ag'alı-inilini : Petr dep atalg'an Simondı ha'm onın' inisi Andreydi ko'rdi . Olar balıqshılar edi .
40004019	İysa olarg'a : — Menin' izime erin'ler ! Men sizlerdi adamlardı Qudaydın' jolına tu'siriwshiler qılaman , — dedi .
40004020	Olar da'rriw awların taslap , Onın' izine erdi .
40004021	Sol jerden ketip baratırıp , Ol basqa eki ag'alı-inilini : Zebedeydin' ulı Yaqıptı ha'm onın' inisi Yuxandı ko'rdi . Olar a'kesi Zebedey menen birge qayıqta awların jamap otırg'an edi . İysa olardı da shaqırdı .
40004022	Olar da'rriw qayıqtı da , a'kesin de qaldırıp , Onın' izine erdi . İysanın' awırıwlarg'a shıpa beriwi
40004023	İysa pu'tkil Galila u'lkesin aralap ju'rdi . Olardın' ma'jilisxanalarında ta'lim berdi ha'm Aspan Patshalıg'ı tuwralı Xosh Xabardı ja'riyalap , xalıqtag'ı ha'r qanday awırıw ha'm ha'lsizlikti shıpalaytug'ın edi .
40004024	İysa tuwralı xabar pu'tkil Siriyag'a jayıldı . Barlıq awırıw adamlardı , tu'rli sırqaw ha'm da'rtke ushırag'anlardı , jin urg'anlardı , qoyanshıq ha'm la'n' bolg'anlardı Og'an alıp keldi . İysa olarg'a shıpa berdi .
40004025	Onın' izine Galiladan , Dekapolisten , Erusalimnen , Yahudiyadan ha'm İordannın' arg'ı jag'ınan kelgen ko'p xalıq erip ju'rdi .
40005001	Tawdag'ı waz . İysa xalıqtı ko'rip , bir tawg'a shıqtı . Ol otırg'annan keyin , sha'kirtleri qasına keldi .
40005002	İysa olarg'a bılay dep ta'lim bere basladı : Haqıyqıy baxıtlılıq
40005003	— Ruwxıy jarlı bolg'anlar baxıtlı ! Aspan Patshalıg'ı olardiki !
40005004	Qayg'ırıp ju'rgenler baxıtlı ! Olar jubanısh tabadı .
40005005	Kishipeyilliler baxıtlı ! Olar jer ju'zine iyelik etedi .
40005006	Haqlıqqa mu'ta'j bolg'anlar baxıtlı ! Quday olardı tolıq qanaatlandıradı .
40005007	Miyrim-sha'pa'a'tliler baxıtlı ! Olar miyrim-sha'pa'a't aladı .
40005008	Pa'k kewilliler baxıtlı ! Olar Qudaydı ko'redi .
40005009	Jarastırıwshılar baxıtlı ! Olar Qudaydın' balaları dep ataladı .
40005010	Haqlıq ushın quwdalang'anlar baxıtlı ! Aspan Patshalıg'ı olardiki .
40005011	Adamlar sizlerdi Men sebepli xorlasa , quwdalasa , ha'r tu'rli o'tirik so'zler menen jamanlasa , sizler baxıtlısızlar !
40005012	Quwanın'lar ha'm shadlanın'lar ! O'ytkeni sizlerdin' aspandag'ı sıyın'ız u'lken . Sizlerden burıng'ı payg'ambarlardı da usılay quwdalag'an . Duz ha'm jaqtılıq
40005013	— Sizler — du'nyanın' duzısızlar . Biraq duz o'z ku'shin joytsa , onı qalay ja'ne shorlı qılıwg'a boladı ? Onda ol hesh na'rsege jaramaydı , tek shıg'arıp taslanıp , adamlardın' ayag'ı astında basılıp qaladı .
40005014	Sizler — du'nyanın' nurısızlar . Taw basına salıng'an qala jasırın bolıp qalmaydı .
40005015	Sonday-aq shıranı jaqqannan son' , onı ıdıstın' astına emes , al shıra qoyg'ıshqa qoyadı , sonda ol u'ydegilerdin' ha'mmesine o'z jaqtısın tu'siredi .
40005016	Sol sıyaqlı , sizlerdin' nurın'ız adamlardın' aldında jarqıray bersin . Adamlar sizlerdin' jaqsı islerin'izdi ko'rip , aspandag'ı A'ken'izdi dan'qqa bo'lesin ! Muxaddes Nızam tuwralı
40005017	— Sizler Meni Muxaddes Nızamdı yamasa payg'ambarlardın' Jazıwların biykar etiwge keldi , dep oylaman'lar . Men biykar etiw ushın emes , al orınlaw ushın keldim .
40005018	Sizlerge shının aytıp turman : aspan menen jer joyılmag'ansha , Muxaddes Nızamnın' bir ha'ribi de , bir noqatı da joyılmaydı , barlıg'ı da orınlanıwı tiyis .
40005019	Solay etip , kim de kim usı buyrıqlardın' en' kishi birewin buzıp , adamlarg'a da solay u'yretse , ol Aspan Patshalıg'ında en' kishi bolıp sanaladı . Al kim de kim olardı orınlap , adamlarg'a u'yretse , ol Aspan Patshalıg'ında ullı bolıp sanaladı .
40005020	Menin' sizlerge aytatug'ınım : eger sizlerdin' haqlıg'ın'ız diniy mug'allimler menen pariseylerdikinen artıq bolmasa , sizler Aspan Patshalıg'ına kirmeysiz . G'a'zep tuwralı
40005021	— « Adam o'ltirme ! Kim de kim adam o'ltirse , ol hu'kim etiliwge tiyisli » , — dep burıng'ılarg'a aytılg'andı esitkensiz .
40005022	Al Menin' sizlerge aytatug'ınım : kim de kim tuwısqanına biykarg'a g'a'zeplense , ol hu'kim etiliwge tiyisli . Kim de kim tuwısqanın masqaralap , og'an : « Aqılsız adamsan' ! » dese , joqarg'ı ken'es ta'repinen hu'kim etiliwge tiyisli . Al kim de kim tuwısqanına : « Aqmaq ! » dese , dozaq otına tu'siwge tiyisli .
40005023	Sonlıqtan eger de sen qurbanlıg'ın'dı qurbanlıq shalınatug'ın orıng'a alıp kelgenin'de , jaqın adamın'nın' sag'an o'kpeli ekeni sol jerde esin'e tu'sse ,
40005024	qurbanlıg'ın'dı sol jerdin' aldında qaldırıp , a'weli jaqın adamın'a barıp , onın' menen jarasıp al ! Son'ınan qaytıp kelip , qurbanlıg'ın'dı Qudayg'a ber .
40005025	Sen dawlasın' menen birge hu'kim etiliwge baratırg'an waqtın'da , onın' menen tezirek jarasıp al . Olay etpesen' , ol seni qazının' aldına aparadı , qazı seni saqshıg'a tapsırıp , qamatıp taslaydı .
40005026	Sag'an shının aytaman : son'g'ı tiyinin'di to'lep tawıspag'anın'sha , ol jerden shıg'a almaysan' . Neke hadallıg'ın buzıw ha'm ajırasıw tuwralı
40005027	— Sizler : « Neke hadallıg'ın buzba ! » — degendi esitkensiz .
40005028	Al Menin' sizlerge aytatug'ınım : kim de kim basqa bir hayalg'a buzıq niyet penen qarasa , ol a'lle qashan-aq , kewlinde onın' menen neke hadallıg'ın buzg'an boladı .
40005029	Eger seni on' ko'zin' azg'ırsa , onı oyıp tasla . Sebebi pu'tkil denen'nin' dozaqqa tu'skeninen go're , bir mu'shen'nin' joq bolg'anı sag'an jaqsıraq boladı .
40005030	Eger seni on' qolın' azg'ırsa , onı shawıp tasla . Pu'tkil denen'nin' dozaqqa tu'skeninen go're , bir mu'shen'nin' joq bolg'anı sag'an jaqsıraq boladı .
40005031	Tag'ı da : « Kim de kim o'z hayalı menen ajıraspaqshı bolsa , og'an talaq xat bersin » , — delingen .
40005032	Al Menin' sizlerge aytatug'ınım : kim de kim neke hadallıg'ın buzbag'an hayalınan ajırassa , hayalının' neke hadallıg'ın buzıwına sebepker boladı . Sonday-aq kim de kim ku'yewinen ajırasqan bir hayaldı alsa , ol neke hadallıg'ın buzadı . Ant ishiw tuwralı
40005033	— Tag'ı da sizler : « Antın'dı buzba , Quday aldında antın'dı orınla ! » — dep burıng'ılarg'a aytılg'andı esitkensiz .
40005034	Al Menin' sizlerge aytatug'ınım : hesh waqıtta ant ishpe ! Aspan menen de ant ishpe , o'ytkeni ol — Qudaydın' taxtı .
40005035	Jer menen de ant ishpe , sebebi ol — Onın' ayaq basarı . Erusalim menen de ant ishpe , o'ytkeni ol — ullı Patshanın' qalası .
40005036	O'z basın' menen de ant ishpe , sebebi sen bir tal shashın'dı da ag'arta yamasa qarayta almaysan' .
40005037	Sizlerdin' : « awa » so'zin'iz « awa » yamasa « yaq » so'zin'iz « yaq » bolsın , bunnan basqası shaytannan . O'sh alıw tuwralı
40005038	— Sizler : « Ko'zge ko'z , tiske tis » , — degendi esitkensiz .
40005039	Al Menin' sizlerge aytatug'ınım : jaman adam menen qarsılaspan'lar . Birew betin'nin' on' jag'ına ursa , og'an betin'nin' sol jag'ın da tut .
40005040	Birew senin' menen dawlasıp ko'ylegin'di alg'ısı kelse , og'an shapanın'dı da sheship ber .
40005041	Birew seni o'zi menen birge bir shaqırım jer ju'riwge ma'jbu'rlese , onın' menen birge eki shaqırım ju'r .
40005042	Sennen sorag'ang'a ber , sennen qarızg'a alayın degennen ayama . Dushpanların'ızdı su'yin'ler !
40005043	— Sizler : « Janın'dag'ı adamdı su'y , dushpanın'dı jek ko'r » , — degendi esitkensiz .
40005044	Al Menin' sizlerge aytatug'ınım : dushpanların'ızdı su'yin'ler , sizlerdi quwdalaytug'ınlar ushın duwa etin'ler .
40005045	Sonda aspandag'ı A'ken'izdin' balaları bolasızlar . O'ytkeni Ol jamanlardın' u'stine de , jaqsılardın' u'stine de , O'z quyashının' nurın to'gedi ha'm haq adamlardın' u'stine de , nahaqlardın' u'stine de , jawının jawdıradı .
40005046	Eger sizler o'zlerin'izdi su'ygenlerdi g'ana su'ysen'ler , qanday sıylıq alasızlar ? Salıqshılar da solay islemey me ?
40005047	Sizler tuwısqanların'ız benen g'ana sa'lemlessen'ler , onda qanday o'zgesheliklerin'iz bar ? Butqa tabınıwshılar da solay islemey me ?
40005048	Solay etip , aspandag'ı A'ken'izdin' minsiz bolg'anı sıyaqlı , sizler de minsiz bolın'lar !
40006001	Sawap isler tuwralı . — Abaylan'lar , sizler sawap islerin'izdi adamlarg'a ko'rsetiw ushın , olardın' aldında islemen'ler . Olay etsen'ler , sizlerge aspandag'ı A'ken'izden sıylıq bolmaydı .
40006002	Solay etip , sen qayır-sadaqa bergenin'de , eki ju'zliler sıyaqlı o'z-o'zin'nen jar salma . Bundaylar adamlar maqtasın dep , ma'jilisxanalarda ha'm ko'shelerde usılay isleydi . Sizlerge shının aytıp turman : olar a'lle qashan o'z sıyların alıp boldı .
40006003	Sen qayır-sadaqa bergenin'de , on' qolın'nın' ne islegenin sol qolın' bilmesin .
40006004	Sonda senin' qayır beriwin' jasırın boladı ha'm jasırınlıqtı ko'riwshi A'ken' sag'an qaytaradı . Duwa etiw tuwralı
40006005	— Duwa etkenin'izde , adamlarg'a ko'rsetiw ushın ma'jilisxanalarda ha'm ko'shelerdin' mu'yeshlerinde turıp duwa etiwdi jaqsı ko'retug'ın eki ju'zliler sıyaqlı bolman'lar . Sizlerge shının aytıp turman : olar a'lle qashan o'z sıyların alıp boldı .
40006006	Al sen duwa etkenin'de bo'lmen'e kirip , esigin'di japqanın'nan son' , ko'zge ko'rinbeytug'ın A'ken'e duwa et ! Sonda jasırınlıqtı ko'riwshi A'ken' sag'an qaytaradı .
40006007	Duwa etkenin'izde , butqa tabınıwshılar sıyaqlı mıljın'g'a berilmen'ler . Olar ko'p so'ylesek tın'lar dep oylaydı .
40006008	Sizler olarg'a uqsaman'lar . Sebebi A'ken'iz nege mu'ta'j ekenligin'izdi Onnan soramasın'ızdan aldın biledi .
40006009	Sonlıqtan sizler bılay dep duwa etin'ler : Aspandag'ı A'kemiz ! Senin' atın' muxaddes bola bersin .
40006010	Senin' Patshalıg'ın' kelsin . Aspanda orınlang'anı sıyaqlı , jerde de Senin' erkin' orınlansın .
40006011	Bizlerge bu'gin de ku'ndelikli nanımızdı bere go'r .
40006012	Bizlerge gu'na islegenlerdi keshirgenimizdey , bizlerdin' de gu'nalarımızdı keshire go'r .
40006013	Bizlerdin' azg'ırılıwımızg'a jol qoymay , shaytannan qutqara go'r . Sebebi Patshalıq ta , qu'diret te , ullılıq ta ma'n'gilikke Seniki . Awmiyin .
40006014	Eger sizlerge gu'na islegenlerdi keshirsen'ler , aspandag'ı A'ken'iz de sizlerdi keshiredi .
40006015	Al eger sizlerge gu'na islegenlerdi keshirmesen'ler , A'ken'iz de gu'naların'ızdı keshirmeydi . Oraza tutıw tuwralı
40006016	— Oraza tutqanın'ızda , eki ju'zliler sıyaqlı mun'ayıp ju'rmen'ler . Olar adamlarg'a oraza tutıwshı bolıp ko'riniw ushın g'ana ajarın buzıp ju'redi . Sizlerge shının aytaman : olar a'lle qashan o'z sıyların alıp boldı .
40006017	Sen oraza tutqanın'da , shashın'dı tarap , betin'di juw .
40006018	Solay etip , oraza tutqanın' adamlarg'a emes , al ko'zge ko'rinbeytug'ın A'ken'e ko'rinsin . Jasırınlıqtı ko'riwshi A'ken' sag'an qaytaradı . Jog'almaytug'ın baylıq
40006019	— O'zlerin'izge jer betinde baylıq jıynaman'lar . Bul jerde onı ku'ye de jeydi , tat ta basadı , urılar da buzıp kirip urlaydı .
40006020	Al o'zlerin'izge aspanda baylıq jıynan'lar . Sol jerde onı ku'ye de jemeydi , tat ta baspaydı , urılar da buzıp kirip urlamaydı .
40006021	O'ytkeni baylıqların'ız qay jerde bolsa , kewillerin'iz de sol jerde boladı .
40006022	Ko'z — denenin' shırag'ı . Sonlıqtan da , eger ko'zin' saw bolsa , pu'tkil denen' de jarıq boladı .
40006023	Eger ko'zin' saw bolmasa , pu'tkil denen' de qaran'g'ı boladı . Sonlıqtan eger ishin'degi jarıq qaran'g'ı bolsa , onda qaran'g'ılıqtın' o'zi qanshelli tas tu'nek boladı !
40006024	Hesh kim eki xojag'a xızmet ete almaydı . Sebebi ol birewin jek ko'rip , ekinshisin jaqsı ko'redi yamasa birewine sadıq bolıp , ekinshisine itibarsız qaraydı . Sizler ha'm Qudayg'a , ha'm baylıqqa birdey xızmet ete almaysızlar . Ta'shiwishlenben'ler !
40006025	— Sonlıqtan sizlerge aytatug'ınım : ne iship , ne jeymiz dep , janın'ız ushın , ne kiyemiz dep , denen'iz ushın ta'shiwishlenben'ler . Jan awqattan , dene kiyimnen artıq emes pe ?
40006026	Aspandag'ı quslarg'a qaran'lar ! Olar ekpeydi de , ormaydı da , telekke jıynamaydı da , al aspandag'ı A'ken'iz olardı asıraydı . Sizler olardan anag'urlım artıq emessizler me ?
40006027	Ta'shiwishleniw sebepli , kim sizlerdin' aran'ızda o'z o'mirin bir saatqa bolsa da uzayta aladı ?
40006028	Kiyim tuwralı nege ta'shiwishlenesizler ? Daladag'ı liliya gu'llerinin' qalay o'sip turg'anına qaran'lar ! Olar miynet te etpeydi , jip te iyirmeydi .
40006029	Al sizlerge aytatug'ınım : Sulayman da o'zinin' sa'n-saltanatında usılardın' birewindey sa'nli kiyinbegen edi .
40006030	Eger bu'gin bar bolıp , erten' oshaqqa taslanatug'ın daladag'ı sho'pti Quday solay kiyindirse , sizlerdi olardan da artıq kiyindirmes pe edi , ha'y , isenimi azlar ?
40006031	Sonlıqtan da : « Ne iship , ne jeymiz ? » yamasa « Ne kiyemiz ? » — dep ta'shiwishlenben'ler .
40006032	O'ytkeni usılardın' ha'mmesin butqa tabınıwshılar izlep ju'redi . Usı na'rselerdin' ha'mmesine mu'ta'j ekenin'izdi aspandag'ı A'ken'iz biledi .
40006033	En' aldı menen Qudaydın' Patshalıg'ın ha'm Onın' haqlıg'ın izlen'ler ! Sonda bulardın' ha'mmesi sizlerge qosımsha etip beriledi .
40006034	Solay etip , erten'gi ku'n tuwralı ta'shiwishlenben'ler ! Sebebi erten'gi ku'n o'zi ushın o'zi g'am jeydi . Ha'r ku'nnin' o'z g'amı o'zine jetedi .
40007001	Basqalardı hu'kim etpen'ler ! . — Basqalardı hu'kim etpen'ler , sonda sizler de hu'kim etilmeysizler .
40007002	O'ytkeni sizler basqalardı qalay hu'kim etsen'ler , Quday da sizlerdi solay hu'kim etedi . Qanday o'lshem menen o'lshep bersen'ler , Quday da sizlerge sonday o'lshem menen o'lshep beredi .
40007003	Sen nege tuwısqanın'nın' ko'zindegi sho'pti ko'rip turıp , o'z ko'zin'degi qadanı sezbeysen' ?
40007004	O'z ko'zin'de qada bola tura , qalay : « Qa'ne , ko'zin'degi sho'pti shıg'arıp alayın » , — dep tuwısqanın'a aytasan' ?
40007005	Ha'y , eki ju'zli ! Da'slep o'z ko'zin'degi qadanı shıg'ar , sonda anıq ko'rip , tuwısqanın'nın' ko'zindegi sho'pti shıg'ara alasan' .
40007006	Muxaddes zattı iytlerge bermen'ler , hinji-marjanların'ızdı shoshqalardın' aldına taslaman'lar . Olardı ayaqları menen basqılap , aylanıp kelip sizlerdi tilkimlep taslaydı . Soran'lar , izlen'ler , esikti qag'ın'lar !
40007007	— Soran'lar , sizlerge beriledi . İzlen'ler , tabasızlar . Esikti qag'ın'lar , ol sizlerge ashıladı .
40007008	Sebebi sorag'an ha'r bir adam aladı , izlegen tabadı , esik qaqqang'a ashıladı .
40007009	Sizlerdin' aran'ızda ulı nan sorasa , tas beretug'ın adam bar ma ?
40007010	YA bolmasa , balıq sorasa , og'an jılan beretug'ın bar ma ?
40007011	O'zlerin'iz jaman bola tura , balaların'ızg'a jaqsı sıylar beriwdi bilsen'iz , onda aspandag'ı A'ken'iz O'zinen sorag'anlarg'a qanshelli ko'p iygilikler beredi !
40007012	Solay etip , ha'mme iste adamlardın' sizlerge ne islegenin qa'lesen'ler , sizler de olarg'a sonı islen'ler . Muxaddes Nızamnın' da , payg'ambarlardın' Jazıwlarının' da ma'nisi usı . Tar qapıdan kirin'ler !
40007013	— Tar qapıdan kirin'ler . O'ytkeni nabıt bolıwg'a aparatug'ın qapı ken' , jol da u'lken , onın' menen ju'retug'ınlar ko'p .
40007014	Al o'mirge aparatug'ın qapı tar , jol da kishi , onı tabatug'ınlar az . Terek miywesinen biliner
40007015	— Jalg'an payg'ambarlardan saq bolın'lar ! Olar qoy terisin jamılıp sizlerge keledi , biraq ishlerinde olar jırtqısh qasqırlar .
40007016	Sizler olardı miywesinen bilesizler . Shen'gelden ju'zim yamasa oshag'annan a'njir jıynay alasız ba ?
40007017	Ha'r bir jaqsı terek jaqsı miywe beredi , jaman terek jaman miywe beredi .
40007018	Jaqsı terek jaman miywe , jaman terek jaqsı miywe bere almaydı .
40007019	Jaqsı miywe bermeytug'ın ha'r bir terek shabılıp , otqa taslanadı .
40007020	Solay etip , sizler olardı miywesinen bilesizler .
40007021	Mag'an : « İyem ! İyem ! » degennin' ha'r biri emes , tek aspandag'ı A'kemnin' erkin orınlawshı Aspan Patshalıg'ına kiredi .
40007022	Zamannın' aqırg'ı ku'ninde ko'bisi Mag'an : « İyem ! İyem ! Bizler Senin' atın' menen payg'ambarshılıq etip , Senin' atın' menen jinlerdi quwıp shıg'armadıq pa ? Senin' atın' menen ko'p ka'ramatlar islemedik pe ? » — deydi .
40007023	Sonda Men olarg'a : « Men sizlerdi hesh qashan tanıg'an emespen , Mennen awlaq ketin'ler , ha'y , nızamdı buzıwshılar ! » — dep ashıq aytaman . Aqıllılıq ha'm aqılsızlıq
40007024	— Solay etip , Menin' usı so'zlerimdi tın'lap , olardı orınlawshılardın' ha'r biri o'z u'yin jar tas u'stine salg'an aqıllı adamg'a uqsaydı .
40007025	Jawın jawıp , da'ryalar tasıp , samal esip , bul u'ydi soqqıladı , biraq ol jar tas u'stine salıng'anlıqtan qulamadı .
40007026	Al Menin' usı so'zlerimdi tın'lap , olardı orınlamawshılardın' ha'r biri o'z u'yin shege qum u'stine salg'an aqılsız adamg'a uqsaydı .
40007027	Jawın jawıp , da'ryalar tasıp , samal esip , bul u'ydi suw basqanda , ol qulap , qattı qıyraldı .
40007028	İysa usı so'zlerdi aytıp bolg'anda , xalıq Onın' ta'limine tan' qaldı .
40007029	Sebebi Ol diniy mug'allimler sıyaqlı emes , al O'z biyligi menen adamlarg'a ta'lim berdi .
40008001	Maqaw kesel bolıp awırg'an adamnın' shıpa tabıwı . İysa tawdan tu'skende , izine ko'p xalıq erdi .
40008002	Sonda Onın' qasına maqaw kesel adam kelip , ayag'ına jıg'ıldı da : — İyem , eger Sen qa'lesen' , meni maqaw keselden tazalay alasan'-g'o , — dedi .
40008003	İysa qolın sozıp , og'an tiygizdi de : — Qa'leymen , tazalan ! — dedi . Ol sol waqıtta-aq maqaw keselden tazalanıp shıpa taptı .
40008004	İysa og'an : — Abaylı bol , bunı hesh kimge aytpa ! Biraq ruwxaniyge barıp o'zin'di ko'rset te , maqaw keselden tazalang'anın'dı adamlarg'a da'lillew ushın , Muwsa buyırg'an qurbanlıqtı ber , — dedi . Rimli ju'zbasının' isenimi
40008005	İysa Kaparnahumg'a kirgen waqıtta Onın' qasına bir rimli ju'zbası kelip :
40008006	— İyem , menin' xızmetshim la'n' bolıp , qattı qıynalıp u'yde jatır , — dep Onnan ja'rdem soradı .
40008007	İysa og'an : — Men barıp , og'an shıpa beremen , — dedi .
40008008	Al ju'zbası : — İyem , Senin' shan'arag'ıma keliwin'e men ılayıqlı emespen . Tek bir so'z g'ana aytsan' , xızmetshim jazılıp ketedi .
40008009	O'ytkeni men de birewdin' qol astındag'ı adamman , o'zime bag'ınıshlı a'skerlerim de bar . Olardın' birewine « bar » desem , baradı , ekinshisine « kel » desem , keledi , qulıma « mınanı isle » desem , isleydi , — dep juwap qaytardı .
40008010	Bulardı esitken İysa tan' qalıp , izine erip kiyatırg'anlarg'a : — Sizlerge shının aytıp turman : Men bunday isenimdi İzrailda da ushıratpag'an edim .
40008011	Sizlerge aytatug'ınım : shıg'ıstan ha'm batıstan ko'p adamlar kelip , İbrayım , Isaq ha'm Yaqıp penen birge Aspan Patshalıg'ında dasturxanlas boladı .
40008012	Al Patshalıqtın' miyrasxorları sırtqı qaran'g'ılıqqa shıg'arıp taslanadı . Sol jerde olar jılap , pushayman jeydi , — dedi .
40008013	Sonnan son' , İysa ju'zbasıg'a : — Bara ber , senin' isenimin'e qaray bolsın ! — dedi . Ju'zbasının' xızmetshisi sol waqıtta-aq jazılıp ketti . İysanın' ko'p adamlarg'a shıpa beriwi
40008014	İysa Petrdin' u'yine kelip , onın' qa'yin enesinin' ıssılıg'ı ko'terilip , awırıp jatırg'anın ko'rdi .
40008015	İysa hayaldın' qolına qolın tiygizgende , ıssılıg'ı tu'sti ha'm hayal ornınan turıp , Og'an xızmet etti .
40008016	Kesh bolg'anda , adamlar İysag'a jin urg'an ko'p adamlardı alıp keldi . İysa olardag'ı jawız ruwxlardı O'zinin' so'zi menen quwıp shıg'arıp , awırg'anlardın' ha'mmesine shıpa berdi .
40008017	Bular İyshaya payg'ambar arqalı aytılg'an mına so'zlerdin' orınlanıwı ushın boldı : « Ol ha'lsizliklerimizdi O'zine aldı , Awırıwlarımızdı O'zine ju'kledi » . İysag'a sha'kirt bolıwdın' sha'rti
40008018	İysa do'geregine jıynalg'an ko'p xalıqtı ko'rgende , sha'kirtlerine ten'izdin' arg'ı jag'asına o'tiwdi buyırdı .
40008019	Sonda bir diniy mug'allim kelip , Og'an : — Ustaz , Sen qayaqqa barsan' da , men Sag'an eremen , — dedi .
40008020	İysa og'an : — Tu'lkilerdin' inleri , aspandag'ı quslardın' uyaları bar . Biraq Adam Ulının' bas panalaytug'ın ornı da joq , — dedi .
40008021	Ja'ne bir sha'kirti Og'an : — İyem , da'slep barıp , a'kemdi jerlewime ruxsat et , — dedi .
40008022	Biraq İysa og'an : — Mag'an er . O'z o'lgenlerin jerlewdi o'lilerge qaldır , — dedi . İysanın' dawıldı toqtatıwı
40008023	İysa qayıqqa mingende , sha'kirtleri de Onın' izinen mindi .
40008024	Ten'izde tosattan ku'shli dawıl ko'terilip , tolqınlar qayıqtı suwg'a toltıra basladı . Al İysa uyıqlap jatır edi .
40008025	Sonda sha'kirtleri Og'an jaqınlap keldi de , Onı oyatıp : — İyem ! Bizlerdi qutqar , nabıt bolajaqpız ! — dedi .
40008026	İysa olarg'a : — Nege bunshama qorqasızlar , ha'y , isenimi azlar ? — dedi de , turıp samalg'a ha'm ten'izge tıyım salg'anda , awır tınıshlıq ornadı .
40008027	Adamlar tan' qalısıp : — Samaldı da , ten'izdi de O'zine boysındıratug'ın bul kim ? — desti . Jin urg'an eki adamnın' shıpa tabıwı
40008028	İysa arg'ı jag'adag'ı Gadara u'lkesine kelgende , qa'birlerdin' arasınan kiyatırg'an jin urg'an eki adamdı ushırattı . Olar ju'da' qa'ha'rli bolg'anlıqtan , bul jol menen o'tiwge hesh kimnin' batılı barmaytug'ın edi .
40008029	Olar qıshqırısıp : — Qudaydın' Ulı İysa , Senin' bizler menen ne jumısın' bar ? Bul jerge bizlerdi waqtı kelmesten burın azaplawg'a keldin' be ? — dedi .
40008030	Olardan alısıraqta bir u'lken shoshqa padası jayılıp ju'rgen edi .
40008031	Jinler İysag'a : — Eger bizlerdi quwıp shıg'aratug'ın bolsan' , shoshqalardın' padasına jiber , — dep jalındı .
40008032	Sonda İysa olarg'a : — Barın'lar , — dedi . Jinler adamlardan shıg'ıp , shoshqalardın' ishine kirdi . Sonda shoshqalardın' ha'mmesi juwırısıp , tik jag'adan ten'izge tu'sti de , suwda nabıt boldı .
40008033	Padashılar qashıp qalag'a barıp , ba'rin xabarladı ha'm jin urg'anlarg'a ne bolg'anın da aytıp berdi .
40008034	Sonda qalanın' barlıq turg'ınları İysanın' aldına shıqtı . Olar Onı ko'rgende , u'lkeden shıg'ıp ketiwin o'tindi .
40009001	La'n' adamnın' shıpa tabıwı . Son'ınan İysa qayıqqa minip , ten'izdin' arg'ı jag'asına o'tti de , O'z qalasına qaytıp keldi .
40009002	Sonda adamlar to'seginde jatırg'an bir la'n' adamdı ko'terip , Og'an alıp keldi . İysa olardın' isenimin ko'rip , la'n' adamg'a : — Balam , jigerli bol , gu'naların' keshirildi ! — dedi .
40009003	Sonda diniy mug'allimlerdin' geybirewleri ishlerinen : « Bul Qudayg'a til tiygizip tur-g'o ! » — dedi .
40009004	İysa olardın' ne oylag'anın bilip , olarg'a : — İshlerin'izden nege jamanlıq oylap tursızlar ?
40009005	Qaysısın aytıw an'satıraq : « Gu'naların' keshirildi » , — dew me yamasa « Ornın'nan turıp ju're ber » , — dew me ?
40009006	Biraq , Adam Ulının' jer betinde gu'nalardı keshiriwge biyligi bar ekenin bilip qoyın'lar , — dedi de , la'n' adamg'a : — Ornın'nan turıp to'segin'di al da , u'yin'e bar ! — dedi .
40009007	La'n' adam ornınan turıp , u'yine ketti .
40009008	Bunı ko'rgen adamlardı qorqınısh biylep , adamlarg'a usınday biylik bergen Qudaydı maqtadı . Mattanın' sha'kirt bolıwı
40009009	İysa sol jerden ketip baratırıp salıq ken'sesinde otırg'an Matta atlı adamdı ko'rdi de , og'an : — Menin' izime er , — dedi . Ol ornınan turıp , İysanın' izine erdi .
40009010	İysa onın' u'yinde dasturxan basında otırg'anda , ko'plegen salıqshılar menen gu'nakarlar kelip , Ol ha'm Onın' sha'kirtleri menen birge dasturxanlas boldı .
40009011	Pariseyler bunı ko'rip , Onın' sha'kirtlerinen : — Sizlerdin' Ustazın'ız nege salıqshılar ha'm gu'nakarlar menen birge as iship otır ? — dep soradı .
40009012	Bunı esitken İysa olarg'a : — Shıpakerge deni sawlar emes , al awırıwlar mu'ta'j .
40009013	Sizler barıp : « Men qurbanlıq emes , al miyrim-sha'pa'a't tileymen » , — degen so'zlerdin' ma'nisin bilip alın'lar . Sebebi Men haq adamlardı emes , al gu'nakarlardı shaqırıw ushın keldim , — dedi . Oraza haqqında soraw
40009014	Sol waqıtta Yaqıyanın' sha'kirtleri kelip , İysadan : — Bizler de , pariseyler de jiyi-jiyi oraza tutamız , al Senin' sha'kirtlerin' nege oraza tutpaydı ? — dep soradı .
40009015	İysa olarg'a : — Toyg'a kelgenler ku'yew olar menen birge bolg'an waqıtta qayg'ıra ala ma ? Biraq , olardan ku'yewdi tartıp alıp ketiletug'ın ku'nler keledi , sonda olar oraza tutadı .
40009016	Hesh kim eski kiyimge jan'a tawardan jamaw jamamaydı , o'ytkeni jan'a jamaw eski kiyimnen jırtılıp qalıp , jırtıq burıng'ısınan beter boladı .
40009017	Jan'a sharaptı da hesh kim eski meske quymaydı . Olay etse , mes jarılıp , sharap ta ag'ıp ketedi , mes te buzıladı . Jan'a sharap jan'a meske quyıladı , sonda ekewi de saqlanadı , — dedi . Basshının' qızı ha'm hayaldın' isenimi
40009018	İysa olarg'a usılardı aytıp turg'anda qasına bir ma'jilisxananın' basshısı kelip , Onın' ayag'ına jıg'ıldı da : — Menin' qızım jan'a g'ana o'ldi . Sen kelip og'an qolın'dı tiygiz , sonda ol tiriledi , — dedi .
40009019	İysa ornınan turıp , sha'kirtleri menen birge og'an erdi .
40009020	Sonda on eki jıl boyı qan ketip awırg'an bir hayal İysanın' artına jaqınlap kelip , Onın' kiyiminin' shetine qolın tiygizdi .
40009021	Sebebi hayal ishinen : « Onın' kiyimine g'ana qolımdı tiygizsem , shıpa tabaman » , — degen edi .
40009022	İysa burılıp , onı ko'rdi de : — Qızım , jigerli bol , isenimin' seni qutqardı ! — dedi . Hayal sol waqıtta-aq shıpa taptı .
40009023	İysa basshının' u'yine kelgende , sıbızg'ıshılardı ha'm tınıshsızlanıp turg'an adamlardı ko'rip ,
40009024	olarg'a : — Shıg'ın'lar ! Qız o'lgen joq , tek uyıqlap atır , — dedi . Olar İysanın' u'stinen ku'ldi .
40009025	Adamlar sırtqa shıg'arılg'annan keyin , İysa ishke kirip qızdın' qolın uslag'anda , qız ornınan turdı .
40009026	Bul waqıya tuwralı xabar pu'tkil do'gerekke jayıldı . Eki soqırdın' shıpa tabıwı
40009027	İysa sol jerden ketip baratırg'anda Onın' izine eki soqır adam erip , Og'an : — Dawıttın' Urpag'ı ! Bizlerge rehim ete go'r ! — dep baqırıstı .
40009028	Ol u'yge kirgende , Onın' qasına soqırlar da keldi . İysa olarg'a : — Menin' bunı isley alatug'ınıma isenesizler me ? — dep soradı . Olar : — Awa , İyem , isenemiz , — dep juwap berdi .
40009029	Sonda İysa olardın' ko'zlerine qolın tiygizip : — Sizlerge isenimin'iz boyınsha bolsın , — degende ,
40009030	olardın' ko'zleri ko're basladı . İysa olarg'a : — Abaylan' , bunı hesh kim bilmesin ! — dep qatan' tapsırdı .
40009031	Biraq olar sırtqa shıg'ıp , İysa tuwralı xabardı pu'tkil do'gerekke jaydı . Jin urg'an bir gu'n'elektin' shıpa tabıwı
40009032	Olar shıg'ıp keteyin dep atırg'an waqıtta adamlar İysag'a jin urg'anı sebepli gu'n'elek bolg'an bir adamdı alıp keldi .
40009033	Jin quwıp shıg'arılg'annan keyin , gu'n'elek adam so'yley basladı . Adamlar tan' qalısıp : — Bunday waqıya İzrailda hesh qashan bolg'an emes edi , — desti .
40009034	Biraq pariseyler : — Ol jinlerdi jinlerdin' baslıg'ının' ku'shi menen quwıp shıg'arıp ju'r , — desti . İysanın' adamlarg'a janı ashıwı
40009035	Sonnan son' , İysa barlıq qala ha'm awıllardı aralap ju'rdi . Yahudiylerdin' ma'jilisxanalarında ta'lim berdi ha'm Aspan Patshalıg'ı tuwralı Xosh Xabardı ja'riyalap , barlıq awırıwlarg'a ha'm ha'mme ha'lsiz adamlarg'a shıpa berdi .
40009036	Ol ko'p xalıqtı ko'rip , olarg'a janı ashıdı , o'ytkeni olar shopansız qoylarg'a uqsap qıynalg'an ha'm pıtıran'qı edi .
40009037	Sonda Ol sha'kirtlerine : — Orılatug'ın egin ko'p , biraq jumısshılar az .
40009038	Sonlıqtan zu'ra'a'ttin' iyesi bolg'an İyemizden O'zinin' atızına egindi oratug'ın jumısshılar jiberiwin duwa etip soran'lar , — dedi .
40010001	İysanın' on eki sha'kirtin tan'lawı . İysa on eki sha'kirtin qasına shaqırıp alıp , olarg'a jawız ruwxlardı quwıp shıg'arıwg'a ha'm barlıq awırıwlar menen ha'lsizliklerge shıpa beriwge biylik berdi .
40010002	On eki elshinin' atları mınaday : Petr dep atalg'an Simon ha'm onın' inisi Andrey , Zebedeydin' balası Yaqıp ha'm onın' inisi Yuxan .
40010003	Filip penen Bartolomey , Tomas penen salıqshı Matta , Alpeydin' balası Yaqıp ha'm Tadey .
40010004	Watansu'yer Simon ha'm keyin İysag'a satqınlıq islegen Yahuda İsqariot . Sha'kirtlerge berilgen tapsırmalar
40010005	İysa usı on ekisin jibergende , olarg'a bılay dep tapsırmalar berdi : — Basqa milletlerdin' jerlerine barman'lar , samariyalılardın' qalalarına da kirmen'ler .
40010006	Al jog'alg'an qoylarday bolg'an İzrail xalqına barın'lar .
40010007	Baratırıp , jol boyı : « Aspan Patshalıg'ı jaqınladı » , — dep ja'riyalap ju'rin'ler .
40010008	Awırıwlarg'a shıpa berin'ler , o'lgenlerdi tiriltin'ler , maqaw kesel bolg'anlardı tazalan'lar , jinlerdi quwıp shıg'arın'lar . Esheyin aldın'lar , esheyin berin'ler .
40010009	Bellik qaltaların'ızg'a altın , gu'mis ha'm mıs ten'geler salıp ju'rmen'ler .
40010010	Jolg'a dorba da , awısıq kiyim de , ayaq kiyim de , tayaq ta alman'lar . Sebebi miynet etiwshi o'z nanın tabadı .
40010011	Sizler qaysı qalag'a yamasa awılg'a kirsen'ler de , sol jerde kimnin' ılayıqlı ekenin izlep tabın'lar da , ketkenshe sol adamnın' u'yinde turın'lar .
40010012	Onın' u'yine kirgenin'izde , amanlıq tilep sa'lem berin'ler .
40010013	U'y ılayıqlı bolsa , tilegen amanlıg'ın'ız sol u'yge ornaydı , ılayıqlı bolmasa , tilegen amanlıg'ın'ız o'zlerin'izge qaytadı .
40010014	Eger sizlerdi birew qabıl almasa ha'm so'zlerin'izge qulaq aspasa , sol u'yden yamasa qaladan shıg'ıp baratırıp , ayaqların'ızdag'ı shan'dı qag'ıp ketin'ler .
40010015	Sizlerge shının aytıp turman : hu'kim shıg'arılatug'ın qıyamet-qayım ku'ninde Sodom menen Gomoranın' awhalı sol qalanın' awhalınan jen'ilirek boladı . Keleshektegi quwdalanıwlar
40010016	— Mine , Men sizlerdi qoylardı qasqırlardın' arasına jibergendey jiberip atırman . Sonlıqtan jılanday aqıllı , kepterdey aq kewil bolın'lar .
40010017	Adamlardan saq bolın'lar , olar sizlerdi hu'kim etiwshilerge uslap beredi , ma'jilisxanalarında qamshılap sabaydı .
40010018	Men sebepli sizler ha'kimler ha'm patshalardın' aldılarına aparılasızlar . Usılayınsha sizler olarg'a ha'm basqa milletlerge Men tuwralı gu'walıq beresizler .
40010019	Sizlerdi uslap bergen waqıtta qalay yamasa ne aytıw haqqında qayg'ırman'lar : o'ytkeni aytatug'ın so'zlerin'iz sol waqıtta sizlerge beriledi .
40010020	Sebebi sizler emes , al sizler arqalı A'ken'izdin' Muxaddes Ruwxı so'yleydi .
40010021	Tuwısqanı tuwısqanın , a'kesi balasın o'limge uslap beredi . Balaları da ata-analarına qarsı shıg'ıp , olardı o'ltirtedi .
40010022	Menin' atım sebepli , sizlerdi ha'mme jek ko'redi . Biraq aqırına deyin shıdag'an qutqarıladı .
40010023	Sizlerdi bir qalada quwdalasa , ekinshi qalag'a qashın'lar . Sizlerge shının aytıp turman : sizler İzrail elinin' qalaların aralap bolmay-aq , Adam Ulı jetip keledi .
40010024	Sha'kirt ustazınan , xızmetshi xojasınan ullı emes .
40010025	Sha'kirt ustazı sıyaqlı bolsa , xızmetshi de xojası sıyaqlı bolsa , olarg'a jetkilikli . Adamlar u'y iyesin Belzebu'l-shaytan dep atag'an bolsa , onın' u'y-ishine onnan da jamanıraq at taqpay ma ? ! Kimnen qorqıw kerek ?
40010026	— Solay etip , olardan qorqpan'lar . O'ytkeni ashılmaytug'ın hesh qanday sır , bilinbeytug'ın hesh qanday jasırın na'rse joq .
40010027	Menin' sizlerge qaran'g'ıda aytıp turg'anımdı sizler jarıqta aytın'lar . Qulaqların'ızg'a sıbırlap aytılg'andı u'y to'besinen ja'riyalan'lar .
40010028	Deneni o'ltirse de , jandı o'ltire almaytug'ınlardan qorqpan'lar . Al jandı da , deneni de dozaqta joq qıla alatug'ın Qudaydan qorqın'lar .
40010029	Eki shımshıq bir tiying'a satılmay ma ? Biraq olardın' birewi de A'ken'izdin' erki bolmasa jerge qulap tu'speydi .
40010030	Basların'ızdag'ı shashlardın' ba'ri de Qudayg'a sanawlı .
40010031	Sonlıqtan qorqpan'lar : ko'p shımshıqlardan sizler qımbatlıraqsızlar-g'o .
40010032	Solay etip , kim de kim Meni adamlar aldında ta'n alsa , Men de onı aspandag'ı A'kemnin' aldında ta'n alaman .
40010033	Al kim de kim Meni adamlar aldında ta'n almasa , Men de onı aspandag'ı A'kemnin' aldında ta'n almayman . İysa ushın bolatug'ın ayırılısıwlar
40010034	— Meni jer ju'zine tatıwlıq a'kelgen , dep oylaman'lar . Men tatıwlıq emes , qılısh beriwge keldim .
40010035	Sebebi Men ulın a'kesine , qızın anasına , kelinin qa'yin enesine qarsı etip , ayırıwg'a keldim .
40010036	Adamnın' dushpanları o'zinin' u'y-ishi boladı .
40010037	Kim de kim Mennen artıq a'kesin yamasa anasın su'yse , ol Mag'an ılayıqlı emes . Kim de kim Mennen artıq ulın yamasa qızın su'yse , ol Mag'an ılayıqlı emes .
40010038	Kim de kim o'z atanaq ag'ashın arqalap Menin' izime ermese , ol Mag'an ılayıqlı emes .
40010039	O'z janın saqlap ju'rgen adam onı jog'altadı , al janın Men ushın jog'altqan adam onı saqlap qaladı . Qabıl alıw ha'm sıylıq
40010040	— Kim de kim sizlerdi qabıl alsa , onın' Meni qabıl alg'anı boladı , kim de kim Meni qabıl alsa , onın' Meni Jibergendi qabıl alg'anı boladı .
40010041	Kim de kim payg'ambardı payg'ambar bolg'anı ushın qabıl alsa , ol payg'ambar alatug'ın sıylıqtı aladı . Kim de kim haq adamdı haq bolg'anı ushın qabıl alsa , ol haq adam alatug'ın sıylıqtı aladı .
40010042	Men sizlerge shının aytıp turman : kim de kim usılardın' ishindegi en' qarapayımına sha'kirtlerimnin' biri bolg'anı ushın tek bir kese suwıq suw ishkizse de , ol sıysız qalmaydı .
40011001	İysa on eki sha'kirtine usı tapsırmalardı berip bolg'annan keyin , sol jerden ketip , jaqın jaylasqan qalalarda ta'lim beriwge ha'm Xosh Xabardı ja'riyalawg'a bardı . Yaqıyanın' sorawı ha'm İysanın' Yaqıya tuwralı gu'walıg'ı
40011002	Yaqıya qamaqta otırıp , Masixtın' islegen isleri haqqında esitkende o'z sha'kirtlerin jiberip :
40011003	« Keletug'ın Qutqarıwshı Senbisen' yamasa basqa birewdi ku'tiwimiz kerek pe ? » — dep Onnan sorattı .
40011004	İysa olarg'a juwap berip : — Barın'lar , esitip-ko'rgenlerin'izdi Yaqıyag'a bildirin'ler .
40011005	Soqırlardın' ko'rip , aqsaq bolg'anlardın' ju'rip , maqaw kesel bolg'anlardın' tazalanıp , geren'lerdin' esitip , o'lgenlerdin' tirilip , Xosh Xabardın' jarlılarg'a ja'riyalanıp atırg'anın aytıp berin'ler .
40011006	Mag'an gu'mansız isengenler baxıtlı , — dedi .
40011007	Olar ketkennen keyin , İysa xalıqqa Yaqıya tuwralı ayta basladı : — Sizler sho'l dalag'a neni ko'riwge bardın'lar ? Samal terbetken qamıstı ma ?
40011008	Aytın'lar , neni ko'riwge bardın'lar ? Hasıl kiyim kiygen bir adamdı ma ? Hasıl kiyim kiygenler patsha saraylarında boladı-g'o .
40011009	Solay etip , neni ko'riwge bardın'lar ? Payg'ambardı ma ? Awa , Menin' sizlerge aytatug'ınım : ol — payg'ambardan da ullı .
40011010	O'ytkeni Muxaddes Jazıwda : « Mine , Men Sennen burın O'z xabarshımdı jiberemen , ol Senin' baratug'ın jolın'dı aldın'nan tayarlap qoyadı » , dep aytılg'an adam — usı .
40011011	Sizlerge shının aytıp turman : hayaldan tuwılg'anlardın' arasında Shomıldırıwshı Yaqıyadan ullı adam joq . Biraq Aspan Patshalıg'ındag'ı en' kishkene adam da onnan ullı .
40011012	Shomıldırıwshı Yaqıyanın' ku'nlerinen baslap ha'zirge deyin Aspan Patshalıg'ına zorlıq jasalıp , zorlıq jasawshılar Onı basıp alıp atır .
40011013	Barlıq payg'ambarlar ha'm Muxaddes Nızam Yaqıya keliwge deyin Aspan Patshalıg'ı haqqında boljap kelgen .
40011014	Eger bulardı qabıl etkin'iz kelse , keliwge tiyisli bolg'an İliyas payg'ambar — usı Yaqıya .
40011015	Qulag'ı bar jaqsılap esitip alsın !
40011016	Ha'zirgi a'wladtı kimge uqsatayın ? Olar bazarda joldaslarına : « Sizlerge sıbızg'ı sherttik , biraq sizler oynamadın'lar ! Sizlerge joqlaw ayttıq , biraq sizler jılamadın'lar ! » — dep baqırıp otırg'an balalarg'a uqsaydı .
40011017	
40011018	Sebebi Yaqıya kelip , iship jemedi . Sonda olar : « Onı jin urg'an » , — desti .
40011019	Adam Ulı kelip , iship jedi . Sonda olar : « Mine , tamaqsaw ha'm araqxor adam , Ol salıqshılar menen gu'nakarlardın' dostı » , — dep aytısıp atır . Al Qudaydın' danalıg'ı isler arqalı aqlanadı .
40011020	Sonnan son' , İysa ka'ramatların ko'birek islegen qalalardı ta'wbe etpegenligi ushın ayıplay basladı :
40011021	— Ha'siret shegesen' , Xorazin ! Ha'siret shegesen' , Betsayda ! Eger sizlerde islengen ka'ramatlar Tir ha'm Sidon qalalarında islengeninde , olar a'lle qashan betin tırnap , shashın julıp qayg'ırıp , ta'wbe eter edi .
40011022	Al Menin' sizlerge aytatug'ınım : hu'kim shıg'arılatug'ın qıyamet-qayım ku'ninde Tir menen Sidonnın' awhalı sizlerdin' awhalın'ızdan jen'ilirek boladı .
40011023	Ha'y sen , Kaparnahum , aspang'a ko'terilesen' be ? Yaq , dozaqqa qulatılasan' . O'ytkeni sende bolg'an ka'ramat isler Sodomda islengeninde , ol bul ku'nge deyin saqlanar edi .
40011024	Al Menin' sag'an aytatug'ınım : hu'kim shıg'arılatug'ın qıyamet-qayım ku'ninde Sodom qalasının' awhalı senin' awhalın'nan jen'ilirek boladı . İysanın' adamlardı ra'ha'tleniwge shaqırıwı
40011025	Sol waqıtta İysa so'zin dawam etip : — O , A'kem , aspan menen jerdin' İyesi ! Bulardı danalardan ha'm aqıllılardan jasırıp , na'restedey adamlarg'a ashıp bildirgenin' ushın Seni maqtayman !
40011026	Awa , A'ke ! Sebebi Senin' qa'lewin' usınday edi .
40011027	Mag'an ha'mmesi A'kemnen berilgen . A'keden basqa hesh kim Ulın bilmeydi . A'keni de tek g'ana Ulı ha'm Ulı tan'lap ashıp bildirgisi kelgenler g'ana biledi .
40011028	Ha'y , sharshap , awır ju'k basqanlar , ha'mmen'iz Mag'an kelin'ler ! Men sizlerdi ra'ha'tlendiremen .
40011029	Moyıntırıg'ımdı salıp , Mennen u'yrenin'ler : o'ytkeni Men mo'min ha'm kishipeyilmen . Solay etip , kewillerin'iz tınıshlıq tabadı .
40011030	Men bergen moyıntırıq ın'g'aylı , ju'gim jen'il , — dedi .
40012001	Dem alıs ku'ni haqqında tartıs . Sonda bir dem alıs ku'ni İysa biyday atızının' arasınan o'tip baratır edi . Sha'kirtleri ash bolıp , biydaydın' masaqların u'zip alıp jey basladı .
40012002	Bunı pariseyler ko'rip , Og'an : — Qara , Senin' sha'kirtlerin' dem alıs ku'ninde islewge bolmaytug'ın isti islep atır , — dedi .
40012003	İysa olarg'a : — O'zi de , qasındag'ılar da ash bolg'anda , Dawıttın' ne islegenin sizler oqımag'ansızlar ma ?
40012004	Ol Qudaydın' U'yine kirip , ruwxaniylerden basqa o'zine de , qasındag'ılarg'a da jewge bolmaytug'ın , Qudayg'a arnalg'an nanlardı jegen emes pe ?
40012005	Dem alıs ku'ninde ruwxaniyler İbadatxanada dem alıs ku'ni haqqında Muxaddes Nızamdı buzsa da gu'nasız bolatug'ınların Muxaddes Nızamda oqımag'ansızlar ma ?
40012006	Sizlerge aytatug'ınım : bul jerde İbadatxanadan da ullı Birew bar .
40012007	Eger sizler : « Men qurbanlıq emes , al miyrim-sha'pa'a't tileymen » , — degen so'zdin' ma'nisin tu'sinsen'ler , gu'nasızlardı ayıplamas edin'ler .
40012008	Adam Ulı dem alıs ku'ninin' de iyesi , — dedi .
40012009	İysa ol jerden ketip , olardın' ma'jilisxanasına kirdi .
40012010	Sol jerde bir qolı la'n' adam bar edi . Pariseyler İysanı ayıplamaqshı bolıp , Og'an bılay dep soraw qoydı : — Dem alıs ku'ninde awırıw adamg'a shıpa beriw nızamg'a tuwrı kele me ?
40012011	İysa olarg'a : — Sizlerdin' aran'ızdag'ı birin'izdin' jalg'ız g'ana qoyı bolsa , ol dem alıs ku'ni bir shuqırg'a tu'sip ketkende , onı shıg'arıp almay ma ?
40012012	Adam qoydan go're , anag'urlım artıq emes pe ? Demek , dem alıs ku'ni jaqsılıq islew nızamg'a tuwrı keledi , — dedi .
40012013	Son'ınan Ol qolı la'n' adamg'a : — Qolın'dı soz ! — dedi . Adam qolın sozg'anda , ekinshisindey sap-saw bolıp qaldı .
40012014	Sonda pariseyler sırtqa shıg'ıp , İysanı joq qılıw tuwralı til biriktire basladı . Qudaydın' tan'lag'an Xızmetshisi
40012015	Biraq İysa bunı bilip , sol jerden ketip qaldı . Onın' izine ko'p xalıq erip ju'rdi . Ol awırıwlardın' ha'mmesine shıpa berip ,
40012016	O'zinin' kim ekenligin ashıq aytıwdı olarg'a qadag'an etetug'ın edi .
40012017	Bul Qudaydın' İyshaya payg'ambar arqalı aytqan so'zlerinin' orınlanıwı ushın boldı :
40012018	« Bul — tan'lap alg'an Xızmetshim , Kewlim unatqan Su'yiklim . Men O'z Ruwxımdı Og'an beremen . Ol ha'mme xalıqlarg'a a'dillikti ja'riyalaydı .
40012019	Tartıspaydı da , baqırmaydı da , Onın' dawısı ko'shelerde esitilmeydi .
40012020	A'dillik jen'iske erispegenshe , Ol bu'gilgen qamıstı sındırmaydı ha'm pısqıp turg'an pilikti o'shirmeydi .
40012021	Xalıqlar Onın' atınan u'mit etip jasaydı » . Qudaydın' Ruwxına qarsı bolmaw tuwralı eskertiw
40012022	Sol waqıtta adamlar İysag'a jin urıp , gu'n' ha'm soqır bolg'an adamdı alıp keldi . İysa og'an shıpa bergenlikten , gu'n'-soqırdın' ko'zi ashılıp , so'yley basladı .
40012023	Adamlardın' ha'mmesi qattı tan' qalısıp : — Dawıttın' Urpag'ı — Usı emes pe eken ? — desti .
40012024	Bunı esitken pariseyler : — Ol jinlerdi tek jinlerdin' baslıg'ı Belzebu'l-shaytannın' ku'shi menen g'ana quwıp shıg'arıp ju'r , — desti .
40012025	Al İysa olardın' oyların bilip , bılay dedi : — O'z ara qarsı bolıp bo'lingen ha'r bir patshalıq joq boladı , o'z ara qarsı bolıp bo'lingen ha'r bir qala yamasa u'y qulaydı .
40012026	Al eger shaytan o'zin o'zi quwıp shıg'arsa , onda onın' o'z ara qarsı bolıp bo'lingeni boladı . Olay bolsa , onın' patshalıg'ı qalay saqlanadı ?
40012027	Eger Men jinlerdi Belzebu'l-shaytannın' ku'shi menen quwıp shıg'aratug'ın bolsam , onda sizlerdin' sha'kirtlerin'iz olardı kimnin' ku'shi menen quwıp shıg'arıp ju'r ? Solay etip , olar sizlerdin' nadurıs ekenin'izdi a'shkaralaydı .
40012028	Biraq Men jinlerdi Qudaydın' Ruwxı menen quwıp shıg'aratug'ın bolsam , onda sizlerge Quday Patshalıg'ının' jetip kelgeni .
40012029	Kim da'slep ku'shli adamdı baylap taslamay turıp , onın' u'yine kirip , mal-mu'lkin tartıp a'kete aladı ? Tek onı baylag'annan keyin g'ana onın' u'yin tonay aladı-g'o .
40012030	Kim de kim Menin' menen birge bolmasa , ol Mag'an qarsı . Kim de kim Menin' menen birge jıynamasa , ol shashadı .
40012031	Sonlıqtan sizlerge aytatug'ınım : adamlar ha'r qanday gu'na islese de , til tiygizse de keshiriledi , biraq Muxaddes Ruwxqa til tiygizse , keshirilmeydi .
40012032	Kim de kim Adam Ulına qarsı bir so'z aytsa , keshiriledi , biraq Muxaddes Ruwxqa qarsı so'ylegen ha'zir de , keleshekte de keshirilmeydi .
40012033	Terekti jaqsı dep sanasan'lar , miywesin de jaqsı dep sanan'lar , al terekti jaman dep sanasan'lar , miywesin de jaman dep sanan'lar . Sebebi terek miywesinen bilinedi .
40012034	Ha'y , uwlı jılanlardın' tuqımları ! Sizler o'zlerin'iz jaman bola tura , qalay jaqsı so'zler so'yley alasızlar ? Adamnın' kewli nege tolıp tassa , awzınan sol shıg'adı-g'o .
40012035	Jaqsı adam kewlindegi jaqsı g'a'ziynesinen jaqsılıq shıg'aradı , al jaman adam kewlindegi jaman g'a'ziynesinen jamanlıq shıg'aradı .
40012036	Sizlerge aytatug'ınım mınaw : adamlar aytqan ha'r bir bos so'zi ushın hu'kim shıg'arılatug'ın qıyamet-qayım ku'ninde juwap beriwleri sha'rt .
40012037	O'ytkeni sen o'z so'zlerin' menen aqlanasan' da , o'z so'zlerin' ushın ayıplanasan' da . İysadan ka'ramatlı belgi ko'rsetiwin soraw
40012038	Sonda diniy mug'allimler menen pariseylerdin' geybirewleri İysag'a : — Ustaz ! Seni Qudaydın' jibergenligin da'lilleytug'ın ka'ramatlı belgi ko'rsetiwin'di qa'leymiz , — dedi .
40012039	Biraq İysa olarg'a bılay dep juwap qaytardı : — Jaman ha'm opasız a'wlad ka'ramatlı belgi talap etpekte . Biraq og'an Yunus payg'ambardın' ka'ramatlı belgisinen basqası ko'rsetilmeydi .
40012040	Yunustın' u'lken balıqtın' ishinde u'sh ku'n , u'sh tu'n bolg'anınday , Adam Ulı da jer qoynında u'sh ku'n , u'sh tu'n boladı .
40012041	Nineviya turg'ınları hu'kim shıg'arılatug'ın qıyamet-qayım ku'ninde usı a'wlad penen birge turıp , onı ayıplaydı . Sebebi Yunus ja'riyalag'anda , olar ta'wbe etken-g'o . Biraq bul jerde Yunustan da ullı Birew bar .
40012042	Qubladag'ı hayal patsha da hu'kim shıg'arılatug'ın qıyamet-qayım ku'ninde usı a'wlad penen birge turıp , onı ayıplaydı . O'ytkeni ol Sulaymannın' danalıg'ın esitiw ushın jer betinin' arg'ı shetinen kelgen-g'o . Biraq bul jerde Sulaymannan da ullı Birew bar . Qaytıp kelgen jawız ruwxlar
40012043	— Jawız ruwx adamnan shıqqannan keyin suwsız jerlerdi gezip , dem alıwg'a orın izleydi , biraq taba almaydı .
40012044	Sonda ol o'zine : « Shıqqan u'yime qaytayın » , — deydi ha'm qaytıp kelgende , u'ydin' bos bolıp , tazalanıp ha'm jıynalıp turg'anın ko'redi .
40012045	Sonda ol barıp , o'zinen de jawız jeti ruwxtı ertip keledi de , kirip sol u'yde turadı . Solay etip , sol adamnın' son'g'ı awhalı burıng'ıdan da jaman boladı . Bul jaman a'wladqa da sonday boladı ! İysanın' anası ha'm tuwısqanları
40012046	İysa xalıqqa so'ylep turg'anda , anası menen tuwısqanları keldi . Olar sırtta turıp , Onın' menen so'ylespekshi boldı .
40012047	Sonda birew Og'an : — Anan' menen tuwısqanların' Senin' menen so'ylespekshi bolıp , sırtta turıptı , — dedi .
40012048	Ol bunı aytqan adamg'a qarap : — Menin' anam kim , tuwısqanlarım kimler ? — dedi de ,
40012049	O'zinin' sha'kirtlerin qolı menen ko'rsetip bılay dedi : — Mine , Menin' anam ha'm tuwısqanlarım !
40012050	Sebebi kim de kim Menin' aspandag'ı A'kemnin' erkin orınlasa , Menin' tuwısqanım da , anam da — sol .
40013001	Tuqım sebiwshi tuwralı tımsal . Sol ku'ni İysa u'yden shıg'ıp , ten'izdin' jag'asına barıp otırdı .
40013002	Onın' janına ju'da' ko'p xalıq jıynalg'anlıqtan , Ol qayıqqa minip otırdı , al xalıq jag'ada turdı .
40013003	Ol tımsallar menen olarg'a ko'p na'rselerdi aytıp , bılay dedi : — Bir ku'ni tuqım sebiwshi tuqım sebiwge shıg'ıptı .
40013004	Ol sepkende , tuqımlardın' geybirewleri jol shetine tu'sip , quslar kelip , olardı shoqıp jep qoyıptı .
40013005	Geybirewleri topırag'ı az bolg'an taslaqqa tu'sip , jer teren' bolmag'anlıqtan tez ko'gerip shıg'ıptı .
40013006	Biraq ku'n shıqqannan son' solıp , tamırsız bolg'anlıqtan quwrap qalıptı .
40013007	Geybirewleri tikenler arasına tu'sipti . Tikenler o'skennen son' , olardı tunshıqtırıp taslaptı .
40013008	Al basqaları o'nimli jerge tu'sip , birewi ju'z eseden , birewi alpıs eseden , birewi otız eseden zu'ra'a't beripti .
40013009	Qulag'ı bar jaqsılap esitip alsın ! İysanın' tımsallar menen so'ylegendegi maqseti
40013010	İysanın' sha'kirtleri qasına kelip , Onnan : — Xalıqqa ne ushın tımsallar menen so'ylep tursan' ? — dep soradı .
40013011	İysa olarg'a bılay dep juwap berdi : — Aspan Patshalıg'ının' sırların biliw sizlerge berilgen , biraq olarg'a berilmegen .
40013012	Sebebi kimde bar bolsa , og'an ja'ne de mol etip beriledi , al kimde joq bolsa , onnan barı da tartıp alınadı .
40013013	Sonlıqtan da olarg'a tımsallar menen so'ylep turman . O'ytkeni : « Olar qarasa da ko'rmeydi , Tın'lasa da esitpeydi ha'm tu'sinbeydi » .
40013014	İyshaya payg'ambardın' aldın ala olar haqqında aytqanı durıs keldi : « Tın'lap esitesizler , biraq tu'sinbeysizler , Qaraysızlar , biraq ko'rmeysizler !
40013015	Sebebi bul xalıqtın' kewli qaysar bolıp , qulaqları pitip qalg'an , olar ko'zlerin de jumıp alg'an . Olay bolmag'anda , olardın' ko'zleri ko'rer edi , Qulaqları esiter edi , kewilleri tu'siner edi . Olar Mag'an qaytıp kelse , Men olarg'a shıpa berer edim » .
40013016	Biraq , sizlerdin' ko'rip turg'an ko'zlerin'iz , esitip turg'an qulaqların'ız baxıtlı !
40013017	Sizlerge shının aytıp turman : ko'plegen payg'ambarlar menen haq adamlar sizlerdin' ko'rgenlerin'izdi ko'rgisi kelgen edi , biraq ko'rmedi . Esitkenlerin'izdi esitkisi kelgen edi , biraq esitpedi . Tuqım sebiwshi tuwralı tımsaldın' tu'sindiriliwi
40013018	— Endi sizler tuqım sebiwshi tuwralı tımsaldın' ma'nisin tın'lan'lar .
40013019	Aspan Patshalıg'ı tuwralı aytılg'an so'zdi esitken , biraq onı tu'sinbegen adamg'a shaytan kelip , onın' kewline sebilgen so'zdi tartıp a'ketedi . Jol boyına sebilgen tuqımnın' ma'nisi usı .
40013020	Al taslaqqa sebilgen tuqım mınanı bildiredi : adam so'zdi esitken waqıtta-aq , onı quwanısh penen qabıl aladı .
40013021	Biraq tamırsız bolg'anlıqtan , turaqsızlıq etedi . So'z ushın azap shegiwge yamasa quwdalanıwg'a tuwra kelgende , tez isenimnen qaytadı .
40013022	Tikenler arasına sebilgen tuqım mınanı bildiredi : adam so'zdi esitedi , biraq bul du'nyanın' ta'shiwishleri ha'm baylıqqa aldanıw so'zdi tunshıqtıradı . Sonlıqtan ol zu'ra'a't bermeydi .
40013023	Al o'nimli jerge sebilgen tuqım mınanı bildiredi : adam so'zdi esitip , onı tu'sinedi ha'm birewleri ju'z eseden , birewleri alpıs eseden , birewleri otız eseden zu'ra'a't beredi . Biyday ha'm haram sho'p
40013024	İysa basqa tımsal keltirip , olarg'a bılay dedi : — Aspan Patshalıg'ı o'zinin' egislik jerine jaqsı tuqım sepken adamg'a uqsaydı .
40013025	Tu'nde , adamlar uyıqlag'an waqıtta dushpanı kelip , onın' biydayının' arasına haram sho'p egip ketipti .
40013026	Biyday ko'gerip masaq shıg'arg'anda , haram sho'p te payda bola baslaptı .
40013027	Sonda xızmetshileri xojasına kelip : « Xojayın ! Siz egislik jerin'izge jaqsı tuqım seppegen be edin'iz ? Onda haram sho'p qayaqtan payda boldı ? » — depti .
40013028	Ol : « Bunı dushpan isledi » , — depti . Sonda xızmetshileri : « Bizlerdin' barıp , olardı suwırıp taslawımızdı qa'leysiz be ? » — dep soraptı .
40013029	Ol : « Yaq , sizler haram sho'plerdi suwırg'anın'ızda , olar menen birge biydaydı da suwırıp alıwın'ız mu'mkin .
40013030	Orıw ma'wsimi jetkenshe , ekewi qatar o'se bersin . Orıw ma'wsiminde men oraqshılarg'a : „ Da'slep haram sho'pti jıynan'lar ha'm bawlap o'rten'ler , al biydaydı telegime quyın'lar “ , — deymen » , — depti . Qıshqıl tuqım ha'm ashıtqı tuwralı tımsal
40013031	İysa olarg'a o'zge bir tımsal keltirip , bılay dedi : — Aspan Patshalıg'ı bir adamnın' o'z egislik jerine ekken qıshqıl tuqımına uqsaydı .
40013032	Ol tuqımlardın' ishindegi en' kishkenesi bolsa da , o'sip shıqqannan son' barlıq sho'plerden u'lkeyip , terek boladı . Shaqalarına aspan qusları ushıp kelip , uya saladı .
40013033	İysa olarg'a basqa tımsal aytıp : — Aspan Patshalıg'ı bir hayaldın' alıp , barlıq qamır ashıg'ansha , u'sh samar ung'a aralastırg'an ashıtqısına uqsaydı , — dedi .
40013034	İysa bulardın' ha'mmesin xalıqqa tımsallar menen ayttı . Tımsalsız olarg'a hesh na'rse aytpadı .
40013035	Solay etip , payg'ambardın' aldın ala aytqan mına so'zleri orınlandı : « Awzımdı tımsallar aytıw ushın ashıp , du'nya jaratılg'annan beri jasırın bolg'anlardı so'yleymen » . Biyday ha'm haram sho'p tuwralı tımsaldın' tu'sindiriliwi
40013036	Son'ınan İysa xalıqtı qaldırıp , u'yge kirdi . Sha'kirtleri Onın' qasına kelip : — Egislik jerdegi haram sho'p tuwralı tımsaldı bizlerge tu'sindirip ber , — dedi .
40013037	İysa bılay dep juwap berdi : — Jaqsı tuqım sebiwshi — Adam Ulı .
40013038	Egislik jer — du'nya , jaqsı tuqımlar — Aspan Patshalıg'ının' balaları . Al haram sho'pler — shaytannın' balaları .
40013039	Haram sho'plerdi sepken dushpan — shaytan . Orıw ma'wsimi — aqırzaman , oraqshılar — perishteler boladı .
40013040	Solay etip , haram sho'plerdi qalay jıynap alıp , otqa jaqsa , bul du'nyanın' aqırında da sonday boladı .
40013041	Adam Ulı perishtelerin jiberedi , Onın' Patshalıg'ınan olar barlıq azg'ırıwshılar menen nızamdı buzıwshılardı jıynap aladı da ,
40013042	janıp turg'an oshaqqa taslaydı : olar sol jerde jılap , pushayman jeydi .
40013043	Sonda haq adamlar o'zlerinin' A'kesinin' Patshalıg'ında ku'n sıyaqlı jarqırap turadı . Qulag'ı bar jaqsılap esitip alsın ! Tabılg'an g'a'ziyne ha'm qımbat hinji tuwralı tımsal
40013044	— Aspan Patshalıg'ı egislik jerge jasırılg'an g'a'ziynege uqsaydı . Onı birew tawıp alıp , ja'ne jasırıp qoyıptı da , quwang'anınan barlıq mal-mu'lkin satıp jiberip , sol egislik jerdi satıp alıptı .
40013045	Ja'ne Aspan Patshalıg'ı hasıl hinjiler izlep ju'rgen bir sawdagerge uqsaydı .
40013046	Ol ju'da' qımbat bir hinjini tapqanda , o'zinin' barlıq mal-mu'lkin satıp jiberip , sol hinjini satıp alıptı . Awg'a tu'sken balıqlar tuwralı tımsal
40013047	— Ja'ne Aspan Patshalıg'ı ten'izge salınıp , a'lwan tu'rli balıqlar tu'sken awg'a uqsaydı .
40013048	Tolg'annan keyin , balıqshılar onı jag'ag'a su'yrep shıg'arıptı . Son'ınan otırıp , jaqsıların tan'lap ıdıslarg'a salıp , al jamanların ılaqtırıp taslaptı .
40013049	Aqırzamanda da solay boladı : perishteler kelip , jaman adamlardı haq adamlardan ayırıp alıp ,
40013050	janıp turg'an oshaqqa taslaydı . Olar sol jerde jılap , pushayman jeydi .
40013051	Sonnan son' , İysa olardan : — Bulardın' ha'mmesin tu'sindin'ler me ? — dep soradı . Olar : — Awa , İyem , tu'sindik , — dedi .
40013052	İysa olarg'a : — Sonlıqtan Aspan Patshalıg'ınan u'yrengen ha'r bir diniy mug'allim o'z g'a'ziynesinen jan'anı da , go'neni de shıg'arıwshı u'y iyesine uqsaydı , — dedi . Nasıralılardın' İysag'a isenbewi
40013053	İysa usı tımsallardı aytıp bolg'annan son' , sol jerden ketip qaldı .
40013054	O'zi o'sken qalag'a kelip , sol jerdegi ma'jilisxanada xalıqqa ta'lim bere basladı . Xalıq tan' qalısıp : — Ol bunday danalıqtı ha'm ka'ramat islew qu'diretin qayaqtan alg'an ?
40013055	Ol — ag'ash ustasının' balası emes pe ? Onın' anasının' atı Ma'riyam , inilerinin' atları Yaqıp , Yusup , Simon , Yahuda emes pe ?
40013056	Onın' ha'mme qarındasları da bizin' aramızda emes pe ? Al bulardın' ha'mmesi Onda qayaqtan payda boldı eken ? — dedi de ,
40013057	Onı ta'n almadı . Sonda İysa olarg'a : — Payg'ambardın' barlıq jerde qa'diri bar , ol tek o'z watanı menen u'yinde g'ana qa'dirsiz , — dedi .
40013058	Olar isenbegeni sebepli , İysa ol jerde ko'p ka'ramatlardı islemedi .
40014001	Shomıldırıwshı Yaqıyanın' o'ltiriliwi . Sol waqıtta İysa haqqında xabardı Galila u'lkesinin' patshası Hirod ta esitip ,
40014002	o'z xızmetkerlerine : — Bul adam — Shomıldırıwshı Yaqıya . Ol o'limnen qayta tirilipti , sonlıqtan da usınday ka'ramatlar islemekte , — dedi .
40014003	Bunnan burın Hirod o'z inisi Filiptin' hayalı Hirodiya sebepli Yaqıyanı uslap alıp baylatıp , qamatıp taslag'an edi .
40014004	O'ytkeni Yaqıya og'an : « Onı hayal qılıp alıwın' nızamg'a tuwrı kelmeydi » , — degen edi .
40014005	Hirod Yaqıyanı o'ltirmekshi de bolıp edi , biraq xalıqtan qorqtı . Sebebi xalıq Yaqıyanı payg'ambar dep sanaytug'ın edi .
40014006	Al Hirod tuwılg'an ku'nin toylag'anda , Hirodiyanın' qızı jıynalg'an qonaqlardın' aldında oyıng'a tu'sip , Hirodtın' kewlinen shıqtı .
40014007	Sonın' ushın ol qız ne tilese de bermekshi bolıp , wa'de berip , ant ishti .
40014008	Qız anasının' ken'esi boyınsha : — Shomıldırıwshı Yaqıyanın' basın aldırıp , mag'an ha'zir tabaqqa salıp berin' , — dedi .
40014009	Patsha bug'an qıynalsa da , o'zi ant ishkenlikten ha'm qonaqları sebepli , qızg'a sorag'anın beriwdi buyırdı .
40014010	Solay etip , patsha adam jiberip , qamaqta Yaqıyanın' basın kestirdi .
40014011	Tabaqqa salıp a'kelingen bas qızg'a berildi . Qız onı anasına aparıp berdi .
40014012	Yaqıyanın' sha'kirtleri kelip , onın' denesin alıp ketip jerledi . Sonnan son' barıp , İysag'a xabarladı . İysanın' bes mın' adamdı toyg'ızıwı
40014013	İysa bunı esitkennen keyin qayıqqa minip , elsiz bir jerge jalg'ız ketip qaldı . Bul tuwralı esitken xalıq o'z qalalarınan shıg'ıp , piyadalap Onın' izine erdi .
40014014	İysa qayıqtan tu'skende sonshama xalıqtı ko'rdi , olarg'a janı ashıp , awırıwlarına shıpa berdi .
40014015	Kesh bolg'anda sha'kirtleri qasına kelip , Og'an : — Bul — bir elsiz jer , ku'n de kesh boldı . Xalıqtı tarqatıp jiber , olar awıllarg'a barıp , o'zlerine awqat satıp alsın , — dedi .
40014016	Biraq İysa : — Olar ketpewi kerek , olarg'a sizler awqat berin'ler , — dedi .
40014017	— Bizlerde tek bes nan menen eki balıq g'ana bar , — dedi olar .
40014018	İysa : — Olardı bul jerge , Mag'an alıp kelin'ler , — dedi .
40014019	Son'ınan xalıqqa sho'pli jerge otırıwdı buyırdı da , bes nan menen eki balıqtı alıp , aspang'a qarap Qudayg'a shu'kirlik etti . Nanlardı sındırıp , sha'kirtlerine berdi , olar xalıqqa u'lestirdi .
40014020	Ha'mmesi jep toydı , awısqan bo'leklerin jıynap alıp , u'lken on eki sebet toltırdı .
40014021	Al jegenler hayal ha'm balalardan basqa bes mın'day adam edi . İysanın' suwdın' u'sti menen ju'riwi
40014022	Bunnan son' da'rhal İysa sha'kirtlerine qayıqqa miniwdi ha'm O'zinen burın arg'ı jag'ag'a ketiwdi buyırdı . Al O'zi xalıqtı tarqatıp jiberdi .
40014023	Xalıqtı tarqatıp jibergennen son' , İysa duwa etiw ushın jalg'ız O'zi tawg'a shıqtı , keshte de sol jerde jalg'ız qaldı .
40014024	Al sol waqıtta ten'izdin' jag'asınan uzaqlasqan qayıqtı tolqınlar soqqılay basladı , o'ytkeni ku'shli samal qayıqqa qarsı esip tur edi .
40014025	Erte tan'da İysa ten'izdin' u'sti menen ju'rip , olardın' qasına bardı .
40014026	Sha'kirtleri ten'izdin' u'sti menen kiyatırg'an Onı ko'rgende za'rreleri ushıp : — Bul a'rwaq , — dep qattı qorqıp baqırıstı .
40014027	Biraq İysa olarg'a da'rriw : — Jigerlenin'ler ! Bul Men-g'o , qorqpan'lar , — dedi .
40014028	Petr Og'an juwap berip : — İyem ! Eger bul Sen bolsan' , mag'an suwdın' u'sti menen Senin' qasın'a ju'rip barıwdı buyır , — dedi .
40014029	İysa : — Kel , — dedi . Petr qayıqtan tu'sip , İysag'a qaray suwdın' u'sti menen ju'rip ketti .
40014030	Biraq ol samaldın' ku'shli ekenin ko'rgende qorqıp ketip , suwg'a bata baslag'anda : — İyem ! Meni qutqar ! — dep baqırdı .
40014031	İysa da'rriw qolın sozıp , onı tartıp aldı da , og'an : — Ha'y , isenimi az ! Sen nege gu'manlandın' ? — dedi .
40014032	Olar qayıqqa mingende , samal tınıp qaldı .
40014033	Qayıqtag'ı sha'kirtleri İysanın' ayag'ına jıg'ılıp : — Sen shınında da , Qudaydın' Ulısan' ! — desti .
40014034	Olar ten'izdin' arg'ı jag'asına o'tip , Genesaret jerine kelip toqtadı .
40014035	Sol jerdin' turg'ınları İysanı tanıp , pu'tkil do'gerekke xabarladı ha'm awırg'an adamlardın' ha'mmesin Og'an alıp keldi .
40014036	Olar İysadan tek kiyiminin' shetine g'ana qol tiygiziwge ruxsat soradı . Qol tiygizgenlerdin' ha'mmesi shıpa taptı .
40015001	Adamlardı ne haramlaydı ? . Sonda İysanın' qasına Erusalimnen pariseyler menen diniy mug'allimler kelip , Og'an :
40015002	— Ne ushın Senin' sha'kirtlerin' ata-babalardan qalg'an da'stu'rlerdi buzıp ju'r ? Olar nan jewden aldın qolların juwmaydı-g'o , — dedi .
40015003	İysa olarg'a juwap berip , bılay dedi : — Sizler ne ushın da'stu'rlerin'iz sebepli Qudaydın' buyrıg'ın buzasızlar ?
40015004	Sebebi Quday : « Ata-anan'dı sıyla » ha'm : « Kim de kim a'kesine yamasa anasına jaman so'z aytsa , ol o'ltirilsin » dep buyrıq bergen .
40015005	Al sizler : « Kim de kim a'kesine yamasa anasına : „ Sizlerge beretug'ınımdı Quday jolına qurban etip bag'ıshlayman “ , dese ,
40015006	ol a'kesin yamasa anasın sıylamasa da boladı » , — deysizler . Solay etip , da'stu'rlerin'iz sebepli , sizler Qudaydın' so'zin biykar etip atırsızlar .
40015007	Ha'y , eki ju'zliler ! İyshaya payg'ambar sizler tuwralı aldın ala durıs aytqan :
40015008	« Bul xalıq sıylar Meni tili menen , Al kewilleri tur Mennen alıs .
40015009	Olar Mag'an bosqa sıyınıp , Adam oylap tapqan parızlardı u'yreter » .
40015010	Son'ınan İysa xalıqtı shaqırıp alıp , olarg'a : — Tın'lap , tu'sinip alın'lar :
40015011	adamdı onın' awzına engen na'rse emes , al awzınan shıqqan na'rse haramlaydı , — dedi .
40015012	Sonda Onın' sha'kirtleri qasına kelip , Onnan : — Bul so'zdi esitkende , pariseylerdin' ashıwlanıp qalg'anın bildin' be ? — dep soradı .
40015013	İysa olarg'a : — Aspandag'ı A'kem ekpegen ha'r bir o'simlik tu'p-tamırı menen julıp taslanadı .
40015014	Olardı qoyın'lar . Olar — soqırlardın' soqır jetelewshileri . Eger soqırdı soqır jetelese , ekewi de shuqırg'a qulap tu'sedi , — dedi .
40015015	Petr Og'an : — Bul tımsaldı bizlerge tu'sindirip ber , — dedi .
40015016	İysa olarg'a : — Sizler ele tu'sinbey tursızlar ma ?
40015017	Awızg'a engennin' ha'mmesi qarıng'a baratug'ının , onnan son' sırtqa shıg'ıp qalatug'ının tu'sinbeysizler me ?
40015018	Awızdan shıqqan kewilden shıg'adı . Adamdı haramlaytug'ın usı .
40015019	O'ytkeni jamanlıq oylaw , adam o'ltiriw , neke hadallıg'ın buzıw , buzıq bolıw , urlıq islew , jalg'an gu'walıq beriw ha'm masqaralaw kewilden shıg'adı .
40015020	Adamdı haramlaytug'ın usılar . Al qol juwmay awqat ishiw adamdı haramlamaydı , — dedi . Kananlı hayaldın' isenimi
40015021	İysa sol jerden shıg'ıp , Tir ha'm Sidon u'lkesine ketti .
40015022	Sol u'lkelerden kananlı bir hayal kelip , Og'an : — İyem , Dawıttın' Urpag'ı , mag'an rehim ete go'r ! Menin' qızımdı jin urıp , qattı qıynalıp atır , — dep baqırdı .
40015023	Biraq İysa og'an hesh na'rse aytpadı . Sonda sha'kirtleri qasına kelip , Onnan : — Onı jiber , izimizden baqırıp kiyatır-g'o , — dep o'tindi .
40015024	İysa : — Men tek İzraildın' jog'alg'an qoylarına jiberilgenmen , — dep juwap qaytardı .
40015025	Sonda hayal kelip , Onın' ayag'ına jıg'ıldı da : — İyem ! Mag'an ja'rdem ete go'r ! — dep jalındı .
40015026	İysa og'an juwap berip : — Balalardın' nanın alıp , iytlerge taslaw durıs emes , — dedi .
40015027	Hayal : — Awa , İyem , solay . Biraq iytler de xojayınlarının' dasturxanınan tu'sken usaqlardı jeydi-g'o , — dedi .
40015028	Sonda İysa og'an : — Ha'y , hayal , senin' isenimin' ku'shli eken , tilegenin' bolsın , — dedi . Onın' qızı sol waqıtta-aq jazılıp ketti . İysanın' to'rt mın' adamdı toyg'ızıwı
40015029	İysa sol jerden ketip , Galila ten'izine keldi ha'm tawg'a shıg'ıp otırdı .
40015030	Sonda Onın' qasına ko'p xalıq jıynalıp qaldı . Olar o'zleri menen birge aqsaqlardı , soqırlardı , mayıplardı , gu'n'eleklerdi ha'm basqa da awırıw adamlardı İysanın' aldına alıp keldi . İysa olarg'a shıpa berdi .
40015031	Solay etip , gu'n'eleklerdin' tilleri shıg'ıp , mayıplardın' jazılıp , aqsaq bolg'anlardın' ju'rip , soqırlardın' ko'zleri ashılıp ketkenligin ko'rgen xalıq an'-tan' bolısıp , İzraildın' Qudayına alg'ıs ayttı .
40015032	İysa sha'kirtlerin janına shaqırıp alıp , olarg'a : — Xalıqqa janım ashıp tur . Olar u'sh ku'nnen beri qasımda bolıp , jeytug'ın hesh na'rsesi joq . Olardı ash halında jibergim kelmeydi , sebebi jolda ha'lsirep qalıwı mu'mkin , — dedi .
40015033	Sha'kirtleri : — Usınshama xalıqtı toyg'ıza alarlıqtay , bir elsiz dalada nandı qayaqtan tabamız ? — desti .
40015034	İysa olardan : — Neshe nanın'ız bar ? — dep soradı . Olar : — Jetew , ja'ne bir neshe kishi balıq ta bar , — dep juwap berdi .
40015035	Son'ınan İysa xalıqqa jerge otırıwdı buyırdı .
40015036	Jeti nandı ha'm balıqlardı alıp , Qudayg'a shu'kirlik etti . Olardı sındırıp , sha'kirtlerine berdi , olar xalıqqa u'lestirdi .
40015037	Olardın' ha'mmesi jep toydı . Awısqan bo'leklerin jıynap alıp , u'lken jeti sebet toltırdı .
40015038	Jegenler hayal ha'm balalardan basqa to'rt mın' adam edi .
40015039	Sonnan son' , İysa xalıqtı tarqatıp jiberdi de , qayıqqa minip , Magdala do'geregine ketti .
40016001	İysadan Quday jibergenligin ka'ramatlı belgi menen ko'rsetiwin soraw . Pariseyler menen saddukeyler İysag'a keldi de , Onı sınamaqshı bolıp , aspannan ka'ramatlı belgi ko'rsetiwin soradı .
40016002	İysa olarg'a juwap qaytarıp : — Keshte sizler : « Erten' ku'n ashıq boladı , aspan qızg'ısh-g'o » , — deysizler .
40016003	Al tan' azannan : « Bu'gin jawın-shashın boladı , aspan qızıl ha'm tu'nergen » , — deysizler . Sizler nege aspannın' rayın ayıra alsan'lar da , zamannın' belgilerin ayıra almaysızlar ?
40016004	Jaman ha'm opasız a'wlad bir ka'ramatlı belgi talap etedi . Biraq og'an Yunustın' belgisinen basqası ko'rsetilmeydi , — dedi . Son' olardı qaldırıp , sol jerden ketip qaldı . Jalg'an ta'liymatlardan saq bolın'lar !
40016005	İysanın' sha'kirtleri arg'ı jag'ag'a o'tkende , nan a'keliwdi umıtıp ketken edi .
40016006	İysa olarg'a : — Abaylan'lar , pariseylerdin' ha'm saddukeylerdin' ashıtqılarınan saq bolın'lar ! — dedi .
40016007	Sonda olar : — Nan a'kelmegenimiz ushın solay dep atırg'an shıg'ar , — dep o'z ara aytısa basladı .
40016008	İysa bunı bilip , olarg'a : — Ha'y , isenimi azlar , sizler nege o'z ara nan a'kelmegenin'izdi aytısıp tursızlar ?
40016009	Ele de tu'sinbedin'ler me ? Bes nan bes mın' adamg'a jetip , awısqanın jıynag'anın'ızda neshe sebet toltırg'anın'ız esin'izde joq pa ?
40016010	Ja'ne de jeti nan to'rt mın' adamg'a jetip , awısqanın jıynag'anın'ızda neshe sebet toltırg'anın'ız esin'izde joq pa ?
40016011	Menin' sizlerge nan haqqında aytpag'anımdı nege tu'sinbeysizler ? Pariseylerdin' ha'm saddukeylerdin' ashıtqılarınan saq bolın'lar , — dedi .
40016012	Olar sonda g'ana Onın' nannın' ashıtqısınan emes , al pariseylerdin' ha'm saddukeylerdin' ta'liymatlarınan saq bolıwdı aytqanlıg'ın tu'sindi . Petrdin' İysanın' Masix ekenin moyınlawı
40016013	İysa Filip Kesariyasındag'ı u'lkege kelgende , O'z sha'kirtlerinen : — Adamlar Meni , Adam Ulın kim dep sanaydı ? — dep soradı .
40016014	Olar : — Geybirewleri Shomıldırıwshı Yaqıya , geybirewleri İliyas , al bazıları Eremiya yamasa payg'ambarlardın' biri dep sanaydı , — dedi .
40016015	İysa olarg'a : — Al sizler Meni kim dep sanaysızlar ? — dedi .
40016016	Simon Petr juwap qaytarıp : — Sen — Masixsan' , tiri Qudaydın' Ulısan' , — dedi .
40016017	İysa og'an : — Yunustın' ulı Simon , sen baxıtlısan' ! Sag'an bunı adam balası emes , al aspandag'ı A'kem ashıp bildirdi .
40016018	Sag'an Menin' aytatug'ınım mınaw : sen — Petrsen' , Men mına tastın' u'stine O'z ja'ma'a'timdi ornataman , onı dozaqtın' ku'shleri de jen'e almaydı .
40016019	Sag'an Aspan Patshalıg'ının' giltlerin beremen . Sen jer betinde neni baylasan' , sol aspanda da baylanadı , ja'ne de , sen jer betinde neni sheshsen' , sol aspanda da sheshiledi , — dep juwap berdi .
40016020	Sonnan son' , İysa sha'kirtlerine O'zinin' Masix ekenligin hesh kimge aytpawların buyırdı . İysa O'z o'limi ha'm qayta tiriliwi haqqında
40016021	Sol waqıttan baslap İysa O'zinin' Erusalimge barıp , aqsaqallar , bas ruwxaniyler ha'm diniy mug'allimler ta'repinen ko'p azap shegiwi ha'm o'ltiriliwi , biraq u'shinshi ku'ni qayta tiriliwi tiyis ekenligin sha'kirtlerine bildire basladı .
40016022	Petr İysanı shetke shaqırıp alıp , Og'an : — Quday saqlasın , İyem ! Sag'an bunday bola ko'rmesin ! — dep qarsı so'yley basladı .
40016023	İysa burılıp , Petrge : — Joq bol ko'zimnen , shaytan ! Sen Mag'an kesent berip atırsan' . Sen Qudaydın' emes , al adamnın' islerin oylap tursan' , — dedi . O'zinen keship , İysag'a eriw
40016024	Sonda İysa O'z sha'kirtlerine : — Kim de kim Mag'an ergisi kelse , o'zinen keshsin ha'm o'z atanaq ag'ashın arqalap , Menin' izime ersin .
40016025	O'ytkeni kim de kim o'z janın saqlamaqshı bolsa , onı jog'altadı . Al kim de kim o'z janın Men ushın jog'altsa , onı tawıp aladı .
40016026	Adam pu'tkil du'nyanı iyelep alıp , biraq o'z janın jog'altsa , bunnan og'an ne payda ? Ol o'z janı ushın qanday to'lem bere aladı ?
40016027	Adam Ulı A'kesinin' saltanatında O'z perishteleri menen birge keledi . Sonda Ol ha'r kimge islegen islerine qaray qaytaradı .
40016028	Sizlerge shının aytıp turman : usı jerde turg'anlardın' geybirewleri Adam Ulının' O'z Patshalıg'ında keliwin ko'rmegenshe , o'lmeydi , — dedi .
40017001	İysanın' tu'r-tu'sinin' o'zgeriwi1 Aradan altı ku'n o'tkennen son' , İysa tek Petrdi , Yaqıptı ha'm onın' inisi Yuxandı qasına alıp , olardı bir biyik tawg'a ertip shıqtı .
40017002	Sonda olardın' aldında İysanın' tu'r-tu'si o'zgerdi : Onın' ju'zi quyashtay jarqıradı , kiyimleri jarıq sıyaqlı appaq boldı .
40017003	Sol waqıtta birden olarg'a İysa menen so'ylesip turg'an Muwsa ha'm İliyas payg'ambarlar ko'rindi .
40017004	Sonda Petr İysag'a : — İyem , bizin' bul jerde bolg'anımız qanday jaqsı ! Eger qa'lesen' , men bul jerge u'sh qos quraman : birewin Sag'an , birewin Muwsag'a , birewin İliyasqa , — dedi .
40017005	Ol ele so'ylep turg'anda , bir jarıq bult olardı qapladı . Bulttan : — Bul — Menin' su'yikli Ulım , Men Og'an ırzaman . Onın' aytqanın tın'lan'lar ! — degen saza esitildi .
40017006	Bunı esitken waqıtta sha'kirtleri qattı qorqısıp , bet-a'lpetinen jerge jıg'ıldı .
40017007	Biraq İysa jaqınlap kelip , olarg'a qolın tiygizdi de : — Turın'lar , qorqpan'lar ! — dedi .
40017008	Olar ko'zlerin ashıp joqarıg'a qarag'anda , İysadan basqa hesh kimdi ko'rmedi .
40017009	Tawdan to'men tu'sip baratırg'anda , İysa olarg'a : — Adam Ulı o'limnen qayta tirilmesinen burın , bul ko'rgenlerin'izdi hesh kimge aytpan'lar ! — dep buyırdı .
40017010	Sonda olar : — Nege diniy mug'allimler aldı menen İliyas keliwi sha'rt deydi ? — dep soradı .
40017011	İysa olarg'a : — Durıs , aldı menen İliyas kelip ha'mmesin du'zetedi .
40017012	Al Menin' sizlerge aytatug'ınım : İliyas a'lle qashan kelgen edi , biraq onı adamlar tanımadı ha'm og'an qa'legenin isledi . Adam Ulı da olardan solay azap shegedi , — dep juwap berdi .
40017013	Sonda sha'kirtleri İysanın' Shomıldırıwshı Yaqıya haqqında aytıp turg'anın tu'sindi . Jin urg'an balanın' shıpa tabıwı
40017014	Olar xalıqtın' janına kelgende , bir adam İysag'a jaqınlap , Onın' aldında dize bu'kti de :
40017015	— İyem , menin' ulıma rehim ete go'r . Ol qoyanshıq bolıp awırıp , qattı azap shegip atır , jiyi-jiyi otqa da , suwg'a da jıg'ıladı .
40017016	Men onı Senin' sha'kirtlerin'e a'kelgen edim , biraq olar shıpa bere almadı , — dedi .
40017017	İysa juwap qaytarıp : — Ha'y , isenbeytug'ın , adasqan a'wlad ! Men qashang'a deyin sizler menen birge bolaman ? Qashang'a deyin sizlerge shıdayman ? Onı Mag'an , bul jerge a'kelin'ler , — dedi .
40017018	İysa jinge buyrıq bergende , ol baladan shıg'ıp ketti ha'm bala sol waqıtta-aq shıpa taptı .
40017019	Sonda sha'kirtleri İysag'a awlaqta kelip : — Bizler nege jindi quwıp shıg'ara almadıq ? — dep soradı .
40017020	İysa olarg'a : — İsenimin'iz az bolg'anlıqtan . Men sizlerge shının aytıp turman : eger isenimin'iz qıshqıl tuqımınday g'ana bolsa da , bul tawg'a : « Usı jerden ana jerge ko'sh ! » desen'ler , ol ko'shedi . Sizlerdin' qolın'ızdan kelmeytug'ın hesh na'rse bolmaydı , — dedi . İysanın' O'z o'limi ha'm qayta tiriliwi haqqında ja'ne bildiriwi
40017021	
40017022	Sha'kirtlerinin' ha'mmesi Galilada bolg'anda , İysa olarg'a : — Adam Ulı adamlardın' qolına uslap beriledi .
40017023	Olar Onı o'ltiredi , biraq Ol u'shinshi ku'ni qayta tiriledi , — dedi . Bug'an olar qattı qapa boldı . İbadatxana salıg'ı
40017024	Olar Kaparnahumg'a kelgende , eki draxmalıq İbadatxana salıg'ın jıynawshılar Petrdin' janına kelip , onnan : — Sizlerdin' Ustazın'ız İbadatxana salıg'ın to'lemey me eken ? — dep soradı .
40017025	Petr : — Awa , to'leydi , — dedi . Ol u'yge kelgende , İysa onnan burın : — Simon , sen qalay oylaysan' ? Jer betinin' patshaları bajılar menen salıqtı kimlerden aladı ? O'z balalarınan ba yamasa basqa adamlardan ba ? — dep soradı .
40017026	Petr : — Basqa adamlardan , — dedi . İysa : — Olay bolsa , patshanın' balaları salıq to'lewden azat .
40017027	Biraq , olardı tu'sinbewshilikke salmawımız ushın , ten'izge bar da , qarmaq salıp , en' birinshi ilingen balıqtı al . Onın' awzın ashsan' , to'rt draxmalıq bir gu'mis ten'geni tabasan' . Onı alıp , Menin' menen o'zin' ushın olarg'a to'le , — dedi .
40018001	Aspan Patshalıg'ında en' ullı kim ? . Sol waqıtta sha'kirtleri İysanın' janına kelip : — Aspan Patshalıg'ında en' ullı kim ? — dep soradı .
40018002	İysa bir balanı shaqırıp alıp , onı olardın' ortasına turg'ızıp qoyıp bılay dedi :
40018003	— Sizlerge shının aytıp turman : kewillerin'izdi o'zgertip , balalar sıyaqlı bolmasan'lar , Aspan Patshalıg'ına kire almaysızlar .
40018004	Solay etip , kim de kim o'zin usı bala sıyaqlı pa's tutsa , sol Aspan Patshalıg'ında en' ullı boladı .
40018005	Al kim de kim mınaday bir balanı Menin' atım ushın qabıl etse , onın' Meni qabıl etkeni boladı .
40018006	Biraq kim de kim Mag'an isenip turg'an mına kishkenelerdin' birewin azg'ırsa , onın' moynına u'lken digirman tası baylanıp , teren' ten'izdin' tu'bine batırılg'anı og'an jaqsıraq bolar edi .
40018007	Adamlardı azg'ırıwshı na'rseler sebepli , du'nya ha'siret shegedi ! Azg'ırıwshı na'rselerdin' bolıwı so'zsiz , biraq azg'ırıw kim arqalı kelse , sol adam ha'siret shegedi !
40018008	Eger seni qolın' yamasa ayag'ın' azg'ırsa , onı shawıp tasla . Eki qolın' menen yamasa eki ayag'ın' menen ma'n'gilik otqa taslang'anın'nan go're , bir qolın' yamasa ayag'ın' menen o'mirge eriskenin' o'zin'e jaqsıraq .
40018009	Eger seni ko'zin' azg'ırsa , onı oyıp tasla . Eki ko'zin' menen dozaq otına taslang'anın'nan go're , jalg'ız ko'zin' menen o'mirge eriskenin' o'zin'e jaqsıraq .
40018010	Abaylan'lar , mına kishkenelerdin' hesh qaysısın da kemsitiwshi bolman'lar ! Sebebi sizlerge aytatug'ınım : olardın' aspandag'ı perishteleri aspandag'ı A'kemnin' ju'zin ha'mme waqıt ko'rip turadı . Joytılg'an qoy tuwralı tımsal
40018011	
40018012	— Sizler qalay oylaysızlar ? Eger birewdin' ju'z qoyı bolıp , onın' birewi joytılıp ketse , ol toqsan tog'ız qoyın tawda qaldırıp , joytılg'an bir qoyın izlemes pe edi ?
40018013	Sizlerge shının aytıp turman : eger onı tawıp alsa , joytılmag'an toqsan tog'ız qoyınan go're , tawıp alg'an jalg'ız qoyına ko'birek quwanadı .
40018014	Sol sıyaqlı , sizlerdin' aspandag'ı A'ken'iz mına kishkenelerdin' birewinin' de joytılıwın qa'lemeydi . Bir-birin'izdi haq jolg'a tu'sirin'ler , birge duwa etin'ler !
40018015	— Eger tuwısqanın' sag'an qarsı gu'na islese , og'an bar da , awlaqta so'ylesip , ayıbın betine ashıq ayt . Eger ol so'zin'di tın'lasa , onda tuwısqanın'dı o'zin'e qaytarıp alg'anın' boladı .
40018016	Eger ol so'zin'di tın'lamasa , o'zin' menen birge bir yamasa eki adamdı ertip og'an bar , o'ytkeni aytılg'an barlıq so'zlerin'e eki yamasa u'sh gu'wa bolıwı tiyis .
40018017	Eger olardın' da so'zin tın'lag'ısı kelmese , onda iseniwshiler ja'ma'a'tine ayt . Al iseniwshiler ja'ma'a'tin de tın'lag'ısı kelmese , onda onı butqa tabınıwshı ha'm salıqshı dep sana .
40018018	Sizlerge shının aytıp turman : sizler jer betinde neni baylasan'ız , sol aspanda da baylanadı , ja'ne de , sizler jer betinde neni sheshsen'iz , sol aspanda da sheshiledi .
40018019	Sizlerge ja'ne shının aytaman : jer betinde sizlerdin' ekewin'iz kelisip ne sorasan'ız , aspandag'ı A'kem sonı beredi .
40018020	Sebebi qay jerde eki yamasa u'sh adam Menin' atım menen jıynalsa , Men olar menen birgemen . Rehimsiz xızmetshi tuwralı tımsal
40018021	Sonda Petr İysag'a kelip : — İyem , mag'an qarsı gu'na islegen tuwısqanıma neshe ret keshirim bersem boladı ? Jeti retke deyin be ? — dep soradı .
40018022	İysa og'an : — Sag'an jeti retke deyin emes , al jetpis jerdegi jeti retke deyin keshirim et , deymen .
40018023	Solay etip , Aspan Patshalıg'ı o'z xızmetshileri menen qarızın esaplasqısı kelgen bir patshag'a uqsaydı .
40018024	Ol esaplasa baslag'anda , onın' aldına onnan on mın' talant qarızdar bolg'an birewdi alıp kelipti .
40018025	Biraq ol qarızın to'ley almaytug'ın bolg'anlıqtan , patsha og'an onın' o'zi menen qosıp hayalın , balaların ha'm barlıq mal-mu'lkin satıp , qarızın to'lewdi buyırıptı .
40018026	Sonda xızmetshi onın' ayag'ına jıg'ılıp : « Taqsır , shıdap turın' , men barlıq qarızımdı to'leymen ! » — dep jalınıptı .
40018027	Xızmetshige janı ashıg'an patsha onı bosatıp , qarızınan keshipti .
40018028	Al xızmetshi sırtqa shıg'ıp , o'zine ju'z dinar qarızdar bolg'an bir xızmetshi joldasın ushıratıp : « Mag'an beretug'ın qarızın'dı ber » , — dep onı buwındıra baslaptı .
40018029	Sonda onın' joldası ayag'ına jıg'ılıp : « Shıdap tur , men qarızımdı to'leymen » , — dep jalınıptı .
40018030	Biraq ol joldasının' so'zin tın'lamay , o'zine beretug'ın qarızın to'lemegenshe , onı qamattırıp taslaptı .
40018031	Onın' basqa xızmetshi joldasları bul waqıyanı ko'rip , qattı qapa bolıptı ha'm patshag'a barıp , bolg'an istin' ba'rin aytıp beripti .
40018032	Sonda patsha onı shaqırtıp alıp , og'an : « Ha'y , jawız xızmetshi ! Sen mag'an jalıng'anın' sebepli g'ana barlıq qarızın'nan keshken edim .
40018033	Menin' sag'an rehim etkenimdey , senin' de o'z joldasın'a rehim etiwin' tiyis emes pe edi ? » — depti .
40018034	Patsha qa'ha'rlenip , o'zine beriletug'ın qarızdın' ba'rin to'lep bolmag'ansha , onı jazalawshılardın' qolına tapsırıptı .
40018035	Eger sizlerdin' ha'r birin'iz tuwısqanın'ızdın' gu'nasın shın kewlin'izden keshirmesen'ler , Menin' aspandag'ı A'kem de sizlerge solay isleydi , — dedi .
40019001	Ajırasıw tuwralı . İysa usı so'zlerdi aytıp bolg'annan son' Galiladan jolg'a shıg'ıp , İordannın' arg'ı jag'asındag'ı Yahudiya u'lkesine bardı .
40019002	Onın' izine ko'p xalıq erdi , Ol sol jerde olarg'a shıpa berdi .
40019003	İysanın' qasına pariseyler kelip , Onı sınap ko'riw ushın : — Er adamnın' ha'r qıylı sebep penen hayalınan ajırasıwı nızamg'a tuwrı kele me ? — dep Onnan soradı .
40019004	İysa olarg'a juwap qaytarıp bılay dedi : — Jaratıwshı en' basta olardı erkek ha'm hayal qılıp jaratqanın sizler oqımag'ansızlar ma ?
40019005	Ja'ne Ol bılay degen : « Sonlıqtan er adam ata-anasın qaldırıp , o'z hayalına qosıladı ha'm ekewi bir dene boladı » .
40019006	Solay etip , olar endi eki emes , al bir dene boladı . Sol sebepli , Quday qosqanlardı adam ajıratpasın .
40019007	Olar İysag'a : — Sonda nege Muwsa payg'ambar er adamnın' hayalına talaq xat berip ajırasıwın buyırg'an ? — dedi .
40019008	İysa olarg'a : — Muwsa sizler tas bawır bolg'anlıqtan , hayalların'ız benen ajırasıwg'a ruxsat bergen . Biraq basta olay emes edi .
40019009	Menin' sizlerge aytatug'ınım : kim de kim o'z hayalı menen nekege hadalsızlıg'ınan basqa sebep penen ajırasıp , basqa hayal alsa , ol neke hadallıg'ın buzg'an boladı , — dedi .
40019010	Sonda İysanın' sha'kirtleri Og'an : — Eger er adamnın' hayalına degen wazıypası usınday bolsa , onda u'ylenbegennin' o'zi jaqsıraq-g'o , — dedi .
40019011	İysa olarg'a : — Bunı ha'r bir adam qabıl ete almaydı , biraq kimge Qudaydan berilse , sol g'ana qabıl ete aladı .
40019012	O'ytkeni u'ylenbeytug'ın ha'r tu'rli adamlar bar : geybirewleri aqta bolıp tuwıladı , geybirewlerin adamlar aqta qılıp taslaydı , al bazıları Aspan Patshalıg'ına xızmet etiw ushın o'z erki menen u'yleniwden bas tartadı . Kim bul so'zdi qabıl ete alsa , sol qabıl etsin , — dedi . İysanın' balalarg'a pa'tiya beriwi
40019013	Sol waqıtta adamlar İysag'a olardın' u'stine qolın qoyıp duwa etsin dep , balaların alıp keldi . Al sha'kirtler olarg'a keyidi .
40019014	Biraq İysa : — Balalardın' Mag'an keliwine ruxsat berin'ler , olarg'a tosqınlıq jasaman'lar . Sebebi Aspan Patshalıg'ı usındaylardiki , — dedi .
40019015	Son'ınan Ol balalardın' u'stine qolın qoyıp duwa etti de , sol jerden ketip qaldı . Bay jigit
40019016	Sonda bir jigit İysadan : — Ustaz ! Ma'n'gilik o'mirge iye bolıwım ushın qanday iygilikli isler islewim kerek ? — dep soradı .
40019017	İysa og'an : — Sen nege Mennen iygilik haqqında soradın' ? Tek Quday g'ana iygilikli-g'o . Al ma'n'gilik o'mirge eriskin' kelse , Onın' buyrıqların orınla , — dedi .
40019018	Jigit İysadan : — Qanday buyrıqlardı ? — dep soradı . İysa : — « Adam o'ltirme , neke hadallıg'ın buzba , urlıq isleme , jalg'an gu'walıq berme ,
40019019	ata-anan'dı hu'rmetle ha'm o'zin'di su'ygenin' sıyaqlı , janın'dag'ı adamdı da su'y ! » , — dedi .
40019020	Jas jigit Og'an : — Men bulardın' ha'mmesin orınlap kiyatırman , ja'ne ne jetispeydi ? — dedi .
40019021	İysa og'an : — Eger minsiz bolg'ın' kelse , barıp barlıq mal-mu'lkin'di satıp , aqshasın jarlılarg'a ber . Sonda senin' g'a'ziynen' aspanda boladı . Son'ınan kelip , Menin' izime er , — dedi .
40019022	Bul so'zlerdi esitken jas jigit qapa bolıp , sol jerden ketip qaldı . O'ytkeni onın' baylıg'ı ko'p edi .
40019023	İysa O'z sha'kirtlerine : — Sizlerge shının aytıp turman : bay adamnın' Aspan Patshalıg'ına kiriwi qıyın .
40019024	Tag'ı sizlerge aytatug'ınım : bay adamnın' Quday Patshalıg'ına kiriwinen go're , tu'yege iynenin' ko'zinen o'tiw an'satıraq , — dedi .
40019025	Bunı esitken sha'kirtleri qattı tan' qalısıp : — Olay bolsa , kim qutqarıla aladı ? — dep soradı .
40019026	Al İysa olarg'a qarap : — Bul adamlardın' qolınan kelmeydi , biraq Quday ushın mu'mkin emes na'rse joq , — dedi .
40019027	Sonda Petr juwap qaytarıp , Og'an : — Minekey , bizler ha'mme na'rsemizdi taslap , Senin' izin'e erdik . Bizler nege erisemiz ? — dedi .
40019028	İysa olarg'a : — Sizlerge shının aytıp turman : du'nya jan'alang'annan son' , Adam Ulı O'zinin' saltanatlı taxtına otırg'anda , Menin' izime erip ju'rgen sizler de on eki taxtqa otırıp , İzrail xalqının' on eki urıwın hu'kim etesizler .
40019029	Sonda Menin' atım ushın o'z u'ylerin , ya ag'a-inilerin , ya apa-qarındasların , ya ata-anasın , ya balaların , ya jer-mu'lkin taslap shıqqan ha'r kim ju'z ese artıg'ı menen aladı ha'm ma'n'gilik o'mirge iye boladı .
40019030	Biraq birinshilerdin' ko'bisi son'g'ılar , son'g'ılardın' ko'bisi birinshiler boladı , — dedi .
40020001	Ju'zim bag'ındag'ı jumısshılar tuwralı tımsal . İysa ja'ne bılay dedi : — Aspan Patshalıg'ı o'zinin' ju'zim bag'ına jumısshılardı jallap alıw ushın tan' azanda shıqqan u'y iyesine uqsaydı .
40020002	Ol jumısshılar menen ku'nine bir dinar to'lewge kelisip , olardı o'zinin' ju'zim bag'ına jiberipti .
40020003	Saat tog'ızlar shamasında shıg'ıp , bazarda jumıssız turg'an adamlardı ko'rip ,
40020004	olarg'a : — Sizler de menin' ju'zim bag'ıma barın'lar , men sizlerge tiyisli haqıların'ızdı beremen , — degende , olar barıptı .
40020005	Ol saat on ekiler shamasında da , tu'sten keyin u'shler shamasında da shıg'ıp , tag'ı usılay islepti .
40020006	Keshki besler shamasında da shıg'ıp , ele jumıssız turg'an basqa adamlardı ko'rip , olarg'a : « Nege bul jerde ku'n boyı jumıssız tursızlar ? » — dep soraptı .
40020007	Olar : « Sebebi bizlerdi hesh kim jallap alg'an joq » , — dep juwap beripti . Ol : « Sizler de menin' ju'zim bag'ıma barıp , miynet etin'ler » , — depti .
40020008	Ku'n kesh bolg'anda , bag'dın' iyesi o'zinin' basqarıwshı xızmetkerine : « Jumısshılardı shaqırıp alıp , miynet haqıların ber . En' son'g'ı kelgenlerinen baslap , en' aldın'g'ı kelgenleri menen juwmaqla » , — depti .
40020009	Sonda keshki besler shamasında kelgenler bir dinardan alıptı .
40020010	Al en' aldı menen kelgenler : « Bizler ko'birek alarmız » , — dep oylaptı , biraq olar da bir dinardan alıptı .
40020011	İs haqıların alg'an olar u'y iyesine ton'qıldap :
40020012	« Mına en' son'ında kelgenler bir saat g'ana jumıs isledi . Al siz olardı ku'ni boyı azaplanıp , ıssıg'a ku'yip jumıs islegen bizler menen ten' ettin'iz » , — depti .
40020013	Biraq bag'dın' iyesi juwap qaytarıp , olardın' birewine : « Ha'y , dostım , men sag'an a'dilsizlik etip turg'an joqpan . Sen menin' menen bir dinarg'a kelisken joq pa edin' ?
40020014	Haqın'dı alıp , jo'nin'e ket . Men mına son'g'ı adamg'a da sag'an bergenimdey bergim keledi .
40020015	Menin' o'z aqsham menen qa'legenimdi islewime erkim joq pa ? Menin' saqıylıg'ıma ishi tarlıq qılıp tursan' ba ? » — depti .
40020016	Solay etip , son'g'ılar birinshiler , birinshiler son'g'ılar boladı . İysanın' O'z o'limi ha'm qayta tiriliwi haqqında u'shinshi ret bildiriwi
40020017	Erusalimge baratırg'anda , İysa jolda on eki sha'kirtin awlaqta shaqırıp alıp , olarg'a :
40020018	— Minekey , bizler endi Erusalimge qaray ko'terilip baratırmız . Sol jerde Adam Ulı bas ruwxaniyler menen diniy mug'allimlerdin' qolına uslap beriledi . Olar Onı o'limge hu'kim etip ,
40020019	Onı masqaralaw , sabaw , atanaq ag'ashqa shegelep taslaw ushın , basqa millet adamlarına uslap beredi . Biraq Ol u'shinshi ku'ni qayta tiriledi , — dedi . Yaqıp ha'm Yuxannın' anasının' o'tinishi
40020020	Sol waqıtta Zebedeydin' ullarının' anası ulları menen İysanın' qasına keldi . Onın' ayag'ına jıg'ılıp , bir na'rse soramaqshı boldı .
40020021	İysa onnan : — Tilegin' ne ? — dep soradı . Hayal Og'an : — O'z patshalıg'ın'da usı eki ulımnın' birewin on' jag'ın'a , ekinshisin sol jag'ın'a otırg'ızıwdı wa'de et , — dedi .
40020022	Al İysa juwap qaytarıp : — Sizler ne sorap turg'anın'ızdı bilmeysizler . Sizler Men ishetug'ın azap kesesinen ishe alasızlar ma ? — dedi . Olar : — Awa , ishe alamız , — dedi .
40020023	İysa olarg'a : — Menin' kesemnen ishesizler . Biraq , O'zimnin' on' jag'ım menen sol jag'ıma otırg'ızıw Menin' erkimde emes . A'kem kimlerge arnag'an bolsa , solar otıradı , — dedi .
40020024	Bunı esitken on sha'kirti ag'alı-inili ekewine ashıwlanıp qaldı .
40020025	Biraq İysa olardı qasına shaqırıp alıp , bılay dedi : — Basqa milletler arasında hu'kimdarları xalıqqa zulımlıq etip , basshıları u'stemlik penen basqaratug'ının sizler bilesizler .
40020026	Biraq , sizlerdin' aran'ızda bunday bolmasın . Aran'ızda kim ullı bolg'ısı kelse , sol sizlerge xızmetshi bolıwı sha'rt .
40020027	Aran'ızda kim birinshi bolg'ısı kelse , sol sizlerge qul bolıwı sha'rt .
40020028	Adam Ulı O'zine xızmet ettiriwge emes , al O'zi xızmet etiwge ha'm ko'plegen adamlardın' qutqarılıwı ushın , O'z janın qurban etiwge keldi . İysanın' eki soqırg'a shıpa beriwi
40020029	Olar Erixo qalasınan shıqqanda , ko'p xalıq İysanın' izine erdi .
40020030	Sonda joldın' shetinde otırg'an eki soqır adam İysanın' o'tip baratırg'anın esitip : — İyem , Dawıttın' Urpag'ı ! Bizlerge rehim ete go'r ! — dep baqırıstı .
40020031	Xalıq u'nlerin shıg'armawdı aytıp , olarg'a keyidi . Biraq olar onnan da beter qattı baqırısıp : — İyem , Dawıttın' Urpag'ı ! Bizlerge rehim ete go'r ! — desti .
40020032	İysa toqtap , olardı shaqırıp aldı da : — Menin' sizler ushın ne islewimdi qa'leysizler ? — dep soradı .
40020033	Olar : — İyem , ko'zlerimizdi ashıwın'dı , — dep juwap berdi .
40020034	İysa olarg'a janı ashıp , ko'zlerine qolın tiygizdi . Sol waqıtta-aq olardın' ko'zleri ashılıp , Onın' izine erdi .
40021001	İysanın' Erusalimge saltanatlı tu'rde kiriwi . Olar Erusalimge jaqınlap , Za'ytu'n tawının' etegindegi Betfage degen awılg'a kelgende , İysa eki sha'kirtin jumsap ,
40021002	olarg'a bılay dedi : — Qarsı aldın'ızdag'ı awılg'a barın'lar . Og'an kiriwden-aq , baylawlı turg'an eshek penen gu'rreni tabasızlar . Olardı sheship alıp , Mag'an a'kelin'ler .
40021003	Eger birew sizlerge bir na'rse dese , sizler : « Olar İyemizge kerek » , — dep juwap bersen'ler , ol olardı sol waqıtta-aq jiberedi .
40021004	Bul payg'ambar arqalı aytılg'an mına so'zlerdin' orınlanıwı ushın boldı :
40021005	« Sion qızına aytın'lar : Mine , senin' Patshan' jas eshekke , yag'nıy gu'rrege minip , kishipeyillik penen sag'an kiyatır ! »
40021006	Sha'kirtleri barıp , İysanın' buyırg'anın isledi .
40021007	Olar eshekti gu'rresi menen alıp kelip , shapanların u'stine salg'anda , İysa gu'rrege minip aldı .
40021008	Xalıqtın' ko'pshiligi o'z shapanların jolg'a to'sep , basqaları tereklerden shaqa kesip alıp jolg'a jaydı .
40021009	Aldında ha'm izde erip kiyatırg'an xalıq quwanısıp : — Dawıttın' Urpag'ına hosanna ! İyemizdin' atınan Keliwshi jarılqang'an ! En' joqarıda hosanna ! — dep baqırıstı .
40021010	İysa Erusalimge kirip kelgende , pu'tkil qala janlanıp : — Bul kim ? — dep soradı .
40021011	Xalıq : — Bul — İysa , Galiladag'ı Nasıradan shıqqan payg'ambar , — desti . İysanın' İbadatxanadan satıwshılardı quwıwı
40021012	İysa İbadatxanag'a kirip , ol jerden satıwshılar menen alıwshılardın' ha'mmesin quwıp shıg'ardı da , aqsha almastırıwshılardın' stolların , kepter satıwshılardın' otırg'ıshların awdarıp taslap ,
40021013	olarg'a : — « Menin' u'yim duwa etetug'ın u'y dep ataladı » , — dep Muxaddes Jazıwda aytılg'an , al sizler onı qaraqshılardın' uyasına aylandırdın'lar ! — dedi .
40021014	İbadatxanada İysanın' qasına soqırlar ha'm aqsaqlar kelgende , Ol olarg'a shıpa berdi .
40021015	Bas ruwxaniyler ha'm diniy mug'allimler Ol islegen ka'ramatlardı ha'm İbadatxanada : « Dawıttın' Urpag'ına hosanna ! » — dep baqırısqan balalardı ko'rip , ashıwlanıp qaldı da ,
40021016	Og'an : — Olardın' ne dep atırg'anın esitip tursan' ba ? — dedi . İysa olarg'a : — Awa ! Sizler : « Na'resteler menen emiziwli balalardın' awzınan O'zin'e maqtawlar aytqızdın' » , — dep Muxaddes Jazıwda aytılg'andı hesh oqımag'ansızlar ma ? — dedi .
40021017	Sonnan son' , İysa olardı qaldırıp , qaladan shıg'ıp ketti ha'm Betaniyag'a barıp , sol jerde tu'nedi . Quwrap qalg'an a'njir ag'ashı
40021018	Erte azanda İysa qalag'a qaytıp kiyatırg'anda , ash boldı .
40021019	Jol boyında bir a'njir ag'ashın ko'rip , onın' qasına bardı . Biraq onda japıraqlarınan basqa hesh na'rse tappag'annan son' , ag'ashqa : — Bunnan bılay , sende ma'n'gige hesh jemis o'spesin , — dedi . A'njir ag'ashı sol waqıtta-aq quwrap qaldı .
40021020	Sha'kirtleri bunı ko'rgende tan' qalısıp : — Bul a'njir ag'ashı qalayınsha da'rriw quwrap qaldı ? — dep soradı .
40021021	İysa olarg'a juwap berip : — Sizlerge shının aytıp turman : eger gu'mansız isensen'ler , tek a'njir ag'ashına islegenimdey g'ana emes , al mına tawg'a : « Ornın'nan ko'terilip , ten'izge qula ! » — desen'ler , sonday boladı .
40021022	Eger isenim menen duwa etsen'ler , ne sorasan'lar da , ha'mmesin alasızlar , — dedi . İysanın' biyligi
40021023	İysa İbadatxanag'a kirip , ta'lim berip otırg'anda , Og'an bas ruwxaniyler menen xalıq aqsaqalları kelip : — Bul islerdi qanday biylik penen islep ju'rsen' ha'm bunday biylikti Sag'an kim berdi ? — dep soradı .
40021024	İysa juwap qaytarıp : — Men de sizlerge bir soraw bereyin . Eger onın' juwabın bersen'ler , Men de sizlerge bul islerdi qanday biylik penen isleytug'ınımdı aytaman .
40021025	Yaqıya adamlardı shomıldırıw ushın qayaqtan biylik aldı ? Aspannan ba yamasa adamlardan ba ? — dedi . Olar o'z ara oylasıp : « Eger „ aspannan “ desek , Ol bizlerge : „ Sonda nege sizler og'an isenbedin'ler “ , — deydi .
40021026	Al eger „ Adamlardan “ dewge xalıqtan qorqamız : ha'mmesi de Yaqıyanı payg'ambar dep esaplaydı-g'o ! » — desti .
40021027	Sonlıqtan olar İysag'a : — Bilmeymiz , — dep juwap berdi . Ol : — Men de sizlerge bul islerdi qanday biylik penen isleytug'ınımdı aytpayman , — dedi . Eki ul tuwralı tımsal
40021028	— Sizler qalay oylaysızlar : bir adamnın' eki ulı bolıptı . Ol birinshisine barıp : « Balam , sen bu'gin barıp , ju'zim bag'ında isle » , — depti .
40021029	Ol : « Barmayman » , — dep juwap beripti . Biraq son'ınan o'kinip , barıptı .
40021030	Son' a'kesi ekinshi ulına barıp , og'an da solay depti . Ol : « Yaqshı , taqsır , baraman » , — dep juwap beripti , biraq barmaptı .
40021031	Usı ekewinin' qaysısı a'kesinin' tilegin orınlag'an boladı ? — dep soradı İysa . — Birinshisi , — dep juwap qaytardı olar . İysa olarg'a bılay dedi : — Sizlerge shının aytıp turman : salıqshılar ha'm buzıq hayallar Qudaydın' Patshalıg'ına sizlerden burın kiredi .
40021032	O'ytkeni Yaqıya sizlerge haq joldı ko'rsetiw ushın kelgen edi , biraq sizler og'an isenbedin'ler . Al salıqshılar menen buzıq hayallar og'an isendi , biraq sizler bunı ko'rgennen keyin de ta'wbe etpedin'ler ha'm isenbedin'ler . Jawız diyxanlar haqqında tımsal
40021033	— Endi basqa bir tımsaldı tın'lan'lar : bir u'y iyesi bolıptı . Ol ju'zim bag'ın otırg'ızıp , onı diywal menen qorshaptı , ju'zimnin' suwın sıg'ıwg'a arnalg'an shuqır qazıp , gu'zet minarasın ornatıptı . Son'ınan bag'ın diyxanlarg'a ijarag'a berip , o'zi uzaq jerge ketip qalıptı .
40021034	Zu'ra'a't jıynaytug'ın ma'wsim jaqınlag'anda , ol o'zine tiyisli u'lesin alıw ushın , diyxanlarg'a xızmetshilerin jiberipti .
40021035	Diyxanlar onın' xızmetshilerin uslap alıp , olardın' birewin sabap , ekinshisin o'ltirip , al ja'ne birewin tas penen urıptı .
40021036	Son'ınan bag'dın' iyesi burıng'ıdan da ko'p basqa xızmetshilerin jibergende , olarg'a da solay islepti .
40021037	En' aqırında ol : « Ulımdı hu'rmet eter » dep , olarg'a o'z ulın jiberipti .
40021038	Biraq diyxanlar onın' ulın ko'rip , bir-birine : « Bul — miyrasxor-g'o . Ju'rin'ler , onı o'ltirip , miyras mu'lkine iye bolayıq » , — desipti .
40021039	Olar onı uslap alıp , ju'zim bag'ınan sırtqa shıg'arıp o'ltiripti .
40021040	Endi ju'zim bag'ının' iyesi kelgende , sol diyxanlarg'a ne qıladı ?
40021041	Olar İysag'a : — Ol bul jawızlardı rehimsiz o'lim menen o'ltiredi de , ju'zim bag'ın waqtında jemisin berip turatug'ın basqa diyxanlarg'a ijarag'a beredi , — dedi .
40021042	İysa olarg'a bılay dedi : — Sizler Muxaddes Jazıwlarda mına so'zlerdi oqımag'ansızlar ma ? « Qurılısshılardın' kereksiz dep taslag'an tası , U'ydin' mu'yeshinin' tiykarg'ı tası boldı . İyemiz qılg'an bul is , Ko'zimizge a'jayıp ko'rindi ! »
40021043	Sonlıqtan Menin' sizlerge aytatug'ınım : Quday O'z Patshalıg'ın sizlerden tartıp aladı da , onı jemisin berip turatug'ın xalıqqa beredi .
40021044	Sol tasqa tu'sken adamnın' shıl-pa'rshesi shıg'adı . Tas kimnin' u'stine tu'sse , sonı jenship taslaydı .
40021045	Bas ruwxaniyler menen pariseyler İysanın' aytqan tımsalların esitkennen son' , Onın' o'zleri haqqında aytqanın tu'sinip ,
40021046	Onı qolg'a alıwg'a tırıstı . Biraq xalıqtan qorqtı , sebebi xalıq Onı payg'ambar dep sanaytug'ın edi .
40022001	U'yleniw toyı tuwralı tımsal . İysa olarg'a tımsallar menen so'zin dawam ettirip , bılay dedi :
40022002	— Aspan Patshalıg'ı bir patshanın' o'z balasına u'yleniw toyın beriwine uqsaydı .
40022003	Toyg'a mira't etilgenlerdi shaqırıp keliw ushın , patsha xızmetshilerin jiberipti . Biraq olardın' kelgisi kelmepti .
40022004	Sonda ol ja'ne basqa xızmetshilerin jiberip : « Mira't etilgenlerge aytın'lar : mine , men zıyapatımdı tayarlap qoydım , o'gizlerim de , semirtilgen mallarım da soyıldı , ha'mmesi de tayın . Toyg'a kelsin ! » — dep aytıp qalıptı .
40022005	Biraq , mira't etilgenler onın' so'zine kewil awdarmaptı : kimisi egislik jerine , kimisi sawda-satıg'ına ketipti .
40022006	Al geybirewleri patshanın' xızmetshilerin uslap alıp , xorlap o'ltiripti .
40022007	Bunı esitken patsha qa'ha'rlenip , o'zinin' a'skerlerin jiberipti . Sol jınayatshılardı o'ltirtip , olardın' qalaların o'rtetip jiberipti .
40022008	Sonda ol o'zinin' xızmetshilerine : « Toydın' ası tayar , biraq mira't etilgenler ılayıqsız boldı .
40022009	Sonlıqtan endi sizler jol da'rbentlerine barıp , ushıratqanların'ızdın' ba'rin toyg'a shaqırıp kelin'ler » , — depti .
40022010	Sonda xızmetshileri jollarg'a shıg'ıp , ushıratqanlarının' ba'rin de : jaqsısı bolsın , jamanı bolsın , shaqırıp jıynap kelipti . Toyxana qonaqlarg'a tolı bolıptı .
40022011	Patsha qonaqlardı ko'riwge kirgende , toy kiyimin kiymegen birewge ko'zi tu'sip ,
40022012	og'an : « Ha'y , dostım , sen bul jerge toy kiyimisiz qalay kirgensen' ? » — depti . Biraq ol u'ndemepti .
40022013	Sonda patsha xızmetshilerine buyırıp , bılay depti : « Mınanın' ayaq-qolın baylap , sırtqı qaran'g'ılıqqa taslan'lar ! Ol sol jerde jılap , pushayman jeydi » .
40022014	O'ytkeni mira't etilgenler ko'p , al tan'lap alıng'anlar az . Salıq to'lew tuwralı
40022015	Sonda pariseyler sırtqa shıg'ıp ketip , İysanı qalay so'zinen tutıw tuwralı oylasa basladı .
40022016	Og'an Hirodtın' adamları menen birge o'zlerinin' sha'kirtlerin jiberip , bılay dep aytqızdı : — Ustaz ! Bizler Senin' durıs adam ekenin'di ha'm jag'ımpazlıq etpeytug'ının'dı bilemiz . Sebebi Sen adamlardın' bet-ju'zine qaramaysan' .
40022017	Solay etip , bizlerge aytshı , Sen mınag'an qalay qaraysan' : Rim patshası-Qaysarg'a salıq to'lew durıs pa yamasa nadurıs pa ?
40022018	Biraq İysa olardın' haram niyetin bilip , olarg'a : — Ha'y , eki ju'zliler ! Sizler Meni nege sınap atırsızlar ?
40022019	Mag'an salıq ten'gesin ko'rsetin'ler , — dedi . Olar Og'an bir dinar a'kelip berdi .
40022020	Ol : — Bunda kimnin' su'wreti bar ha'm kimnin' atı jazılg'an ? — dep soradı .
40022021	Olar : — Rim patshası-Qaysardın' , — dep juwap berdi . Sonda İysa : — Olay bolsa , Qaysardın' haqın Qaysarg'a , Qudaydın' haqın Qudayg'a berin'ler , — dedi .
40022022	Olar bunı esitip , tan' qalıstı ha'm Onın' janınan ketip qaldı . Qayta tiriliw tuwralı soraw
40022023	Qayta tiriliw joq , dewshi saddukeyler sol ku'ni İysag'a kelip , bılay dep soraw qoydı :
40022024	— Ustaz ! Muwsa : « Birew balası bolmay o'lse , izinde qalg'an jesirine inisi u'ylenip , ag'asının' urpag'ın dawam ettirsin » , — degen-g'o .
40022025	Bizde jeti ag'ayinli jigit bar edi . Solardın' birinshisi u'ylenip , qaytıs boldı , balası bolmag'anlıqtan , hayalı inisine qaldı .
40022026	Ekinshisine de , u'shinshisine de , ha'tte , jetinshisine de solay boldı .
40022027	Ba'rinen keyin hayaldın' o'zi de qaytıs boldı .
40022028	Al endi qayta tiriliwde ol jetewinin' ishinde qaysısının' hayalı boladı ? Ol olardın' ha'mmesine de hayal bolg'an edi-g'o .
40022029	İysa olarg'a juwap qaytarıp bılay dedi : — Sizler Muxaddes Jazıwlardı da , Qudaydın' qu'diretin de bilmegenlikten aljasıp tursızlar .
40022030	O'ytkeni adamlar qayta tiriliwde u'ylenbeydi de , turmısqa da shıqpaydı , al aspandag'ı perishteler sıyaqlı boladı .
40022031	O'lgenlerdin' qayta tiriliwi tuwralı Qudaydın' sizlerge aytqanların oqımag'ansızlar ma ?
40022032	Quday : « Men İbrayımnın' Qudayıman , Isaqtın' Qudayıman , Yaqıptın' Qudayıman » , — degen-g'o . Quday o'lilerdin' emes , al tirilerdin' Qudayı .
40022033	Bunı esitken xalıq Onın' ta'liymatına tan' qaldı . En' baslı buyrıq
40022034	İysanın' saddukeylerdi so'yletpey taslag'anın esitken pariseyler bir jerge jıynalıstı .
40022035	Olardın' arasınan bir diniy mug'allim İysanı sınamaqshı bolıp ,
40022036	Onnan : — Ustaz ! Muxaddes Nızamdag'ı en' baslı buyrıq qaysı ? — dep soradı .
40022037	İysa og'an : — « İyen' bolg'an Qudayın'dı pu'tkil ju'regin' , pu'tkil janın' , pu'tkil aqıl-oyın' menen su'y » .
40022038	Bul — birinshi ha'm en' baslı buyrıq .
40022039	Ekinshisi de sol sıyaqlı : « O'zin'di su'ygenin' sıyaqlı , janın'dag'ı adamdı da su'y » .
40022040	Pu'tkil Muxaddes Nızam da , payg'ambarlardın' Jazıwları da usı eki buyrıqqa tiykarlang'an , — dedi . Masix — kimnin' Urpag'ı ?
40022041	Pariseyler jıynalıp bolg'annan son' , İysa olardan :
40022042	— Masix haqqında ne oylaysızlar ? Ol — kimnin' urpag'ı ? — dep soradı . — Ol — Dawıttın' Urpag'ı , — dedi olar .
40022043	İysa olardan : — Olay bolsa , Dawıt Muxaddes Ruwxtan ilhamlanıp , Masixtı qalayınsha « İyem » dep atag'an ? Ol bılay degen-g'o :
40022044	« İyem menin' İyeme ayttı : „ Dushpanların'dı ayag'ın'nın' astına bastırmag'anımsha , Menin' on' jag'ımda otır ! “ »
40022045	Solay etip , Dawıt Onı « İyem » dep atag'an bolsa , Ol qalayınsha onın' urpag'ı boladı ? — dep soradı .
40022046	Og'an hesh kim de juwap bere almadı ha'm sol ku'nnen baslap , Og'an soraw beriwge hesh kimnin' batılı barmadı .
40023001	İysanın' diniy mug'allimler menen pariseylerdi ayıplawı . Sonda İysa xalıqqa ha'm O'zinin' sha'kirtlerine bılay dedi :
40023002	— Muwsanın' orınlıg'ına diniy mug'allimler menen pariseyler otırdı .
40023003	Sonlıqtan olardın' sizlerge aytqanlarının' ha'mmesin de orınlan'lar . Biraq , olardın' islegenin islemen'ler . Sebebi olar aytadı , biraq aytqanların o'zleri islemeydi .
40023004	Olar ko'tere almaytug'ın awır ju'klerdi baylap , adamlardın' iyinlerine ju'kleydi . Al o'zleri olardı barmag'ı menen de qozg'ag'ısı kelmeydi .
40023005	Olar barlıq islerin adamlardın' ko'zine tu'siw ushın g'ana isleydi . Man'laylarına ishlerinde Muxaddes Nızam ayatları jazılg'an qutıların u'lken etip baylap , kiyimlerinin' shashaqların uzın etip qoyadı .
40023006	Olar toylarda to'rde , ma'jilisxanalarda sıylı orında otırıwdı jaqsı ko'redi .
40023007	Bazarda adamlardın' o'zlerine sıylap sa'lem beriwin ha'm o'zlerin « ustaz » dep atawın unatadı .
40023008	Al sizler o'zlerin'izdi « ustaz » dep atatpan'lar , o'ytkeni sizlerdin' jalg'ız-aq Ustazın'ız bar . Sizlerdin' ba'rin'iz bir-birin'izge tuwısqansız .
40023009	Jer ju'zinde hesh kimdi de « a'ke » dep ataman'lar , o'ytkeni sizlerdin' jalg'ız-aq A'ken'iz bar , Ol aspanda .
40023010	O'zlerin'izdi « jolbasshı » dep te atatpan'lar , sebebi sizlerdin' jalg'ız-aq jolbasshın'ız bar , Ol — Masix .
40023011	Aran'ızdag'ı en' ullın'ız sizlerdin' xızmetshin'iz bolsın .
40023012	O'ytkeni kim de kim o'zin joqarı tutsa , ol pa'sletiledi , kim de kim o'zin pa's tutsa , ol joqarı boladı .
40023013	Ha'siret shegesizler , diniy mug'allimler ha'm pariseyler , eki ju'zliler ! Sebebi sizler adamlarg'a Aspan Patshalıg'ının' esigin jabasızlar . O'zlerin'iz de kirmeysizler , kirgisi kelgenlerdi de kirgizbeysizler .
40023014	
40023015	Ha'siret shegesizler , diniy mug'allimler ha'm pariseyler , eki ju'zliler ! Sizler o'z dinin'izge bir adamdı bolsa da engiziw ushın ten'izdi de , qurg'aqlıqtı da aylanıp shıg'asızlar . Eger birew engen bolsa , onı o'zlerin'izden de eki ese jaman dozaqı qılasızlar .
40023016	Ha'siret shegesizler , soqır jetelewshiler ! Sizler bılay deysizler-g'o : « Kim de kim İbadatxana menen ant etse , ol antın orınlawg'a minnetli emes , al kim de kim İbadatxanadag'ı altın menen ant etse , ol antın orınlawg'a minnetli » .
40023017	Ha'y , aqılsız soqırlar ! Qaysısı ullıraq : altın ba yamasa altındı muxaddes qılatug'ın İbadatxana ma ?
40023018	Ja'ne de : « Kim de kim qurbanlıq shalınatug'ın orın menen ant etse , ol antın orınlawg'a minnetli emes , al kim de kim onın' u'stindegi qurbanlıq penen ant etse , ol antın orınlawg'a minnetli » , — deysizler .
40023019	Ha'y , soqırlar ! Qaysısı ullıraq : qurbanlıq pa yamasa qurbanlıqtı muxaddes qılatug'ın qurbanlıq shalınatug'ın orın ba ?
40023020	Solay etip , qurbanlıq shalınatug'ın orın menen ant etiwshi adam orın menen de , orınnın' u'stindegilerdin' ha'mmesi menen de ant etken boladı .
40023021	İbadatxana menen ant etiwshi adam İbadatxana menen de , onda jasaytug'ın Quday menen de ant etken boladı .
40023022	Aspan menen ant etiwshi adam Qudaydın' taxtı menen de , onın' u'stinde otırg'an Quday menen de ant etken boladı .
40023023	Ha'siret shegesizler , diniy mug'allimler ha'm pariseyler , eki ju'zliler ! Sizler jalbız , anis , ziyre sıyaqlı o'simliklerdin' onnan birin Qudayg'a beresizler , biraq Muxaddes Nızamdag'ı en' baslılarına : a'dillikke , miyrim-sha'pa'a'tke ha'm sadıqlıqqa kewil bo'lmeysizler . Bunı da islep , onı da qaldırmawın'ız kerek edi-g'o .
40023024	Ha'y , shirkeydi su'zip taslap , tu'yeni jutatug'ın soqır jetelewshiler !
40023025	Ha'siret shegesizler , diniy mug'allimler ha'm pariseyler , eki ju'zliler ! Sizler tabaq-keselerdin' sırtın tazalaysızlar , biraq olardın' ishi na'psiqawlıq ha'm ju'wensizlikke tolg'an-g'o .
40023026	Ha'y , soqır parisey ! Sen da'slep tabaq-kesenin' ishin tazala , sonda olardın' sırtı da taza boladı .
40023027	Ha'siret shegesizler , diniy mug'allimler ha'm pariseyler , eki ju'zliler ! Sizler ha'klengen qa'birlerge uqsaysızlar : olar sırtınan sulıw bolıp ko'rinse de , ishi o'liklerdin' su'yekleri menen pataslıqqa tolg'an-g'o .
40023028	Sol sıyaqlı sizler de sırtın'ızdan adamlarg'a o'zlerin'izdi haq adam etip ko'rsetesizler , biraq ishlerin'iz eki ju'zlilik penen jawızlıqqa tolı . Jazaların'ızdı tartasızlar !
40023029	— Ha'siret shegesizler , diniy mug'allimler ha'm pariseyler , eki ju'zliler ! Sizler payg'ambarlarg'a mazarlar ornatasızlar . Haq adamlardın' esteliklerin bezep :
40023030	« Eger de ata-babalarımızdın' zamanında o'mir su'rgenimizde , payg'ambarlardın' qanın to'giwlerine olarg'a sherikles bolmas edik » , — deysizler .
40023031	Solay etip , o'zlerin'izdin' payg'ambarlardı o'ltirgenlerdin' urpag'ı ekenligin'izdi da'lilleysizler .
40023032	Ata-babaların'ızdın' islegen gu'nalarının' mo'lsherin tolıqtıra berin'ler !
40023033	Jılanlar , uwlı jılanlardın' tuqımları ! Sizler qalay etip dozaq jazasınan qashıp qutılmaqshısızlar ?
40023034	Sol sebepli Men sizlerge payg'ambarlardı , danalardı , diniy mug'allimlerdi jiberemen . Sizler olardın' geybirewlerin o'ltiresizler , geybirewlerin atanaq ag'ashqa shegeleysizler , basqaların ma'jilisxanaların'ızda qamshılap , qaladan-qalag'a quwdalaysızlar .
40023035	Solay etip , haq Abıldın' qanınan baslap , İbadatxanadag'ı Muxaddesxana menen qurbanlıq shalınatug'ın orınnın' arasında sizler o'ltirgen Baraqiyanın' ulı Zekeriyanın' qanına deyin , jer betinde to'gilgen haq adamlardın' qanlarının' ba'ri de sizlerdin' moyınların'ızg'a ju'klenedi .
40023036	Sizlerge shının aytıp turman : bulardın' ha'mmesi ushın usı a'wlad jazag'a tartıladı . İysanın' Erusalim tuwralı qayg'ırıwı
40023037	— Oh , Erusalim , Erusalim ! Payg'ambarlardı o'ltiriwshi , Qudaydın' sag'an jibergenlerin tas penen urıwshı qala ! O'z sho'jelerin qanatının' astına alg'an ma'kiyen sıyaqlı , Men de senin' balaların'dı neshe ret jıynamaqshı boldım , biraq sizler qa'lemedin'ler .
40023038	Mine , u'yin'izdi Quday taslap ketip , ol qan'ırap qaladı .
40023039	Sizlerge aytatug'ınım : « Qudaydın' atınan Keliwshi jarılqang'an ! » — dep aytqanların'ızg'a deyin Meni qaytıp ko'rmeysizler .
40024001	İysanın' İbadatxananın' qıyralıwın boljawı . İysa İbadatxanadan shıg'ıp baratırg'anda , sha'kirtleri Og'an İbadatxananın' imaratların nusqap ko'rsetiw ushın qasına keldi .
40024002	Sonda İysa olarg'a : — Mınalardın' ba'rin ko'rip tursızlar ma ? Sizlerge shının aytıp turman : bul jerde tas u'stinde tas qalmaydı , ha'mmesi qıyratıladı , — dedi .
40024003	Sonnan son' , Ol Za'ytu'n tawında otırg'anda sha'kirtleri awlaqta Onın' qasına kelip : — Ustaz , bunın' qashan bolatug'ının bizlerge aytıp ber . Senin' keliwin'di ha'm usı zamannın' aqırın qanday belgi bildiredi ? — dep soraw qoydı .
40024004	İysa olarg'a bılay dep juwap berdi : — Birewlerdin' sizlerdi aldawınan saq bolın'lar !
40024005	Sebebi ko'pler Menin' atım menen kelip : « Men — Masixpan » dep , ko'p adamlardı aldaydı .
40024006	Sizler urıslardın' shawqımın ha'm urıslar haqqında mısh-mıshlardı esitkende qa'weterlenben'ler . Bulardın' bolıwı sha'rt , biraq bul ele aqırı emes .
40024007	O'ytkeni millet milletke qarsı , patshalıq patshalıqqa qarsı ko'teriledi , ko'p jerlerde asharshılıqlar ha'm jer silkiniwler boladı .
40024008	Al bulardın' ha'mmesi tolg'aq azabının' baslanıwınday boladı .
40024009	Sonda sizlerdi qıynawg'a uslap beredi ha'm o'ltiredi . Menin' atım ushın barlıq xalıqlar sizlerdi jek ko'redi .
40024010	Sonda ko'p adamlar isenimnen qaytadı , bir-birine satqınlıq islep , bir-birin jek ko'redi .
40024011	Ko'plegen jalg'an payg'ambarlar payda bolıp , ko'p adamlardı aldaydı .
40024012	Jawızlıq ko'beygenlikten , ko'p adamlardın' su'yispenshiligi suwıydı .
40024013	Biraq , aqırına deyin shıdag'an qutqarıladı .
40024014	Aspan Patshalıg'ı tuwralı Xosh Xabar pu'tkil jer ju'zine ja'riyalanıp , barlıq xalıqlarg'a gu'walıq boladı . Sonnan keyin , usı zamannın' aqırı keledi . En' ullı apat
40024015	— Al Daniel payg'ambar aldın ala aytqan wayran etiwshi jerkenishlinin' muxaddes orında turg'anın ko'rgenin'izde ( oqıg'an adam ma'nisin tu'sinsin ! ) ,
40024016	Yahudiyadag'ılar tawlarg'a qashsın .
40024017	Kim de kim u'yinin' to'besinde bolsa , u'yinen bir na'rse alayın dep to'menge tu'spesin .
40024018	Kim de kim atızda bolsa , shapanın alayın dep izine qaytpasın .
40024019	Sol ku'nleri ju'kli ha'm emiziwli hayallarg'a qanday qıyın boladı !
40024020	Qashatug'ın waqıtların'ız qıs ma'wsimine yamasa dem alıs ku'nine tuwra kelmesin dep , Qudayg'a duwa etin'ler .
40024021	Sebebi sonda du'nya jaratılg'annan beri usı ku'nge deyin bolmag'an ha'm qaytıp bolmaytug'ın ullı apat boladı .
40024022	Eger sol ku'nlerdin' sanı qısqartılmag'anda , hesh kim de qutqarılmag'an bolar edi , biraq Quday O'zinin' tan'lap alg'an adamları ushın , sol ku'nlerdin' sanın qısqartadı .
40024023	Sonda eger sizlerge birew : « Qaran'lar , Masix bul jerde ! » yamasa : « Ol ana jerde » dese isenben'ler .
40024024	O'ytkeni jalg'an masixlar ha'm jalg'an payg'ambarlar payda bolıp , eger mu'mkin bolsa , Qudaydın' tan'lap alg'anların da aldaw ushın , ullı ka'ramatlı belgiler ha'm tan' qalarlıq islerdi ko'rsetedi .
40024025	Dıqqat etin'ler ! Men sizlerge aldın ala aytıp atırman .
40024026	Solay etip , eger sizlerge : « Mine , Ol sho'listanda ! » dese , shıqpan'lar yamasa : « Ol jasırın bo'lmelerde » dese , isenben'ler .
40024027	Sebebi Adam Ulının' keliwi shıg'ısta payda bolıp , aspan boylap batısqa zuwlap o'tken jıldırımday boladı .
40024028	O'lik qay jerde bolsa , quzg'ınlar sol jerge jıynaladı . Adam Ulının' qayta keliwi
40024029	— Sol ku'nlerdin' apatınan son' , « birden ku'n qaran'g'ılanadı , ay o'z jaqtısın tu'sirmeydi , juldızlar aspannan tu'sip , aspan ku'shleri silkinedi » .
40024030	Sonda aspanda Adam Ulının' ka'ramatlı belgisi ko'ringende , jer ju'zindegi barlıq xalıqlar jılay baslaydı . Olar Adam Ulının' ullı qu'diret ha'm saltanat penen aspandag'ı bultlarda kiyatırg'anın ko'redi .
40024031	Ka'rnaydın' ku'shli dawısı menen Ol O'zinin' perishtelerin jiberedi ha'm olar du'nyanın' to'rt ta'repinen , aspannın' bir shetinen baslap ekinshi shetine deyin , Onın' tan'lap alg'anların jıynap keledi . A'njir ag'ashın mısalg'a alın'lar !
40024032	— A'njir ag'ashın mısalg'a alın'lar : onın' shaqaları jumsarıp , japıraq shıg'ara baslag'anda , jazdın' jaqın ekenin bilesizler .
40024033	Sol sıyaqlı , sizler usılardın' ha'mmesin ko'rgenin'izde Adam Ulının' jaqınlap , esik aldında turg'anın bilin'ler !
40024034	Sizlerge shının aytıp turman : bul a'wlad joyılıp ketpesinen burın usılardın' ha'mmesi boladı .
40024035	Aspan menen jer joyıladı , biraq Menin' so'zlerim hesh qashan joyılmaydı . Sol ku'ndi yamasa saattı hesh kim de bilmeydi
40024036	— Biraq , sol ku'ndi ha'm sol saattı hesh kim de bilmeydi : aspandag'ı perishteler de , Uldın' O'zi de , tek g'ana A'kem biledi .
40024037	Nuxtın' zamanında qalay bolg'an bolsa , Adam Ulı kelgende de solay boladı .
40024038	O'ytkeni suw tasqınınan burın , Nux kemege mingen ku'nge deyin , adamlar iship jedi , u'ylendi , turmısqa shıqtı .
40024039	Suw tasqını basıp , ba'rin qırıp joyg'ang'a deyin , olar an'g'armadı . Adam Ulı kelgende de solay boladı .
40024040	Sol waqıtta eki adam atızda bolsa , birewi alınıp , ekinshisi qaldırıladı .
40024041	Eki hayal digirman tartıp otırsa , birewi alınıp , ekinshisi qaldırıladı .
40024042	Solay etip , sergek bolın'lar ! Sebebi İyen'izdin' qashan keletug'ının bilmeysizler .
40024043	Mınanı bilip qoyın'lar : eger u'y iyesi urının' tu'nnin' qaysı waqtında keletug'ının bilse uyıqlamay , u'yine urının' buzıp kiriwine mu'mkinshilik bermegen bolar edi .
40024044	Sonlıqtan sizler de tayar bolıp turıwın'ız sha'rt ! O'ytkeni Adam Ulı sizler oylamag'anda keledi .
40024045	İyesi u'y-ishimdegilerdi basqarsın ha'm olarg'a waqtında awqatın bersin dep tayınlag'an isenimli ha'm aqıllı xızmetshi kim ?
40024046	İyesi kelgende onın' solay islep atırg'anın ko'rse , sol xızmetshi baxıtlı !
40024047	Sizlerge shının aytıp turman : iyesi onı o'zinin' pu'tkil mal-mu'lkin basqarıwshı etip tayınlaydı .
40024048	Al eger sol xızmetshi jaman bolıp , ishinen : « İyem tez kele qoymas » , — dep oylap ,
40024049	xızmetshi joldasların sabap , ma'sku'nemler menen birge iship-jese ,
40024050	sonda sol xızmetshinin' iyesi ku'tpegen ku'ni ha'm oylamag'an waqıtta kelip ,
40024051	onı qattı jazalap , eki ju'zlilerdin' awhalına saladı . Sol jerde ol jılap , pushayman jeydi .
40025001	On qız tuwralı tımsal . — Sol ku'ni Aspan Patshalıg'ı shıraların alıp , ku'yewdi qarsı alıwg'a shıqqan on qızg'a uqsaydı .
40025002	Olardın' besewi aqılsız , al besewi aqıllı bolıptı .
40025003	Aqılsız qızlar shıraların alıptı da , biraq awısıq may almay shıg'ıptı .
40025004	Al aqıllı qızlar shıraları menen qosa may quyılg'an ıdısların da alıp shıg'ıptı .
40025005	Ku'yew keshikkennen son' olardın' ha'mmesi qalg'ıp , uyıqlap qalıptı .
40025006	Biraq tu'n ortası bolg'anda : « Ku'yew kiyatır , onı qarsı alıwg'a shıg'ın'lar » , — dep baqırg'an dawıs esitilipti .
40025007	Sonda qızlardın' ha'mmesi turıp , o'zlerinin' shıraların tayarlaptı .
40025008	Aqılsız qızlar aqıllılarg'a : « Bizlerge mayların'ızdan az-maz berin'ler , shıralarımız so'nip atır » , — depti .
40025009	Al aqıllı qızlar : « Bizlerge de , sizlerge de jetpey qalıwı mu'mkin , jaqsısı , satıwshılarg'a barıp satıp alın'lar » , — dep juwap beripti .
40025010	Olar may satıp alıwg'a ketken waqıtta ku'yew kelip , tayar turg'an qızlar onın' menen birge toyxanag'a kirgennen son' , qapı bekitilipti .
40025011	Son'ınan qalg'an qızlar da kelip : « İyem ! İyem ! Bizlerge qapını ash ! » — dep jalınıptı .
40025012	Biraq ol : « Sizlerge shının aytıp turman : men sizlerdi tanımayman ! » — dep juwap qaytarıptı .
40025013	Solay etip , sergek bolın'lar , sebebi Adam Ulının' keletug'ın ku'nin ha'm waqtın bilmeysizler-g'o . Amanat etilgen talant tuwralı tımsal
40025014	— Aspan Patshalıg'ı bir adamnın' uzaq jolg'a ketpesinen burın xızmetshilerin shaqırıp alıp , olarg'a o'zinin' mal-mu'lkin amanat etkenine uqsaydı .
40025015	Olardın' uqıbına qaray , birewine bes , ekinshisine eki , u'shinshisine bir talant berip , jolg'a atlanıptı .
40025016	Bes talant alg'anı da'rriw barıp , aqshanı sawdag'a aylandırıp , ja'ne besewin arttırıptı .
40025017	Eki talant alg'anı da solay islep , ja'ne ekewin arttırıptı .
40025018	Bir talant alg'anı barıp , iyesinin' aqshasın jerge ko'mip jasırıptı .
40025019	Aradan ko'p waqıt o'tkennen son' xızmetshilerdin' iyesi qaytıp kelip , olardan esap talap etipti .
40025020	Sonda bes talant alg'anı ja'ne besewin a'kelip : « İyem , mag'an bes talant bergen edin'iz , minekey , men ja'ne besewin arttırdım » , — depti .
40025021	İyesi og'an : « Ba'rekella , jaqsı ha'm isenimli xızmetshim ! Kishkene iste isenimli boldın' , men sag'an u'lken is tapsırmaqshıman . Ju'r , menin' quwanıshıma ortaq bol ! » — depti .
40025022	Eki talant alg'anı da kelip : « İyem , siz mag'an eki talant bergen edin'iz , minekey , men ja'ne ekewin arttırdım » , — depti .
40025023	İyesi og'an : « Ba'rekella , jaqsı ha'm isenimli xızmetshim ! Kishkene iste isenimli boldın' , men sag'an u'lken is tapsırmaqshıman . Ju'r , menin' quwanıshıma ortaq bol ! » — depti .
40025024	Son'ınan bir talant alg'anı da kelip : « İyem , sizin' qatal adam ekenin'izdi bilemen . Siz o'zin'iz ekpegen jerin'izden orıp , shashpag'an jerin'izden jıynaysız .
40025025	Sonlıqtan men sizden qorqıp , talantın'ızdı jerge ko'mip jasırg'an edim . Minekey , aqshan'ız , alın' » , — depti .
40025026	Al iyesi og'an juwap qaytarıp bılay depti : « Ha'y , jaman ha'm jalqaw xızmetshim ! Menin' o'zim ekpegen jerden orıp , shashpag'an jerden jıynaytug'ınımdı sen bilipsen' .
40025027	Sonlıqtan da , menin' aqshamdı aylanısqa jiberetug'ın adamg'a beriwin' tiyis edi , qaytıp kelgenimde o'zimdikin paydası menen alar edim-g'o .
40025028	Endi onnan talanttı alın'lar da , onı on talantı barg'a berin'ler !
40025029	O'ytkeni kimde bar bolsa , og'an ja'ne de mol etip beriledi , al kimde joq bolsa , onın' barı da tartıp alınadı .
40025030	Al mına jaramsız xızmetshini sırtqı qaran'g'ılıqqa shıg'arıp taslan'lar . Sol jerde ol jılap , pushayman jeydi » . Aqırzamandag'ı hu'kim
40025031	— Adam Ulı O'z saltanatında ha'm barlıq perishteleri menen birge kelgende , O'zinin' saltanatlı taxtına otıradı .
40025032	Sonda barlıq xalıqlar Onın' aldına jıynaladı ha'm Ol shopannın' qoylardı eshkilerden ayırg'anı sıyaqlı , olardı ayırıp bo'ledi .
40025033	Qoylardı on' jag'ına , eshkilerdi sol jag'ına qoyadı .
40025034	Sonda patsha on' jag'ındag'ılarg'a : « Kelin'ler , A'kemnen jarılqang'anlar , du'nya jaratılg'annan beri sizler ushın tayarlap qoyılg'an Patshalıqtı miyras etip alın'lar .
40025035	Sebebi Men ash bolg'anımda , sizler Mag'an awqat berdin'ler , sho'llegenimde , suw berdin'ler , jat jerde ju'rgenimde , Meni qabıl aldın'lar .
40025036	Jalan'ash bolg'anımda , Mag'an kiyim berdin'ler , nawqas bolg'anımda , Meni ku'ttin'ler , qamaqta bolg'anımda , Mag'an keldin'ler » , — deydi .
40025037	Sonda haq adamlar Og'an : « İyem ! Bizler qashan ash bolg'anın'dı ko'rip , Sag'an awqat berdik , qashan sho'llegenin'di ko'rip , suw berdik ?
40025038	Qashan jat jerde ju'rgenin'di ko'rip , Seni qabıl ettik , qashan jalan'ash bolg'anın'da , Sag'an kiyim berdik ?
40025039	Qashan nawqas yamasa qamaqta bolg'anın'dı ko'rip , Sag'an bardıq ? » — deydi .
40025040	Patsha olarg'a juwap berip : « Sizlerge shının aytıp turman : sizlerdin' usı islerdi Menin' mına en' qarapayım tuwısqanlarımnın' birewine islegenin'iz — Mag'an islegenin'iz boladı » , — deydi .
40025041	Sonnan keyin , Ol sol jag'ındag'ılarg'a : « Ha'y , g'arg'ıs alg'anlar ! Menin' qasımnan arman , shaytan ha'm onın' xızmetshileri ushın tayarlanıp qoyılg'an ma'n'gilik otqa ketin'ler !
40025042	O'ytkeni Men ash bolg'anımda , sizler Mag'an awqat bermedin'ler , sho'llegenimde , suw bermedin'ler .
40025043	Jat jerde ju'rgenimde , Meni qabıl almadın'lar , jalan'ash bolg'anımda , Mag'an kiyim bermedin'ler , nawqas , qamaqta bolg'anımda , Mag'an kelmedin'ler » , — deydi .
40025044	Sonda olar juwap berip : « İyem ! Bizler Senin' qashan ya ash bolg'anın'dı , ya sho'llegenin'di , ya jat jerde ju'rgenin'di , ya jalan'ash , ya nawqas , ya qamaqta bolg'anın'dı ko'rip , Sag'an xızmet etpedik ? » — deydi .
40025045	Sonda patsha juwap qaytarıp : « Sizlerge shının aytıp turman : sizler usı islerdi mına en' qarapayım birewine islemegenin'iz — Mag'an islemegenin'iz boladı » , — deydi .
40025046	Solay etip , olar ma'n'gilik azapqa jiberiledi , al haq adamlar ma'n'gilik o'mirge erisedi .
40026001	İysanı o'ltiriw ushın til biriktiriw . İysa usı so'zlerdin' ha'mmesin aytıp bolg'annan keyin , O'z sha'kirtlerine :
40026002	— Endi eki ku'nnen son' , Qutqarılıw bayramı bolatug'ının bilesizler . Sonda Adam Ulı atanaq ag'ashqa shegeleniwge uslap beriledi , — dedi .
40026003	Sol waqıtta bas ruwxaniyler ha'm xalıq aqsaqalları Kayafa degen bas ruwxaniydin' ha'wlisine jıynaldı .
40026004	Olar İysanı hiyle menen qolg'a tu'sirip alıp o'ltiriw haqqında til biriktirdi .
40026005	Biraq olar : « Xalıq arasında qozg'alan' bolmawı ushın , bul isti bayram ku'nleri islemeyik » , — desti . İysanın' basına a'tir may quyılıwı
40026006	İysa Betaniyada , burın maqaw kesel bolg'an Simonnın' u'yinde
40026007	dasturxan basında otırg'anda , qolında qımbatlı a'tir mayg'a tolg'an ma'rmer ıdısı bar bir hayal Onın' qasına kelip , a'tir maydı Onın' basına quydı .
40026008	Bunı ko'rgen sha'kirtleri ashıwlanıp : — Bunday ısırapkershiliktin' nege keregi bar ?
40026009	Bul a'tir maydı qımbatqa satıp , aqshasın jarlılarg'a u'lestiriwge bolar edi-g'o , — desti .
40026010	Biraq İysa bunı esitip , olarg'a : — Bul hayaldı nege uyaltıp atırsızlar ? Ol Mag'an jaqsılıq isledi-g'o .
40026011	Jarlılar sizler menen ba'rqulla birge , al Men sizler menen ba'rqulla birge bolmayman .
40026012	Ol bul a'tir maydı deneme quyıp , Meni jerlewge tayarladı .
40026013	Sizlerge shının aytıp turman : Xosh Xabar du'nyanın' qay jerinde ja'riyalansa da , bul hayal eske alınıp , onın' islegen isi aytılatug'ın boladı , — dedi . Yahudanın' satqınlıg'ı
40026014	Son'ınan İysanın' on eki sha'kirtinin' biri bolg'an Yahuda İsqariot dep atalg'an adam bas ruwxaniylerge barıp :
40026015	— İysanı sizlerge uslap bersem , mag'an ne beresizler ? — dep soradı . Olar og'an otız gu'mis ten'ge usındı .
40026016	Yahuda da sol waqıttan baslap İysanı uslap beriwge qolaylı payıt izledi . İysanın' O'z sha'kirtleri menen Qutqarılıw bayramının' asın jewi
40026017	Ashıtqısız nan bayramının' birinshi ku'ninde İysanın' sha'kirtleri Og'an kelip : — Qutqarılıw bayramının' asın jewin' ushın qay jerde tayarlıq ko'riwimizdi qa'leysen' ? — dep soradı .
40026018	Ol juwap berip bılay dedi : — Qaladag'ı pa'lenshe degen adamg'a barıp , og'an : « Ustazımız : „ Menin' ku'nim jaqınlap qaldı . Sha'kirtlerim menen birge bayram awqatın senin' u'yin'de jeymen “ , dedi » , — dep aytın'lar .
40026019	Sha'kirtleri İysanın' tapsırg'anın islep , bayram awqatın tayarladı .
40026020	Kesh bolg'anda , İysa on eki sha'kirti menen birge dasturxan a'tirapına otırdı .
40026021	Olar awqatlanıp otırg'anda , İysa olarg'a : — Sizlerge shının aytıp turman : aran'ızdag'ı birin'iz Mag'an satqınlıq isleydi , — dedi .
40026022	Sonda olar qattı qapa bolıp , birinen son' biri Onnan : — Men emespen be , İyem ? — dep soray basladı .
40026023	İysa olarg'a juwap berip : — Menin' menen birge tabaqqa qolın salg'annın' o'zi Mag'an satqınlıq isleydi .
40026024	Degen menen , Adam Ulı O'zi haqqında Muxaddes Jazıwda aytılg'anday baratır , biraq Adam Ulına satqınlıq qılıwshı ha'siret shegedi ! Ol adamnın' bul du'nyag'a kelmegeni o'zi ushın jaqsıraq bolar edi , — dedi .
40026025	Sonda Og'an satqınlıq qılatug'ın Yahuda : — Men emespen be , Ustaz ? — dedi . İysa og'an : — Bunı sen o'zin' ayttın' , — dep juwap berdi . İysanın' son'g'ı keshesi
40026026	Olar awqatlanıp otırg'anda İysa nandı alıp , Qudayg'a shu'kirlik etti ha'm onı sındırıp , sha'kirtlerine berdi de : — Alın'lar , jen'ler , bul — Menin' denem , — dedi .
40026027	Son'ınan Ol keseni qolına alıp , Qudayg'a shu'kirlik etti ha'm olarg'a keseni berip bılay dedi : — Ha'mmen'iz bunnan ishin'ler !
40026028	Sebebi bul — ko'p adamnın' gu'nalarının' keshiriliwi ushın to'giletug'ın , Jan'a Kelisimdi bekitetug'ın Menin' qanım .
40026029	Sizlerge aytatug'ınım : A'kemnin' Patshalıg'ında sizler menen jan'asın ishetug'ın ku'nime deyin , Men bunday ju'zim ishimliginen qaytıp ishpeymen .
40026030	Son'ınan olar Qudaydı jırlaytug'ın qosıq aytıp , Za'ytu'n tawına ketti . Petrdin' İysadan tanıwı tuwralı boljaw
40026031	Sonda İysa olarg'a : — Bul tu'ni ha'mmen'iz Meni taslap ketesizler . O'ytkeni Muxaddes Jazıwda bılay dep aytılg'an : « Shopandı urg'anımda , Su'riwdegi qoylar tarqap ketedi » .
40026032	Biraq qayta tirilgenimnen keyin , sizlerden burın Galilag'a baraman , — dedi .
40026033	Petr Og'an juwap berip : — Seni ha'mmesi taslap ketse de , men Seni hesh qashan taslap ketpeymen , — dedi .
40026034	İysa og'an : — Sag'an shının aytıp turman : bu'gin tu'nde qoraz shaqıraman degenshe , sen Mennen u'sh ret tanasan' , — dedi .
40026035	Petr Og'an : — Mag'an Senin' menen birge o'liwge tuwra kelse de , men Sennen hesh qashan tanbayman , — dedi . Basqa sha'kirtlerinin' ha'mmesi de solay dedi . İysanın' Getsemanide duwa etiwi
40026036	Son'ınan İysa sha'kirtleri menen birge Getsemani degen jerge kelip , olarg'a : — Men ana jerge barıp duwa etip bolaman degenshe , sizler usı jerde otırın'lar , — dedi .
40026037	O'zi menen birge Petrdi ha'm Zebedeydin' eki ulın alıp ketti de , qayg'ırıp qıynala basladı .
40026038	Sonda İysa olarg'a : — Janım o'lerdey qıynalıp tur . Sizler usı jerde qalıp , Menin' menen birge sergek bolıp turın'lar , — dedi .
40026039	Son'ınan Ol biraz shetirek bardı da , betin jerge basıp , bılay dep duwa ete basladı : — A'kem Menin' ! Eger de mu'mkin bolsa , bul azap kesesi Mennen o'tsin . Biraq Menin' emes , Senin' qa'lewin' bolsın !
40026040	Sha'kirtlerinin' qasına qaytıp kelip , olardın' uyıqlap atırg'anın ko'rdi de , Petrge : — Solay etip , sizler Menin' menen birge uyıqlamay bir saat ta otıra almadın'lar ma ?
40026041	Azg'ırılmawın'ız ushın sergek bolıp , duwa etin'ler ! Ruwx qa'leydi , biraq dene ha'lsiz , — dedi .
40026042	İysa ekinshi ret barıp , ja'ne bılay dep duwa etti : — A'kejanım ! Eger bul azap kesesi Men ishpey Mennen o'te almasa , onda Senin' erkin' orınlansın .
40026043	Qaytıp kelip , olardın' ja'ne uyıqlap atırg'anın ko'rdi . O'ytkeni ko'zlerin uyqı basqan edi .
40026044	Olardı qaldırıp , ja'ne barıp , u'shinshi ret te sol so'zlerin qaytalap duwa etti .
40026045	Son'ınan sha'kirtlerinin' qasına qaytıp kelip , olarg'a : — Sizler ele uyıqlap , dem alıp atırsızlar ma ? Mine , waqıt boldı , Adam Ulı gu'nakarlardın' qolına uslap beriledi .
40026046	Turın'lar , kettik . Qaran'lar , Mag'an satqınlıq qılıwshı jaqınladı , — dedi . İysanın' qolg'a alınıwı
40026047	İysa ele so'ylep turg'anda , on ekinin' biri Yahuda keldi . Onın' menen birge bas ruwxaniyler ha'm xalıq aqsaqalları jibergen ju'da' ko'p adamlar bar edi . Adamlar qollarına qılısh ha'm shoqmar uslag'an edi .
40026048	İysag'a satqınlıq qılıwshı olarg'a belgi berip : « Men kimdi su'ysem , Ol — Sonın' O'zi . Onı qolg'a alın'lar » , — degen edi .
40026049	Ol da'rriw İysanın' qasına barıp : — Assalawma a'leykum , Ustaz ! — dep Onı su'ydi .
40026050	İysa og'an : — Ha'y , dostım , nege keldin' ? — dedi . Sonda olar İysag'a jaqınlap keldi de , Og'an qol salıp uslap aldı .
40026051	Sol waqıtta-aq İysa menen birge bolg'anlardın' birewi qılıshın suwırıp alıp , bas ruwxaniydin' qulının' qulag'ın shawıp tasladı .
40026052	Biraq İysa og'an : — Qılıshın'dı qınabına salıp qoy ! Qılısh ko'teriwshilerdin' ha'mmesi de qılıshtan qaza tabadı .
40026053	Sen eger Men ha'zir A'kemnen sorasam , Ol Mag'an on eki legionnan da artıq perishte jibermeydi , dep oylaysan' ba ?
40026054	Biraq eger onday bolsa , Muxaddes Jazıwlardag'ı solay bolıwı tiyis degen so'zler qalayınsha orınlanar edi ? — dedi .
40026055	Sonda İysa xalıqqa : — Meni uslaw ushın , jınayatshıg'a qarsı shıqqanday bolıp , qılısh ha'm shoqmar alıp keldin'ler me ? Men ha'r ku'ni İbadatxanada otırıp ta'lim beretug'ın edim , biraq sizler Meni uslamadın'lar .
40026056	Usılardın' ha'mmesi payg'ambarlardın' Jazıwlarının' orınlanıwı ushın boldı , — dedi . Sonda sha'kirtlerinin' ha'mmesi Onı taslap , qashıp ketti . İysa joqarg'ı ken'es aldında
40026057	İysanı qolg'a alg'anlar Onı Kayafa degen bas ruwxaniyge apardı . Ol jerge diniy mug'allimler menen aqsaqallar jıynalg'an edi .
40026058	Petr İysag'a bas ruwxaniydin' ha'wlisine deyin uzaqtan erip bardı ha'm son'ın ko'riw ushın ishke kirip , saqshılar menen birge otırdı .
40026059	Bas ruwxaniyler ha'm pu'tkil joqarg'ı ken'es İysanı o'lim jazasına hu'kim etiw ushın , Og'an qarsı jalg'an gu'walıq izledi .
40026060	Ko'plegen jalg'an gu'walar kelse de , taba almadı . Aqırında eki jalg'an gu'wa kelip :
40026061	— Ol : « Qudaydın' İbadatxanasın buzıp , Onı u'sh ku'nnin' ishinde qayta tikley alaman » , — dep ayttı , — dedi .
40026062	Sonda bas ruwxaniy ornınan turıp , İysadan : — Olar Sag'an qarsı gu'walıq berip atır-g'o . Sen nege hesh juwap bermeysen' ? — dep soradı .
40026063	Biraq İysa u'ndemedi . Sonda bas ruwxaniy Og'an : — Men Sag'an tiri Qudaydın' atı menen buyıraman . Bizlerge aytshı : Qudaydın' Ulı , Masix — Senbisen' ? — dep soradı .
40026064	İysa og'an : — O'zin' ayttın' . Sizlerge aytatug'ınım : usı waqıttan baslap , sizler Adam Ulının' Qu'diretlinin' on' jag'ında otırg'anın ha'm aspandag'ı bultlardın' u'stinde kiyatırg'anın ko'resizler , — dedi .
40026065	Sonda bas ruwxaniy o'z kiyimlerin jırtıp : — Ol Qudayg'a til tiygizdi-g'o ! Endi bizlerge gu'walardın' nege keregi bar ? Sizler ha'zir Onın' Qudayg'a til tiygizgenin o'zlerin'iz esittin'iz-g'o !
40026066	Sizlerdin' hu'kimin'iz qanday boladı ? — dep soradı . Olar juwap qaytarıp : — Ol o'lim jazasına tartılıwı tiyis , — dedi .
40026067	Sonda olar Onın' betine tu'kirip , Onı ura basladı . Birewler betine shapalaq penen urıp ,
40026068	Og'an : — Ha'y , Masix ! Bizlerge wa'liylik etip ayt : Seni kim urdı ? — dedi . Petrdin' İysadan u'sh ret tanıwı
40026069	Sol waqıtta Petr sırtta , ha'wlide otırg'an edi . Onın' qasına bir shorı qız kelip : — Sen de galilalı İysa menen birge edin'-g'o , — dedi .
40026070	Biraq ol ha'mmenin' aldında tanıp : — Senin' ne aytıp turg'anın'dı tu'sinbeymen , — dedi .
40026071	Ol da'rwazag'a qaray baratırg'anda onı basqa bir shorı qız ko'rip , sol jerdegilerge : — Mına adam Nasıralı İysa menen birge bolg'an-g'o , — dedi .
40026072	Ol ant iship : — Men ol Adamdı tanımayman , — dep ja'ne tandı .
40026073	Birazdan keyin , sol jerde turg'anlar Petrge jaqınlap kelip , og'an : — Shınında da , sen solardın' birisen' . Bul senin' so'ylegenin'nen anıq bilinip tur-g'o , — dedi .
40026074	Sonda Petr : — Shının aytıp turman , men ol Adamdı tanımayman , — dep ant iship , o'zin o'zi g'arg'ay basladı . Sol waqıtta-aq qoraz shaqırdı .
40026075	Sonda İysanın' : « Qoraz shaqıraman degenshe , sen Mennen u'sh ret tanasan' » , — degen so'zi Petrdin' esine tu'sti . Ol sırtqa shıg'ıp ketip , o'kirip jıladı .
40027001	İysanın' Pilattın' aldına aparılıwı1 Tan' atqanda , barlıq bas ruwxaniyler menen xalıq aqsaqalları İysanı o'ltiriw tuwralı ken'esti de ,
40027002	Onı baylatıp , rimli ha'kim Pontiy Pilatqa aparıp tapsırdı . Yahudanın' o'zin o'zi o'ltiriwi
40027003	Sonda İysag'a satqınlıq qılg'an Yahuda Onın' jazag'a hu'kim etilgenin ko'rip o'kindi de , alg'an otız gu'mis ten'geni bas ruwxaniyler menen xalıq aqsaqallarına qaytarıp berip :
40027004	— Men satqınlıq qıldım . Ayıpsız qandı to'ktirip , gu'na isledim , — dedi . Olar og'an : — Bizlerge ne ? O'zin' bil , — dedi .
40027005	Sonda Yahuda gu'misti İbadatxananın' ishine ılaqtırıp tasladı da , sırtqa shıg'ıp ketip , asılıp o'ldi .
40027006	Bas ruwxaniyler gu'misti alıp : — Bunı İbadatxana qaznasına salıwg'a bolmaydı , sebebi bul qannın' qunı-g'o , — dedi .
40027007	Olar o'z ara oylasıp , sol aqshag'a gu'lalshının' egislik jerin satıp aldı da , onı jat jerden kelgenlerdi jerlewge arnadı .
40027008	Sonlıqtan sol jer usı ku'nge deyin « Qan jeri » dep ataladı .
40027009	Solay etip , Eremiya payg'ambardın' aldın ala aytqan mına so'zleri orınlandı : « Olar otız gu'mis ten'geni , yag'nıy İzraildın' urpaqları bahalag'an Onın' qunın alıp ,
40027010	Jaratqan İyemnin' mag'an aytqanınday , gu'lalshının' egislik jeri ushın berdi » . O'lim hu'kimi
40027011	İysa rimli ha'kimnin' aldında turg'anda , ha'kim Onnan : — Sen Yahudiylerdin' Patshasımısan' ? — dep soradı . İysa og'an : — Sol ekenimdi o'zin' ayttın' , — dep juwap berdi .
40027012	Al bas ruwxaniyler menen xalıq aqsaqalları Onı ayıplag'anda , Ol hesh juwap bermedi .
40027013	Sonda Pilat Og'an : — Sag'an qarsı qanshama gu'walıqlar aytıp atırg'anın esitip turg'an joqsan' ba ? — dedi .
40027014	Biraq İysanın' o'zinin' birde bir so'zine juwap qaytarmag'anına ha'kim qattı hayran qaldı .
40027015	Qutqarılıw bayramında xalıq sorag'an bir tutqındı bosatıp beriw — ha'kimnin' a'deti edi .
40027016	Sol waqıtta qamaqta Baraba degen belgili bir jınayatshı bar edi .
40027017	Xalıq jıynalıp bolg'anda , Pilat olarg'a bılay dedi : — Sizler kimdi bosatıp beriwimdi qa'leysizler ? Barabanı ma yamasa Masix dep atalatug'ın İysanı ma ?
40027018	O'ytkeni ol olardın' İysanı o'zine ku'nshillik penen uslap bergenin biletug'ın edi .
40027019	Pilat hu'kim gu'rsisinde otırg'anda , hayalı og'an mınaday xabar jiberdi : « Sol haq Adamg'a hesh na'rse isleme . Men bu'gin tu'simde Ol sebepli ko'p azap shektim » .
40027020	Bas ruwxaniyler menen xalıq aqsaqalları xalıqtı u'gitlep : — Barabanı bosatıp berip , İysanı o'ltiriwdi talap etin'ler , — dedi .
40027021	Ha'kim olardan ja'ne : — Sizlerge ekewinin' qaysısın bosatıp beriwimdi qa'leysizler ? — dep soradı . Olar : — Barabanı , — dedi .
40027022	Pilat olarg'a : — Al Masix dep atalatug'ın İysag'a ne isleyin ? — dep soradı . Olardın' ha'mmesi de : — Onı atanaq ag'ashqa shegeletip tasla ! — dedi .
40027023	Al Pilat olardan : — Ol qanday jamanlıq isledi , aqırı ? — dep soradı . Biraq olar burıng'ısınan beter : — Onı atanaq ag'ashqa shegeletip tasla ! — dep baqırıstı .
40027024	Pilat hesh na'rse isley almaytug'ının ha'm qozg'alan' baslanajag'ın sezip , suw aldı da , xalıqtın' ko'z aldında qolın juwıp : — Bul Adamnın' qanının' to'giliwine men ayıplı emespen , sizler juwapkersiz , — dedi .
40027025	Pu'tkil xalıq : — Onın' qanı ushın bizler ha'm bizlerdin' balalarımız juwapker bolg'aymız ! — dep juwap qaytardı .
40027026	Sonda Pilat olarg'a Barabanı bosatıp berdi . Al İysanı qamshılatqannan son' , atanaq ag'ashqa shegelewge tapsırdı . A'skerlerdin' İysanı masqaralawı
40027027	Sonda ha'kimnin' a'skerleri İysanı ha'kimnin' ha'wlisine alıp barıp , onın' aldına pu'tkil a'skerlerdi jıynadı .
40027028	Onın' kiyimlerin sheship , u'stine shım qızıl shapan kiygizdi de ,
40027029	tikenli shıbıqlardan taj o'rip , Onın' basına saldı . On' qolına qamıs tayaqtı uslattı da , Onın' aldında dizelerin bu'gip : — Jasasın , Yahudiylerdin' Patshası ! — dep mazaq etti .
40027030	Og'an tu'kirip , qamıstı alıp , Onın' basına urdı .
40027031	Onı mazaq qılıp bolg'annan son' , u'stindegi shım qızıl kiyimdi sheship alıp , Og'an O'z kiyimin kiygizdi de , atanaq ag'ashqa shegelew ushın alıp ketti . İysanın' atanaq ag'ashqa shegeleniwi
40027032	A'skerler shıg'ıp baratırg'anda Simon atlı bir kireneli adamdı ushıratıp , onı İysanın' atanaq ag'ashın arqalap alıp ju'riwge ma'jbu'rledi .
40027033	Golgota dep atalg'an , yag'nıy « Bas su'yek ornı » degendi an'latatug'ın jerge kelgende ,
40027034	olar İysag'a o't qosılg'an sharaptı ishiwge berdi , biraq Ol tatıp ko'rip , ishiwden bas tarttı .
40027035	Onı atanaq ag'ashqa shegelep bolg'annan son' shek taslasıp , kiyimlerin o'z ara bo'listi ,
40027036	son'ınan otırıp , Onı qarawılladı .
40027037	Onın' ayıbın ko'rsetetug'ın : « BUL — YAHUDİYLERDİN' PATSHASI İYSA » degen jazıwdı bas betindegi ag'ashqa qag'ıp qoydı .
40027038	İysa menen birge eki qaraqshını da , birewin on' ta'repine , ekinshisin sol ta'repine atanaq ag'ashlarg'a shegeledi .
40027039	İysanın' janınan o'tip baratırg'anlar basların shayqadı ha'm Onı mazaq etip :
40027040	— Ha'y , İbadatxananı buzıp , Onı u'sh ku'nnin' ishinde qayta tikleyjaq bolg'an , Sen ! Eger Sen Qudaydın' Ulı bolsan' , qa'nekey , O'zin'di O'zin' qutqar ! Atanaq ag'ashtan tu'sip ko'rshi ! — desti .
40027041	Bas ruwxaniyler , diniy mug'allimler ha'm aqsaqallar da Onın' u'stinen ku'lip bılay dedi :
40027042	— Bul basqalardı qutqarıp , O'zin O'zi qutqara almaydı . Eger Ol İzraildın' Patshası bolsa , ha'zir atanaq ag'ashtan tu'ssin . Sonda bizler Og'an isenermiz .
40027043	Ol Qudayg'a arqa su'yep tur . Eger Quday qa'lese , ha'zir Onı qutqarsın . Sebebi Ol : « Men Qudaydın' Ulıman » , — degen edi-g'o .
40027044	İysa menen birge atanaq ag'ashqa shegelengen qaraqshılar da Onı usılay mazaq etti . İysanın' jan tapsırıwı
40027045	Tu'ski saat on ekiden baslap , tu'sten keyin saat u'shke deyin , pu'tkil jerdi qaran'g'ılıq qaplap turdı .
40027046	Saat u'shler shamasında İysa qattı dawıs penen : — Eli , Eli ! Lama sabaxtani ? ( Yag'nıy : « Qudayım , Qudayım ! Nege Meni taslap kettin' ? » ) — dep baqırdı .
40027047	Sol jerde turg'anlardın' geybirewleri bunı esitip : — Ol İliyastı shaqırıp atır , — desti .
40027048	Da'rriw olardın' birewi juwırıp barıp , bir sorg'ıshtı sirke suwına sin'dirdi de , onı tayaqqa qadap , Og'an ishiwge berdi .
40027049	Al basqaları : — Toqtay tur , İliyas kelip , Onı qutqarar ma eken , ko'reyik , — desti .
40027050	İysa ja'ne qattı dawıslap baqırdı da , jan tapsırdı .
40027051	Sol waqıtta-aq İbadatxananın' Muxaddesxanasındag'ı perde joqarıdan to'menge deyin qaq ayırılıp , ekige bo'lindi . Jer silkinip , jartaslar jarıldı .
40027052	Qa'birler ashılıp , jatırg'an muxaddes adamlardın' ko'bisi qayta tirildi .
40027053	İysa qayta tirilgennen keyin , olar qa'birlerinen shıg'ıp , muxaddes qalag'a bardı ha'm ko'p adamlarg'a ko'rindi .
40027054	Jer silkiniwdin' ha'm basqa waqıyalardın' bolg'anın ko'rgen ju'zbası ha'm onın' menen birge İysanı qarawıllag'anlar qattı qorqısıp : — Bul haqıyqattan da , Qudaydın' Ulı eken ! — desti .
40027055	Sol jerde uzaqtan qarap turg'an ko'p hayallar da bar edi , olar İysanın' izine Galiladan erip kelip , Og'an xızmet etken edi .
40027056	Olardın' arasında magdalalı Ma'riyam , Yaqıp penen Yusuptın' anası Ma'riyam ha'm Zebedeydin' ullarının' anası da bar edi . İysanın' qa'birge qoyılıwı
40027057	Kesh bolg'anda , Arimatiyadan Yusup atlı bir bay adam keldi . Ol da İysanın' sha'kirti edi .
40027058	Ol Pilatqa barıp , İysanın' denesin soradı . Pilat og'an beriwdi buyırdı .
40027059	Yusup deneni alıp , onı taza kepinlikke oradı da ,
40027060	o'zinin' jartasta oyılg'an jan'a qa'birine aparıp qoydı . Son'ınan u'lken bir tastı domalatıp , qa'birdin' awzına qoydı da , sol jerden ketip qaldı .
40027061	Magdalalı Ma'riyam menen basqa Ma'riyam sol jerde , qa'birdin' qarsısında otırg'an edi . Qa'birdi qarawıllaw
40027062	Kelesi ku'ni , yag'nıy yahudiylerdin' tayarlıq ku'ninen keyingi dem alıs ku'ni bas ruwxaniyler menen pariseyler Pilattın' aldına jıynalıp ,
40027063	og'an : — Taqsır ! Ana o'tirikshinin' tiri waqtında : « Men u'sh ku'nnen keyin qayta tirilemen » , — degeni esimizge tu'sti .
40027064	Sonlıqtan da , sha'kirtleri tu'nde kelip , Onı urlap alıp ketip , xalıqqa : « Ol o'limnen qayta tirildi » , — dep aytpawı ushın , Onın' qa'birin u'sh ku'nge deyin qarawıllawg'a buyrıq berin' . Olay etpesek , son'g'ı jalg'an burıng'ısınan da beter boladı , — dedi .
40027065	Pilat olarg'a : — Saqshılar bar-g'o . Barıp , qa'birdi o'z bilgenlerin'izshe gu'zetin'ler , — dedi .
40027066	Olar barıp , tasqa mo'r bastı da , qa'birge saqshı qoydı .
40028001	İysanın' qayta tiriliwi . Yahudiylerdin' dem alıs ku'ni o'tkennen son' , ekshembi ku'ni tan' sa'ha'rde magdalalı Ma'riyam ha'm basqa Ma'riyam qa'birdi ko'riwge keldi .
40028002	Birden jer qattı silkinip , Qudaydın' perishtesi aspannan tu'sip keldi de , qa'birdin' awzındag'ı tastı domalatıp alıp taslap , onın' u'stine otırdı .
40028003	Perishtenin' tu'si jıldırımday bolıp , kiyimi qarday appaq edi .
40028004	Saqshılar onnan qattı qorqıp qaltırastı ha'm o'li sıyaqlı bolıp , janı qalmadı .
40028005	Perishte hayallarg'a : — Qorqpan'lar ! Atanaq ag'ashqa shegelengen İysanı izlep kelgenlerin'izdi bilemen .
40028006	Ol bul jerde joq . O'zinin' aytqanınday , Ol qayta tirildi . Barıp , Onın' jatqan jerin ko'rin'ler .
40028007	Ha'zir tez Onın' sha'kirtlerine barıp : « İysa o'limnen qayta tirilipti ! Ol sizlerden burın Galilag'a baradı . Onı sol jerde ko'resizler ! » — dep aytıp barın'lar . Menin' sizlerge aytatug'ınım usı , — dedi .
40028008	Hayallar birese qorqısıp , birese qattı quwanısıp , qa'birden tez shıqtı da , Onın' sha'kirtlerine xabardı jetkiziw ushın asıg'ıp juwırıp ketti .
40028009	Ku'tilmegende İysa olardın' aldınan shıg'ıp : — Assalawma a'leykum ! — dedi . Olar jaqınlap keldi de , İysanın' ayag'ın qushaqlap , Og'an tabındı .
40028010	Sonda İysa olarg'a : — Qorqpan'lar ! Menin' tuwısqanlarıma barıp aytın'lar , Galilag'a barsın . Olar Meni sol jerde ko'redi , — dedi . Saqshılardın' xabarı
40028011	Hayallar jolda ju'rgende saqshılardın' geybirewleri qalag'a barıp , bolg'an waqıyanın' barlıg'ın bas ruwxaniylerge aytıp berdi .
40028012	Bas ruwxaniyler aqsaqallar menen jıynalısıp ken'esti de , a'skerlerge ko'p aqsha berip :
40028013	— « Tu'nde bizler uyıqlap atırg'anımızda sha'kirtleri kelip , Onı urlap alıp ketti » , — dep aytın'lar .
40028014	Eger bul xabar ha'kimnin' qulag'ına jetse , bizler onın' menen kelisip , sizlerdi ha'r qanday ba'leden saqlap qalamız , — dedi .
40028015	A'skerler aqshanı alıp , olardın' u'yretiwi boyınsha isledi . Al usı so'z yahudiylerdin' arasında bu'gingi ku'nge deyin ken' tarqalg'an . Ullı tapsırma
40028016	On bir sha'kirti Galilag'a , İysanın' o'zlerine aytqan tawına bardı .
40028017	Olar İysanı ko'rgende , Og'an tabındı , biraq geybirewleri gu'manlandı .
40028018	Sonda İysa olardın' qasına kelip : — Mag'an aspanda da , jerde de pu'tkil biylik berilgen .
40028019	Sonlıqtan da barıp , barlıq milletlerdi Mag'an sha'kirt qılın'lar : olardı A'kenin' , Uldın' ha'm Muxaddes Ruwxtın' atı menen shomıldırıp ,
40028020	Menin' sizlerge buyırg'anlarımnın' ha'mmesin orınlawdı olarg'a u'yretin'ler . Minekey , Men du'nyanın' aqırına deyin ha'mme waqıt sizler menen birge bolaman ! — dedi .
41001001	Yaqıyanın' jol tayarlawı . Qudaydın' Ulı İysa Masixtın' Xosh Xabarının' baslanıwı .
41001002	İyshaya payg'ambardın' kitabında bılay dep jazılg'an : « Mine , Men xabarshımdı aldın'nan jiberemen , ol Senin' baratug'ın jolın'dı tayarlap qoyadı .
41001003	Sho'l dalada baqırg'an birewdin' dawısı shıg'adı : „ İyemizge jol tayarlan'lar , Onın' jolların du'zetin'ler ! “ »
41001004	Yaqıya sho'l dalag'a kelip , adamlardı suwg'a shomıldırdı . Olarg'a gu'nalarının' keshiriliwi ushın ta'wbege keliwdi ha'm suwg'a shomıldırılıwdı ja'riyalap ju'rdi .
41001005	Sonda pu'tkil Yahudiya u'lkesinin' xalqı ha'm Erusalim turg'ınlarının' ha'mmesi og'an barıp , gu'naların moyınladı ha'm İordan da'ryasında shomıldırıldı .
41001006	Yaqıya tu'ye ju'ninen kiyim kiygen , belin teri qayıs penen buwg'an bolıp , shegirtke ha'm jabayı ha'rrenin' palı menen awqatlanatug'ın edi .
41001007	Ol xalıqqa ja'riyalap : — Menin' izimnen mennen de qu'diretli Birew kiyatır . Men iyilip , Onın' ayaq kiyiminin' bawın sheshiwge de ılayıqlı emespen .
41001008	Men sizlerdi suw menen shomıldırdım , al Ol sizlerdi Muxaddes Ruwx penen shomıldıradı , — dedi . İysanın' shomıldırılıwı
41001009	Sol ku'nleri İysa Galila u'lkesindegi Nasıra qalasınan kelip , İordan da'ryasında Yaqıyanın' qolınan shomıldırıldı .
41001010	İysa suwdan shıg'ıwdan-aq , aspannın' ashılg'anın ha'm Muxaddes Ruwxtın' kepterdey O'zinin' u'stine tu'skenin ko'rdi .
41001011	Sonda aspannan : — Sen — Menin' su'yikli Ulımsan' , Men Sag'an ırzaman ! — degen saza esitildi .
41001012	Sonnan son' , da'rriw Muxaddes Ruwx İysanı sho'lge apardı .
41001013	İysa sho'lde qırıq ku'n bolıp , shaytan ta'repinen sınaldı . Ol jabayı haywanlar arasında boldı ha'm perishteler Og'an xızmet etti . İysanın' sha'kirtlerin tan'lawı
41001014	Yaqıya qamaqqa alıng'annan keyin , İysa Galila u'lkesine keldi ha'm Qudaydın' Xosh Xabarın ja'riyalap :
41001015	— Waqıt boldı , Quday Patshalıg'ı jaqınladı . Ta'wbe etip , Xosh Xabarg'a isenin'ler ! — dedi .
41001016	İysa Galila ten'izinin' jag'ası menen baratırg'anda , ten'izge aw salıp ju'rgen Simondı ha'm onın' inisi Andreydi ko'rdi . Olar balıqshılar edi .
41001017	İysa olarg'a : — Menin' izime erin'ler ! Men sizlerdi adamlardı Qudaydın' jolına tu'siriwshiler qılaman , — dedi .
41001018	Olar da'rriw awların taslap , Onın' izine erdi .
41001019	İysa biraz ju'rgennen son' , Zebedeydin' ulı Yaqıptı ha'm onın' inisi Yuxandı ko'rdi . Olar qayıqta awların jamap otırg'an edi .
41001020	İysa da'rriw olardı da shaqırdı . Olar da a'kesi Zebedeydi jumısshılar menen qayıqta qaldırıp , İysanın' izine erdi . İysanın' jawız ruwxlı adamg'a shıpa beriwi
41001021	Olar Kaparnahum qalasına keldi . Dem alıs ku'ni bolg'anda İysa da'rhal ma'jilisxanag'a kirip , adamlarg'a ta'lim bere basladı .
41001022	Adamlar Onın' ta'limine tan' qalıstı , sebebi Ol diniy mug'allimler sıyaqlı emes , al O'z biyligi menen ta'lim berdi .
41001023	Sol waqıtta olardın' ma'jilisxanasında jawız ruwxlı bir adam bolıp , ol :
41001024	— Nasıralı İysa ! Bizler menen ne jumısın' bar ? Sen bizlerdi joq etiwge keldin' be ? Senin' kim ekenin'di bilemen , Sen — Qudaydın' Muxaddesisen' ! — dep baqıra basladı .
41001025	Biraq İysa jawız ruwxqa keyip : — U'nin'di o'shir de , onnan shıg'ıp ket ! — dedi .
41001026	Jawız ruwx adamdı qaltırattı da , qattı baqırıp , onnan shıg'ıp ketti .
41001027	Ha'mme tan' qalısıp , o'z ara : — Bul ne ? Bul qanday qu'diretli jan'a ta'liymat ? Onın' buyrıg'ına jawız ruwxlar da boysınadı-g'o , — desti .
41001028	İysa haqqında xabar tez arada pu'tkil Galila u'lkesinin' ha'mme jerine tarqaldı . İysanın' ko'p adamlarg'a shıpa beriwi
41001029	Ma'jilisxanadan shıg'ıwdan-aq , İysa Yaqıp ha'm Yuxan menen birge Simon ha'm Andreydin' u'yine keldi .
41001030	Simonnın' qa'yin enesinin' ıssılıg'ı ko'terilip , awırıp jatırg'an edi . Olar İysag'a ol haqqında da'rriw aytıp berdi .
41001031	İysa hayaldın' qasına barıp , qolınan uslap turg'ızg'anda , onın' ıssılıg'ı tu'sip , olarg'a xızmet etti .
41001032	Quyash batıp kesh tu'skende , adamlar İysag'a barlıq awırg'an ha'm jin urg'anlardı alıp keldi .
41001033	Pu'tkil qala xalqı esik aldına jıynaldı .
41001034	Ol ha'r tu'rli awırıw menen awırg'an ko'p adamlarg'a shıpa berdi ha'm ko'p jinlerdi quwıp shıg'ardı . İysa jinlerdin' so'ylewine ruxsat bermedi , o'ytkeni jinler Onın' kim ekenin biletug'ın edi . İysanın' Galiladag'ı wazı
41001035	Tan' azanda İysa erte turıp , u'yden shıqtı . Bir O'zi awlaq jerge ketip , sol jerde duwa etti .
41001036	Simon ha'm onın' qasındag'ılar Onı izlep shıqtı .
41001037	Onı tapqannan son' , Og'an : — Ha'mme Seni izlemekte , — desti .
41001038	Ol juwap berip : — Ju'rin'ler , jaqın jaylasqan qalalarg'a barayıq . Men ol jerlerde de waz aytıwım kerek , sebebi Men sol ushın kelgenmen , — dedi .
41001039	Solay etip , İysa pu'tkil Galila u'lkesin aralap , olardın' ma'jilisxanalarında waz aytıp , jinlerdi quwıp shıg'ardı . İysanın' maqaw kesel bolg'an adamg'a shıpa beriwi
41001040	Maqaw kesel bolg'an bir adam İysag'a kelip , Onın' aldında dize bu'kti ha'm Onnan : — Eger Sen qa'lesen' , meni maqaw keselden tazalay alasan'-g'o , — dep o'tindi .
41001041	İysanın' janı ashıp , qolın sozıp , og'an tiygizdi de : — Qa'leymen , tazalan ! — dedi .
41001042	Da'rhal sol adamnın' maqaw keseli ketip , tazalandı .
41001043	İysa qatan' eskertip , onı da'rhal jiberdi de :
41001044	— Abayla , hesh kimge hesh na'rse aytıwshı bolma ! Biraq ruwxaniyge barıp o'zin'di ko'rset te , maqaw keselden tazalang'anın'dı adamlarg'a da'lillew ushın , Muwsa buyırg'an qurbanlıqtı ber , — dedi .
41001045	Biraq ol barıp , bolg'an waqıyanın' ha'mmesin jar salıp ayta basladı . Sol sebepli , İysa endi qalag'a ashıq kire almaytug'ın boldı ha'm qala sırtındag'ı dalan'lıqta turdı . Sonda da xalıq Og'an ha'r ta'repten kele berdi .
41002001	La'n' adamnın' shıpa tabıwı . Bir neshe ku'nnen keyin , İysa ja'ne Kaparnahumg'a qaytıp kelgende , adamlar Onın' u'yde ekenin esitti .
41002002	Ko'p adam jıynalg'anlıqtan , esik aldında da orın qalmadı . İysa olarg'a Qudaydın' so'zin ayttı .
41002003	Sonda Og'an to'rt adam bir la'n' adamdı ko'terip alıp keldi .
41002004	Biraq adam ko'p bolg'anlıqtan , İysag'a jaqınlasa almadı . Sonlıqtan olar İysa bolg'an u'ydin' to'besin ashıp , la'n' adamdı to'segi menen to'menge tu'sirdi .
41002005	İysa olardın' isenimin ko'rip , la'n' adamg'a : — Balam , gu'naların' keshirildi ! — dedi .
41002006	Sol jerde bir neshe diniy mug'allimler otırg'an edi , olar ishlerinen :
41002007	« Ol nege Qudayg'a til tiygizip tur ? Gu'nalardı jalg'ız Qudaydan basqa kim keshire aladı ? » — dep oyladı .
41002008	İysa olardın' ne oylag'anın da'rriw bilip : — İshlerin'izden nege bunday na'rselerdi oylap tursızlar ?
41002009	La'n' adamg'a neni aytıw an'satıraq : « Gu'naların' keshirildi » , — dew me yamasa « Ornın'nan turıp , to'segin'di alıp ju'r » , — dew me ?
41002010	Biraq , Adam Ulının' jer betinde gu'nalardı keshiriwge biyligi bar ekenin bilip qoyın'lar , — dedi de , la'n' adamg'a :
41002011	— Sag'an aytaman : ornın'nan tur da , to'segin'di alıp , u'yin'e bar ! — dedi .
41002012	Adam ornınan turdı da , da'rriw to'segin alıp , adamlardın' ko'z aldında shıg'ıp ketti . Ha'mme tan' qalıstı ha'm Qudaydı maqtap : — Bizler hesh qashan bunday na'rseni ko'rgen joqpız , — desti . Lebiydin' sha'kirt bolıwı
41002013	İysa ja'ne ten'iz jag'asına barg'anda , xalıq Onın' qasına keldi ha'm Ol adamlarg'a ta'lim berdi .
41002014	İysa ketip baratırıp , salıq ken'sesinde otırg'an Alpeydin' ulı Lebiydi ko'rdi de , og'an : — Menin' izime er ! — dedi . Ol ornınan turıp , İysanın' izine erdi .
41002015	İysa Lebiydin' u'yinde dasturxan basında otırg'anda , ko'p salıqshılar menen gu'nakarlar Ol ha'm Onın' sha'kirtleri menen birge awqat jedi . O'ytkeni Onın' izine eriwshi bunday adamlar ko'p edi .
41002016	Pariseyler arasındag'ı diniy mug'allimler Onın' gu'nakarlar ha'm salıqshılar menen birge as iship otırg'anın ko'rip , Onın' sha'kirtlerine : — Ol nege salıqshılar ha'm gu'nakarlar menen birge as iship otır ? — dedi .
41002017	Bunı esitken İysa : — Shıpakerge deni sawlar emes , al awırıwlar mu'ta'j . Men haq adamlardı emes , al gu'nakarlardı shaqırıw ushın keldim , — dedi . Oraza haqqında soraw
41002018	Yaqıyanın' ha'm pariseylerdin' sha'kirtleri oraza tutatug'ın edi . Ayırım adamlar İysag'a kelip : — Yaqıyanın' ha'm pariseylerdin' sha'kirtleri oraza tutadı , al Senin' sha'kirtlerin' nege oraza tutpaydı ? — dep soradı .
41002019	İysa olarg'a : — Toyg'a kelgenler ku'yew olar menen birge bolg'an waqıtta oraza tuta ala ma ? Ku'yew o'zleri menen birge bolsa , olar oraza tuta almaydı .
41002020	Biraq , olardan ku'yewdi tartıp alıp ketiletug'ın ku'nler keledi , olar sonda , sol ku'nleri oraza tutadı .
41002021	Hesh kim eski kiyimge jan'a tawardan jamaw jamamaydı . Olay etse , jan'a jamaw eski kiyimnen jırtılıp qalıp , jırtıq burıng'ısınan beter boladı .
41002022	Hesh kim jan'a sharaptı eski meske quymaydı . Olay etse , jan'a sharap eski mesti jarıp , sharap ta ag'ıp ketedi , mes te buzıladı . Jan'a sharap jan'a meske quyılıwı tiyis , — dedi . Dem alıs ku'ni haqqında soraw
41002023	Bir dem alıs ku'ni İysa biyday atızının' arasınan o'tip baratırg'anda , sha'kirtleri jol boyı biydaydın' masaqların u'ze basladı .
41002024	Pariseyler İysag'a : — Qara , olar ne ushın dem alıs ku'ninde islewge bolmaytug'ın isti islep atır , — dedi .
41002025	İysa olarg'a : — O'zi de , qasındag'ılar da awqatqa mu'ta'j bolıp ash qalg'anda , Dawıttın' ne islegenin sizler hesh oqımag'ansızlar ma ?
41002026	Ol bas ruwxaniy Abiyatardın' zamanında Qudaydın' U'yine kirip , tek ruwxaniylerge g'ana jewge bolatug'ın , Qudayg'a arnalg'an nanlardı o'zi de jegen , qasındag'ılarg'a da bergen emes pe ? — dedi .
41002027	Ol ja'ne : — Adam dem alıs ku'ni ushın emes , al dem alıs ku'ni adam ushın jaratılg'an .
41002028	Sonlıqtan Adam Ulı dem alıs ku'ninin' de iyesi , — dedi .
41003001	İysanın' qolı la'n' adamg'a shıpa beriwi . İysa ja'ne ma'jilisxanag'a kirdi . Ol jerde qolı la'n' bir adam bar edi .
41003002	Geybirewler İysanı ayıplamaqshı bolıp , dem alıs ku'ni sol adamg'a shıpa bermes pe eken dep , Onı an'lıdı .
41003003	İysa qolı la'n' adamg'a : — Ortag'a shıq , — dedi .
41003004	Son'ınan olardan : — Nızam boyınsha dem alıs ku'ni ne islegen durıs : jaqsılıq pa yamasa jamanlıq pa ? Adamnın' janın qutqarıw ma yamasa nabıt qılıw ma ? — dep soradı . Biraq olar u'ndemedi .
41003005	İysa olarg'a ashıwlı na'zer taslap , olardın' tas bawırlıg'ına qıynaldı ha'm sol adamg'a : — Qolın'dı soz , — dedi . Ol qolın sozg'anda , qolı burıng'ıday sap-saw bolıp qaldı .
41003006	Biraq pariseyler sırtqa shıg'ıp , İysanı joq qılıw tuwralı Hirodtın' adamları menen da'rriw til biriktire basladı . Ten'iz jag'asındag'ı xalıq
41003007	İysa O'z sha'kirtleri menen ten'izdin' jag'asına shıqtı . Og'an Galiladan ko'p xalıq erip ju'rdi .
41003008	Yahudiyadan , Erusalimnen , İdumeyadan , İordannın' arg'ı jag'asınan ha'm Tir menen Sidon a'tirapınan ju'da' ko'p adamlar Onın' islegen isleri haqqında esitip , Og'an keldi .
41003009	Xalıq ko'p jıynalg'anlıqtan , O'zin tıg'ılıstırmasın dep , İysa sha'kirtlerine qayıq tayarlawdı tapsırdı .
41003010	Sebebi Ol ko'p adamlarg'a shıpa bergenlikten , awırıw adamlardın' ha'mmesi Og'an qolların tiygizbekshi bolıp , a'tirapına tıg'ılıstı .
41003011	Ha'r qashan jawız ruwxlar İysanı ko'rgende , Onın' aldına jıg'ılıp : — Sen — Qudaydın' Ulısan' ! — dep baqırısatug'ın edi .
41003012	Biraq Ol O'zinin' kim ekenligin ashıq aytıwdı olarg'a qatan' qadag'an etetug'ın edi . İysanın' on eki elshisin tan'lawı
41003013	İysa tawg'a shıg'ıp , O'zi qa'legen adamlardı shaqırg'anda , olar Onın' qasına keldi .
41003014	O'zi menen birge bolıw ushın , Qudaydın' so'zin ja'riyalawg'a jiberiw ushın ha'm jinlerdi quwıp shıg'arıwg'a biylik beriw ushın on ekisin tan'ladı .
41003015	
41003016	İysa tayınlag'an on eki elshi mınalar edi : Ol Petr dep atag'an Simon ,
41003017	İysa Boanerges , yag'nıy « gu'ldirmamanın' balaları » dep atag'an Zebedeydin' ulları Yaqıp ha'm Yuxan ,
41003018	Andrey , Filip , Bartolomey , Matta , Tomas , Alpeydin' ulı Yaqıp , Tadey , watansu'yer Simon
41003019	ha'm keyin İysag'a satqınlıq islegen Yahuda İsqariot . İysa ha'm Belzebu'l
41003020	Son'ınan İysa u'yge kirgende , ja'ne ko'p xalıq jıynalıp , Og'an ha'm sha'kirtlerine awqatlanıwg'a mu'mkinshilik bolmay qaldı .
41003021	İysanın' u'y-ishi bunı esitip , Onı alıp ketiw ushın keldi . O'ytkeni adamlar : « Ol esinen awıptı » , — degen edi .
41003022	Erusalimnen kelgen diniy mug'allimler : — Onda Belzebu'l-shaytan bar . Ol jinlerdi jinlerdin' baslıg'ının' ku'shi menen quwıp shıg'arıp ju'r , — desti .
41003023	Sonda İysa olardı O'zine shaqırıp alıp , olarg'a tımsallar menen so'yley basladı : — Shaytandı shaytan qalay quwıp shıg'ara aladı ?
41003024	Eger bir patshalıq o'z ishinen bo'linse , ol qulaydı .
41003025	Bir u'y o'z ishinen bo'linse , ol qulaydı .
41003026	Eger shaytan o'zine o'zi qarsı shıg'ıp , o'z ara bo'linse , onda onın' patshalıg'ının' qulap , tamam bolatug'ın waqtının' jetkeni .
41003027	Hesh kim de ku'shli adamnın' u'yine kirip , mal-mu'lkin tonay almaydı . Tek onı baylag'annan keyin g'ana onın' u'yin tonay aladı-g'o .
41003028	Sizlerge shının aytıp turman : adamlardın' ha'r qanday gu'nası da , til tiygiziwleri de keshiriledi .
41003029	Biraq kim de kim Muxaddes Ruwxqa til tiygizse , hesh qashan keshirilmeydi . Ol ma'n'gige gu'nalı boladı .
41003030	İysa bul so'zlerdi adamlardın' : « Onda jawız ruwx bar » , — degeni sebepli ayttı . İysanın' anası ha'm tuwısqanları
41003031	Sonda İysanın' anası ha'm tuwısqanları keldi . Olar u'ydin' sırtında turıp , adam jiberip , Onı shaqırttı .
41003032	A'tirapında otırg'an alaman İysag'a : — Senin' anan' menen tuwısqanların' kelip , Seni sırtta shaqırıp tur , — desti .
41003033	İysa olarg'a juwap qaytarıp : — Menin' anam kim , tuwısqanlarım kimler ? — dedi de ,
41003034	a'tirapında otırg'anlarg'a qarap : — Mine , Menin' anam ha'm tuwısqanlarım !
41003035	Kim de kim Qudaydın' erkin orınlasa , Menin' tuwısqanım da , anam da — sol , — dedi .
41004001	Tuqım sebiwshi tuwralı tımsal . İysa ja'ne ten'iz jag'asında ta'lim bere basladı . A'tirapına ju'da' ko'p xalıq jıynalg'anlıqtan , ten'izdegi qayıqqa minip otırdı , al xalıq ten'izdin' jag'asında , jerde boldı .
41004002	Ol xalıqqa tımsallar menen ko'p na'rselerdi u'yretip , bılay dedi :
41004003	— Tın'lan'lar : bir tuqım sebiwshi tuqım sebiwge shıg'ıptı .
41004004	Ol sepkende , tuqımlardın' geybirewleri jol shetine tu'sipti . Quslar ushıp kelip , olardı shoqıp jep qoyıptı .
41004005	Geybirewleri topırag'ı az bolg'an taslaqqa tu'sip , jer teren' bolmag'anlıqtan tez ko'gerip shıg'ıptı .
41004006	Biraq ku'n shıqqannan son' solıp , tamırsız bolg'anlıqtan , quwrap qalıptı .
41004007	Geybirewleri tikenler arasına tu'sipti . Tikenler o'skennen son' , olardı tunshıqtırıp taslaptı ha'm olar zu'ra'a't bermepti .
41004008	Al basqaları o'nimli jerge tu'sip , ko'gerip o'sip shıg'ıptı ha'm geybirewi otız , geybirewi alpıs , geybirewi ju'z eseden zu'ra'a't beripti .
41004009	Qulag'ı bar jaqsılap esitip alsın ! Tımsaldın' maqseti
41004010	İysa jalg'ız qalg'anda , on eki sha'kirti ha'm basqalar Onnan tımsallar haqqında soradı .
41004011	İysa olarg'a bılay dedi : — Quday Patshalıg'ının' sırın biliw sizlerge berilgen . Al sırttag'ı basqa adamlarg'a ha'mmesi tımsallap aytıladı .
41004012	Solay etip : « Olar qarasa da ko'rmeydi , esitse de tu'sinbeydi , qaytıp kelip , keshirilmeydi » . Tuqım sebiwshi tuwralı tımsaldın' tu'sindiriliwi
41004013	İysa olarg'a bılay dedi : — Sizler bul tımsaldı tu'sinbeysizler me ? Onda basqa barlıq tımsallardı qalay tu'sinesizler ?
41004014	Tuqım sebiwshi Qudaydın' so'zin sebedi .
41004015	Geybir adamlar jol shetine sebilgen tuqımlarg'a uqsaydı , olar Qudaydın' so'zin esitiwden-aq , shaytan kelip , olardın' kewline sebilgen so'zdi alıp ketedi .
41004016	Bazılar taslaq jerge sebilgen tuqımlarg'a uqsaydı . Olar so'zdi esitken waqıtta-aq onı quwanısh penen qabıl etedi .
41004017	Biraq tamırsız bolg'anlıqtan turaqsızlıq etip , so'z ushın azap shegiwge yamasa quwdalanıwg'a tuwra kelgende , tez isenimnen qaytadı .
41004018	Ayırımlar tikenler arasına sebilgen tuqımlarg'a uqsaydı .
41004019	Olar so'zdi esitse de , bul du'nyanın' ta'shiwishleri , baylıqqa aldanıw ha'm basqa da ha'wes bolıwlar so'zdi tunshıqtıradı , sonlıqtan olar zu'ra'a't bermeydi .
41004020	Al basqaları o'nimli jerge sebilgen tuqımlarg'a uqsaydı . Olar so'zdi esitip , onı qabıl etedi ha'm zu'ra'a't beredi : birewleri otız , birewleri alpıs , birewleri ju'z eseden beredi .
41004021	İysa olarg'a ja'ne bılay dedi : — Kim shıranı ıdıstın' yamasa ka'ttin' astına qoyıw ushın a'keledi ? Kerisinshe , onı shıra qoyg'ıshqa qoyıw ushın a'kelmey me ?
41004022	Sebebi ashılmaytug'ın hesh qanday sır , bilinbeytug'ın hesh qanday jasırın na'rse joq .
41004023	Esitiwge qulag'ı bar esitsin !
41004024	İysa dawam etip , olarg'a bılay dedi : — Esitkenlerin'izge kewil awdarın'lar ! Sizler qanday o'lshem menen o'lshep bersen'ler , Quday da sizlerge sonday o'lshem menen o'lshep beredi . Ha'tte , sizlerge qosımsha etip te beredi .
41004025	Kimde bar bolsa , og'an qosımsha etip beriledi , al kimde joq bolsa , onın' barı da tartıp alınadı . O'sip turg'an tuqım tuwralı tımsal
41004026	Son' İysa : — Aspan Patshalıg'ı mınag'an uqsaydı : bir adam jerge tuqım sewipti .
41004027	Ol tu'n bolg'anda uyıqlaptı , ku'ndiz bolg'anda oyanıptı : biraq tuqımnın' qalay ko'gerip o'skenin bilmepti .
41004028	O'ytkeni jer o'z-o'zinen zu'ra'a't beredi : da'slep ko'k shıg'ıp , son'ınan masaq , al onnan son' masaq ishinde da'n o'nedi .
41004029	Al egin pisip jetiliskende , sol adam da'rriw orıwg'a kirisedi , sebebi orıw ma'ha'li keldi , — dedi . Qıshqıl tuqım tuwralı tımsal
41004030	İysa tag'ı bılay dedi : — Quday Patshalıg'ın nege uqsatayıq ? Onı qanday tımsal menen tu'sindiriwge boladı ?
41004031	Ol qıshqıl tuqımg'a uqsaydı . Jerge sebilgende , bul tuqım jer ju'zindegi barlıq tuqımlardın' en' kishisi boladı .
41004032	Biraq ol sebilgennen son' o'sip , shaqaları jayılıp , barlıq sho'plerden u'lken boladı ha'm og'an aspan qusları ushıp kelip , sayalı shaqalarına uya saladı .
41004033	İysa usınday ko'p tımsallar menen xalıqqa tu'sine alg'anınsha so'z ayttı .
41004034	Olarg'a tımsalsız hesh na'rse aytpadı , al sha'kirtlerine awlaqta ha'mmesin tu'sindirdi . İysanın' dawıldı toqtatıwı
41004035	Sol ku'ni keshte İysa sha'kirtlerine : — Ten'izdin' arg'ı jag'asına o'teyik , — dedi .
41004036	Olar xalıqtı qaldırıp , İysanı otırg'an qayıg'ı menen alıp ketti . Onın' menen birge basqa qayıqlar da bar edi .
41004037	Sonda ku'shli dawıl ko'terilip , tolqınlar qayıqtı soqqılag'anda , qayıq suwg'a tola basladı .
41004038	Al İysa qayıqtın' artqı jag'ında basına dastıq salıp , uyıqlap atır edi . Sha'kirtleri Onı oyatıp : — Ustaz ! Bizler o'letug'ın boldıq-g'o , bul Sag'an ba'ri bir me ? — dedi .
41004039	Sonda Ol turdı da , samalg'a tıyım salıp , ten'izge : — Toqta ! Tınıshlan ! — dep buyırdı . Sonda samal toqtap , awır tınıshlıq ornadı .
41004040	İysa olarg'a : — Nege bunshama qorqasızlar ? Ele isenimlerin'iz joq pa ? — dedi .
41004041	Biraq olar qattı qorqısıp , bir-birine : — Samaldı da , ten'izdi de O'zine boysındıratug'ın bul kim ? — desti .
41005001	İysanın' jin urg'an adamg'a shıpa beriwi . Olar ten'izdin' arg'ı jag'asındag'ı Gadara u'lkesine keldi .
41005002	İysa qayıqtan tu'skende , da'rriw Onın' qarsı aldınan qa'birlerdin' arası menen kiyatırg'an jawız ruwxqa shalıng'an adam shıqtı .
41005003	Bul adam qa'birler arasında jasap , onı hesh kim shınjır menen de baylap taslay almag'an edi .
41005004	Neshe ret shınjırlasa da , kisenlese de , ol ha'r qashan shınjırlardı u'zip , kisenlerdi sındırıp taslaytug'ın edi . Onı boysındırıwg'a hesh kimnin' ku'shi jetpeytug'ın edi .
41005005	Ol ku'ni-tu'ni qa'birler arasında ha'm tawdın' eteklerinde baqırıp , o'zin taslar menen jaraqatlaytug'ın edi .
41005006	Uzaqtan İysanı ko'rgen ol juwırıp keldi de , ayag'ına jıg'ılıp :
41005007	— Qu'diretli Qudaydın' Ulı — İysa ! Menin' menen ne jumısın' bar ? Quday ushın o'tinemen , meni qıynama ! — dep qattı baqırdı .
41005008	O'ytkeni İysa : « Ha'y , jawız ruwx , bul adamnan shıg'ıp ket ! » — degen edi .
41005009	Sonda İysa onnan : — Atın' kim ? — dep soradı . Ol : — Menin' atım u'lken topar , sebebi bizler ko'ppiz , — dedi
41005010	ha'm o'zlerin bul jerden basqa jaqqa jibermewin o'tinip , Og'an qattı jalındı .
41005011	Sol jerdegi tawdın' eteginde u'lken shoshqa padası jayılıp ju'rgen edi .
41005012	Jawız ruwxlar İysag'a jalınıp : — Bizlerdi sol shoshqalarg'a jiber , olarg'a kireyik , — dedi .
41005013	İysa olarg'a ruxsat etti . Sonda jawız ruwxlar sol adamnan shıg'ıp , shoshqalarg'a kirdi ha'm eki mın'g'a shamalas shoshqa padası juwırısıp , tik jardan ten'izge tu'sti de , batıp ketti .
41005014	Shoshqa bag'ıwshılar qashıp ketip , qala ha'm awıllarg'a bardı da , bolg'an waqıyanı aytıp berdi . Adamlar ne bolg'anın ko'riw ushın keldi .
41005015	Olar İysanın' qasına barıp , burın u'lken jin toparı urg'an adamnın' aqıl-esi kirip , kiyinip otırg'anın ko'rgende qorqıp qalıstı .
41005016	Bolg'an waqıyanı ko'rgenler jin urg'an adamg'a ha'm shoshqalarg'a ne bolg'anın olarg'a aytıp berdi .
41005017	Sonda adamlar İysadan olardın' u'lkesinen ketiwin o'tine basladı .
41005018	İysa qayıqqa mingende , jinnen azat bolg'an adam Og'an : — Senin' menen birge barayın , — dep jalındı .
41005019	Biraq İysa og'an ruxsat etpey : — U'yin'e , jaqınların'nın' qasına qayt , İyemizdin' sag'an ne islegenin ha'm Onın' sag'an qanday miyrim-sha'pa'a't ko'rsetkenin olarg'a aytıp ber , — dedi .
41005020	Ol adam sol jerden ketip , İysanın' og'an ne islegenin Dekapoliske barıp ja'riyalay basladı . Esitkenlerdin' ha'mmesi tan' qalıstı . Tirilgen qız ha'm shıpa tapqan hayal
41005021	İysa qayıq penen ja'ne arg'ı jag'ag'a o'tkende , a'tirapına ko'p adam jıynaldı . Ol jag'ada turg'anda ,
41005022	Yair atlı ma'jilisxana basshılarının' biri keldi . Ol İysanı ko'rip , ayag'ına jıg'ıldı da :
41005023	— Kishkene qızım o'lim to'seginde jatır . Sen kelip , onın' u'stine qolın'dı qoy , ol shıpa tawıp , tiri qalsın ! — dep qattı jalındı .
41005024	İysa onın' menen birge ketti . İzine ko'p xalıq erip , tıg'ılıstırıp ju'rdi .
41005025	Sol jerde on eki jıl boyı qan ketip awırg'an bir hayal bar edi .
41005026	Ol talay shıpakerlerden ko'p azap shekken edi ha'm pu'tkil mal-mu'lkin sarplag'an bolsa da hesh shıpa tappay , awhalı burıng'ısınan beter bolg'an edi .
41005027	Hayal İysa haqqında esitip , adamlardın' arası menen Onın' arqa betinen keldi de , kiyimine qolın tiygizdi .
41005028	O'ytkeni ol ishinen : « Onın' kiyimine g'ana qol tiygizsem , shıpa tabaman » , — degen edi .
41005029	Sol waqıtta-aq hayaldın' qan ketiwi toqtadı ha'm ol denesinin' shıpa tapqanın sezdi .
41005030	Sonda İysa O'zinen ku'sh shıqqanın da'rriw bilip , xalıqqa burıldı da : — Menin' kiyimime kim qolın tiygizdi ? — dep soradı .
41005031	Sha'kirtleri Og'an : — Xalıqtın' Seni tıg'ılıstırıp kiyatırg'anın ko'rip turıp , nege : « Menin' kiyimime kim qol tiygizdi » , — dep soraysan' ? — dedi .
41005032	Biraq İysa bunı kim islegenin ko'riw ushın , a'tirapına qaray basladı .
41005033	Sonda o'zine ne bolg'anın bilgen hayal qorqıp ha'm qaltırap , Onın' aldına keldi de , ayag'ına jıg'ılıp , bar haqıyqattı aytıp berdi .
41005034	İysa og'an : — Qızım ! İsenimin' seni qutqardı . Tınıshlıq penen bara ber , endi da'rtin'nen azap shekpeysen' , — dedi .
41005035	Ol ele usılardı aytıp turg'anda , ma'jilisxana basshısının' u'yinen adamlar kelip : — Qızın'ız o'ldi . Endi nege Ustazdın' tınıshın alıp tursız ? — dedi .
41005036	Biraq İysa bul so'zlerdi esitse de , ma'jilisxana basshısına : — Qorqpa , tek isen , — dedi .
41005037	İysa O'zine Petr , Yaqıp ha'm onın' inisi Yuxannan basqa hesh kimnin' eriwine ruxsat etpedi .
41005038	Olar ma'jilisxana basshısının' u'yine kelgende , dawıs shıg'arıp qattı jılasıp turg'an adamlardı ko'rdi .
41005039	İysa ishke kirip : — Nege qayg'ırıp , jılap tursızlar ? Qız o'lgen joq , ol tek uyıqlap atır , — dedi .
41005040	Olar İysanın' u'stinen ku'ldi . Biraq Ol ha'mmeni shıg'arıp jiberip , O'zi menen birge qızdın' ata-anasın ha'm sha'kirtlerin alıp , qız jatırg'an bo'lmege kirdi .
41005041	Qızdın' qolınan uslap , og'an : — Talita kumi ! — dedi . Bul : « Qızım , sag'an aytaman , tu'rgel » , — degendi bildiredi .
41005042	Qız da'rriw ornınan turıp , ju're basladı : onın' jası on ekide edi . Bunı ko'rgenler qattı tan' qalıstı .
41005043	İysa olarg'a bul haqqında hesh kimge aytpawların qatan' buyırıp , qızg'a awqat beriwdi tapsırdı .
41006001	Nasıralılardın' İysanı ta'n almawı . İysa sol jerden shıg'ıp , O'zi o'sken qalag'a keldi . Onın' izine sha'kirtleri de erdi .
41006002	Dem alıs ku'ni bolg'anda , Ol ma'jilisxanada ta'lim bere basladı . Onı tın'lag'an ko'p adamlar tan' qalısıp : — Bulardın' ba'rin Ol qayaqtan alg'an ? Og'an bunday danalıqtı kim bergen ? Usınday ka'ramatlar Onın' qolı menen qalay islenbekte ?
41006003	Ol ag'ash ustası emes pe ? Ol Ma'riyamnın' ulı , Yaqıp , İoses , Yahuda ha'm Simonlardın' ag'ası emes pe ? Onın' qarındasları da usı jerde , bizlerdin' aramızda emes pe ? — desip , Onı ta'n almadı .
41006004	İysa olarg'a : — Qa'dirlenbeytug'ın payg'ambar joq , ol tek o'z watanında , ag'ayin-tuwg'anlarının' arasında ha'm u'yinde g'ana qa'dirsiz , — dedi .
41006005	İysa ol jerde tek bir neshe awırıw adamlardın' u'stine g'ana qolın qoyıp , shıpa berdi , biraq basqa ka'ramatlar isley almadı
41006006	ha'm olardın' isenimsizligine hayran qaldı . İysanın' on eki sha'kirtine tapsırma beriwi Son'ınan İysa sol a'tiraptag'ı awıllardı aralap , ta'lim berdi .
41006007	On eki sha'kirtin shaqırıp alıp , olardı ekew-ekewden jibere basladı ha'm olarg'a jawız ruwxlardı quwıp shıg'arıwg'a biylik berdi .
41006008	Olarg'a : — Jolg'a jalg'ız tayaqtan basqa hesh na'rse : nan da , dorba da , qaltaların'ızg'a aqsha da alman'lar ,
41006009	ayaqların'ızg'a ayaq kiyim kiysen'ler de , artıq kiyim alman'lar , — dep buyırdı .
41006010	Ol ja'ne : — Bir jerlerde qaysı u'yge kirsen'iz , ol jerden shıg'ıp ketkenin'izshe , sol u'yde bolın'lar .
41006011	Eger bir jerde sizlerdi qabıl etpese ha'm so'zlerin'izdi tın'lamasa , sol jerden shıg'ıp baratırıp , olarg'a eskertiw retinde , ayaqların'ızdag'ı shan'dı qag'ıp ketin'ler , — dedi .
41006012	Sha'kirtler barıp , xalıqqa ta'wbe etiwdi ja'riyalap ju'rdi
41006013	ha'm ko'p jinlerdi quwıp shıg'arıp , ko'p awırıw adamlardı may menen sılap , olarg'a shıpa berdi . Shomıldırıwshı Yaqıyanın' o'ltiriliwi
41006014	Patsha Hirod İysa tuwralı esitti , sebebi Onın' atı ha'mmege belgili bolg'an edi . Geybirewler : « Bul — o'limnen qayta tirilgen Shomıldırıwshı Yaqıya , sonlıqtan da Ol usınday ka'ramatlar islemekte » , — dese ,
41006015	bazılar : « Bul — İliyas » , — desti . Tag'ı basqalar : « Ol — burıng'ı payg'ambarlar sıyaqlı , bir payg'ambar » , — desti .
41006016	Al bunı esitken Hirod : — Men basın kestirgen Yaqıya tirilip kelipti , — dedi .
41006017	Hirod o'z inisi Filiptin' hayalı Hirodiyag'a u'ylengenligi sebepli , adam jiberip , Yaqıyanı uslatıp baylattı da , onı qamatıp tasladı .
41006018	O'ytkeni Yaqıya og'an : « Tuwısqanın'nın' hayalın alıwın' nızamg'a tuwrı kelmeydi » , — degen edi .
41006019	Al Hirodiya kek saqlap , Yaqıyanı o'ltiriwdi oylap edi , biraq o'ltire almadı .
41006020	Sebebi Hirod Yaqıyanın' haq ha'm muxaddes adam ekenin bilip , onnan qorqıp , onı qorg'aytug'ın edi . Ol Yaqıyanın' so'zlerin esitkende qattı tınıshsızlansa da , olardı qızıg'ıwshılıq penen tın'laytug'ın edi .
41006021	Ku'nlerdin' birinde qolaylı jag'day tuwıldı . Hirod tuwılg'an ku'ninde saray ha'meldarlarına , a'skerbasılarg'a ha'm Galila u'lkesinin' basshılarına zıyapat berdi .
41006022	Sonda Hirodiyanın' qızı kelip oyıng'a tu'sip , Hirodtın' ha'm onın' qonaqlarının' kewlinen shıqtı . Hirod qızg'a : — Mennen ne tilesen' de sora , beremen , — dedi .
41006023	Ja'ne de , qızg'a ant iship : — Ne tilesen' de , ha'mmesin beremen , patshalıg'ımnın' yarımın da beremen , — dedi .
41006024	Qız sırtqa shıg'ıp , anasına : — Ne sorayın ? — dedi . Anası : — Shomıldırıwshı Yaqıyanın' basın sora ! — dedi .
41006025	Qız da'rriw asıg'ıslıq penen patshag'a keldi de : — Mag'an tap ha'zir Shomıldırıwshı Yaqıyanın' basın aldırıp , tabaqqa salıp beriwin'izdi qa'leymen , — dedi .
41006026	Patsha bug'an qattı qıynalsa da , o'zi ant ishkenlikten ha'm qonaqları sebepli , qızdın' tilegine qarsı tura almadı .
41006027	Sonlıqtan patsha sol waqıtta-aq ja'lladın jiberip , Yaqıyanın' basın a'keliwdi buyırdı . Ja'llad barıp , qamaqta Yaqıyanın' basın kesti de ,
41006028	tabaqqa salıp , qızg'a a'kelip berdi , al qız onı anasına berdi .
41006029	Bunı esitken Yaqıyanın' sha'kirtleri kelip , onın' denesin alıp ketti de , qa'birge qoydı . İysanın' bes mın' adamdı toyg'ızıwı
41006030	Elshiler İysanın' qasına qaytıp kelip , Og'an barlıg'ın : qanday isler islegenin ha'm nelerdi u'yretkenin aytıp berdi .
41006031	İysa olarg'a : — Kelin'ler , awlaq jerge barayıq , ol jerde sizler biraz dem alasızlar , — dedi . O'ytkeni kelip-ketiwshiler ko'p bolg'anlıqtan , olardın' awqatlanıwg'a da waqtı joq edi .
41006032	Sonlıqtan da olar qayıqqa minip , jalg'ız o'zleri elsiz jerge ketti .
41006033	Biraq ko'p adamlar olardın' ketip baratırg'anın ko'rdi . Olardı tanıg'anlıqtan , barlıq qalalardan shıqtı da , jag'a boylap juwırısıp , olardan burın jetip keldi .
41006034	İysa qayıqtan tu'skende sonshama xalıqtı ko'rip , olarg'a janı ashıdı . Sebebi olar shopansız qoylarg'a uqsaytug'ın edi . Sonlıqtan İysa olarg'a ko'p na'rselerdi u'yrete basladı .
41006035	Kesh bolg'anda , Onın' sha'kirtleri qasına kelip : — Bul — bir elsiz jer , ku'n de kesh boldı .
41006036	Olardı tarqatıp jiber , a'tiraptag'ı awıl-elatlarg'a barıp , o'zlerine azıq satıp alsın , — dedi .
41006037	İysa olarg'a juwap berip : — Olarg'a sizler awqat berin'ler ! — degende , olar : — Rasında da , eki ju'z dinarg'a nan satıp alıp , xalıqqa jegizeyik pe ? — dedi .
41006038	İysa olarg'a : — Qansha nanın'ız bar ? Barıp ko'rin'ler , — dedi . Olar bilip kelip : — Bes nan , eki balıq bar eken , — desti .
41006039	Sonda İysa sha'kirtlerine xalıqtı top-topqa bo'lip , jasıl sho'ptin' u'stine otırg'ızıwdı buyırdı .
41006040	Xalıq ju'zden , eliwden toparg'a bo'linip otırdı .
41006041	İysa bes nan menen eki balıqtı alıp , aspang'a qarap Qudayg'a shu'kirlik etti . Nanlardı sındırıp , xalıqqa tarqatıw ushın sha'kirtlerine berdi ha'm eki balıqtı da barlıg'ına u'lestirdi .
41006042	Olardın' ha'mmesi jep toydı .
41006043	Awısqan nan bo'leklerin ha'm balıqlardı jıynap , u'lken on eki sebet toltırdı .
41006044	Nan jegen er adam bes mın'g'a shamalas edi . İysanın' suwdın' u'sti menen ju'riwi
41006045	Bunnan son' , da'rhal İysa sha'kirtlerine qayıqqa miniwdi ha'm O'zinen burın arg'ı jag'adag'ı Betsaydag'a ketiwdi buyırdı . Al O'zi xalıqtı tarqatıp jiberdi .
41006046	Olardı jibergennen son' , duwa etiw ushın tawg'a shıqtı .
41006047	Kesh bolg'anda qayıq ten'izdin' ortasında bolıp , al İysanın' jalg'ız O'zi jag'ada edi .
41006048	Samal qarsı esip turg'anlıqtan , İysa sha'kirtlerinin' esiwge qıynalıp atırg'anın ko'rdi . Tan'g'ı to'rtler shaması İysa ten'izdin' u'sti menen sha'kirtlerine qaray ju'rip , olardın' qasınan o'teyin dep te qaldı .
41006049	Sha'kirtleri ten'izdin' u'sti menen kiyatırg'an Onı ko'rgende a'rwaq dep oylap , baqırısıp jiberdi .
41006050	O'ytkeni ha'mmesi Onı ko'rip , qorqıp qalısqan edi . Biraq İysa olarg'a da'rriw : — Jigerlenin'ler ! Bul Men-g'o , qorqpan'lar ! — dedi .
41006051	Sonda İysa olardın' qayıg'ına miniwden , samal toqtadı . Olar qattı tan' qalıstı .
41006052	Sebebi olar nan menen bolg'an ka'ramattı tu'sinbegen edi : kewilleri soqır edi .
41006053	İysa ha'm Onın' sha'kirtleri ten'izdin' arg'ı jag'asına o'tip , Genesaret jerine kelip toqtadı da , qayıqtı baylap qoydı .
41006054	Olar qayıqtan tu'skende , adamlar İysanı da'rriw tanıp ,
41006055	pu'tkil do'gerekke juwırıstı . Onın' qay jerde ekenligin esitiwden , Og'an awırıw adamlardı to'sekleri menen a'kele basladı .
41006056	Ol qay jerge kelmesin : awıllarg'a ma , qalalarg'a ma , elatlarg'a ma , adamlar awırıwlardı bazar maydanlarına alıp keldi . Olar İysadan hesh bolmasa kiyiminin' shetine g'ana qol tiygiziwge ruxsat soradı . Qol tiygizgenlerdin' ha'mmesi shıpa taptı .
41007001	Adamdı ne haramlaydı ? . İysanın' qasına Erusalimnen kelgen pariseyler ha'm ayırım diniy mug'allimler jıynaldı .
41007002	Olar İysanın' sha'kirtlerinin' ayırımları haram , yag'nıy u'rp-a'det boyınsha juwılmag'an qolları menen awqat jegenin ko'rdi .
41007003	O'ytkeni pariseyler ha'm barlıq yahudiyler ata-babalarınan qalg'an u'rp-a'detlerin saqlap , qolların jaqsılap juwmay turıp awqat jemeytug'ın
41007004	ha'm ja'ne de , bazardan kelip , juwınbag'ansha awqatlanbaytug'ın edi . Olar basqa da ko'p da'stu'rlerdi saqlawdı u'rdis etken . Mısalı : kese , gu'ze , mıs qazanlardı juwadı .
41007005	Sonlıqtan pariseyler menen diniy mug'allimler İysadan : — Nege Senin' sha'kirtlerin' ata-babalardan qalg'an u'rp-a'detlerdi orınlamay , haram qolları menen awqat jeydi ? — dep soradı .
41007006	İysa olarg'a : — Sizler , eki ju'zliler tuwralı İyshaya payg'ambar mınaday dep durıs boljag'an : « Bul xalıq sıylar Meni tili menen , Al kewilleri tur Mennen alıs .
41007007	Olar Mag'an bosqa sıyınıp , Adam oylap tapqan parızlardı u'yreter » .
41007008	Sizler Qudaydın' buyrıg'ın taslap , adamlardın' da'stu'rlerin orınlap ju'rsizler , — dedi .
41007009	İysa olarg'a ja'ne : — Sizler o'z da'stu'rlerin'izdi saqlaw ushın , Qudaydın' buyrıg'ın biykarlawdı aqılg'a muwapıq dep esaplaysızlar .
41007010	Muwsa : « Ata-anan'dı hu'rmetle , kim de kim ata-anasına jaman so'z aytsa , o'ltirilsin » , — degen .
41007011	Biraq sizler : « Kim de kim a'kesine yamasa anasına : „ Sag'an beretug'ınımdı Qudayg'a qurban ( Qudayg'a arnalg'an sıy ) ettim “ , dese ,
41007012	sol adam ata-anasına hesh ja'rdem bermese de boladı » , — deysizler .
41007013	Solay etip , sizler o'z u'rp-a'detlerin'iz benen Qudaydın' so'zin biykar etip , basqa da usı sıyaqlı ko'p islerdi isleysizler , — dedi .
41007014	İysa xalıqtı ja'ne O'zine shaqırıp alıp bılay dedi : — Meni ha'mmen'iz tın'lap , tu'sinip alın'lar .
41007015	Adamnın' ishine sırttan kiretug'ın hesh na'rse onı haramlay almaydı , al adamdı onın' ishinen shıg'atug'ın na'rse haramlaydı .
41007016	
41007017	Ol xalıqtın' qasınan ketip , u'yge kirgende , sha'kirtleri sol tımsal haqqında soradı .
41007018	İysa olarg'a : — Ele sizler de tu'sinbedin'ler me ? Adamnın' ishine sırttan kiretug'ın hesh na'rse onı haramlay almaytug'ının tu'sinbeysizler me ?
41007019	Sebebi ol onın' kewline emes , al qarınına barıp , son'ınan sırtqa shıg'adı , — dedi . Solay etip , İysa ha'r qanday azıq-awqattın' hadal ekenin ayttı .
41007020	Ol ja'ne : — Adamdı onın' ishinen shıqqan na'rseler haramlaydı .
41007021	O'ytkeni ishten , adamnın' kewlinen jaman oylar , buzıqshılıq , urlıq islew , adam o'ltiriw ,
41007022	neke hadallıg'ın buzıw , na'psiqawlıq , jawızlıq , aldaw , azg'ınlıq , ku'nshillik , masqaralaw , menmenlik , aqılsızlıq shıg'adı .
41007023	Bul jamanlıqlardın' barlıg'ı adamnın' ishinen shıg'ıp , onı haramlaydı , — dedi . Sirofinikiyalı hayaldın' isenimi
41007024	İysa sol jerden shıg'ıp , Tir u'lkesine keldi . Ol bir u'yge kirdi ha'm bunı hesh kimnin' bilgenin qa'lemedi , biraq jasırına almadı .
41007025	Kishkene qızı jawız ruwxqa shalıng'an bir hayal İysa haqqında esitip , da'rhal Og'an keldi de , ayag'ına jıg'ıldı .
41007026	Bul — Sirofinikiya elinde tuwılg'an grek hayalı edi . Ol İysadan qızındag'ı jindi quwıp shıg'arıwdı o'tindi .
41007027	Al İysa og'an : — Birinshi balalardı toydırıw kerek , balalardın' nanın alıp , iytlerge taslaw durıs emes , — dedi .
41007028	Hayal juwap berip : — Durıs , İyem . Biraq iytler de dasturxannan tu'sken balalardın' nanının' usaqların jeydi-g'o , — dedi .
41007029	İysa og'an : — Usı juwabın' ushın u'yin'e qayta ber , qızın'nan jin shıg'ıp ketti , — dedi .
41007030	Hayal u'yine kelgende , qızının' to'sekte jatırg'anın ha'm onnan jinnin' shıg'ıp ketkenin ko'rdi . İysanın' ha'm geren' , ha'm saqaw adamg'a shıpa beriwi
41007031	İysa Tir u'lkesinen shıg'ıp , Sidon arqalı Dekapolistin' u'sti menen Galila ten'izine qaytıp keldi .
41007032	Sol jerde adamlar Og'an ha'm geren' , ha'm saqaw bolg'an adamdı alıp kelip , onın' u'stine qolın qoyıwın o'tindi .
41007033	İysa onı shetirek shıg'arıp , qulaqlarına barmaqların tıqtı da , tu'kirip , qolın onın' tiline tiygizdi .
41007034	Aspang'a qarap gu'rsindi de , og'an : — Effata ! — dedi . Bul « ashıl » degendi bildiredi .
41007035	Sol waqıtta-aq adamnın' qulaqları ashıldı ha'm ol tilge kirip , durıs so'yley basladı .
41007036	İysa adamlarg'a bul haqqında hesh kimge aytpawdı buyırdı . Biraq Ol olarg'a qansha tıyım salsa da , olar ja'ne de ko'birek jaya berdi .
41007037	Adamlar qattı tan' qalısıp : — Ol ha'mmesin jaqsı isleydi : geren'lerdi esitetug'ın , gu'n'eleklerdi so'yleytug'ın qıladı , — desti .
41008001	İysanın' to'rt mın' adamdı toyg'ızıwı . Sol ku'nleri ko'p xalıq jıynaldı . Olardın' jeytug'ın hesh na'rsesi bolmag'anlıqtan , İysa sha'kirtlerin qasına shaqırıp alıp :
41008002	— Xalıqqa janım ashıp tur . Olar u'sh ku'nnen beri Menin' qasımda bolıp , jeytug'ın hesh na'rsesi joq .
41008003	Eger olardı ash halında u'ylerine jibersem , jolda ha'lsirep qaladı . Ja'ne de , olardın' geybirewleri uzaqtan kelgen-g'o , — dedi .
41008004	Sha'kirtleri Og'an juwap berip : — Kim usınday bir elsiz jerde sonshelli adamdı toydırıw ushın nan taba aladı ? — dedi .
41008005	İysa olardan : — Neshe nanın'ız bar ? — dep soradı . Olar : — Jetew , — dep juwap berdi .
41008006	Sonda İysa xalıqqa jerge otırıwdı buyırdı . Jeti nandı alıp , Qudayg'a shu'kirlik etti ha'm tarqatıw ushın , sha'kirtlerine sındırıp berdi . Sha'kirtleri xalıqqa tarqattı .
41008007	Olarda ja'ne bir neshe kishi balıq ta bar edi . İysa Qudayg'a shu'kirlik etip , olardı da tarqatıwdı buyırdı .
41008008	Xalıq jep toydı ha'm awısıp qalg'an bo'leklerdi jıynap , jeti sebet toltırdı .
41008009	Ol jerde to'rt mın'g'a shamalas adam bar edi . İysa adamlardı tarqatıp jiberdi
41008010	ha'm sha'kirtleri menen da'rriw qayıqqa minip , Dalmanuta u'lkesine ketti . İysadan ka'ramatlı belgi ko'rsetiwin talap etiw
41008011	Pariseyler İysag'a kelip , Onın' menen tartısa basladı ha'm Onı sınap ko'riw ushın , aspannan ka'ramatlı belgi ko'rsetiwin talap etti .
41008012	İysa awır gu'rsinip : — Nege bul a'wlad ka'ramatlı belgi talap etip atır ? Shının aytıp turman : bul a'wladqa hesh qanday ka'ramatlı belgi ko'rsetilmeydi , — dedi .
41008013	Son'ınan olardı qaldırıp , ja'ne qayıqqa mindi de , arg'ı jag'ag'a ketti . Pariseylerdin' ha'm Hirodtın' ashıtqısı
41008014	Sha'kirtleri o'zleri menen birge nan alıwdı umıtıp ketip , qayıqta tek g'ana bir nan bar edi .
41008015	İysa olardı eskertip : — Abaylan'lar , pariseylerdin' ha'm Hirodtın' ashıtqısınan saq bolın'lar ! — dedi .
41008016	Olar : — Nanımız joq bolg'anlıqtan usılay dedi , — dep , o'z ara so'ylese basladı .
41008017	İysa bunı bilip , olardan : — Nege sizler nanın'ızdın' joqlıg'ın aytısıp tursızlar ? Elege deyin ko'rmey ha'm tu'sinbey tursızlar ma ? Elege deyin kewillerin'iz soqır ma ?
41008018	Nege ko'zlerin'iz bola tura ko'rmeysizler , qulaqların'ız bola tura esitpeysizler ? Eslerin'izde joq pa ?
41008019	Men bes nandı bes mın' adamg'a sındırıp bergenimde , awısqan bo'leklerdi jıynap neshe sebet toltırdın'lar ? — dep soradı . — On eki , — dep juwap berdi olar .
41008020	İysa ja'ne : — Men jeti nandı sındırıp , to'rt mın' adamg'a bo'listirgenimde , awısqan bo'leklerdi jıynap neshe sebet toltırdın'lar ? — dep soradı . — Jeti , — dep juwap berdi olar .
41008021	İysa olarg'a : — Sonda ele de tu'sinbedin'ler me ? — dedi . İysanın' Betsaydada soqır adamg'a shıpa beriwi
41008022	İysa sha'kirtleri menen Betsaydag'a kelgende , adamlar İysag'a bir soqır adamdı a'kelip , og'an qolın tiygiziwin o'tindi .
41008023	İysa soqır adamnın' qolınan uslap , onı awıldın' sırtına alıp shıqtı . Onın' ko'zlerine tu'kirip , onın' u'stine qolların qoydı da : — Bir na'rse ko'rip tursan' ba ? — dep soradı .
41008024	Ol qarap : — Adamlardı ko'rip turman . Olar ju'rip baratırg'an tereklerge uqsaydı , — dedi .
41008025	Sonda İysa onın' ko'zlerine ja'ne qolların qoyg'anda , ol tigilip qaradı da , shıpa tawıp , ha'mmesin anıq ko're basladı .
41008026	İysa onı u'yine jiberip , og'an : — Awılg'a barma ! — dedi . Petrdin' İysanın' Masix ekenligin moyınlawı
41008027	İysa O'z sha'kirtleri menen Filip Kesariyasındag'ı awıllarg'a ketti . Jol boyı sha'kirtlerinen : — Meni adamlar kim dep sanaydı ? — dep soradı .
41008028	Olar juwap berip : — Birewler Shomıldırıwshı Yaqıya , ekinshiler İliyas , tag'ı basqalar payg'ambarlardın' biri desedi , — dedi .
41008029	İysa olardan : — Al sizler Meni kim dep sanaysızlar ? — dep soradı . Petr juwap berip : — Sen — Masixsan' , — dedi .
41008030	Sonda İysa olarg'a O'zi haqqında hesh kimge aytpawdı eskertti . İysa O'z o'limi ha'm qayta tiriliwi haqqında
41008031	İysa Adam Ulının' ko'p azap shegip , aqsaqallar , bas ruwxaniyler ha'm diniy mug'allimler ta'repinen qabıl alınbay o'ltiriletug'ının ha'm u'shinshi ku'ni qayta tiriliwi tiyis ekenligin olarg'a u'yrete basladı .
41008032	Ol bul haqqında ashıq-aydın ayttı . Biraq Petr Onı shetke shaqırıp alıp , qarsı so'yley basladı .
41008033	İysa burılıp , O'zinin' basqa sha'kirtlerine qaradı da , Petrge qatan' juwap berip : — Joq bol ko'zimnen , shaytan ! Sen Qudaydın' emes , al adamnın' islerin oylap tursan' , — dedi .
41008034	Son'ınan İysa sha'kirtleri menen xalıqtı O'zine shaqırıp alıp : — Kim de kim Mag'an ergisi kelse , o'zinen keshsin ha'm o'z atanaq ag'ashın arqalap , Menin' izime ersin .
41008035	Sebebi kim de kim o'z janın saqlamaqshı bolsa , onı jog'altadı . Al kim de kim o'z janın Men ha'm Xosh Xabar ushın jog'altsa , onı saqlap qaladı .
41008036	Adam pu'tkil du'nyanı iyelep alıp , biraq o'z janın jog'altsa , bunnan og'an ne payda ?
41008037	Ol o'z janı ushın qanday to'lem bere aladı ?
41008038	Eger kim de kim usı opasız ha'm gu'nakar a'wladta Mennen ha'm Menin' so'zlerimnen arlansa , Adam Ulı da A'kesinin' saltanatında O'zinin' muxaddes perishteleri menen kelgende , onnan arlanadı , — dedi .
41009001	İysa olarg'a ja'ne : — Sizlerge shının aytıp turman : bul jerde turg'anlardın' geybirewleri Quday Patshalıg'ının' O'z qu'direti menen kelgenin ko'rmegenshe , o'lmeydi , — dedi . İysanın' tu'r-tu'sinin' o'zgeriwi
41009002	Aradan altı ku'n o'tkennen son' , İysa tek Petr , Yaqıp ha'm Yuxandı alıp , ba'lent bir tawg'a shıqtı . Sonda olardın' aldında İysanın' tu'r-tu'si o'zgerdi .
41009003	Onın' kiyimi jarqırap ketip , qarday appaq tu'ske endi . Jer ju'zinde hesh bir kir juwıwshı bunday qılıp ag'arta almas edi .
41009004	Sonda olarg'a İliyas ha'm Muwsa payg'ambarlar ko'rinip , İysa menen so'ylesip turdı .
41009005	Petr İysag'a : — Ustaz , bizlerdin' bul jerde bolg'anımız qanday jaqsı ! Bizler u'sh qos qurayıq : birewin Sag'an , birewin Muwsag'a , birewin İliyasqa , — dedi .
41009006	Petr bul so'zlerdi ne aytarın bilmegenlikten ayttı , o'ytkeni sha'kirtler qattı qorqısıp qalg'an edi .
41009007	Sol waqıtta bir bult payda bolıp , olardı qapladı . Bulttan : — Bul — Menin' su'yikli Ulım ! Onın' aytqanın tın'lan'lar ! — degen saza esitildi .
41009008	Sha'kirtleri birden ja'n-jag'ına qarag'anda , o'zlerinin' qasında İysadan basqa hesh kimdi ko'rmedi .
41009009	Tawdan to'men tu'sip baratırg'anda , İysa olarg'a : — Adam Ulı o'limnen qayta tirilgenshe , bul ko'rgenlerin'izdi hesh kimge aytpan'lar , — dep buyırdı .
41009010	Olar bul waqıyanı sır saqlap , « o'limnen qayta tiriliw » degennin' ne ekenligi haqqında bir-birinen soraytug'ın edi .
41009011	Sha'kirtleri İysadan : — Nege diniy mug'allimler aldı menen İliyas keliwi sha'rt deydi ? — dep soradı .
41009012	İysa olarg'a juwap berip : — Durıs , aldı menen İliyas kelip , ha'mmesin du'zetedi . Biraq nege Adam Ulı ko'p azap shegip , qabıllanbawı sha'rt , dep jazılg'an ?
41009013	Sizlerge aytatug'ınım : İliyas kelgen edi . Biraq ol haqqında jazılg'anday , adamlar og'an qa'legenin islep , jaman qatnasta boldı , — dedi . İysanın' jin urg'an balag'a shıpa beriwi
41009014	Olar basqa sha'kirtlerine qaytıp kelgende , sha'kirtlerdi qorshag'an ko'p xalıqtı ha'm olar menen tartısıp turg'an diniy mug'allimlerdi ko'rdi .
41009015	Pu'tkil xalıq İysanı ko'riwden tan' qalıstı ha'm juwırısıp kelip , Og'an sa'lem berdi .
41009016	İysa olardan : — Olar menen ne haqqında tartısıp tursızlar ? — dep soradı .
41009017	Xalıq arasınan bir adam Og'an juwap berip : — Ustaz ! Men Sag'an tilsiz ruwx urg'anlıqtan gu'n'elek bolıp qalg'an balamdı alıp keldim .
41009018	Balamdı ruwx tutqanda , jerge jıg'adı . Onın' awzında ko'bik payda boladı ha'm ol tislerin qayrap , qatıp qaladı . Men Senin' sha'kirtlerin'nen ruwxtı quwıp shıg'arıwın o'tingen edim , biraq olardın' qollarınan kelmedi , — dedi .
41009019	Sonda İysa olarg'a : — Ha'y , isenbeytug'ın a'wlad ! Men qashang'a deyin sizler menen birge bolaman ? Qashang'a deyin sizlerge shıdayman ? Balanı Mag'an alıp kelin'ler , — dedi .
41009020	Olar balanı İysag'a alıp keldi . İysanı ko'riwden , ruwx balanı da'rriw qaltırattı . Bala jerge jıg'ıldı da , awzınan ko'bik shıg'ıp , awnap jattı .
41009021	Sonda İysa balanın' a'kesinen : — Bunday bolg'anına qansha waqıt boldı ? — dep soradı . A'kesi : — Kishkene bala waqtınan usınday .
41009022	Ruwx onı o'ltirmekshi bolıp , neshe ma'rte otqa da , suwg'a da tasladı . Eger qolın'nan kelse , bizlerdi ayap , ja'rdem ete go'r , — dedi .
41009023	İysa og'an : — Eger qolın'nan kelse , deysen' be ? İsenetug'ın adamg'a ha'mme na'rse mu'mkin , — dedi .
41009024	Balanın' a'kesi da'rhal jılap jiberip : — Men isenemen : az isenimimnin' bekkem bolıwına ja'rdem et ! — dep baqırdı .
41009025	Xalıqtın' juwırıp kiyatırg'anın ko'rgende İysa jawız ruwxqa keyip : — Ha'y , tilsiz ha'm geren' ruwx ! Buyıraman : onnan shıg'ıp ket ha'm qaytıp og'an kiriwshi bolma , — dedi .
41009026	Sonda ruwx shın'g'ırıp , balanı qattı qaltırattı da , onnan shıg'ıp ketti . Bala o'lidey bolıp jatırg'anlıqtan , adamlardın' ko'bisi : — Ol o'lip qaldı , — desti .
41009027	Biraq İysa onı qolınan uslap turg'ızg'anda , ol ornınan turdı .
41009028	İysa u'yge kirgennen keyin , sha'kirtleri awlaqta Onnan : — Bizler nege jawız ruwxtı quwıp shıg'ara almadıq ? — dep soradı .
41009029	İysa olarg'a juwap berip : — Jinlerdin' bunday tu'rin tek duwa etiw arqalı quwıp shıg'arıwg'a boladı , — dedi . İysa ja'ne O'z o'limi ha'm qayta tiriliwi haqqında
41009030	Sol jerden shıg'ıp , olar Galila arqalı o'tti . İysa bunı hesh kimnin' bilmewin qa'ledi .
41009031	Sebebi Ol sha'kirtlerine ta'lim berip : — Adam Ulı adamlardın' qolına uslap beriledi , olar Onı o'ltiredi ha'm o'ltirilgennen keyin , Ol u'shinshi ku'ni qayta tiriledi , — dedi .
41009032	Biraq sha'kirtleri bul so'zlerdin' ma'nisin tu'sinbedi , al sorayın dese qorqtı . Ullılıq haqqında
41009033	Olar Kaparnahumg'a keldi . İysa u'yde bolg'anda , sha'kirtlerinen : — Jol boyı ne haqqında tartıstın'lar ? — dep soradı .
41009034	Biraq olar u'ndemedi . O'ytkeni olar jol boyı arasında kimnin' en' ullı ekenligi haqqında tartısqan edi .
41009035	İysa otırıp , on eki sha'kirtin shaqırıp aldı da , olarg'a : — Eger kim de kim birinshi bolg'ısı kelse , sol en' son'g'ı bolıp , ha'mmege xızmet etiwi sha'rt , — dedi .
41009036	Son' kishkene bir balanı alıp , olardın' ortasına turg'ızdı da , onı qushaqlap :
41009037	— Kim de kim mınaday kishkene bir balanı Menin' atım ushın qabıl etse , onın' Meni qabıl etkeni boladı . Al kim de kim Meni qabıl etse , onın' tek Meni emes , al Meni Jibergendi qabıl etkeni boladı , — dedi . Bizlerge qarsı bolmag'an — bizlerdin' ta'repdarımız
41009038	Yuxan İysag'a : — Ustaz ! Senin' atın' menen jinlerdi quwıp shıg'arıp ju'rgen bir adamdı ko'rdik . Biraq ol bizlerge erip ju'rmegenlikten , og'an tıyım saldıq , — dedi .
41009039	Al İysa bılay dedi : — Og'an tıyım salman'lar , sebebi Menin' atım menen ka'ramat ko'rsetkennin' hesh qaysısı da Men tuwralı jaqın arada jaman so'z ayta almaydı .
41009040	O'ytkeni kim de kim bizlerge qarsı bolmasa , ol bizlerdin' ta'repdarımız .
41009041	Sizlerge shının aytıp turman : kim de kim Masixqa tiyisli bolg'anın'ız sebepli , Menin' atım ushın sizlerge bir kese suw ishkizse , ol sıysız qalmaydı . Azg'ırıw ha'm dozaq otı
41009042	— Ja'ne de , kim de kim Mag'an isenetug'ın mına kishkenelerdin' birewin azg'ırsa , onın' moynına u'lken digirman tası baylanıp ten'izge taslang'anı og'an jaqsıraq boladı .
41009043	Eger seni qolın' azg'ırsa , onı shawıp tasla . Eki qolın' menen dozaqqa , so'nbes otqa barg'anın'nan go're , sholaq bolıp ma'n'gilik o'mirge eriskenin' jaqsıraq .
41009044	
41009045	Eger seni ayag'ın' azg'ırsa , onı shawıp tasla . Eki ayag'ın' menen dozaqqa taslang'anın'nan go're , sholaq bolıp ma'n'gilik o'mirge eriskenin' jaqsıraq .
41009046	
41009047	Eger seni ko'zin' azg'ırsa , onı oyıp tasla . Eki ko'zin' menen dozaqqa taslang'anın'nan go're , jalg'ız ko'zin' menen Qudaydın' Patshalıg'ına kirgenin' jaqsıraq .
41009048	« Dozaqta olardın' qurtı da o'lmeydi , otı da o'shpeydi » .
41009049	Sebebi ha'r bir adam ot penen duzlanadı .
41009050	Duz — jaqsı na'rse . Biraq duz o'z ku'shin joytsa , onı qalay ja'ne shorlı qılıwg'a boladı ? O'zlerin'izde duz bolıp , bir-birin'iz benen tatıwlıqta jasan'lar , — dedi .
41010001	Ajırasıw haqqında . İysa sol jerdi qaldırıp , Yahudiya u'lkesine ha'm İordannın' arg'ı ta'repine ketti . Onın' janına ja'ne ko'p xalıq jıynalg'an edi ha'm Ol tag'ı a'dettegidey olarg'a ta'lim berdi .
41010002	İysag'a ayırım pariseyler keldi ha'm Onı sınap ko'rmekshi bolıp : — Er adamnın' hayalı menen ajırasıwı nızamg'a tuwrı kele me ? — dep soradı .
41010003	İysa sorawg'a soraw menen juwap berip : — Muwsa sizlerge neni buyırg'an edi ? — dedi .
41010004	Olar : — Muwsa er adamnın' hayalına talaq xat jazıp , ajırasıwına ruxsat etken , — dedi .
41010005	İysa olarg'a : — Sizler tas bawır bolg'anlıqtan , ol usı buyrıqtı jazg'an edi .
41010006	« Biraq jaratılıstın' basında Quday adamlardı erkek ha'm hayal qılıp jaratqan » .
41010007	« Sonlıqtan er adam ata-anasın qaldırıp , o'z hayalına qosıladı
41010008	ha'm ekewi bir dene boladı . Solay etip , olar endi eki emes , al bir dene boladı » .
41010009	Sol sebepli , Quday qosqanlardı adam ajıratpasın , — dedi .
41010010	U'yde bolg'anda , Onnan sha'kirtleri ja'ne usılar haqqında soradı .
41010011	İysa olarg'a : — Kim de kim o'z hayalı menen ajırasıp , basqa hayal alsa , ol hayalına bolg'an neke hadallıg'ın buzg'an boladı .
41010012	Hayal da o'z ku'yewi menen ajırasıp , basqa erkekke turmısqa shıqsa , ol da neke hadallıg'ın buzg'an boladı , — dedi . İysanın' balalarg'a pa'tiya beriwi
41010013	Qolın tiygizsin dep , adamlar İysag'a balaların alıp keldi . Al sha'kirtleri olarg'a keyidi .
41010014	Bunı ko'rgende İysa olarg'a ashıwlanıp : — Balalardın' Mag'an keliwine ruxsat berin'ler ! Olarg'a tosqınlıq jasaman'lar ! O'ytkeni Quday Patshalıg'ı usındaylardiki .
41010015	Shının aytıp turman : — Kim de kim Quday Patshalıg'ın bala sıyaqlı qabıl etpese , og'an hesh kire almaydı , — dedi .
41010016	Son'ınan balalardı qushaqlap , olardın' u'stine qolların qoyıp , pa'tiyasın berdi . Bay jigit
41010017	İysa jolg'a shıg'ıp baratırg'anda bir adam juwırıp kelip , Onın' aldında dize bu'kti de : — İygilikli Ustaz ! Ma'n'gilik o'mirdi alıwım ushın ne islewim kerek ? — dep soradı .
41010018	İysa og'an : — Sen nege Meni iygilikli dep atap atırsan' ? Jalg'ız Qudaydan basqa hesh kim iygilikli emes .
41010019	Onın' buyrıqların o'zin' bilesen'-g'o : « Adam o'ltirme , neke hadallıg'ın buzba , urlıq isleme , jalg'an gu'walıq berme , jalataylıq qılma , ata-anan'dı hu'rmetle » .
41010020	Ol İysag'a : — Ustaz ! Men bulardın' ha'mmesin bala waqtımnan beri orınlap kiyatırman , — dedi .
41010021	İysa og'an su'yispenshilik penen qarap : — Sag'an bir na'rse jetispeydi . Barıp barlıq mal-mu'lkin'di satıp , aqshasın jarlılarg'a ber , sonda senin' g'a'ziynen' aspanda boladı . Son'ınan kelip , Menin' izime er , — dedi .
41010022	Biraq jigit bul so'zlerdi esitkende tu'ri o'zgerip ketti . Ol qapa bolıp , ketip qaldı . Sebebi onın' baylıg'ı ko'p edi .
41010023	İysa a'tirapına qarap , sha'kirtlerine : — Baylıg'ı barlarg'a Quday Patshalıg'ına kiriw qanday qıyın ! — dedi .
41010024	Sha'kirtleri bul so'zlerdi esitip , tan' qalıstı . Biraq İysa olarg'a ja'ne : — Balalarım ! Quday Patshalıg'ına kiriw qanday qıyın !
41010025	Bay adamnın' Quday Patshalıg'ına kiriwinen go're , tu'yege iynenin' ko'zinen o'tiw an'satıraq , — dedi .
41010026	Olar qattı tan' qalısıp , bir-birine : — Olay bolsa , kim qutqarıla aladı ? — dedi .
41010027	İysa olarg'a qarap : — Bul adamlardın' qolınan kelmeydi , biraq Qudaydın' qolınan keledi . O'ytkeni Quday ushın mu'mkin emes na'rse joq , — dedi .
41010028	Sonda Petr so'z baslap , Og'an : — Minekey , bizler ha'mme na'rseni taslap , Senin' izin'e erdik , — dedi .
41010029	İysa juwap berip : — Shının aytıp turman : kim de kim Men ha'm Xosh Xabar ushın ya u'ylerin , ya ag'a-inilerin , ya apa-qarındasların , ya ata-anasın , ya balaların , ya jerlerin taslap shıqsa ,
41010030	ol ha'zir , bul du'nyada quwdalanıwlar menen birlikte ju'z ese artıg'ı menen u'ylerin de , ag'a-inilerin de , apa-qarındasların da , anaların da , balaların da , jerlerin de aladı ha'm keleshekte ma'n'gilik o'mirge iye boladı .
41010031	Biraq , birinshilerdin' ko'bisi son'g'ılar , son'g'ılardın' ko'bisi birinshiler boladı , — dedi . İysanın' O'z o'limi ha'm qayta tiriliwi haqqında u'shinshi ret aytıwı
41010032	Olar Erusalimge ko'teriletug'ın jolda baratırg'anda , İysa sha'kirtlerinin' aldında ju'rdi . Sha'kirtleri tan' qalıstı , al erip kiyatırg'anlar qorqınıshta edi . İysa on eki sha'kirtin ja'ne shaqırıp aldı da , O'zine ne bolatug'ını haqqında olarg'a ayta baslap , bılay dedi :
41010033	— Minekey , bizler Erusalimge qaray ko'terilip baratırmız . Sol jerde Adam Ulı bas ruwxaniyler ha'm diniy mug'allimlerdin' qolına uslap beriledi . Olar Onı o'limge hu'kim etip , basqa millet adamlarına tapsıradı .
41010034	Olar Onı masqaralap , Og'an tu'kiredi ha'm qamshılap sabap , o'ltiredi . Al u'sh ku'nnen keyin , Ol qayta tiriledi . Yaqıp ha'm Yuxannın' tilegi
41010035	Sonda Zebedeydin' ulları Yaqıp ha'm Yuxan İysag'a kelip : — Ustaz ! Bizler ne sorasaq ta , sonı Senin' bizler ushın orınlawın'dı qa'leymiz , — dedi .
41010036	İysa olardan : — Menin' sizler ushın ne islewimdi qa'leysizler ? — dep soradı .
41010037	Olar : — O'zin'nin' saltanatlı patshalıg'ın'da birewimizdi on' jag'ın'a , ekinshimizdi sol jag'ın'a otırg'ız , — desti .
41010038	İysa : — Sizler ne sorap turg'anın'ızdı bilmeysizler . Sizler Men ishetug'ın azap kesesinen ishe alasızlar ma ? Menin' shomıldırılatug'ınımday , shomıldırıla alasızlar ma ? — dedi .
41010039	Olar : — Awa , alamız , — dep juwap berdi . İysa olarg'a : — Men ishetug'ın azap kesesinen sizler de ishesizler , Menin' shomıldırılatug'ınımday , sizler de shomıldırılasızlar .
41010040	Biraq Menin' on' jag'ım yamasa sol jag'ıma otırg'ızıw Menin' erkimde emes . Bul orınlar kimlerge arnalg'an bolsa , solar otıradı , — dedi .
41010041	Qalg'an on sha'kirt bunı esitkende , Yaqıp penen Yuxang'a ashıwlanıp qaldı .
41010042	Sonda İysa olardı qasına shaqırıp alıp : — Basqa milletler arasında hu'kimdarları bolıp esaplang'anlar xalıqqa zulımlıq etip , basshıları u'stemlik penen basqaratug'ının sizler bilesizler .
41010043	Biraq , sizlerdin' aran'ızda bunday bolmasın . Aran'ızda kim ullı bolg'ısı kelse , ol sizlerge xızmetshi bolıwı sha'rt .
41010044	Aran'ızda kim birinshi bolg'ısı kelse , ol ha'mmege qul bolıwı sha'rt .
41010045	Sebebi Adam Ulı da O'zine xızmet ettiriwge emes , al O'zi xızmet etiwge ha'm ko'plegen adamlardın' qutqarılıwı ushın O'z janın qurban etiwge keldi , — dedi . İysanın' soqır Bartimeyge shıpa beriwi
41010046	Olar Erixog'a keldi . İysa O'z sha'kirtleri ha'm ko'p xalıq penen Erixodan shıg'ıp baratırg'anda , jol boyında tilenshilik etip , Timeydin' ulı soqır Bartimey otır edi .
41010047	Ol Nasıralı İysanın' sol jerde ekenin esitkende : — Dawıttın' Urpag'ı İysa ! Mag'an rehim ete go'r ! — dep baqıra basladı .
41010048	Ko'p adamlar u'nin shıg'armawın aytıp , og'an keyidi . Biraq ol onnan da beter qattı baqırıp : — Dawıttın' Urpag'ı ! Mag'an rehim ete go'r ! — dedi .
41010049	İysa toqtap : — Onı shaqırın' , — dedi . Adamlar soqırdı shaqırıp : — Jigerli bol , ornın'nan tur ! Ol seni shaqırıp atır , — dedi .
41010050	Ol shapanın sheshti de , ornınan ushıp turıp , İysag'a keldi .
41010051	İysa onnan : — Menin' sen ushın ne islewimdi qa'leysen' ? — dep soradı . Soqır adam Og'an : — Ustaz ! Ko'zlerim ko'retug'ın bolsın , — dedi .
41010052	İysa og'an : — Bar , isenimin' seni qutqardı , — dedi . Sol waqıtta-aq soqırdın' ko'zi qaytadan ko'retug'ın boldı ha'm ol İysanın' izine erip , jolg'a tu'sti .
41011001	İysanın' Erusalimge saltanatlı tu'rde kiriwi . Olar Erusalimge jaqınlap , Za'ytu'n tawının' etegindegi Betfage ha'm Betaniya degen awıllarg'a kelgende , İysa sha'kirtlerinin' ekewin jumsap ,
41011002	olarg'a bılay dedi : — Qarsı aldın'ızdag'ı awılg'a barın'lar . Og'an kiriwden-aq , ele hesh kim minbegen , baylawlı turg'an bir gu'rreni tabasızlar . Onı sheship , alıp kelin'ler .
41011003	Eger birew sizlerden : « Nege bunday islep atırsızlar ? » — dep sorasa , sizler : « Bul İyemizge kerek . Ol bunı tez qaytarıp jiberedi » , — dep juwap berin'ler .
41011004	Olar barıp , ko'shedegi da'rwaza qasında baylang'an gu'rreni taptı ha'm onı sheship aldı .
41011005	Sol jerde turg'an geybirewler olarg'a : — Gu'rreni sheship alıp ne qılajaqsızlar ? — dep soradı .
41011006	Olar İysanın' aytqanınday juwap bergende , adamlar olarg'a ruxsat berdi .
41011007	Gu'rreni İysag'a alıp kelip , o'zlerinin' shapanların onın' u'stine salg'anda , İysa minip aldı .
41011008	Ko'p adamlar shapanların jolg'a to'sep , al geybirewler daladag'ı tereklerden shaqa kesip alıp , jolg'a jaydı .
41011009	Aldında ha'm izde erip kiyatırg'anlar bılay dep baqırıstı : — « Hosanna ! İyemizdin' atınan Keliwshi jarılqang'an !
41011010	Babamız Dawıttın' jaqınlap kiyatırg'an patshalıg'ı jarılqang'an ! En' joqarıda hosanna ! »
41011011	İysa Erusalimge kelip , İbadatxanag'a kirdi . Ol jerde ha'mme na'rseni ko'zden keshirip bolıp , kesh bolg'anlıqtan , on eki sha'kirti menen Betaniyag'a ketti . İysanın' a'njir ag'ashın g'arg'awı
41011012	Kelesi ku'ni olar Betaniyadan shıqqanda , İysa ash boldı .
41011013	Ol alıstan japıraqları menen qaplang'an bir a'njir ag'ashın ko'rip , onnan bir na'rse tabılar ma eken dep , qasına bardı . Biraq jemis beretug'ın waqtı bolmag'anlıqtan , japıraqlarınan basqa hesh na'rse tappadı .
41011014	Sonda Ol ag'ashqa : — Bunnan bılay , ma'n'gige senin' miywen'nen hesh kim jemesin ! — dedi . Bunı sha'kirtleri de esitti . İysanın' İbadatxanadan satıwshılardı quwıwı
41011015	Olar Erusalimge kelgende , İysa İbadatxanag'a kirip , ol jerden satıwshılar menen alıwshılardı quwıp shıg'ara basladı . Aqsha almastırıwshılardın' stolların , kepter satıwshılardın' otırg'ıshların awdarıp tasladı
41011016	ha'm İbadatxananın' ha'wlisi arqalı hesh kimge hesh na'rse alıp o'tiwge ruxsat etpedi .
41011017	Son'ınan xalıqqa ta'lim berip : — « Menin' u'yim ha'mme xalıqlar ushın , duwa etiw u'yi dep ataladı » , — dep jazılmag'an ba ? Al sizler onı qaraqshılardın' uyasına aylandırdın'lar , — dedi .
41011018	Bas ruwxaniyler ha'm diniy mug'allimler bunı esitip , Onı joq qılıw jolın izlestire basladı . O'ytkeni pu'tkil xalıq İysanın' ta'limine tan' qalısqanlıqtan , olar Onnan qorqatug'ın edi .
41011019	Kesh bolg'anda , İysa sha'kirtleri menen qaladan shıg'ıp ketti . Quwrap qalg'an a'njir ag'ashı
41011020	Olar erte azanda o'tip baratırıp , a'njir ag'ashının' tamırına deyin quwrap qalg'anın ko'rdi .
41011021	Petr bolg'an waqıyanı esine tu'sirip , İysag'a : — Ustaz ! Qara , Sen g'arg'ag'an a'njir ag'ashı quwrap qalıptı , — dedi .
41011022	İysa olarg'a juwap berip : — Qudayg'a isenin'ler .
41011023	Sizlerge shının aytıp turman : eger kim de kim bul tawg'a : « Ornın'nan ko'terilip , ten'izge qula » , — dese ha'm kewlinde gu'manlanbay , aytqanının' orınlanatug'ınına isense , onın' aytqanı orınlanadı .
41011024	Sonlıqtan da , sizlerge aytatug'ınım : duwa etkenin'izde neni sorasan'lar da , alg'anın'ızg'a isenin' , sonda ol sizlerge beriledi .
41011025	Duwa etip turg'anın'ızda , birewge o'kpeli bolsan'ız , onı keshirin' , sonda aspandag'ı A'ken'iz de sizlerdin' gu'naların'ızdı keshiredi , — dedi . İysanın' biyligi haqqında soraw
41011026	
41011027	Olar ja'ne Erusalimge keldi . İysa İbadatxananın' ha'wlisinde aylanıp ju'rgende , Og'an bas ruwxaniyler , diniy mug'allimler ha'm aqsaqallar kelip ,
41011028	Onnan : — Sen bulardı qanday biylik penen islep ju'rsen' ? Sag'an bul islerdi islewge kim biylik bergen ? — dep soradı .
41011029	İysa olarg'a juwap berip : — Men de sizlerge bir soraw bereyin , juwap berin'ler . Sonda Men de bulardı qanday biylik penen isleytug'ınımdı aytaman .
41011030	Yaqıyanın' shomıldırıwı aspannan boldı ma yamasa adamlardan ba ? Juwap berin'ler , — dedi .
41011031	Olar o'z ara oylasa basladı : « Eger „ aspannan “ desek , Ol : „ Sonda nege og'an isenbedin'ler “ , deydi .
41011032	„ Adamlardan “ deyik pe ? » Biraq onday dewge xalıqtan qorqtı , sebebi ha'mme Yaqıyanı haqıyqıy payg'ambar dep sanaytug'ın edi .
41011033	Sonlıqtan olar İysag'a : — Bilmeymiz , — dep juwap berdi . İysa olarg'a : — Men de sizlerge bul islerdi qanday biylik penen isleytug'ınımdı aytpayman , — dedi .
41012001	Jawız diyxanlar haqqında tımsal . İysa olarg'a tımsallar menen so'yley basladı : — Bir adam ju'zim bag'ın otırg'ızıp , onı diywal menen qorshaptı ha'm ju'zimnin' suwın sıg'ıwg'a arnalg'an shuqır qazıp , gu'zet minarasın ornatıptı . Son'ınan bag'ın diyxanlarg'a ijarag'a berip , o'zi uzaq jerge ketip qalıptı .
41012002	Terim ma'wsimi kelgende , ol bag'dın' jemisinen tiyisli u'lesin alıw ushın , diyxanlarg'a o'zinin' bir xızmetshisin jiberipti .
41012003	Biraq olar xızmetshini uslap alıp sabap , qurı qol qaytarıptı .
41012004	Ol ja'ne olarg'a basqa xızmetshisin jibergende , onın' basın jarıp , biyabıray qılıptı .
41012005	Sonda ol ja'ne basqa bir xızmetshisin jibergende , olar onı o'ltiripti . Ol ja'ne de ko'p basqa xızmetshilerin jibergende , geybirewlerin sabap , geybirewlerin o'ltiripti .
41012006	Endi bir g'ana adam , onın' su'yikli ulı qalıptı . En' aqırında ol : « Ulımdı hu'rmet eter » dep , olarg'a o'z ulın jiberipti .
41012007	Biraq diyxanlar bir-birine : « Bul — miyrasxor-g'o . Ju'rin'ler , onı o'ltireyik , sonda miyras mu'lki bizlerge qaladı » , — desipti .
41012008	Solay etip , onı uslap alıp o'ltirip , ju'zim bag'ınan sırtqa shıg'arıp taslaptı .
41012009	Endi ju'zim bag'ının' iyesi ne isleydi ? Ol kelip , diyxanlardı joq qıladı da , ju'zim bag'ın basqalarg'a beredi .
41012010	Sizler mına Muxaddes Jazıwdı oqımag'ansızlar ma : « Qurılısshılardın' kereksiz dep taslag'an tası , U'ydin' mu'yeshinin' tiykarg'ı tası boldı .
41012011	İyemiz qılg'an bul is , Ko'zimizge a'jayıp ko'rindi ! »
41012012	Olar bul tımsaldın' o'zlerine qarsı aytılg'anın bilip , İysanı qolg'a alıwg'a tırıstı . Biraq xalıqtan qorqqanlıqtan Onı qaldırıp , ketip qaldı . Salıq to'lew tuwralı
41012013	Son'ınan olar İysanı so'zinen tutıw ushın , pariseylerdin' ha'm Hirodtın' adamlarının' geybirewlerin Og'an jiberdi .
41012014	Olar İysag'a kelip : — Ustaz ! Bizler Senin' durıs adam ekenin'di ha'm jag'ımpazlıq etpeytug'ının'dı bilemiz . O'ytkeni Sen adamlardın' bet-ju'zine qaramay , Qudaydın' jolın durıs u'yretip otırsan' . Rim patshası-Qaysarg'a salıq to'lew durıs pa yamasa nadurıs pa ? To'lewimiz kerek pe yamasa kerek emes pe ? — dep soradı .
41012015	Biraq İysa olardın' eki ju'zliligin bilip : — Meni nege sınap atırsızlar ? Mag'an bir dinar a'kelin'ler , ko'reyin , — dedi .
41012016	Olar alıp kelgende , Ol : — Bunda kimnin' su'wreti bar ha'm kimnin' atı jazılg'an ? — dep soradı . Olar : — Rim patshası-Qaysardın' , — dedi .
41012017	Sonda İysa olarg'a juwap berip : — Qaysardın' haqın Qaysarg'a , Qudaydın' haqın Qudayg'a berin'ler , — dedi . Olar Og'an tan' qalıstı . Qayta tiriliw haqqında soraw
41012018	Son'ınan qayta tiriliw joq dewshi saddukeylerdin' bir neshesi İysag'a kelip :
41012019	— Ustaz ! Muwsa bizlerge : « Eger birewdin' ag'ası balasız o'lip , hayalın qaldırsa , inisi onın' hayalın alıp , o'z ag'asının' urpag'ın dawam ettirsin » , — dep jazıp qaldırg'an .
41012020	Ag'ayinli jeti jigit bar edi . Olardın' birinshisi u'ylenip , izinde bala qaldırmay o'lip ketti .
41012021	Sol hayaldı ekinshisi alıp , ol da izinde bala qaldırmay o'lip ketti . U'shinshisine de solay boldı .
41012022	Jeti ag'ayinlinin' hesh qaysısı da izinde bala qaldırmastan o'lip ketti . En' son'ında hayaldın' o'zi de qaytıs boldı .
41012023	Olar qayta tirilgende , hayal qaysısının' hayalı boladı ? Sebebi ol jetewine de hayal bolg'an-g'o , — dep soradı .
41012024	İysa olarg'a juwap berip : — Sizler Muxaddes Jazıwlardı da , Qudaydın' qu'diretin de bilmegenlikten aljasıp tursızlar .
41012025	O'ytkeni adamlar o'limnen qayta tirilgende u'ylenbeydi de , turmısqa da shıqpaydı , al aspandag'ı perishteler sıyaqlı boladı .
41012026	O'lgenlerdin' qayta tiriliwi tuwralı Muwsanın' kitabında , janıp turg'an puta haqqında ayatta , Qudaydın' ne aytqanın oqımag'ansızlar ma ? Quday Muwsag'a : « Men — İbrayımnın' Qudayıman , Isaqtın' Qudayıman , Yaqıptın' Qudayıman » , — degen-g'o .
41012027	Quday o'lilerdin' emes , al tirilerdin' Qudayı . Sizler qattı aljasıp tursızlar , — dedi . En' baslı buyrıq
41012028	Diniy mug'allimlerdin' biri olardın' tartısların esitti . İysanın' olarg'a jaqsı juwap bergenin ko'rip , Onnan : — Buyrıqlardın' ishinde en' baslısı qaysı ? — dep soradı .
41012029	İysa og'an : — En' baslı buyrıq bul : « Tın'la , İzrail ! Qudayımız bolg'an İyemiz — jalg'ız İyemiz .
41012030	İyen' bolg'an Qudayın'dı pu'tkil ju'regin' , pu'tkil janın' , pu'tkil aqıl-oyın' ha'm pu'tkil ku'shin' menen su'y » .
41012031	Ekinshisi mınaday : « O'zin'di su'ygenin' sıyaqlı , janın'dag'ı adamdı da su'y » . Bulardan ullı buyrıq joq , — dedi .
41012032	Diniy mug'allim Og'an : — Awa , Ustaz ! « Quday — jalg'ız , Onnan basqa quday joq » , — dep durıs ayttın' .
41012033	Qudaydı pu'tkil kewlin' , pu'tkil aqılın' , pu'tkil ku'shin' menen su'yiw ha'm o'zin'di su'ygenin' sıyaqlı , janın'dag'ı adamdı da su'yiw — jag'ılg'an ha'mme qurbanlıqlardan ha'm Quday jolına berilgen sadaqalardan artıq , — dedi .
41012034	İysa onın' aqılg'a say juwap bergenin ko'rip : — Sen Quday Patshalıg'ınan alıs emessen' , — dedi . Sonnan son' , Og'an soraw beriwge hesh kimnin' batılı barmadı . Masix — kimnin' Urpag'ı ?
41012035	İysa İbadatxanada adamlarg'a ta'lim berip atırıp : — Qalayınsha diniy mug'allimler Masixtı Dawıttın' Urpag'ı deydi ?
41012036	Dawıttın' o'zi Muxaddes Ruwxtan ilhamlanıp , bılay degen-g'o : « İyem menin' İyeme ayttı : „ Dushpanların'dı ayag'ın'nın' astına bastırmag'anımsha , Menin' on' jag'ımda otır ! “ »
41012037	Dawıttın' o'zi Onı « İyem » dep atag'an bolsa , Ol qalayınsha onın' Urpag'ı boladı ? — dep soradı . Ko'p xalıq Onı quwanısh penen tın'ladı . Diniy mug'allimler haqqında
41012038	İysa ta'lim berip : — Diniy mug'allimlerden saq bolın'lar ! Olar uzın kiyim kiyip ju'riwdi , bazar maydanlarında o'zlerine sa'lem beriliwin ,
41012039	ma'jilisxanalarda sıylı orında , zıyapatlarda to'rde otırıwdı jaqsı ko'redi .
41012040	Olar jesir hayallardın' u'ylerin jalmap jutıp , ko'zge ko'riniw ushın uzın duwa etedi . Bunday adamlar en' awır jaza aladı , — dedi . Jesir hayaldın' sadaqası
41012041	İysa İbadatxanadag'ı sadaqa qutısının' qarsısında xalıqtın' qutıg'a aqsha salıwına qarap otırdı . Baylardın' ko'bisi ko'p aqsha saldı .
41012042	Sonda bir jarlı jesir hayal kelip , eki tiyin saldı .
41012043	İysa sha'kirtlerin qasına shaqırıp alıp : — Sizlerge shının aytıp turman : bul jarlı jesir hayal qutıg'a aqsha salg'anlardın' ha'mmesinen ko'p saldı .
41012044	Sebebi olardın' ha'mmesi o'z baylıqlarınan awısqanın saldı . Al bul hayal jarlı bolsa da , ku'n ko'risine kerekli barlıq aqshasın saldı , — dedi .
41013001	İysanın' İbadatxananın' qıyralıwın boljawı . İysa İbadatxanadan shıg'ıp baratırg'anda , sha'kirtlerinin' biri : — Ustaz , qara , qanday a'jayıp taslar , qanday a'jayıp imaratlar ! — dedi .
41013002	İysa og'an : — Mına sawlatlı imaratlardı ko'rip tursan' ba ? Bul jerde tas u'stinde tas qalmaydı , ha'mmesi qıyratıladı , — dedi .
41013003	Son'ınan İysa Za'ytu'n tawında , İbadatxananın' qarsı aldında otırg'anda , Petr , Yaqıp , Yuxan ha'm Andrey awlaqta Onnan :
41013004	— Bizlerge ayt , bular qashan boladı ha'm bulardın' ha'mmesinin' bolatug'ının qanday belgi bildiredi ? — dep soradı .
41013005	Sonda İysa olarg'a bılay dep ayta basladı : — Birewlerdin' sizlerdi aldawınan saq bolın'lar !
41013006	O'ytkeni ko'pler Menin' atım menen kelip : « Men — Masixpan » dep , ko'p adamlardı aldaydı .
41013007	Sizler urıslardın' shawqımın ha'm urıslar haqqında mısh-mıshlardı esitkende qa'weterlenben'ler . Bulardın' bolıwı sha'rt , biraq bul ele aqırı emes .
41013008	Sebebi millet milletke qarsı , patshalıq patshalıqqa qarsı ko'teriledi . Ko'p jerlerde jer silkiniwler ha'm asharshılıqlar boladı . Bul waqıyalar tolg'aq azabının' baslanıwınday boladı .
41013009	O'zlerin'izge saq bolın'lar ! O'ytkeni sizler hu'kim etiliwge uslap berilesizler ha'm ma'jilisxanalarda tayaq jeysizler . Ja'ne de , Men sebepli ha'kimler ha'm patshalardın' aldılarına aparılıp , olarg'a gu'walıq beresizler .
41013010	Biraq da'slep Xosh Xabar ha'mme xalıqlarg'a ja'riyalanıwı sha'rt .
41013011	Sizlerdi uslap alıp , hu'kim etiwge aparatırg'anda , ne aytıwdı oylap , aldın ala tınıshsızlanban'lar . Sol waqıtta sizlerge ne berilse , sonı aytın'lar . Sebebi sizler emes , al Muxaddes Ruwx so'yleydi .
41013012	Tuwısqanı tuwısqanın , a'kesi balasın o'limge uslap beredi . Balaları da ata-analarına qarsı shıg'ıp , olardı o'ltirtedi .
41013013	Menin' atım sebepli , sizlerdi ha'mme jek ko'redi . Biraq aqırına deyin shıdag'an qutqarıladı . En' ullı apat
41013014	— Wayran etiwshi jerkenishlinin' turıwg'a bolmaytug'ın jerde turg'anın ko'rgenin'izde ( oqıg'an adam ma'nisin tu'sinsin ) , Yahudiyadag'ılar tawlarg'a qashsın !
41013015	Kim de kim u'yinin' to'besinde bolsa , to'menge tu'spesin ha'm bir na'rse alayın dep u'yine kirmesin .
41013016	Al kim de kim atızda bolsa , shapanın alıw ushın izine qaytpasın .
41013017	Sol ku'nleri ju'kli ha'm emiziwli hayallarg'a qanday qıyın boladı !
41013018	Bulardın' qıs ma'wsiminde bolmawı ushın duwa etin'ler .
41013019	O'ytkeni sol ku'nleri Quday bul du'nyanı jaratqannan beri usı ku'nge deyin bolmag'an ha'm qaytıp bolmaytug'ın apat boladı .
41013020	Eger İyemiz sol ku'nlerdin' sanın qısqartpag'anda , hesh kim aman qalmas edi . Biraq Ol O'zinin' tan'lap alg'anları ushın , sol ku'nlerdin' sanın qısqarttı .
41013021	Sonda eger sizlerge birew : « Qaran'lar , Masix bul jerde » yamasa : « Qaran'lar , Ol ana jerde » dese , isenben'ler .
41013022	Sebebi jalg'an masixlar ha'm jalg'an payg'ambarlar payda bolıp , eger mu'mkin bolsa , tan'lap alıng'anlardı aldaw ushın , ka'ramatlı belgiler ha'm tan' qalarlıq islerdi ko'rsetedi .
41013023	Sonlıqtan saq bolın'lar ! Men ha'mmesin sizlerge aldın ala aytıp atırman . Adam Ulının' qayta keliwi
41013024	— Biraq sol ku'nleri , sol apattan keyin , « ku'n qaran'g'ılanadı , ay o'z jaqtısın tu'sirmeydi .
41013025	Juldızlar aspannan tu'sip , aspan ku'shleri silkinedi » .
41013026	Sonda adamlar Adam Ulının' ullı qu'diret ha'm saltanat penen bultlarda kiyatırg'anın ko'redi .
41013027	Ol O'z perishtelerin jiberip , du'nyanın' to'rt ta'repinen , jerdin' shetinen baslap aspannın' shetine deyin , O'zinin' tan'lap alg'anların jıynap aladı . A'njir ag'ashın mısalg'a alın'lar !
41013028	— A'njir ag'ashın mısalg'a alın'lar : onın' shaqaları jumsarıp , japıraq shıg'ara baslag'anda , jazdın' jaqın ekenin bilesizler .
41013029	Sol sıyaqlı , usı waqıyalardın' orınlanıp atırg'anın ko'rsen'ler , Adam Ulının' jaqınlap , esik aldında turg'anın bilin'ler .
41013030	Sizlerge shının aytıp turman : bul a'wlad joq bolıp ketpesten burın bulardın' ha'mmesi boladı .
41013031	Aspan ha'm jer joyıladı , biraq Menin' so'zlerim hesh qashan joyılmaydı . Sol ku'ndi yamasa sol saattı hesh kim de bilmeydi
41013032	— Sol ku'ndi yamasa sol saattı hesh kim de bilmeydi : aspandag'ı perishteler de , Uldın' O'zi de , tek g'ana A'kem biledi .
41013033	Abaylan'lar ha'm sergek bolın'lar , o'ytkeni sol waqıttın' qashan keletug'ının bilmeysizler .
41013034	Bul — bir adamnın' sayaxatqa ketip baratırıp , u'yindegi xızmetshilerine basqarıwg'a biylik bergeni ha'm ha'r birine is tapsırıp , da'rwaza qarawılına sergek bolıwdı buyırg'anı sıyaqlı .
41013035	Solay etip , sizler de sergek bolın'lar . Sebebi u'y iyesinin' keshte me , yarım aqshamda ma , qoraz shaqırg'anda ma , erte azanda ma , qashan keletug'ının bilmeysizler .
41013036	Ol ku'tilmegende kelip , sizlerdin' uyıqlap atırg'anın'ızdı ko'rmesin .
41013037	Sizlerge aytatug'ınımdı ha'mmege aytaman : sergek bolın'lar !
41014001	İysanı o'ltiriw ushın til biriktiriw . Qutqarılıw ha'm Ashıtqısız nan bayramına eki ku'n qalg'an edi . Bas ruwxaniyler ha'm diniy mug'allimler İysanı hiyle menen uslap alıp , o'ltiriwdin' jolın izlestirdi .
41014002	Biraq olar : « Xalıq arasında qozg'alan' bolmawı ushın , bul isti bayram ku'nleri islemeyik » , — desti . İysanın' basına a'tir may quyılıwı
41014003	İysa Betaniyada , burın maqaw kesel bolg'an Simonnın' u'yinde , dasturxan basında otırg'anda , ma'rmer ıdısta sap nardtan islengen qımbat bahalı a'tir mayı bar bir hayal keldi . Ol ıdıstı sındırdı da , maydı İysanın' basına quydı .
41014004	Geybirewler ashıwlanıp , bir-birine : — Bul may nege biykarg'a ısırap etildi ?
41014005	Onı u'sh ju'z dinardan da qımbatıraqqa satıp , aqshasın jarlılarg'a u'lestirip beriwge bolar edi-g'o , — desip , hayaldı ayıplay basladı .
41014006	Biraq İysa : — Hayaldı tınıshına qoyın'lar . Onı nege uyaltıp atırsızlar ? Ol Mag'an jaqsılıq isledi-g'o .
41014007	O'ytkeni jarlılar sizler menen ba'rqulla birge , olarg'a qa'legen waqtın'ızda ja'rdem bere alasızlar . Biraq Men sizler menen ba'rqulla birge bolmayman .
41014008	Ol qolınan kelgenin isledi . Menin' deneme aldın ala a'tir may quyıp , onı jerlewge tayarladı .
41014009	Sizlerge shının aytıp turman : Xosh Xabar du'nyanın' qay jerinde ja'riyalansa da , bul hayal eske alınıp , onın' islegen isi aytılatug'ın boladı , — dedi . Yahudanın' satqınlıg'ı
41014010	Son'ınan on eki sha'kirttin' biri bolg'an Yahuda İsqariot İysanı uslap beriw ushın bas ruwxaniylerge bardı .
41014011	Olar bunı esitip , quwanısıp qaldı ha'm og'an gu'mis ten'ge beriwdi wa'de etti . Yahuda da İysanı uslap beriwge qolaylı payıt izledi .
41014012	Ashıtqısız nan bayramının' birinshi ku'ni Qutqarılıw bayramının' qozısı shalıng'anda , sha'kirtleri İysag'a : — Qutqarılıw bayramının' asın jewin' ushın , bizlerdin' qay jerge barıp tayarlıq ko'riwimizdi qa'leysen' ? — desti .
41014013	Ol sha'kirtlerinin' ekewin jiberip , olarg'a : — Qalag'a barın'lar , ol jerde sizlerge gu'ze menen suw ko'terip kiyatırg'an adam gezleskende , onın' izine erin'ler .
41014014	Ol kirgen u'ydin' iyesine : « Ustazımız : „ Sha'kirtlerim menen birge bayram asın jeytug'ın bo'lme qa'ne ? “ — dep sorap atır » , den'ler .
41014015	Ol sizlerge to'sekler to'selip tayar turg'an joqarıdag'ı u'lken bo'lmeni ko'rsetedi . Bizlerge sol jerde bayram asın tayarlan'lar , — dedi .
41014016	Sha'kirtleri shıg'ıp , qalag'a keldi ha'm İysanın' aytqanların tawıp , bayram asın tayarladı .
41014017	Kesh bolg'anda , İysa on eki sha'kirti menen birge keldi .
41014018	Olar awqatlanıp otırg'anda , İysa : — Sizlerge shının aytıp turman : Menin' menen awqatlanıp otırg'an aran'ızdag'ı birin'iz Mag'an satqınlıq isleydi , — dedi .
41014019	Olar qapa bolıp , birinen son' biri Onnan : — Men emespen-g'o , ya ? — dep soray basladı .
41014020	İysa olarg'a juwap berip : — On eki sha'kirtimnin' biri , Menin' menen bir tabaqqa nanın malıp atırg'an adam — sol .
41014021	Adam Ulı O'zi haqqında jazılg'anday baratır , biraq Adam Ulına satqınlıq qılıwshı ha'siret shegedi ! Ol adamnın' bul du'nyag'a kelmegeni o'zi ushın jaqsıraq bolar edi , — dedi . İysanın' son'g'ı keshesi
41014022	Olar awqatlanıp otırg'anda , İysa nan alıp , Qudayg'a shu'kirlik etti . Onı sındırıp , sha'kirtlerine berdi de : — Alın'lar , bul — Menin' denem , — dedi .
41014023	Son' keseni alıp , Qudayg'a shu'kirlik etti de , olarg'a berdi . Onnan ha'mmesi ishti .
41014024	Olarg'a : — Bul — ko'p adamlar ushın to'giletug'ın , Jan'a Kelisimdi bekitetug'ın Menin' qanım .
41014025	Sizlerge shının aytıp turman : Quday Patshalıg'ında jan'asın ishetug'ın ku'nime deyin , ju'zim ishimliginen qaytıp ishpeymen , — dedi .
41014026	Son'ınan olar Qudaydı jırlaytug'ın qosıq aytıp , Za'ytu'n tawına ketti . Petrdin' İysadan tanıwı haqqında
41014027	İysa olarg'a : — Sizlerdin' ha'mmen'iz Meni taslap ketesizler . Sebebi bılay dep jazılg'an : « Shopandı urg'anımda , Qoylar tarqap ketedi » .
41014028	Biraq qayta tirilgenimnen keyin , sizlerden burın Galilag'a baraman , — dedi .
41014029	Petr Og'an : — Seni ha'mmesi taslap ketse de , men taslap ketpeymen , — dedi .
41014030	Sonda İysa og'an : — Sag'an shının aytıp turman : bu'gin tu'nde qoraz eki ret shaqıraman degenshe , sen Mennen u'sh ret tanasan' , — dedi .
41014031	Biraq Petr qızıp ketip : — Mag'an Senin' menen birge o'liwge tuwra kelse de , Sennen hesh qashan tanbayman , — dedi . Qalg'anlarının' ha'mmesi de solay dedi . İysanın' Getsemanide duwa etiwi
41014032	Olar Getsemani dep atalatug'ın jerge keldi . İysa sha'kirtlerine : — Men duwa etip bolaman degenshe , sizler usı jerde otırın'lar , — dedi .
41014033	O'zi menen birge Petr , Yaqıp ha'm Yuxandı alıp , qattı qa'weterlenip , qıynala basladı .
41014034	Olarg'a : — Janım o'lerdey qıynalıp tur . Sizler usı jerde qalıp , sergek bolıp turın'lar , — dedi .
41014035	Shetirek shıg'ıp , jerge jıg'ıldı da , mu'mkin bolsa bul saattın' O'zinen o'tiwin sorap , duwa ete basladı .
41014036	— A'ke , A'kejanım ! Sag'an ha'mmesi mu'mkin . Bul azap kesesin Mennen o'tkizip jiber . Biraq Menin' emes , Senin' qa'legenin' bolsın , — dedi .
41014037	İysa sha'kirtlerinin' qasına qaytıp kelip , olardın' uyıqlap atırg'anın ko'rdi de , Petrge : — Simon , uyıqlap atırsan' ba ? Uyıqlamay bir saat ta otıra almadın' ba ?
41014038	Azg'ırılmawın'ız ushın sergek bolıp , duwa etin'ler . Ruwx qa'leydi , biraq dene ha'lsiz , — dedi .
41014039	Ol ja'ne barıp , sol so'zlerin aytıp , duwa etti .
41014040	Qaytıp kelip , olardın' ja'ne uyıqlap atırg'anın ko'rdi . O'ytkeni ko'zlerin uyqı basqan edi . Olar İysag'a ne dep juwap bererin bilmedi .
41014041	İysa u'shinshi ret qaytıp kelip , olarg'a : — Sizler ele uyıqlap , dem alıp atırsızlar ma ? Boldı , waqıt keldi . Adam Ulı gu'nakarlardın' qolına uslap beriledi .
41014042	Turın'lar , kettik . Qaran'lar , Mag'an satqınlıq qılıwshı jaqınladı , — dedi . İysanın' qolg'a alınıwı
41014043	Tap sol waqıtta , İysa ele so'ylep turg'anda , on eki sha'kirtinin' biri Yahuda keldi . Onın' menen birge bas ruwxaniyler , diniy mug'allimler ha'm aqsaqallar jibergen bir topar adamlar bar edi . Adamlar qolına qılısh ha'm shoqmar uslag'an edi .
41014044	Satqınlıq qılıwshı olarg'a belgi berip : « Men kimdi su'ysem , Ol — Sonın' O'zi . Onı uslap , abaylap alıp ketin'ler » , — degen edi .
41014045	Yahuda keldi de , da'rriw İysag'a jaqınlasıp , Og'an : — Ustaz ! — dep , Onı su'ydi .
41014046	Al adamlar İysag'a qol salıp , uslap aldı .
41014047	Biraq İysanın' qasında turg'anlardın' birewi qılıshın suwırıp alıp , bas ruwxaniydin' qulının' qulag'ın shawıp tasladı .
41014048	Sonda İysa olarg'a : — Meni uslaw ushın , jınayatshıg'a qarsı shıqqanday bolıp , qılısh ha'm shoqmar alıp keldin'ler me ?
41014049	Men ha'r ku'ni sizler menen İbadatxanada birge bolıp , ta'lim bergenimde , Meni uslamadın'lar . Biraq , Muxaddes Jazıwlar orınlanıwı sha'rt , — dedi .
41014050	Sonda sha'kirtlerinin' ha'mmesi Onı taslap , qashıp ketti .
41014051	Jalan'ash denesine tawar orag'an bir jas jigit Onın' izine erip baratır edi . Olar onı uslap alg'anda ,
41014052	ol orang'an tawarın taslap , jalan'ash qashıp ketti . İysa joqarg'ı ken'es aldında
41014053	Olar İysanı bas ruwxaniyge apardı . Ol jerge ha'mme bas ruwxaniyler , aqsaqallar ha'm diniy mug'allimler jıynaldı .
41014054	Petr İysag'a bas ruwxaniydin' ha'wlisinin' ishine deyin uzaqtan erip kelip , ha'wlide saqshılar menen birge otqa jılınıp otırdı .
41014055	Bas ruwxaniyler ha'm pu'tkil joqarg'ı ken'es İysanı o'lim jazasına hu'kim etiw ushın , Og'an qarsı gu'walıq izledi , biraq taba almadı .
41014056	Sebebi ko'p adamlar Og'an qarsı jalg'an gu'walıqlar berse de , gu'walıqları bir-birine sa'ykes kelmes edi .
41014057	Son'ınan geybirewler ornınan turıp , Og'an qarsı jalg'an gu'walıq berip :
41014058	— Bizler Onın' : « Adam qolınan qurılg'an bul İbadatxananı Men buzıp taslap , u'sh ku'nnin' ishinde adam qolınan qurılmag'an basqa İbadatxana quraman » , — degenin esittik , — dedi .
41014059	Biraq olardın' gu'walıg'ı da sa'ykes kelmedi .
41014060	Sonda bas ruwxaniy ortag'a shıg'ıp , İysadan : — Olar Sag'an qarsı gu'walıq berip atır-g'o . Sen nege hesh juwap bermeysen' ? — dep soradı .
41014061	Biraq İysa u'ndemedi ha'm hesh juwap qaytarmadı . Bas ruwxaniy Onnan ja'ne : — Alg'ıslının' Ulı — Masix Senbisen' ? — dep soradı .
41014062	İysa : — Awa , Men . Sizler Adam Ulının' Qu'diretli Qudaydın' on' jag'ında otırg'anın ha'm aspandag'ı bultlarda kiyatırg'anın ko'resizler , — dedi .
41014063	Sonda bas ruwxaniy o'z kiyimlerin jırtıp : — Endi bizlerge gu'walardın' nege keregi bar ?
41014064	Qudayg'a til tiygizgenin esittin'ler-g'o . Sizlerdin' qararın'ız qanday ? — dedi . Olardın' ha'mmesi İysanı o'lim jazasına hu'kim etiwge qarar etti .
41014065	Geybirewler Og'an tu'kire basladı ha'm betin baylap , Onı mushlap urdı da , Og'an : — Qa'nekey , wa'liylik et , — desti . Saqshılar da Onı shapalaq penen urdı . Petrdin' İysadan tanıwı
41014066	Petr ishki ha'wlide otırg'anda , bas ruwxaniydin' shorı qızlarınan biri keldi .
41014067	Ol otqa jılınıp otırg'an Petrdi ko'rip , og'an tigilip qaradı da : — Sen de sol Nasıralı İysa menen birge edin'-g'o , — dedi .
41014068	Biraq Petr tanıp : — Senin' ne aytıp turg'anın'dı bilmeymen ha'm tu'sinbeymen , — dedi de , sırtqı ha'wlige shıg'ıp ketti .
41014069	Shorı qız onı ko'rip , sol jerdegilerge ja'ne : — Bul adam — solardın' biri , — dep ayta basladı .
41014070	Biraq Petr ja'ne tandı . Birazdan son' , sol jerde turg'anlar Petrge : — Rasında da , sen solardın' birisen' , o'ytkeni galilalısan'-g'o , — dedi .
41014071	Ol : — Sizler aytıp turg'an bul Adamdı men tanımayman , — dep ant iship , o'zin o'zi g'arg'ay basladı .
41014072	Sol waqıtta-aq qoraz ekinshi ret shaqırdı . Petr İysanın' o'zine : « Qoraz eki ret shaqıraman degenshe , sen Mennen u'sh ret tanasan' » , — degen so'zi esine tu'sip , jılap jiberdi .
41015001	Pilattın' İysanı tergewi1 Tan' atıwdan bas ruwxaniyler , aqsaqallar , diniy mug'allimler ha'm pu'tkil joqarg'ı ken'es ma'sla'ha'tlesip aldı da , İysanı baylap , rimli ha'kim Pilatqa aparıp tapsırdı .
41015002	Pilat Onnan : — Sen Yahudiylerdin' Patshasımısan' ? — dep soradı . İysa og'an : — Sol ekenimdi o'zin' ayttın' , — dep juwap berdi .
41015003	Bas ruwxaniyler Onı ko'p na'rselerde ayıpladı .
41015004	Pilat ja'ne İysadan sorap : — Sen hesh juwap bermeysen' be ? Qara , olar Sag'an qanshama ayıp tag'ıp atır , — dedi .
41015005	Biraq İysa hesh juwap bermegenlikten , Pilat hayran qaldı . İysanın' o'limge hu'kim etiliwi
41015006	Ha'r Qutqarılıw bayramında Pilat xalıq sorag'an bir tutqındı bosatıp beretug'ın edi .
41015007	Sol waqıtta qamaqta qozg'alan' waqtında o'zinin' sherikleri menen adam o'ltirgen Baraba degen bir adam bar edi .
41015008	Xalıq Pilatqa kelip , a'dettegidey isleytug'ın isin olar ushın islep , bir tutqındı bosatıp beriwin soray basladı .
41015009	Pilat olardan : — Yahudiylerdin' Patshasın bosatıp beriwimdi qa'leysizler me ? — dep soradı .
41015010	Sebebi ol bas ruwxaniylerdin' İysanı o'zine ku'nshillik penen uslap bergenin biletug'ın edi .
41015011	Biraq bas ruwxaniyler xalıqtı u'gitlep , İysanın' ornına Barabanı bosatıp beriwdi talap ettirdi .
41015012	Pilat olarg'a ja'ne : — Olay bolsa , sizler Yahudiylerdin' Patshası dep atag'an Adamg'a ne isleyin ? — dedi .
41015013	Olar : — Onı atanaq ag'ashqa shegelet ! — dep baqırıstı .
41015014	Pilat olardan : — Ol qanday jamanlıq isledi , aqırı ? — dep soradı . Biraq olar qattıraq baqırısıp : — Onı atanaq ag'ashqa shegelet ! — dedi .
41015015	Sonda Pilat xalıqtı qanaatlandırıw ushın Barabanı bosatıp berdi . Al İysanı qamshılatqannan son' , atanaq ag'ashqa shegelewge tapsırdı . A'skerlerdin' İysanı masqaralawı
41015016	A'skerler İysanı hu'kimet sarayının' ishki ha'wlisine alıp barıp , pu'tkil a'skerlerdi jıynadı .
41015017	Olar İysag'a shım qızıl shapan kiygizdi de , tikenli shıbıqlardan taj o'rip , basına saldı .
41015018	Son'ınan : — Jasasın , Yahudiylerdin' Patshası ! — dep baqırısa basladı .
41015019	Basına qamıs penen urıp , Og'an tu'kirdi de , aldında dize bu'gip , ta'jim etti .
41015020	Masqaralap bolg'annan son' , olar İysanın' u'stindegi shım qızıl shapandı sheship alıp , Og'an O'z kiyimin kiygizdi de , atanaq ag'ashqa shegelew ushın alıp ketti . İysanın' atanaq ag'ashqa shegeleniwi
41015021	İskender ha'm Rufustın' a'kesi , Simon degen kireneli bir adam awıldan kiyatırıp , sol jerden o'tip baratır edi . Onı İysanın' atanaq ag'ashın arqalap alıp ju'riwge ma'jbu'rledi .
41015022	Olar İysanı Golgota dep atalg'an , yag'nıy « Bas su'yek ornı » degendi an'latatug'ın jerge alıp keldi .
41015023	Og'an mirra qosılg'an sharaptı bergende , Ol ishiwden bas tarttı .
41015024	İysanı atanaq ag'ashqa shegelep bolg'annan son' , kim ne alar eken dep shek taslasıp , o'z ara Onın' kiyimlerin bo'listi .
41015025	Olar İysanı atanaq ag'ashqa shegelegende , saat azang'ı tog'ız edi .
41015026	Onın' bas betinde ayıbın ko'rsetetug'ın : « YAHUDİYLERDİN' PATSHASI » degen jazıw bar edi .
41015027	İysa menen birge eki qaraqshını da , birewin on' , ekinshisin sol ta'repine atanaq ag'ashqa shegeledi .
41015028	
41015029	O'tip baratırg'anlar basların shayqadı ha'm Onın' u'stinen ku'lip : — Ha'y , İbadatxananı buzıp , Onı u'sh ku'nnin' ishinde qayta tikleyjaq bolg'an , Sen !
41015030	O'zin'di O'zin' qutqarıp , atanaq ag'ashtan tu'sip ko'rshi ! — dedi .
41015031	Bas ruwxaniyler menen diniy mug'allimler de Onı mazaq qılıp , bir-birine : — Bul basqalardı qutqarıp , O'zin O'zi qutqara almaydı !
41015032	İzraildın' Patshası Masix ha'zir atanaq ag'ashtan tu'ssin , sonda bizler ko'rip , Og'an isenemiz , — desti . İysa menen birge atanaq ag'ashqa shegelengenler de Onı mazaq etti . İysanın' jan tapsırıwı
41015033	Tu'ski saat on ekiden baslap , tu'sten keyin saat u'shke deyin pu'tkil jerdi qaran'g'ılıq qaplap turdı .
41015034	Saat u'shte İysa qattı dawıs penen : — Eloy , Eloy ! Lama sabaxtani ? — dep baqırdı . Bul : « Qudayım , Qudayım ! Nege Meni taslap kettin' ? » — degendi an'latadı .
41015035	Sol jerde turg'anlardın' geybirewleri bunı esitip : — Qaran'lar , Ol İliyastı shaqırıp atır , — desti .
41015036	Sonda bir adam juwırıp barıp , sorg'ıshtı sirke suwına sin'dirdi ha'm onı bir tayaqqa qadadı da , Og'an ishiwge berip : — Toqtay turın' ! İliyas kelip , Onı tu'sirip alar ma eken , ko'reyik ! — dedi .
41015037	Al İysa qattı baqırdı da , jan tapsırdı .
41015038	Sol waqıtta İbadatxananın' Muxaddesxanasındag'ı perde joqarıdan to'menge deyin qaq ayırılıp , ekige bo'lindi .
41015039	İysanın' qarsısında turg'an ju'zbası Onın' usılay jan tapsırg'anın ko'rip : — Haqıyqattan da , bul Adam — Qudaydın' Ulı eken , — dedi .
41015040	Sol jerde uzaqtan qarap turg'an bir neshe hayal bar edi . Olardın' arasında : magdalalı Ma'riyam , kishkene Yaqıp penen İosestin' anası Ma'riyam ha'm Salomiya boldı .
41015041	Olar İysag'a Galilada bolg'an waqtında erip ju'rip , Og'an xızmet etken edi . Ol jerde İysa menen birge Erusalimge kelgen basqa ko'p hayallar da bar edi . İysanın' qa'birge qoyılıwı
41015042	Ku'n kesh boldı . Bul ku'n tayarlıq ku'ni , yag'nıy shembi ku'ninen aldın'g'ı juma ku'ni edi .
41015043	Sonda joqarg'ı ken'estin' hu'rmetli ag'zası , Qudaydın' Patshalıg'ın ku'tiwshi arimatiyalı Yusup keldi . Ol batıllıq penen Pilattın' aldına kirdi de , İysanın' denesin soradı .
41015044	Pilat İysanın' a'lle qashan o'lgenine hayran qalıp , ju'zbasını shaqırtıp aldı da : — O'lgenine ko'p waqıt boldı ma ? — dep soradı .
41015045	Ju'zbasıdan bilip alg'annan son' , ol deneni Yusupke berdi .
41015046	Yusup kepinlik tawar satıp aldı . Ol İysanın' denesin atanaq ag'ashtan tu'sirip alıp , kepin menen oradı da , jartasta oyılg'an qa'birge qoyıp , qa'birdin' awzına bir tastı domalatıp qoydı .
41015047	Magdalalı Ma'riyam menen İosestin' anası Ma'riyam İysanın' qay jerge qoyılg'anın ko'rdi .
41016001	İysanın' qayta tiriliwi . Dem alıs ku'ni o'tkennen son' , magdalalı Ma'riyam , Yaqıptın' anası Ma'riyam ha'm Salomiya İysanın' denesine jag'ıw ushın xosh iyisli may satıp aldı .
41016002	Olar ha'ptenin' birinshi ku'ni , yag'nıy ekshembi ku'ni quyash shıg'ıwdan tan' azanda qa'birge keldi .
41016003	O'z ara : — Qa'birdin' awzındag'ı tastı bizlerge kim domalatıp berer eken ? — dep so'ylesti .
41016004	Biraq basların ko'terip qarap , tastın' domalatıp taslang'anın ko'rdi . Tas ju'da' u'lken edi .
41016005	Qa'birdin' ishine kirgen olar on' ta'repte otırg'an aq kiyimli bir jas jigitti ko'rip , qorqıp ketti .
41016006	Jigit olarg'a : — Qorqpan'lar ! Sizler atanaq ag'ashqa shegelengen Nasıralı İysanı izlep ju'rsizler-g'o . Ol qayta tirildi , Ol bul jerde joq . Mine , Onın' qoyılg'an jeri .
41016007	Endi barıp , Onın' sha'kirtlerine ha'm Petrge : « Ol sizlerden burın Galilada boladı . O'zinin' aytqanınday , Onı sol jerde ko'resizler » , — dep aytın'lar , — dedi .
41016008	Hayallar qattı qorqısıp ha'm qaltırasıp , qa'birden shıg'ıp qashıp ketti . Qorqqanlıqtan , hesh kimge hesh na'rse aytpadı . İysanın' magdalalı Ma'riyamg'a ko'riniwi
41016009	İysa ha'ptenin' birinshi ku'ni , yag'nıy ekshembi ku'ni erte tan'da qayta tirilip , birinshi bolıp magdalalı Ma'riyamg'a ko'rindi . İysa burın onnan jeti jindi quwıp shıg'arg'an edi .
41016010	Ma'riyam barıp , bunı İysa menen birge bolg'anlarg'a xabarladı . Olar jılap , qayg'ırıp otırg'an edi .
41016011	Biraq olar İysanın' tiri ekenin ha'm Ma'riyamnın' Onı ko'rgenin esitse de , isenbedi . İysanın' eki sha'kirtine ko'riniwi
41016012	Son'ınan İysa awılg'a baratırg'an olardın' ekewine basqasha tu'rde ko'rindi .
41016013	Olar qaytıp kelip , basqa sha'kirtlerge xabarlag'anda , olarg'a da isenbedi . İysanın' sha'kirtlerine tapsırması
41016014	Son'ınan İysa awqatlanıp otırg'an on bir sha'kirtine ko'rinip , olardı isenbewshilikte ha'm qaysarlıqta ayıpladı . O'ytkeni olar Onın' tirilgenin ko'rgenlerge isenbegen edi .
41016015	İysa olarg'a bılay dedi : — Pu'tkil du'nya boylap ju'rin'ler ha'm barlıq adamlarg'a Xosh Xabardı ja'riyalan'lar .
41016016	Kim de kim isenip shomıldırılsa , qutqarıladı , al kim de kim isenbese , hu'kim etiledi .
41016017	İsengenler menen mınaday ka'ramatlı belgiler birge boladı : Menin' atım menen jinlerdi quwıp shıg'arıp , jan'a tillerde so'yleydi .
41016018	Qolları menen jılanlardı uslap alsa da ha'm uwlı zat ishse de , olarg'a zıyan kelmeydi . Awırıwlardın' u'stilerine qolların qoyg'anda , olar shıpa tabadı . İysanın' aspang'a alınıwı
41016019	İyemiz İysa olarg'a usılardı aytıp bolg'annan son' , aspang'a alındı ha'm Qudaydın' on' ta'repine otırdı .
41016020	Al sha'kirtleri barıp , ha'mme jerde Xosh Xabardı ja'riyalap ju'rdi . İyemiz olar menen birge islep , O'z so'zin ka'ramatlı belgiler arqalı tastıyıqlaytug'ın edi .
42001001	Hu'rmetli Teofil ! . Aramızda bolıp o'tken belgili waqıyalardı ko'plerdin' a'lle qashan bayan etpekshi bolg'anı bizlerge ma'lim .
42001002	Olar bul waqıyalarg'a bastan-aq gu'wa bolg'anlardın' ha'm Xosh Xabardı ja'riyalawshılardın' bizlerge jetkizgen na'rselerin jazg'an edi .
42001003	Solay etip , hu'rmetli Teofil , o'zin'izge u'yretilgen bul ta'liymattın' haqıyqıy ekenin siz de biliwin'iz ushın , men de bastan-ayaq ha'mmesin muqıyatlap u'yrenip shıg'ıp , barlıq waqıyalardı izbe-izlik penen sizge jazıwdı maqul taptım . Shomıldırıwshı Yaqıyanın' tuwılıwı haqqında boljaw
42001004	
42001005	Yahudiya elinde , patsha Hirod zamanında , Abiya toparınan Zekeriya atlı bir ruwxaniy bar edi . Onın' hayalı Xaron a'wladınan shıqqan bolıp , atı Elizabeta edi .
42001006	Olardın' ekewi de Quday aldında haq adamlar bolıp , Jaratqan İyemizdin' barlıq buyrıq ha'm qag'ıydaların buljıtpay orınlap jasaytug'ın edi .
42001007	Elizabeta na'silsiz bolg'anlıqtan , olar biyperzent edi . Ja'ne ekewi de qartayg'an edi .
42001008	Ku'nlerdin' birinde o'z toparının' gezegi kelip , Zekeriya Quday aldında ruwxaniylik xızmetin atqarıp turg'anda ,
42001009	ruwxaniylerdin' a'deti boyınsha xosh iyisli zatlardı tu'tetiw ushın , Jaratqan İyemizdin' İbadatxanasındag'ı Muxaddesxanag'a kiriw shegi og'an tu'sti .
42001010	Xosh iyisli zatlardı tu'tetiw waqtında jıynalg'an xalıqtın' ha'mmesi sırtta duwa etip tur edi .
42001011	Sonda Jaratqan İyemizdin' bir perishtesi xosh iyisli zatlar tu'tetiletug'ın orınnın' on' ta'repinde payda bolıp , Zekeriyag'a ko'rindi .
42001012	Onı ko'rgen Zekeriya qorqıp , albırap qaldı .
42001013	Biraq perishte og'an bılay dedi : — Qorqpa , Zekeriya ! Senin' etken duwan' qabıl boldı . Hayalın' Elizabeta sag'an ul tuwıp beredi , onın' atın Yaqıya dep qoyasan' .
42001014	Ol sag'an quwanısh ha'm shadlıq alıp keledi . Onın' du'nyag'a kelgenine ko'p adamlar quwanadı .
42001015	Sebebi ol Quday na'zerinde ullı adam bolıp , hesh araq-sharap ishpeydi . Anasının' qursag'ında jatırg'annan baslap , Muxaddes Ruwxqa toladı .
42001016	Ol İzrail perzentlerinin' ko'bisin olardın' Jaratqan İyesi — Qudayg'a qaytaradı .
42001017	A'kelerdi balaları menen jarastırıp , boysınbaytug'ınlardı haq adamlardın' danalıq jolına tu'sirip , xalıqtı İyemizdin' keliwine tayarlaw ushın , ol İliyastın' ruwxı ha'm qu'direti menen İyemizdin' aldında ju'rip keledi .
42001018	Sonda Zekeriya perishtege : — Bulardın' ras ekenin men qayaqtan bilemen ? O'ytkeni men g'arrıman , hayalım da qartayg'an-g'o , — dedi .
42001019	Perishte og'an juwap berip : — Men Quday aldında turıwshı Jabrayılman . Senin' menen so'ylesip , sag'an usı xosh xabardı jetkiziw ushın jiberilgenmen .
42001020	Biraq , waqtı kelgende orınlanatug'ın so'zlerime isenbegenin' ushın , usılar a'melge aspag'ansha so'yley almay , gu'n' bolıp qalasan' , — dedi .
42001021	Sol waqıtta Zekeriyanı ku'tip turg'an xalıq onın' Muxaddesxanada irkilip atırg'anına hayran boldı .
42001022	Zekeriya sırtqa shıqqanda , xalıqqa so'yley almay qaldı . Sonda xalıq onın' Muxaddesxanada ayan ko'rgenin tu'sindi . Zekeriya gu'n' bolıp qalıp , xalıq penen ımlasıp so'ylesti .
42001023	O'zinin' xızmet etetug'ın ku'nleri tamam bolg'annan keyin , Zekeriya u'yine qayttı .
42001024	Aradan ku'nler o'tkennen son' , onın' hayalı Elizabeta ha'mledar bolıp , bes ay jasırınıp ju'rdi .
42001025	« Jaratqan İyem mag'an na'zer awdarg'an ku'nlerde bul isti islep , adamlar aldındag'ı masqarashılıqtı mennen alıp tasladı » , — dedi ol . İysanın' tuwılıwı haqqında Xosh Xabar
42001026	Elizabetanın' ha'mledar bolg'anına altı ay tolg'anda , Quday Jabrayıl perishteni Galila u'lkesinin' Nasıra dep atalatug'ın qalasına ,
42001027	Dawıt a'wladınan shıqqan Yusup degen jigitke atastırılg'an bir qızg'a jiberdi . Qızdın' atı Ma'riyam edi .
42001028	Perishte u'yge kirip , og'an : — Sa'lem sag'an , Quday jarılqag'an ! Jaratqan İyemiz senin' menen birge , — dedi .
42001029	Ma'riyam perishtenin' so'zlerine an'-tan' boldı ha'm bul qanday sa'lemlesiw boldı eken dep , oylanıp qaldı .
42001030	Perishte og'an bılay dedi : — Qorqpa , Ma'riyam , sen Qudaydın' miyrimine eristin' !
42001031	Mine , sen ha'mledar bolıp , Ul tuwasan' ha'm Onın' atın İysa dep qoyasan' .
42001032	Ol ullı bolıp , Qu'diretli Qudaydın' Ulı dep ataladı . Jaratqan İyemiz — Quday Og'an babası Dawıttın' taxtın beredi .
42001033	Ol Yaqıp xalqının' u'stinen ma'n'gige patshalıq etedi ha'm Onın' patshalıg'ının' shegi bolmaydı .
42001034	Ma'riyam perishteden : — Men er adamg'a jaqınlamag'an bolsam , bul qalay boladı ? — dep soradı .
42001035	Perishte og'an juwap berip : — Senin' u'stin'e Muxaddes Ruwx tu'sedi ha'm Qu'diretli Qudaydın' ku'shi sag'an sayasın saladı . Sonlıqtan da , sennen tuwılajaq Muxaddes Bala — Qudaydın' Ulı dep ataladı .
42001036	Mine , na'silsiz dep sanalg'an senin' ag'ayin apan' Elizabeta da qartayg'anda ul balag'a ha'mledar boldı . Onın' ha'mledar bolg'anına altı ay toldı .
42001037	Sebebi Qudaydın' qolınan kelmeytug'ın na'rse joq , — dedi .
42001038	Sonda Ma'riyam : — Men — Jaratqan İyemnin' bendesimen , aytqanın'day bolsın , — dedi . Sonnan son' , perishte onın' janınan ketti . Ma'riyamnın' Elizabetag'a barıwı
42001039	Sol ku'nlerde Ma'riyam jolg'a shıg'ıp , tezlik penen tawlı Yahudiya elindegi bir qalag'a ketti .
42001040	Ol Zekeriyanın' u'yine kirip , Elizabetag'a sa'lem berdi .
42001041	Elizabeta Ma'riyamnın' sa'lemin esitkende , onın' ishindegi na'reste tıpırlap ketti . Elizabeta Muxaddes Ruwxqa tolıp ,
42001042	dawıslap bılay dedi : — Hayallar arasında sen jarılqang'ansan' , senin' ishin'degi Na'reste de jarılqang'an !
42001043	İyemnin' anası keletug'ınday , men kimmen ?
42001044	Mine , senin' sa'lem bergen dawısın' qulag'ıma jetkende , ishimdegi na'reste quwanıshtan tıpırlap qoya berdi .
42001045	İsengen hayal qanday baxıtlı ! O'ytkeni Jaratqan İyemnin' og'an aytqanları orınlanadı .
42001046	Sonda Ma'riyam bılay dedi : « Janım Jaratqan İyemdi alg'ıslar .
42001047	Qutqarıwshım Qudayg'a ruwxım shadlanar .
42001048	Sebebi Ol O'zinin' arzımas bendesine na'zerin awdardı . Endi meni barlıq a'wladlar „ baxıtlı “ dep ataydı .
42001049	O'ytkeni Qu'diretli Quday mag'an ullı isler isledi . Onın' atı muxaddes .
42001050	Ol a'wladtan-a'wladqa , O'zinen qorqqanlarg'a miyrim-sha'pa'a'tin beredi .
42001051	O'z qolı menen qu'diretin ko'rsetip , kewillerinde menmen oyları bar adamlardı pıtırattı .
42001052	Hu'kimdarlardı taxttan tu'sirip , g'a'rip-qa'serlerdi joqarı ko'terdi .
42001053	Ash bolg'anlardı iygilik berip toydırıp , bay bolg'anlardı qurı qol qaytardı .
42001054	Ata-babamızg'a bergen wa'desi boyınsha , İbrayımg'a ha'm onın' urpag'ına miyrim-sha'pa'a't etiwdi ma'n'gi este tutıp , xızmetshisi İzrailg'a ja'rdem etti » .
42001055	
42001056	Ma'riyam Elizabeta menen u'sh ayday birge bolıp , son'ınan u'yine qaytıp ketti . Shomıldırıwshı Yaqıyanın' du'nyag'a keliwi
42001057	Elizabetanın' bosanatug'ın waqtı kelip , ol ul tuwdı .
42001058	Qon'sıları menen ag'ayinleri Jaratqan İyemizdin' og'an u'lken miyrim-sha'pa'a't ko'rsetkenin esitip , onın' quwanıshın bo'listi .
42001059	Olar segizinshi ku'ni balanı su'nnetlewge alıp bardı ha'm og'an Zekeriya dep , a'kesinin' atın qoymaqshı boldı .
42001060	Biraq balanın' anası : — Yaq , onın' atı Yaqıya bolsın , — dedi .
42001061	Olar Elizabetag'a : — Ag'ayin-tuwg'anların'nın' arasında bunday at hesh kimde joq-g'o , — dep ,
42001062	a'kesinen balag'a qanday at qoymaqshı ekenin ımlap soradı .
42001063	Zekeriya jazıw taxtayshasın talap qıldı da : « Onın' atı Yaqıya bolsın » , — dep jazdı . Bug'an ha'mme an'-tan' bolıstı .
42001064	Sol waqıtta-aq Zekeriya tilge kirip , Qudaydı alg'ıslap so'yley basladı .
42001065	A'tirapında jasawshılardı qorqınısh biyledi ha'm pu'tkil tawlı Yahudiya eli boylap usılar haqqında so'z tarqadı .
42001066	Esitkenlerdin' ha'mmesi bunı kewillerinde saqlap : « Bul na'reste kim bolar eken ? » — deytug'ın edi . Sebebi Jaratqan İyemizdin' qu'direti onın' menen birge edi . Zekeriyanın' payg'ambarshılıq jırı
42001067	Na'restenin' a'kesi Zekeriya Muxaddes Ruwxqa tolıp , payg'ambarshılıq etip bılay dedi :
42001068	« İzraildın' Jaratqan İyesi — Quday alg'ıslansın ! O'ytkeni Ol kelip , O'z xalqı ushın to'lem to'lep , onı qutqardı .
42001069	O'zinin' muxaddes payg'ambarları arqalı a'yyemnen aytqanınday , Ol bizler ushın O'z xızmetshisi Dawıttın' urpag'ınan shıqqan qu'diretli Qutqarıwshını berdi .
42001070	
42001071	Quday bizlerdi dushpanlarımızdan ha'm bizlerdi jek ko'riwshilerdin' qolınan qutqardı . Bizlerdin' ata-babalarımızg'a wa'de etken miyrimliligin ko'rsetip , O'z muxaddes kelisimin , babamız İbrayımg'a bergen antın eske aldı .
42001072	
42001073	
42001074	Ol bizlerdi dushpanlarımızdın' qolınan qutqarıp , qorqpastan , o'mir boyı Onın' aldında muxaddes ha'm haq bolıp , Og'an xızmet qılıwımızg'a mu'mkinshilik berdi .
42001075	
42001076	Al sen , balam , Qu'diretli Qudaydın' payg'ambarı dep atalasan' . Sebebi sen İyemizdin' aldınan ju'rip , Onın' jolın tayarlaysan' .
42001077	Onın' xalqına gu'nalarının' keshirilip , qutqarılatug'ının ja'riyalaysan' .
42001078	Qaran'g'ıda ha'm o'lim sayasında jasap atırg'anlarg'a nur tu'siriw ushın ha'm bizlerge tınıshlıqqa qaray jol ko'rsetiw ushın , Qudaydın' ullı miyrim-sha'pa'a'ti aspannan tan' bolıp atadı » .
42001079	
42001080	Al na'reste o'sip , ruwxıy ku'shke tolıp bardı ha'm İzrail xalqının' aldında ko'rinetug'ın ku'nge deyin sho'l dalada jasadı .
42002001	İysanın' tuwılıwı . Sol ku'nleri Rim patshası Avgust pu'tkil Rim patshalıg'ının' turg'ınları dizimnen o'tiwi tiyis , degen pa'rman shıg'ardı .
42002002	Bul birinshi dizimnen o'tiw Kirini Siriyag'a ha'kimlik qılg'an zamanda boldı .
42002003	Ha'r bir adam dizimnen o'tiw ushın o'z qalasına bardı .
42002004	Yusup te Galiladag'ı Nasıra qalasınan jolg'a shıg'ıp , Yahudiyadag'ı Beytlehem dep atalg'an Dawıttın' qalasına keldi . O'ytkeni ol Dawıttın' urpag'ınan edi .
42002005	Dizimnen o'tiw ushın , onın' menen birge qalın'lıg'ı bolg'an ha'mledar Ma'riyam da bardı .
42002006	Olar sol jerde bolg'anda Ma'riyamnın' ayı-ku'ni tolıp ,
42002007	tun'g'ısh Ulın tuwdı . Onı qundaqlap , bir aqırg'a jatqızdı , sebebi miymanxanada olarg'a orın joq edi . Shopanlar ha'm perishteler
42002008	Sol a'tirapta shopanlar bolıp , olar tu'nde o'z padasın dalada qarawıllaytug'ın edi .
42002009	Tosattan olardın' aldında Jaratqan İyemizdin' bir perishtesi payda bolıp , İyemizdin' saltanatı olardın' a'tirapın jarqıratıp jiberdi . Olar qattı qorqıp ketti .
42002010	Perishte olarg'a : — Qorqpan'lar ! Men sizlerge ha'mme adamlardı sheksiz quwandıratug'ın xosh xabar ja'riyalayman .
42002011	Bu'gin Dawıttın' qalasında sizler ushın Qutqarıwshı tuwıldı . Ol — İyemiz Masix .
42002012	Sizler ushın onın' belgisi mınaday : sizler aqırda qundaqlawlı jatırg'an Na'resteni tabasızlar , — dedi .
42002013	Birden perishtenin' qasında aspandag'ı perishtelerdin' u'lken toparı payda boldı ha'm bılay dep Qudaydı alg'ısladı :
42002014	« Aspanda Quday alg'ıslansın , Qudayg'a unaytug'ın jerdegi adamlarg'a tınıshlıq bolsın ! »
42002015	Perishteler aspang'a ko'terilgennen son' , shopanlar bir-birine : — Ju'rin'ler , Beytlehemge barayıq . Jaratqan İyemiz bizlerge bildirgen , sol ju'z bergen waqıyanı ko'reyik , — desti .
42002016	Olar asıg'ıslıq penen kelip , Ma'riyam menen Yusuptı ha'm aqırda jatırg'an Na'resteni taptı .
42002017	Onı ko'rip , perishtelerden Na'reste haqqında esitkenlerin aytıp berdi .
42002018	Bunı esitken adamlardın' ha'mmesi shopanlardın' so'zlerine tan' qalıstı .
42002019	Al Ma'riyam bul so'zlerdi ju'reginde saqlap , oylap ju'rdi .
42002020	Shopanlar o'zlerine aytılg'anlardın' ha'mmesin esitip-ko'rgenleri ushın Qudaydı alg'ıslap , maqtaw aytıp , qaytıp ketti .
42002021	Aradan segiz ku'n o'tip , Na'resteni su'nnet etkende , Onın' atın İysa dep qoydı . Ma'riyam ha'mledar bolmasınan burın , perishte Og'an usı attı bergen edi . Shimon ha'm Annanın' İysa menen ushırasıwı
42002022	Muwsanın' Nızamı boyınsha tazalanıw ku'nleri tamam bolg'anda , Yusup penen Ma'riyam İysanı Jaratqan İyemizge arnaw ushın , Onı Erusalimge alıp keldi .
42002023	O'ytkeni Jaratqan İyemizdin' Nızamında : « Tuwılg'an ha'r bir tun'g'ısh ul Jaratqan İyemizge arnalsın » , — dep jazılg'an .
42002024	Ja'ne Jaratqan İyemizdin' Nızamında aytılg'anday , olar « jup qumırı yamasa kepterdin' eki palapanın » qurban etpekshi boldı .
42002025	Sol waqıtta Erusalimde Shimon atlı bir adam bar edi . Ol haq ha'm dinshil adam bolıp , İzraildın' ta'selle tabıwın intizarlıq penen ku'tip ju'r edi . Muxaddes Ruwx og'an yar edi .
42002026	Jaratqan İyemiz jibergen Masixtı ko'rmegenshe o'lmeytug'ının og'an Muxaddes Ruwx aldın ala aytqan edi .
42002027	Shimon Muxaddes Ruwxtın' basqarıwında İbadatxanag'a keldi . İysanın' ata-anası Muxaddes Nızam boyınsha tiyisli u'rp-a'detlerdi orınlaw ushın Onı İbadatxanag'a alıp kelgende ,
42002028	Shimon Onı qolına alıp , Qudaydı alg'ıslap bılay dedi :
42002029	« O , Qu'diretli İyem , O'zin' aytqanın'day , endi qulın'dı bul du'nyadan tınıshlıq penen jiberesen' .
42002030	Sebebi ko'zlerim Senin' ha'mme xalıqlar ushın tayarlap qoyg'an qutqarıwın'dı ko'rdi :
42002031	
42002032	Ol basqa milletlerdin' ko'zin ashatug'ın nur bolıp , Senin' xalqın' İzrailg'a dan'q keltiredi » .
42002033	Na'restenin' ata-anası Ol tuwralı aytılg'an so'zlerge tan' qalıstı .
42002034	Shimon olarg'a pa'tiyasın berip , Onın' anası Ma'riyamg'a : — Mine , bul Na'reste İzrailda ko'p adamlardın' qulawına ha'm qayta tikleniwine sebepshi boladı . Ol İyemizdin' belgisi bolıp , Ol sebepli ko'p talas-tartıslar kelip shıg'adı .
42002035	Sonda ko'p adamlardın' ju'reklerinin' tu'pkirindegi oy-qıyalları a'shkara bolıp , al senin' kewlin'e ha'siret qılıshı sug'ıladı , — dedi .
42002036	Sol jerde Asher urıwınan shıqqan Panueldin' qızı Anna atlı , ju'da' qartayg'an bir payg'ambar hayal da bar edi . Ol turmısqa shıqqannan son' , ku'yewi menen jeti jıl jasadı .
42002037	Son'ınan seksen to'rt jasına deyin jesir bolıp , İbadatxanadan shıqpay oraza tutıp ha'm duwa etip , ku'ni-tu'ni Qudayg'a sıyınatug'ın edi .
42002038	Sol waqıtta ol da jaqınlap kelip , Qudayg'a shu'kirlik bildirdi ha'm Erusalimnin' qutqarılıw ku'nin ku'tkenlerdin' ha'mmesine Na'reste haqqında aytıp berdi .
42002039	Yusup penen Ma'riyam Jaratqan İyemizdin' Nızamı boyınsha barlıq tiyisli na'rselerdi orınlap bolg'annan son' , Galiladag'ı o'z qalası Nasırag'a qaytıp keldi .
42002040	Na'reste o'sip , ku'sh penen aqıl-danalıqqa tolısıp bardı ha'm Qudaydın' miyrimi Onın' u'stinde edi . İysanın' balalıg'ı
42002041	İysanın' ata-anası ha'r jılı Qutqarılıw bayramında Erusalimge baratug'ın edi .
42002042	İysa on eki jasqa tolg'anda , olar a'dettegidey Erusalimge bayramlawg'a keldi .
42002043	Bayram ku'nleri tamam bolg'annan son' , olar u'yine qaray jolg'a shıqtı , al jas o'spirim İysa Erusalimde qalıp qoyg'an edi . Biraq bunı ata-anası bilmedi .
42002044	Olar İysanı basqalar menen kiyatır dep oylap , bir ku'nlik joldı basıp o'tkennen son' , Onı ag'ayinleri menen tanıslarının' arasınan izledi .
42002045	Tappag'annan keyin , Onı izlep Erusalimge qaytıp bardı .
42002046	U'sh ku'nnen son' , olar İysanı İbadatxanadan taptı . Ol diniy mug'allimlerdin' ortasında olardın' so'zlerin tın'lap , sorawlar berip otırg'an edi .
42002047	Tın'lap otırg'anlardın' ha'mmesi Onın' aqılına ha'm bergen juwaplarına hayran qalıstı .
42002048	Ata-anası İysanı ko'rip , an'-tan' boldı ha'm anası Og'an : — Balam , Sen nege bizlerge bunday isledin' ? A'ken' menen ekewimiz qattı qayg'ırıp , Seni izledik , — dedi .
42002049	İysa olarg'a : — Meni izlewdin' nege keregi bar edi ? A'kemnin' u'yinde bolıwım kerek ekenin bilmedin'iz be ? — dedi .
42002050	Biraq olar İysanın' aytqan so'zlerin tu'sinbedi .
42002051	İysa olar menen birge Nasıra qalasına qaytıp kelip , olardın' tilin alıp ju'rdi . Al Onın' anası bolg'an waqıyalardın' ha'mmesin kewlinde saqladı .
42002052	İysanın' jası da , aqıl-danalıg'ı da o'sip , Qudaydın' ha'm adamlardın' su'yispenshiligine bo'lenip bardı .
42003001	Shomıldırıwshı Yaqıyanın' ja'riyalawı . Rim patshası Tiberius saltanatının' on besinshi jılında Yahudiya u'lkesinde Pontiy Pilat ha'kimlik qıldı . Galilanı Hirod , İtureya ha'm Traxonit u'lkelerin onın' inisi Filip , Abilena u'lkesin Lisaniyas basqardı .
42003002	Al Xanna menen Kayafa bas ruwxaniy edi . Sonda sho'l dalada jasap atırg'an Zekeriyanın' ulı Yaqıyag'a Qudaydın' so'zi tu'sti .
42003003	Yaqıya İordan a'tirapındag'ı barlıq u'lkelerdi aralap , adamlarg'a gu'nalarının' keshiriliwi ushın ta'wbege keliwdi ha'm suwg'a shomıldırılıwdı ja'riyalap ju'rdi .
42003004	Bul İyshaya payg'ambardın' kitabında jazılg'ang'a tuwrı keledi : « Sho'l dalada baqırg'an birewdin' dawısı shıg'adı : İyemizge jol tayarlan'lar , Onın' ju'retug'ın jolların du'zetin'ler !
42003005	Barlıq oypatlıqlar toltırılsın , Taw-to'beler pa'ske sho'ksin , Qıysıq jollar du'zetilsin , Budır jerler tegislensin .
42003006	Sonda pu'tkil adamzat Qudaydın' qutqaratug'ının ko'redi » .
42003007	Yaqıya shomıldırılıwg'a kelgen alamang'a bılay dedi : — Ha'y , uwlı jılanlardın' tuqımları ! Keleshektegi qa'ha'rli jazadan qutılıwdı sizlerge kim u'yretti ?
42003008	Eger sizler ta'wbe etken bolsan'lar , bug'an ılayıq jemis berin'ler ! Ja'ne : « Ata tegimiz İbrayım ata-g'o » , — dep ishlerin'izden oylaman'lar . Sizlerge aytatug'ınım : Quday İbrayımg'a mına taslardan da urpaq jasap bere aladı .
42003009	Ag'ashlardın' tamırında ha'zirdin' o'zinde-aq balta jatır . Jaqsı miywe bermeytug'ın ha'r bir terek shabılıp , otqa taslanadı .
42003010	Sonda xalıq onnan : — Olay bolsa , bizler ne islewimiz kerek ? — dep soradı .
42003011	Yaqıya olarg'a : — Kimnin' eki kiyimi bolsa , birewin kiyimi joqqa bersin . Kimnin' awqatı bolsa , ol da solay islesin , — dep juwap berdi .
42003012	Salıqshılar da shomıldırılıw ushın kelip , Yaqıyadan : — Ustaz , bizler ne islewimiz kerek ? — dep soradı .
42003013	Yaqıya olarg'a : — Belgilengeninen artıq talap etpen'ler , — dedi .
42003014	A'skerler de onnan : — Al bizler ne islewimiz kerek ? — dep soradı . Yaqıya olarg'a : — Hesh kimdi tonaman'lar , hesh kimge jala jappan'lar , o'z is haqın'ızg'a qanaat etin'ler , — dedi .
42003015	U'mit etip ku'tip turg'an xalıqtın' ha'mmesi Yaqıya tuwralı ishlerinen : — Bul Masix emes pe eken ? — dep oyladı .
42003016	Yaqıya ha'mmesine juwap berip : — Men sizlerdi suw menen shomıldıraman , biraq mennen keyin qu'diretli Birew kiyatır . Men Onın' ayaq kiyiminin' bawın sheshiwge de ılayıqlı emespen . Ol sizlerdi Muxaddes Ruwx ha'm ot penen shomıldıradı .
42003017	Onın' jabası qolında . Ol O'z qırmanın tazalap , biydayın g'a'llexanasına jıynaydı , al sabanın so'nbes otqa jandıradı , — dedi .
42003018	Yaqıya xalıqqa basqa da ko'p na'siyat aytıp , Xosh Xabardı ja'riyalap ju'rdi .
42003019	U'lke hu'kimdarı Hirod o'z inisinin' hayalı Hirodiya sebepli ha'm basqa da barlıq jaman isleri ushın , Yaqıya ta'repinen a'shkara etilgen edi .
42003020	Hirod burıng'ı islegen jamanlıqlarına qosa Yaqıyanı qamatıp tasladı . İysanın' shomıldırılıwı
42003021	Pu'tkil xalıq shomıldırılg'anda , İysa da shomıldırıldı . Ol duwa etkende aspan ashılıp ,
42003022	Muxaddes Ruwx kepter pishinde Onın' u'stine tu'sti . Sonda aspannan : — Sen — Menin' su'yikli Ulımsan' , Men Sag'an ırzaman , — degen saza esitildi . İysanın' shejiresi
42003023	İysa O'z xızmetin baslag'anda otızlar shamasında edi . Adamlar Onı Yusuptın' ulı sıpatında tanıytug'ın edi . Al Yusup Eli ulı ,
42003024	Eli Mattat ulı , Mattat Lebiy ulı , Lebiy Malkiy ulı , Malkiy Yanay ulı , Yanay Yusup ulı ,
42003025	Yusup Mattatiya ulı , Mattatiya Amos ulı , Amos Naxum ulı , Naxum Hesli ulı , Hesli Nagay ulı , Nagay
42003026	Maxat ulı , Maxat Mattatiya ulı , Mattatiya Shimiy ulı , Shimiy Yusex ulı , Yusex Yuda ulı ,
42003027	Yuda Yuxanan ulı , Yuxanan Resha ulı , Resha Zerubabel ulı , Zerubabel Shaltiel ulı , Shaltiel Neriy ulı ,
42003028	Neriy Malkiy ulı , Malkiy Addiy ulı , Addiy Qosam ulı , Qosam Elmadam ulı , Elmadam Er ulı ,
42003029	Er Eshu ulı , Eshu Eliezer ulı , Eliezer İorım ulı , İorım Mattat ulı , Mattat Lebiy ulı ,
42003030	Lebiy Shimon ulı , Shimon Yahuda ulı , Yahuda Yusup ulı , Yusup İonam ulı , İonam Eliakim ulı ,
42003031	Eliakim Mala ulı , Mala Menna ulı , Menna Mattata ulı , Mattata Natan ulı , Natan Dawıt ulı ,
42003032	Dawıt İshay ulı , İshay Obid ulı , Obid Boaz ulı , Boaz Salmon ulı , Salmon Nahshon ulı ,
42003033	Nahshon Aminadab ulı , Aminadab Ram ulı , Ram Hesron ulı , Hesron Pares ulı , Pares Yahuda ulı ,
42003034	Yahuda Yaqıp ulı , Yaqıp Isaq ulı , Isaq İbrayım ulı , İbrayım Terax ulı , Terax Naxor ulı ,
42003035	Naxor Seruk ulı , Seruk Reu ulı , Reu Pelek ulı , Pelek Eber ulı , Eber Shalah ulı ,
42003036	Shalah Kenan ulı , Kenan Arpakshat ulı , Arpakshat Sam ulı , Sam Nux ulı , Nux Lamek ulı ,
42003037	Lamek Metushelax ulı , Metushelax Enok ulı , Enok Yaret ulı , Yaret Maxalalel ulı , Maxalalel Kenan ulı ,
42003038	Kenan Enosh ulı , Enosh Shit ulı , Shit Adam-ata ulı , al Adam-ata Quday ulı .
42004001	İysanın' sınalıwı . İysa Muxaddes Ruwxqa tolıp , İordan da'ryasınan qaytıp kelgende , Ruwx Onı sho'l dalag'a alıp bardı .
42004002	Onı shaytan sol jerde qırıq ku'n sınadı . Ol bul ku'nleri hesh na'rse jemedi . Olar o'tkennen son' , aqırı ash boldı .
42004003	Sonda shaytan İysag'a : — Eger Sen Qudaydın' Ulı bolsan' , mına tasqa buyır , ol nang'a aylansın , — dedi .
42004004	İysa og'an juwap berip : — Muxaddes Jazıwda : « Adam tek g'ana nan menen jasamaydı » , — dep aytılg'an , — dedi .
42004005	Sonda shaytan İysanı bir biyik jerge shıg'ardı da , Og'an bir demde du'nyanın' barlıq patshalıqların ko'rsetip ,
42004006	Og'an : — Men usı ma'mleketlerdin' pu'tkil biyligin ha'm olardın' sa'n-saltanatların Sag'an beremen . O'ytkeni olar mag'an berilgen , olardı qa'legen adamıma beremen .
42004007	Eger mag'an tabınsan' , ha'mmesi Seniki boladı , — dedi .
42004008	İysa og'an juwap berip : — Muxaddes Jazıwda : « Quday-İyen'e sıyınıp , tek Og'an xızmet et » , — dep aytılg'an-g'o , — dedi .
42004009	Son'ınan shaytan İysanı Erusalimge aparıp , İbadatxananın' to'besine turg'ızıp qoydı da , Og'an : — Eger Sen Qudaydın' Ulı bolsan' , O'zin'di bul jerden to'menge tasla ,
42004010	sebebi bılay dep jazılg'an-g'o : « Ol O'z perishtelerine Seni saqlap qalıwg'a buyrıq beredi .
42004011	Ayag'ın'dı tasqa urıp almawın' ushın , olar Seni qollarında ko'terip alıp ketedi » , — dedi .
42004012	İysa shaytang'a : — « Quday-İyen'di sınama ! » , — dep aytılg'an-g'o , — dedi .
42004013	Shaytan ha'mme sınawların tamamlag'annan keyin , waqıtsha İysanın' qasınan ketti . İysanın' Galiladag'ı wazı
42004014	Muxaddes Ruwxtın' ku'shine tolg'an İysa Galilag'a qaytıp keldi ha'm Ol tuwralı xabar pu'tkil do'gerekke tarqadı .
42004015	İysa olardın' ma'jilisxanalarında ta'lim berdi ha'm Ol ha'mme adamlar ta'repinen alg'ıslandı . Nasıralılardın' İysanı qabıl almawı
42004016	İysa O'zi o'sken Nasıra qalasına kelip , O'z a'deti boyınsha dem alıs ku'ni ma'jilisxanag'a kirdi . İysa oqıw ushın ornınan turg'anda ,
42004017	Og'an İyshaya payg'ambardın' kitabı berildi . Ol kitaptı ashıp , mına ayatlar jazılg'an jerdi taptı :
42004018	« Jaratqan İyemnin' Ruwxı Menin' u'stimde . O'ytkeni Ol Meni jarlılarg'a Xosh Xabar ja'riyalaw ushın tayınladı . Ol Meni tutqınlardın' azat bolatug'ının , soqırlardın' ko'retug'ının xabarlawg'a , azap shekkenlerdin' erkinlikke shıg'ıwı ushın ha'm Jaratqan İyemizdin' miyrimlilik jılın ja'riyalaw ushın jiberdi » .
42004019	
42004020	Son'ınan İysa kitaptı jawdı da , onı xızmetkerge berip , ornına otırdı . Ma'jilisxanadag'ı ha'mme adamlar Og'an tigilip qaldı .
42004021	İysa olarg'a so'yley baslap : — Usı Muxaddes Jazıwlar bu'gin , sizler esitken waqıtta orınlandı , — dedi .
42004022	Ha'mme İysanı maqtadı ha'm Onın' awzınan shıqqan sheshen so'zlerine hayran qalısıp : — Bul — Yusuptın' balası emes pe ? — desti .
42004023	İysa olarg'a bılay dedi : — Sizler , a'lbette , Mag'an : « Shıpaker , o'zin'di o'zin' emle » , — degen naqıldı aytıp , « Bizler Kaparnahumda islegen islerin' haqqında esittik . Bul jerde , O'z ana jurtın'da da solardı isle ! » — demekshisizler .
42004024	İysa dawam etip : — Sizlerge shının aytaman : hesh bir payg'ambar o'z watanında qabıl alınbaydı .
42004025	Sizlerge haqıyqatın aytaman : İliyas payg'ambardın' zamanında u'sh jıl , altı ay aspan jawılıp , jawın bolmay , elde awır asharshılıq bolg'anda , İzrail elinde ko'p jesir hayallar bar edi .
42004026	Biraq İliyas olardın' hesh birewine jiberilmey , tek Sidon elinin' Sarafat qalasındag'ı bir jesir hayalg'a jiberilgen edi .
42004027	Sol sıyaqlı , Elisha payg'ambardın' zamanında da İzrailda maqaw kesel bolıp awırg'anlar ko'p edi . Biraq , tek siriyalı Namannan basqa hesh kim awırıwınan jazılg'an joq , — dedi .
42004028	Bunı esitken ma'jilisxanadag'ılardın' barlıg'ı qattı ashıwg'a mindi .
42004029	Orınlarınan turıp , İysanı qaladan quwıp shıg'ardı da , Onı tik jardan taslap jiberiw ushın , sol qala qurılg'an tawdın' basına alıp bardı .
42004030	Biraq İysa olardın' arasınan o'tip , O'z jolına tu'sti . İysanın' jindi quwıp shıg'arıwı
42004031	İysa Galiladag'ı Kaparnahum qalasına keldi ha'm dem alıs ku'ni xalıqqa ta'lim berdi .
42004032	Xalıq İysanın' ta'limine hayran qaldı , sebebi Onın' so'zinde biylik bar edi .
42004033	Ma'jilisxanada jinge shalıng'an , jawız ruwxlı bir adam bar edi . Ol ba'lent dawıs penen baqırıp :
42004034	— O , Nasıralı İysa ! Bizler menen ne jumısın' bar ? Sen bizlerdi joq etiwge keldin' be ? Senin' kim ekenin'di bilemen , Sen — Qudaydın' Muxaddesisen' ! — dedi .
42004035	İysa og'an keyip : — U'nin'di o'shir de , onnan shıg'ıp ket ! — dedi . Sonda jin adamdı ha'mmenin' ko'z aldında jerge qulattı da , hesh zıyan tiygizbey , onnan shıg'ıp ketti .
42004036	Ha'mme tan' qalısıp , bir-birine : — Bul ne ga'p ? Ol jawız ruwxlarg'a biylik ha'm qu'diret penen buyrıq bergende , olar shıg'ıp ketedi-g'o , — desti .
42004037	Solay etip , İysa tuwralı xabar sol u'lkedegi barlıq jerlerge jayıldı . İysanın' ko'p awırıwlarg'a shıpa beriwi
42004038	İysa ma'jilisxanadan shıg'ıp , Simonnın' u'yine bardı . Simonnın' qa'yin enesinin' qattı ıssılıg'ı ko'terilip , awırıp jatırg'an edi . Olar İysadan onı ko'riwdi o'tinish etti .
42004039	İysa hayaldın' bas ushında turıp ıssılıqqa tıyım salg'anda , hayaldın' ıssılıg'ı tu'sti . Hayal da'rriw ornınan turıp , olarg'a xızmet etti .
42004040	Quyash batarda ha'mme ha'r tu'rli kesellerge shalıng'an adamların İysag'a alıp keldi . İysa olardın' ha'r birinin' u'stine qolın qoyıp , shıpa berdi .
42004041	Ko'p adamlardan jinler shıg'ıp baratırıp : « Sen — Qudaydın' Ulısan' ! » — dep baqıratug'ın edi . Biraq İysa olarg'a keyip , so'ylewge tıyım saldı . O'ytkeni olar Onın' Masix ekenin biletug'ın edi . İysanın' ma'jilisxanalarda waz aytıwı
42004042	Tan' atqanda İysa u'yden shıg'ıp , awlaq jerge ketti . Xalıq Onı izlep qasına keldi ha'm olardı taslap ketpewi ushın , Onı alıp qalmaqshı boldı .
42004043	Biraq İysa olarg'a : — Quday Patshalıg'ı tuwralı Xosh Xabardı basqa qalalarda da ja'riyalawım kerek , sebebi Men sol ushın jiberilgenmen , — dedi .
42004044	Solay etip , İysa Yahudiyadag'ı ma'jilisxanalarda waz aytıp ju'rdi .
42005001	İysanın' da'slepki sha'kirtleri . Bir ku'ni İysa Genesaret ko'linin' jag'asında turg'anda , xalıq Qudaydın' so'zin esitiw ushın Onın' janında tıg'ılısıp turdı .
42005002	Sonda İysa ko'ldin' jag'asında turg'an eki qayıqtı ko'rdi . Al balıqshılar qayıqtan tu'sip , awların juwıp atırg'an edi .
42005003	Qayıqlardın' biri Simong'a tiyisli edi . İysa og'an minip , Simonnan jag'adan biraz armanıraq ju'zip barıwın o'tindi de , qayıqta otırıp , xalıqqa ta'lim bere basladı .
42005004	So'zin tamamlag'annan son' , Simong'a : — Teren'irek jerge ju'zip barıp , balıqqa aw sal , — dedi .
42005005	Simon Og'an juwap berip : — Ustaz ! Bizler tu'ni menen miynet etip , hesh na'rse tuta almadıq . Biraq , Senin' so'zin' boyınsha aw salaman , — dedi .
42005006	Olar usılay islegende , ko'p balıq tutqanlıg'ı sonshelli , ha'tte , awları da jırtıla basladı .
42005007	Sonda olar basqa qayıqtag'ı sheriklerine belgi berip , ja'rdemlesiwge shaqırdı . Joldasları kelip , eki qayıqtı da suwg'a batar da'rejede balıqqa toltırdı .
42005008	Bunı ko'rgen Simon Petr İysanın' ayag'ına jıg'ılıp : — İyem ! Menin' qasımnan ket , o'ytkeni men gu'nakar adamman , — dedi .
42005009	Sebebi o'zlerinin' bunshama ko'p balıq awlag'anına o'zi de , qasındag'ılar da hayran qalg'an edi .
42005010	Simonnın' sherikleri bolg'an Zebedeydin' ulları Yaqıp penen Yuxan da usınday awhalda edi . İysa Simong'a : — Qorqpa , bunnan bılay adamlardı awlaytug'ın bolasan' , — dedi .
42005011	Sonda olar qayıqların jag'ag'a shıg'ardı da , ha'mmesin qaldırıp , İysanın' izine erdi . İysanın' maqaw kesel bolg'an adamg'a shıpa beriwi
42005012	İysa bir qalada bolg'anda , pu'tkil denesi maqaw kesel bolg'an bir adam keldi . Ol İysanı ko'rip , ayag'ına jıg'ıldı da : — İyem ! Eger Sen qa'lesen' , meni maqaw keselden tazalay alasan'-g'o , — dep jalındı .
42005013	İysa qolın sozıp , og'an tiygizdi de : — Qa'leymen , tazalan ! — dedi . Ol sol waqıtta-aq maqaw keselden tazalandı .
42005014	İysa og'an : — Bunı hesh kimge aytpa ! Tek ruwxaniyge barıp , o'zin'di ko'rset te , maqaw keselden tazalang'anın'dı adamlarg'a da'lillew ushın , Muwsa buyırg'an qurbanlıqtı ber , — dep buyırdı .
42005015	Biraq İysa haqqında xabar burıng'ıdan da ko'birek jayıldı . Ko'p xalıq Onı tın'lap , awırıwlarına shıpa alıw ushın , Onın' aldına ag'ıp kele berdi .
42005016	Al İysa awlaq jerge barıp , duwa etetug'ın edi . İysanın' la'n' adamg'a shıpa beriwi
42005017	Bir ku'ni İysa ta'lim berip otırg'anda , Galila menen Yahudiyanın' barlıq awıllarınan ha'm Erusalimnen kelgen pariseyler menen diniy mug'allimler Onın' qasında edi . Al İysada awırıwlarg'a shıpa beriwshi Jaratqan İyemizdin' qu'direti bar edi .
42005018	Sonda birewler la'n' bolg'an adamdı to'segi menen ko'terip alıp keldi . Olar İysanın' aldına onı qoyıw ushın , u'yge kirgiziwge tırıstı .
42005019	Adamlardın' ko'pliginen alıp kire almag'an olar tamnın' basına shıqtı . Onı ashtı da , la'n' adamdı to'segi menen ortag'a , İysanın' aldına tu'sirdi .
42005020	İysa olardın' isenimin ko'rip : — Dostım , senin' gu'naların' keshirildi , — dedi .
42005021	Diniy mug'allimler menen pariseyler : « Qudayg'a til tiygizip turg'an Bul kim ? Gu'nalardı jalg'ız Qudaydan basqa kim keshire aladı ? » — dep ishlerinen oylay basladı .
42005022	İysa olardın' ne oylag'anın bilip , olarg'a : — İshlerin'izden nege bunday na'rselerdi oylap tursızlar ?
42005023	Qaysısın aytıw an'satıraq : « Gu'naların' keshirildi » , — dew me yamasa : « Ornın'nan turıp , ju're ber » , — dew me ?
42005024	Biraq , Adam Ulının' jer betinde gu'nalardı keshiriwge biyligi bar ekenin bilip qoyın'lar , — dep juwap berdi de , la'n' adamg'a : — Sag'an aytaman : ornın'nan turıp , to'segin'di al da , u'yin'e bar ! — dedi .
42005025	Sonda la'n' adam ha'mmenin' ko'z aldında da'rhal ornınan turıp , o'zi jatqan to'segin aldı da , Qudaydı alg'ıslap u'yine qayttı .
42005026	Ha'mme qattı tan' qalısıp , Qudayg'a maqtawlar ayttı . Olar qorqınıshqa tolıp : — Bizler bu'gin tan' qalarlıq isler ko'rdik , — desti . İysanın' Lebiydi shaqırıwı
42005027	Sonnan keyin , İysa sol jerden shıg'ıp , salıq ken'sesinde otırg'an Lebiy atlı salıqshını ko'rdi de , og'an : — İzime er ! — dedi .
42005028	Ol ornınan turdı da , ha'mme na'rsesin qaldırıp , İysanın' izine erdi .
42005029	Lebiy o'z u'yinde İysa ushın u'lken zıyapat isledi . Olar menen birge ko'plegen salıqshılar ha'm basqa da adamlar dasturxanlas boldı .
42005030	Pariseyler menen diniy mug'allimler İysanın' sha'kirtlerine narazılıq bildirip : — Sizler nege salıqshılar ha'm gu'nakarlar menen birge iship-jep otırsızlar ? — dedi .
42005031	İysa olarg'a juwap berip : — Shıpakerge deni sawlar emes , al awırıwlar mu'ta'j .
42005032	Men haq adamlardı emes , al gu'nakarlardı ta'wbege shaqırıwg'a keldim , — dedi . Oraza haqqında soraw
42005033	Olar İysag'a : — Yaqıyanın' sha'kirtleri jiyi-jiyi oraza tutıp , duwa etedi . Pariseylerdin' sha'kirtleri de solay isleydi . Al Senin' sha'kirtlerin' iship-jep ju'ripti , — dedi .
42005034	İysa olarg'a : — Ku'yew o'zleri menen birge bolg'anda , toyg'a kelgenlerdi oraza tutıwg'a ma'jbu'r ete alasızlar ma ?
42005035	Biraq , olardan ku'yewdi tartıp alıp ketiletug'ın ku'nler keledi , olar sonda , sol ku'nleri oraza tutadı , — dedi .
42005036	İysa olarg'a ja'ne bir tımsal aytıp , bılay dedi : — Hesh kim jan'a kiyimnen jırtıp alıp , eski kiyimge jamaw salmaydı . Olay etse , jan'a kiyim de jırtılıp qaladı , jan'a jamaw da eski kiyimge u'ylespeydi .
42005037	Hesh kim jan'a sharaptı da eski meske quymaydı . Olay etse , jan'a sharap mesti jarıp ag'ıp ketedi , mes te buzıladı .
42005038	Jan'a sharaptı jan'a meske quyıw kerek .
42005039	Hesh kim eski sharaptı iship ko'rip , jan'asın qa'lemeydi : o'ytkeni « eskisi jaqsıraq » , — deydi .
42006001	Dem alıs ku'ni haqqında tartıs . Bir dem alıs ku'ni İysa biyday atızının' arası menen o'tip baratırg'anda , Onın' sha'kirtleri biyday masaqların u'zip alıp , alaqanları menen uwqalap jey basladı .
42006002	Geypara pariseyler olarg'a : — Sizler nege dem alıs ku'ninde islewge bolmaytug'ın isti islep atırsızlar ? — dedi .
42006003	İysa olarg'a juwap berip : — O'zi de , qasındag'ılar da ash bolg'anda Dawıttın' ne islegenin sizler oqımag'ansızlar ma ?
42006004	Ol Qudaydın' U'yine kirip , tek ruwxaniylerge g'ana jewge bolatug'ın Qudayg'a arnalg'an nanlardı o'zi de jep , qasındag'ılarg'a da bergen emes pe ? — dedi .
42006005	Ja'ne olarg'a : — Adam Ulı dem alıs ku'ninin' de iyesi , — dedi .
42006006	İysa basqa bir dem alıs ku'ni ma'jilisxanag'a kirip , ta'lim bere basladı . Sol jerde on' qolı la'n' bir adam bar edi .
42006007	Diniy mug'allimler menen pariseyler İysadan ayıp tabıw ushın , dem alıs ku'ni awırıwlarg'a shıpa bermes pe eken dep , Onı an'lıdı .
42006008	Biraq İysa olardın' usı oyın bilip , qolı la'n' adamg'a : — Ornın'nan turıp , ortag'a shıq , — dedi . Ol ornınan turıp , ortag'a shıqtı .
42006009	Sonda İysa olarg'a : — Sizlerge bir soraw bereyin : nızam boyınsha dem alıs ku'ni ne islegen durıs : jaqsılıq pa yamasa jamanlıq pa ? Adamnın' janın qutqarıw ma yamasa nabıt qılıw ma ? — dedi .
42006010	İysa a'tirapındag'ılardın' ha'mmesine qarap shıqtı da , qolı la'n' adamg'a : — Qolın'dı soz , — dedi . Ol solay islegende , qolı burıng'ıday sap-saw bolıp qaldı .
42006011	Sonda olar qattı ashıwg'a minip , İysag'a ne islew kerek ekenin o'z ara ken'ese basladı . İysanın' on eki elshisin tan'lawı
42006012	Sol ku'nleri İysa duwa etiw ushın tawg'a shıqtı ha'm tu'ndi Qudayg'a duwa etiw menen o'tkizdi .
42006013	Tan' atqanda , O'z sha'kirtlerin janına shaqırıp alıp , arasınan on ekisin tan'lap aldı da , olardı « elshiler » dep atadı .
42006014	Olar : İysa Petr dep atag'an Simon ha'm onın' inisi Andrey , Yaqıp penen Yuxan , Filip penen Bartolomey ,
42006015	Matta menen Tomas , Alpeydin' ulı Yaqıp penen watansu'yer dep atalg'an Simon ,
42006016	Yaqıptın' ulı Yahuda ha'm keyin İysag'a satqınlıq islegen Yahuda İsqariot . İysanın' ta'liymatı ha'm shıpa beriwi
42006017	İysa olar menen birge tawdan to'men tu'sip , bir tegislik jerge kelip turdı . Sol jerde Onın' ko'plegen sha'kirtleri , pu'tkil Yahudiya ha'm Erusalimnen , Tir ha'm Sidondag'ı u'lken ten'iz jag'asınan kelgen ko'p xalıq bar edi .
42006018	Olar İysanı tın'lawg'a ha'm o'z keselliklerine shıpa tabıwg'a kelgen edi . Jawız ruwxlardan azap shekken adamlar da kelip , shıpa taptı .
42006019	Pu'tkil xalıq İysag'a qol tiygiziwge tırısatug'ın edi . Sebebi Onnan ku'sh shıg'ıp , ha'mmege shıpa beretug'ın edi . Baxıtlılar ha'm baxıtsızlar
42006020	İysa sha'kirtlerine qarap bılay dedi : — Jarlı bolg'anlar , sizler baxıtlısızlar ! Sebebi Qudaydın' Patshalıg'ı sizlerdiki .
42006021	Ha'zir ash bolıp ju'rgenler , sizler baxıtlısızlar ! Sebebi toq bolasızlar . Ha'zir jılap ju'rgenler , sizler baxıtlısızlar ! Sebebi ku'lesizler .
42006022	Adamlar sizlerdi Adam Ulı ushın jek ko'rse , aralarınan shetletse , xorlap , atların'ızg'a daq tu'sirse , sizler baxıtlısızlar !
42006023	Sol ku'ni quwanıp , shadlıqqa bo'lenin'ler ! O'ytkeni sizlerdin' aspandag'ı sıylıg'ın'ız u'lken . Olardın' ata-babaları da payg'ambarlarg'a usılay islegen .
42006024	Biraq , ha'y baylar , sizler ha'siret shegesizler ! Sebebi sizler o'z ha'zligin'izdi a'lle qashan alıp boldın'lar .
42006025	Ha'zir toq bolg'anlar , sizler ha'siret shegesizler ! Sebebi sizler ash qalasızlar . Ha'zir ku'lip atırg'anlar , sizler ha'siret shegesizler ! Sebebi sizler o'kirip jılaysızlar .
42006026	Ha'mme sizlerdi maqtasa , sizler ha'siret shegesizler ! Sebebi olardın' ata-babaları jalg'an payg'ambarlarg'a usılay islegen . Dushpanların'ızdı su'yin'ler !
42006027	— Biraq , Meni tın'lap otırg'an sizlerge aytatug'ınım : Dushpanların'ızdı su'yin'ler , o'zlerin'izdi jek ko'retug'ınlarg'a jaqsılıq islen'ler .
42006028	Sizlerdi g'arg'aytug'ınlarg'a jaqsı tilek tilen'ler , qapa qılatug'ınlar ushın duwa etin'ler .
42006029	Betin'nin' bir jag'ına urg'ang'a ekinshi betin'di de tut . Shapanın'dı tartıp alg'ang'a ko'ylegin'di de alıwg'a ruxsat et !
42006030	Sennen sorag'an ha'r bir adamg'a ber , senikin alg'annan qaytarıp beriwdi talap qılma !
42006031	Adamlardın' sizlerge ne islegenin qa'lesen'ler , sizler de olarg'a sonı islen'ler !
42006032	Eger sizler o'zlerin'izdi su'ygenlerdi g'ana su'ysen'ler , bul ushın qanday alg'ıs alasızlar ? Gu'nakarlar da o'zlerin su'ygenlerdi su'yedi-g'o .
42006033	Eger o'zlerin'izge jaqsılıq islegenlerge g'ana jaqsılıq islesen'ler , bul ushın qanday alg'ıs alasızlar ? Gu'nakarlar da usılay isleydi-g'o .
42006034	Eger sizler qaytarıp alıwdan u'mit etip , qarız bersen'ler , bul ushın qanday alg'ıs alasızlar ? Gu'nakarlar da qansha qarız berse , sonsha qaytarıp alıw ushın , gu'nakarlarg'a qarız beredi-g'o .
42006035	Biraq sizler dushpanların'ızdı su'yin'ler . Jaqsılıq qılıp , hesh na'rse da'metpey , qarız berin'ler . Sonda sizler u'lken sıylıq alıp , qu'diretli Qudaydın' balaları bolasızlar . O'ytkeni Ol jaqsılıqtı bilmeytug'ınlarg'a da , jaman adamlarg'a da miyrimli .
42006036	Solay etip , A'ken'iz miyrim-sha'pa'a'tli bolg'anı sıyaqlı , sizler de miyrim-sha'pa'a'tli bolın'lar . Basqalardı hu'kim etpen'ler !
42006037	— Basqalardı hu'kim etpen'ler , sonda sizler de hu'kim etilmeysiz . Ayıplaman'lar , sonda sizler de ayıplanbaysız . Keshirin'ler , sonda sizler de keshirilesiz .
42006038	Berin'ler , sonda sizlerge de beriledi . Basıp , silkitip toltırılg'an , tasıp to'gilgen mo'lsher menen eteklerin'izge salıp beriledi . Sizler qanday o'lshem menen o'lshep bersen'ler , Quday da sizlerge sonday o'lshem menen o'lshep beredi .
42006039	İysa olarg'a ja'ne bir tımsal ayttı : — Soqırdı soqır jetelep ju're ala ma ? Ekewi de bir shuqırg'a qulap tu'spey me ?
42006040	Sha'kirt ustazınan ullı emes . Biraq ha'r bir adam bilimin jetilistirgennen keyin , o'z ustazınday boladı .
42006041	Sen nege tuwısqanın'nın' ko'zindegi sho'pti ko'rip turıp , o'z ko'zin'degi qadanı sezbeysen' ?
42006042	O'z ko'zin'degi qadanı ko'rmey turıp , qalay : « Tuwısqanım , qa'ne , ko'zin'degi sho'pti shıg'arıp alayın » , — dep tuwısqanın'a ayta alasan' ? Ha'y , eki ju'zli ! Da'slep o'z ko'zin'degi qadanı shıg'ar , sonda anıq ko'rip , tuwısqanın'nın' ko'zindegi sho'pti shıg'ara alasan' . Terek miywesinen biliner
42006043	— Jaman miywe beretug'ın jaqsı terek ha'm jaqsı miywe beretug'ın jaman terek joq .
42006044	Ha'r bir terek miywesinen bilinedi : hesh kim shen'gelden a'njir jıynamaydı , tikenlikten ju'zim termeydi .
42006045	Jaqsı adam kewlindegi jaqsı g'a'ziynesinen jaqsılıq shıg'aradı , al jaman adam kewlindegi jaman g'a'ziynesinen jamanlıq shıg'aradı . Adamnın' kewli nege tolıp tassa , awzınan sol shıg'adı-g'o .
42006046	Nege sizler Meni : « İyem , İyem » dep shaqırıp , aytqanlarımdı qılmaysızlar ?
42006047	Mag'an kelip , so'zlerimdi tın'lap , olardı orınlaytug'ın adamnın' kimge uqsaytug'ının sizlerge aytayın :
42006048	ol — jerdi teren' etip qazıp , tiykarın jar tas u'stine qalap , u'y salg'an adamg'a uqsaydı . Sel tasıp , sol u'ydi soqqılag'anda , u'y bekkem salıng'anlıg'ı sebepli , onı qozg'alta almaydı .
42006049	Biraq so'zlerimdi esitse de , onı orınlamaytug'ın adam u'yin jer u'stine tiykarsız salg'an adamg'a uqsaydı . Suwlar tasıp , bul u'ydi soqqılag'anda , ol sol waqıtta-aq qulap , qattı qıyralıp qaladı .
42007001	Rimli ju'zbasının' isenimi . İysa O'zin tın'lap turg'an xalıqqa ha'mme so'zin aytıp bolg'annan son' , Kaparnahumg'a ketti .
42007002	Sol jerde bir rimli ju'zbasının' qa'dirleytug'ın xızmetshisi awırıp , o'lim to'seginde jatırg'an edi .
42007003	Ju'zbası İysa tuwralı esitip , Ol kelip , xızmetshime shıpa bermes pe eken dep , o'tinish etiw ushın , Og'an yahudiylerdin' aqsaqalların jiberdi .
42007004	Olar İysanın' qasına keldi de , qattı o'tinish etip : — Ol Senin' ja'rdem beriwin'e mina'sip .
42007005	Sebebi ol xalqımızdı jaqsı ko'redi , bizlerge ma'jilisxana da salıp berdi , — dedi .
42007006	İysa olar menen birge ketti . Ol u'yge jaqınlap qalg'anda , ju'zbası Og'an dosların jiberip , bılay dep aytqızdı : — A'were bolmay-aq qoy , İyem ! Senin' shan'arag'ıma keliwin'e men ılayıqlı emespen .
42007007	Sonlıqtan o'zimnin' Sag'an barıwımdı da mina'sip ko'rmedim . Tek bir so'z aytsan' boldı , xızmetshim jazılıp ketedi .
42007008	O'ytkeni men de birewdin' qol astındag'ı adamman , o'zime bag'ınıshlı a'skerlerim de bar . Olardın' birewine : « bar » desem , baradı , ekinshisine « kel » desem , keledi . Qulıma : « mınanı isle » desem , isleydi .
42007009	Bul so'zlerdi esitken İysa tan' qaldı ha'm izine erip kiyatırg'an xalıqqa burılıp : — Sizlerge aytatug'ınım : Men bunday isenimdi İzrailda da ushıratpag'an edim , — dedi .
42007010	Jiberilgenler u'yge qaytıp kelgende , awırıw xızmetshinin' jazılıp ketkenin ko'rdi . Jesir hayaldın' balasının' tiriliwi
42007011	Aradan ko'p o'tpey , İysa Nain degen qalag'a keldi . Onın' menen sha'kirtleri ha'm ko'p xalıq birge ju'rdi .
42007012	İysa qala da'rwazasına jaqınlag'anda , bir jesir hayaldın' jalg'ız balasının' o'ligin ko'terip shıg'arıp atır edi . Qalanın' ko'p adamları hayal menen birge ju'rip kiyatır edi .
42007013	İyemiz hayaldı ko'rgende janı ashıp : — Jılama ! — dedi .
42007014	İysa jaqınlap kelip , tabıtqa qolın tiygizgende , tabıt ko'terip kiyatırg'anlar toqtap qaldı . Ol : — Ha'y jas jigit , sag'an aytaman : ornın'nan tur ! — dedi .
42007015	O'li tikeyip otırdı da , so'yley basladı . İysa onı anasına tapsırdı .
42007016	Ha'mmeni qorqınısh biylep : — Aramızda ullı payg'ambar payda boldı . Quday O'z xalqına ja'rdemge keldi , — dep Qudayg'a alg'ıs ayttı .
42007017	İysa tuwralı bul xabar pu'tkil Yahudiya u'lkesine ha'm do'gerektegi jerlerge jayıldı . İysa ha'm Shomıldırıwshı Yaqıya
42007018	Sha'kirtleri Yaqıyag'a bolıp o'tken waqıyalar haqqında xabarladı .
42007019	Yaqıya sha'kirtlerinin' ekewin shaqırıp alıp : « Keletug'ın Qutqarıwshı Senbisen' yamasa basqa birewdi ku'tiwimiz kerek pe ? » — dep soraw ushın , olardı İyemizge jiberdi .
42007020	Olar İysag'a kelip : — Shomıldırıwshı Yaqıya bizlerdi : « Keletug'ın Qutqarıwshı Sen be yamasa basqasın ku'teyik pe ? » — dep soraw ushın , Sag'an jiberdi , — dedi .
42007021	Sol waqıtta İysa awırıw menen kesellerge ha'm jawız ruwxlarg'a shalıng'an ko'plegen adamlarg'a shıpa berip , ko'p soqırlardın' ko'zin ashqan edi .
42007022	İysa olarg'a juwap berip : — Barın'lar , esitip-ko'rgenlerin'izdi Yaqıyag'a bildirin'ler . Soqırlardın' ko'rip , aqsaq bolg'anlardın' ju'rip , maqaw kesel bolg'anlardın' tazalanıp , geren'lerdin' esitip , o'lgenlerdin' tirilip , Xosh Xabardın' jarlılarg'a ja'riyalanıp atırg'anın aytıp berin'ler .
42007023	Mag'an gu'mansız isengenler baxıtlı ! — dedi .
42007024	Yaqıyanın' jibergen adamları qaytıp ketkennen son' , İysa xalıqqa Yaqıya tuwralı bılay dep ayta basladı : — Sizler sho'l dalag'a neni ko'riwge bardın'lar ? Samal terbetken qamıstı ma ?
42007025	Neni ko'riwge bardın'lar ? Jipek kiyim kiygen bir adamdı ma ? Biraq hasıl kiyim kiyip , baylıqta jasaytug'ınlar patsha saraylarında boladı-g'o .
42007026	Solay etip , neni ko'riwge bardın'lar ? Payg'ambardı ma ? Awa , Menin' sizlerge aytatug'ınım : ol — payg'ambardan da ullı .
42007027	Bul adam haqqında Muxaddes Jazıwda bılay dep aytılg'an : « Mine , Men Sennen burın O'z xabarshımdı jiberemen , ol Senin' baratug'ın jolın'dı aldın'nan tayarlap qoyadı » .
42007028	Sizlerge aytatug'ınım : hayaldan tuwılg'anlardın' arasında Shomıldırıwshı Yaqıyadan ullı adam joq . Biraq Quday Patshalıg'ındag'ı en' kishkene adam da onnan ullı .
42007029	Bunı esitken pu'tkil xalıq , ha'tte , salıqshılar da Qudaydın' haqlıg'ın moyınladı . Sebebi olar Yaqıyanın' qolınan shomıldırılg'an edi .
42007030	Biraq pariseyler menen nızam mug'allimleri Qudaydın' olarg'a arnag'an erkin qabıl almadı . O'ytkeni olar Yaqıyanın' qolınan shomıldırılıwdan bas tartqan edi .
42007031	İysa ja'ne : — Ha'zirgi a'wladtın' adamların kimge uqsatayın , olar kimlerge megzeydi ?
42007032	Olar bazarda bir-birine qıshqırısıp : « Sizlerge sıbızg'ı sherttik , biraq sizler oynamadın'lar ! Sizlerge joqlaw ayttıq , biraq sizler jılamadın'lar ! » — dep otırg'an balalarg'a uqsaydı .
42007033	Sebebi Shomıldırıwshı Yaqıya kelip , nan da jemedi , sharap ta ishpedi . Al sizler onı : « Jin urg'an » , — deysizler .
42007034	Adam Ulı kelip , jep te , iship te ju'r , sizler Onı : « Mine , tamaqsaw ha'm araqxor adam , Ol salıqshılar menen gu'nakarlardın' dostı » , — deysizler .
42007035	Al Qudaydın' danalıg'ı onı qabıl etetug'ınlardın' ha'mmesi arqalı aqlanadı , — dedi . İysa ha'm gu'nakar hayal
42007036	Pariseylerdin' biri İysanı awqatqa mira't etti . İysa pariseydin' u'yine kirip , dasturxan a'tirapına otırdı .
42007037	Sol qalada jasawshı bir gu'nakar hayal İysanın' pariseydin' u'yinde , dasturxan basında otırg'anın bilip , ishinde a'tir mayı bar ma'rmer ıdıs alıp keldi .
42007038	Ol artta , İysanın' ayaq betinde turıp jılap , ko'z jasların İysanın' ayaqlarına to'ge basladı ha'm olardı shashları menen su'rtti . Onın' ayaqların su'yip , iyis may menen mayladı .
42007039	İysanı mira't etken parisey bunı ko'rip , ishinen : — Eger Ol payg'ambar bolsa , Og'an qolın tiygizip turg'an hayaldın' kimligin ha'm onın' qanday hayal ekenin biler edi . Ol — gu'nakar hayal-g'o , — dedi .
42007040	İysa og'an : — Simon , sag'an aytatug'ın bir awız so'zim bar , — dedi . — Ayta ber , Ustaz ! — dedi Simon .
42007041	İysa og'an : — Bir qarız beriwshinin' eki qarızdarı bar eken : birewinin' bes ju'z , ekinshisinin' eliw dinar qarızı bolıptı .
42007042	Biraq olardın' to'leytug'ın hesh na'rsesi bolmag'anlıqtan , ol ekewinin' de qarızınan keshipti . Qa'ne , aytshı , olardın' qaysısı onı ko'birek su'yedi ? — dedi .
42007043	Simon : — Menin' oyımsha : qarızı ko'birek keshirilgeni , — dep juwap berdi . — Durıs aytasan' , — dedi İysa og'an .
42007044	Son'ınan hayalg'a burılıp , Simong'a : — Bul hayaldı ko'rip tursan' ba ? U'yin'e kelgenimde , sen Mag'an ayaqlarımdı juwatug'ın suw da bermedin' . Al ol ko'z jasları menen ayaqlarımdı juwıp , shashları menen su'rtti .
42007045	Sen Meni su'ymedin' , al ol Men kelgennen beri ayaqlarımdı toqtamastan su'yip atır .
42007046	Sen basıma may da jaqpadın' , al ol ayaqlarıma iyis may jaqtı .
42007047	Sonlıqtan sag'an aytatug'ınım : onın' ko'p gu'naları keshirildi . Su'yispenshiliginin' ku'shli bolıwının' sebebi — sol . Kim az keshirilse , sol az su'yedi , — dedi .
42007048	Son'ınan hayalg'a : — Gu'naların' keshirildi , — dedi .
42007049	Sonda İysa menen birge dasturxan basında otırg'anlar o'z ara : — Gu'nalardı da keshiretug'ın bul kim o'zi ? — desti .
42007050	Al İysa hayalg'a : — İsenimin' seni qutqardı , tınıshlıq penen bara ber , — dedi .
42008001	İysanın' izine ergen hayallar . Son'ınan İysa qala ha'm awıllardı aralap , Quday Patshalıg'ının' Xosh Xabarın ja'riyalap ju'rdi . İysa menen birge on eki sha'kirti ,
42008002	ja'ne de , jawız ruwxlardan ha'm awırıwlardan azat bolg'an bir neshe hayallar da boldı . Olar : ishinen jeti jin shıqqan magdalalı dep atalg'an Ma'riyam ,
42008003	Hirodtın' saray basqarıwshısı Xuzanın' hayalı Yuxanna , Suzanna ha'm basqa da ko'plegen hayallar İysag'a ha'm Onın' sha'kirtlerine o'z mal-mu'lki menen xızmet etetug'ın edi . Tuqım sebiwshi tuwralı tımsal
42008004	Ha'r tu'rli qalalardan adamlar kelip , ko'p xalıq jıynalg'anda , İysa tımsal menen so'z basladı :
42008005	— Bir tuqım sebiwshi o'z tuqımın sebiwge shıg'ıptı . Ol sepkende , tuqımlardın' geybirewleri jol shetine tu'sip , ayaq astında basılıp qalıptı . Aspandag'ı quslar olardı shoqıp , jep qoyıptı .
42008006	Geybirewleri taslaq jerge tu'sip , ko'gerip shıg'ıptı . Biraq ıg'allıq az bolg'anlıqtan , quwrap qalıptı .
42008007	Geybirewleri tikenler arasına tu'sip , tikenler olar menen birge o'sip , tunshıqtırıp taslaptı .
42008008	Al basqaları o'nimli jerge tu'sip , o'sip shıg'ıptı ha'm ju'z ese zu'ra'a't beripti . İysa usılardı aytıp bolg'annan son' dawıslap : — Qulag'ı bar jaqsılap esitip alsın ! — dedi . Tımsallardın' maqseti
42008009	Sha'kirtleri İysadan : — Bul tımsal neni an'latadı ? — dep soradı .
42008010	İysa olarg'a bılay dedi : — Quday Patshalıg'ının' sırların biliw sizlerge berilgen , al basqalarg'a tımsal menen aytıladı . Sonlıqtan da : « Olar qarasa da , ko'rmeydi , Esitse de , tu'sinbeydi » . Tuqım sebiwshi tuwralı tımsaldın' tu'sindiriliwi
42008011	— Al bul tımsaldın' ma'nisi mınaday : tuqım — bul Qudaydın' so'zi .
42008012	Jol shetine tu'skenleri mınaday adamlardı bildiredi : olar so'zdi esitedi , biraq son' shaytan kelip , olardın' ju'reklerindegi so'zdi alıp ketedi . Sonlıqtan olar isene almaydı ha'm qutqarılmaydı .
42008013	Taslaq jerge tu'skenleri mınaday adamlardı bildiredi : olar so'zdi esitip , quwanısh penen qabıl etedi , biraq tamırsız bolg'anlıqtan waqıtsha g'ana isenip , sınaw waqtı kelgende isenimnen qaytadı .
42008014	Al tikenler arasına tu'skenleri mınaday adamlardı bildiredi : olar so'zdi esitedi , biraq o'mirdin' ta'shiwishleri , baylıq ha'm ha'zlikler astında tunshıg'ıp , olardın' zu'ra'a'ti pispey qaladı .
42008015	Al o'nimli topıraqqa tu'skenleri mınaday adamlardı bildiredi : olar so'zdi esitip , jaqsı ha'm pa'k kewillerinde saqlap , shıdamlılıq penen zu'ra'a't beredi .
42008016	Hesh kim shıranı jag'ıp , onı ıdıs penen jawıp yamasa ka'ttin' astına qoymaydı . Kerisinshe , kirgenler jaqtılıq ko'rsin dep , onı shıra qoyg'ıshqa qoyadı .
42008017	O'ytkeni ashılmaytug'ın hesh qanday sır , ma'lim ha'm a'shkara bolmaytug'ın hesh qanday jasırın na'rse joq .
42008018	Sonlıqtan qalay tın'lap atırg'anın'ızg'a dıqqat awdarın'lar ! Sebebi kimde bar bolsa , og'an qosımsha beriledi , al kimde joq bolsa , onın' o'zimde bar dep oylap ju'rgen na'rsesi de tartıp alınadı . İysanın' anası ha'm tuwısqanları
42008019	İysag'a anası ha'm tuwısqanları keldi . Biraq xalıq ko'p bolg'anlıqtan , Og'an jaqınlay almadı .
42008020	Adamlar İysag'a : — Anan' menen tuwısqanların' Seni ko'rmekshi bolıp , sırtta tur , — dep xabarladı .
42008021	İysa olarg'a juwap berip : — Kimler Qudaydın' so'zin tın'lap , onı orınlasa , Menin' anam da , tuwısqanlarım da solar , — dedi . İysanın' dawıldı toqtatıwı
42008022	Ku'nlerdin' birinde İysa sha'kirtleri menen qayıqqa minip , olarg'a : — Ko'ldin' arg'ı jag'asına o'teyik , — dedi . Solay etip , olar jo'nep ketti .
42008023	Olar qayıqta ju'zip baratırg'anda , İysa uyıqlap qaldı . Ko'lde ku'shli dawıl turıp , qayıq suwg'a tola basladı ha'm olar qa'wip astında qaldı .
42008024	Sha'kirtleri İysanın' qasına barıp : — Ustaz ! Ustaz ! Nabıt bolajaqpız ! — dep , Onı oyattı . İysa ornınan turdı da , samalg'a ha'm tolqınlasıp turg'an suwg'a tıyım saldı . Sonda olar tınıp , a'tirap tım-tırıs boldı .
42008025	İysa sha'kirtlerine : — İsenimin'iz qa'ne ? — dedi . Olar qorqısıp , an'-tan' bolısıp , bir-birine : — Bul kim O'zi ? Ol samal menen suwg'a buyrıq bergende , olar Og'an boysınadı-g'o ! — desti . Jinge shalıng'an adamnın' shıpa tabıwı
42008026	Olar Galilanın' qarsısında jaylasqan Gadara u'lkesine qayıq penen ju'zip bardı .
42008027	İysa jag'ag'a shıg'ıwı menen , Og'an qaladan kelgen , jinge shalıng'an bir adam gezlesti . Bul adam ko'p waqıtlardan beri kiyim kiymey ha'm u'yde jasamay , qa'birstanda jasaytug'ın edi .
42008028	Ol İysanı ko'rgende qıshqırıp jiberdi ha'm İysanın' aldına jıg'ılıp , qattı dawıs penen : — Qu'diretli Qudaydın' Ulı — İysa ! Menin' menen ne jumısın' bar . O'tinemen , meni qıynama ! — dedi .
42008029	O'ytkeni İysa jawız ruwxqa bul adamnan shıg'ıp ketiwdi buyırg'an edi . Jawız ruwx onı tez-tez tutıp turg'anlıqtan , adamlar onı shınjır menen baylap , kisen salıp qarawıllaytug'ın edi . Biraq ol ha'mmesin u'zip , jin ta'repinen sho'listang'a aydap alıp ketiletug'ın edi .
42008030	İysa onnan : — Atın' kim ? — dep soradı . — U'lken topar , — dep juwap berdi ol . Sebebi onın' ishine ko'p jin kirgen edi .
42008031	Jinler İysadan o'zlerin tun'g'ıyıqqa jibermewin o'tindi .
42008032	Sol jerdegi tawdın' eteginde u'lken shoshqa padası jayılıp ju'rgen edi . Jinler İysadan shoshqalarg'a kiriwge ruxsat beriwin o'tindi . İysa olarg'a ruxsat etti .
42008033	Sonda jinler adamnan shıg'ıp , shoshqalarg'a kirdi . Shoshqa padası juwırısıp , tik jardan ko'lge tu'sti de , batıp ketti .
42008034	Bolg'an waqıyanı ko'rgen shoshqa bag'ıwshılar qashıp ketip , qala ha'm awıllarg'a barıp xabarladı .
42008035	Adamlar bolg'an waqıyanı ko'riw ushın İysanın' janına keldi . Olar ishinen jinler shıqqan adamnın' aqıl-esi kirip , kiyinip , İysanın' ayaq betinde otırg'anın ko'rgende qorqıp qalıstı .
42008036	Waqıyanı o'z ko'zleri menen ko'rgenler jin urg'an adamnın' qalay shıpa tapqanın olarg'a aytıp berdi .
42008037	Sonda Gadara a'tirapınan kelgen pu'tkil xalıqtın' za'rreleri ushıp , İysadan olardın' u'lkesinen ketiwin o'tindi . İysa qayıqqa minip , qaytıp ketti .
42008038	Al jinlerden azat bolg'an adam İysag'a : — Senin' menen birge bolayın , — dep jalındı . Biraq İysa og'an :
42008039	— U'yin'e qaytıp , Qudaydın' sag'an ne islegenin aytıp ber , — dep onı jiberdi . Ol barıp , İysanın' og'an ne islegenin pu'tkil qalag'a ja'riyaladı . Tirilgen qız ha'm shıpa tapqan hayal
42008040	İysa qaytıp kelgende , xalıq Onı quwanısh penen qabıl aldı . O'ytkeni ha'mme Onı ku'tip turg'an edi .
42008041	Sonda ma'jilisxananın' baslıg'ı bolg'an Yair atlı bir adam kelip , İysanın' ayag'ına jıg'ıldı da , u'yine kiriwin o'tindi .
42008042	Sebebi onın' on eki jaslar shamasındag'ı jalg'ız qızı o'lim to'seginde jatır edi . İysa ju'rip kiyatırg'anda , xalıq Onı ja'n-jag'ınan qısıp baratır edi .
42008043	Sol jerde on eki jıl boyı qan ketip awırıp , hesh kimnen shıpa taba almag'an bir hayal bar edi .
42008044	Hayal İysanın' art betinen jaqınlap kelip , Onın' kiyiminin' shetine qolın tiygizdi . Sol waqıtta-aq hayaldın' qan ketiwi toqtadı .
42008045	Sonda İysa : — Mag'an kim qolın tiygizdi ? — dep soradı . Hesh kim moynına almag'annan son' , Petr : — Ustaz ! Xalıq Seni qorshap , ja'n-jag'ın'nan qısıp tur-g'o , — dedi .
42008046	Biraq İysa og'an : — Mag'an birew qolın tiygizdi , o'ytkeni Men O'zimnen bir ku'sh shıqqanın sezdim , — dedi .
42008047	Hayal jasırına almaytug'ının bilip , qaltırap İysanın' aldına keldi de , Onın' ayag'ına jıg'ıldı . O'zinin' qanday sebep penen Og'an qolın tiygizgenin ha'm sol waqıtta-aq qalay shıpa tapqanın pu'tkil xalıq aldında aytıp berdi .
42008048	İysa og'an : — Qızım ! İsenimin' seni qutqardı , tınıshlıq penen bara ber , — dedi .
42008049	İysa usı so'zlerdi aytıp turg'anda ma'jilisxana basshısının' u'yinen birew kelip , Yairg'a : — Qızın'ız o'ldi , endi Ustazdın' tınıshın alman' , — dedi .
42008050	Biraq İysa bunı esitip , og'an : — Qorqpa , tek isen , qızın' shıpa tabadı , — dedi .
42008051	İysa u'yge kelgende , Petr , Yuxan , Yaqıp ha'm qızdın' ata-anasınan basqa hesh kimnin' O'zi menen birge ishke kiriwine ruxsat bermedi .
42008052	Ha'mme qızdı azalap , jılap turg'an edi . Biraq İysa : — Jılaman'lar , ol o'lgen joq , tek uyıqlap atır , — dedi .
42008053	Olar qızdın' o'lgenin bilip , İysanın' u'stinen ku'ldi .
42008054	İysa qızdın' qolınan usladı da , dawıslap : — Qızalaq , ornın'nan tur ! — dedi .
42008055	Qızdın' janı qaytıp kirip , ol da'rriw ornınan turdı . İysa og'an jew ushın bir na'rse beriwdi tapsırdı .
42008056	Qızdın' ata-anası an'-tan' boldı , biraq İysa olarg'a bolg'an waqıya haqqında hesh kimge aytpawın buyırdı .
42009001	İysanın' on eki elshisine tapsırma beriwi . İysa qasına on eki elshisin shaqırıp alıp , olarg'a barlıq jinlerdi quwıp shıg'arıwg'a ha'm awırıwlarg'a shıpa beriwge ku'sh ha'm biylik berdi .
42009002	Quday Patshalıg'ın ja'riyalap , awırıw adamlarg'a shıpa beriw ushın olardı jiberip ,
42009003	İysa bılay dedi : — Jolg'a hesh na'rse : tayaq ta , qalta da , nan da , aqsha da , artıq kiyim de alman'lar .
42009004	Qaysı u'yge kirsen'ler de , ol jerden ketkenin'izshe , sol u'yde bolın'lar .
42009005	Eger bir qalada sizlerdi qabıl almasa , sol qaladan shıg'ıp baratırıp , olarg'a eskertiw retinde ayaqların'ızdag'ı shan'dı qag'ıp ketin'ler .
42009006	Sha'kirtler jolg'a shıqtı . Olar ha'mme jerde Xosh Xabardı ja'riyaladı ha'm awırıwlarg'a shıpa berip , awıllardı aralap ju'rdi . İysa ha'm Hirod
42009007	U'lke hu'kimdarı Hirod bolıp atırg'an barlıq waqıyalar haqqında esitip , tınıshsızlanıp qaldı . Sebebi geybirewler : « Yaqıya o'limnen qayta tirilipti » dese ,
42009008	basqalar : « İliyas payda bolıptı » dep , ja'ne birewler : « Burıng'ı payg'ambarlardın' biri tirilipti » , — deytug'ın edi .
42009009	Al Hirod : « Yaqıyanın' basın kestirgen edim-g'o . Endi mınaday islerdi islep atır dep , men esitken Adam kim boldı eken ? » — dep İysanı ko'riwdin' jolın izlestirdi . İysanın' bes mın'nan aslam adamdı toyg'ızıwı
42009010	Elshiler qaytıp kelip , islegen ha'mme isleri haqqında İysag'a aytıp berdi . İysa O'zi menen birge tek olardı g'ana alıp , Betsayda dep atalg'an qalag'a ketti .
42009011	Biraq xalıq bunı bilip , İysanın' izinen keldi . İysa olardı jaqsı qabıl alıp , olarg'a Quday Patshalıg'ı haqqında ayttı ha'm shıpag'a mu'ta'j adamlarg'a shıpa berdi .
42009012	Ku'n kesh bola baslag'anda , on eki elshisi İysanın' aldına kelip : — Xalıqtı jiber . A'tiraptag'ı awıl-elatlarg'a barıp , tu'neytug'ın jer menen azıq-awqat tapsın . O'ytkeni bizler bir elsiz jerdemiz-g'o , — dedi .
42009013	Biraq İysa olarg'a : — Olarg'a sizler awqat berin'ler , — dedi . — Bizler barıp , sonsha adamg'a azıq satıp almasaq , bes nan menen eki balıqtan basqa hesh na'rsemiz joq , — dedi sha'kirtleri .
42009014	Sebebi ol jerde bes mın'g'a shamalas er adam bar edi . İysa sha'kirtlerine : — Olardı eliw-eliwden topqa bo'lip otırg'ızın'lar , — dedi .
42009015	Sha'kirtleri solay islep , ha'mmesin jerge otırg'ızdı .
42009016	İysa bes nan menen eki balıqtı aldı da , aspang'a qarap , olar ushın Qudayg'a shu'kirlik etti . Olardı sındırıp , xalıqqa tarqatıw ushın , sha'kirtlerine berdi .
42009017	Ha'mme jep toydı . Awısqan bo'leklerin jıynap , u'lken on eki sebet toltırdı . Petrdin' İysanın' Masix ekenligin moyınlawı
42009018	Ku'nlerdin' birinde İysa awlaq jerde duwa etip turg'anda , sha'kirtleri de Onın' menen birge edi . İysa olardan : — Xalıq Meni kim dep sanaydı ? — dep soradı .
42009019	Sha'kirtleri juwap berip bılay dedi : — Shomıldırıwshı Yaqıya dep sanaydı , al bazıları İliyas , ja'ne basqaları : « Burıng'ı payg'ambarlardın' biri tirilip kelipti » , — desedi .
42009020	İysa olardan : — Al sizler Meni kim dep sanaysızlar ? — dep soradı . Petr Og'an : — Sen — Qudaydın' jibergen Masixısan' , — dep juwap berdi . İysanın' O'z o'limi ha'm qayta tiriliwi haqqında aldın ala aytıwı
42009021	İysa bul tuwralı hesh kimge aytpawların olarg'a qatan' eskertti de :
42009022	— Adam Ulı ko'p azap shegip , aqsaqallar , bas ruwxaniyler ha'm diniy mug'allimler ta'repinen qabıl alınbay o'ltiriliwi ha'm u'shinshi ku'ni qayta tiriliwi tiyis , — dedi .
42009023	Sonda İysa ha'mmege bılay dedi : — Kim de kim Mag'an ergisi kelse , o'zinen keshsin ha'm ha'r ku'ni o'z atanaq ag'ashın arqalap , Menin' izime ersin .
42009024	Kim de kim o'z janın saqlamaqshı bolsa , onı jog'altadı , al kim de kim o'z janın Men ushın jog'altsa , ol onı saqlap qaladı .
42009025	Eger adam pu'tkil du'nyanı iyelegeni menen , o'z janın joytıp , o'zine zıyan keltirse , bunnan og'an ne payda ?
42009026	Kim de kim Mennen ha'm Menin' so'zlerimnen arlansa , Adam Ulı da O'zinin' , A'kesinin' ha'm muxaddes perishtelerdin' saltanatında kelgende , onnan arlanadı .
42009027	Sizlerge shının aytaman : bul jerde turg'anlardın' geybirewleri Quday Patshalıg'ın ko'rmegenshe , o'lmeydi . İysanın' tu'r-tu'sinin' o'zgeriwi
42009028	Bul so'zlerdi aytqannan son' segiz ku'ndey o'tkende , İysa Petr , Yuxan ha'm Yaqıptı qasına alıp , duwa etiw ushın tawg'a shıqtı .
42009029	İysa duwa etkende , Onın' tu'r-tu'si o'zgerdi , kiyimleri de appaq tu'ske enip , jarqırap ketti .
42009030	Sonda eki er adam Onın' menen so'ylesip turg'an edi . Olar : Muwsa menen İliyas edi .
42009031	Olar ullı saltanat penen ko'rinip , İysanın' jaqında Erusalim qalasında du'nyadan o'tip , Qudaydın' erkin orınlawı tiyis ekeni haqqında so'ylesti .
42009032	Al Petr menen onın' qasındag'ılardı ku'shli uyqı basqan edi . Olar oyanıp ketip , İysanın' ullılıg'ın ha'm Onın' menen turg'an eki er adamdı ko'rdi .
42009033	Olar İysanın' janınan kete baslag'anda , Petr İysag'a : — Ustaz , bul jerde bolg'anımız qanday jaqsı ! Bizler u'sh qos qurayıq : birewin Sag'an , birewin Muwsag'a , birewin İliyasqa , — dedi . Ol ne aytqanın o'zi bilmedi .
42009034	Petr usılardı aytıp turg'anda bir bult payda bolıp , olardı qapladı . Sha'kirtler bult ishine kirgende qorqısıp qaldı .
42009035	Sonda bulttan : — Bul — Menin' tan'lap alg'an Ulım , Onın' aytqanın tın'lan'lar ! — degen saza esitildi .
42009036	Dawıs tınıp qalg'annan son' , İysanın' jalg'ız O'zi qaldı . Sha'kirtleri tis jarıp , ko'rgenleri haqqında sol ku'nleri hesh kimge aytpadı . İysanın' jin urg'an balanı azat qılıwı
42009037	Kelesi ku'ni olar tawdan tu'skende , İysanı ko'p xalıq ku'tip aldı .
42009038	Ku'tilmegende xalıq arasınan birew baqırıp : — Ustaz , Sennen o'tinip sorayman , menin' balama bir na'zer sala go'r ! Ol menin' jalg'ız balam edi .
42009039	Balamdı jawız ruwx tutqanda , ol birden qıshqırıp jiberedi . Jawız ruwx onı qaltıratıp , awzınan ko'bik ag'ızadı da , azaplap bolg'annan son' , zorg'a degende onnan ketedi .
42009040	Men Senin' sha'kirtlerin'nen jawız ruwxtı quwıp shıg'arıwdı o'tingen edim , biraq olardın' qolınan kelmedi , — dedi .
42009041	İysa juwap berip : — Ha'y , isenbeytug'ın , adasqan a'wlad ! Men qashang'a deyin sizler menen birge bolıp , sizlerge shıdayman ? Balan'dı bul jerge alıp kel , — dedi .
42009042	Bala kiyatırg'anda jin onı jerge jıg'ıp , qaltırata basladı . Biraq İysa jawız ruwxqa tıyım salıp , balag'a shıpa berdi ha'm onı a'kesine tapsırdı .
42009043	Ha'mme Qudaydın' ullılıg'ına tan' qalıstı . Xalıq İysanın' barlıq islerine hayran qalısıp turg'anda , İysa O'z sha'kirtlerine :
42009044	— Mına so'zlerimdi qulaqların'ızg'a quyıp alın'lar : Adam Ulı adamlardın' qolına uslap beriledi , — dedi .
42009045	Biraq olar bul so'zdin' ma'nisin tu'sinbedi . Onın' ma'nisi olarg'a jasırın bolg'anlıqtan , olar onı ug'a almadı . Al bul so'z tuwralı İysadan sorawg'a qorqtı . En' ullı kim ?
42009046	Sha'kirtler o'z ara : — Qaysı birimiz ullımız ? — dep tartısa basladı .
42009047	İysa olardın' kewillerindegi oydı bilip , bir kishkene balanı aldı da , onı janına qoyıp ,
42009048	olarg'a bılay dedi : — Kim de kim bul balanı Menin' atım ushın qabıl etse , onın' Meni qabıl etkeni boladı . Al kim de kim Meni qabıl etse , onın' Meni Jibergendi qabıl etkeni boladı . O'ytkeni aran'ızda kim en' kishkene bolsa , sol en' ullı boladı .
42009049	Sonda Yuxan : — Ustaz ! Senin' atın' menen jinlerdi quwıp shıg'arıp ju'rgen bir adamdı ko'rdik . Biraq ol bizler menen birge Sag'an ermegenlikten , og'an tıyım saldıq , — dedi .
42009050	İysa Yuxang'a : — Og'an tıyım salman'lar . Sebebi kim de kim sizlerge qarsı bolmasa , ol sizlerdin' ta'repdarın'ız , — dedi . Samariyalılardın' İysanı ta'n almawı
42009051	İysanın' bul du'nyadan aspang'a alınatug'ın ku'nleri jaqınlag'anda , Ol Erusalimge barıwg'a qarar etti .
42009052	Ol aldınan xabarshıların jiberdi . Olar barıp , İysanın' keliwine tayarlıq ko'riw ushın , Samariyanın' bir awılına kirdi .
42009053	Biraq İysa Erusalimge qaray baratırg'anlıqtan , ol jerde Onı qabıl etpedi .
42009054	Sha'kirtleri Yaqıp penen Yuxan bunı ko'rip : — İyem ! Bulardı joq qılıp jiberiw ushın , aspannan ot tu'siwin buyırıwımızdı qa'leysen' be ? — dedi .
42009055	Biraq İysa burılıp , olarg'a keyidi .
42009056	Son'ınan olar basqa awılg'a ketti . İysag'a sha'kirt bolıwdın' sha'rtleri
42009057	Olar jolda kiyatırg'anda , birew İysag'a : — Sen qayaqqa barsan' da , men Sag'an eremen , — dedi .
42009058	İysa og'an : — Tu'lkilerdin' inleri , aspandag'ı quslardın' uyaları bar . Biraq Adam Ulının' bas panalaytug'ın ornı da joq , — dedi .
42009059	Al basqa birewine : — Menin' izime er , — dedi . Biraq ol : — İyem ! Da'slep barıp , a'kemdi jerlewime ruxsat et , — dedi .
42009060	İysa og'an : — O'z o'lgenlerin jerlewdi o'lilerge qaldır . Al sen barıp , Qudaydın' Patshalıg'ı tuwralı ja'riyala , — dedi .
42009061	Ja'ne birew İysag'a : — İyem , men Senin' izin'e eremen , biraq da'slep u'y-ishim menen xoshlasıp keliwime ruxsat et , — dedi .
42009062	Biraq İysa og'an : — Atızdı su'riwdi baslap , artına qaray beretug'ın adam Qudaydın' Patshalıg'ına ılayıqlı emes , — dedi .
42010001	İysanın' jetpis eki sha'kirtin jiberiwi . Bunnan keyin , İyemiz İysa basqa jetpis eki sha'kirtin tan'lap alıp , O'zi barg'ısı kelip ju'rgen ha'r bir qala ha'm orınlarg'a olardı ekew-ekewden O'zinen burın jiberip atırıp
42010002	bılay dedi : — Orılatug'ın egin ko'p , biraq jumısshılar az . Sonlıqtan zu'ra'a'ttin' iyesi bolg'an İyemizden O'zinin' atızına egindi oratug'ın jumısshılar jiberiwin duwa etip soran'lar .
42010003	Barın'lar ! Mine , Men sizlerdi qozılardı qasqırlardın' arasına jibergendey , jiberip atırman .
42010004	Shıjlan da , dorba da , ayaq kiyim de alman'lar , jolda hesh kimge sa'lem de bermen'ler .
42010005	Qaysı u'yge kirsen'ler de , da'slep : « Bul u'yde amanlıq bolsın ! » — dep sa'lem berin'ler .
42010006	Eger sol u'yde amanlıqtı su'yiwshi adam bolsa , sizler tilegen amanlıq sol adamda qaladı , al eger bolmasa , o'zlerin'izge qaytadı .
42010007	Sol u'yde qalıp , bergenin iship jen'ler . O'ytkeni miynet etken adam o'z miynet haqısına ılayıqlı . U'yden-u'yge ko'ship ju'rmen'ler .
42010008	Eger qanday da bir qalag'a kelgenin'izde sizlerdi qabıl etse , bergenin jen'ler .
42010009	Sol jerdegi awırıw adamlarg'a shıpa berip , olarg'a : « Sizlerge Quday Patshalıg'ı jaqınladı » , — den'ler .
42010010	Biraq qanday da bir qalag'a kelgenin'izde sizlerdi qabıl etpese , ko'shege shıg'ıp :
42010011	« Qalan'ızdan ayaqlarımızg'a juqqan shan'dı da sizlerge eskertiw retinde qag'ıp taslaymız . Biraq bilip qoyın'lar , Quday Patshalıg'ı jaqınladı » , — dep aytın'lar .
42010012	Sizlerge aytatug'ınım : hu'kim shıg'arılatug'ın qıyamet-qayım ku'ni Sodom qalasının' awhalı sol qalanın' awhalınan jen'ilirek boladı . Ta'wbe etpegen qalalar ha'siret shegedi !
42010013	— Ha'siret shegesen' , Xorazin ! Ha'siret shegesen' , Betsayda ! Eger sizlerde islengen ka'ramatlar Tir ha'm Sidon qalalarında islengeninde , olar a'lle qashan betin tırnap , shashın julıp qayg'ırıp , ta'wbe eter edi .
42010014	Biraq hu'kim shıg'arılatug'ın qıyamet-qayım ku'ninde Tir menen Sidonnın' awhalı sizlerdin' awhalın'ızdan jen'ilirek boladı .
42010015	Ha'y sen , Kaparnahum , aspang'a ko'terilesen' be ? Yaq , dozaqqa qulatılasan' .
42010016	İysa sha'kirtlerine ja'ne bılay dedi : — Kim de kim sizlerdi tın'lasa , onın' Meni tın'lag'anı boladı . Kim de kim sizlerdi qabıl almasa , onın' Meni qabıl almag'anı boladı . Al kim de kim Meni qabıl alsa , onın' Meni Jibergendi qabıl alg'anı boladı . Jetpis eki sha'kirttin' qaytıp keliwi
42010017	İysanın' jetpis eki sha'kirti quwanısh penen qaytıp kelip : — İyem ! Senin' atın'dı tilge alsaq , jinler de bizlerge boysınadı , — dedi .
42010018	İysa olarg'a : — Shaytannın' jıldırım sıyaqlı aspannan tu'skenin ko'rdim .
42010019	Minekey , Men sizlerge jılanlar menen shayanlardı ayaq astı qılıp , dushpannın' pu'tkil ku'sh-qu'diretin jen'iwge biylik berdim . Sizlerge hesh na'rse zıyanın tiygize almaydı .
42010020	Biraq jawız ruwxlardın' sizlerge boysıng'anına emes , al atların'ızdın' aspanda jazılg'anına quwanın'lar , — dedi .
42010021	Sonda İysa Muxaddes Ruwxtan shadlanıp bılay dedi : — O , A'ke , aspan ha'm jerdin' İyesi ! Bulardı danalardan ha'm aqıllılardan jasırıp , na'restedey adamlarg'a ashıp bildirgenin' ushın , Seni maqtayman ! Awa , A'ke ! Sebebi Senin' qa'lewin' usınday edi .
42010022	Mag'an ha'mmesi A'kemnen berilgen . Uldın' kim ekenin A'keden basqa hesh kim bilmeydi . A'kenin' kim ekenin de tek g'ana Ulı ha'm Ulı tan'lap ashıp bildirgisi kelgenler g'ana biledi .
42010023	Son'ınan İysa burılıp , sha'kirtlerine awlaqta bılay dedi : — Sizlerdin' ko'rip atırg'anın'ızdı ko'rip turg'an ko'zler baxıtlı !
42010024	Menin' sizlerge aytatug'ınım : qanshama payg'ambarlar menen patshalar sizlerdin' ko'rgenlerin'izdi ko'rgisi kelgen edi , biraq ko'rmedi . Esitkenlerin'izdi esitkisi kelgen edi , biraq esitpedi . Miyrimli samariyalı haqqında tımsal
42010025	Sonda bir nızam mug'allimi ornınan turıp , İysanı sınap ko'riw ushın , Onnan : — Ustaz , ma'n'gilik o'mirdi alıwım ushın ne qılıwım kerek ? — dep soradı .
42010026	İysa og'an : — Muxaddes Nızamda ne dep jazılg'an ? Sen onı qalay tu'sinesen' ? — dedi .
42010027	Ol juwap berip : — « İyen' bolg'an Qudayın'dı pu'tkil ju'regin' , pu'tkil janın' , pu'tkil ku'shin' ha'm pu'tkil aqıl-oyın' menen su'y » . Ja'ne de : « O'zin'di su'ygenin' sıyaqlı , jaqının'dı da su'y » , — delingen , — dedi .
42010028	İysa og'an : — Durıs juwap berdin' , usılay isle , sonda jasaysan' , — dedi .
42010029	Biraq ol o'zin aqlag'ısı kelip , İysadan : — Menin' jaqınım kim ? — dep soradı .
42010030	İysa og'an bılay dep juwap qaytardı : — Bir adam Erusalimnen Erixog'a kiyatırıp , qaraqshılardın' qolına tu'sip qalıptı . Qaraqshılar onın' kiyimlerin sheship alıp , onı sabap , o'limshi etip taslap ketipti .
42010031	Sonda bir ruwxaniy sol jol menen ju'rip , onı ko'rip , basqa jaqqa burılıp ketipti .
42010032	Bir lebiyli de sol jerge kelip , onı ko'rip , basqa jaqqa burılıp ketipti .
42010033	Biraq sol jerden o'tip baratırg'an samariyalı bir adam ol jatırg'an jerge kelip , onı ko'rgende janı ashıptı ha'm
42010034	janına barıp , jaraqatların may ha'm sharap penen juwıp tan'ıptı . Onı eshegine mingizip , miymanxanag'a alıp kelip , og'an g'amxorlıq ko'rsetipti .
42010035	Erten'ine eki dinar shıg'arıp , miymanxana iyesine beripti de : « Og'an jaqsılap qara . Eger bunnan artıq g'a'rejet shıg'arsan' , qaytıp kelgenimnen son' to'leymen » , — depti .
42010036	Endi usı u'shewinin' ishinde qaysısı qaraqshılardın' qolına tu'sken adamnın' jaqını boladı , dep oylaysan' ?
42010037	Nızam mug'allimi : — Og'an miyrimlilik ko'rsetkeni , — dedi . İysa og'an : — Bar , sen de usılay isle , — dedi . Ma'riyam ha'm Marta
42010038	Olar jol ju'rip kiyatırg'anda , İysa bir awılg'a kirdi . Bul jerde Marta atlı bir hayal Onı u'yine qabıl etti .
42010039	Martanın' Ma'riyam degen sin'lisi bar edi . Ol İysanın' ayaq betinde otırıp , Onın' so'zlerin tın'ladı .
42010040	Al Marta qonaq ku'tiw menen ba'nt boldı . Ol İysag'a kelip : — İyem , sin'limnin' ha'mme isti menin' bir o'zime qaldırg'anına qaramaysan' ba ? Og'an ayt , mag'an ja'rdemlessin , — dedi .
42010041	Biraq İysa og'an juwap berip : — Marta , Marta , sen ko'p na'rselerdi uwayımlap , ta'shiwishlenesen' .
42010042	Tek bir na'rse g'ana za'ru'r-g'o . Ma'riyam durıs joldı tan'ladı , bul onnan tartıp alınbaydı , — dedi .
42011001	Duwa etiw haqqında . Ku'nlerdin' birinde İysa bir jerde duwa etip turg'an edi . Duwa etip bolg'annan son' , sha'kirtlerinin' biri Og'an : — İyem ! Yaqıya o'z sha'kirtlerine duwa etiwdi u'yretkenindey , Sen de bizlerge duwa etiwdi u'yret , — dedi .
42011002	İysa olarg'a bılay dedi : — Duwa etkenin'izde bılay den'ler : A'ke ! Senin' atın' muxaddes bola bersin . Senin' Patshalıg'ın' kelsin .
42011003	Bizlerge ha'r ku'ni ku'ndelikli nanımızdı bere go'r .
42011004	Gu'nalarımızdı keshire go'r . O'ytkeni bizler de o'zlerimizge gu'na qılg'an ha'r bir adamdı keshiremiz . Bizlerdin' azg'ırılıwımızg'a jol qoyma .
42011005	İysa olarg'a ja'ne bılay dedi : — Aytayıq , aran'ızdag'ı birin'izdin' dostısı bar . Ol yarım aqshamda dostısına barıp : « Dostım ! Mag'an qarızg'a u'sh nan berip tur .
42011006	Sebebi saparda ju'rgen bir dostım kelip edi , onın' aldına qoyatug'ın hesh na'rsem joq » , — depti .
42011007	Sonda dostısı ishten : « Menin' tınıshımdı alma . Esigim beklewli . Balalarım da menin' menen birge to'sekte jatır . Ornımnan turıp , sag'an hesh na'rse bere almayman » , — dep juwap beripti .
42011008	Biraq sizlerge aytatug'ınım : ornınan turıp , dostı bolg'anı ushın sorag'anın bermese de , izinen qalmay sorag'anı sebepli ol ornınan turıp , qansha sorasa , sonsha beredi .
42011009	Sonlıqtan sizlerge aytatug'ınım : soran'lar , sizlerge beriledi . İzlen'ler , tabasızlar . Esikti qag'ın'lar , ol sizlerge ashıladı .
42011010	O'ytkeni sorag'an ha'r bir adam aladı , izlegen tabadı , esik qaqqang'a ashıladı .
42011011	Aran'ızda qaysı a'ke balası balıq sorasa , og'an balıq ornına jılan beredi ?
42011012	Ma'yek sorasa , og'an shayan beredi ?
42011013	Solay etip , o'zlerin'iz jaman bola tura , o'z balaların'ızg'a jaqsı sıylar beriwdi bilsen'iz , aspandag'ı A'ke de O'zinen sorag'anlarg'a Muxaddes Ruwxtı beriwi so'zsiz . İysa ha'm Belzebu'l
42011014	Bir ku'ni İysa bir adamnan gu'n'elek jindi quwıp shıg'ardı . Jin shıqqannan son' , gu'n'elek adam so'yley baslag'anda , xalıq hayran qaldı .
42011015	Biraq olardın' geybirewleri : « Ol jinlerdi jinlerdin' baslıg'ı Belzebu'l-shaytannın' ku'shi menen quwıp shıg'arıp ju'r » , — desti .
42011016	Al basqaları İysanı sınap ko'rmekshi bolıp , aspannan ka'ramatlı belgi ko'rsetiwin talap etti .
42011017	Biraq İysa olardın' oyların bilip , bılay dedi : — O'z ara qarsı bolıp bo'lingen ha'r bir patshalıq joq boladı . O'z ara qarsı bolıp bo'lingen ha'r bir u'y qulaydı .
42011018	Eger shaytan o'z ara qarsı bolıp bo'linse , onın' patshalıg'ı qalay saqlanadı ? Sizler Meni : « Jinlerdi Belzebu'l-shaytannın' ku'shi menen quwıp shıg'arıp ju'r » , — deysizler .
42011019	Eger Men jinlerdi Belzebu'l-shaytannın' ku'shi menen quwıp shıg'aratug'ın bolsam , onda sizlerdin' sha'kirtlerin'iz olardı kimnin' ku'shi menen quwıp shıg'arıp ju'r ? Solay etip , olar sizlerdin' nadurıs ekenin'izdi a'shkaralaydı .
42011020	Biraq , eger Men jinlerdi Qudaydın' ku'shi menen quwıp shıg'arıp atırg'an bolsam , onda sizlerge Quday Patshalıg'ının' jetip kelgeni .
42011021	Tis-tırnag'ına deyin qurallang'an bir ku'shli adam o'z u'yin qorg'asa , onın' mal-mu'lki aman boladı .
42011022	Al onnan da ku'shlirek birew og'an hu'jim jasap , onı jen'se , onın' isengen barlıq quralların tartıp alıp , oljasın bo'listiredi .
42011023	Kim de kim Menin' menen birge bolmasa , ol Mag'an qarsı . Kim de kim Menin' menen birge jıynamasa , ol shashadı .
42011024	Jawız ruwx adamnan shıqqannan keyin suwsız jerlerdi gezip , dem alıwg'a orın izleydi . Taba almag'annan son' , ol : « Shıqqan u'yime qaytayın » , — deydi .
42011025	Qaytıp kelgende , u'ydin' tazalanıp ha'm jıynalıp turg'anın ko'redi .
42011026	Sonda ol barıp , o'zinen de jawız jeti ruwxtı ertip keledi de , kirip sol u'yde turadı . Solay etip , sol adamnın' son'g'ı awhalı burıng'ıdan da jaman boladı .
42011027	İysa usılardı aytıp turg'anda xalıq ishinen bir hayal dawıslap , Og'an : — Seni ko'tergen qursaq ha'm Seni emizgen ko'kirekler qanday baxıtlı ! — dedi .
42011028	Biraq İysa og'an : — Qudaydın' so'zin tın'lap , onı orınlawshılar onnan da baxıtlı ! — dedi . Ka'ramatlı belgi haqqında
42011029	Xalıq jıynalıp , ko'beyip atırg'anda , İysa olarg'a bılay dep ayta basladı : — Bul a'wlad — jaman a'wlad ! Ol ka'ramatlı belgi talap etpekte . Biraq og'an Yunustın' ka'ramatlı belgisinen basqası ko'rsetilmeydi .
42011030	Yunus Nineviya turg'ınları ushın qanday belgi bolsa , Adam Ulı da bul a'wlad ushın sonday belgi boladı .
42011031	Qubladag'ı hayal patsha hu'kim shıg'arılatug'ın qıyamet-qayım ku'ninde usı a'wladtın' adamları penen birge turıp , onı ayıplaydı . Sebebi ol Sulaymannın' danalıg'ın esitiw ushın , jer betinin' arg'ı shetinen kelgen-g'o . Biraq bul jerde Sulaymannan da ullı Birew bar .
42011032	Nineviya turg'ınları hu'kim shıg'arılatug'ın qıyamet-qayım ku'ninde usı a'wlad penen birge turıp , onı ayıplaydı . O'ytkeni Yunus ja'riyalag'anda , olar ta'wbe etken-g'o . Biraq bul jerde Yunustan da ullı Birew bar . Jaqtılıq ha'm ko'z haqqında
42011033	— Hesh kim de shıranı jag'ıp , onı jasırın jerge yamasa ıdıstın' astında qoymaydı . Kerisinshe , kirgenler jaqtını ko'rsin dep , onı shıra qoyg'ıshqa qoyadı .
42011034	Ko'zin' — denen'nin' shırag'ı . Eger ko'zin' saw bolsa , pu'tkil denen' de jarıq boladı . Eger ko'zin' saw bolmasa , denen' de pu'tkilley qaran'g'ı boladı .
42011035	Sonlıqtan da , abayla , ishin'degi jarıq qaran'g'ı bolmasın !
42011036	Eger pu'tkil denen' jarıq bolıp , hesh bir qaran'g'ı jeri bolmasa , shıra seni o'z nurı menen jaqtı qılg'anı sıyaqlı , denen' pu'tkilley jarıq boladı . İysa dindarlar haqqında
42011037	İysa usı so'zlerdi aytıp turg'anda , bir parisey Onı u'yine awqatlanıwg'a shaqırdı . İysa onın' u'yine kirip , awqatlanıwg'a otırdı .
42011038	İysanın' awqattan burın qol juwmag'anın ko'rip , parisey tan' qaldı .
42011039	Sonda İyemiz og'an : — Ha'y pariseyler , sizler tabaq-kesenin' sırtın tazalaysızlar , biraq o'z ishin'iz na'psiqawlıq ha'm jawızlıqqa tolı .
42011040	Ha'y , aqılsızlar , sırtın jaratqan ishin de jaratqan emes pe ?
42011041	Jaqsısı , ishin'izdegiden qayır-sadaqa berin'ler , sonda sizler ushın ha'mme na'rse taza boladı .
42011042	Ha'siret shegesizler , pariseyler ! Sizler jalbız , iyisli sho'p ha'm ha'r tu'rli palız o'nimlerinin' onnan birin beresizler , biraq a'dillikke ha'm Qudaydın' su'yispenshiligine biypa'rwa qaraysızlar . Bunı da islep , onı da qaldırmawın'ız kerek edi-g'o .
42011043	Ha'siret shegesizler , pariseyler ! Sizler ma'jilisxanalarda to'rde otırıwdı , bazarda o'zlerin'izge sa'lem beriliwin jaqsı ko'resizler .
42011044	Sizler ha'siret shegesizler ! Sebebi sizler adamlar bilmey u'stilerinen basıp o'tetug'ın belgisiz qa'birlerge uqsaysızlar , — dedi .
42011045	Sonda nızam mug'allimlerinin' biri İysag'a : — Ustaz ! Sen bul so'zlerdi aytıp , bizlerdi de qapa qılıp atırsan' , — dedi .
42011046	Biraq İysa : — Sizler de ha'siret shegesizler , nızam mug'allimleri ! O'ytkeni sizler ko'terip ju'riwge qıyın ju'klerdi adamlarg'a artıp , o'zlerin'iz olardı ko'terisiwge barmag'ın'ızdı da qozg'amaysızlar .
42011047	Sizler ha'siret shegesizler ! Sebebi sizler ata-babaların'ız o'ltirgen payg'ambarlarg'a mazarlar ornatasızlar .
42011048	Solay etip , sizler ata-babaların'ızdın' islerin maqullap , olardı da'lilleysizler . Olar payg'ambarlardı o'ltirgen edi , al sizler olarg'a mazarlar ornatasızlar .
42011049	Sonlıqtan da , Qudaydın' danalıg'ı bılay degen : « Men olarg'a payg'ambarlar menen elshilerdi jiberemen . Olar geybirewlerin o'ltirip , geybirewlerin quwg'ın qıladı » .
42011050	Sol sebepten Abıldın' qanınan baslap , qurbanlıq shalınatug'ın orın menen İbadatxana arasında o'ltirilgen Zekeriyanın' qanına deyin , du'nya jaratılg'annan beri to'gilgen barlıq payg'ambarlardın' qanı usı a'wladtan talap etiledi . Awa , sizlerge aytatug'ınım : usı a'wladtan talap etiledi !
42011051	
42011052	Ha'siret shegesizler , nızam mug'allimleri ! O'ytkeni sizler qutqarılıw haqqında bilim qapısının' giltin tartıp aldın'lar : bul qapıdan o'zlerin'iz de kirmedin'ler , kirmekshi bolg'anlarg'a da tosqınlıq jasadın'lar , — dedi .
42011053	İysa sol jerden ketip baratırg'anda , ashıwlang'an diniy mug'allimler menen pariseyler Onı qısqıg'a alıp , ko'p sorawlarg'a juwap beriwge ma'jbu'rledi .
42011054	Olar İysanı so'zinen tutıp ayıplaw ushın , Onı an'lıdı .
42012001	Kimnen qorqıw kerek ? . Sonın' arasında ko'p mın'lag'an adamlar jıynalıp , bir-birine tıg'ılısıp turdı . İysa aldı menen O'z sha'kirtlerine so'z baslap , bılay dedi : — Pariseylerdin' ashıtqısınan , yag'nıy eki ju'zlilikten saq bolın'lar !
42012002	Ashılmaytug'ın hesh qanday sır , bilinbeytug'ın hesh qanday jasırın na'rse joq .
42012003	Sonlıqtan qaran'g'ıda aytqanın'ız jaqtıda esitiledi , bekitiwli qapı artında qulaqqa sıbırlap aytqanın'ız tamlardın' to'besinen ja'riyalanadı .
42012004	Menin' sizlerge , doslarıma aytatug'ınım : deneni o'ltirse de , bunnan son' basqa hesh na'rse isley almaytug'ınlardan qorqpan'lar !
42012005	Biraq kimnen qorqıwın'ız kerek ekenin aytayın : o'ltirgennen keyin , dozaqqa taslawg'a qu'direti ku'shli Qudaydan qorqın'lar . Awa , sizlerge aytatug'ınım : Onnan qorqın'lar .
42012006	Bes shımshıq eki tiying'a satılmay ma ? Solay bolsa da , olardın' hesh birin de Quday umıtpaydı .
42012007	Basların'ızdag'ı shashlardın' ba'ri de Qudayg'a sanawlı . Sonlıqtan qorqpan'lar : ko'p shımshıqlardan sizler qımbatlıraqsızlar-g'o .
42012008	Sizlerge aytatug'ınım : kim de kim Meni adamlar aldında ta'n alsa , Adam Ulı da onı Qudaydın' perishtelerinin' aldında ta'n aladı .
42012009	Al kim de kim Meni adamlar aldında ta'n almasa , onın' o'zi de Qudaydın' perishtelerinin' aldında ta'n alınbaydı .
42012010	Adam Ulına qarsı bir so'z aytqan ha'r bir adam keshiriledi , biraq Muxaddes Ruwxqa til tiygizgen adam keshirilmeydi .
42012011	Sizlerdi ma'jilisxanalarg'a , basshılarg'a ha'm ha'kimlerge aparg'anda , qalay juwap beriwdi yamasa ne aytıwdı qayg'ırman'lar .
42012012	Sebebi ne aytıw kerek ekenin sizlerge sol waqıtta-aq Muxaddes Ruwx u'yretedi . Aqılsız bay haqqında tımsal
42012013	Xalıq arasınan birew İysag'a : — Ustaz , a'jag'ama ayt , miyrastı menin' menen bo'lissin , — dedi .
42012014	İysa og'an : — Kim Meni sizlerge qazı yamasa miyraslardı bo'liwshi etip qoydı ? — dedi .
42012015	Son'ınan xalıqqa : — Abaylan'lar , du'nyaxorlıqtan saq bolın'lar ! O'ytkeni adamnın' o'miri onın' mal-mu'lkinin' ko'pligine baylanıslı emes , — dep ,
42012016	olarg'a mınaday tımsal keltirdi : — Bir bay adamnın' egislik jeri mol zu'ra'a't beripti .
42012017	Ol o'z-o'zine : « Ne islesem eken ? O'nimlerimdi jıynap qoyatug'ın jerim joq » , — dep pikir ju'rgizipti .
42012018	Son'ınan : — Bılay isleymen : g'a'llexanalarımdı buzıp , olardı u'lkeytip salaman ha'm sol jerge barlıq g'a'llem menen mal-mu'lkimdi jıynap qoyaman .
42012019	Son'ınan o'z janıma bılay deymen : « Janım , ko'p jılg'a jetetug'ın mol du'nyan' bar . Endi dem al , iship-jep , kewlin'di xoshla » , — depti .
42012020	Biraq Quday og'an : — Ha'y , aqmaq , bu'gin tu'nde senin' janın' alınadı . Sonda senin' jıynap-tergenlerin' kimge qaladı ? — depti .
42012021	O'zi ushın baylıq jıynap , Quday aldında sıqmar bolg'an adamnın' awhalı usınday boladı . Ta'shiwishlenben'ler !
42012022	İysa sha'kirtlerine bılay dedi : — Sonlıqtan sizlerge aytatug'ınım : ne jeymiz dep , janın'ız ushın , ne kiyemiz dep , denen'iz ushın ta'shiwishlenben'ler !
42012023	Jan awqattan , dene kiyimnen artıq-g'o .
42012024	G'arg'alarg'a qaran'lar : olar ekpeydi de , ormaydı da . Olardın' ya da'n saqlag'ıshları , ya g'a'llexanaları joq . Biraq , Quday olardı asıraydı . Al sizler quslardan qanshelli qımbatlısızlar !
42012025	Ta'shiwishleniw sebepli , kim sizlerdin' aran'ızda o'z o'mirin bir saatqa bolsa da uzayta aladı ?
42012026	Eger usınday kishkene na'rse qolın'ızdan kelmese , basqa na'rseler haqqında ta'shiwishleniwdin' nege keregi bar ?
42012027	Liliya gu'llerinin' qalay o'sip turg'anına qaran'lar ! Olar miynet te etpeydi , jip te iyirmeydi . Biraq sizlerge aytatug'ınım : Sulayman da o'zinin' sa'n-saltanatında usılardın' birewindey sa'nli kiyinbegen edi .
42012028	Eger bu'gin dalada o'sip turg'anı menen , erten' oshaqqa taslanatug'ın sho'pti Quday usılay kiyindirse , sizlerdi olardan da artıq kiyindirmes pe edi , ha'y , isenimi azlar !
42012029	Sonlıqtan da , ne iship , ne jeytug'ının'ızdı izlep , ta'shiwishlenben'ler .
42012030	Sebebi usılardın' ba'rin bul du'nyanın' butqa tabınıwshıları izlep ju'redi . Sizlerdin' usılarg'a mu'ta'j ekenin'izdi A'ken'iz biledi .
42012031	Onın' ornına , Quday Patshalıg'ın izlep ju'rin'ler , sonda bular sizlerge qosımsha etip beriledi .
42012032	Ha'y , kishkene pada , qorqpa ! A'ken'iz sizlerge Patshalıqtı beriwdi maqul taptı .
42012033	Mal-mu'lkin'izdi satıp , qayır-sadaqa berin'ler . O'zlerin'izge tozbaytug'ın qalta islep , aspanda tawsılmaytug'ın g'a'ziyne jıynan'lar . Ol jerge urı da jaqınlamaydı , ku'ye de tu'sip jemeydi .
42012034	O'ytkeni baylıqların'ız qay jerde bolsa , kewillerin'iz de sol jerde boladı . İysanın' qayta keliwine tayar bolıw
42012035	— Bellerin'iz buwıwlı bolıp , shıraların'ız janıp tursın !
42012036	Xojayını neke toydan qaytıp kelip , esikti qaqqanda , og'an da'rriw ashıw ushın ku'tip turg'an xızmetshilerdey bolın'lar .
42012037	Xojayını kelgende olardın' sergek bolıp turg'anın ko'rse , sol xızmetshiler qanday baxıtlı ! Sizlerge shının aytaman : ol belin buwıp , xızmetshilerin otırg'ızıp , o'zi olarg'a xızmet etedi .
42012038	Eger xojayını tu'n ortasında yamasa tan' atqanda kelip , xızmetshilerinin' oyaw turg'anın ko'rse , onda sol xızmetshiler qanday baxıtlı !
42012039	Mınanı bilip qoyın'lar : eger u'y iyesi urının' qashan keletug'ının bilse , ol u'yine urının' buzıp kiriwine jol qoymas edi .
42012040	Sizler de tayar bolıp turıwın'ız sha'rt ! Sebebi Adam Ulı sizler oylamag'anda keledi .
42012041	Sonda Petr : — İyem , Sen bul tımsaldı tek bizlerge aytıp atırsan' ba yamasa ha'mmege me ? — dedi .
42012042	İyemiz bılay dedi : — İyesi u'y-ishimdegilerge tiyisli awqatın waqtında bersin dep , olardın' u'stinen tayınlag'an isenimli ha'm aqıllı u'y basqarıwshı kim ?
42012043	İyesi kelgende onın' solay islep atırg'anın ko'rse , sol xızmetshi qanday baxıtlı !
42012044	Sizlerge shının aytıp turman : iyesi onı o'zinin' pu'tkil mal-mu'lkin basqarıwshı etip tayınlaydı .
42012045	Eger sol xızmetshi ishinen : « İyem tez kele qoymas » dep , malaylar ha'm shorılardı sabap , iship-jep , ma's bola baslasa ,
42012046	onda sol xızmetshinin' iyesi ku'tpegen ku'ni ha'm oylamag'an waqıtta kelip , onı ayawsız jazalap , isenbeytug'ınlardın' awhalına saladı .
42012047	İyesinin' erkin bilse de tayar turmag'an , onın' erki boyınsha is tutpag'an xızmetshi ko'p tayaq jeydi .
42012048	Al onın' erkin bilmegen ha'm jazag'a turarlı is islegen xızmetshi az tayaq jeydi . Kimge ko'p berilgen bolsa , onnan ko'p talap etiledi . Kimge ko'p isenip tapsırılsa , onnan ko'birek soraladı . Masix ushın bolatug'ın ayırılısıwlar
42012049	— Men du'nya ju'zine ot salıwg'a keldim . Onın' ha'zir-aq jalınlap ketiwin qanshelli qa'ler edim !
42012050	Men ju'da' awır azap-ha'siretti basımnan keshiriwim tiyis . Bul orınlang'ansha , qanshelli qıynalaman !
42012051	Meni jer ju'zine tatıwlıq a'kelgen , dep oylap atırsız ba ? Yaq , deymen sizlerge : alawızlıq a'kelgenmen .
42012052	O'ytkeni bunnan bılay , bir u'yde bes adam bolsa , olar o'z ara bo'linedi . U'shewi ekewine qarsı , ekewi u'shewine qarsı boladı .
42012053	A'kesi balasına , balası a'kesine qarsı , anası qızına , qızı anasına qarsı , qa'yin enesi kelinine , kelini qa'yin enesine qarsı bolıp bo'linedi .
42012054	Son'ınan İysa xalıqqa da bılay dedi : — Sizler batıstan bir bulttın' ko'terilgenin ko'rgenin'izde , da'rriw : « Jawın jawadı » deysizler ha'm sonday boladı da .
42012055	Qubla samalı eskende : « Ku'n ıssı boladı » deysizler ha'm sonday boladı da .
42012056	Ha'y , eki ju'zliler ! Jer ha'm aspannın' tu'sin anıqlay alsan'lar da , nege ha'zirgi waqıttın' rayın anıqlay almaysızlar ?
42012057	Nenin' durıs ekenin nege o'zlerin'iz sheshe almaysızlar ?
42012058	Sen o'z dawlasın' menen birge basshının' aldına baratırg'anın'da , jolda onın' menen jarasıwg'a tırıs . Olay etpesen' , ol seni qazının' aldına aparadı , qazı seni xızmetkerge tapsıradı , al xızmetker seni qamap taslaydı .
42012059	Sag'an aytatug'ınım : son'g'ı tiyinin'di to'lep tawıspag'anın'sha , ol jerden hesh shıg'a almaysan' .
42013001	Ta'wbe etiw haqqında . Sol waqıtta geybirewler İysag'a kelip , Pilattın' galilalılardı o'ltirtkeni ha'm olardın' qanın o'zleri soyg'an qurbanlıqları menen aralastırıp taslag'anı haqqında aytıp berdi .
42013002	İysa olarg'a : — Sizler : « Usınday apatqa ushırag'anı ushın , bul galilalılar basqa barlıq galilalılardan gu'nalıraq » , — dep oylaysızlar ma ?
42013003	Yaq , deymen sizlerge . Eger ta'wbe etpesen'ler , ha'mmen'iz de usılay nabıt bolasızlar .
42013004	U'stilerine Siloha minarası qulap o'lgen on segiz adam Erusalimde jasawshı adamlardın' ha'mmesinen ayıplıraq edi , dep oylaysızlar ma ?
42013005	Yaq , deymen sizlerge . Eger ta'wbe etpesen'ler , ha'mmen'iz de usılay nabıt bolasızlar , — dedi .
42013006	Son'ınan İysa mınaday tımsal aytıp berdi : — Bir adamnın' ju'zim bag'ında egilgen a'njir ag'ashı bolıptı . Adam onnan miywe alıw ushın kelipti , biraq taba almaptı .
42013007	Sonda ol bag'mang'a : « Mine , men u'sh jıldan beri bul a'njir ag'ashınan miywe alıw ushın kelemen , biraq taba almayman . Onı shawıp tasla ! Nege ol bosqa orın iyelep tur ? » — depti .
42013008	Biraq bag'man og'an juwap berip : « Xojayın , onı bıyıl da qaldırın' . Men onın' a'tirapın qazıp , qıy to'geyin .
42013009	Mu'mkin , endigi jılı miywe berip qalar . Eger bermese , shawıp taslarsız , — depti . İysanın' bu'kir hayalg'a shıpa beriwi
42013010	Bir dem alıs ku'ni İysa ma'jilisxanalardın' birinde ta'lim berip otırg'an edi .
42013011	Sol jerde on segiz jıldan beri awırıw ruwxınan qıynalg'an bir hayal bar edi . Ol eki bu'klenip qalg'an bolıp , boyın hesh tik uslay almas edi .
42013012	İysa onı ko'rip , janına shaqırıp aldı da , og'an : — Hayal , sen da'rtin'nen azat bolasan' , — dep ,
42013013	onın' u'stine qolların qoyg'anda , hayal sol waqıtta-aq boyın tiklep , Qudayg'a alg'ıslar ayta basladı .
42013014	Sonda ma'jilisxana basshısı İysanın' dem alıs ku'ni shıpa bergenine ashıwı kelip , xalıqqa : — Jumıs islew ushın altı ku'n bar . Shıpa alıwg'a dem alıs ku'ni emes , al sol ku'nleri kelin'ler , — dedi .
42013015	İyemiz İysa og'an bılay dep juwap berdi : — Ha'y , eki ju'zliler ! Dem alıs ku'ni ha'r birin'iz o'gizin'izdi yamasa eshegin'izdi qoradan sheship alıp , suwg'arıwg'a aparmaysız ba ?
42013016	On segiz jıldan beri shaytan baylap qoyg'an İbrayımnın' mına qızın dem alıs ku'ni bul baylawdan azat qılıw kerek emes pe edi ?
42013017	İysa usı so'zlerdi aytqanda , Og'an qarsılıq ko'rsetkenlerdin' ha'mmesi uyalıp qaldı . Al pu'tkil xalıq Onın' barlıq ullı islerine quwandı . Qıshqıl tuqım ha'm ashıtqı tuwralı tımsal
42013018	Son'ınan İysa : — Quday Patshalıg'ı nege uqsaydı ? Onı nege megzeteyin ?
42013019	Ol — bir adamnın' alıp , o'z bag'ına ekken qıshqıl tuqımına uqsaydı . Ol o'sip , terek boladı ha'm shaqalarına aspan qusları ushıp kelip , uya saladı , — dedi .
42013020	İysa ja'ne bılay dedi : — Quday Patshalıg'ın nege uqsatayın ?
42013021	Ol — bir hayaldın' alıp , barlıq qamır ashıg'ansha , u'sh samar ung'a aralastırg'an ashıtqısına uqsaydı . Tar qapıdan kirin'ler !
42013022	Erusalimge qaray jol alg'an İysa qala ha'm awıllardı aralap , ta'lim berip ju'rdi .
42013023	Bir adam İysadan : — İyem , tek az g'ana adam qutqarıla ma ? — dep soradı .
42013024	Sonda İysa xalıqqa bılay dedi : — Tar qapıdan kiriwge bar ku'shin'izdi salın'lar ! Sebebi sizlerge aytatug'ınım : ko'pler kiriwge tırısadı , biraq kire almaydı .
42013025	U'ydin' İyesi turıp qapını jawıp taslag'anda , sizler sırtta turıp , qapını qag'a baslap : « İyem ! İyem ! Bizlerge qapını ash ! » — deysizler . Biraq Ol sizlerge : « Men sizlerdi tanımayman ha'm qayaqtan kelgenin'izdi bilmeymen » , — dep juwap beredi .
42013026	Sonda sizler : « Bizler Senin' ko'z aldın'da iship jedik . Sen bizlerdin' ko'shelerimizde ta'lim beretug'ın edin'-g'o » , — dep aytasızlar .
42013027	Biraq Ol : « Sizlerge aytatug'ınım : Men sizlerdi tanımayman ha'm qayaqtan kelgenin'izdi bilmeymen . Ha'y , jamanlıq qılıwshılardın' ha'mmesi Mennen awlaq ketin'ler ! » — deydi .
42013028	Sizler İbrayımdı , Isaqtı , Yaqıptı ha'm barlıq payg'ambarlardı Quday Patshalıg'ında , al o'zlerin'izdin' sırtqa quwıp shıg'arılg'anın'ızdı ko'rgenin'izde jılap , pushayman jeysizler .
42013029	Shıg'ıstan ha'm batıstan , arqadan ha'm qubladan adamlar kelip , Quday Patshalıg'ında dasturxan a'tirapına otıradı .
42013030	Mine , sonda son'g'ılardın' geybirewleri birinshiler , al birinshilerdin' geybirewleri son'g'ılar boladı . İysanın' Erusalim tuwralı qayg'ırıwı
42013031	Sol waqıtta bir neshe pariseyler kelip , İysag'a : — Bul jerden ket , Hirod Seni o'ltirmekshi , — dedi .
42013032	İysa olarg'a bılay dedi : — Barıp , sol tu'lkige aytın'lar : Men bu'gin ha'm erten' jinlerdi quwıp shıg'arıp , awırıwlarg'a shıpa beremen , al u'shinshi ku'ni isimdi juwmaqlayman .
42013033	Solay bolsa da , Men bu'gin , erten' ha'm arg'ı ku'ni O'z jolım menen ju'riwim kerek . O'ytkeni hesh bir payg'ambarg'a Erusalimnen basqa jerde o'liwge bolmaydı .
42013034	Oh , Erusalim , Erusalim ! Payg'ambarlardı o'ltiriwshi , Qudaydın' sag'an jibergenlerin tas penen urıwshı qala ! O'z sho'jelerin qanatının' astına alg'an ma'kiyen sıyaqlı , Men de senin' balaların'dı neshe ret jıynamaqshı boldım , biraq sizler qa'lemedin'ler .
42013035	Mine , u'yin'izdi Quday taslap ketip , ol qan'ırap qaladı . Sizlerge aytatug'ınım : « İyemizdin' atınan Keliwshi jarılqang'an ! » — dep aytqanların'ızg'a deyin Meni ko'rmeysizler .
42014001	Dem alıs ku'ninde shıpa beriw . Bir dem alıs ku'ni İysa pariseylerdin' bir basshısının' u'yine awqatqa kelgende , ha'mme Onı baqlap otırdı .
42014002	Sonda sarsıq keselden azap shekken bir adam İysanın' aldına keldi .
42014003	İysa diniy mug'allimler menen pariseylerden : — Dem alıs ku'ni awırıw adamg'a shıpa beriw nızamg'a tuwrı kele me yamasa tuwrı kelmey me ? — dep soradı .
42014004	Olar u'ndemedi . Sonda İysa sol adamg'a qolın tiygizip shıpa berdi de , qaytarıp jiberdi .
42014005	Son'ınan olarg'a bılay dedi : — Aran'ızdag'ı birin'izdin' balası yamasa o'gizi qudıqqa tu'sip ketse , dem alıs ku'ni bolıwına qaramastan , onı da'rriw shıg'arıp almay ma ?
42014006	Olar İysanın' bul ga'pine juwap bere almadı . O'zin'di joqarı tutpa !
42014007	Qonaqlardın' o'zlerine to'rdegi orınlardı tan'lap atırg'anın ko'rgen İysa olarg'a mınaday bir tımsal ayttı :
42014008	— Seni birew neke toyına shaqırg'anda , to'rdegi orıng'a otırma . Shaqırılg'anlar arasında sennen de sıylıraq birew bolıwı mu'mkin .
42014009	Olay etpesen' , ekewin'izdi de shaqırg'an adam sag'an kelip : « Mına adamg'a ornın'dı ber » dese , sen uyalıp , esik bettegi orıng'a otırıwg'a ma'jbu'r bolasan' .
42014010	Sonlıqtan qonaqqa shaqırılg'anın'da , barıp esik bettegi orıng'a otır . Sonda seni qonaqqa shaqırg'an adam janın'a kelip : « Dostım , to'rge shıg'ıp otır » , — deydi . Solay etsen' , o'zin' menen otırg'an ha'r bir adamnın' aldında abırayg'a iye bolasan' .
42014011	Sebebi kim de kim o'zin joqarı tutsa , ol pa'sletiledi , al kim de kim o'zin pa's tutsa , ol joqarı boladı .
42014012	Son'ınan İysa O'zin shaqırg'an u'y iyesine : — Tu'ski yamasa keshki zıyapat bergenin'de dosların'dı , tuwısqanların'dı , ag'ayinlerin'di , ya bay qon'sıların'dı shaqırma . O'ytkeni olay etsen' , olar da seni qonaqqa shaqırıp , sag'an qaytaradı .
42014013	Kerisinshe , zıyapat bergenin'de jarlı , mayıp , aqsaq ha'm soqırlardı shaqır .
42014014	Solay etsen' , sen baxıtlı bolasan' . Sebebi olar sag'an qaytara almaydı . Biraq haq adamlar qayta tirilgende , Quday sag'an qaytaradı , — dedi . Toyg'a mira't etilgenler haqqında tımsal
42014015	İysa menen dasturxan a'tirapında otırg'anlardın' biri bul so'zlerdi esitip , Og'an : — Quday Patshalıg'ında duz tatqan adam baxıtlı , — dedi .
42014016	İysa og'an bılay dedi : — Bir adam u'lken zıyapat berip , ko'p qonaq shaqırıptı .
42014017	Awqatlanatug'ın waqıt bolg'anda : « Kelin'ler , ha'mmesi tayar boldı » , — dep aytıw ushın , mira't etilgenlerge o'z xızmetshisin jiberipti .
42014018	Biraq ha'mmesi oylasıp qoyg'anday , sıltaw taba baslaptı . Birinshisi og'an : « Men jer satıp aldım , sonı barıp ko'riwim kerek , o'tinemen , meni keshir » , — depti .
42014019	Al ekinshisi : « Men bes jup o'giz satıp aldım , solardı sınap ko'riwge baratırman . O'tinemen , meni keshir » , — depti .
42014020	U'shinshisi de : « Men tap jan'a u'ylendim , sonlıqtan kele almayman » , — depti .
42014021	Xızmetshi qaytıp kelip , bulardın' ha'mmesin xojayınına aytıp beripti . U'y iyesi ashıwlanıp , xızmetshisine : « Tez bar da , qalanın' u'lken-kishi ko'shelerin aralap , jarlı , mayıp , soqır ha'm aqsaq adamlardı bul jerge alıp kel » , — dep buyırıptı .
42014022	Son'ınan xızmetshi : « Xojayın , buyırg'anların'ızdı orınladım , biraq ja'ne de bos orın bar » , — depti .
42014023	Xojayın xızmetshisine : « Jollarg'a ha'm awıl soqpaqlarına barıp , adamlardı bul jerge keliwge ko'ndir . Sonda u'yim adamlarg'a tolı boladı .
42014024	O'ytkeni sizlerge aytatug'ınım : mira't etilgenlerdin' hesh qaysısı da menin' zıyapatımnan duz tatpaydı » , — depti . İysag'a sha'kirt bolıwdın' sha'rti
42014025	İysa menen birge ko'p xalıq ju'rgen edi . İysa olarg'a burılıp bılay dedi :
42014026	— Kim de kim Mag'an kelip , ata-anasın , hayalın , balaların , ag'a-inisin , apa-qarındasların , ha'tte , o'z o'mirin de jek ko'rmese , ol Menin' sha'kirtim bola almaydı .
42014027	Kim de kim o'z atanaq ag'ashın arqalap , Menin' izimnen ju'rmese , ol Menin' sha'kirtim bola almaydı .
42014028	Aran'ızdag'ı birin'iz minara qurmaqshı bolsa , onı pitkeriw ushın g'a'rejet jete me dep , aldın ala otırıp , esaplap shıqpay ma ?
42014029	Olay etpese , tiykarın salıp bolıp , qurıp pitkere almay qalsa , bunı ko'rgenler onın' u'stinen ku'lip :
42014030	« Mına adam qurıwdı baslap , pitkere almadı » , — deydi .
42014031	Qaysı bir patsha basqa patshag'a qarsı urısqa shıg'ajaq bolsa , o'zimnin' on mın' a'skerim menen , kiyatırg'an qarsılasımnın' jigirma mın' a'skerine qarsı tura alaman ba dep , aldın ala otırıp oylanıp almay ma ?
42014032	Ku'shi jetpeytug'ın bolsa , sol patsha ele uzaqta bolg'anda og'an elshi jiberip , tınıshlıq pitimin jasawdı soraydı .
42014033	Solay etip , sizlerdin' ha'r birin'iz o'zine tiyisli ha'mme zattan waz keshpese , Menin' sha'kirtim bola almaydı .
42014034	Duz — jaqsı na'rse . Biraq duz o'z ku'shin joytsa , onı qalay ja'ne shorlı qılıwg'a boladı ?
42014035	Ol jerge de , qıy bolıwg'a da jaramag'anlıqtan , sırtqa ılaqtırıp taslanadı . Qulag'ı bar jaqsılap esitip alsın !
42015001	Joytılg'an qoy haqqında tımsal . İysanı tın'law ushın ko'p salıqshılar menen gu'nakarlar Onın' qasına jaqınlap kelgen edi .
42015002	Pariseyler menen diniy mug'allimler bunı ko'rip : — Ol gu'nakarlardı qabıl etip , olar menen birge awqat jeydi , — dep narazılıq bildirdi .
42015003	Sonda İysa olarg'a mına tımsaldı aytıp berdi :
42015004	— Aytayıq , aran'ızdag'ı birin'izdin' ju'z qoyı bolıp , birewin joytıp alsa , ol toqsan tog'ızın sho'l dalada qaldırıp , joytılg'an bir qoyın tappag'ansha izlep ju'rmes pe edi ?
42015005	Tawıp alg'annan son' quwanıp ketip , onı iynine ko'terip aladı da ,
42015006	u'yine kelip , dosları menen qon'sıların shaqırıp , olarg'a : « Menin' menen birge quwanın'lar , joytılg'an qoyımdı tawıp aldım » , — deydi .
42015007	Sizlerge aytatug'ınım : sol sıyaqlı , ta'wbe etiwge ha'jeti joq toqsan tog'ız haq adamnan go're , ta'wbe etken bir gu'nakarg'a aspanda ko'birek quwanadı . Joytılg'an gu'mis ten'ge haqqında tımsal
42015008	— Aytayıq , bir hayaldın' on gu'mis ten'gesi bolıp , birewin joytıp alsa , ol shıra jag'ıp , u'ydi sıpırıp , tappag'ansha muqıyatlap izlemes pe edi ?
42015009	Tawıp alg'annan son' , qurdasları menen qon'sıların shaqırıp : « Menin' menen birge quwanın'lar , joytılg'an ten'gemdi tawıp aldım » , — deydi .
42015010	Sizlerge aytatug'ınım : Qudaydın' perishteleri de ta'wbe etken bir gu'nakar ushın usılay quwanadı . Joytılg'an ul haqqında tımsal
42015011	İysa ja'ne bılay dedi : — Bir adamnın' eki ulı bar eken .
42015012	Olardın' genjetayı a'kesine : — A'ke , mal-mu'lkin'nin' mag'an tiyisli bo'legin ber , — depti . Sonda a'kesi mal-mu'lkin eki ulına bo'lip beripti .
42015013	Bir neshe ku'n o'tkennen son' , kishi ul barı-jog'ın jıynap alıp , uzaq elge ketip qalıptı . Ol jerde buzıq jolg'a tu'sip , mal-mu'lkin jo'nsiz sarp etipti .
42015014	Jigit ha'mmesin sarp etip bolg'annan son' , sol elde awır asharshılıq bolıp , ol joqshılıqqa ushıraptı .
42015015	Ol barıp , sol eldin' bir turg'ınına jallanıptı . Al ol adam jigitti dalasındag'ı shoshqalardı bag'ıwg'a jiberipti .
42015016	Jigit shoshqalar jeytug'ın jem menen qarnın toydırıwg'a da zar bolıptı . Biraq og'an hesh kim hesh na'rse bermepti .
42015017	Onın' aqılı enip : — A'kemnin' qanshama jallang'an jumısshıları nang'a toyıp ju'r , al men bul jerde ashtan o'leyin dep atırman .
42015018	Turıp a'keme barayın , og'an : « A'ke , men Qudayg'a ha'm sag'an qarsı gu'na isledim .
42015019	Endi senin' balan' dep atalıwg'a ılayıqlı emespen . Meni jallang'an jumısshıların'nın' qatarına qabıl et » , — dep aytayın , — depti .
42015020	Solay etip , jigit a'kesine qaray jolg'a shıg'ıptı . Ol ele uzaqta kiyatırg'anda , a'kesi ulın ko'rip , bawırı eljirep ketipti . Juwırıp barıp , ulın qushaqlap su'ye baslaptı .
42015021	Ulı og'an : — A'ke , men Qudayg'a ha'm sag'an qarsı gu'na isledim . Endi senin' ulın' dep atalıwg'a ılayıqlı emespen , — depti .
42015022	Biraq a'kesi xızmetshilerine : — Tez bolın'lar , en' jaqsı kiyim a'kelip , og'an kiygizin'ler . Qolına ju'zik tag'ıp , ayag'ına ayaq kiyim berin'ler .
42015023	Bag'ıp semirtilgen baspaqtı a'kelip soyın'lar , iship-jep , kewil ko'tereyik .
42015024	Sebebi menin' bul ulım o'lgen edi — tirildi , joytılg'an edi — tabıldı , — depti . Solay etip , olar toylay baslaptı .
42015025	Sol waqıtta u'lken ulı atızda edi . Qaytıp kiyatırıp u'yine jaqınlag'anda , nama ha'm oyın-ku'lki seslerin esitipti .
42015026	Xızmetshilerinin' birewin shaqırıp alıp : — Bul ne ? — dep soraptı .
42015027	Xızmetshi og'an : — İnin'iz qaytıp keldi , a'ken'iz onın' aman-saw qaytıp kelgeni ushın semirtilgen baspaqtı soydı , — dep juwap beripti .
42015028	U'lken ulı ashıwlanıp , u'yge kirgisi kelmepti . Sonda a'kesi sırtqa shıg'ıp , onnan ishke kiriwdi o'tinipti .
42015029	Biraq ol a'kesine bılay depti : — Mine , men sag'an neshe jıldan beri xızmet etip kiyatırman , hesh qashan senin' buyrıg'ın'a qarsı shıqqan emespen . Biraq doslarım menen waqtı xoshlıq etiwim ushın , sen mag'an bir ılaq ta bergen joqsan' .
42015030	Al endi bolsa , mal-mu'lkin'di buzıq hayallarg'a sarp etip kelgen mına ulın'a semirtilgen baspaqtı soyıpsan' .
42015031	A'kesi og'an : — Ulım ! Sen ha'mme waqıt menin' menen birgesen' . Menin' barlıq mal-mu'lkim seniki-g'o .
42015032	Biraq bu'gin quwanıp , kewil ko'teriwimiz kerek . O'ytkeni senin' bul inin' o'lgen edi — tirildi , joytılg'an edi — tabıldı , — depti .
42016001	Nahaq u'y basqarıwshı haqqında tımsal . İysa O'z sha'kirtlerine ja'ne bılay dedi : — Bir bay adamnın' u'y basqarıwshısı bar eken . Baydın' qulag'ına : « U'yin'di basqarıwshı mal-mu'lkin'di sarp etip ju'ripti » , — degen shag'ım jetipti .
42016002	Bay onı shaqırıp alıp : — Sen tuwralı esitip atırg'anım ne ga'p ? O'z jumısın' boyınsha esap ber . Sen bunnan bılay u'y basqarıwshı bola almaysan' , — depti .
42016003	Sonda u'y basqarıwshı o'z-o'zine : — Ne qılsam eken ? Xojayınım meni jumıstan bosatıp atır . Jer qazıwg'a ku'shim jetpeydi , sadaqa sorawg'a uyalaman .
42016004	Basqarıwshılıqtan bosatılg'anımnan son' , adamlar meni u'ylerine qabıl qılıwı ushın ne islesem eken ? He , taptım , — depti de ,
42016005	xojayınına qarızdar adamlardı birim-birim shaqırıp alıp , olardın' birinshisinen : — Xojayınımnan qansha qarızın' bar ? — dep soraptı .
42016006	Ol : — Ju'z batpan may , — dep juwap beripti . — Til xatın'dı al da , tez otırıp , eliw batpan dep jaz , — depti basqarıwshı .
42016007	Son'ınan basqasınan : — Senin' qansha qarızın' bar ? — dep soraptı . — Mın' qap biyday , — dep juwap beripti ol . Og'an da : — Til xatın'dı al da , segiz ju'z qap dep jaz , — depti .
42016008	Xojayını nahaq u'y basqarıwshını aqıllı is qılg'anı ushın maqtaptı . Sebebi bul du'nyanın' adamları o'zi sıyaqlılar arasında Nurdın' balalarınan go're aqıllıraq ha'reket qıladı .
42016009	Menin' sizlerge aytatug'ınım : bul du'nyanın' baylıg'ınan paydalanıp dos arttırın'lar , bul baylıq tawsılg'anda , olar sizlerdi ma'n'gilik ma'kang'a qabıl qılsın .
42016010	Kishkene iste isenimli bolg'an adam u'lken iste de isenimli boladı , al kishkene iste sadıq bolmag'an adam u'lken iste de sadıq bolmaydı .
42016011	Solay etip , eger sizler bul du'nyanın' baylıg'ına sadıq bolmasan'ız , kim sizlerge aspandag'ı haqıyqıy baylıqtı isenip tapsıradı ?
42016012	Eger sizler basqag'a tiyisli na'rsege sadıq bolmasan'ız , kim sizlerge o'zlerin'izdikin beredi ?
42016013	Hesh bir xızmetshi eki xojag'a xızmet ete almaydı . O'ytkeni ol birewin jek ko'rip , ekinshisin jaqsı ko'redi yamasa birewine sadıq bolıp , ekinshisine itibarsız qaraydı . Sizler ha'm Qudayg'a , ha'm baylıqqa birdey xızmet ete almaysızlar .
42016014	Bulardın' ha'mmesin du'nyaxor pariseyler esitip , İysanı mazaq qıldı .
42016015	İysa olarg'a bılay dedi : — Sizler o'zlerin'izdi adamlar aldında haq qılıp ko'rsetesizler , biraq Quday kewillerin'izdi biledi . Adamlar qımbat dep sanag'an na'rse Quday aldında jerkenishli .
42016016	Yaqıyag'a deyin Muxaddes Nızam ha'm payg'ambarlar da'wiri boldı . Sol waqıttan baslap , Quday Patshalıg'ı haqqında Xosh Xabar ja'riyalanıp kiyatır ha'm ha'r bir adam og'an kiriwge ku'sh salıp ju'r .
42016017	Biraq Muxaddes Nızamnan bir noqat jog'alg'anınan go're , aspan ha'm jerdin' joq bolıp ketiwi an'satıraq .
42016018	O'z hayalı menen ajırasıp , basqa hayalg'a u'ylengen ha'r bir adam neke hadallıg'ın buzg'an boladı . Ku'yewinen ajırasqan hayalg'a u'ylengen adam da neke hadallıg'ın buzg'an boladı . Tilenshi Lazar ha'm bay haqqında tımsal
42016019	— Qımbat bahalı sa'nli kiyimler kiyip , ha'r ku'ni u'lken zıyapatlar beretug'ın bir bay adam bolıptı .
42016020	Baydın' da'rwazası aldında pu'tkil denesin jara basqan Lazar atlı bir tilenshi jatadı eken .
42016021	Ol baydın' dasturxanınan tu'sken usaqlar menen qarnın toydırıwdı a'rman etipti . İytler de kelip , onın' jaraların jalap ketedi eken .
42016022	Waqtı kelgende tilenshi qaytıs bolıp , perishteler onı İbrayımnın' janına alıp barıptı . Bay adam da qaytıs bolıp , onı jerlepti .
42016023	Bay dozaq otında azap shegip atırıp , basın ko'terip qarag'anda , alısta İbrayımdı ha'm onın' qasındag'ı Lazardı ko'ripti .
42016024	Ol qattı baqırıp : « İbrayım ata , mag'an rehim ete go'r ! Lazardı jiber , ol barmag'ının' ushın suwg'a basıp , menin' tilime suw tamızsın . Sebebi men bul ot ishinde qattı qıynalıp atırman » , — depti .
42016025	Biraq İbrayım og'an : « Balam , sen o'mirin'de tek jaqsılıq ko'rgenin'di , al Lazardın' jamanlıq ko'rgenin umıtpa . Endi bolsa , ol bul jerde jubanısh tawıp , al sen qıynalıp atırsan' .
42016026	Bunın' u'stine , sizler menen bizlerdin' aramızg'a u'lken tun'g'ıyıq ornatılg'an . Sonlıqtan bul jerden sizlerge o'tpekshi bolg'anlar o'te almaydı ha'm ol jerden de bizlerge hesh kim o'te almaydı » , — depti .
42016027	Sonda bay adam : « Ata , olay bolsa , sennen o'tinemen , Lazardı menin' a'kemnin' u'yine jiber .
42016028	O'ytkeni menin' bes ag'a-inim bar . Olar da bul azap shegetug'ın jerge tu'spewi ushın ol barıp , olardı eskertsin » , — depti .
42016029	Biraq İbrayım og'an : « Olarda Muwsa ha'm basqa payg'ambarlardın' Jazıwları bar-g'o . Olardı tın'lasın » , — depti .
42016030	Al bay adam : « Yaq , İbrayım ata ! Biraq eger o'lgenlerdin' birewi tirilip olarg'a barsa , ta'wbe etedi » , — depti .
42016031	Sonda İbrayım og'an : « Eger Muwsa menen payg'ambarlardı tın'lamag'anda , o'lgenlerdin' birewi tirilse de , isenbeydi » , — dep juwap beripti .
42017001	Keshirim , isenim ha'm xızmet haqqında . İysa O'z sha'kirtlerine ja'ne bılay dedi : — Adamlardı gu'nag'a azg'ırıwshı na'rselerdin' bolıwı so'zsiz . Biraq olar kim arqalı kelse , sol adam ha'siret shegedi !
42017002	Ol adamnın' mına kishkenelerdin' birewin azg'ırg'anınan go're , moynına digirman tası baylanıp , ten'izge taslang'anı og'an jaqsıraq bolar edi .
42017003	Abaylı bolın'lar ! Eger tuwısqanın' sag'an qarsı gu'na islese , og'an eskertiw jasa . Eger gu'nasın moyınlasa , onı keshir .
42017004	Eger ol sag'an qarsı bir ku'nnin' ishinde jeti ret gu'na islese , jeti ret te sag'an kelip : « Gu'namdı moyınlayman » dese , onı keshir .
42017005	Sonda elshiler İyemiz İysag'a : — İsenimimizdi arttır , — dedi .
42017006	İyemiz bılay dedi : — Eger isenimin'iz qıshqıl tuqımday g'ana bolsa da , bul tut ag'ashına : « Tamırın' menen qoparılıp , ten'izge otırg'ızıl » , — desen'ler , ol so'zin'izdi tın'laydı .
42017007	Aran'ızda qaysı birin'izdin' jer aydap yamasa mal bag'ıp ju'rgen xızmetshisi daladan qaytqanda , og'an : « Tez kelip , dasturxang'a otır » , — deydi ?
42017008	Kerisinshe , og'an : « Menin' keshki awqatımdı tayarla , belin'di buwıp , iship-jep bolg'anımsha , mag'an xızmet et . Son'ınan o'zin' iship jeysen' » , — dep aytpay ma ?
42017009	Buyırg'anın orınlag'anı ushın xızmetshisine minnetdarshılıq bildirer me eken ?
42017010	Sol sıyaqlı sizler de o'zlerin'izge buyırılg'annın' ha'mmesin orınlag'annan son' : « Bizler arzımaytug'ın qullarmız , tek wazıypamızdı g'ana orınladıq » , — den'ler . Maqaw kesel bolg'an on adamnın' shıpa tabıwı
42017011	İysa Erusalimge baratırıp , Samariya ha'm Galila u'lkeleri arasındag'ı shegara jerler arqalı ju'rdi .
42017012	Ol bir awılg'a kirip kiyatırg'anda maqaw kesel bolg'an on adam gezlesti . Olar uzaqta turıp ,
42017013	qattı dawıslap : — Ustazımız İysa , bizlerge rehim et ! — dedi .
42017014	İysa olardı ko'rip : — Barıp , o'zlerin'izdi ruwxaniylerge ko'rsetin'ler , — dedi . Olar ketip baratırg'anda maqaw keselden jazılıp ketti .
42017015	Olardın' ishindegi birewi o'zinin' shıpa tapqanın ko'rip , ba'lent dawıs penen Qudaydı alg'ıslap , qaytıp keldi de ,
42017016	İysanın' ayag'ına jıg'ılıp , Og'an minnetdarshılıq bildirdi . Bul adam samariyalı edi .
42017017	Sonda İysa : — Shıpa tapqan on adam emes pe edi ? Qalg'an tog'ızı qayaqta ?
42017018	Qudayg'a alg'ıs aytıw ushın , mına shet elliden basqa hesh kim qaytıp kelmedi me ? — dedi .
42017019	Son' og'an : — Ornın'nan tur da , kete ber , isenimin' seni qutqardı , — dedi . Quday Patshalıg'ının' keliwi
42017020	Pariseyler Quday Patshalıg'ının' qashan keletug'ının sorag'anda , İysa olarg'a bılay dep juwap berdi : — Quday Patshalıg'ı ko'zge ko'rinip kelmeydi .
42017021	« Mine , bul jerde » yamasa « A'ne , ana jerde » dep te aytpaydı . Sebebi Quday Patshalıg'ı sizlerdin' ishin'izde , — dedi .
42017022	Son' İysa sha'kirtlerine bılay dedi : — Adam Ulının' ku'nlerinin' birin bolsa da ko'riwdi an'saytug'ın waqıtların'ız keledi . Biraq , ko're almaysızlar .
42017023	Sizlerge : « A'ne , Ol ana jerde » yamasa « Mine , Ol bul jerde » dese , barman'lar , olardın' izlerine ermen'ler .
42017024	O'ytkeni shaqmaq shag'ıp , aspandı bir shetinen ekinshi shetine deyin jarqıratıp jibergendey , Adam Ulı da O'z ku'ninde solay payda boladı .
42017025	Biraq da'slep Ol ko'p azap shegip , bul a'wlad ta'repinen qabıllanbawı tiyis .
42017026	Nuxtın' zamanında qalay bolg'an bolsa , Adam Ulının' ku'nlerinde de solay boladı .
42017027	Nux kemege mingen ku'nge deyin adamlar iship jedi , u'ylendi , turmısqa shıqtı . Son'ınan suw tasqını basıp , ha'mmeni nabıt qıldı .
42017028	Luttın' zamanında da sonday boldı : adamlar iship jedi , sawda-satıq isledi , egin ekti , jay saldı .
42017029	Biraq , Lut Sodom qalasınan shıqqan ku'ni aspannan ot ha'm ku'kirt jawıp , ha'mmeni nabıt qıldı .
42017030	Adam Ulı payda bolatug'ın ku'ni de tap sonday boladı .
42017031	Sol ku'ni tamnın' to'besinde bolg'an adamnın' zatları u'yinde qalsa , olardı alayın dep to'menge tu'spesin . Kim de kim atızda bolsa , u'yine qaytpasın .
42017032	Luttın' hayalın eske tu'sirin'ler !
42017033	Kim de kim o'z janın saqlamaqshı bolsa , ol onı nabıt qıladı , al kim de kim o'z janın nabıt qılsa , ol onı saqlaydı .
42017034	Sizlerge aytatug'ınım : sol tu'ni bir to'sekte jatırg'an eki adamnın' birewi alınadı , ekinshisi qaldırıladı .
42017035	Birge digirman tartqan eki hayaldın' birewi alınadı , ekinshisi qaldırıladı .
42017036	
42017037	Sonda sha'kirtleri İysadan : — İyem , bul waqıyalar qay jerde boladı , — dep soradı . İysa olarg'a : — O'lik qay jerde bolsa , quzg'ınlar da sol jerge jıynaladı , — dedi .
42018001	Jesir hayal ha'm qazı haqqında tımsal . İysa sha'kirtlerine ba'rqulla duwa etip , u'mit u'zbew kerekligin bildiriw ushın bir tımsal aytıp berdi .
42018002	Ol bılay dedi : — Bir qalada Qudaydan da qorqpaytug'ın , adamlardan da uyalmaytug'ın bir qazı bolıptı .
42018003	Sol qalada bir jesir hayal da turadı eken . Hayal og'an qayta-qayta kelip : « Menin' huqıqımdı dawlasımnan qorg'an' » , — dep o'tine beredi eken .
42018004	Biraq qazı ko'p waqıtqa deyin bunı islegisi kelmepti . Son'ınan o'z o'zine : « Men Qudaydan da qorqpayman , adamlardan da uyalmayman .
42018005	Biraq , mına jesir hayal mag'an tınıshlıq bermey atırg'anı ushın onın' huqıqın qorg'ay qoyayın . Bolmasa , ol qayta-qayta kelip , menin' mazamdı alar » , — depti .
42018006	İyemiz İysa so'zin dawam etip bılay dedi : — A'dilsiz qazının' so'zlerine qulaq salın'lar .
42018007	Quday O'zine ku'ni-tu'ni jalbarınıp atırg'an , O'zi tan'lap alg'an adamlardın' huqıqın qorg'amay ma ? Olardı ko'p ku'ttirip qoya ma ?
42018008	Sizlerge aytatug'ınım : ko'p keshikpey olardın' huqıqın qorg'aydı . Biraq Adam Ulı kelgende , jer ju'zinde isenim tabar ma eken ? Parisey ha'm salıqshı haqqında tımsal
42018009	O'zlerinin' haqlıg'ına isenip , basqalardı kemsitetug'ın ayırım adamlarg'a İysa mına tımsaldı da aytıp berdi :
42018010	— Eki adam duwa etiw ushın İbadatxanag'a kiripti . Olardın' birewi parisey , ekinshisi salıqshı eken .
42018011	Parisey turıp alıp mınaday dep duwa etipti : « O , Qudayım ! Men basqa adamlarday tonawshı , nahaq , neke hadallıg'ın buzıwshı yamasa , ha'tte , mına salıqshı sıyaqlı bolmag'anım ushın , Sag'an shu'kirlik etemen .
42018012	Ha'ptesine eki ma'rte oraza tutaman . Barlıq tapqan tabısımnın' onnan birin beremen » .
42018013	Al salıqshı alısta turıp , ko'zin aspang'a ko'teriwge de batılı barmay , qattı o'kinip : « O , Qudayım ! Mendey gu'nakarg'a rehim et ! » — depti .
42018014	Sizlerge aytatug'ınım : parisey emes , al usı adam aqlanıp u'yine qaytıptı . Sebebi o'zin joqarı tutqan ha'r bir adam pa'sletiledi , al o'zin pa's tutqan adam joqarı boladı . İysa ha'm kishkene balalar
42018015	Qolın tiygizsin dep , adamlar İysag'a bo'beklerin alıp keldi . Sha'kirtleri bunı ko'rip , olarg'a keyidi .
42018016	Biraq İysa olardı qasına shaqırıp alıp , sha'kirtlerine : — Balalardın' Mag'an keliwine ruxsat berin'ler , olarg'a tosqınlıq jasaman'lar . O'ytkeni Quday Patshalıg'ı usındaylardiki .
42018017	Sizlerge shının aytaman : kim de kim Quday Patshalıg'ın kishkene bala sıyaqlı qabıl etpese , ol og'an kire almaydı , — dedi . Baylıq ha'm ma'n'gilik o'mir
42018018	Bir basshı İysadan : — İygilikli Ustaz ! Ma'n'gilik o'mirdi alıwım ushın ne islewim kerek ? — dep soradı .
42018019	İysa og'an : — Sen nege Meni iygilikli dep atap atırsan' ? Jalg'ız Qudaydan basqa hesh kim iygilikli emes .
42018020	Onın' buyrıqların bilesen'-g'o : « Neke hadallıg'ın buzba , adam o'ltirme , urlıq isleme , jalg'an gu'walıq berme , ata-anan'dı hu'rmetle » , — dedi .
42018021	Biraq ol : — Bulardın' ha'mmesin men bala waqtımnan beri orınlap kiyatırman , — dedi .
42018022	Bunı esitken İysa og'an : — Sag'an ja'ne bir na'rse jetispeydi . Barlıq mal-mu'lkin'di satıp , aqshasın jarlılarg'a u'lestirip ber . Sonda senin' g'a'ziynen' aspanda boladı . Son'ınan kelip , Menin' izime er , — dedi .
42018023	Basshı bunı esitip , qattı qapa boldı . Sebebi ol ju'da' bay edi .
42018024	İysa onın' qapa bolg'anın ko'rip : — Baylıg'ı barlardın' Quday Patshalıg'ına kiriwi qanday qıyın !
42018025	Bay adamnın' Quday Patshalıg'ına kiriwinen go're , tu'yege iynenin' ko'zinen o'tiw an'satıraq , — dedi .
42018026	Bunı esitkenler : — Olay bolsa , kim qutqarıla aladı ? — dep soradı .
42018027	— Adamlardın' qolınan kelmegen na'rse Qudaydın' qolınan keledi , — dedi İysa .
42018028	Sonda Petr : — Minekey , bizler ha'mme na'rsemizdi taslap , Senin' izin'e erdik , — dedi .
42018029	İysa sha'kirtlerine : — Sizlerge shının aytaman : Quday Patshalıg'ı ushın ya u'yin , ya hayalın , ya tuwısqanların , ya ata-anasın , ya balaların qaldırıp ketken ha'r bir adam
42018030	bul du'nyada neshe ese artıg'ı menen aladı ha'm keleshekte ma'n'gilik o'mirge iye boladı , — dedi . İysanın' O'z o'limi ha'm qayta tiriliwi haqqında u'shinshi ret bildiriwi
42018031	İysa on eki sha'kirtin qasına shaqırıp alıp , olarg'a bılay dedi : — Minekey , bizler endi Erusalimge qaray ko'terilip baratırmız . Sol jerde payg'ambarlardın' Adam Ulı tuwralı jazg'anlarının' ha'mmesi orınlanadı .
42018032	Ol basqa millet adamlarına uslap beriledi . Olar Onın' u'stinen ku'ledi , masqaralaydı , betine tu'kiredi
42018033	ha'm qamshılap sabap , o'ltiredi . Al Ol u'shinshi ku'ni qayta tiriledi .
42018034	Biraq sha'kirtleri bul so'zlerden hesh na'rse tu'sinbedi . Bul so'zler olarg'a jasırın bolıp , aytılg'anlardın' ma'nisin an'lamadı . İysanın' bir soqır adamg'a shıpa beriwi
42018035	İysa Erixo qalasına jaqınlag'anda , joldın' shetinde tilenshilik etip , bir soqır adam otır edi .
42018036	Qasınan adamlardın' o'tip baratırg'anın esitken ol : — Ne bolıp atır ? — dep soradı .
42018037	— Nasıralı İysa o'tip baratır , — desti adamlar og'an .
42018038	Sonda ol : — Dawıttın' Urpag'ı İysa ! Mag'an rehim ete go'r ! — dep baqırıp jiberdi .
42018039	Aldında ketip baratırg'anlar u'nin shıg'armawdı aytıp , og'an keyidi . Biraq ol onnan da beter qattı baqırıp : — Dawıttın' Urpag'ı ! Mag'an rehim ete go'r ! — dedi .
42018040	Sonda İysa toqtap , soqır adamdı qasına alıp keliwdi buyırdı . Soqır adam jaqınlag'anda , İysa onnan :
42018041	— Sen ushın ne islewimdi qa'leysen' ? — dep soradı . — İyem , ko'zlerim ko'retug'ın bolsın , — dedi ol .
42018042	İysa og'an : — Ko'zlerin' ko'retug'ın bolsın , isenimin' seni qutqardı , — dedi .
42018043	Sol waqıtta-aq soqır adamnın' ko'zleri ko're basladı ha'm Qudaydı alg'ıslap , İysanın' izine erdi . Bunı ko'rgen pu'tkil xalıq ta Qudaydı maqtadı .
42019001	Salıqshı Zaqaydın' qutqarılıwı . İysa Erixo qalasına kirip , onın' ishinen o'tti .
42019002	Sol jerde Zaqay atlı bir adam bar edi . O'zi salıqshılardın' baslıg'ı bolıp , bay adam edi .
42019003	Ol İysanın' qanday ekenligin ko'riwge umtılatug'ın edi . Biraq adamlar ko'p bolg'anlıqtan , ko're almadı . O'ytkeni onın' boyı pa's edi .
42019004	İysanı ko'riw ushın ol alg'a qaray juwırıp , jabayı a'njir teregine shıg'ıp aldı . Sebebi İysa usı jerden o'tiwi kerek edi .
42019005	İysa sol jerge kelgende joqarıg'a qarap , og'an : — Zaqay , tezirek to'men tu's ! Bu'gin senin' u'yin'de qalıwım kerek , — dedi .
42019006	Ol tezlik penen to'men tu'sip , İysanı quwanısh penen qabıl aldı .
42019007	Bunı ko'rgenlerdin' ha'mmesi : — Ol gu'nakar adamnın' u'yine qonaqqa bardı , — dep narazılıq bildire basladı .
42019008	Biraq Zaqay ornınan turıp , İyemizge : — İyem , mal-mu'lkimnin' yarımın jarlılarg'a beremen . Eger kimnin' haqın jegen bolsam , to'rt ese artıg'ı menen qaytarıp beremen , — dedi .
42019009	Sonda İysa : — Bu'gin bul u'yge qutqarılıw keldi . O'ytkeni bul adam da İbrayımnın' urpag'ı-g'o .
42019010	Sebebi Adam Ulı adasqanlardı tawıp , qutqarıw ushın keldi , — dedi . On mina haqqında tımsal
42019011	Bulardı tın'lap otırg'anlarg'a İysa tımsal menen so'zin dawam etti . O'ytkeni Ol Erusalimge jaqınlasıp qalg'anlıqtan , olar : « Quday Patshalıg'ı jaqın arada keledi » , — dep oylag'an edi .
42019012	Sonlıqtan İysa bılay dedi : — Bir aqsu'yek adam o'zine patshalıq biyligin alıp qaytıw ushın , uzaq elge ketpekshi bolıptı .
42019013	Ol o'zinin' on xızmetshisin shaqırıp alıp : « Men qaytıp kelemen degenshe , bul aqshanı aylanısqa jiberin'ler » , — dep , olarg'a on mina beripti .
42019014	Biraq og'an qaraslı puqaralar onı jek ko'retug'ın edi . Sonlıqtan onın' izinen wa'killerin jiberip : « Onın' bizlerdin' u'stimizden patsha bolıwın qa'lemeymiz » , — dep aytıp qalıptı .
42019015	Biraq ol patsha bolıp qaytıp kelgende , o'zi bergen aqshalar menen kim qansha arttırg'anın biliw ushın xızmetshilerin o'zine shaqırtıptı .
42019016	Birinshisi kelip : « Xojayın ! Senin' bir minan' ja'ne on mina arttırdı » , — depti .
42019017	Xojayını og'an : « Ba'rekella , jaqsı xızmetshim ! Kishkene iste isenimli bolg'anın' ushın , sen on qala u'stinen basqarıwg'a biylik alasan' » , — depti .
42019018	Ekinshisi kelip : « Xojayın , senin' bir minan' ja'ne bes mina arttırdı » , — depti .
42019019	Xojayını og'an da : « Sen bes qalanın' u'stinen basqarıwshı bolasan' » , — depti .
42019020	Son'ınan basqası da kelip : « Xojayın ! Mine , senin' minan' . Men onı bet oramalg'a tu'yip saqladım .
42019021	Men sennen qorqtım . Sebebi sen qoymag'an jerin'nen alıp , ekpegen jerin'nen oratug'ın qatal adamsan' » , — depti .
42019022	Xojayını og'an : « Ha'y , jaman xızmetshi ! Seni o'z awzın'nan shıqqan so'zlerin' menen ayıplayman . Menin' qoymag'an jerden alatug'ın , ekpegen jerden oratug'ın qatal adam ekenimdi biledi ekensen' ,
42019023	nege endi aqshamdı aylanısqa berip jibermedin' ? Sonda men qaytıp kelgenimde , onı paydası menen qaytarıp alar edim-g'o » , — depti .
42019024	Son' qasında turg'anlarg'a qarap : « Onnan minanı alın' da , on minası barg'a berin'ler » , — depti .
42019025	« Xojayın , onın' on minası bar-g'o » , — desipti olar .
42019026	Sizlerge aytatug'ınım : kimde bar bolsa , og'an ja'ne de mol etip beriledi , al kimde joq bolsa , onın' barı da tartıp alınadı .
42019027	Endi u'stilerinen patsha bolıwımdı qa'lemegen dushpanlarımdı bul jerge alıp kelin' de , ko'zimnin' aldında o'ltirin'ler , — depti patsha . İysanın' Erusalimge saltanatlı tu'rde kiriwi
42019028	Usılardı aytıp bolg'annan keyin İysa jol baslap , Erusalimge qaray ju'rdi .
42019029	Ol Za'ytu'n dep atalatug'ın tawdın' etegindegi Betfage ha'm Betaniya degen awıllarg'a kelgende eki sha'kirtin jumsap ,
42019030	olarg'a bılay dedi : — Qarsı aldın'ızdag'ı awılg'a barın'lar . Og'an kirgenin'izde , ele hesh kim minbegen , baylap qoyılg'an gu'rreni tabasızlar . Onı sheship , alıp kelin'ler .
42019031	Eger birew : « Onı nege sheship atırsızlar ? » — dep sorasa , « Ol İyemizge kerek » , — dep aytın'lar .
42019032	Jiberilgenler barıp , İysanın' o'zlerine aytqanların anıq taptı .
42019033	Olar gu'rreni sheship atırg'anda , onın' iyeleri : — Gu'rreni nege sheship atırsızlar ? — dep soradı .
42019034	Olar : — Ol İyemizge kerek , — dep juwap berdi .
42019035	Olar gu'rreni İysag'a alıp keldi . Onın' u'stine o'zlerinin' shapanların salıp , og'an İysanı mindirdi .
42019036	İysa baratırg'anda , adamlar jolg'a shapanların to'sedi .
42019037	İysa Za'ytu'n tawınan to'men tu'setug'ın jerge jaqınlag'anda , Onın' barlıq sha'kirtlerinin' toparı o'zleri ko'rgen barlıq ka'ramatları ushın quwanıshlı tu'rde ba'lent dawıs penen Qudayg'a maqtawlar ayta basladı :
42019038	« İyemizdin' atınan keliwshi Patsha jarılqang'an ! Aspanda tınıshlıq , en' joqarıdag'ı Qudayg'a alg'ıs bolsın ! »
42019039	Xalıq arasında turg'an geybir pariseyler İysag'a : — Ustaz , sha'kirtlerin'e tıyım sal , — dedi .
42019040	İysa olarg'a : — Sizlerge aytatug'ınım : eger olar u'ndemey qalsa , taslar baqıradı , — dedi .
42019041	İysa Erusalimge jaqınlag'anda onı ko'rip jılap jiberdi de :
42019042	— Oh , hesh bolmasa usı ku'nin'de tınıshlıg'ın'a neler kerek ekenin bilsen' edi ! Biraq bul ha'zir senin' ko'zlerin'nen jasırılg'an .
42019043	Dushpanların' bekinisler jasap , seni qorshap , ja'n-jaqtan qısatug'ın ku'nler basın'a tu'sedi .
42019044	Olar seni ha'm senin' ishin'degi balaların'dı jer menen jeksen qıladı . Sende tas u'stinde tas qaldırmaydı . O'ytkeni sen Qudaydın' sag'an kelgen waqtın bilmedin' , — dedi . İysanın' İbadatxanadan satıwshılardı quwıwı
42019045	Son'ınan İysa İbadatxanag'a kirip , ol jerden satıwshılardı quwıp shıg'ara basladı .
42019046	Olarg'a : — « Menin' u'yim duwa etetug'ın u'y boladı » , — dep Muxaddes Jazıwda aytılg'an , al sizler onı qaraqshılardın' uyasına aylandırdın'lar ! — dedi .
42019047	İysa ha'r ku'ni İbadatxanada ta'lim beretug'ın edi . Bas ruwxaniyler , diniy mug'allimler ha'm xalıq basshıları Onı joq qılıwdın' jolın izledi .
42019048	Biraq bunın' ilajın taba almadı , sebebi pu'tkil xalıq İysanın' so'zlerin jan-ta'ni menen tın'laytug'ın edi .
42020001	İysanın' biyligi haqqında soraw . Ku'nlerdin' birinde İysa xalıqqa İbadatxanada ta'lim berip , olarg'a Xosh Xabardı ja'riyalap turg'anda , Onın' qasına bas ruwxaniyler ha'm diniy mug'allimler aqsaqallar menen birge kelip ,
42020002	Onnan : — Bizlerge aytshı , bul islerdi qanday biylik penen islep ju'rsen' ha'm bunday biylikti Sag'an kim berdi ? — dep soradı .
42020003	İysa juwap qaytarıp : — Men de sizlerden bir na'rseni sorayın . Aytın'larshı :
42020004	Yaqıyanın' shomıldırıwı aspannan boldı ma yamasa adamlardan ba ? — dedi .
42020005	Olar o'z ara oylasıp : — Eger « aspannan » desek , Ol bizlerge : « Onda nege sizler og'an isenbedin'ler » , — dep aytar .
42020006	Al eger « adamlardan » desek , pu'tkil xalıq bizlerge tas atar , o'ytkeni olar Yaqıyanın' payg'ambar ekenine isenedi , — desti .
42020007	Sonlıqtan olar İysag'a : — Qayaqtan ekenin bilmeymiz , — dep juwap berdi .
42020008	Sonda İysa olarg'a : — Men de sizlerge bul islerdi qanday biylik penen isleytug'ınımdı aytpayman , — dedi . Jawız diyxanlar haqqında tımsal
42020009	Son'ınan İysa xalıqqa mına tımsaldı aytıp berdi : — Bir adam ju'zim bag'ın otırg'ızıptı ha'm onı diyxanlarg'a ijarag'a berip , o'zi uzaq waqıtqa alıs jerge ketip qalıptı .
42020010	Terim ma'wsimi kelgende , bag'dın' jemisinen tiyisli u'lesin alıw ushın , ol diyxanlarg'a o'zinin' bir xızmetshisin jiberipti . Biraq diyxanlar onı urıp , qurı qol qaytarıptı .
42020011	Ol basqa xızmetshisin jibergende , onı da urıp , masqaralap , qurı qol qaytarıptı .
42020012	U'shinshisin jumsag'anda , onı da jaradar etip , quwıp jiberipti .
42020013	Sonda ju'zim bag'ının' iyesi : « Ne qılsam eken ? Su'yikli ulımdı jibereyin . Mu'mkin , onı hu'rmet eter » , — depti .
42020014	Biraq diyxanlar onı ko'rip , o'z ara oylasıp : « Bul miyrasxor-g'o . Ju'rin'ler , onı o'ltireyik , sonda miyras mu'lki bizlerge qaladı » , — desipti de ,
42020015	onı ju'zim bag'ınan sırtqa shıg'arıp , o'ltiripti . Endi ju'zim bag'ının' iyesi olarg'a ne isleydi ?
42020016	Ol kelip , sol diyxanlardı joq qıladı da , ju'zim bag'ın basqalarg'a beredi . Bunı esitkenler : — Quday saqlasın ! — desti .
42020017	Biraq İysa ko'zlerin olarg'a tigip : — Olay bolsa , Muxaddes Jazıwdag'ı : « Qurılısshılar kereksiz dep taslag'an tas , U'ydin' mu'yeshinin' tiykarg'ı tası boldı » , — degen so'zler neni an'latadı ?
42020018	Sol tasqa tu'sken ha'r bir adamnın' shıl-pa'rshesi shıg'adı . Tas kimnin' u'stine tu'sse , sonı jenship taslaydı , — dedi .
42020019	İysanın' bul tımsaldı o'zlerine tiygizip aytıp atırg'anın tu'singen diniy mug'allimler menen bas ruwxaniyler Onı sol waqıtta-aq qolg'a alıwg'a tırıstı , biraq xalıqtan qorqtı . Salıq to'lew tuwralı
42020020	Olar İysanı dıqqat penen an'lıy basladı . İysanı so'zinen tutıp , Onı ha'kimnin' biyligine ha'm hu'kimine tapsırıw ushın , Og'an o'zlerin haq niyetli qılıp ko'rsetetug'ın jansızlardı jiberdi .
42020021	Jansızlar İysadan : — Ustaz , bizler Senin' haqıyqattı aytıp ta'lim berip atırg'anın'dı bilemiz . Hesh kimnin' bet-ju'zine qaramay , Qudaydın' jolın durıs u'yretip otırsan' .
42020022	Aytshı , bizlerdin' Rim patshası-Qaysarg'a salıq to'lewimiz durıs pa yamasa nadurıs pa ? — dep soradı .
42020023	Biraq İysa olardın' hiylesin tu'sinip , olarg'a :
42020024	— Mag'an bir dinar ko'rsetin'ler . Bunda kimnin' su'wreti bar ha'm kimnin' atı jazılg'an ? — dedi . Olar : — Qaysardın' , — dep juwap berdi .
42020025	Sonda İysa : — Olay bolsa , Qaysardın' haqın Qaysarg'a , Qudaydın' haqın Qudayg'a berin'ler , — dedi .
42020026	Solay etip , olar İysanı xalıq aldında aytqan birde bir so'zinen tuta almadı . Onın' juwaplarına tan' qalısıp , lal bolıp qaldı . Qayta tiriliw haqqında soraw
42020027	Qayta tiriliw joq dewshi saddukeylerdin' ayırımları İysag'a kelip , Onnan :
42020028	— Ustaz , Muwsa bizlerge : « Eger birewdin' ag'ası balasız o'lip hayalın qaldırsa , inisi onın' hayalın alıp , o'z ag'asının' urpag'ın dawam ettirsin » , — dep jazıp qaldırg'an .
42020029	Jeti ag'ayinli bar edi : birinshisi u'ylenip , balasız o'ldi .
42020030	Ekinshisi de ,
42020031	u'shinshisi de sol hayaldı aldı . Hayaldı jetewinin' ha'mmesi de alıp , bala qaldırmay o'lip ketti .
42020032	En' son'ında hayaldın' o'zi de qaytıs boldı .
42020033	Al qayta tiriliwde ol jetewinin' ishinde qaysısının' hayalı boladı ? Ol jetewine de hayal bolg'an edi-g'o , — dep soradı .
42020034	İysa juwap berip bılay dedi : — Bul du'nyanın' adamları u'ylenedi ha'm turmısqa shıg'adı .
42020035	Al kelesi du'nyag'a ha'm o'limnen qayta tiriliwge ılayıqlı bolg'anlar u'ylenbeydi de , turmısqa da shıqpaydı .
42020036	Olar perishteler sıyaqlı bolg'anlıqtan , endi o'lmeydi . O'limnen qayta tirilgenlikten , Qudaydın' balaları boladı .
42020037	Muwsa da o'lgenlerdin' qayta tiriletug'ının janıp turg'an puta haqqında ayatta ko'rsetken edi . Ol sol jerde Jaratqan İyemizdi : « İbrayımnın' Qudayı , Isaqtın' Qudayı , Yaqıptın' Qudayı » dep atag'an .
42020038	Quday o'lilerdin' emes , al tirilerdin' Qudayı . Sebebi Og'an tiyisli adamlardın' ha'mmesi tiri .
42020039	Diniy mug'allimlerdin' geybirewleri : — Ustaz , Sen durıs ayttın' , — dedi .
42020040	Og'an ja'ne soraw beriwge hesh kimnin' batılı barmadı . Masix kimnin' Urpag'ı ?
42020041	İysa olarg'a bılay dedi : — Nege Masixtı Dawıttın' Urpag'ı desedi ?
42020042	Dawıttın' o'zi Zaburda : « İyem menin' İyeme ayttı :
42020043	„ Dushpanların'dı ayag'ın'nın' astına bastırmag'anımsha , Menin' on' jag'ımda otır ! “ » — degen-g'o .
42020044	Solay etip , Dawıt Onı « İyem » dep atag'an bolsa , Ol qalayınsha onın' Urpag'ı boladı ? Diniy mug'allimler haqqında
42020045	Pu'tkil xalıq tın'lap turg'anda , İysa O'z sha'kirtlerine :
42020046	— Diniy mug'allimlerden saq bolın'lar ! Olar uzın kiyim kiyiwdi , bazar maydanlarında o'zlerine sa'lem beriliwin , ma'jilisxanalarda sıylı orında , zıyapatlarda to'rde otırıwdı jaqsı ko'redi .
42020047	Olar jesir hayallardın' u'ylerin jalmap jutıp , ko'zge ko'riniw ushın uzın duwa etedi . Bunday adamlar en' awır jaza aladı , — dedi .
42021001	Jesir hayaldın' sadaqası . İysa na'zer salıp , İbadatxananın' sadaqa qutısına Qudayg'a arnalg'an sıyların salıp atırg'an baylardı ko'rdi .
42021002	Ol bir g'a'rip jesir hayaldın' da eki tiyin salg'anın ko'rip :
42021003	— Sizlerge haqıyqatın aytaman : bul jarlı jesir hayal ha'mmeden ko'p saldı .
42021004	O'ytkeni bulardın' ha'mmesi o'z baylıqlarınan awısqanın saldı . Al bul hayal jarlı bolsa da , ku'n ko'risine kerekli barlıq aqshasın saldı , — dedi . Aqırzamannın' belgileri
42021005	Geybirewler İbadatxananın' sulıw taslar ha'm Qudayg'a arnalg'an sıylar menen bezetilgenin aytıp turg'anda , İysa :
42021006	— Sizler usı jerde ko'rip turg'anların'ızdan tas u'stinde tas qalmay , ha'mmesi qıyratılatug'ın ku'nler keledi , — dedi .
42021007	Olar İysadan : — Ustaz , bular qashan boladı ? Bulardın' bolatug'ının aldın ala qanday belgi bildiredi ? — dep soradı .
42021008	İysa olarg'a : — Aldanıwdan saq bolın'lar ! Sebebi ko'pler Menin' atım menen kelip : « Men — Masixpan » yamasa « Waqıt jaqın » deydi . Olardın' izlerine ermen'ler .
42021009	Urıslar ha'm ko'terilisler haqqında esitkenin'izde , qorqpan'lar . O'ytkeni da'slep usılar bolıwı tiyis . Biraq aqırı da'rhal kelmeydi , — dedi .
42021010	Son'ınan İysa olarg'a bılay dedi : — Millet milletke qarsı , patshalıq patshalıqqa qarsı ko'teriledi .
42021011	Ku'shli jer silkiniwler , ko'p jerlerde asharshılıqlar ha'm qırg'ınlar boladı . Aspannan qorqınıshlı qubılıslar ha'm ullı ka'ramatlı belgiler ju'z beredi .
42021012	Biraq bulardın' ha'mmesinen burın adamlar sizlerdi uslap alıp quwg'ın qıladı , ma'jilisxanalarg'a tapsırıp , qamaqqa saladı . Menin' atım ushın sizlerdi patshalar menen ha'kimlerdin' aldına alıp baradı .
42021013	Sonda sizlerge Men tuwralı gu'walıq beriwge mu'mkinshilik tuwıladı .
42021014	Sonlıqtan o'zlerin'izdi qalay qorg'awdı aldın ala oylamawdı kewillerin'izge tu'yip alın'lar .
42021015	Sebebi Men sizlerge sonday sheshenlik penen danalıq beremen , sizlerge qarsı shıqqanlardın' hesh qaysısı da qarsı so'yley de , so'zlerin'izdi biykarlay da almay qaladı .
42021016	Ha'tte , ata-ana , ag'a-ini , ag'ayin-tuwg'an ha'm dosların'ız da sizlerge satqınlıq isleydi . Al geybirewlerin'izdi o'ltiredi .
42021017	Menin' atım sebepli , sizlerdi ha'mme jek ko'redi .
42021018	Biraq basların'ızdag'ı bir tal shash ta nabıt bolmaydı .
42021019	Sabırlıq penen o'z janın'ızdı qutqarasızlar . Erusalimnin' qıyratılıwı
42021020	— Erusalimdi a'skerlerdin' qorshap alg'anın ko'rgenin'izde , onın' wayran bolatug'ın waqtının' jaqınlag'anın bilin'ler .
42021021	Sonda Yahudiyadag'ılar tawlarg'a qashsın . Qalanın' ishindegiler tez sırtqa shıqsın , a'tiraptag'ılar qalag'a kirmesin .
42021022	O'ytkeni sol ku'nler Muxaddes Jazıwda aytılg'anlardın' ha'mmesi orınlanatug'ın jaza ku'nleri boladı .
42021023	Sol ku'nleri ju'kli ha'm emiziwli hayallarg'a qanday qıyın boladı ! Sebebi jer ju'zinde u'lken apatshılıq bolıp , bul xalıq Qudaydın' g'a'zebine ushıraydı .
42021024	Olar qılısh ju'zinen o'tkerilip , barlıq ellerge tutqın etilip alıp ketiledi . Basqa milletlerdin' da'wranı tamam bolmag'ansha , Erusalim olar ta'repinen ayaq astı qılınadı . Adam Ulının' qayta keliwi
42021025	— Quyash , ay ha'm juldızlarda ka'ramatlı belgiler payda boladı . Jer ju'zinde xalıqlar ten'izdin' shuwlap tolqınlang'anınan u'mitsizlikke tu'sip albıraydı .
42021026	Adamlar du'nyag'a kiyatırg'an apatshılıqtı ku'tip , qorqıwdan ha'lsizlenedi . O'ytkeni aspan ku'shleri silkinedi .
42021027	Sonda adamlar Adam Ulının' ullı qu'diret ha'm saltanat penen bultta kiyatırg'anın ko'redi .
42021028	Bul waqıyalar bola baslag'anda turıp , basların'ızdı ko'terin'ler . Sebebi qutqarılıwın'ız jaqın . Sergek bolıp , duwa etin'ler !
42021029	İysa olarg'a mına tımsaldı aytıp berdi : — A'njir ag'ashına ha'm basqa barlıq tereklerge qaran'lar .
42021030	Olardın' japıraq shıg'ara baslag'anın ko'rgenin'izde , jazdın' jaqınlag'anın o'zlerin'iz bilesizler .
42021031	Sol sıyaqlı , sizler bul waqıyalardın' bolıp atırg'anın ko'rgenin'izde , Quday Patshalıg'ının' jaqın ekenin bilin'ler .
42021032	Sizlerge shının aytıp turman : bul a'wlad joq bolıp ketpesinen burın bulardın' ha'mmesi boladı .
42021033	Aspan ha'm jer joyıladı , biraq Menin' so'zlerim hesh joyılmaydı .
42021034	Saq bolın'lar ! Shag'al ma'slik qılıp , ma's bolıp , turmıs ta'shiwishleri astında ju'reklerin'izdi awır ju'k baspasın . Ja'ne sol ku'n sizlerge tor sıyaqlı tosattan tu'spesin .
42021035	O'ytkeni sol ku'n pu'tkil jer ju'zinde jasawshılardın' basına tu'sedi .
42021036	Sol sebepten bolajaq bul islerden qutılıp , Adam Ulı aldında tura alıw ushın ha'mme waqıt sergek bolıp , duwa etin'ler .
42021037	İysa ku'ndiz İbadatxanada ta'lim berip , al tu'nlerin bolsa qaladan shıg'ıp , Za'ytu'n tawında o'tkizetug'ın edi .
42021038	Tan' atıwdan pu'tkil xalıq İysanı tın'law ushın İbadatxanag'a keletug'ın edi .
42022001	Yahudanın' satqınlıg'ı . Qutqarılıw bayramı dep atalatug'ın Ashıtqısız nan bayramı jaqınlap qalg'an edi .
42022002	Bas ruwxaniyler ha'm diniy mug'allimler xalıqtan qorqqanlıqtan , İysanı jasırın tu'rde o'ltiriwdin' jolın izledi .
42022003	Sonda on eki elshinin' biri — İsqariot dep atalg'an Yahudanın' ishine shaytan kirip aldı .
42022004	Yahuda barıp , bas ruwxaniyler ha'm İbadatxananın' bas qarawılları menen İysanı olarg'a qalay uslap beriwdi oylastı .
42022005	Olar quwanısıp , og'an aqsha beriwge kelisim berdi .
42022006	Yahuda wa'de berip , İysanı olarg'a xalıq joq jerde uslap beriw ushın qolaylı payıt izledi . İysanın' son'g'ı keshesi
42022007	Qutqarılıw bayramının' qozısı shalınıwı kerek bolg'an Ashıtqısız nan bayramı jetip keldi .
42022008	İysa Petr menen Yuxandı jiberip : — Barın'lar , bizler ushın Qutqarılıw bayramının' asın tayarlan'lar , — dedi .
42022009	Olar : — Qay jerde tayarlawımızdı qa'leysen' ? — dep soradı .
42022010	İysa olarg'a bılay dedi : — Qalag'a kirgenin'izde , gu'ze menen suw ko'terip kiyatırg'an adamg'a gezlesesiz . Onın' izine erip , ol kirgen u'yge kirin'ler
42022011	ha'm u'ydin' iyesine : « Ustazımız : „ Sha'kirtlerim menen birge bayram asın jeytug'ın bo'lmem qa'ne ? “ — dep sennen sorap atır » , — den'ler .
42022012	Ol sizlerge to'sekler to'selgen joqarıdag'ı u'lken bo'lmeni ko'rsetedi . Sol jerde tayarlan'lar .
42022013	Olar barıp , İysanın' aytqanlarının' ha'mmesin tawıp , bayram asın tayarladı .
42022014	Awqatlanatug'ın waqıt bolg'anda , İysa elshileri menen birge dasturxan a'tirapına otırdı .
42022015	Olarg'a : — Azap shekpesimnen burın bul bayram asın sizler menen birge jewdi qattı qa'legen edim .
42022016	Sizlerge aytatug'ınım : bul Quday Patshalıg'ında orınlanbag'ansha , Men bul astı endi jemeymen , — dedi .
42022017	Son'ınan İysa qolına keseni alıp , shu'kirlik etti de : — Bunı alıp , o'z ara bo'lisip ishin'ler .
42022018	Sebebi Menin' sizlerge aytatug'ınım : Quday Patshalıg'ı kelmegenshe , Men endi ju'zim ishimliginen ishpeymen , — dedi .
42022019	Son' nandı alıp , Qudayg'a shu'kirlik etti ha'm onı sındırıp , olarg'a berdi de : — Bul — sizler ushın beriletug'ın Menin' denem . Meni eslep turıw ushın bunı islen'ler , — dedi .
42022020	Sol sıyaqlı , keshki awqattan son' keseni alıp : — Bul — Menin' sizler ushın to'giletug'ın qanım menen bekitiletug'ın Jan'a Kelisim .
42022021	Biraq qaran'lar , Meni satatug'ın adamnın' qolı Menin' qolım menen birge dasturxanda .
42022022	Adam Ulı Quday aldın ala belgilegendey baratır . Biraq Og'an satqınlıq qılıwshı ha'siret shegedi ! — dedi .
42022023	Sha'kirtler bir-birinen : — Bul isti isleytug'ın qaysısımız ? — dep soray basladı . Ha'mmeden ullı kim ?
42022024	Sha'kirtler arasında qaysısının' en' ullı bolıp esaplanıwı kerek ekeni haqqında bir tartıs ta payda boldı .
42022025	İysa olarg'a bılay dedi : — Milletlerdin' patshaları o'z xalıqları u'stinen u'stemlik etedi , olarg'a biylik etiwshiler « xalıqtın' qayırqomları » dep ataladı .
42022026	Biraq sizler bunday bolman'lar . Kerisinshe , aran'ızda en' u'lken bolg'an en' kishidey bolsın , basshı da xızmetshidey bolsın .
42022027	Qaysı biri ullı : dasturxan basında otırg'an ba yamasa xızmet etip turg'an ba ? Dasturxan basında otırg'an emes pe ? Biraq Men sizlerdin' aran'ızda xızmetshideymen .
42022028	Sınawdan o'tken waqtımda sizler Menin' menen birge boldın'lar .
42022029	A'kem Mag'an patshalıq biyligin bergeni sıyaqlı , Men de sizlerge patshalıq biyligin beremen .
42022030	Solay etip , sizler Menin' Patshalıg'ımnın' dasturxanı a'tirapında iship jeysizler , taxtlarda otırıp , İzraildın' on eki urıwın hu'kim etesizler . Petrdin' tanıwı tuwralı boljaw
42022031	İysa Petrge : — Simon , Simon ! Adamlardın' biydaydı kepshik penen jelpigeni sıyaqlı , shaytan sizlerdi sınaw ushın ruxsat sorag'an edi .
42022032	Biraq Men isenimin' tawsılmasın dep , sen ushın duwa ettim . Sen Mag'an qaytıp kelgenin'de , tuwısqanların'nın' isenimin bekkemle , — dedi .
42022033	Simon İysag'a : — İyem ! Senin' menen birge qamaqqa da , o'limge de barıwg'a tayarman , — dedi .
42022034	Biraq İysa og'an : — Petr , sag'an aytatug'ınım : bu'gin qoraz shaqırmastan burın sen Meni tanımayman dep , Mennen u'sh ret tanasan' , — dedi . Dorba ha'm qılısh
42022035	Son' İysa sha'kirtlerine : — Men sizlerdi shıjlansız , dorbasız , ayaq kiyimsiz jibergenimde , ne na'rseden kemshilik ko'rdin'ler ? — dedi . — Hesh na'rseden , — dep juwap berdi olar .
42022036	Sonda İysa olarg'a : — Al endi kimnin' shıjlanı bolsa , onı alıp ju'rsin . Ja'ne dorbasın da alsın . Kimnin' qılıshı bolmasa , kiyimin satıp , qılısh alsın .
42022037	O'ytkeni sizlerge aytatug'ınım : Muxaddes Jazıwdag'ı : « Ol jınayatshılarg'a qosıp sanaldı » , — degen ayat Mende a'melge asıwı kerek . Awa , Men tuwralı jazılg'anlar orınlanıp atır , — dedi .
42022038	— İyem ! Qara , bul jerde eki qılısh bar , — dedi olar . — Sol jetedi , — dedi İysa . İysanın' Za'ytu'n tawında duwa etiwi
42022039	İysa shıg'ıp , O'z a'deti boyınsha Za'ytu'n tawına ketti . Sha'kirtleri de Onın' izine erdi .
42022040	Sol jerge kelgende , İysa olarg'a : — Azg'ırılmawın'ız ushın duwa etin'ler , — dedi .
42022041	O'zi olardan tas ılaqtırım jerdey awlag'ıraq barıp , dizerlep otırdı da , bılay dep duwa etti :
42022042	— O , A'kem , eger Sen qa'lesen' , bul azap kesesin Mennen o'tkizip jiber . Biraq Menin' emes , Senin' qa'legenin' bolsın .
42022043	Sonda aspannan bir perishte İysag'a ko'rinip , Og'an ku'sh berdi .
42022044	Ol azap shegip atırıp , ja'ne de ku'shlirek duwa etti . Onın' teri jerge tamg'an qan tamshıları sıyaqlı edi .
42022045	İysa duwa etip bolıp , ornınan turdı da , sha'kirtlerinin' qasına keldi . Olardın' qayg'ıdan sharshap , uyıqlap atırg'anın ko'rdi .
42022046	Olarg'a : — Nege uyıqlap atırsızlar ? Turın'lar , azg'ırılmawın'ız ushın duwa etin'ler , — dedi . İysanın' qolg'a alınıwı
42022047	İysa ele so'ylep turg'anda , bir topar adamlar payda boldı . Olardın' aldında on eki sha'kirtinin' biri Yahuda kiyatır edi . Ol İysanı su'yiw ushın Og'an jaqınlastı .
42022048	İysa og'an : — Yahuda ! Sen Adam Ulın su'yip turıp , Og'an satqınlıq isleysen' be ? — dedi .
42022049	İysanın' qasındag'ılar ne bolajag'ın sezip : — İyem , qılıshtı iske salayıq pa ? — dedi .
42022050	Olardın' birewi bas ruwxaniydin' qulının' on' qulag'ın shawıp tasladı .
42022051	Biraq İysa : — Toqtatın'lar , jeter endi ! — dep quldın' qulag'ına qolın tiygizip , jazıp jiberdi .
42022052	Son' İysa O'zin uslawg'a kelgen bas ruwxaniylerge , İbadatxananın' bas qarawıllarına ha'm aqsaqallarg'a bılay dedi : — Meni uslaw ushın jınayatshıg'a qarsı shıqqanday bolıp , qılısh ha'm shoqmar alıp keldin'ler me ?
42022053	Men ha'r ku'ni sizler menen birge İbadatxanada bolg'anımda , Mag'an qarsı qol ko'termedin'ler . Biraq endi zaman siziki , ha'zir qaran'g'ılıq u'stemlik etetug'ın waqıt . Petrdin' İysadan tanıwı
42022054	Olar İysanı uslap , bas ruwxaniydin' u'yine alıp bardı . Al Petr uzaqtan erip keldi .
42022055	Ha'wlinin' ortasına ot jag'ıp , ha'mmesi birge otırg'anda , Petr de olardın' arasında otırg'an edi .
42022056	Bir shorı qız Petrdin' ottın' qasında otırg'anın ko'rip , og'an tigilip qaradı da : — Bul adam da Onın' menen birge edi , — dedi .
42022057	Biraq Petr qızg'a : — Yaq , qarındasım , men Onı tanımayman , — dep İysadan tandı .
42022058	Birazdan keyin basqa birew de Petrdi ko'rip : — Sen de solardın' birisen' , — dedi . Biraq Petr og'an : — Yaq , ag'a , men olardan emespen , — dedi .
42022059	Bir saattay o'tkennen son' , tag'ı birew : — Rasında da , mına adam Onın' menen birge bolg'an , sebebi ol galilalı-g'o , — dedi bekkem isenim menen .
42022060	Biraq Petr og'an da : — Ag'a , senin' ne aytıp turg'anın'dı tu'sinbeymen , — dedi . Tap sol waqıtta , ol so'ylep turg'anda , qoraz shaqırdı .
42022061	İyemiz İysa burılıp , Petrge qaradı . Sonda Petr İyemizdin' : « Bu'gin qoraz shaqırmastan burın sen Mennen u'sh ret tanasan' » , — degen so'zin esine tu'sirdi .
42022062	Sırtqa shıg'ıp ketip , o'kirip jıladı . İysanı masqaralaw
42022063	İysanı uslap turg'an adamlar Onı masqaralap ura basladı .
42022064	Onın' ko'zlerin baylap , Onnan : — Wa'liylik etip ayt , Seni kim urdı ? — dep soradı .
42022065	Og'an ja'ne basqa da ko'p jaman so'zler ayttı . İysa joqarg'ı ken'es aldında
42022066	Tan' atqannan keyin , xalıq aqsaqalları , yag'nıy bas ruwxaniyler menen diniy mug'allimler birge jıynalıp ma'sla'ha'tlesti de , İysanı o'zlerinin' joqarg'ı ken'esine apardı .
42022067	Onnan : — Bizlerge ayt , Sen Masixpısan' ? — dep soradı . İysa olarg'a : — Men sizlerge aytsam da , isenbeysizler .
42022068	Sizlerge soraw bersem de , juwap bermeysizler .
42022069	Biraq endigiden bılay , Adam Ulı qu'diretli Qudaydın' on' jag'ında otıradı , — dedi .
42022070	Sonda ha'mmesi : — Demek , Sen Qudaydın' Ulımısan' ? — dep soradı . İysa olarg'a : — Menin' Sol ekenimdi o'zlerin'iz ayttın'ız , — dep juwap berdi .
42022071	Sonda olar : — Bizlerge ja'ne qanday gu'walıq kerek ? O'z awzınan esittik-g'o , — desti .
42023001	İysanın' Pilatqa aparılıwı1 Sonda jıynalg'anlardın' ha'mmesi orınlarınan turıp , İysanı Pilatqa alıp bardı da ,
42023002	Onı bılay dep ayıplay basladı : — Bizler bul Adamnın' xalqımızdı joldan azg'ırıp ju'rgenin anıqladıq . Ol Rim patshası-Qaysarg'a salıq to'lewge qarsı shıg'ıp , O'zin Masixpan , yag'nıy Patshaman dep ataydı .
42023003	Pilat İysadan : — Sen Yahudiylerdin' Patshasımısan' ? — dep soradı . İysa og'an : — Sol ekenimdi o'zin' ayttın' , — dep juwap berdi .
42023004	Pilat bas ruwxaniyler menen xalıqqa : — Men bul Adamnan hesh bir ayıp tappay turman , — dedi .
42023005	Biraq olar aytqanınan qaytpay : — Ol Galila u'lkesinen baslap , ha'tte , usı jerge deyin pu'tkil Yahudiyada O'z ta'liymatın tarqatıp , xalıqqa qozg'alan' salıp ju'r , — desti . İysa Hirod aldında
42023006	Pilat bunı esitkende : — Bul Adam galilalı ma ? — dep soradı .
42023007	İysanın' Hirodqa qaraslı u'lkeden ekenin bilgende , Pilat Onı Hirodqa jiberdi . Sol ku'nleri Hirodtın' o'zi de Erusalimde edi .
42023008	Hirod İysanı ko'rgende qattı quwandı . O'ytkeni Ol tuwralı ko'p esitkenlikten , Onı burınnan ko'rgisi keletug'ın ha'm bir ka'ramat ko'rseter dep u'mitlenetug'ın edi .
42023009	Ol İysag'a ko'p sorawlar berdi , biraq İysa hesh juwap bermedi .
42023010	Al bas ruwxaniyler menen diniy mug'allimler sol jerde turıp , İysanı qattı ayıpladı .
42023011	Hirod ta o'z a'skerleri menen birge Onı kemsitip masqaraladı da , Og'an patshanın' lipasın kiygizip , Pilatqa qaytarıp jiberdi .
42023012	Bul waqıyadan burın bir-birine dushpan bolıp kelgen Hirod penen Pilat sol ku'ni dos bolıp qaldı . O'lim hu'kimi
42023013	Pilat bas ruwxaniylerdi , basshılardı ha'm xalıqtı shaqırtıp alıp ,
42023014	olarg'a : — Sizler mag'an bul Adamdı xalıqtı joldan azg'ırıp ju'r dep , alıp keldin'ler . Mine , men sizlerdin' ko'z aldın'ızda Onı tergesem de , sizlerdin' qoyg'an ayıpların'ızdın' birewin de Onnan tappadım .
42023015	Hirod ta hesh na'rse tappay , Onı bizlerge qaytarıp jiberdi . Ko'rip turg'anın'ızday , Ol o'lim jazasına ılayıq hesh na'rse islemegen .
42023016	Sonlıqtan Onı jazalap , bosatıp jiberemen , — dedi .
42023017	
42023018	Biraq xalıqtın' ha'mmesi bir awızdan : — Bul Adamdı joq qıl ! Bizlerge Barabanı bosatıp ber ! — dep baqırıstı .
42023019	Baraba qalada ju'z bergen qozg'alan'g'a qatnasıp , adam o'ltirgeni ushın qamalg'an edi .
42023020	Pilat İysanı bosatıp jibermekshi bolıp , olarg'a qarata ja'ne so'yledi .
42023021	Biraq olar : — Onı atanaq ag'ashqa shegelet ! Shegelet ! — dep baqırıstı .
42023022	Pilat u'shinshi ret olarg'a : — Ol qanday jamanlıq isledi , aqırı ? Men Onnan o'limge ılayıqlı hesh ayıp tappadım . Solay eken , Onı jazalap , bosatıp jibereyin , — dedi .
42023023	Biraq olar dawıslarının' barınsha baqırıwdı dawam etip , İysanı atanaq ag'ashqa shegeletiwdi talap qıldı ha'm aqırında o'z degenlerine eristi .
42023024	Solay etip , Pilat olardın' talapların orınlawg'a qarar etti .
42023025	Olardın' sorag'an adamın , qozg'alan' ko'tergeni ha'm adam o'ltirgeni ushın qamaqta otırg'an adamdı bosatıp , İysanı olardın' erkine tapsırdı . İysanın' atanaq ag'ashqa shegeleniwi
42023026	A'skerler İysanı alıp baratırg'anda , awıldan kiyatırg'an Simon degen kireneli bir adamdı uslap alıp , og'an atanaq ag'ashtı arqalatıp , İysanın' izinen ju'riwge ma'jbu'rledi .
42023027	İysanın' izine ju'da' ko'p xalıq erip ju'rdi . Arasında Ol ushın zarlap jılasqan hayallar da bar edi .
42023028	İysa olarg'a burılıp bılay dedi : — Erusalim qızları ! Men ushın jılaman'lar . Biraq o'zlerin'iz ha'm balaların'ız ushın jılan'lar .
42023029	Sebebi : « Na'silsiz hayallar , hesh qashan tuwmag'an qursaqlar ha'm bala emizbegen ko'kirekler baxıtlı ! » — dep aytatug'ın ku'nler keledi .
42023030	Sonda tawlarg'a : « U'stimizge qulan'lar ! » , to'beshiklerge : « Bizlerdi bastırın'lar ! » — desedi .
42023031	O'ytkeni jap-jasıl ag'ashqa usılay islese , quwrag'an ag'ashqa ne qıladı eken ?
42023032	İysa menen birge eki jınayatshını da o'limge alıp bardı .
42023033	« Bas su'yegi » degen jerge kelgende , olar İysanı eki jınayatshı menen birge atanaq ag'ashqa shegeledi . Jınayatshılardın' birewi Onın' on' ta'repinde , ekinshisi shep ta'repinde edi .
42023034	İysa : — A'ke , olardı keshire go'r ! Olar ne islep atırg'anın bilmeydi , — dedi . A'skerler shek taslasıp , İysanın' kiyimlerin bo'listi .
42023035	Xalıq sol jerde qarap turdı . Al basshılar İysanın' u'stinen ku'lip : — Ol basqalardı qutqarg'an edi-g'o . Eger Ol Qudaydın' jibergen Masixı , Qudaydın' Tan'lag'anı bolsa , O'zin O'zi qutqarsın , — dedi .
42023036	A'skerler de Og'an jaqınlasıp , Onı masqaraladı ha'm sirke suwın berip :
42023037	— Eger Sen Yahudiylerdin' Patshası bolsan' , O'zin'di O'zin' qutqar , — desti .
42023038	İysanın' bas betinde : « BUL — YAHUDİYLERDİN' PATSHASI » degen jazıw bar edi .
42023039	Atanaq ag'ashqa shegelengen jınayatshılardın' biri : — Sen Masix emessen' be ? Qa'ne , onda O'zin'di de , bizlerdi de qutqar , — dep mazaq etti .
42023040	Al ekinshisi og'an keyip : — O'zin' de birdey jazag'a hu'kim etilip turıp , Qudaydan qorqpaysan' ba ?
42023041	Bizler islerimizge ılayıq a'dil jaza aldıq . Al Ol hesh qanday jamanlıq qılg'an joq-g'o , — dedi .
42023042	Son' İysag'a : — İysa , O'z Patshalıg'ın'a kelgenin'de , meni esin'e al ! — dedi .
42023043	İysa og'an : — Sag'an shının aytaman : sen bu'gin Menin' menen birge ja'nnette bolasan' , — dedi . İysanın' jan tapsırıwı
42023044	Tu'ski saat on ekiler shamasında ku'n jaqtısın tu'sirmey , saat u'shlerge deyin pu'tkil jerdi qaran'g'ılıq qaplap turdı . İbadatxanadag'ı Muxaddesxananın' perdesi ortasınan ekige bo'linip , jırtılıp ketti .
42023045	
42023046	İysa ba'lent dawıs penen baqırıp : — A'ke ! Ruwxımdı Senin' qolın'a tapsıraman , — dedi . Usını aytıp boldı da , jan tapsırdı .
42023047	Bolg'an waqıyalardı ko'rgen ju'zbası Qudaydı alg'ıslap : — Haqıyqattan da , bul haq Adam eken , — dedi .
42023048	Tamashag'a jıynalg'an pu'tkil xalıq bolg'an waqıyalardı ko'rip , ju'rek-bawırları ezilip , izlerine qayttı .
42023049	Biraq İysanı bilgenlerdin' ha'mmesi ha'm Galiladan Onın' izine erip kelgen hayallar bularg'a uzaqtan qarap turdı . İysanın' qa'birge qoyılıwı
42023050	Ken'estin' qararı menen isinde qatnaspag'an , ken'es ag'zası bolg'an Yusup atlı jaqsı ha'm haq bir adam bar edi . Ol Yahudiyanın' Arimatiya qalasınan bolıp , Quday Patshalıg'ın ku'tip ju'rgen edi .
42023051	
42023052	Yusup Pilatqa barıp , İysanın' denesin soradı .
42023053	Onı atanaq ag'ashtan tu'sirip alıp , kepinlik tawarg'a oradı ha'm ele hesh kim qoyılmag'an jartasta oyılg'an bir qa'birge qoydı .
42023054	Bul yahudiylerdin' tayarlıq ku'ni bolıp , dem alıs ku'ni kirip kiyatırg'an edi .
42023055	İysa menen birge Galiladan kelgen hayallar da Yusupke erip barıp , qa'birdi ha'm İysanın' denesinin' qalay qoyılg'anın ko'rdi .
42023056	Olar u'ylerine qaytıp kelip , xosh iyisli maylar ha'm a'tirler tayarlap qoydı . Al dem alıs ku'ni Qudaydın' buyrıg'ı boyınsha dem aldı .
42024001	İysanın' qayta tiriliwi . Ha'ptenin' birinshi ku'ni , yag'nıy ekshembi ku'ni tan' sa'ha'rde hayallar tayarlap qoyg'an xosh iyisli mayların alıp , qa'birge keldi .
42024002	Olar qa'birdin' awzındag'ı tastın' domalatıp alıp taslang'anın ko'rdi .
42024003	Biraq ishke kirgende , İyemiz İysanın' denesin taba almadı .
42024004	Olar bug'an tan' qalısıp turg'anda , tosattan jarqırag'an kiyim kiygen eki adam payda boldı .
42024005	Hayallardın' hu'reyleri ushıp , basların jerge iygende , eki adam olarg'a bılay dedi : — Tirini o'lilerdin' arasınan nege izleysizler ?
42024006	Ol bul jerde joq , Ol qayta tirildi ! Galilada bolg'anında , Onın' sizlerge ne aytqanın eslerin'izge tu'sirin'ler .
42024007	Ol sizlerge : « Adam Ulı gu'nakar adamlardın' qolına uslap beriledi , atanaq ag'ashqa shegelenedi ha'm u'shinshi ku'ni qayta tiriledi » , — degen edi-g'o .
42024008	Sonda olar İysanın' so'zlerin eslerine tu'sirdi .
42024009	Qa'birden qaytıp barg'an hayallar bulardın' ha'mmesin on bir elshige ha'm basqa barlıq adamlarg'a xabarladı .
42024010	Bul xabardı elshilerge jetkizgenler magdalalı Ma'riyam , Yuxanna , Yaqıptın' anası Ma'riyam ha'm olar menen birge ju'rgen basqa hayallar edi .
42024011	Biraq bul so'zler elshilerge bos ga'p bolıp ko'rinip , olar hayallarg'a isenbedi .
42024012	Al Petr ornınan turıp , qa'bir ta'repke qaray juwırıp ketti . Ol ishke en'keyip qarag'anda , tek jatırg'an kepinlikti g'ana ko'rdi . Bolg'an waqıyag'a tan' qalıp , izine qayttı . Emmausqa baratug'ın jolda
42024013	Tap sol ku'ni sha'kirtlerdin' ekewi Erusalimnen on eki shaqırımday qashıqlıqtag'ı Emmaus dep atalatug'ın bir awılg'a baratırıp ,
42024014	bolg'an usı waqıyalar haqqında o'z ara so'ylesti .
42024015	Olar o'z ara so'ylesip , pikir alısıp baratırg'anda , İysanın' O'zi olarg'a jaqınlap , qatar ju'rdi .
42024016	Biraq olardın' ko'zleri baylang'anday bolıp , Onı tanımadı .
42024017	İysa olardan : — Sizler o'z ara neler haqqında so'ylesip baratırsızlar ? — dep soradı . Olar qapalı pishinde toqtap qaldı .
42024018	Arasındag'ı Kleopa atlı birewi Og'an : — Erusalimde bolsan' da , usı ku'nlerde sol jerde ju'z bergen waqıyalardan hesh xabarı joq , jalg'ız Sen shıg'arsan' , — dedi .
42024019	İysa olardan : — Qanday waqıyalardan ? — dep soradı . Olar juwap berip : — Nasıralı İysa haqqında waqıyalar da . Ol Qudaydın' ha'm pu'tkil xalıqtın' aldında isinde de , so'zinde de qu'diretli bolg'an payg'ambar edi .
42024020	Bas ruwxaniylerimiz benen basshılarımız Onı o'lim jazasına ha'm atanaq ag'ashqa shegelewge tapsırdı .
42024021	Al bizler Onı İzraildı qutqaradı dep , u'mit etken edik . Mine , bul waqıyalardın' bolg'anına bu'gin u'sh ku'n boldı .
42024022	Bunın' u'stine , aramızdag'ı hayallardın' geybirewleri bizlerdi tan' qaldırdı . Olar erte tan'da qa'birge barıp ,
42024023	Onın' denesin tappay keldi . Qaytıp kelip , İysanın' tiri ekenin bildirgen perishtelerdi ko'rgenin aytıp berdi .
42024024	Ja'ne bizlerdin' ishimizdegi ayırımlar qa'birge barıp , anıq hayallardın' aytqanınday ekenin ko'ripti . Biraq İysanın' O'zin ko'rmepti , — desti .
42024025	İysa olarg'a bılay dedi : — Ha'y , aqılsızlar ! Payg'ambarlardın' aytqanlarının' ha'mmesine shın ju'rekten isenbeytug'ınlar !
42024026	Masix usı azaplardı shegip , O'z saltanatına kiriwi kerek emes pe edi ?
42024027	Son'ınan Muwsanın' ha'm barlıq payg'ambarlardın' Jazıwlarınan baslap , Muxaddes Jazıwlardın' ha'mmesinde O'zi haqqında aytılg'anlardı olarg'a tu'sindirip berdi .
42024028	Olar o'zleri baratırg'an awılg'a jaqınlag'anda , İysa O'zin jolın dawam etetug'ın qılıp ko'rsetti .
42024029	Biraq olar : — Bizler menen birge qal , ku'n batıwg'a shamalasıp , kesh bolajaq , — dep Onnan o'tindi . Solay etip , İysa olar menen birge qalıw ushın awılg'a kirdi .
42024030	Olar menen dasturxan basında otırg'anda İysa nandı alıp , Qudayg'a shu'kirlik etti ha'm sındırıp , olarg'a berdi .
42024031	Sonda g'ana olardın' ko'zleri ashılıp , Onı tanıdı . Biraq İysa ko'zden g'ayıp boldı .
42024032	Olar bir-birine : — Ol jolda bizler menen so'ylesip , Muxaddes Jazıwlardı tu'sindirgende , ju'reklerimiz quwanıshqa tolmag'an ba edi ? — dedi .
42024033	Da'rriw orınlarınan turıp , Erusalimge qaytıp keldi . On bir elshini ha'm olar menen birge jıynalg'anlardı taptı .
42024034	Jıynalg'anlar : — İyemiz haqıyqattan qayta tirilip , Simong'a ko'rinipti , — desti .
42024035	Sonda eki sha'kirt te joldag'ı waqıyalardı ha'm İysa nandı sındırg'anda , Onı qalay tanıp qalg'anın aytıp berdi . İysanın' sha'kirtlerine ko'riniwi
42024036	Olar usını aytısıp turg'anda , İysanın' O'zi olardın' ortasında payda bolıp : — Tınıshlıq sizlerge yar bolsın ! — dedi .
42024037	Biraq sha'kirtler a'rwaq ko'rip turmız dep oylap , tan' qalısıp , qattı qorqıstı .
42024038	İysa olarg'a : — Nege hayran qalıp tursızlar ? Nege kewillerin'izge bunday gu'manlı oylar keledi ?
42024039	Menin' qollarıma ha'm ayaqlarıma qaran'lar . Bul Menin' O'zimmen . Mag'an qol tiygizip ko'rin'ler . A'rwaqta et penen su'yek bolmaydı , biraq ko'rip turg'anın'ızday , Mende bar , — dedi .
42024040	Usını aytıp , olarg'a qolların ha'm ayaqların ko'rsetti .
42024041	Al sha'kirtleri quwanısıp ha'm an'-tan' bolısıp , ele isenbey turg'anda , İysa olardan : — Bul jerde jeytug'ın bir na'rsen'iz bar ma ? — dep soradı .
42024042	Olar Og'an pisirilgen balıqtın' bir bo'legin berdi .
42024043	İysa onı alıp , olardın' ko'z aldında jedi .
42024044	Sonda İysa olarg'a bılay dedi : — Sizler menen birge bolg'anımda , Men tuwralı Muwsanın' Nızamında , payg'ambarlardın' Jazıwlarında ha'm Zaburda jazılg'anlardın' ha'mmesi orınlanıwı tiyis , dep aytqan edim .
42024045	Keyin Muxaddes Jazıwlardı tu'siniw ushın olardın' zeyinlerin ashtı
42024046	ha'm olarg'a ja'ne : — Bılay dep jazılg'an : « Masix azap shegip , u'shinshi ku'ni o'limnen qayta tiriledi .
42024047	Erusalimnen baslap , ha'mme xalıqlarg'a Onın' atı menen gu'nalarının' keshiriliwi ushın , ta'wbege shaqırıwdı ja'riyalaw tiyis » .
42024048	Al sizler bulardın' gu'wasısızlar .
42024049	Mine , Men A'kemnin' wa'de etkenin sizlerge jiberemen . Biraq sizler joqarıdan bul qu'diretti alg'ang'a deyin usı qalada qalın'lar , — dedi .
42024050	Son'ınan İysa sha'kirtlerin qaladan sırtqa , Betaniyag'a deyin apardı . Qolların ko'terip , olarg'a pa'tiyasın berdi .
42024051	Pa'tiyasın berip turg'anda olardan uzaqlasıp , aspang'a alındı .
42024052	Sha'kirtler İysag'a tabınıp , u'lken quwanısh penen Erusalimge qaytıp keldi .
42024053	Qudaydı alg'ıslap , ha'mme waqıt İbadatxanada boldı .
43001001	En' basta So'z bar edi . So'z Quday menen birge edi . So'z Quday edi .
43001002	En' bastan-aq Ol Quday menen birge edi .
43001003	Ha'mme na'rse Ol arqalı jaratıldı . Olsız hesh na'rse jaratılg'an emes .
43001004	Onda o'mir bar edi . O'mir adamlardın' nurı edi .
43001005	Nur qaran'g'ılıqta jarqıraydı , qaran'g'ılıq onı jen'e almadı .
43001006	Quday ta'repinen jiberilgen Yaqıya atlı bir adam bar edi .
43001007	Ol nur haqqında gu'walıq beriwge ha'm ha'mme ol arqalı iseniwi ushın keldi .
43001008	Onın' o'zi nur emes edi , biraq ol nur haqqında gu'walıq beriwge jiberilgen edi .
43001009	Ha'mme adamdı jaqtı qılatug'ın haqıyqıy nur du'nyag'a keldi .
43001010	So'z du'nyada edi . Du'nya Ol arqalı jaratılg'an edi , biraq du'nya Onı tanımadı .
43001011	O'z jerine keldi , biraq O'z xalqı Onı qabıl etpedi .
43001012	Biraq Ol O'zin qabıl etkenlerge , atına isengenlerdin' ha'mmesine Qudaydın' balaları bolıw huqıqın berdi .
43001013	Olar qannan da , denenin' qa'lewinen de , ya adamnın' qa'lewinen de emes , al Qudaydan tuwıldı .
43001014	So'z adam bolıp aramızda jasadı . Bizler Onın' ullılıg'ın , A'keden kelgen , miyrim ha'm haqıyqatqa tolı bolg'an jalg'ız Uldın' ullılıg'ın ko'rdik .
43001015	Yaqıya Ol haqqında ba'lent dawıs penen gu'walıq berip bılay dedi : — « Menin' izimnen Keliwshi mennen ullı . Sebebi Ol mennen burın bar edi » , — dep aytqan Adamım — Usı .
43001016	Onın' tolılıg'ınan ha'mmemiz miyrim u'stine miyrim aldıq .
43001017	O'ytkeni Muxaddes Nızam Muwsa arqalı berilgen edi , biraq miyrim ha'm haqıyqat İysa Masix arqalı keldi .
43001018	Hesh kim hesh qashan Qudaydı ko'rgen emes . Biraq Onı A'kenin' qushag'ındag'ı O'zi Quday bolg'an jalg'ız Ul tanıttı . Shomıldırıwshı Yaqıyanın' gu'walıg'ı
43001019	Yahudiy basshıları Erusalimnen ruwxaniyler menen lebiylilerdi jiberip , Yaqıyadan : « Sen kimsen' ? » dep sorag'anda , onın' gu'walıg'ı mınaday boldı .
43001020	Ol ta'n aldı , tanbadı . « Men Masix emespen » , — dep ashıq moyınladı .
43001021	Olar ja'ne Yaqıyadan : — Onday bolsa , sen kimsen' ? İliyassan' ba ? — dep soradı . — Ol emespen , — dedi Yaqıya . — Sen sol payg'ambarmısan' ? — dep soradı olar . — Yaq , — dep juwap berdi ol .
43001022	Sonda olar Yaqıyag'a : — Kimsen' , ayt , bizlerdi jibergenlerge bir juwap bereyik . O'zin' haqqında ne deysen' ? — dedi .
43001023	Yaqıya : — İyshaya payg'ambardın' aytqanınday : « İyemizdin' jolın du'zetin'ler » , — dep sho'lde baqırg'an dawıspan , — dedi .
43001024	Pariseylerden jiberilgenler Yaqıyadan : — Eger sen Masix , İliyas , ya sol payg'ambar bolmasan' , sonda nege adamlardı shomıldırıp ju'rsen' ? — dep soradı .
43001025	
43001026	Yaqıya olarg'a bılay dep juwap berdi : — Men suw menen shomıldıraman , biraq aran'ızda sizler tanımaytug'ın Birew turıptı .
43001027	Mennen son' kiyatırg'an Adam — Usı . Men Onın' ayaq kiyiminin' bawın sheshiwge de ılayıqlı emespen .
43001028	Bulardın' ha'mmesi İordan da'ryasının' arg'ı jag'asındag'ı Betaniyada , Yaqıyanın' shomıldırıp ju'rgen jerinde boldı . Qudaydın' Qozısı
43001029	Erten'ine Yaqıya o'zine qaray kiyatırg'an İysanı ko'rgende bılay dedi : — Mine , Bul — du'nyanın' gu'nasın O'zine alatug'ın Qudaydın' Qozısı !
43001030	« Mennen keyin bir Adam kiyatır . Ol mennen ullı . Sebebi Ol mennen burın bar edi » , — dep aytqanım Usı .
43001031	Menin' o'zim Onı bilmeytug'ın edim , biraq İzraildın' Onı tanıwı ushın men suw menen shomıldırıwg'a keldim .
43001032	Yaqıya gu'walıq berip ja'ne bılay dedi : — Muxaddes Ruwxtın' kepter sıyaqlı aspannan tu'sip , Onın' u'stinde turg'anın ko'rdim .
43001033	Men Onı bilmeytug'ın edim . Biraq , meni suw menen shomıldırıw ushın jibergen Quday mag'an : « Muxaddes Ruwxtın' tu'sip , kimnin' u'stinde turg'anın ko'rsen' , Muxaddes Ruwx penen shomıldıratug'ın Sol » , — degen edi .
43001034	Men bunı ko'rip : « Bul — Qudaydın' Ulı » dep gu'walıq berdim . İysanın' da'slepki sha'kirtleri
43001035	Erten'ine Yaqıya ja'ne sha'kirtlerinin' ekewi menen birge turg'an edi .
43001036	Ol o'tip baratırg'an İysanı ko'rip : — Mine , Qudaydın' Qozısı ! — dedi .
43001037	Eki sha'kirt onın' bul so'zlerin esitip , İysanın' izine erdi .
43001038	İysa artına burılıp , izinen kiyatırg'anlardı ko'rgende , olardan : — Ne izlep ju'rsizler ? — dep soradı . — Qay jerde jasaysan' , Ra'bbi ? — dedi olar . ( Ra'bbi — « ustaz » degendi bildiredi . )
43001039	— Kelip ko'rin'ler , — dedi İysa . Olar barıp , İysanın' qay jerde jasaytug'ının ko'rdi ha'm sol ku'ni Onın' menen qaldı . Saat to'rtler shamasında edi .
43001040	Yaqıyanın' so'zlerin esitip , İysanın' izine ergen eki adamnın' biri Simon Petrdin' tuwısqanı Andrey edi .
43001041	Andrey da'slep o'z tuwısqanı Simondı izlep tawıp , og'an : — Bizler Masixtı taptıq , — dedi . ( Masix — Quday wa'de etken Qutqarıwshı . )
43001042	Andrey onı İysag'a alıp keldi . İysa og'an qarap : — Sen Yunus ulı Simonsan' . Sen Kifa dep atalasan' , — dedi . ( Kifa — Petr , yag'nıy « tas » degendi an'latadı . )
43001043	Kelesi ku'ni İysa Galilag'a barmaqshı boldı . Filipti tawıp , og'an : — İzime er , — dedi .
43001044	Filip te Andrey menen Petr sıyaqlı Betsayda qalasınan edi .
43001045	Filip Natanieldi tawıp , og'an : — Bizler Muwsa Muxaddes Nızamda , payg'ambarlar da Jazıwlarında jazg'an Adamdı , Yusuptın' Ulı , Nasıralı İysanı taptıq , — dedi .
43001046	Nataniel og'an : — Nasıradan jaqsı na'rse shıg'ar ma edi ? — dedi . — Kelip ko'r , — dedi Filip .
43001047	İysa Natanieldin' O'zine jaqınlasıp kiyatırg'anın ko'rip , ol haqqında bılay dedi : — Mine , ishinde hiylesi joq , nag'ız izraillı .
43001048	Nataniel İysadan : — Meni qayaqtan tanıysan' ? — dep soradı . — Filip seni shaqırmastan burın , seni a'njir ag'ashının' astında ko'rdim , — dep juwap berdi İysa .
43001049	Nataniel İysag'a : — Ustaz , Sen Qudaydın' Ulısan' , Sen İzraildın' Patshasısan' ! — dedi .
43001050	İysa og'an : — Seni a'njir ag'ashının' astında ko'rgenimdi aytqanım ushın isenip atırsan' ba ? Bulardan da ullı islerdi ko'resen' ! — dedi .
43001051	İysa ja'ne : — Sizlerge shının , haqıyqatın aytaman : aspan ashılg'anın , Qudaydın' perishtelerinin' Adam Ulının' joqarısında minip-tu'skenlerin ko'resizler , — dedi .
43002001	İysanın' birinshi ka'ramatı . Eki ku'n o'tkennen son' , Galilanın' Kana qalasında u'yleniw toyı boldı . İysanın' anası sol jerde edi .
43002002	İysa menen sha'kirtleri de toyg'a mira't etilgen edi .
43002003	Sharap tawsılg'anda , İysanın' anası Og'an : — Olardın' sharabı tawsıldı , — dedi .
43002004	İysa og'an : — Apa , bul Menin' jumısım emes . Menin' waqtım ele kelgen joq , — dedi .
43002005	İysanın' anası xızmetshilerge : — Ol sizlerge ne dese de , sonı islen'ler , — dedi .
43002006	Sol jerde diniy a'det boyınsha yahudiyler tazalanıw ushın qollanatug'ın , ha'r qaysısı shama menen ju'z litr alatug'ın altı tas gu'ze bar edi .
43002007	İysa xızmetshilerge : — Gu'zelerdi suwg'a toltırın'lar , — dedi . Olar gu'zelerdi awzına deyin toltırdı .
43002008	Sonda İysa xızmetshilerge : — Endi bunnan alıp , toy basqarıwshıg'a aparın'lar , — dedi . Olar alıp bardı .
43002009	Toy basqarıwshı sharapqa aylang'an suwdı tatıp ko'rdi . Onın' qayaqtan kelgenin bilmedi , tek alıp kelgen xızmetshiler g'ana biletug'ın edi . Toy basqarıwshı ku'yewdi shaqırıp :
43002010	— Ha'r bir adam aldın jaqsı sharaptı , adamlar ma's bolg'annan son' pa'siregin beredi . Biraq sen jaqsı sharaptı ha'zirge deyin saqlapsan'-g'o , — dedi .
43002011	İysa bul birinshi ka'ramatın Galilanın' Kana qalasında islep , O'z ullılıg'ın ko'rsetti . Sha'kirtleri de Og'an isendi .
43002012	Bunnan keyin İysa anası , tuwısqanları ha'm sha'kirtleri menen Kaparnahum qalasına keldi ha'm ol jerde bir neshe ku'n qaldı . İysanın' İbadatxanadan satıwshılardı quwıwı
43002013	Yahudiylerdin' Qutqarılıw bayramı jaqınlasıp qalg'anda , İysa Erusalimge ketti .
43002014	İbadatxanada iri qara mal , qoy ha'm kepter satıwshılardı , sol jerde otırg'an aqsha almastırıwshılardı ko'rdi .
43002015	İysa arqannan qamshı islep , qoylar menen iri qara malg'a qosıp ha'mmesin İbadatxanadan quwıp shıg'ardı . Aqsha almastırıwshılardın' aqshaların shashıp , stolların awdarıp tasladı .
43002016	Ol kepter satıwshılarg'a : — Mınalardı bul jerden joq etin'ler , A'kemnin' u'yin bazarg'a aylandırman'lar ! — dedi .
43002017	Sonda sha'kirtleri : « Senin' u'yin'e bolg'an qızg'anıshım Meni jep jiberdi » , — dep aytılg'an Muxaddes Jazıwdag'ı ayattı eslerine tu'sirdi .
43002018	Yahudiy basshıları İysadan : — Bulardı islewge biyligin' bar ekenin bizlerge qanday ka'ramatlı belgi menen da'lilley alasan' ? — dep soradı .
43002019	İysa olarg'a juwap berip : — Bul İbadatxananı buzın'lar , Men onı u'sh ku'nnin' ishinde qayta tikleymen , — dedi .
43002020	Olar İysag'a : — Bul İbadatxana qırıq altı jılda qurılg'an , Sen onı u'sh ku'nnin' ishinde tiklemekshimisen' ? — dedi .
43002021	Biraq İysanın' İbadatxana dep aytqanı O'z denesi edi .
43002022	İysa o'limnen qayta tirilgennen son' , sha'kirtleri Onın' bul so'zlerin eslerine tu'sirip , Muxaddes Jazıwg'a ha'm İysanın' bul so'zine isendi .
43002023	İysa Erusalimde , Qutqarılıw bayramında bolg'anda , ko'pler Ol islegen ka'ramatlardı ko'rip , Onın' atına isendi .
43002024	Biraq İysa ha'mme adamlardın' kewillerin bilgenlikten , olarg'a isenbedi .
43002025	Og'an adam haqqında hesh kimnin' gu'walıg'ının' ha'jeti joq edi . O'ytkeni adamnın' kewlinde ne bar ekenin Ol biletug'ın edi .
43003001	İysa ha'm Nikodim . Pariseyler arasında yahudiy basshılarının' biri bolg'an Nikodim atlı bir adam bar edi .
43003002	Ol bir ku'ni tu'nde İysag'a kelip , Og'an : — Ustaz , Senin' Qudaydan kelgen bir mug'allim ekenin'di bilemiz . Sebebi hesh kim Quday onın' menen birge bolmasa , Sen islep atırg'an ka'ramatlardı isley almaydı , — dedi .
43003003	İysa og'an : — Sag'an shının , haqıyqatın aytaman : kim de kim qaytadan tuwılmasa , Qudaydın' Patshalıg'ın ko're almaydı , — dep juwap berdi .
43003004	Nikodim İysadan : — Qartayg'an adam qalay qaytadan tuwıla aladı ? Ol anasının' qursag'ına ekinshi ma'rte kirip , qaytadan tuwıla ala ma ? — dep soradı .
43003005	İysa og'an juwap berip bılay dedi : — Sag'an shının , haqıyqatın aytaman : kim de kim suwdan ha'm Muxaddes Ruwxtan tuwılmasa , Quday Patshalıg'ına kire almaydı .
43003006	Deneden tuwılg'an — dene , Muxaddes Ruwxtan tuwılg'an — ruwx boladı .
43003007	Sag'an : « Qaytadan tuwılıwın' kerek » , — degenime hayran qalma .
43003008	Samal qa'legen jerinde esedi , onın' dawısın esitesen' , biraq qayaqtan kelip , qayaqqa ketetug'ının bilmeysen' . Muxaddes Ruwxtan tuwılg'an ha'r bir adam da usınday .
43003009	Nikodim İysadan : — Bul qalay bolıwı mu'mkin ? — dep soradı .
43003010	İysa og'an bılay dep juwap berdi : — Sen İzraildın' ustazı bola tura , usılardı bilmeysen' be ?
43003011	Sag'an shının , haqıyqatın aytaman : bizler bilgenimizdi so'yleymiz , ko'rgenimiz haqqında gu'walıq beremiz . Al sizler bizlerdin' gu'walıg'ımızdı qabıl etpey atırsızlar .
43003012	Sizlerge jerdegi na'rseler haqqında aytqanımda isenbesen'ler , aspandag'ı na'rseler haqqında aytsam , qalay isenesizler ?
43003013	Aspannan kelgen Adam Ulınan basqa hesh kim aspang'a shıqqan emes .
43003014	Muwsanın' sho'lde jılandı joqarı ko'tergeni sıyaqlı , Adam Ulı da joqarı ko'teriliwi tiyis .
43003015	Sonlıqtan Og'an isengen ha'r bir adam ma'n'gilik o'mirge iye boladı .
43003016	Sebebi Quday bul du'nyanı sonshelli su'ygenlikten , O'zinin' jalg'ız Ulın berdi . Onın' Ulına isengen ha'r bir adam nabıt bolmay , ma'n'gilik o'mirge iye boladı .
43003017	Quday Ulın bul du'nyanı hu'kim etiw ushın emes , al du'nyanı Ol arqalı qutqarıw ushın jiberdi .
43003018	Og'an isengen adam hu'kim etilmeydi . Al isenbegen adam a'lle qashan hu'kim etilgen , o'ytkeni ol Qudaydın' jalg'ız Ulının' atına isenbedi .
43003019	Hu'kim mınadan ibarat : du'nyag'a nur keldi , biraq adamlardın' isleri jaman bolg'anlıqtan , olar nurg'a qarag'anda qaran'g'ılıqtı jaqsı ko'rdi .
43003020	Jamanlıq islewshi ha'r bir adam nurdı jek ko'redi ha'm isleri a'shkara bolmawı ushın , nurg'a kelmeydi .
43003021	Biraq haq is islewshi adam islerinin' Quday aldında islengeni ko'rinsin dep , nurg'a keledi . İysa ha'm Yaqıya
43003022	Bunnan son' , İysa sha'kirtleri menen Yahudiyag'a keldi . Bir neshe waqıt olar menen birge sol jerde qalıp , adamlardı shomıldırdı .
43003023	Yaqıya da Salimnin' qasındag'ı Aynonda shomıldırıp ju'rdi , sebebi ol jerde suw mol edi . Adamlar kelip , shomıldırılatug'ın edi .
43003024	O'ytkeni Yaqıya ele qamalmag'an edi .
43003025	Sonda Yaqıyanın' sha'kirtleri menen bir yahudiy arasında diniy a'det boyınsha tazalanıw haqqında tartıs payda boldı .
43003026	Olar Yaqıyag'a kelip : — Ustaz , İordan da'ryasının' arg'ı jag'asında senin' menen birge bolg'an , sen gu'walıq bergen Adam bar-g'o , Sol shomıldırıp ju'ripti . Ha'mme adam Og'an barmaqta , — dedi .
43003027	Yaqıya bılay dep juwap berdi : — Qudaydan berilmese , adam o'zine hesh na'rse ala almaydı .
43003028	« Men Masix emespen , men tek Onın' aldınan jiberilgenmen » , — dep aytqanıma sizler gu'wasızlar .
43003029	Kelinshek kimge tiyisli bolsa , sol ku'yew boladı . Biraq ku'yewdi tın'lap turg'an dostı onın' dawısın esitip , qattı quwanadı . Men de sonday quwanıshqa toldım .
43003030	Onın' ullılanıwı , al menin' pa'seyiwim tiyis .
43003031	Joqarıdan kelgen ha'mmeden ullı . Jerden bolg'an jerge tiyisli ha'm jerdegi na'rseler haqqında so'yleydi . Al aspannan kelgen ha'mmeden ullı .
43003032	Ol ko'rgeni ha'm esitkeni haqqında gu'walıq beredi , biraq gu'walıg'ın hesh kim qabıl etpeydi .
43003033	Onın' gu'walıg'ın qabıl etken Qudaydın' haq ekenin tastıyıqlaydı .
43003034	Quday ta'repinen jiberilgen Qudaydın' so'zlerin so'yleydi . Sebebi Quday Ruwxın o'lshewsiz beredi .
43003035	A'ke O'z Ulın su'yedi ha'm ha'mme na'rseni Onın' qolına tapsırg'an .
43003036	Ulg'a isengen adam ma'n'gilik o'mirge iye boladı . Uldı tın'lamag'an adam o'mir ko'rmeydi , al Qudaydın' g'a'zebi onın' u'stinde qaladı .
43004001	İysa ha'm samariyalı hayal . Pariseyler İysanın' Yaqıyag'a qarag'anda ko'p sha'kirt arttırıp , olardı shomıldırıp ju'rgenin esitti . Haqıyqatında İysanın' O'zi emes , al sha'kirtleri shomıldıratug'ın edi . İyemiz İysa bunı bilgende Yahudiyadan shıg'ıp , ja'ne Galilag'a ketti .
43004002	
43004003	
43004004	Baratırıp , Samariya arqalı o'tiwi kerek edi .
43004005	Solay etip , Ol Samariyanın' Sixar dep atalg'an qalasına keldi . Bul qala Yaqıptın' o'z balası Yusupke bergen jerine jaqın edi .
43004006	Sol jerde Yaqıptın' qudıg'ı da bar edi . İysa jol ju'rip sharshag'anlıqtan , qudıqtın' qasında otırdı . Saat on ekiler shamasında edi .
43004007	Sol waqıtta samariyalı bir hayal suw alıwg'a keldi . İysa og'an : — Mag'an ishiwge suw ber , — dedi .
43004008	Al İysanın' sha'kirtleri azıq-awqat satıp alıw ushın qalag'a ketken edi .
43004009	Samariyalı hayal : — Sen yahudiysen' , al men samariyalı hayalman . Qalay mennen suw sorap tursan' ? — dedi . O'ytkeni yahudiyler samariyalılar menen qarım-qatnas jasamaydı .
43004010	İysa hayalg'a : — Eger sen Qudaydın' sıyın ha'm « Mag'an ishiwge suw ber » , — dep aytıp turg'annın' kim ekenin bilgenin'de , senin' o'zin' Onnan sorar edin' , Ol sag'an tiri suw berer edi , — dep juwap berdi .
43004011	— Mırza ! Sende suw alatug'ın hesh na'rse joq-g'o , qudıq bolsa teren' . Sen tiri suwdı qayaqtan alasan' ?
43004012	Sen bul qudıqtı bizlerge bergen , o'zi de , balaları da , malları da onnan suw ishken , babamız Yaqıptan ullımısan' ? — dedi hayal .
43004013	İysa hayalg'a bılay dep juwap berdi : — Bul suwdan ishken ha'r bir adam ja'ne sho'lleydi .
43004014	Biraq Men beretug'ın suwdan ishken ha'r bir adam ma'n'gige sho'llemeydi . Kerisinshe , Men beretug'ın suw onın' ishinde ma'n'gilik o'mir beretug'ın tiri bulaqqa aylanadı .
43004015	Hayal İysag'a : — Mırza , endi sho'llemewim ushın ha'm suw alıwg'a bul jerge kelmewim ushın , usı suwdan mag'an ber , — dedi .
43004016	— Barıp , ku'yewin'di bul jerge shaqırıp kel , — dedi İysa .
43004017	Hayal Og'an : — Menin' ku'yewim joq , — dep juwap berdi . — Ku'yewim joq dep , sen durıs ayttın' .
43004018	Senin' bes ku'yewin' boldı . Ha'zir birge jasap atırg'an adamın' da ku'yewin' emes . Bunı sen durıs ayttın' , — dedi İysa .
43004019	Hayal Og'an : — Mırza , Senin' payg'ambar ekenin'e ko'zim jetip tur .
43004020	Ata-babalarımız bul tawda sıyındı , biraq sizler : « Sıyınıwg'a tiyisli jer Erusalimde » , — deysizler , — dedi .
43004021	İysa og'an bılay dedi : — Hayal , Mag'an isen , Quday A'kege bul tawda da , Erusalimde de sıyınbaytug'ın waqıt kiyatır .
43004022	Sizler bilmeytug'ının'ızg'a sıyınasızlar , al bizler biletug'ınımızg'a sıyınamız . Sebebi qutqarılıw yahudiylerden .
43004023	Biraq , haqıyqıy sıyınıwshılardın' Quday A'kege ruwx ha'm haqıyqatlıq penen sıyınatug'ın waqtı keledi . A'ne , sol waqıt ha'zir keldi . Quday A'ke de O'zine usılay sıyınatug'ınlardı izlep atır .
43004024	Quday — Ruwx , Og'an sıyınatug'ınlar da ruwx ha'm haqıyqatlıq penen sıyınıwı tiyis .
43004025	Hayal İysag'a : — Qutqarıwshı Masixtın' keletug'ının bilemen . Ol kelgende , bizlerge ha'mmesin bildiredi , — dedi .
43004026	İysa og'an : — Senin' menen so'ylesip turg'an Men — Solman , — dedi .
43004027	Sol waqıtta İysanın' sha'kirtleri keldi ha'm Onın' bir hayal menen so'ylesip turg'anın ko'rip , hayran qalıstı . Biraq olardın' hesh qaysısı : « Sen onnan ne sorap tursan' ? » yamasa « Onın' menen nege so'ylesip tursan' ? » — dep soramadı .
43004028	Sonda hayal gu'zesin qaldırıp , qalag'a ketti ha'm adamlarg'a :
43004029	— Kelin'ler , mag'an islegen islerimnin' ha'mmesin aytıp bergen Adamdı ko'rin'ler . Ol Masix emes pe eken ? — dedi .
43004030	Adamlar qaladan shıg'ıp , İysag'a qaray ju'rdi .
43004031	Sonın' arasında sha'kirtleri İysadan o'tinip : — Ustaz , awqat je ! — dedi .
43004032	Biraq İysa olarg'a : — Mende sizler bilmeytug'ın awqat bar , — dedi .
43004033	Sha'kirtler bir-birine : — Mu'mkin , birew Og'an awqat a'kelgen shıg'ar ? — desti .
43004034	Biraq İysa olarg'a bılay dedi : — Menin' awqatım — Meni Jibergennin' erkin orınlaw ha'm Onın' isin tamamlaw .
43004035	Sizler : « Jıyın-terimge ele to'rt ay bar » , — dep aytpaysızlar ma ? Biraq , sizlerge aytatug'ınım : ko'zlerin'izdi ashıp , eginlikke qaran'lar . Olar pisip jetilisip , jıyın-terimge tayar tur .
43004036	Oraqshı o'z haqın aladı ha'm ma'n'gilik o'mir ushın zu'ra'a't jıynaydı . Solay etip , ekken de , org'an da birge quwanadı .
43004037	« Birewi egedi , basqası oradı » , — degen naqıl usıg'an tuwrı keledi .
43004038	Men sizlerdi o'zlerin'iz miynet etpegen zu'ra'a'tti orıwg'a jiberdim . Basqalar miynet etken edi , al sizler olardın' miynetinin' zu'ra'a'tin aldın'lar . Samariyalılardın' İysag'a iseniwi
43004039	« Ol mag'an islegen islerimnin' ha'mmesin aytıp berdi » , — degen hayaldın' gu'walıg'ı sebepli , sol qaladag'ı samariyalılardın' ko'bisi İysag'a isendi .
43004040	Sonlıqtan samariyalılar İysag'a kelip , o'zleri menen qalıwdı o'tindi . Ol sol jerde eki ku'n qaldı .
43004041	İysanın' so'zin esitip , ja'ne de ko'birek adamlar isendi .
43004042	Olar hayalg'a : — Bizler endi senin' so'zlerin' sebepli emes , al Onın' so'zlerin o'zlerimiz esitip , Onın' haqıyqattan da du'nyanın' Qutqarıwshısı ekenin bilip , isenemiz , — desti . İysanın' patsha xızmetkerinin' ulına shıpa beriwi
43004043	Eki ku'n o'tkennen son' , İysa sol jerden shıg'ıp , Galilag'a ketti .
43004044	İysanın' O'zi : « Payg'ambar o'z watanında qa'dirsiz » , — dep aytqan edi .
43004045	Ol Galilag'a kelgende , galilalılar Onı jıllı ju'zlik penen qabıl aldı . O'ytkeni olar da Erusalimdegi Qutqarılıw bayramına barıp , İysanın' sol jerde islegen barlıq islerin ko'rgen edi .
43004046	İysa ja'ne O'zi suwdı sharapqa aylandırg'an Galilanın' Kana qalasına keldi . Sol jerde patshanın' bir xızmetkeri bolıp , onın' ulı Kaparnahumda awırıp atırg'an edi .
43004047	Ol İysanın' Yahudiyadan Galilag'a kelgenin esitip , Og'an bardı . Kelip , o'lim to'seginde jatırg'an ulına shıpa beriwdi İysadan o'tindi .
43004048	İysa og'an : — Sizler ka'ramatlı belgilerdi ha'm tan' qalarlıq na'rselerdi ko'rmegenshe isenbeysizler , a' ! — dedi .
43004049	Patsha xızmetkeri İysag'a : — Mırza , ulım o'lip qalmastan burın kele go'r ! — dedi .
43004050	İysa og'an : — Bar , ulın' jasaydı , — dedi . Ol adam İysanın' so'zine isenip , ketti .
43004051	Jolda kiyatırg'anda onı xızmetshileri qarsı alıp , og'an balasının' tiri qalg'anın ayttı .
43004052	Ol xızmetshilerinen balasının' awhalının' saat neshede jen'illeskenin sorag'anda , olar : — Keshe tu'ski saat birde ıssılıg'ı tu'sti , — desti .
43004053	Sonda balanın' a'kesi bunın' : « Ulın' jasaydı » , — dep İysa aytqan waqıtta bolg'anın bilip , onın' o'zi ha'm shan'arag'ındag'ılardın' ha'mmesi isendi .
43004054	Bul — İysanın' Yahudiyadan Galilag'a kelgennen son' islegen ekinshi ka'ramatı edi .
43005001	Ha'wizdegi la'n'nin' shıpa tabıwı . Bunnan son' , yahudiylerdin' bir bayramı bolıp , İysa Erusalimge ketti .
43005002	Erusalimdegi Qoy da'rwazası qasında evreyshe Beytesta dep atalg'an bes aywanlı bir ha'wiz bar edi .
43005003	Bul jerde soqır , aqsaq ha'm la'n' bolg'an ju'da' ko'p kesel adamlar jatatug'ın edi .
43005004	
43005005	Sol jerde otız segiz jıldan beri kesel bolg'an bir adam bar edi .
43005006	İysa onın' jatırg'anın ko'rgende , uzaq waqıttan beri usı awhalda ekenin bilip , onnan : — Ta'wir bolıwdı qa'leysen' be ? — dep soradı .
43005007	Kesel adam Og'an : — Mırza , suw qozg'alg'anda , meni ha'wizge tu'siretug'ın hesh kimim joq . Men baraman degenshe , basqa adam mennen burın tu'sip aladı , — dedi .
43005008	İysa og'an : — Ornın'nan tur , to'segin'di al da , ju'r , — dedi .
43005009	Ol adam sol waqıtta-aq shıpa taptı ha'm to'segin alıp ju'rip ketti . Bul dem alıs ku'ni edi .
43005010	Sonlıqtan yahudiy basshıları shıpa tapqan adamg'a : — Bu'gin dem alıs ku'ni-g'o , to'segin'di alıp ju'riwge bolmaydı , — dedi .
43005011	Biraq , sol adam olarg'a bılay dep juwap berdi : — Mag'an shıpa bergen Adam : « To'segin'di al da , ju'r » , — dedi .
43005012	— Sag'an : « To'segin'di al da , ju'r » , — degen Adam kim ? — dep soradı olar .
43005013	Al shıpa tapqan adam Onın' kim ekenin bilmeytug'ın edi . Sebebi İysa sol jerdegi xalıqtın' arasında ko'rinbey qalg'an edi .
43005014	Son'ınan İysa sol adamdı İbadatxanada ushıratıp qaldı ha'm og'an : — Mine , sen shıpa taptın' . Sag'an ja'ne de jamanıraq na'rse bolmawı ushın , bunnan bılay gu'na isleme , — dedi .
43005015	Sol adam barıp , o'zine shıpa bergen Adamnın' İysa ekenin yahudiy basshılarına aytıp berdi .
43005016	Sonlıqtan bunday islerdi dem alıs ku'ni islegeni ushın , yahudiy basshıları İysanı quwdalay basladı .
43005017	Biraq İysa olarg'a bılay dep juwap berdi : — A'kem usı ku'nge deyin miynet etip kiyatır , Men de miynet etip atırman .
43005018	Sol sebepli yahudiy basshıları Onı o'ltiriw ushın ja'ne de ko'birek ha'reket etti . O'ytkeni Ol tek dem alıs ku'nin buzıp g'ana qoymay , Qudaydı A'kem dep , O'zin Qudayg'a ten'lestirgen edi . Quday Ulının' biyligi
43005019	İysa yahudiylerge bılay dedi : — Sizlerge shının , haqıyqatın aytaman : Ul A'kenin' qılg'an islerin ko'rmegenshe , O'zliginen hesh na'rse isley almaydı . A'ke neni islese , Ulı da sonı isleydi .
43005020	Sebebi A'ke Ulın su'yedi ha'm islegenlerinin' ha'mmesin Og'an ko'rsetedi . Sizlerdi hayran qaldıratug'ın bulardan da ullıraq islerdi Og'an ko'rsetedi .
43005021	A'kenin' o'lilerdi tiriltip , olarg'a o'mir bergeni sıyaqlı , Ulı da qa'legen adamına o'mir beredi .
43005022	A'ke hesh kimdi hu'kim qılmaydı , Ol pu'tkil hu'kimdi Ulına tapsırg'an .
43005023	Solay etip , ha'mme adam A'keni hu'rmet etkeni sıyaqlı , Uldı da hu'rmet etsin . Uldı hu'rmet etpegen Onı jibergen A'keni de hu'rmet etpegen boladı .
43005024	Sizlerge shının , haqıyqatın aytaman : Menin' so'zlerimdi tın'lap , Meni Jibergenge isengen adamda ma'n'gilik o'mir bar . Ol hu'kim etilmey , o'limnen o'mirge o'tti .
43005025	Sizlerge shının , haqıyqatın aytaman : o'lilerdin' Qudaydın' Ulının' dawısın esitetug'ın waqtı keledi ha'm ol ha'zir keldi de . Onın' dawısın esitkenler tiriledi .
43005026	O'ytkeni A'kenin' O'zi o'mirdin' tiykarı bolg'anı sıyaqlı , Uldın' O'zine de o'mirdin' tiykarı bolıwdı ruxsat etti .
43005027	Og'an hu'kim etiw biyligin de berdi . Sebebi Ol — Adam Ulı .
43005028	Bug'an hayran qalman'lar . Qa'birdegilerdin' ha'mmesinin' Onın' dawısın esitetug'ın waqtı kiyatır .
43005029	Olar qa'birlerden shıg'adı . Jaqsılıq qılg'anlar jasaw ushın , jamanlıq qılg'anlar hu'kim etiliw ushın qayta tiriledi .
43005030	Men O'zligimnen hesh na'rse isley almayman . Qalay esitsem , solay hu'kim qılaman ha'm Menin' hu'kimim a'dil . O'ytkeni Men O'z erkimdi emes , al Meni jibergen A'kemnin' erkin orınlawg'a tırısaman .
43005031	Eger Men O'zim tuwralı O'zim gu'walıq bersem , gu'walıg'ım haqıyqıy bolmaydı .
43005032	Biraq Men tuwralı gu'walıq beriwshi basqa Birew bar , Onın' Men tuwralı berip atırg'an gu'walıg'ının' haqıyqat ekenin bilemen .
43005033	Sizler Yaqıyag'a adamlardı jiberdin'ler , ol haqıyqat haqqında gu'walıq berdi .
43005034	Men adamnın' gu'walıg'ına mu'ta'j bolmasam da , bulardı sizlerdin' qutqarılıwın'ız ushın aytıp atırman .
43005035	Yaqıya — janıp , nur shashıp turg'an shıra edi . Sizler onın' nurında az waqıt quwanıwdı qa'ledin'ler .
43005036	Biraq Mende Yaqıyanikinen ullıraq gu'walıq bar . Sebebi A'kemnin' Mag'an orınlawım ushın tapsırg'an isleri , usı islep atırg'an islerimnin' o'zi Meni A'kemnin' jibergeni haqqında gu'walıq berip atır .
43005037	Meni jibergen A'kemnin' O'zi Men tuwralı gu'walıq berip tur . Sizler hesh qashan Onın' dawısın da esitpegensizler , ju'zin de ko'rmegensizler .
43005038	Onın' so'zleri de sizlerde jay almaydı , o'ytkeni sizler Onın' Jibergenine isenbey atırsızlar .
43005039	Sizler Muxaddes Jazıwlardı izertleysizler , sebebi olar arqalı ma'n'gilik o'mirge iye bolamız , dep oylaysızlar . Al olar Men tuwralı gu'walıq beredi .
43005040	Biraq sizler ma'n'gilik o'mirge iye bolıw ushın , Mag'an keliwdi qa'lemeysizler-g'o .
43005041	Men adamlardan maqtaw qabıl qılmayman .
43005042	Biraq sizlerdi bilemen , kewillerin'izde Qudaydın' su'yispenshiligi joq .
43005043	Men A'kemnin' atınan kelsem de , Meni qabıl etpey atırsızlar . Eger basqa birew o'z atı menen kelse , onı qabıl etesizler .
43005044	Sizler bir-birin'izden maqtaw esitiwdi jaqsı ko'resizler , biraq jalg'ız Qudaydın' maqtawına erisiwge umtılmaysızlar . Olay bolsa , Mag'an qalay isene alasızlar ?
43005045	Meni A'kemnin' aldında sizlerdi ayıplaydı , dep oylaman'lar . Sizlerdi ayıplawshı o'zlerin'iz u'mit etetug'ın Muwsa boladı .
43005046	Muwsag'a isengenin'izde , Mag'an da isener edin'ler . O'ytkeni ol Men tuwralı jazg'an edi .
43005047	Biraq Muwsanın' Jazıwlarına isenbesen'ler , Menin' so'zlerime qalay isenesizler ?
43006001	İysanın' bes mın' adamdı toyg'ızıwı . Bunnan son' , İysa Galila , yag'nıy Tiberiya ten'izinin' arg'ı jag'asına o'tti .
43006002	Onın' awırıwlarg'a islegen ka'ramatların ko'rgenlikten , ko'p xalıq izine erdi .
43006003	İysa tawg'a shıg'ıp , sha'kirtleri menen birge sol jerde otırdı .
43006004	Yahudiylerdin' Qutqarılıw bayramı jaqınlap qalg'an edi .
43006005	İysa basın ko'terip , O'zine qaray ko'p xalıqtın' kiyatırg'anın ko'rip , Filipten : — Bul adamlarg'a jegiziw ushın nandı qayaqtan satıp alamız ? — dep soradı .
43006006	İysa bul ga'pti onı sınaw ushın ayttı . Sebebi Ol ne isleyjaq ekenin O'zi biletug'ın edi .
43006007	Filip Og'an : — Olardın' ha'r birine az-maz bersek te , eki ju'z dinarlıq nan jetpeydi-g'o , — dep juwap berdi .
43006008	Sha'kirtlerinen biri , Simon Petrdin' tuwısqanı Andrey İysag'a :
43006009	— Bul jerde bir balada bes arpa nanı menen eki balıq bar . Biraq usınshama adam ushın bular ne boladı ? — dedi .
43006010	İysa : — Xalıqtı jerge otırg'ızın'lar , — dedi . Ol jerde sho'p ko'p bolg'anlıqtan , bes mın'g'a shamalas er adam jerge jambasladı .
43006011	Sonda İysa nanlardı alıp , Qudayg'a shu'kirlik etti de , otırg'anlarg'a u'lestirip berdi . Sol sıyaqlı , olarg'a balıqlardı da qa'legeninshe bo'lip berdi .
43006012	Ha'mme jep toyg'anda , İysa sha'kirtlerine : — Awısqan bo'leklerin jıynap alın'lar , hesh na'rse zaya bolmasın , — dedi .
43006013	Solay etip , sha'kirtler adamlar jegen bes arpa nanınan awısqan bo'leklerdi jıynap , u'lken on eki sebet toltırdı .
43006014	Xalıq İysanın' islegen ka'ramatın ko'rip : — Haqıyqattan da , Bul du'nyag'a keletug'ın payg'ambar eken , — desti .
43006015	İysa olardın' kelip , O'zin patsha qılıw ushın zorlıq penen uslayjaq ekenin bilgende , ja'ne jalg'ız O'zi tawg'a shıg'ıp ketti . İysanın' ten'izdin' u'sti menen ju'riwi
43006016	Kesh bolg'anda , İysanın' sha'kirtleri ten'izge bardı .
43006017	Olar bir qayıqqa minip , ten'izdin' arg'ı jag'asındag'ı Kaparnahumg'a qaray jol aldı . Qaran'g'ı tu'sse de , İysa ele olardın' qasına kelmegen edi .
43006018	Ku'shli samal esip , ten'iz tolqınlana basladı .
43006019	Sha'kirtler bes-altı shaqırımday ju'zgennen son' , ten'izdin' u'sti menen ju'rip , qayıqqa jaqınlasıp kiyatırg'an İysanı ko'rip , qorqıp qalıstı .
43006020	Biraq İysa olarg'a : — Bul — Men , qorqpan'lar ! — dedi .
43006021	Sonda olar İysanı qayıqqa mindirmekshi boldı . Qayıq sol waqıtta-aq olar baratırg'an jag'ag'a kelip toqtadı .
43006022	Erten'ine ten'izdin' arg'ı jag'asında qalg'an xalıq ol jerde tek bir qayıq bolg'anın , İysanın' O'zi sha'kirtleri menen birge bul qayıqqa minbegenin , al tek sha'kirtlerinin' o'zleri ketkenin bildi .
43006023	Sonda İyemiz shu'kirlik etip bergen nandı xalıq jegen jerdin' jaqınına Tiberiyadan bir neshe qayıqlar keldi .
43006024	İysanın' da , sha'kirtlerinin' de ol jerde joq ekenin ko'rgen xalıq qayıqlarg'a mindi ha'm İysanı izlep , Kaparnahumg'a ketti . İysa — o'mir nanı
43006025	Olar İysanı ten'izdin' arg'ı jag'asınan tawıp , Onnan : — Ustaz , Sen bul jerge qashan keldin' ? — dep soradı .
43006026	İysa olarg'a juwap berip : — Sizlerge shının , haqıyqatın aytaman : sizler Meni ka'ramatlar ko'rgenin'iz ushın emes , al nan jep toyg'anın'ız ushın izlep atırsızlar .
43006027	Sizler buzılatug'ın azıq ushın emes , al ma'n'gilik o'mirge saqlanatug'ın azıq ushın miynet etin'ler . Onı sizlerge Adam Ulı beredi . O'ytkeni Quday A'ke Og'an O'z mo'rin basıp , biylik berdi , — dedi .
43006028	Olar İysadan : — Qudayg'a unaytug'ın islerdi islewimiz ushın ne qılıwımız kerek ? — dep soradı .
43006029	— Qudayg'a unaytug'ın is — Onın' Jibergenine iseniw , — dep juwap berdi İysa .
43006030	Olar İysag'a : — Bizler ko'rip , Sag'an iseniwimiz ushın , qanday ka'ramat ko'rsetejaqsan' ? Ne isleyjaqsan' ?
43006031	« Jew ushın olarg'a aspannan nan berdi » , — dep jazılg'anday , ata-babalarımız sho'lde manna jegen , — dedi .
43006032	İysa olarg'a : — Sizlerge shının , haqıyqatın aytaman : sizlerge aspannan nan bergen Muwsa emes , al aspannan haqıyqıy nandı sizlerge berip turg'an — Menin' A'kem .
43006033	Sebebi Qudaydın' nanı aspannan kelip , du'nyag'a o'mir beredi , — dedi .
43006034	Xalıq İysag'a : — Mırza , bizlerge bunday nandı ha'mme waqıt berip tur , — dedi .
43006035	İysa olarg'a bılay dedi : — Men — o'mir nanıman . Mag'an kelgen adam hesh qashan ash bolmaydı ha'm Mag'an isengen adam hesh qashan sho'llemeydi .
43006036	Biraq Men sizlerge : « Meni ko'rdin'ler , sonda da Mag'an ele isenbey atırsızlar » , — dedim-g'o .
43006037	A'kemnin' Mag'an bergenlerinin' ha'mmesi Mag'an keledi . Mag'an kelgenlerdi hesh qashan quwıp shıg'armayman .
43006038	O'ytkeni Men O'z erkimdi emes , al Meni Jibergennin' erkin orınlaw ushın aspannan keldim .
43006039	Onın' Mag'an bergenlerinin' hesh birin joytpawım , al aqırg'ı ku'nde ha'mmesin tiriltiwim — bul Meni Jibergennin' erki .
43006040	A'kemnin' erki — Onın' Ulın ko'rip , Og'an isengen ha'r bir adamnın' ma'n'gilik o'mirge iye bolıwı . Men onı aqırg'ı ku'ni tiriltemen .
43006041	Sonda « Men aspannan kelgen nanman » , — degeni ushın , yahudiyler İysag'a narazılıq bildire basladı .
43006042	— Bul — Yusuptın' ulı İysa emes pe ? Bizler Onın' ata-anasın tanıymız-g'o . Endi qalay Ol : « Aspannan keldim » , — dep aytıp otır ? — desti olar .
43006043	İysa olarg'a bılay dep juwap berdi : — O'z ara narazı bolman'lar .
43006044	Eger Meni Jibergen A'kem alıp kelmese , hesh kim Mag'an kele almaydı , al Mag'an kelgendi aqırg'ı ku'ni tiriltemen .
43006045	Payg'ambarlardın' Jazıwlarında : « Ha'mmesi Quday ta'repinen u'yretiledi » , — dep jazılg'an . A'kemnen esitip , Onnan u'yrengen ha'r bir adam Mag'an keledi .
43006046	Qudaydan Kelgennen basqa hesh kim A'keni ko'rgen emes , A'keni tek g'ana Ol ko'rgen .
43006047	Sizlerge shının , haqıyqatın aytaman : isengen adam ma'n'gilik o'mirge iye .
43006048	Men — o'mir nanıman .
43006049	Ata-babaların'ız sho'lde manna jese de , o'lip ketti .
43006050	Bul jerde aspannan kelgen bir nan bar , onı jegen adam o'lmeydi .
43006051	Men — aspannan kelgen tiri nanman . Eger kim de kim bul nandı jese , ma'n'gi jasaydı . Du'nyag'a o'mir beriw ushın , Men beretug'ın bul nan — O'z denem .
43006052	Sonda yahudiyler : — Ol qalay bizlerge O'z denesin jewge bere aladı ? — dep o'z ara tartısa basladı .
43006053	İysa olarg'a bılay dedi : — Sizlerge shının , haqıyqatın aytaman : Adam Ulının' denesin jep , qanın ishpesen'ler , sizlerde o'mir bolmaydı .
43006054	Menin' denemdi jep , qanımdı ishken adamda ma'n'gilik o'mir bar ha'm Men onı aqırg'ı ku'ni tiriltemen .
43006055	Sebebi Menin' denem — haqıyqıy azıq , qanım — haqıyqıy ishimlik .
43006056	Denemdi jep , qanımdı ishken adam Mende jasaydı , Men onda jasayman .
43006057	Meni tiri A'kem jibergendey ha'm Menin' A'kem arqalı jasap atırg'anımday , Menin' denemdi jegen adam da Men arqalı jasaydı .
43006058	Aspannan tu'sken nan , mine — usı . Bul nan ata-babaların'ız jegen mannag'a uqsamaydı . Olar o'lip ketti , al bul nandı jegen adam ma'n'gi jasaydı .
43006059	İysa bul so'zlerdi Kaparnahumdag'ı ma'jilisxanada ta'lim bergende ayttı . Ma'n'gilik o'mir so'zleri
43006060	Sha'kirtlerinin' ko'bisi bunı esitip : — Qanday qıyın so'zler ! Bunı kim qabıllay aladı ? — dedi .
43006061	Sha'kirtlerinin' bug'an narazı bolg'anın bilip , İysa bılay dedi : — Bul so'zler iseniwin'izge tosqınlıq qılıp atır ma ?
43006062	Eger Adam Ulının' burın bolg'an jerine ko'terilgenin ko'rsen'iz she ?
43006063	Ruwx o'mir beredi , al dene payda keltirmeydi . Sizlerge aytqan so'zlerim ruwx ha'm o'mir .
43006064	Biraq aran'ızda isenbeytug'ınlar bar . O'ytkeni İysa kimlerdin' isenbeytug'ının ha'm kimnin' O'zine satqınlıq isleytug'ının burınnan-aq biletug'ın edi .
43006065	İysa ja'ne : — « A'kem jol qoymasa , hesh kim Mag'an kele almaydı » , — dep sol sebepli aytqan edim , — dedi .
43006066	Sol waqıttan baslap , İysanın' sha'kirtlerinin' ko'bisi ketip qalıp , endi Onın' menen ju'rmeytug'ın boldı .
43006067	Sonda İysa on eki sha'kirtinen : — Sizler de ketpekshimisiz ? — dep soradı .
43006068	Simon Petr juwap berip : — İyem , bizler kimge baramız ? Sende ma'n'gilik o'mir so'zleri bar .
43006069	Bizler isenemiz ha'm bilemiz : Sen — Qudaydın' Muxaddesisen' , — dedi .
43006070	İysa olarg'a : — Sizlerdi , on ekini tan'lap alg'an O'zim emes pe ? Biraq aran'ızdag'ı birin'iz — shaytan , — dedi .
43006071	Ol Simon ulı Yahuda İsqariot haqqında aytqan edi . Sebebi Yahuda on ekinin' biri bolsa da , keyin İysag'a satqınlıq isledi .
43007001	İysa ha'm Onın' inileri . Son'ınan İysa Galila boylap ju'rdi , o'ytkeni yahudiy basshıları Onı o'ltirmekshi bolg'anlıqtan , Ol Yahudiyada ju'riwdi qa'lemedi .
43007002	Yahudiylerdin' Qos bayramı jaqınlap qalg'an edi .
43007003	Sonda İysanın' inileri Og'an : — Bul jerden ketip , Yahudiyag'a bar . Senin' islep atırg'an islerin'di sha'kirtlerin' de ko'rsin .
43007004	Sebebi o'zin ashıq tanıtpaqshı bolg'an adam jasırın is islemeydi . Eger Sen usınday isler islep atırg'an bolsan' , O'zin'di du'nyag'a ko'rset , — desti .
43007005	O'ytkeni Og'an , ha'tte , inileri de isenbeytug'ın edi .
43007006	İysa olarg'a : — Men ushın ılayıqlı waqıt ele kelmedi . Al sizler ushın ha'r qanday waqıt qolaylı .
43007007	Du'nya sizlerdi jek ko're almaydı , biraq Meni jek ko'redi . Sebebi Men onın' islerinin' jaman ekenligi haqqında gu'walıq berip ju'rmen .
43007008	Sizler bayramg'a barın'lar . Men ha'zirshe bul bayramg'a barmayman , o'ytkeni Menin' waqtım ele tolmadı , — dedi .
43007009	İysa olarg'a usılardı aytıp , Galilada qaldı . İysa Erusalimdegi bayramda
43007010	Biraq inileri bayramg'a ketkennen son' , İysanın' O'zi de bardı . Ashıq tu'rde emes , al jasırın bardı .
43007011	Yahudiy basshıları İysanı bayramda izlep : « Ol qayaqta ? » — dep soradı .
43007012	Xalıq arasında Ol haqqında ko'p sıbırlı so'zler boldı . Birewler : « Ol jaqsı Adam » , — dese , basqalar : « Yaq , Ol xalıqtı joldan azg'ırıp atır » , — dedi .
43007013	Biraq yahudiy basshılarınan qorqqanlıqtan , hesh kim Ol haqqında ashıq so'yley almaytug'ın edi .
43007014	Bayramnın' yarımı o'tkende İysa İbadatxanag'a kirip , ta'lim bere basladı .
43007015	Yahudiy basshıları : — Bul Adam hesh oqımag'an bolsa da , usınshama bilimdi qayaqtan alg'an ? — dep tan' qalıstı .
43007016	İysa olarg'a juwap berip bılay dedi : — Menin' ta'liymatım O'zimdiki emes , al Meni Jibergendiki .
43007017	Kim de kim Qudaydın' erkin orınlag'ısı kelse , bul ta'liymattın' Qudaydan ba yamasa Men O'zligimnen aytıp atırman ba , bilip aladı .
43007018	O'z atınan so'ylewshi o'zine ullılıq izleydi , al O'zin Jibergennin' ullılıg'ın izlewshi — haqıyqatshıl , Onda jalg'an joq .
43007019	Muwsa sizlerge Muxaddes Nızamdı bermedi me ? Biraq hesh birin'iz de Muxaddes Nızamdı orınlamaysızlar . Meni ne ushın o'ltirmekshisizler ?
43007020	Xalıq : — Seni jin urg'an ba ? Kim Seni o'ltirmekshi ? — dedi .
43007021	İysa so'zin dawam etip , olarg'a bılay dedi : — Men bir is isledim , ha'mmen'iz bug'an hayran qalıp atırsızlar .
43007022	Muwsa sizlerge su'nnetti buyırg'anlıqtan , sizler dem alıs ku'ninde de balanı su'nnet etesizler . Biraq haqıyqatında , su'nnet Muwsadan emes , al baban'ız İbrayımnan qalg'an edi .
43007023	Muwsanın' Nızamı buzılmasın dep , bala dem alıs ku'ni bolsa da su'nnet qılınadı eken , nege sizler Mag'an dem alıs ku'ni bir adamg'a tolıq shıpa berdin' , dep ashıwlanasızlar ?
43007024	Sırtqı ko'riniske qarap hu'kim etpen'ler , al a'dillik penen hu'kim shıg'arın'lar . İysa — Masix pa ?
43007025	Sonda ayırım erusalimliler : — O'ltirmekshi bolıp atırg'anı usı Adam emes pe ?
43007026	Mine , Ol ashıq so'ylep tur , al olar Og'an hesh na'rse dep atırg'an joq . Mu'mkin , basshılar Onın' Masix ekenin haqıyqattan da ta'n alg'an shıg'ar ?
43007027	Biraq bizler bul Adamnın' qayaqtan kelgenin bilemiz . Al Masix kelgende , Onın' qayaqtan kelgenin hesh kim bilmeydi , — desti .
43007028	Sol waqıtta İbadatxanada ta'lim berip turg'an İysa ba'lent dawıs penen bılay dedi : — Sizler Meni ha'm Menin' qayaqtan ekenimdi bilesizler . Men O'z O'zimnen kelgenim joq . Meni Jibergen Haq , sizler Onı bilmeysizler .
43007029	Biraq Men Onı bilemen , sebebi Men Onnan keldim , Meni Ol jiberdi .
43007030	Sonda olar İysanı uslawg'a tırıstı , biraq hesh kim Og'an qol tiygizbedi . O'ytkeni Onın' waqtı ele kelmegen edi .
43007031	Al xalıq arasında ko'p adamlar Og'an isenip : — Masix kelgende , bul Adamnan da ko'birek ka'ramatlar isler me eken ? — dedi .
43007032	Pariseyler İysa haqqında xalıq arasındag'ı bul so'zlerdi esitti . Sonlıqtan olar ha'm bas ruwxaniyler İysanı uslaw ushın saqshılardı jiberdi .
43007033	İysa bılay dedi : — Men sizler menen birge az waqıt bolaman , son'ınan Meni Jibergenge qaytıp baraman .
43007034	Meni izleysizler , biraq tappaysızlar . Men bolatug'ın jerge sizler kele almaysızlar .
43007035	Sonda yahudiy basshıları o'z ara : — Bul Adam bizler taba almaytug'ınday qayaqqa barmaqshı ? Ol grekler arasına tarqalıp ketken yahudiylerge barıp , greklerge ta'lim bermekshi me ?
43007036	« Meni izleysizler , biraq tappaysızlar . Men bolatug'ın jerge sizler kele almaysızlar » , — degen so'zler neni an'latadı eken ? — desti .
43007037	Bayramnın' son'g'ı , ullı ku'ninde İysa ornınan turıp , ba'lent dawıs penen bılay dedi : — Kim de kim sho'llese , Mag'an kelip ishsin .
43007038	Muxaddes Jazıwda aytılg'anday , Mag'an isengen adamnın' ishinen tiri suw da'ryası ag'adı .
43007039	İysa bunday dep , O'zine isenetug'ınlar alatug'ın Muxaddes Ruwx haqqında aytqan edi . Sebebi Ol ele ullılıqqa erispegenlikten , olarg'a Muxaddes Ruwx ele berilmegen edi .
43007040	Xalıq arasınan ayırımlar bul so'zlerdi esitip : — Bul — haqıyqattan da Payg'ambar , — dedi .
43007041	Basqaları : « Bul — Masix » , — desti . Al geybirewleri : « Yaq , Masix Galiladan keletug'ın ba edi ?
43007042	Muxaddes Jazıwda : „ Masix Dawıttın' urpag'ınan bolıp , Dawıttın' ana jurtı Beytlehem awılınan keledi “ , — dep jazılg'an emes pe ? » — desti .
43007043	Solay etip , İysa sebepli xalıq arasında bo'liniw payda boldı .
43007044	Olardın' geybirewleri Onı uslamaqshı boldı , biraq hesh kim Og'an qol tiygizbedi . Yahudiy basshılarının' İysag'a isenbewi
43007045	Saqshılar qaytıp kelgende , bas ruwxaniyler menen pariseyler olardan : — Nege Onı alıp kelmedin'ler ? — dep soradı .
43007046	Saqshılar juwap berip : — Hesh kim hesh qashan bul Adam sıyaqlı so'ylegen emes , — dedi .
43007047	Pariseyler olarg'a : — Sizler de aldandın'ız ba ?
43007048	Basshılardan yamasa pariseylerden Og'an isengen adam boldı ma , sira' ?
43007049	Biraq , Muxaddes Nızamdı bilmeytug'ın bul xalıq na'let etilgen , — dedi .
43007050	Olardın' biri , burın İysag'a kelgen Nikodim atlı adam olarg'a :
43007051	— Nızamımız boyınsha , da'slep adamdı tın'lamay turıp , onın' ne islegenin bilmesten , hu'kim etiwge bola ma ? — dedi .
43007052	Og'an : — Sen de Galiladansan' ba ? Muxaddes Jazıwdı jaqsılap oqı , sonda Galiladan payg'ambar shıqpaytug'ının bilesen' , — desti olar .
43007053	Son'ınan ha'mmesi u'ylerine tarqastı .
43008001	Buzıqshılıqta uslang'an hayal . Al İysa Za'ytu'n tawına ketti .
43008002	Tan' atqanda , Ol ja'ne İbadatxanag'a qaytıp bardı . Pu'tkil xalıq Onın' qasına keldi ha'm İysa otırıp , olarg'a ta'lim bere basladı .
43008003	Sonda diniy mug'allimler menen pariseyler İysanın' aldına buzıqshılıq islep atırg'anda uslang'an bir hayaldı alıp keldi . Hayaldı ortag'a turg'ızıp :
43008004	— Ustaz ! Bul hayal buzıqshılıq islep atırg'anda uslandı .
43008005	Muwsa Nızamda bizlerge bunday hayallardı tas penen urıwdı buyırg'an . Sen ne deysen' ? — dedi .
43008006	Olar bul so'zlerdi İysanı sınap , Onı ayıplaytug'ın bir sıltaw tabıw ushın ayttı . Biraq İysa en'keyip , barmag'ı menen jerge jazıp otıra berdi .
43008007	Olar sorawların dawam ete bergennen son' , İysa tu'rgelip : — Aran'ızda kim gu'nasız bolsa , sol birinshi bolıp hayalg'a tas atsın , — dedi .
43008008	Son'ınan ja'ne en'keyip , jerge jaza berdi .
43008009	Olar bul so'zlerdi esitkende , jası u'lkenlerinen baslap , birim-birim kete basladı . Aqırında jalg'ız İysa menen ortada turg'an hayal qaldı .
43008010	İysa ornınan turıp , hayalg'a : — Hayal ! Olar qayaqta ? Hesh kim seni ayıplamadı ma ? — dedi .
43008011	— Hesh kim , Mırza ! — dep juwap berdi hayal . İysa og'an : — Men de seni ayıplamayman , bar , bunnan bılay gu'na isleme , — dedi . İysa — du'nyanın' nurı
43008012	İysa ja'ne xalıqqa bılay dedi : — Men — du'nyanın' nurıman . Kim de kim Mag'an erse , qaran'g'ılıqta ju'rmeydi , al o'mir nurına iye boladı .
43008013	Sonda pariseyler İysag'a : — Sen O'zin' haqqında O'zin' gu'walıq berip atırsan' . Senin' gu'walıg'ın' haqıyqat emes , — dedi .
43008014	İysa olarg'a juwap berip bılay dedi : — Men O'zim haqqında O'zim gu'walıq bersem de , gu'walıg'ım haqıyqat . O'ytkeni Men qayaqtan kelgenimdi ha'm qayaqqa ketetug'ınımdı bilemen . Al sizler Menin' qayaqtan kelgenimdi ha'm qayaqqa ketetug'ınımdı bilmeysizler .
43008015	Sizler adamnın' oy-pikiri menen hu'kim etesizler , al Men hesh kimdi hu'kim etpeymen .
43008016	Eger Men hu'kim etsem de , Menin' hu'kimim a'dil . Sebebi Men jalg'ız emespen . Men ha'm Meni Jibergen A'kem ekewmiz birge hu'kim etemiz .
43008017	Sizlerdin' Muxaddes Nızamın'ızda : « Eki adamnın' gu'walıg'ı durıs » , — dep jazılg'an-g'o .
43008018	Men O'zim haqqında O'zim gu'walıq beremen ha'm Meni jibergen A'kem de gu'walıq beredi .
43008019	Sonda olar İysadan : — Senin' A'ken' qayaqta ? — dep soradı . İysa olarg'a : — Sizler Meni de , Menin' A'kemdi de bilmeysizler . Eger Meni bilgenin'izde , A'kemdi de biler edin'ler , — dedi .
43008020	İysa bul so'zlerdi İbadatxanada ta'lim berip atırıp , sadaqa qutısının' qasında ayttı . Biraq hesh kim Onı uslamadı , o'ytkeni Onın' waqtı ele kelmegen edi .
43008021	İysa olarg'a ja'ne : — Men ketip baratırman . Sizler Meni izleysizler . Biraq o'z gu'naların'ız benen o'lesizler . Menin' baratug'ın jerime sizler kele almaysızlar , — dedi .
43008022	Sonda yahudiy basshıları o'z ara : — Ol O'zin O'zi o'ltirejaq pa eken ? Nege : « Menin' baratug'ın jerime sizler kele almaysızlar » , — dep atır ? — desti .
43008023	İysa olarg'a bılay dedi : — Sizler to'mennensiz , Men joqarıdanman . Sizler bul du'nyadansız , al Men bul du'nyadan emespen .
43008024	Sonlıqtan Men : « Sizler o'z gu'naların'ız benen o'lesizler » , — degen edim . Sebebi Menin' Sol ekenime isenbesen'ler , o'z gu'naların'ız benen o'lesizler .
43008025	Sonda olar İysadan : — Sen kimsen' ? — dep soradı . İysa olarg'a : — Bastan-aq sizlerge kim tuwralı aytqan bolsam , anıq Solman .
43008026	Sizler tuwralı aytatug'ın ha'm sizlerdi hu'kim etetug'ın ko'p na'rselerim bar . Meni Jibergen haqıyqat ha'm Men Onnan ne esitsem , du'nyag'a sonı so'yleymen , — dedi .
43008027	Olar İysanın' A'ke haqqında aytıp turg'anın tu'sinbedi .
43008028	Solay etip , İysa bılay dedi : — Adam Ulın joqarı ko'tergenin'izde , Menin' Sol ekenimdi ha'm O'zligimnen hesh na'rse islemegenimdi , al A'kemnin' Mag'an u'yretkenlerin aytqanımdı bilip alasızlar .
43008029	Meni Jibergen Menin' menen birge , Ol Meni jalg'ız qaldırmadı . O'ytkeni Men ha'mme waqıt Og'an unaytug'ın islerdi isleymen .
43008030	İysa bul so'zlerdi aytqanda , Og'an ko'p adamlar isendi . İbrayımnın' urpaqları
43008031	Sol waqıtta İysa O'zine isengen yahudiylerge : — Eger Menin' so'zlerim boyınsha jasasan'lar , haqıyqıy sha'kirtlerim bolasızlar .
43008032	Sizler haqıyqattı bilip alasızlar , haqıyqat sizlerdi azat qıladı , — dedi .
43008033	— Bizler — İbrayımnın' urpag'ımız . Hesh qashan hesh kimge qul bolmag'anbız . Nege : « Azat bolasızlar » , — dep atırsan' ? — dedi olar .
43008034	İysa olarg'a juwap berip bılay dedi : — Sizlerge shının , haqıyqatın aytaman : gu'na isleytug'ın ha'r bir adam — gu'nanın' qulı .
43008035	Qul u'yde ma'n'gi qalmaydı , ul ma'n'gi qaladı .
43008036	Sonlıqtan eger Ul sizlerdi azat qılsa , haqıyqattan azat bolasızlar .
43008037	Sizlerdin' İbrayımnın' urpag'ı ekenin'izdi bilemen . Biraq Meni o'ltiriwdi qa'leysizler , sebebi Menin' so'zim kewlin'izden jay almaydı .
43008038	Men A'kemnen ko'rgenimdi aytaman . Al sizler a'ken'izden esitkenin'izdi isleysizler .
43008039	Olar İysag'a juwap berip : — Bizlerdin' babamız İbrayım-g'o , — desti . İysa olarg'a : — Eger sizler İbrayımnın' urpaqları bolg'anın'ızda , İbrayımnın' islerin isler edin'ler .
43008040	Biraq endi Meni , Qudaydan esitken haqıyqattı sizlerge aytqan Adamdı o'ltirejaqsızlar . İbrayım bunday isti islemedi .
43008041	Sizler o'z a'ken'izdin' islerin qılıp atırsızlar , — dedi . — Bizler nekesiz tuwılg'an joqpız . Bizlerdin' bir g'ana A'kemiz bar , Ol — Quday , — dep juwap berdi olar .
43008042	İysa olarg'a bılay dedi : — Eger Quday sizlerdin' A'ken'iz bolg'anda , Meni su'yer edin'ler . O'ytkeni Men Qudaydan keldim ha'm usı jerdemen . Men O'zligimnen kelgenim joq , Meni Ol jiberdi .
43008043	Nege aytqanlarıma tu'sinbeysizler ? Sebebi Menin' so'zimdi tın'lay almaysızlar .
43008044	Sizler o'z a'ken'iz shaytannansız , sizler onın' tileklerin orınlawdı qa'leysizler . Ol bastan-aq adam o'ltiriwshi edi . Ol haqıyqat ta'repinde turmag'an , o'ytkeni onda haqıyqatlıq joq . Ol o'tirik so'ylegen waqıtta o'z ta'biyatına ta'n so'yleydi . Sebebi ol o'tirikshi ha'm o'tiriktin' a'kesi .
43008045	Biraq Men haqıyqattı aytıp turg'anlıqtan , Mag'an isenbey atırsızlar .
43008046	Qaysı birin'iz Meni gu'nalı dep , ayıplay alasız ? Eger haqıyqattı aytıp turg'an bolsam , nege Mag'an isenbey atırsızlar ?
43008047	Kim Qudaydan bolsa , Qudaydın' so'zlerin tın'laydı . Al sizler Qudaydan bolmag'anlıqtan tın'lamay atırsızlar . İysa ha'm İbrayım
43008048	Yahudiyler İysag'a juwap berip : — Sen samariyalısan' ha'm Seni jin urg'an , dep aytqanımız durıs emes pe ? — dedi .
43008049	İysa juwap berip bılay dedi : — Meni jin urg'an joq . Biraq Men A'kemdi hu'rmet qılaman , al sizler Meni masqaralap atırsızlar .
43008050	Men O'zime ullılıq izlemeymen . Ullılıg'ımdı izlewshi ha'm hu'kim etiwshi Birew bar .
43008051	Sizlerge shının , haqıyqatın aytaman : kim de kim so'zlerimdi orınlasa , ol hesh qashan o'lim ko'rmeydi .
43008052	Yahudiyler İysag'a : — Seni jin urg'anın endi bildik . İbrayım ha'm payg'ambarlar o'lip ketti . Al Sen : « Kim de kim Menin' so'zlerimdi orınlasa , ol hesh qashan o'lim ko'rmeydi » , — dep atırsan' .
43008053	Sen bizlerdin' babamız İbrayımnan ullımısan' ? Ol da , payg'ambarlar da o'lip ketken . Sen O'zin'di kim dep sanaysan' ? — dedi .
43008054	İysa juwap berip bılay dedi : — Eger Men O'zimdi O'zim ullılasam , Menin' ullılıg'ım push boladı . Meni ullılaytug'ın , sizler « Qudayımız » dep ataytug'ın Menin' A'kem .
43008055	Sizler Onı bilmeysizler , al Men Onı bilemen . Eger Onı bilmeymen , desem , sizler sıyaqlı o'tirikshi bolaman . Biraq Men Onı bilemen ha'm Onın' so'zin orınlayman .
43008056	Baban'ız İbrayım Menin' keletug'ın ku'nimdi ko'retug'ınına quwandı ha'm ko'rip shadlandı .
43008057	Yahudiyler İysag'a : — Sen ele eliw jasqa da tolg'anın' joq-g'o . Sen İbrayımdı ko'rdin' be ? — dedi .
43008058	İysa olarg'a : — Sizlerge shının , haqıyqatın aytaman : İbrayım tuwılmastan burın Men bar edim , — dedi .
43008059	Sonda olar İysag'a ılaqtırıw ushın tas aldı . Biraq İysa olardan jasırınıp , İbadatxanadan shıg'ıp ketti .
43009001	İysanın' ishten soqır bolıp tuwılg'an adamg'a shıpa beriwi . İysa o'tip baratırg'anda , ishten soqır bolıp tuwılg'an bir adamdı ko'rdi .
43009002	Sha'kirtleri İysadan : — Ustaz ! Bul adamnın' soqır bolıp tuwılıwı kimnin' gu'nası sebepli boldı , o'zinin' be yamasa ata-anasının' ba ? — dep soradı .
43009003	İysa bılay dep juwap berdi : — Bul adamnın' o'zinin' de , ata-anasının' da gu'nası sebepli bolg'an joq . Qudaydın' isleri onın' o'mirinde ko'riniwi ushın , ol soqır bolıp tuwıldı .
43009004	Ele ku'ndiz eken , Meni Jibergennin' islerin islewimiz kerek . Tu'n keledi , sonda hesh kim isley almaydı .
43009005	Men du'nyada ekenmen , du'nyanın' nurıman .
43009006	İysa bul so'zlerdi aytıp bolıp , jerge tu'kirdi de , tu'kirikten ılay islep , onı soqırdın' ko'zlerine jaqtı
43009007	ha'm og'an : — Barıp , Siloha ha'wizinde juwın , — dedi . Siloha — « Jiberilgen » degen ma'nisti bildiredi . Ol barıp juwındı ha'm ko'zleri ko'retug'ın bolıp , qaytıp keldi .
43009008	Sonda qon'sıları ha'm burın onın' tilenshilik etip otırg'anın ko'rgenler : — Bul — tilenshilik etip otıratug'ın sol adam emes pe ? — dedi .
43009009	Birewleri : « Awa , sol » , dese , basqaları : « Yaq , ol tek sog'an uqsaydı » , desti . Al onın' o'zi : « Men sol adamman » , dedi .
43009010	— Olay bolsa , ko'zlerin' qalay ashıldı ? — dep soradı olar .
43009011	Ol juwap berip : — İysa degen Adam ılay islep , ko'zlerime jaqtı ha'm mag'an : « Siloha ha'wizine barıp , juwın » , — dedi . Sonda men barıp , juwındım ha'm ko'zlerim ko'retug'ın boldı , — dedi .
43009012	Olar : — Ol qayaqta ? — dep soradı . — Bilmeymen , — dedi ol .
43009013	Adamlar burın soqır bolg'an adamdı pariseylerdin' aldına alıp bardı .
43009014	İysanın' ılay islep , soqırdın' ko'zin ashqan ku'n dem alıs ku'ni edi .
43009015	Sonda pariseyler de onnan ko'zlerinin' qalay ko'retug'ın bolg'anın soradı . Sol adam olarg'a : — İysa menin' ko'zlerime ılay jaqtı . Men juwındım ha'm endi ko'retug'ın boldım , — dedi .
43009016	Sonda geybir pariseyler : — Bul Adam Qudaydan emes . O'ytkeni dem alıs ku'ni jumıs islep atır , — dedi . Biraq basqaları : — Gu'nakar adam bunday ka'ramatlardı qalay isley aladı ? — dedi . Solay etip , olardın' arasında bo'liniw payda boldı .
43009017	Olar ja'ne burın soqır bolg'an sol adamnan : — Ko'zlerin'di ashqan sol Adam haqqında sen ne aytasan' ? — dep soradı . — Ol payg'ambar , — dedi ol .
43009018	Biraq yahudiy basshıları ko'zleri ashılg'an adamnın' ata-anasın shaqırtpag'ansha , onın' burın soqır bolg'anına ha'm endi ko'zlerinin' ko'retug'ınına isenbedi .
43009019	Olar onın' ata-anasınan : — İshten soqır bolıp tuwıldı , dep aytqan ulın'ız usı ma ? Endi ol qalay ko'retug'ın boldı ? — dep soradı .
43009020	Onın' ata-anası juwap berip : — Onın' bizlerdin' ulımız ekenin ha'm soqır bolıp tuwılg'anın bilemiz .
43009021	Biraq , endi qalay onın' ko'retug'ın bolg'anın ha'm onın' ko'zlerin kimnin' ashqanın bilmeymiz . O'zinen soran' , ol erjetken , o'zi ushın o'zi so'ylesin , — dedi .
43009022	Soqır adamnın' ata-anası yahudiy basshılarınan qorqqanlıqtan usılay dedi . Sebebi yahudiy basshıları : « Kim İysanın' Masix ekenin ta'n alsa , ol ma'jilisxanadan quwılsın » , — dep til biriktirgen edi .
43009023	Sonlıqtan onın' ata-anası : « Ol erjetken , o'zinen soran' » , — degen edi .
43009024	Solay etip , pariseyler soqır bolg'an adamdı ekinshi ma'rte shaqırıp , og'an : — Haqıyqatın aytıp , Qudaydı maqta ! Bizler bul Adamnın' gu'nakar ekenin bilemiz , — dedi .
43009025	— Ol gu'nakar ma , gu'nakar emes pe , bilmeymen . Men tek bir na'rseni bilemen : soqır edim , endi ko'retug'ın boldım , — dep juwap berdi ol .
43009026	Olar ja'ne onnan : — Ol sag'an ne isledi ? Ko'zlerin'di qalay ashtı ? — dep soradı .
43009027	— Men sizlerge jan'a g'ana ayttım-g'o , biraq sizler tın'lamadın'lar . Ja'ne ne esitpekshisizler ? Sizler de Onın' sha'kirtleri bolıwdı qa'leysizler me ? — dep juwap berdi ol .
43009028	Sonda yahudiyler og'an jekirinip : — Sen Onın' sha'kirti ! Al bizler Muwsanın' sha'kirtlerimiz !
43009029	Qudaydın' Muwsa menen so'yleskenin bilemiz . Biraq bul Adamnın' qayaqtan kelgenin bilmeymiz , — dedi .
43009030	Ko'zi ashılg'an adam olarg'a : — Tan' qalarlıg'ı sol-da' ! Sizler Onın' qayaqtan kelgenin bilmeysizler , biraq Ol menin' ko'zlerimdi ashtı .
43009031	Bizler Qudaydın' gu'nakarlardı tın'lamaytug'ının bilemiz . Biraq kim de kim Qudaydı sıylap , Onın' erkin orınlasa , sonı tın'laydı .
43009032	Du'nya bar bolg'alı , ishten soqır bolıp tuwılg'an adamnın' ko'zin birewdin' ashıwı — hesh esitilmegen ga'p .
43009033	Eger bul Adam Qudaydan bolmag'anda , hesh na'rse isley almas edi , — dedi .
43009034	Yahudiyler og'an juwap berip : — O'zin' pu'tkilley gu'nag'a batıp tuwılg'ansan' , sen be bizlerdi u'yretetug'ın ? — dep , onı quwıp shıg'ardı . Ruwxıy soqırlıq
43009035	Pariseylerdin' onı quwıp shıg'arg'anın esitken İysa onı tawıp : — Sen Adam Ulına isenesen' be ? — dep onnan soradı .
43009036	Ol juwap berip : — Mırza , Ol kim ? Mag'an ayt , men de Og'an iseneyin , — dedi .
43009037	İysa og'an : — Sen Onı ko'rdin' . Mine , senin' menen so'ylesip turg'an — Onın' O'zi , — dedi .
43009038	Sonda ol : — İyem , isenemen , — dep , İysag'a tabındı .
43009039	İysa : — Soqırlar ko'rsin , ko'retug'ınlar soqır bolsın dep , Men bul du'nyanı hu'kim etiwge keldim , — dedi .
43009040	İysanın' qasında bolg'an ayırım pariseyler bul so'zlerdi esitip , Og'an : — Ne , bizler de soqırmız ba ? — dedi .
43009041	İysa olarg'a : — Eger sizler soqır bolg'anın'ızda , gu'nan'ız bolmas edi . Biraq : « Ko'zlerimiz ko'redi » degenin'iz ushın , gu'nan'ız moynın'ızda qaladı , — dedi .
43010001	İysa — jaqsı shopan . Sizlerge shının , haqıyqatın aytaman : kim qoy qorag'a qapıdan kirmey , basqa jerden asırılıp tu'sse , ol — urı ha'm basqınshı .
43010002	Al qapıdan kirgen adam qoylardın' shopanı .
43010003	Qarawıl og'an qapını ashıp beredi . Qoylar shopannın' dawısına qulaq saladı , ol o'z qoyların atpa-at shaqırıp , olardı sırtqa alıp shıg'adı .
43010004	Ol o'z qoylarının' ha'mmesin sırtqa shıg'arg'annan son' , olardın' aldında ju'redi . Qoylar da onın' izine eredi , o'ytkeni olar shopannın' dawısın tanıydı .
43010005	Olar jat adamnın' izine ermeydi , al onnan qashıp ketedi . Sebebi jat adamnın' dawısın tanımaydı .
43010006	İysa olarg'a usı tımsaldı aytıp berdi . Biraq olar İysanın' ne aytpaqshı bolg'anın tu'sinbedi .
43010007	Sonlıqtan İysa ja'ne bılay dedi : — Sizlerge shının , haqıyqatın aytaman : Men qoylar ushın qapıman .
43010008	Mennen burın kelgenlerdin' ha'mmesi urılar ha'm basqınshılar edi , qoylar olarg'a qulaq aspadı .
43010009	Men — qapıman . Kim de kim Men arqalı kirse , qutqarıladı . Ol kiredi , shıg'adı ha'm jaylaw tabadı .
43010010	Urı tek urlaw , o'ltiriw ha'm nabıt qılıw ushın keledi . Biraq Men olar o'mirge iye bolıwı ushın , da'wletli o'mirge iye bolıwı ushın keldim .
43010011	Men — jaqsı shopanman . Jaqsı shopan qoyları ushın janın beredi .
43010012	Al jallang'an adam qoylardın' shopanı ha'm iyesi emes . Sonlıqtan ol qasqırdın' kiyatırg'anın ko'rip , qoylardı taslap qashıp ketedi . Al qasqır qoylarg'a shabıwıl jasap , tarqatıp jiberedi .
43010013	O'ytkeni ol jallang'an adam bolg'anlıqtan , qoylardı qayg'ırmay qashıp ketedi .
43010014	Men — jaqsı shopanman . A'kemnin' Meni biletug'ını ha'm Menin' A'kemdi biletug'ınım sıyaqlı , Men de qoylarımdı bilemen , olar da Meni biledi . Men qoylarım ushın janımdı beremen .
43010015	
43010016	Menin' bul qoradan bolmag'an basqa da qoylarım bar . Olardı da alıp keliwim tiyis . Olar Menin' dawısımdı esitedi , sonda bir shopanı bar , bir su'riw boladı .
43010017	Men janımdı qaytıp alıw ushın beremen . Sonlıqtan A'kem Meni su'yedi .
43010018	Janımdı Mennen hesh kim tartıp ala almaydı . Biraq Men onı O'zim beremen . Mende onı beriwge de , qaytıp alıwg'a da biylik bar . Bul buyrıqtı Men A'kemnen aldım .
43010019	Usı so'zler sebepli , yahudiyler arasında ja'ne bo'liniw payda boldı .
43010020	Olardın' ko'bisi : — Onı jin urg'an , Onın' esi durıs emes . Nege Onı tın'lap tursızlar ? — dedi .
43010021	Al basqaları : — Bul jinli adamnın' so'zleri emes . Jin soqırdın' ko'zlerin asha ala ma ? — dedi .
43010022	Sol waqıtta Erusalimde İbadatxananı Bag'ıshlaw bayramı boldı . Qıs edi .
43010023	İysa İbadatxanada , Sulaymannın' aywanında ju'rgen edi .
43010024	Yahudiy basshıları Onın' a'tirapına jıynalıp : — Qashang'a deyin bizlerdi tu'sinbewshilikke salasan' ? Eger Sen Masix bolsan' , bizlerge ashıg'ın ayt , — dedi .
43010025	İysa olarg'a juwap berip bılay dedi : — Men sizlerge ayttım , biraq sizler isenbey atırsızlar . A'kemnin' atı menen qılg'an islerim Men tuwralı gu'walıq berip atır .
43010026	Biraq ta , sizler isenbey atırsızlar . Sebebi sizler Menin' qoylarım emessizler .
43010027	Menin' qoylarım dawısıma qulaq asadı . Men olardı bilemen , olar Menin' izime eredi .
43010028	Men olarg'a ma'n'gilik o'mir beremen ha'm olar hesh qashan nabıt bolmaydı . Hesh kim olardı Menin' qolımnan tartıp ala almaydı .
43010029	Olardı Mag'an bergen A'kem — ha'mmeden ullı . A'kemnin' qolınan olardı hesh kim tartıp ala almaydı .
43010030	Men ha'm A'kem birmiz .
43010031	Sonda yahudiy basshıları Og'an ılaqtırıw ushın , jerden ja'ne tas aldı .
43010032	İysa olardan : — Men sizlerge A'kem tapsırg'an ko'p jaqsı islerdi ko'rsettim . Olardın' qaysı biri ushın , Meni tas penen urajaqsızlar ? — dep soradı .
43010033	Yahudiy basshıları İysag'a juwap berip : — Seni jaqsı islerin' ushın emes , al Qudayg'a til tiygizgenin' ushın , tas penen urajaqpız . Sen adam bola tura , O'zin'di « Qudayman » , — dep atırsan' , — dedi .
43010034	İysa olarg'a bılay dedi : — « Men : sizler qudaylarsız , dedim » , — dep Muxaddes Nızamın'ızda jazılg'an emes pe ?
43010035	Quday O'z so'zin jibergen adamlardı qudaylar dep atag'an-g'o . Muxaddes Jazıwdı biykarlawg'a bolmaydı .
43010036	A'kenin' O'zine ajıratıp alıp , du'nyag'a jibergen Meni « Qudaydın' Ulıman » , — degenim ushın , nege « Qudayg'a til tiygizip atırsan' » , — deysizler ?
43010037	Eger A'kemnin' islerin qılmay atırg'an bolsam , Mag'an isenben'ler .
43010038	Biraq Onın' islerin qılıp atırg'an bolsam , Mag'an isenbesen'ler de , qılg'an islerime isenin'ler . Sonda A'kenin' Mende , Menin' A'kede ekenimdi tu'sinip , bilip alasızlar .
43010039	Sol waqıtta olar İysanı uslawg'a ja'ne ha'reket qıldı , biraq İysa olardın' qollarınan qutılıp qaldı .
43010040	İysa ja'ne İordan da'ryasının' arg'ı jag'asına , burın Yaqıyanın' adamlardı shomıldırıp ju'rgen jerine barıp , sol jerde qaldı .
43010041	Og'an ko'p adamlar kelip : — Yaqıya hesh qanday ka'ramat islemegen edi . Biraq onın' bul Adam haqqında aytqanlarının' ha'mmesi durıs shıqtı , — dedi .
43010042	Sol jerde ko'p adamlar İysag'a isendi .
43011001	Lazardın' o'limi . Betaniya degen awılda Lazar atlı bir adam awırıp atırg'an edi . Onın' qarındasları Ma'riyam menen Marta da sol awılda jasaytug'ın edi . Keyinirek İyemiz İysag'a a'tir may quyıp , Onın' ayaqların shashı menen su'rtetug'ın hayal , usı Ma'riyam edi .
43011002	
43011003	Apalı-sin'lili İysag'a : « İyem , Senin' jaqsı ko'retug'ın adamın' awırıp atır » , — dep xabar jiberdi .
43011004	İysa bunı esitip : — Bul awırıwdın' izi o'lim menen juwmaqlanbaydı , al Qudaydın' ullılanıwı ushın boladı . Solay etip , bul arqalı Qudaydın' Ulı da ullılanadı , — dedi .
43011005	İysa Martanı , onın' sin'lisin ha'm Lazardı su'yetug'ın edi .
43011006	İysa Lazardın' awırıp atırg'anın esitse de , O'zi bolıp atırg'an jerde ja'ne eki ku'n qaldı .
43011007	Son'ınan sha'kirtlerine : — Ja'ne Yahudiyag'a barayıq , — dedi .
43011008	Sha'kirtleri Og'an : — Ustaz , yahudiyler Seni jaqında g'ana tas penen urmaqshı edi-g'o . Sen ja'ne sol jerge barajaqsan' ba ? — dedi .
43011009	İysa juwap berip : — Ku'ndiz on eki saat bar emes pe ? Ku'ndiz ju'rgen adam su'rnigip jıg'ılmaydı , o'ytkeni ol bul du'nyanın' nurın ko'redi .
43011010	Al tu'nde ju'riwshi su'rnigip jıg'ıladı , sebebi onda nur joq , — dedi .
43011011	İysa bul so'zlerdi aytqannan son' , olarg'a ja'ne bılay dedi : — Dostımız Lazar uyıqlap qaldı . Biraq Men onı oyatıw ushın ketip baratırman .
43011012	— İyem , uyıqlap qalg'an bolsa , ta'wir boladı , — dedi sha'kirtleri .
43011013	İysa Lazardın' o'limin na'zerde tutqan edi . Biraq olar İysa qa'dimgi uyqı haqqında ayttı , dep oyladı .
43011014	Sonda İysa olarg'a ashıq aytıp : — Lazar o'ldi .
43011015	Sizlerdin' iseniwin'iz ushın , Menin' sol jerde bolmag'anıma sizler ushın quwanıshlıman . Al endi og'an barayıq , — dedi .
43011016	Sonda Egiz dep atalg'an Tomas sha'kirtlerge : — Ju'rin'ler kettik , bizler de Onın' menen birge o'lemiz , — dedi . İysa — qayta tiriliw ha'm o'mir
43011017	İysa Betaniyag'a jaqınlag'anda , Lazardın' qa'birge qoyılg'anına to'rt ku'n bolg'anın bildi .
43011018	Betaniya Erusalimge jaqın , u'sh shaqırımday jerde bolg'anlıqtan ,
43011019	ko'p yahudiyler Marta menen Ma'riyamg'a a'jag'asının' o'limi sebepli kewil aytıwg'a keldi .
43011020	Marta İysanın' kiyatırg'anın esitip , Onı qarsı alıwg'a shıqtı . Al Ma'riyam u'yde qaldı .
43011021	Marta İysag'a : — İyem ! Eger Sen usı jerde bolg'anın'da , a'jag'am o'lmes edi .
43011022	Biraq ha'zir de Sen Qudaydan ne sorasan' da , Qudaydın' Sag'an beretug'ının bilemen , — dedi .
43011023	İysa og'an : — Senin' a'jag'an' tiriledi , — dedi .
43011024	— Aqırettegi qayta tiriliwde onın' da qayta tiriletug'ının bilemen , — dedi Marta .
43011025	İysa og'an : — Men qayta tiriliw ha'm o'mirmen . Mag'an isengen adam o'lse de , jasaydı .
43011026	Mag'an isenip jasap atırg'an ha'r bir adam hesh qashan o'lmeydi . Usıg'an isenesen' be ? — dedi .
43011027	Marta Og'an : — Awa , İyem . Senin' du'nyag'a keletug'ın Masix , Qudaydın' Ulı ekenin'e isenemen , — dedi .
43011028	Marta usını aytıp bolıp ketip qaldı ha'm Ma'riyamdı shaqırıp alıp : — Ustaz usı jerde , seni shaqırıp atır , — dep og'an sıbırladı .
43011029	Ma'riyam bunı esitiwden tez ornınan turdı da , İysanın' janına ketti .
43011030	İysa ele awılg'a kirmegen bolıp , Ol Marta menen ushırasqan jerde edi .
43011031	Ma'riyam menen birge u'yde bolg'an ha'm og'an kewil aytıp otırg'an yahudiyler onın' asıg'ıslıq penen ornınan turıp , sırtqa shıqqanın ko'rdi . Olar onı jılaw ushın qa'birge ketti dep oylap , izine erdi .
43011032	Ma'riyam İysa turg'an jerge kelgende , Onı ko'rip , ayaqlarına jıg'ıldı da : — İyem ! Eger Sen usı jerde bolg'anın'da , a'jag'am o'lmes edi , — dedi .
43011033	Ma'riyamnın' ha'm onın' menen kelgen yahudiylerdin' jılag'anın ko'rgende , İysa ruwxıy qıynalıp , janı ashıdı .
43011034	— Onı qay jerge qoydın'lar ? — dep soradı . — İyem , kelip ko'r , — dedi olar .
43011035	İysa ko'zine jas aldı .
43011036	Sonda yahudiyler : — Qaran'lar , onı qanshelli su'yer eken ! — dedi .
43011037	Biraq olardın' ayırımları : — Soqırdın' ko'zlerin ashqan bul Adam Lazardı o'limnen aman alıp qalmas pa edi ? — dedi . İysanın' Lazardı tiriltiwi
43011038	İysa ja'ne ishinen teren' qayg'ırıp , qa'birge bardı . Qa'bir bir u'n'girde bolıp , onın' awzı tas penen jabılg'an edi .
43011039	İysa : — Tastı alıp qoyın'lar , — dedi . Marhumnın' qarındası Marta İysag'a : — İyem ! Endi iyislenip baratır . O'ytkeni onın' qa'birge qoyılg'anına to'rt ku'n boldı , — dedi .
43011040	İysa og'an : — « Eger Mag'an isensen' , Qudaydın' ullılıg'ın ko'resen' » , — dep sag'an aytqan joq pa edim ? — dedi .
43011041	Solay etip , olar tastı alıp qoydı . İysa ko'zlerin aspang'a tigip , bılay dedi : — A'ke ! Menin' tilegimdi esitkenin' ushın , Sag'an minnetdarshılıq bildiremen .
43011042	Meni ha'mme waqıt esitetug'ının'dı bilemen . Biraq Men bunı usı jerde turg'an xalıq Meni Senin' jibergenin'e iseniwi ushın ayttım .
43011043	İysa usılardı aytıp , ba'lent dawıs penen : — Lazar , sırtqa shıq ! — dep baqırdı .
43011044	Sonda ayaq-qolları kepinlik penen oralg'an , beti oramal menen baylang'an o'li tirilip , sırtqa shıqtı . İysa olarg'a : — Onı sheshindirip jiberin'ler , kete bersin , — dedi . Yahudiylerdin' İysanı o'ltiriw ushın til biriktiriwi
43011045	Solay etip , Ma'riyamg'a kelip , İysanın' qılg'an islerin ko'rgen yahudiylerdin' ko'bisi İysag'a isendi .
43011046	Biraq ayırımları pariseylerge barıp , İysanın' qılg'an isleri haqqında aytıp berdi .
43011047	Sonda bas ruwxaniyler menen pariseyler joqarg'ı ken'este jıynalıp : — Bizler ne qılıwımız kerek ? Bul Adam ko'p ka'ramatlar islemekte .
43011048	Eger Onı O'z erkine jibersek , ha'mme Og'an isenip ketedi . Sonda rimliler kelip , İbadatxanamızdı da , elimizdi de joq qıladı , — dedi .
43011049	Olardın' biri , sol jılı bas ruwxaniy bolg'an Kayafa : — Sizler hesh na'rseni bilmeysizler .
43011050	Pu'tkil xalıq nabıt bolg'anınan go're , bir adamnın' xalıq ushın o'liwi sizler ushın jaqsıraq ekenin tu'sinbeysizler me ? — dedi .
43011051	Ol bul so'zlerdi o'zliginen aytpag'an edi . Sol jılı ol bas ruwxaniy bolg'anlıqtan , İysanın' yahudiy xalqı ushın , tek yahudiy xalqı ushın g'ana emes , al Qudaydın' tarqalıp ketken balaların jıynap birlestiriw ushın o'letug'ının boljap aytqan edi .
43011052	
43011053	Solay etip , sol ku'nnen baslap olar İysanı o'ltiriwge til biriktirdi .
43011054	Sonlıqtan İysa endi yahudiyler arasında ashıq ju're almaytug'ın boldı . Sonda Ol sho'ldin' jaqınındag'ı Efraim degen qalashag'a ketip , sha'kirtleri menen birge sol jerde qaldı .
43011055	Yahudiylerdin' Qutqarılıw bayramı jaqınlap qalg'an edi . Diniy ra'sim boyınsha tazalanıw ushın , eldin' ha'mme ta'repinen ko'p adamlar bayramnan burın Erusalimge keldi .
43011056	Olar İysanı izledi ha'm İbadatxanada turıp : — Qalay oylaysızlar . Ol bayramg'a keler me eken ? — dep bir-birinen soradı .
43011057	Al bas ruwxaniyler menen pariseyler İysanı uslaw ushın , kim de kim Onın' qay jerde ekenin bilse , xabar beriwdi buyırg'an edi .
43012001	Ma'riyamnın' İysanın' ayaqlarına a'tir may quyıwı . Qutqarılıw bayramınan altı ku'n aldın İysa Betaniyag'a , O'zi o'limnen tiriltken Lazar jasaytug'ın jerge keldi .
43012002	Sol jerde İysa ushın keshki zıyapat berildi . Marta xızmet etip ju'rgen edi . İysa menen dasturxan a'tirapında jambaslap jatırg'anlardın' arasında Lazar da bar edi .
43012003	Sonda Ma'riyam yarım litr ju'da' qımbatlı , sap a'tir mayın alıp kelip , İysanın' ayaqlarına quydı ha'm Onın' ayaqların shashları menen su'rtti . U'ydin' ishi maydın' xosh iyisine tolıp ketti .
43012004	Sonda İysanın' sha'kirtlerinin' biri , son'ınan Og'an satqınlıq isleytug'ın Yahuda İsqariot :
43012005	— Ne ushın bul may u'sh ju'z dinarg'a satılıp , aqshası jarlılarg'a berilmedi ? — dedi .
43012006	Bul so'zlerdi ol jarlılardı oylag'anı ushın emes , al urı bolg'anı ushın ayttı . Ortalıqtag'ı puldın' qutısı onda bolıp , ol qutıg'a salıng'anlardan o'zine alatug'ın edi .
43012007	İysa : — Hayaldı tınıshına qoy ! Ol bunı Menin' jerlenetug'ın ku'nim ushın saqlap qoyg'an .
43012008	Jarlılar ha'mme waqıt sizler menen birge , biraq Men sizler menen ha'mme waqıt birge bolmayman , — dedi .
43012009	Ko'plegen yahudiyler İysanın' Betaniyada ekenin bilip , sol jerge keldi . Olar tek İysa ushın emes , al Ol o'limnen tiriltken Lazardı ko'riw ushın da keldi .
43012010	Al bas ruwxaniyler Lazardı da o'ltiriwge til biriktirgen edi .
43012011	O'ytkeni ol sebepli , ko'p yahudiyler olardan ketip qalıp , İysag'a isenetug'ın edi . İysanın' Erusalimge saltanatlı tu'rde kiriwi
43012012	Erten'ine Erusalimdegi bayramg'a kelgen ko'p xalıq İysanın' da sol jerge keletug'ının esitip qaldı .
43012013	Olar xurma shaqaların alıp , İysanı qarsı alıwg'a shıqtı ha'm ba'lent dawıs penen bılay dedi : — Hosanna ! « İyemizdin' atı menen kiyatırg'an İzraildın' Patshası jarılqansın ! »
43012014	Muxaddes Jazıwda : « Qorqpa , Erusalim xalqı ! Mine , gu'rrege minip , senin' Patshan' kiyatır » , — dep jazılg'anday , İysa bir gu'rreni tawıp , og'an mindi .
43012015	
43012016	Onın' sha'kirtleri da'slep bunı tu'sinbedi . Biraq İysa ullılıqqa eriskennen son' , bul so'zlerdin' Ol haqqında jazılg'anın ha'm xalıqtın' bulardı Ol ushın islegenin eslerine tu'sirdi .
43012017	İysanın' Lazardı qa'birden shaqırıp , onı o'limnen tiriltken waqtında İysa menen birge bolg'an xalıq ko'rgenlerin aytıp ju'rdi .
43012018	Sonlıqtan İysanın' bul ka'ramattı islegenin esitken ko'p adamlar Onı qarsı alıwg'a shıqtı .
43012019	Al pariseyler bir-birine : — Ko'rip tursızlar ma ? Qolın'ızdan hesh na'rse kelmey atır . Pu'tkil du'nya Onın' izine erip ketti ! — dedi . İysanın' O'z o'limi haqqında aldın ala aytıwı
43012020	Bayramda sıyınıw ushın Erusalimge kelgenler arasında bazı grekler de bar edi .
43012021	Olar Galilanın' Betsayda qalasınan bolg'an Filipke kelip : — Mırza , bizler İysanı ko'riwdi qa'leymiz , — dep o'tinish etti .
43012022	Filip barıp , bunı Andreyge ayttı . Andrey menen Filip İysag'a barıp xabarladı .
43012023	İysa olarg'a bılay dep juwap berdi : — Adam Ulının' ullılanatug'ın waqtı keldi .
43012024	Sizlerge shının , haqıyqatın aytaman : biyday da'ni jerge tu'sip o'lmese , ol jalg'ız qaladı . Al eger o'lse , ko'p zu'ra'a't beredi .
43012025	O'z janın su'yetug'ın adam onı joytadı . Al bul du'nyada o'z janın jek ko'retug'ın adam onı ma'n'gilik o'mir ushın saqlaydı .
43012026	Kim de kim Mag'an xızmet etiwdi qa'lese , izime ersin . Men qay jerde bolsam , Menin' xızmetshim de sol jerde boladı . Kim de kim Mag'an xızmet etse , onı A'kem izzet etedi .
43012027	Endi ju'regim qayg'ıg'a toldı . Men ne deyin ? « A'ke , Meni bul waqıttan qutqar » , — deyin be ? Biraq Men usı waqıt ushın kelgenmen .
43012028	A'ke , O'z atın'dı ullıla ! Sonda aspannan : — Atımdı ullıladım , Men onı ja'ne de ullılayman , — degen saza keldi .
43012029	Sol jerde turıp , bunı esitken xalıq : « Aspan gu'rkiredi » , — dedi . Al basqaları : « Og'an perishte so'yledi » , — dedi .
43012030	İysa olarg'a juwap berip : — Bul saza Men ushın emes , al sizler ushın esitildi .
43012031	Ha'zir bul du'nyanın' hu'kim etiletug'ın waqtı keldi . Ha'zir bul du'nyanın' ha'kimi quwıp shıg'arıladı .
43012032	Men jerden joqarıg'a ko'terilgenimde , ha'mme adamlardı O'zime tartaman , — dedi .
43012033	İysa bunı qanday o'lim menen o'letug'ının bildiriw ushın ayttı .
43012034	Xalıq Og'an bılay dep juwap berdi : — Bizler Muxaddes Jazıwdan Masixtın' ma'n'gi jasaytug'ının esitkenbiz . Qalay Sen : « Adam Ulı joqarıg'a ko'teriliwi tiyis » , — dep atırsan' ? Bul Adam Ulı degeni kim ?
43012035	İysa bılay dedi : — Ja'ne az waqıt nur sizler menen birge boladı . Sizlerdi qaran'g'ılıq baspawı ushın , nur bar waqıtta ju'rip qalın'lar . Qaran'g'ılıqta ju'rgen adam qayaqqa baratırg'anın bilmeydi .
43012036	Sizlerde nur bar waqıtta nurg'a isenin'ler . Sonda nurdın' balaları bolasızlar . İysa usı so'zlerdi aytıp bolıp , olardın' ko'zlerinen tasalandı . Yahudiylerdin' İysag'a isenbewi
43012037	İysa olardın' ko'z aldında sonsha ka'ramatlar islese de , olar İysag'a isenbedi .
43012038	Solay etip , İyshaya payg'ambardın' aytqan mına so'zleri orınlandı : « İyem , bizler aytqan xabarg'a kim isendi ? İyemnin' qu'direti kimge ko'rindi ? »
43012039	Sonlıqtan olar isene almadı . Sebebi İyshaya payg'ambar ja'ne bılay degen edi :
43012040	« Quday olardın' ko'zlerin soqır etti ha'm ju'reklerin tas qıldı . Ko'zleri menen ko'rmeydi , Ju'rekleri menen tu'sinbeydi . Men olarg'a shıpa beriwim ushın , Mag'an qaytıp kelmeydi » .
43012041	İyshaya İysanın' ullılıg'ın ko'rgenlikten , Ol haqqında so'ylep , usı so'zlerdi aytqan edi .
43012042	Sog'an qaramastan , basshılar arasında da ko'bisi İysag'a isendi . Biraq pariseylerden qorqıp , ma'jilisxanadan quwılmawı ushın , isenimlerin ashıq moyınlamadı .
43012043	O'ytkeni olar Qudaydın' maqtawınan go're , adamnın' maqtawın ko'birek jaqsı ko'rdi . Aqırg'ı ku'n ha'm hu'kim
43012044	Sonda İysa ba'lent dawıs penen bılay dedi : — Mag'an isengen adam Meni Jibergen Qudayg'a isengen boladı .
43012045	Ja'ne de , Meni ko'rgen adam Meni Jibergen Qudaydı ko'rgen boladı .
43012046	Mag'an isengen ha'r bir adam qaran'g'ılıqta qalmawı ushın , Men du'nyag'a nur bolıp keldim .
43012047	Kim de kim Menin' so'zlerimdi esitse de , biraq olardı orınlamasa , Men onı hu'kim etpeymen . Sebebi Men du'nyanı hu'kim etiw ushın emes , al onı qutqarıw ushın keldim .
43012048	Meni ta'n almay , so'zlerimdi qabıllamag'an adamnın' hu'kim etiwshisi bar . Menin' so'ylegen so'zim aqırg'ı ku'ni onı hu'kim etedi .
43012049	O'ytkeni Men O'zligimnen so'ylegen joqpan . Al Meni jibergen A'kemnin' O'zi ne aytıwımdı ha'm qalay so'ylewimdi Mag'an buyırdı .
43012050	Onın' buyrıg'ının' ma'n'gilik o'mir ekenin bilemen . Sonlıqtan Men ne aytsam da , A'kemnin' Mag'an aytqanın aytıp atırman .
43013001	İysanın' O'z sha'kirtlerinin' ayag'ın juwıwı . Qutqarılıw bayramının' aldın'g'ı ku'ni İysa O'zinin' bul du'nyadan A'kesinin' janına baratug'ın waqtı kelgenin bildi . Ol bul du'nyadag'ı O'zine tiyisli adamlardı su'yetug'ın edi . Olardı aqırına deyin su'ydi .
43013002	İysa sha'kirtleri menen keshki awqatqa otırdı . Shaytan a'lle qashan Simon ulı Yahuda İsqariottın' kewline İysag'a satqınlıq qılıw niyetin salg'an edi .
43013003	İysa A'kesinin' ha'mme na'rseni Onın' qolına bergenin , O'zinin' Qudaydan kelgenin ha'm Qudayg'a qaytıp baratırg'anın bilip ,
43013004	dasturxan basınan turdı . Sırtqı kiyimin sheshti de , bir su'lgini alıp beline bayladı .
43013005	Son'ınan la'genge suw quyıp , sha'kirtlerinin' ayaqların juwıp , belindegi su'lgi menen su'rte basladı .
43013006	İysa Simon Petrdin' qasına kelgende , Petr Og'an : — İyem , menin' ayaqlarımdı Sen juwajaqsan' ba ? — dedi .
43013007	İysa og'an juwap berip : — Menin' ne islep atırg'anımdı sen ha'zir tu'sinbeysen' . Biraq son'ınan tu'sinip alasan' , — dedi .
43013008	— Menin' ayaqlarımdı Sen hesh qashan juwmaysan' ! — dedi ol . — Eger Men senin' ayaqların'dı juwmasam , Menin' menen qatnasta bolmaysan' , — dedi İysa .
43013009	Simon Petr İysag'a : — İyem , onda tek ayaqlarımdı emes , qollarımdı da , basımdı da juwa go'r ! — dedi .
43013010	İysa og'an : — Shomılg'an adam pu'tkilley taza . Onın' tek ayaqların g'ana juwıw kerek . Sizler de tazasızlar , biraq ha'mmen'iz emes , — dedi .
43013011	İysa O'zine kimnin' satqınlıq qılatug'ının biletug'ın edi . Sonlıqtan : « Biraq ha'mmen'iz emes » degen edi .
43013012	Sha'kirtlerinin' ayaqların juwıp bolg'annan son' , İysa kiyimlerin kiyip , jambaslap jattı da , olarg'a bılay dedi : — Menin' sizlerge ne islegenimdi tu'sinesizler me ?
43013013	Sizler Meni Ustaz ha'm İyem dep ataysızlar . Durıs aytasızlar , sebebi Men Solman .
43013014	Men sizlerdin' İyen'iz ha'm Ustazın'ız bola tura , ayaqların'ızdı juwg'an bolsam , sizler de bir-birin'izdin' ayaqların'ızdı juwıwın'ız tiyis .
43013015	Men sizlerge ne islegen bolsam , sizler de sonı islewin'iz ushın , Men sizlerge o'rnek ko'rsettim .
43013016	Sizlerge shının , haqıyqatın aytaman : xızmetshi xojasınan ullı emes . Elshi de o'zin jibergennen ullı emes .
43013017	Eger sizler bulardı bilip orınlasan'ız , baxıtlı bolasızlar ! İysag'a satqınlıq
43013018	— Men ha'mmen'iz tuwralı aytıp atırg'an joqpan . Men O'zimnin' tan'lap alg'anlarımdı bilemen . Biraq Muxaddes Jazıwdag'ı : « Menin' nanımdı jegen Mag'an qarsı qol ko'terdi » , — degen so'zler orınlanıwı kerek .
43013019	Bul ju'z bergende , Menin' Sol ekenime iseniwin'iz ushın , Men sizlerge ha'zir , bul bolmastan burın aytıp atırman .
43013020	Sizlerge shının , haqıyqatın aytaman : kim de kim Men jibergen adamdı qabıl alsa , Onın' Meni qabıl alg'anı boladı . Kim de kim Meni qabıl alsa , Onın' Meni Jibergendi qabıl alg'anı boladı .
43013021	İysa bulardı aytqannan son' , ruwxıy qıynalıp , ashıq so'ylep bılay dedi : — Sizlerge shının , haqıyqatın aytaman : aran'ızdag'ı birin'iz Mag'an satqınlıq isleydi .
43013022	Sha'kirtleri Onın' kimdi na'zerde tutıp atırg'anın tu'sinbey , bir-birine qarastı .
43013023	Sha'kirtler arasında biri Onın' ko'kiregine su'yenip jatırg'an edi . İysa onı su'yetug'ın edi .
43013024	Simon Petr sol sha'kirtke : « Ol kim tuwralı aytıp atır , sora » , — dep ımladı .
43013025	İysanın' ko'kiregine su'yenip jatırg'an sol sha'kirt Onnan : — İyem , ol kim ? — dep soradı .
43013026	İysa juwap berip : — Men mına bir bo'lek nandı malıp , kimge bersem , ol — sol , — dedi de , bir bo'lek nandı malıp , Simon ulı Yahuda İsqariotqa berdi .
43013027	Yahuda nandı alıwdan-aq , onın' ishine shaytan kirdi . İysa og'an : — Qılajaq isin'di tezirek qıl , — dedi .
43013028	Dasturxan a'tirapında otırg'anlardın' hesh qaysısı İysanın' bul so'zlerdi Yahudag'a ne ushın aytqanın tu'sinbedi .
43013029	Aqsha qutısı Yahudada bolg'anlıqtan , İysa og'an : « Bayram ushın bizlerge kerekli zatlardı satıp al » yamasa « Jarlılarg'a bir na'rse ber » , — dep atırg'an shıg'ar , dep oyladı geybirewleri .
43013030	Al Yahuda bir bo'lek nandı alıwdan-aq , sırtqa shıg'ıp ketti . Tu'n bolg'an edi . Jan'a buyrıq
43013031	Yahuda sırtqa shıg'ıp ketkennen son' , İysa bılay dedi : — Ha'zir Adam Ulı ullılandı . Ol arqalı Quday da ullılandı .
43013032	Quday Ol arqalı ullılang'anlıqtan , Qudaydın' O'zi de Onı ullılaydı . Onı tez arada ullılaydı .
43013033	Balalarım ! Endi Men sizler menen birge uzaq waqıt bolmayman . Meni izleysizler , biraq yahudiy basshılarına aytqanımday , sizlerge de aytatug'ınım : Men baratug'ın jerge sizler bara almaysızlar .
43013034	Sizlerge jan'a buyrıq berip atırman : bir-birin'izdi su'yin'ler ! Menin' sizlerdi su'ygenim sıyaqlı , sizler de bir-birin'izdi su'yin'ler .
43013035	Eger bir-birin'izdi su'ysen'ler , sizlerdin' Menin' sha'kirtlerim ekenin'izdi ha'mme usı arqalı bilip aladı . Petrdin' tanıwı haqqında boljaw
43013036	Simon Petr İysag'a : — İyem , Sen qayaqqa baratırsan' ? — dedi . İysa : — Men baratug'ın jerge sen ha'zir izimnen erip bara almaysan' . Biraq son'ınan izimnen kelesen' , — dep juwap berdi .
43013037	Petr Og'an : — İyem , ne ushın Senin' izin'nen ha'zir bara almayman ? Men Sen ushın janımdı beremen ! — dedi .
43013038	İysa og'an bılay dep juwap berdi : — Men ushın janın'dı bermekshimisen' ? Sag'an shının , haqıyqatın aytaman : qoraz shaqırmastan burın sen Mennen u'sh ret tanasan' .
43014001	İysa — jol , haqıyqat ha'm o'mir . İysa sha'kirtlerine bılay dedi : — Ju'reklerin'iz g'am shekpesin . Qudayg'a isenin'ler , Mag'an da isenin'ler .
43014002	A'kemnin' u'yinde orın ko'p . Eger olay bolmag'anda , sizlerge aytpas edim . O'ytkeni Men sizler ushın orın tayarlawg'a ketip baratırman .
43014003	Men barıp , sizler ushın orın tayarlag'anımnan son' , sizler de Men bolatug'ın jerde bolıwın'ız ushın , ja'ne kelip , sizlerdi O'z janıma alıp ketemen .
43014004	Men baratug'ın jerge aparatug'ın joldı sizler bilesizler .
43014005	Tomas İysag'a : — İyem , Senin' qayaqqa baratug'ının'dı bilmeymiz-g'o . Joldı qalay bile alamız ? — dedi .
43014006	İysa og'an bılay dedi : — Men jol , haqıyqat ha'm o'mirmen . Men arqalı bolmasa , hesh kim A'kege bara almaydı .
43014007	Eger Meni bilsen'ler , A'kemdi de bilesizler . Ha'zirden baslap Onı bilesizler ha'm Onı ko'rdin'ler .
43014008	Filip İysag'a : — İyem , bizlerge A'keni ko'rset , bizlerge sonın' o'zi jetkilikli , — dedi .
43014009	İysa og'an bılay dedi : — Filip , Men sonsha waqıttan beri sizler menen birge bolsam da , Meni ele bilmeysen' be ? Meni ko'rgen A'keni ko'rgen boladı-g'o . Sen ne ushın : « Bizlerge A'keni ko'rset » , — dep aytıp atırsan' ?
43014010	Menin' A'kede , A'kenin' Mende ekenine isenbeysen' be ? Sizlerge aytqan so'zlerimdi O'zligimnen aytıp turg'an joqpan , al Mende jasap atırg'an A'ke O'z islerin islep atır .
43014011	Menin' A'kede , A'kenin' Mende ekenine isenin'ler . Hesh bolmasa , islegen islerim arqalı Mag'an isenin'ler .
43014012	Sizlerge shının , haqıyqatın aytaman : Mag'an isengen adamnın' o'zi de Men islegen islerdi isleydi , ha'tte , olardan da u'lkenirek islerdi isleydi . Sebebi Men A'keme baratırman .
43014013	A'ke Ulı arqalı ullılanıwı ushın , Menin' atım menen ne sorasan'lar da , ha'mmesin orınlayman .
43014014	Menin' atım menen bir na'rse sorasan'lar , Men onı orınlayman . İysanın' Muxaddes Ruwxtı wa'de etiwi
43014015	— Eger Meni su'ysen'ler , Menin' buyrıqlarımdı orınlaysızlar .
43014016	Men A'kemnen sorayman ha'm Ol sizler menen ma'n'gi birge bolıwı ushın basqa Jubatıwshını jiberedi .
43014017	Ol — Haqıyqat Ruwxı . Du'nya Onı qabıl ete almaydı . O'ytkeni Onı ko'rmeydi de , tanımaydı da . Biraq sizler Onı bilesizler . Sebebi Ol sizler menen birge jasaydı , Ol ishin'izde boladı .
43014018	Sizlerdi jetim qılıp qaldırmayman , sizlerge qaytıp kelemen .
43014019	Birazdan keyin , du'nya Meni qaytıp ko'rmeydi . Biraq sizler Meni ko'resizler . O'ytkeni Men qayta tirilemen , sizler de qayta tirilesizler .
43014020	Sol ku'ni sizler Menin' A'kemde , sizlerdin' Mende ha'm Menin' sizlerde ekenimdi bilesizler .
43014021	Menin' buyrıqlarımdı bilip , olardı orınlag'an adam — Meni su'yetug'ın adam . Meni su'ygen adamdı A'kem de su'yedi . Men de onı su'yip , og'an O'zimdi ko'rsetemen .
43014022	İsqariotlı emes basqa Yahuda İysag'a : — İyem , bul qalay bolg'anı , O'zin'di du'nyag'a emes , bizlerge ko'rsetejaqsan' ba ? — dedi .
43014023	İysa og'an bılay dep juwap berdi : — Kim de kim Meni su'yse , Menin' so'zimdi orınlaydı . A'kem de onı su'yedi . Bizler og'an kelip , onın' menen birge jasaymız .
43014024	Meni su'ymegen adam so'zlerimdi orınlamaydı . Sizler esitip atırg'an so'zler Meniki emes , al Meni jibergen A'kemdiki .
43014025	Men ele sizler menen birge bolg'an waqtımda sizlerge bulardı ayttım .
43014026	A'kemnin' Menin' atımnan jiberetug'ın Jubatıwshısı , Muxaddes Ruwx sizlerge ha'mmesin u'yretedi . Ol Menin' sizlerge aytqanlarımnın' ha'mmesin eslerin'izge tu'siredi .
43014027	Men sizlerge tınıshlıq qaldıraman . O'z tınıshlıg'ımdı sizlerge beremen . Men beretug'ın tınıshlıq du'nya beretug'ın tınıshlıqqa uqsamaydı . Ju'reklerin'iz g'am shekpesin , qorqpan'lar .
43014028	Sizler Menin' : « Sizlerden ketemen ha'm ja'ne sizlerge qaytıp kelemen » , — degenimdi esittin'ler . Eger sizler Meni su'ygenin'izde : « A'kemnin' janına baratırman » , — degenime quwanar edin'ler . Sebebi A'kem Mennen ullı .
43014029	Bular ju'z bergende iseniwin'iz ushın , ele ju'z bermesten burın , sizlerge ha'zirden ayttım .
43014030	Sizler menen endi ko'p so'ylespeymen . O'ytkeni bul du'nyanın' ha'kimi kiyatır . Onın' Menin' u'stimnen hesh qanday biyligi joq .
43014031	Biraq bul du'nya Menin' A'kemdi su'yetug'ınımdı ha'm Onın' Mag'an buyırg'anlarının' ha'mmesin orınlaytug'ınımdı biliwi tiyis . Qa'ne turın'lar , bul jerden keteyik .
43015001	Ju'zim ag'ashı ha'm onın' shaqaları . — Men — haqıyqıy ju'zim ag'ashıman , al A'kem bag'man .
43015002	Mendegi jemis bermeytug'ın ha'r bir shaqanı Ol kesip taslaydı . Jemis beretug'ın ha'r bir shaqanı ja'ne de ko'birek jemis bersin dep , putap tazalaydı .
43015003	Menin' sizlerge aytqan so'zlerim arqalı sizler a'lle qashan tazasızlar .
43015004	Mende bolın'lar , Men de sizlerde bolaman . Ag'ashta bolmag'an shaqa o'z-o'zinen jemis bere almag'anı sıyaqlı , sizler de Mende bolmasan'lar , jemis bere almaysızlar .
43015005	Men — ju'zim ag'ashıman , sizler — shaqalarsız . Kim Mende bolıp , Men onda bolsam , ol ko'p jemis beredi . Sebebi Mensiz hesh na'rse isley almaysızlar .
43015006	Kim de kim Mende bolmasa , shaqa sıyaqlı sırtqa taslanıp , quwrap qaladı . Bunday shaqalar jıynalıp , otqa taslanıp jandırıladı .
43015007	Eger sizler Mende bolıp , Menin' so'zlerim sizlerde bolsa , qa'legenin'izdi soran'lar , sizlerge beriledi .
43015008	Sizler ko'p jemis bersen'ler , A'kem ullılanadı . Sonda Menin' sha'kirtlerim bolasızlar .
43015009	A'kenin' Meni su'ygeni sıyaqlı , Men de sizlerdi su'ydim . Menin' su'yispenshiligime sadıq bolın'lar .
43015010	Men A'kemnin' buyrıqların orınlap , Onın' su'yispenshiligine sadıq bolg'anımday , sizler de eger Menin' buyrıqlarımdı orınlasan'lar , Menin' su'yispenshiligime sadıq bolasızlar .
43015011	Bulardı sizlerge Menin' quwanıshım sizlerde bolıwı ushın ha'm quwanıshın'ız tolı bolıwı ushın ayttım .
43015012	Menin' buyrıg'ım bul : Men sizlerdi qalay su'ygen bolsam , sizler de bir-birin'izdi solay su'yin'ler .
43015013	Dosları ushın o'z janın bergen adamnın' su'yispenshiliginen artıq su'yispenshilik joq .
43015014	Eger sizler buyırg'anlarımdı orınlasan'lar , Menin' doslarım bolasızlar .
43015015	Bunnan bılay , sizlerdi « qul » dep atamayman . O'ytkeni qul xojayınının' ne isleytug'ının bilmeydi . Sizlerdi « doslarım » dep atayman . Sebebi A'kemnen esitkenlerimnin' ha'mmesin sizlerge bildirdim .
43015016	Sizler Meni emes , Men sizlerdi tan'ladım . Barıp jemis bersin ha'm jemisi turaqlı bolsın dep , sizlerdi tayınladım . Solay etip , Menin' atım menen A'keden ne sorasan'lar da , Ol sizlerge beredi .
43015017	Sizlerge buyrıg'ım sol : bir-birin'izdi su'yin'ler ! Du'nyanın' jek ko'riwi
43015018	— Eger du'nya sizlerdi jek ko'rse , sizlerden aldın onın' Meni jek ko'rgenin bilin'ler .
43015019	Sizler bul du'nyaniki bolg'anın'ızda , du'nya o'zine tiyislilerdi su'yer edi . Biraq , sizler bul du'nyaniki emessizler : o'ytkeni Men sizlerdi du'nyadan tan'lap aldım . Sonlıqtan du'nya sizlerdi jek ko'redi .
43015020	Menin' : « Xızmetshi xojasınan ullı emes » , — degen so'zlerimdi eslerin'izge tu'sirin'ler . Eger adamlar Meni quwdalasa , sizlerdi de quwdalaydı . Eger Menin' so'zimdi tın'lasa , sizlerdin' so'zlerin'izdi de tın'laydı .
43015021	Bul islerdin' ha'mmesin sizlerge Menin' atım sebepli isleydi . Sebebi olar Meni Jibergendi bilmeydi .
43015022	Eger Men kelmegenimde ha'm olarg'a aytpag'anımda , olardın' gu'naları bolmas edi . Biraq endi gu'nalarına keshirim joq .
43015023	Meni jek ko'rgen adam Menin' A'kemdi de jek ko'rgen boladı .
43015024	Eger Men olar arasında hesh kim islemegen islerdi islemegenimde , olarda gu'na bolmas edi . Endi bolsa , olar islerimdi ko'rse de , Meni de , A'kemdi de jek ko'rdi .
43015025	Biraq bul olardın' Muxaddes Nızamındag'ı : « Meni biykarg'a jek ko'rdi » , — degen so'zlerdin' orınlanıwı ushın boldı .
43015026	A'kemnen sizlerge Men jiberetug'ın Jubatıwshı , yag'nıy A'kemnen shıg'atug'ın Haqıyqat Ruwxı kelgende , Ol Men tuwralı gu'walıq beredi .
43015027	Sizler de gu'walıq beresizler . O'ytkeni a'welden-aq Menin' menen birgesizler .
43016001	— Men bulardı sizlerge isenimnen qaytpawın'ız ushın ayttım .
43016002	Sizlerdi ma'jilisxanadan quwıp jiberedi . Ha'tte , sizlerdi o'ltirip atırg'an ha'r bir adam bunın' menen Qudayg'a xızmet etip atırman , dep oylaytug'ın waqıt keledi .
43016003	Bulardı A'kemdi de , Meni de bilmegenlikten isleydi .
43016004	Sol waqıt kelgende bulardı sizlerge aytqanımdı eske tu'siriwin'iz ushın sizlerge bildirgen edim . A'welden sizlerge bulardı aytqan joqpan , sebebi Men sizler menen birge edim . Muxaddes Ruwxtın' isi
43016005	— Endi bolsa , Meni Jibergennin' janına baratırman . Degen menen , aran'ızda hesh kim Mennen : « Qayaqqa baratırsan' ? » — dep sorap atırg'an joq .
43016006	Biraq sizlerge bulardı aytqanım ushın , ju'regin'iz qayg'ıg'a toldı .
43016007	Sog'an qaramastan , Men sizlerge haqıyqatın aytaman : Menin' ketkenim sizler ushın jaqsıraq . Eger Men ketpesem , sizlerge Jubatıwshı kelmeydi . Eger ketsem , Onı sizlerge jiberemen .
43016008	Ol kelgende , gu'na haqqında , haqlıq haqqında ha'm hu'kim haqqında du'nyanın' aljasqanın a'shkaralaydı .
43016009	Gu'na sonnan ibarat : adamlar Mag'an isenbeydi .
43016010	Haqlıq sonnan ibarat : Men A'kemnin' janına ketip baratırman ha'm endi qaytıp Meni ko'rmeysizler .
43016011	Hu'kim sonnan ibarat : bul du'nyanın' ha'kimi hu'kim etildi .
43016012	Sizlerge ja'ne de aytatug'ınlarım ko'p , biraq ha'zir sizler ko'tere almaysızlar .
43016013	Biraq Ol , yag'nıy Haqıyqat Ruwxı kelgende , sizlerdi tolıq haqıyqatqa qaray jeteleydi . Ol O'zliginen so'ylemeydi , tek neni esitse , sonı so'yleydi ha'm keleshekte ne bolatug'ının sizlerge bildiredi .
43016014	Ol Meni ullılaydı . O'ytkeni Ol Menikinen alıp , sizlerge bildiredi .
43016015	A'kemde ne bar bolsa , ha'mmesi Meniki . Sonlıqtan : « Ol Menikinen alıp , sizlerge bildiredi » , — degen edim .
43016016	Birazdan son' , sizler Meni qaytıp ko'rmeysizler . Ja'ne birazdan son' , Meni ko'resizler . Qayg'ın'ız quwanıshqa aylanadı
43016017	Sonda sha'kirtlerdin' geybirewleri bir-birine : — « Birazdan son' , sizler Meni ko'rmeysizler , ja'ne birazdan son' , Meni ko'resizler » ha'm « Sebebi A'keme ketip baratırman » , — dep aytıp , Ol bizlerge ne demekshi ?
43016018	« Birazdan son' » degeni ne ? Ne aytqanına tu'sinbey atırmız-g'o , — dedi .
43016019	İysa olardın' O'zine bir soraw bermekshi bolg'anın bilip , olarg'a bılay dedi : — « Birazdan son' , Meni ko'rmeysizler , ja'ne birazdan son' , Meni ko'resizler » , — degenim haqqında bir-birin'izden sorap tursızlar ma ?
43016020	Sizlerge shının , haqıyqatın aytaman : sizler jılap , aza tutasızlar , al du'nya quwanadı . Sizler qayg'ırasızlar , biraq qayg'ın'ız quwanıshqa aylanadı .
43016021	Hayal bala tuwg'anda azap shegedi , o'ytkeni onın' waqtı keldi . Biraq balasın tuwg'annan son' , du'nyag'a adam kelgenlikten quwanıp , shekken azabın umıtıp ketedi .
43016022	Sol sıyaqlı , sizler de ha'zir qayg'ırıp atırsızlar . Biraq Men sizlerdi ja'ne ko'remen ha'm ju'regin'iz quwanıshqa toladı . Bul quwanıshtı sizlerden hesh kim tartıp ala almaydı .
43016023	Sol ku'ni Mennen hesh na'rse soramaysızlar . Sizlerge shının , haqıyqatın aytaman : Menin' atım menen A'kemnen ne sorasan'lar da sizlerge beredi .
43016024	Ha'zirge deyin sizler Menin' atım menen hesh na'rse soramadın'lar . Soran'lar , alasızlar , sonda quwanıshın'ız tolı boladı .
43016025	Sizlerge bulardı tımsallar menen ayttım . Biraq Men sizlerge tımsallar menen so'ylemeytug'ın waqıt keledi , sonda A'kem haqqında sizlerge ashıqtan-ashıq aytaman .
43016026	Sol ku'ni Menin' atım menen A'kemnen soraysızlar . Sizler ushın A'kemnen Men sorayman , dep atırg'anım joq .
43016027	A'kemnin' O'zi sizlerdi su'yedi , sebebi sizler Meni su'yip , Menin' A'kemnen kelgenime isendin'ler .
43016028	Men A'kemnen shıg'ıp , du'nyag'a keldim . Endi du'nyanı qaldırıp , A'keme qaytıp baratırman .
43016029	Sha'kirtleri İysag'a : — Mine , endi ashıq aytıp tursan' , hesh tımsal qollanıp atırg'an joqsan' .
43016030	Senin' ha'mme na'rseni biletug'ının'dı endi bilemiz . Hesh kimnin' Sag'an soraw beriwinin' ha'jeti joq . Sol sebepli , Senin' Qudaydan kelgenin'e isenemiz , — dedi .
43016031	İysa olarg'a juwap berip bılay dedi : — Endi isenesizler me ?
43016032	Mine , ha'mmen'iz u'ylerin'izge tarqap ketip , Meni jalg'ız qaldıratug'ın waqtın'ız keledi , ol kelip qaldı da . Biraq Men jalg'ız emespen , o'ytkeni A'kem Menin' menen birge .
43016033	Bulardı sizlerge Mende bolıp , tınıshlıq alıwın'ız ushın ayttım . Bul du'nyada qıyınshılıq ko'resizler , biraq ma'rt bolın'lar , Men du'nyanı jen'dim !
43017001	İysanın' O'zi ushın duwa etiwi . İysa bul so'zlerdi aytıp bolg'annan son' , ko'zlerin aspang'a tigip bılay dedi : — A'ke , waqıt keldi . Ulın' Seni ullılawı ushın , Sen de Ulın'dı ullıla .
43017002	Sebebi Senin' Og'an bergen adamların'nın' ha'mmesine Ol ma'n'gilik o'mir bersin dep , Sen Og'an pu'tkil adamzat u'stinen biylik berdin' .
43017003	Ma'n'gilik o'mir — bul Seni , jalg'ız haq Qudaydı ha'm Sen jibergen İysa Masixtı biliw .
43017004	Senin' Mag'an tapsırg'an isin'di tamamlag'anım menen , Seni jer ju'zinde ullıladım .
43017005	A'ke , du'nya jaratılmastan burın Senin' menen birge bolg'anımda , Mende bolg'an ullılıq penen ha'zir Meni O'zin'nin' aldın'da ullıla . İysanın' sha'kirtleri ushın duwa etiwi
43017006	— Senin' Mag'an du'nyadan bergen adamların'a Seni ashıp berdim . Olar Seniki edi , Sen olardı Mag'an berdin' ha'm olar Senin' so'zlerin'di orınladı .
43017007	Senin' Mag'an bergenlerin'nin' ha'mmesi Sennen ekenin olar endi bilip aldı .
43017008	O'ytkeni Mag'an bergen so'zlerin'di olarg'a tapsırdım , olar qabıl etti . Olar Menin' Sennen kelgenimdi haqıyqattan bildi ha'm Meni Senin' jibergenin'e isendi .
43017009	Olar ushın sorayman : du'nya ushın emes , Mag'an bergen adamların' ushın sorayman . Sebebi olar Seniki .
43017010	Menikinin' ha'mmesi — Seniki ha'm Senikinin' ha'mmesi — Meniki . Men olar arqalı ullılandım .
43017011	Men endi bul du'nyada emespen , biraq olar bul du'nyada . Men Sag'an baratırman , Muxaddes A'ke , Mag'an bergen O'z atın'nın' ku'shi menen olardı saqla , olar da Biz sıyaqlı bir bolsın .
43017012	Men olar menen birge bolg'anımda , Senin' Mag'an bergen atın'nın' ku'shi menen olardı qorg'ap saqladım . Nabıt bolıwg'a tiyisli adamnan basqa olardan hesh biri nabıt bolmadı . Solay etip , Muxaddes Jazıw orınlandı .
43017013	Endi Men Sag'an baratırman . Menin' quwanıshım olarda tolı bolıwı ushın , bul so'zlerdi du'nyada bolg'an waqtımda aytıp atırman .
43017014	Men olarg'a Senin' so'zin'di tapsırdım , du'nya bolsa olardı jek ko'rdi . O'ytkeni Menin' du'nyag'a tiyisli bolmag'anım sıyaqlı , olar da du'nyag'a tiyisli emes .
43017015	Olardı du'nyadan alıwın'dı emes , jawızlıqtan , shaytannan saqlawın'dı sorayman .
43017016	Menin' du'nyag'a tiyisli bolmag'anım sıyaqlı , olar da du'nyag'a tiyisli emes .
43017017	Olardı haqıyqat penen muxaddes qıl . Senin' so'zin' — haqıyqat .
43017018	Senin' Meni du'nyag'a jibergenin' sıyaqlı , Men de olardı du'nyag'a jiberdim .
43017019	Olar da haqıyqat penen muxaddes bolıwları ushın , Men O'zimdi olar ushın bag'ıshlayman . İysanın' barlıq iseniwshiler ushın duwa etiwi
43017020	— Men tek olar ushın emes , al olardın' so'zleri arqalı Mag'an isenetug'ınlar ushın da sorayman :
43017021	olardın' ha'mmesi bir bolsın . A'ke , Meni Senin' jibergenin'e du'nya iseniwi ushın , Senin' Mende ha'm Menin' Sende bolg'anım sıyaqlı , olar da Bizde bolsın .
43017022	Biz bir bolg'anımız sıyaqlı , olar da bir bolıwı ushın , Senin' Mag'an bergen ullılıg'ın'dı olarg'a berdim .
43017023	Men olarda , Sen Mendesen' . Meni Senin' jibergenin'di ha'm Senin' Meni su'yetug'ının' sıyaqlı , olardı da su'yetug'ının'dı du'nya biliwi ushın , olar da bir tutas bolsın .
43017024	A'ke ! Senin' Mag'an bergen adamların' Men bolatug'ın jerde Menin' menen birge bolıp , Sen Meni du'nya jaratılmastan burın su'ygenlikten , Senin' Mag'an bergen ullılıg'ın'dı olardın' da ko'riwin qa'leymen .
43017025	A'dil A'ke ! Du'nya Seni bilmeydi , biraq Men Seni bilemen . Bular da Meni Senin' jibergenin'di biledi .
43017026	Mag'an degen su'yispenshiligin' olarda bolıwı ushın ha'm Men de olarda bolıwım ushın , Senin' atın'dı olarg'a bildirdim ha'm bildiriwdi dawam etemen .
43018001	İysanın' qolg'a alınıwı . İysa duwa etip bolg'annan son' , sha'kirtleri menen birge Kidron sayının' arg'ı jag'asına o'tti . Ol jerde bir bag' bar edi . İysa sha'kirtleri menen sol bag'qa kirdi .
43018002	Og'an satqınlıq qılg'an Yahuda da bul jerdi biletug'ın edi . Sebebi İysa sha'kirtleri menen ol jerde tez-tez ushırasıp turatug'ın edi .
43018003	Solay etip , Yahuda janına bir topar Rim a'skerleri menen bas ruwxaniyler ha'm pariseyler jibergen saqshılardı alıp , sol jerge keldi . Olardın' qollarında panıs , shom ha'm qurallar bar edi .
43018004	İysa O'zine bolajaq ha'mme na'rseni bilgenlikten , aldına shıg'ıp , olardan : — Kimdi izlep ju'rsizler ? — dep soradı .
43018005	— Nasıralı İysanı , — dep juwap berdi olar . — Men — Solman , — dedi İysa . İysanın' satqını Yahuda da olar menen birge turg'an edi .
43018006	İysa : « Men — Solman » dewi menen , olar artqa sheginip , jerge jıg'ıldı .
43018007	Sonda İysa olardan ja'ne : — Kimdi izlep ju'rsizler ? — dep soradı . — Nasıralı İysanı , — desti olar .
43018008	İysa juwap berip : — Sizlerge ayttım-g'o , Men — Solman . Eger Meni izlep ju'rgen bolsan'lar , bul adamlardı jiberin'ler , ketsin , — dedi .
43018009	Bul Onın' : « Senin' Mag'an bergenlerin'nin' hesh birin joytpadım » , — dep burın O'zi aytqan so'zlerinin' orınlanıwı ushın boldı .
43018010	Sonda Simon Petr janındag'ı qılıshın suwırıp alıp , bas ruwxaniydin' qulının' on' qulag'ın shawıp tasladı . Quldın' atı Malkus edi .
43018011	İysa Petrge : — Qılıshın'dı qınabına salıp qoy ! A'kemnin' Mag'an bergen azap kesesinen ishpeyin be ? — dedi .
43018012	Son'ınan a'skerler toparı menen olardın' basshısı ha'm yahudiylerdin' saqshıları İysanı uslap bayladı .
43018013	Onı da'slep Xannag'a alıp bardı . Xanna sol jılı bas ruwxaniy bolg'an Kayafanın' qa'yin atası edi .
43018014	Yahudiy basshılarına : « Xalıq ushın bir adamnın' o'liwi jaqsıraq » , — dep ken'es bergen usı Kayafa edi . Petrdin' İysadan tanıwı
43018015	Simon Petr menen ja'ne basqa sha'kirti İysanın' izine erip bardı . Bul sha'kirt bas ruwxaniyge tanıs bolg'anlıqtan , İysa menen birge bas ruwxaniydin' ha'wlisine kirdi .
43018016	Al Petr sırtta , qapının' aldında qaldı . Bas ruwxaniydin' tanısı bolg'an sol sha'kirt sırtqa shıg'ıp , qapını qarawıllag'an shorı qız benen so'ylesti de , Petrdi ishke alıp kirdi .
43018017	Qapını qarawıllag'an shorı qız Petrden : — Sen de bul Adamnın' sha'kirtlerinen emessen' be ? — dep soradı . — Yaq , — dep juwap berdi ol .
43018018	Ku'n suwıq bolg'anlıqtan , xızmetshiler menen saqshılar ko'mir jag'ıp , jılınıp turdı . Petr de olar menen birge turıp jılındı . Bas ruwxaniydin' İysanı tergewi
43018019	Bas ruwxaniy İysadan Onın' sha'kirtleri ha'm ta'liymatı haqqında soradı .
43018020	İysa og'an bılay dep juwap berdi : — Men du'nyag'a ashıq so'yledim . Ha'mme waqıtta yahudiyler jıynalatug'ın ma'jilisxanalarda ha'm İbadatxanada u'yrettim . Jasırın hesh na'rse aytpadım .
43018021	Nege Mennen sorap atırsan' ? So'ylegenlerimdi esitkenlerden sora . Olar ne aytqanımdı biledi .
43018022	İysa usılardı aytqanda , Og'an jaqın turg'an saqshılardın' biri : — Bas ruwxaniyge de usılay juwap beriwge bola ma ? — dep Onın' betine urıp jiberdi .
43018023	İysa og'an : — Eger Men nadurıs so'ylegen bolsam , nadurıslıg'ımdı da'lille . Biraq durıs so'ylegen bolsam , nege Meni urasan' ? — dedi .
43018024	Xanna İysanı baylawlı halında bas ruwxaniy Kayafag'a jiberdi . Petrdin' İysadan ja'ne tanıwı
43018025	Simon Petr ele otqa jılınıp tur edi . — Sen de Onın' sha'kirtlerinen emessen' be ? — dep soradı olar . Biraq ol tanıp : — Yaq , — dedi .
43018026	Bas ruwxaniydin' qullarının' biri , Petr qulag'ın shapqan adamnın' ag'ayini Petrden : — Seni bag'da Onın' menen birge ko'rgen joqpan ba ? — dep soradı .
43018027	Petr ja'ne tandı . Sol waqıtta-aq qoraz shaqırdı . İysa Pilat aldında
43018028	Tan' azanda yahudiy basshıları İysanı Kayafanın' aldınan Rim ha'kimxanasına alıp bardı . Olar Qutqarılıw bayramının' asın haramlanbay jew ushın ha'kimxanag'a kirmedi .
43018029	Sol sebepten Pilat sırtqa shıg'ıp , olardan : — Bul Adamdı ne na'rsede ayıplap atırsızlar ? — dep soradı .
43018030	Olar juwap berip : — Eger bul Adam jınayatshı bolmag'anda , Onı senin' aldın'a alıp kelmes edik , — dedi .
43018031	Pilat olarg'a : — Onı o'zlerin'iz alıp ketip , o'z nızamın'ız boyınsha hu'kim etin'ler , — dedi . Yahudiy basshıları : — Bizlerge hesh kimdi o'ltiriwge ruxsat etilmegen , — dedi .
43018032	İysanın' O'zinin' qanday o'lim menen o'letug'ını haqqında aytqan so'zlerinin' orınlanıwı ushın usılay boldı .
43018033	Sonda Pilat ja'ne ha'kimxanag'a kirdi ha'm İysanı o'zine shaqırtıp : — Sen Yahudiylerdin' Patshasımısan' ? — dep soradı .
43018034	İysa bılay dep juwap berdi : — Bunı o'zin' aytıp tursan' ba yamasa Men tuwralı sag'an basqalar ayttı ma ?
43018035	Pilat : — Men ne yahudiymen be ? Seni mag'an O'z xalqın' menen bas ruwxaniylerin' tapsırdı . Sen ne islep qoydın' ? — dedi .
43018036	İysa juwap berip : — Menin' Patshalıg'ım bul du'nyada emes . Eger Patshalıg'ım bul du'nyada bolg'anda , yahudiy basshılarının' qolına tapsırılmawım ushın , xızmetshilerim gu'reser edi . Biraq Menin' Patshalıg'ım bul jerde emes , — dedi .
43018037	— Demek , Sen Patsha ekensen'-da' ? — dedi Pilat . İysa juwap berip : — O'zin' aytqanday , Men Patshaman . Men haqıyqat haqqında gu'walıq beriw ushın tuwıldım ha'm sonın' ushın du'nyag'a keldim . Kim haqıyqat ta'repinde bolsa , Menin' dawısımdı esitedi , — dedi .
43018038	Pilat İysag'a : — Haqıyqat degen ne ? — dedi . Bunı aytıp bolg'annan son' , Pilat ja'ne yahudiylerdin' janına shıg'ıp , olarg'a : — Men Onnan hesh ayıp taba almay atırman .
43018039	Biraq sizlerde bar bir a'det boyınsha , men ha'r Qutqarılıw bayramında sizler ushın bir tutqındı bosatıp beretug'ın edim . Sizler ushın yahudiylerdin' Patshasın bosatıp beriwimdi qa'leysizler me ? — dedi .
43018040	Biraq olar ja'ne : — Yaq , Onı emes , Barabanı bosat ! — dep baqırıstı . Al Baraba qozg'alan'shı edi .
43019001	İysanın' o'limge hu'kim etiliwi1 Sonda Pilat İysanı uslap , qamshılawdı buyırdı .
43019002	A'skerler tikenli shıbıqlardan taj o'rip , İysanın' basına saldı . Son'ınan Og'an shım qızıl shapan kiygizdi .
43019003	Aldına kelip : — Jasasın , Yahudiylerdin' Patshası ! — dep ju'zine shapalaq penen urdı .
43019004	Pilat ja'ne sırtqa shıg'ıp , yahudiylerge : — Mine , menin' Onnan hesh bir ayıp tappag'anımdı sizlerdi bilsin dep , Onı sizlerdin' aldın'ızg'a shıg'arıp atırman , — dedi .
43019005	Sonda basında tikenli tajı , u'stinde shım qızıl shapanı bar İysa sırtqa shıqtı . Pilat olarg'a : — Mine , bul Adam ! — dedi .
43019006	Bas ruwxaniyler menen olardın' saqshıları İysanı ko'rgende : — Onı atanaq ag'ashqa shegele , shegele ! — dep baqırıstı . Pilat olarg'a : — Onı sizler alıp ketip , atanaq ag'ashqa shegelen'ler . O'ytkeni men Onnan hesh qanday ayıp tappay atırman , — dedi .
43019007	Yahudiy basshıları og'an juwap berip : — Bizlerde nızam bar ha'm sol nızam boyınsha , Ol o'liwi sha'rt . Sebebi Ol O'zin Qudaydın' Ulı dep atadı , — dedi .
43019008	Pilat bul so'zlerdi esitkende , burıng'ıdan beter qorqıp ketti .
43019009	Qaytadan ha'kimxanag'a kirip , İysadan : — Sen qay jerdensen' ? — dep soradı . Biraq İysa og'an juwap bermedi .
43019010	Pilat Og'an : — Menin' menen so'ylespeyjaqsan' ba ? Seni azat qılıwg'a da , atanaq ag'ashqa shegeletiwge de biyligim bar ekenin bilmeysen' be ? — dedi .
43019011	İysa juwap berip : — Sag'an Qudaydan berilmegende , sende Menin' u'stimnen hesh qanday biylik bolmas edi . Sonlıqtan Meni sag'an uslap bergennin' gu'nası senin' gu'nan'nan awırıraq , — dedi .
43019012	Sol waqıttan baslap , Pilat İysanı azat etiwge tırıstı . Biraq yahudiy basshıları : — Bul Adamdı azat qılsan' , Rim patshası-Qaysardın' dostı emessen' . O'zin patsha dep ataytug'ın ha'r bir adam Qaysarg'a qarsı boladı , — dep baqırıstı .
43019013	Pilat bul so'zlerdi esitkende , İysanı sırtqa shıg'ardı ha'm « Tas maydansha » , evreyshe Gabbata dep atalg'an jerdegi hu'kim gu'rsisine otırdı .
43019014	Tayarlıq ku'ni , Qutqarılıw bayramınan bir ku'n burın saat on ekiler shamasında Pilat yahudiylerge : — Mine , sizlerdin' Patshan'ız ! — dedi .
43019015	Biraq olar baqırısıp : — Joq qıl Onı ! Joq qıl , atanaq ag'ashqa shegele ! — dedi . Pilat olarg'a : — Sizlerdin' Patshan'ızdı atanaq ag'ashqa shegeleyin be ? — dedi . — Bizlerdin' Qaysardan basqa patshamız joq , — dep juwap berdi bas ruwxaniyler .
43019016	Solay etip , Pilat İysanı atanaq ag'ashqa shegelew ushın a'skerlerge tapsırdı . İysanın' atanaq ag'ashqa shegeleniwiA'skerler İysanı alıp ketti .
43019017	İysa O'z atanaq ag'ashın arqalap , « Bas su'yek ornı » , evreyshe Golgota dep atalg'an jerge keldi .
43019018	Sol jerde İysanı ha'm Onın' menen birge eki adamdı atanaq ag'ashqa shegeledi . Olardın' birewi on' ta'repte , ekinshisi sol ta'repte , al İysa ortada edi .
43019019	Pilat jazıw jazdırıp , onı atanaq ag'ashtın' u'stine ildirtti . Onda : « NASIRALI İYSA — YAHUDİYLERDİN' PATSHASI » , — dep jazılg'an edi .
43019020	Yahudiylerdin' ko'bisi bul jazıwdı oqıdı . O'ytkeni İysa atanaq ag'ashqa shegelengen jer qalag'a jaqın edi ha'm bul jazıw evreyshe , latınsha ha'm grekshe jazılg'an edi .
43019021	Yahudiylerdin' bas ruwxaniyleri Pilatqa bılay dedi : — « Yahudiylerdin' Patshası » dep jazba , « Onın' O'zi : Men — Yahudiylerdin' Patshasıman , dedi » , — dep jaz .
43019022	— Ne jazajaq bolsam jazdım , — dep juwap berdi Pilat .
43019023	A'skerler İysanı atanaq ag'ashqa shegelegennen son' , Onın' sırtqı kiyimin aldı ha'm onı to'rt bo'lekke bo'lip , ha'r qaysısı bir bo'lekten aldı . Ko'ylegin de aldı . Ol tigilmegen bolıp , bastan-ayaq bir pu'tin toqıma edi .
43019024	Sonlıqtan a'skerler bir-birine : — Bunı jırtpayıq , shek taslayıq , kimge tu'sse , sol alsın , — dedi . Bul Muxaddes Jazıwdag'ı mına so'zlerdin' orınlanıwı ushın boldı : « Sırtqı kiyimimdi o'z ara bo'listi , Ko'ylegim ushın shek tasladı » . A'skerler usı aytılg'andı isledi .
43019025	İysanın' atanaq ag'ashının' qasında Onın' anası , anasının' apası , Klopanın' hayalı Ma'riyam ha'm magdalalı Ma'riyam turg'an edi .
43019026	İysa anasın ha'm onın' janında turg'an O'zinin' su'yikli sha'kirtin ko'rgende , anasına : — Apa , mine , senin' ulın' , — dedi .
43019027	Keyin sha'kirtine : — Mine , bul senin' anan' , — dedi . Sol waqıttan baslap , sol sha'kirt onı o'z u'yine aldı . İysanın' jan tapsırıwı
43019028	Sonnan son' , İysa ha'mmesinin' tamamlang'anın bilip , Muxaddes Jazıw orınlanıwı ushın : — Sho'llep turman ! — dedi .
43019029	Sol jerde ashshı sharapqa tolı bir gu'ze tur edi . A'skerler sorg'ıshtı og'an sin'dirip alıp , issoptın' shıbıg'ına qadadı da , İysanın' awzına tuttı .
43019030	İysa onı tatıp ko'rip : — Orınlandı , — dedi de , basın iyip , jan tapsırdı .
43019031	Bul tayarlıq ku'ni edi . Erten'gi ku'n Qutqarılıw bayramına tuwra keletug'ın ayrıqsha dem alıs ku'ni bolg'anlıqtan , yahudiy basshıları denelerdi atanaq ag'ashta qaldırıwdı qa'lemedi . Olar Pilattan shegelengenlerdin' ayaqların sındırıp , denelerdi alıp taslawdı soradı .
43019032	Sonda a'skerler barıp , İysa menen atanaq ag'ashqa shegelengenlerdin' da'slep birinshisinin' , son'ınan ekinshisinin' ayaqların sındırıp tasladı .
43019033	Biraq İysanın' qasına kelgende , Onın' a'lle qashan jan tapsırg'anın ko'rip , ayaqların sındırmadı .
43019034	Bunın' ornına , a'skerlerdin' biri Onın' bu'yirin nayza menen testi . Sol waqıtta-aq qan menen suw ag'ıp shıqtı .
43019035	Bunı ko'rgen adamnın' gu'walıg'ı haqıyqat . Ol o'zinin' haqıyqatlıqtı aytıp atırg'anın biledi . Sizler de iseniwin'iz ushın ol gu'walıq berdi .
43019036	Bulardın' ha'mmesi : « Onın' hesh bir su'yegi sınbaydı » , — degen Muxaddes Jazıwdag'ı so'zlerdin' orınlanıwı ushın boldı .
43019037	Muxaddes Jazıwdın' basqa bir jerinde : « O'zleri nayza menen tesken Adamg'a qaraydı » , — delingen . İysanın' qa'birge qoyılıwı
43019038	Bunnan son' , arimatiyalı Yusup İysanın' denesin alıp ketiw ushın Pilattan ruxsat soradı . Yusup İysanın' sha'kirti edi . Biraq ol yahudiy basshılarınan qorqqanlıqtan , bunı jasırıp ju'rgen edi . Pilat ruxsat bergennen son' , Yusup barıp , İysanın' denesin alıp ketti .
43019039	Burın tu'nde İysag'a kelgen Nikodim de ju'z qadaqqa jaqın mirra menen aloe aralaspasın alıp keldi .
43019040	Olar İysanın' denesin alıp , yahudiylerdin' jerlew da'stu'ri boyınsha , Onı xosh iyisli zatlar menen kepinlikke oradı .
43019041	İysa atanaq ag'ashqa shegelengen jerde bir bag' bolıp , bul bag'dın' ishinde ele hesh kim qoyılmag'an bir jan'a qa'bir bar edi .
43019042	Bul ku'n yahudiylerdin' tayarlıq ku'ni bolg'anlıqtan , qa'bir jaqın jaylasqanı sebepli , olar İysanı sol jerge qoydı .
43020001	İysanın' qayta tiriliwi . Ha'ptenin' birinshi ku'ni , yag'nıy ekshembi ku'ni tan' azanda , ele qaran'g'ı bolg'anda , magdalalı Ma'riyam qa'birge keldi ha'm qa'birdin' awzındag'ı tastın' alıp taslang'anın ko'rdi .
43020002	Ol juwırıp , Simon Petrge ha'm İysanın' jaqsı ko'retug'ın sol sha'kirtine bardı da , olarg'a : — İyemizdi qa'birden alıp ketipti . Onı qay jerge qoyg'anın bilmeymiz , — dedi .
43020003	Sonda Petr menen basqa sha'kirt shıg'ıp , qa'birge qaray jol aldı .
43020004	Olar juwırıp ketti . Biraq sol sha'kirt Petrden tezirek juwırıp , qa'birge birinshi bolıp keldi .
43020005	Ol en'keyip ishke qarap , sol jerde kepinliktin' jatırg'anın ko'rdi , biraq ishke kirmedi .
43020006	Onın' izinen Simon Petr jetip kelip , qa'birge kirdi . Sol jerde jatırg'an kepinlikti ha'm
43020007	İysanın' basına oralg'an oramaldı ko'rdi . Oramal kepinlik penen birge emes , al bo'lek jerde bu'klenip turg'an edi .
43020008	Sonda qa'birge birinshi bolıp kelgen sol sha'kirt te ishke kirdi ha'm usılardı ko'rip , isendi .
43020009	Sebebi olar İysanın' o'limnen qayta tiriliwi tiyis ekenin aytqan Muxaddes Jazıwdı elege deyin tu'sinbeytug'ın edi .
43020010	Bunnan son' , sha'kirtler u'ylerine qaytıp ketti . İysanın' magdalalı Ma'riyamg'a ko'riniwi
43020011	Al Ma'riyam qa'birdin' sırtında jılap turg'an edi . Jılap turıp , en'keyip qa'birdin' ishine qaradı
43020012	ha'm aq kiyimli eki perishteni ko'rdi . Biri İysanın' denesi jatqan jerdin' bas ushında , ekinshisi ayaq ushında otırg'an edi .
43020013	Olar Ma'riyamnan : — Hayal , sen nege jılap tursan' ? — dep soradı . — İyemdi alıp ketipti . Onı qay jerge qoyg'anın bilmeymen , — dedi ol .
43020014	Usılardı aytıp bolıp , arqasına burıldı ha'm İysanın' turg'anın ko'rdi . Biraq Onın' İysa ekenin tanımadı .
43020015	İysa og'an : — Hayal , sen nege jılap tursan' ? Kimdi izlep ju'rsen' ? — dedi . Ma'riyam Onı bag'man dep oylap , Og'an : — Mırza , eger Onı sen alıp ketken bolsan' , qay jerge qoyg'anın'dı mag'an ayt , men Onı alıp qaytayın , — dedi .
43020016	İysa og'an : — Ma'riyam ! — dedi . Ma'riyam burılıp , evreyshelep : — Ra'bbuniy ! — dedi . ( Ra'bbuniy — « ustaz » degendi an'latadı . )
43020017	İysa og'an : — Mag'an qol tiygizbe ! Sebebi Men ele A'kemnin' janına ko'terilmedim . Al sen tuwısqanlarıma barıp , Menin' A'kemnin' ha'm sizlerdin' A'ken'izdin' , Menin' Qudayımnın' ha'm sizlerdin' Qudayın'ızdın' aldına ko'terilip baratırg'anımdı ayt , — dedi .
43020018	Magdalalı Ma'riyam sha'kirtlerge barıp , olarg'a : — Men İyemdi ko'rdim ! — dedi ha'm İysanın' o'zine ne aytqanların olarg'a xabarladı . İysanın' sha'kirtlerine ko'riniwi
43020019	Ha'ptenin' birinshi ku'ni , yag'nıy ekshembi ku'ni keshte sha'kirtler birge jıynalg'an edi . Yahudiy basshılarınan qorqqanlıqtan , olar u'ydin' qapıların ilip qoyg'anda , İysa keldi . Olardın' ortasında turıp , olarg'a : — Tınıshlıq sizlerge yar bolsın ! — dedi .
43020020	Bunı aytıp , olarg'a qolların ha'm bu'yirin ko'rsetti . Sha'kirtler İyemizdi ko'rip , qattı quwandı .
43020021	İysa olarg'a ja'ne bılay dedi : — Tınıshlıq sizlerge yar bolsın ! A'kem Meni jibergeni sıyaqlı , Men de sizlerdi jiberip atırman .
43020022	Usılay dedi de , olarg'a qaray u'plep : — Muxaddes Ruwxtı alın'lar .
43020023	Sizler kimnin' gu'naların keshirsen'ler , Quday da onın' gu'naların keshiredi . Sizler kimnin' gu'naların keshirmesen'ler , Quday da onın' gu'naların keshirmeydi , — dedi . İysanın' Tomasqa ko'riniwi
43020024	On eki sha'kirttin' biri , Egiz dep atalg'an Tomas İysa kelgende olardın' arasında joq edi .
43020025	Sonlıqtan basqa sha'kirtler og'an : — Bizler İyemizdi ko'rdik , — desti . Biraq Tomas olarg'a : — Onın' qollarındag'ı shege izlerin ko'rmegenimshe , barmag'ım menen shege izlerin ha'm qollarım menen Onın' bu'yirin uslap ko'rmegenimshe , isenbeymen , — dedi .
43020026	Bir ha'pteden son' , İysanın' sha'kirtleri ja'ne u'yde jıynalg'an edi . Tomas ta olar menen birge edi . U'ydin' qapıları ilik bolg'anda , İysa kelip , olardın' ortasında turdı da : — Tınıshlıq sizlerge yar bolsın ! — dedi .
43020027	Son'ınan Tomasqa : — Barmag'ın'dı berman soz . Qollarıma qara , qolın'dı sozıp , bu'yirimdi uslap ko'r . Gu'manlanbay , isen , — dedi .
43020028	Tomas Og'an juwap berip : — İyem menin' , Qudayım menin' ! — dedi .
43020029	İysa og'an : — Sen Meni ko'rgenlikten isendin' . Biraq , ko'rmey isengenler qanday baxıtlı ! — dedi . Bul kitaptın' maqseti
43020030	İysa sha'kirtlerinin' aldında bul kitapta jazılmag'an basqa da ko'p ka'ramatlar isledi .
43020031	Biraq bular sizlerdin' İysanın' Masix , Qudaydın' Ulı ekenine iseniwin'iz ushın ha'm isenip , Onın' atı menen o'mirge iye bolıwın'ız ushın jazıldı .
43021001	İysanın' Galilada jeti sha'kirtine ko'riniwi . Bunnan son' , İysa Tiberiya ten'izinin' jag'asında sha'kirtlerine ja'ne ko'rindi . Bul bılay boldı :
43021002	Simon Petr , Egiz dep atalg'an Tomas , Galilanın' Kana qalasınan bolg'an Nataniel , Zebedeydin' ulları ha'm İysanın' sha'kirtlerinen ja'ne ekewi birge edi .
43021003	Simon Petr olarg'a : — Men balıq awlawg'a ketip baratırman , — dedi . — Bizler de senin' menen birge baramız , — dedi olar . Olar barıp , qayıqqa mindi . Biraq sol tu'ni hesh na'rse tuta almadı .
43021004	Tan' atqanda , ten'izdin' jag'asında İysa turg'an edi . Biraq sha'kirtleri Onın' İysa ekenin bilmedi .
43021005	İysa olardan : — Ha'y , doslar , balıg'ın'ız joq pa ? — dep soradı . — Joq , — dep juwap berdi olar .
43021006	— Awın'ızdı qayıqtın' on' jag'ına salın'lar , sonda tutasızlar , — dedi İysa . Olar aw salıp , ko'p balıq tutqanlıqtan , awdı tartıp shıg'ara almadı .
43021007	İysanın' su'yikli sha'kirti Petrge : — Bul İyemiz ! — dedi . « Bul İyemiz » degendi esitkennen , Simon Petr jalan'ash bolg'anlıqtan kiyimin kiyip , o'zin ten'izge attı .
43021008	Al basqa sha'kirtler balıq tolı awdı su'yrep , qayıq penen keldi . O'ytkeni olar jag'adan shama menen tek ju'z metr uzaqlıqta edi .
43021009	Olar jag'ag'a shıqqanda , ol jerde jag'ılıp atırg'an ko'mirdi ha'm qozdın' u'stine qoyılg'an balıq penen nandı ko'rdi .
43021010	İysa olarg'a : — Ha'zir tutqan balıqların'ızdan alıp kelin'ler , — dedi .
43021011	Simon Petr qayıqqa minip , balıqqa tolı awdı jag'ag'a tartıp shıg'ardı . Awda bir ju'z eliw u'sh iri balıq bar edi . Balıqlar sonshelli ko'p bolsa da , aw jırtılmadı .
43021012	İysa olarg'a : — Kelin'ler , azang'ı awqattı jen'ler , — dedi . Sha'kirtlerinin' hesh qaysısı Onnan : « Sen kimsen' ? » — dep sorawg'a batına almadı . Sebebi Onın' İyemiz ekenin biletug'ın edi .
43021013	İysa jaqınıraq keldi de , nandı alıp , olarg'a berdi . Balıqlar menen de usılay isledi .
43021014	Solay etip , bul İysanın' o'limnen tirilgeninen son' , sha'kirtlerine u'shinshi ma'rte ko'riniwi edi . İysanın' Petr menen so'ylesiwi
43021015	Azang'ı awqattı jep bolg'annan son' , İysa Simon Petrden : — Yunus ulı Simon , Meni olardan da ko'birek su'yesen' be ? — dep soradı . — Awa , İyem . Seni jaqsı ko'retug'ınımdı bilesen'-g'o , — dedi Og'an Petr . İysa og'an : — Qozılarımdı otlat , — dedi .
43021016	İysa ekinshi ma'rte onnan : — Yunus ulı Simon , Meni su'yesen' be ? — dep soradı . Petr Og'an : — Awa , İyem . Seni jaqsı ko'retug'ınımdı bilesen'-g'o , — dedi . İysa og'an : — Qoylarımdı baq , — dedi .
43021017	U'shinshi ma'rte İysa onnan : — Yunus ulı Simon , Meni jaqsı ko'resen' be ? — dep soradı . Petr Onın' o'zinen u'sh ma'rte : « Meni jaqsı ko'resen' be ? » — dep sorag'anına qapa boldı . — İyem , Sen ha'mmesin bilesen' , Seni su'yetug'ınımdı da bilesen' , — dedi Petr . İysa og'an bılay dedi : — Qozılarımdı otlat .
43021018	Sag'an shının , haqıyqatın aytaman : jas waqtın'da belbewin'di o'zin' baylap , qa'legen jerin'e baratug'ın edin' . Biraq qartayg'anın'da qolların'dı sozıp turasan' ha'm basqa birew belbewin'di baylap , seni qa'lemegen jerin'e alıp baradı .
43021019	İysa bunı Petrdin' qanday o'lim menen Qudaydı ullılaytug'ının bildiriw ushın aytqan edi . Usını aytıp bolıp : — İzime er , — dedi .
43021020	Petr artına burılıp , İysanın' su'yikli sha'kirtinin' izlerine erip kiyatırg'anın ko'rdi . Bul — keshki awqat waqtında İysanın' ko'kiregine su'yenip jatıp : « İyem , Sag'an kim satqınlıq isleydi ? » — dep sorag'an sha'kirt edi .
43021021	Petr onı ko'rip , İysadan : — İyem , og'an ne boladı ? — dep soradı .
43021022	İysa og'an : — Men kelemen degenshe , onın' jasawın qa'lesem , sag'an ne ? Sen Menin' izime er , — dedi .
43021023	Solay etip , tuwısqanlar arasında : « Bul sha'kirt o'lmeydi » , — degen so'z tarqaldı . Biraq İysa Petrge : « Ol o'lmeydi » , — degen joq . Al : « Men kelemen degenshe , onın' jasawın qa'lesem , sag'an ne ? » — degen edi .
43021024	Bulardın' ha'mmesi haqqında gu'walıq berip , usılardı jazg'an sol sha'kirt . Bizler onın' gu'walıg'ının' haqıyqat ekenin bilemiz .
43021025	İysa islegen basqa da ko'p isler bar . Eger olar birme-bir jazılg'anda , jazılg'an kitaplar du'nyag'a sıymas edi , dep oylayman .
44001001	Hu'rmetli Teofil ! Men birinshi kitabımda İysanın' islewge ha'm u'yretiwge kiriskeninen baslap , O'zi tan'lag'an elshilerine Muxaddes Ruwx arqalı buyrıqlar bergennen son' , aspang'a alıng'an ku'nine deyin bolg'an waqıyalardın' ha'mmesin jazg'an edim .
44001002	
44001003	Ol azap shegip o'lgennen keyin , ko'p isenimli da'liller menen elshilerge O'zinin' qayta tirilgenin ko'rsetti . Qırıq ku'n dawamında olarg'a ko'rinip , Qudaydın' Patshalıg'ına baylanıslı na'rseler haqqında ayttı .
44001004	Olar menen birge bolg'anda mına buyrıqtı berdi : — Erusalimnen ketip qalman'lar . Al o'zlerin'iz Mennen esitken A'kemnin' wa'desinin' orınlanıwın ku'tin'ler .
44001005	Sebebi Yaqıya suw menen shomıldırg'an edi , biraq sizler ko'p ku'n o'tpey Muxaddes Ruwx penen shomıldırılasızlar .
44001006	Elshiler birge jıynalg'anda , İysadan bılay dep soradı : — İyem , İzrailg'a patshalıqtı ha'zir qaytarıp berejaqsan' ba ?
44001007	İysa olarg'a : — A'kenin' O'z biyligi menen belgilep qoyg'an waqıt-ma'ha'llerin biliw sizlerge berilmegen .
44001008	Biraq sizlerge Muxaddes Ruwx tu'skende ku'sh-quwat alasızlar ha'm Erusalimde , pu'tkil Yahudiyada , Samariyada , ha'tte , du'nyanın' shetine deyin Menin' gu'walarım bolasızlar , — dedi .
44001009	İysa usılardı aytıp bolıp , olardın' ko'z aldında aspang'a alındı . Onı bir bult qaplap , olardın' na'zerinen uzaqlastırdı .
44001010	İysa ko'terilip baratırg'anda , olar ko'zlerin aspang'a tigip turg'an edi . Birden olardın' qasında aq kiyimli eki adam payda bolıp :
44001011	— Ha'y , galilalılar , nege aspang'a qarap tursızlar ? Sizlerden aspang'a alıng'an bul İysanın' qalay ko'terilgenin ko'rgenin'izdey , Ol anıq solay qaytıp keledi , — dedi . Matiyastın' Yahudanın' ornına saylanıwı
44001012	Bunnan son' , elshiler Za'ytu'n tawı dep atalg'an tawdan Erusalimge qaytıp keldi . Bul taw Erusalimge jaqın bolıp , bir shaqırımday jerde jaylasqan edi .
44001013	Qalag'a kirip , o'zleri bolıp atırg'an u'ydin' joqarg'ı qabatına ko'terildi . Olar : Petr , Yuxan , Yaqıp , Andrey , Filip , Tomas , Bartolomey , Matta , Alpeydin' ulı Yaqıp , watansu'yer Simon ha'm Yaqıp ulı Yahuda edi .
44001014	Bulardın' ha'mmesi hayal-qızlar , İysanın' anası Ma'riyam ha'm Onın' tuwısqanları menen birlikte u'zliksiz duwa etetug'ın edi .
44001015	Sol ku'nlerdin' birinde jıynalg'an bir ju'z jigirmag'a shamalas iseniwshilerdin' arasınan Petr ornınan turıp bılay dedi :
44001016	— Tuwısqanlarım ! Muxaddes Ruwxtın' İysanı uslap alg'anlarg'a jolbasshılıq etken Yahuda haqqında Dawıt arqalı a'welden bildirgen Muxaddes Jazıwı orınlanıwı kerek edi .
44001017	Yahuda da bizlerdin' aramızda biri bolıp , usı xızmetten u'lesin alg'an edi . (
44001018	Bul adam o'z qılmısının' haqısına bir egislik jer satıp aldı . Ol sol jerde et-betinen jıg'ılıp , qarnı jarıldı ha'm barlıq ishekleri aqtarıldı .
44001019	Bul waqıya Erusalim turg'ınlarının' ha'mmesine ma'lim boldı . Sonlıqtan sol egislik jer olardın' tilinde « Xakeldama » dep atalıp , « Qan jeri » degen ma'nisti an'latadı . )
44001020	O'ytkeni Zaburda : « Onın' ma'kanı qan'ırap qalsın , Onda jasawshı bolmasın » . Ja'ne de : « Onın' ornın basqa birew iyelesin » , — dep jazılg'an .
44001021	Sonlıqtan İyemiz İysa bizler menen birge bolg'anda , yag'nıy Yaqıyanın' suwg'a shomıldırıwınan baslap , İysanın' aspang'a alıng'an ku'nine deyin , ba'rqulla bizlerdin' aramızda bolg'an adamlardın' biri Onın' qayta tirilgenine bizler menen birge gu'wa bolıwı tiyis .
44001022	
44001023	Solay etip , eki adam : laqabı Yustus bolg'an Barsaba dep atalatug'ın Yusup ha'm Matiyas usınıldı .
44001024	Son'ınan olar bılay dep duwa etti : — O , İyemiz , Sen ha'r bir adamnın' kewlin bilesen' . Usı eki adamnın' qaysısın elshilik xızmetine tan'lag'anın'dı bizlerge ko'rset . Al Yahuda bul xızmetti taslap , o'zine ılayıqlı jerge ketti .
44001025	
44001026	Olar ekewine shek taslag'anda , shek Matiyasqa tu'sti . Solay etip , ol on bir elshinin' qatarına qosıldı .
44002001	Muxaddes Ruwxtın' tu'siwi . Eliwinshi ku'ni bayramı kelgende , iseniwshilerdin' ha'mmesi bir jerge jıynaldı .
44002002	Tosattan aspannan ku'shli samal eskendey bolıp , bir shawqım esitildi ha'm olar otırg'an u'ydi pu'tkilley toltırıp jiberdi .
44002003	Ottın' jalını sıyaqlı tillerge uqsag'an bir na'rseler olarg'a ko'rinip , bo'linip-bo'linip ha'r birinin' u'stine tu'sti .
44002004	Olardın' ha'mmesi Muxaddes Ruwxqa tolıp , Ruwxtın' aytqızıwı boyınsha basqa tillerde so'yley basladı .
44002005	Sol waqıtta Erusalimde du'nyanın' ha'r tu'rli ellerinen kelgen dinshil yahudiyler jasaytug'ın edi .
44002006	Bul sesti esitip , ko'p xalıq bir jerge jıynaldı . Olardın' ha'r biri o'z tillerinde aytılg'an so'zlerdi esitkenlikten hayran boldı .
44002007	Ha'mme qattı tan' qalısıp , bılay dedi : — Qaran'lar , bul so'ylep atırg'anlardın' ha'mmesi galilalı emes pe ?
44002008	Onda qalay olardın' bizlerdin' ha'r birimizdin' tuwılg'an jerimizdin' tilinde so'ylep atırg'anın esitip turmız ?
44002009	Aramızda parfiyalılar , midiyalılar , elamiyliler bar . Mesopotamiyada , Yahudiyada ha'm Kapadokiyada , Pontus ha'm Aziyada ,
44002010	Frikiya ha'm Pamfiliyada , Mısır ha'm Liviyanın' Kirenege jaqın u'lkelerinde jasaytug'ınlar bar . O'zleri yahudiy bolg'an ha'm yahudiy dinine o'tken Rimnen kelgen qonaqlar , kritliler ha'm arablar da bar . Biraq bizler Qudaydın' ullı isleri haqqında ha'r birimiz o'z tillerimizde esitip turmız-g'o .
44002011	
44002012	Olardın' ha'mmesi an'-tan' bolısıp , bir-birinen : — Bunı qalay tu'siniwge boladı ? — dep soradı .
44002013	Al geybirewleri mısqıllap : — Olar taza sharap iship , ma's bolg'an , — desti . Petrdin' so'zi
44002014	Sonda on bir elshi menen birge Petr ornınan turdı da , ba'lent dawıs penen xalıqqa qarata so'yledi : — Yahudiyler ha'm pu'tkil Erusalim turg'ınları ! Men bunı sizlerge tu'sindireyin , so'zlerime qulaq salın'lar .
44002015	Bul adamlar sizler oylag'anday ma's emes . Sebebi ha'zir azang'ı saat tog'ız-g'o .
44002016	Biraq bul ko'rip turg'anların'ız İoel payg'ambar arqalı aldın ala aytılg'an edi :
44002017	« Quday bılay deydi : Son'g'ı ku'nlerde barlıq adamlardın' u'stine O'z Ruwxımdı jawdıraman . Ulların'ız ha'm qızların'ız payg'ambarshılıq etedi . Jasların'ız ayanlar , qartayg'an adamların'ız tu'sler ko'redi .
44002018	Sol ku'nlerde O'zimnin' er ha'm hayal xızmetshilerimnin' u'stine de , O'z Ruwxımdı jawdıraman , Olar da payg'ambarshılıq etedi .
44002019	Joqarıda , aspanda tan' qalarlıq na'rseler , To'mende , jer ju'zinde ka'ramatlı belgiler : qan , ot ha'm burqırag'an tu'tinlerdi ko'rsetemen .
44002020	İyemizdin' ullı ha'm saltanatlı ku'ni kelmesten aldın , ku'n qaran'g'ılanadı , ay qang'a aylanadı .
44002021	Sonda İyemizdin' atın aytıp shaqırg'an ha'r bir adam qutqarıladı » .
44002022	İzraillılar , mına so'zlerge qulaq salın'lar : xabarın'ız bar , Nasıralı İysa Qudaydın' Ol arqalı aran'ızda islegen ka'ramatları , tan' qalarlıq waqıyaları ha'm ka'ramatlı belgileri menen Quday ta'repinen da'lillengen Adam edi .
44002023	Bul İysa Qudaydın' erki ha'm aldın ala belgilegeni boyınsha , sizlerge uslap berilgen edi . Sizler Onı Qudaydın' Nızamın bilmeytug'ın basqa millet adamlarının' qolı menen atanaq ag'ashqa shegelep o'ltirdin'ler .
44002024	Al Quday o'lim azabının' tusawların u'zip , Onı tiriltti . O'ytkeni Onı o'limnin' uslap turıwı mu'mkin emes edi .
44002025	Ol haqqında Dawıt bılay degen : « İyemdi ha'mme waqıt ko'z aldımda ko'rdim , Ol menin' on' jag'ımda bolg'anlıqtan , men albıramayman .
44002026	Sonlıqtan kewlim quwanıp , tilim shadlanıp so'yleydi . Denem de u'mit ishinde jasaydı .
44002027	Sebebi Sen janımdı o'liler ma'kanına taslap ketpeysen' , O'z Muxaddesin'di shiritip qoymaysan' .
44002028	Mag'an o'mir jolların u'yrettin' , Meni O'z janın'da quwanıshqa bo'leysen' » .
44002029	Tuwısqanlarım ! Men sizlerge ullı babamız Dawıt haqqında ashıq ayta alaman : ol o'ldi ha'm jerlendi . Onın' qa'biri bu'ginge deyin usı jerde , bizlerde saqlang'an .
44002030	Dawıt payg'ambar bolg'anlıqtan , Qudaydın' og'an : « Senin' urpag'ın'nan Birin taxtın'a otırg'ızaman » , — dep o'zine ant iship , wa'de bergenin bildi .
44002031	Sonlıqtan ol keleshekte ne bolatug'ının ko'rip , Masixtın' qayta tiriletug'ını tuwralı bılay degen edi : « Ol o'liler ma'kanına taslap qaldırılmadı , Denesi de shirimedi » .
44002032	Quday usı İysanı o'limnen tiriltti , bug'an bizlerdin' ha'mmemiz gu'wamız .
44002033	Ol Qudaydın' qu'direti menen aspandag'ı joqarı ha'melge ko'terilip , A'keden wa'de etilgen Muxaddes Ruwxtı aldı . Ha'zir ko'rgenin'iz ha'm esitkenin'iz sıyaqlı , sol Ruwxtı bizlerge jawdırdı .
44002034	Dawıt aspang'a ko'terilmegen bolsa da bılay degen edi : « İyem menin' İyeme ayttı : „ Dushpanların'dı ayag'ın'nın' astına bastırmag'anımsha , Menin' on' jag'ımda otır “ » .
44002035	
44002036	Solay etip , pu'tkil İzrail xalqı anıq bilip qoysın : Quday sizler atanaq ag'ashqa shegelegen sol İysanı ha'm İyemiz , ha'm Masix qıldı .
44002037	Bunı esitkenlerdin' ju'reklerine qanjar sug'ılg'anday boldı . Olar Petr ha'm basqa elshilerden : — Tuwısqanlar , bizler ne islewimiz kerek ? — dep soradı .
44002038	Petr olarg'a bılay dedi : — Gu'naların'ızdın' keshiriliwi ushın ta'wbe etip , ha'r birin'iz İysa Masixtın' atı menen suwg'a shomıldırılın'lar . Sonda Muxaddes Ruwxtı sıyg'a alasızlar .
44002039	Bul wa'de sizlerge , sizlerdin' balaların'ızg'a ha'm alıstag'ılardın' ha'mmesine , yag'nıy Quday İyemiz shaqırg'an ha'r bir adamg'a berilgen .
44002040	Petr basqa da ko'p so'zler menen olarg'a gu'walıq berip : — Bul buzıq a'wladtan qutqarılın'lar , — dep o'tinish etti .
44002041	Onın' so'zin qabıl etkenler suwg'a shomıldırılıp , sol ku'ni olarg'a u'sh mın'g'a shamalas adam qosıldı .
44002042	Olar o'zlerin elshilerdin' ta'limine bag'ıshlap , bir-biri menen qarım-qatnasta boldı ha'm birge nan sındırıp , duwa etetug'ın edi .
44002043	Elshiler arqalı ko'p tan' qalarlıq na'rseler ha'm ka'ramatlı belgiler ko'rsetilgenlikten , ha'mmeni qorqınısh biyledi .
44002044	İseniwshilerdin' ha'mmesi birge jıynalıp , ha'mme na'rsesin ortalıqqa qoydı .
44002045	Mal-mu'liklerin satıp , ha'r kimnin' mu'ta'jligine qaray u'lestiretug'ın edi .
44002046	Olar ha'r ku'ni birge İbadatxananın' ha'wlisinde jıynalısıp , u'ylerde nan sındırıstı . Quwanıshlı tu'rde haq kewil menen birge awqatlandı .
44002047	Qudayg'a maqtawlar aytıp , pu'tkil xalıqtın' alg'ısına bo'lendi . İyemiz de qutqarılg'anlardı olarg'a ku'n sayın qosıp bardı .
44003001	Petrdin' ayag'ı la'n' adamg'a shıpa beriwi . Bir ku'ni Petr menen Yuxan duwa etiw waqtında , tu'sten keyin saat u'shte İbadatxanag'a baratır edi .
44003002	Sol jerde ishten ayag'ı la'n' bolıp tuwılg'an bir adam bar edi . Ol İbadatxanag'a kelgenlerden sadaqa soraw ushın ko'terip a'kelinip , ha'r ku'ni İbadatxananın' « Go'zzal » degen qapısının' qasında otırg'ızılatug'ın edi .
44003003	Bul adam İbadatxanag'a kirip baratırg'an Petr menen Yuxandı ko'rip , olardan sadaqa soradı .
44003004	Petr menen Yuxan og'an tigilip qaradı . Son'ınan Petr og'an : — Bizlerge qara ! — dedi .
44003005	Sol adam olardan bir na'rse alıwdı da'metip , olarg'a dıqqat penen tigilip qaldı .
44003006	Petr og'an : — Mende gu'mis ha'm altın joq , biraq sag'an o'zimde barımdı beremen . Nasıralı İysa Masix atı menen aytaman , ju'r ! — dep
44003007	onın' on' qolınan usladı da , ornınan turg'ızdı . Sol waqıtta-aq onın' ayaqları menen tobıqlarına ku'sh endi .
44003008	Ol ornınan ushıp turdı da , ju're basladı . Bılay-bılay ju'rip sekiriwi menen Qudayg'a alg'ıslar aytıp , olar menen birge İbadatxanag'a kirdi .
44003009	Pu'tkil xalıq onın' ju'rip baratırg'anın ha'm Qudaydı alg'ıslap atırg'anın ko'rip ,
44003010	onın' İbadatxananın' « Go'zzal » degen qapısının' qasında otırıp , tilenshilik etken adam ekenin tanıdı . Onın' menen ju'z bergen waqıyag'a olar qattı hayran qalısıp , an'-tan' bolıstı . Petrdin' İbadatxanadag'ı so'zi
44003011	Jan'ag'ı adam Petr menen Yuxannan ayırılmay ju'rgende , pu'tkil xalıq hayran qalısıp , « Sulaymannın' aywanı » dep atalatug'ın jerge , olardın' qasına juwırısıp keldi .
44003012	Bunı ko'rgen Petr xalıqqa qarata bılay dedi : — İzraillılar , bug'an nege an'-tan' bolıp atırsızlar ? Bul adamdı bizler o'z ku'shimiz yamasa dinshilligimiz benen ju'rgizgendey , nege bizlerge tigilip tursızlar ?
44003013	İbrayımnın' , Isaqtın' , Yaqıptın' Qudayı , bizin' ata-babalarımızdın' Qudayı O'z xızmetshisi İysanı ullıladı . Sizler Onı uslap berdin'ler ha'm Pilat Onı bosatıwg'a qarar etkende , Onnan Pilattın' aldında waz keshtin'ler .
44003014	Muxaddes ha'm haq Adamnan waz keship , bir adam o'ltiriwshinin' o'zlerin'izge bosatılıp beriliwin talap ettin'ler .
44003015	Sizler O'mir İyesin o'ltirdin'ler , biraq Quday Onı o'limnen tiriltti . Bizler bug'an gu'wamız .
44003016	Sizler ko'rgen ha'm tanıytug'ın bul adam İysanın' atı menen , Onın' atına degen isenim menen shıpa taptı . Ha'mmen'izdin' ko'z aldın'ızda og'an tolıq shıpa bergen İysag'a degen isenim edi .
44003017	Endi tuwısqanlarım , sizlerdin' bul isti basshıların'ız sıyaqlı bilmey islegenin'izdi bilemen .
44003018	Biraq barlıq payg'ambarlar arqalı O'z Masixının' azap shegetug'ının aldın ala bildirgen Quday O'z so'zin usılay a'melge asırdı .
44003019	Solay etip , ta'wbe etin'ler ha'm gu'naların'ızdın' juwılıwı ushın Qudayg'a qaytın'lar . Sonda Jaratqan İyemiz sizlerge ra'ha'tleniw waqıtların beredi ha'm sizler ushın aldın ala tayınlang'an Masixtı , yag'nıy İysanı jiberedi .
44003020	
44003021	Qudaydın' a'yyemnen muxaddes payg'ambarları arqalı aytqanınday , ha'mme na'rsenin' o'z qa'lpine keliwine deyin İysa aspanda bolıwı kerek .
44003022	O'ytkeni Muwsa bılay degen edi : « Quday İyemiz sizler ushın tuwısqanların'ızdın' arasınan men sıyaqlı bir payg'ambardı shıg'aradı . Onın' aytqan ha'r bir so'zin tın'lan'lar .
44003023	Sol payg'ambardı tın'lamag'an ha'r bir adam Qudaydın' xalqı arasınan joq etiledi » .
44003024	Samuel payg'ambardan baslap , onnan keyin kelip so'ylegen payg'ambarlardın' ha'mmesi de usı ku'nler haqqında boljag'an edi .
44003025	Sizler payg'ambarlardın' ha'm Qudaydın' ata-babaların'ız benen du'zgen kelisiminin' miyrasxorlarısızlar . Sebebi Quday İbrayımg'a bılay degen edi : « Senin' a'wladın' arqalı jer ju'zindegi ha'mme xalıqlar jarılqanadı » .
44003026	Ha'r birin'izdi jaman joldan qaytarıp , sizlerdi jarılqaw ushın , Quday O'zi tayınlag'an xızmetshisin en' aldı menen sizlerge jiberdi .
44004001	Petr ha'm Yuxan joqarg'ı ken'es aldında . Petr menen Yuxan xalıqqa so'ylep turg'anda , ruwxaniyler , İbadatxana saqshılarının' basshısı ha'm saddukeyler olardın' janına toparlasıp keldi .
44004002	O'ytkeni olardın' xalıqqa ta'lim berip , İysanın' mısalında o'lilerdin' qayta tiriletug'ının ja'riyalag'anına qattı ashıwlı edi .
44004003	Sonlıqtan olar Petr menen Yuxandı uslap aldı da , erten'ge deyin qamap tasladı . Sebebi ku'n kesh bolıp qalg'an edi .
44004004	Biraq , elshilerdin' so'zin esitken adamlardın' ko'bisi isendi . İsengen er adamlardın' sanı bes mın'g'a shamalas edi .
44004005	Kelesi ku'ni yahudiy basshıları , aqsaqallar ha'm diniy mug'allimler Erusalimge jıynaldı .
44004006	Bas ruwxaniy Xanna menen Kayafa , Yuxan , İskender ha'm bas ruwxaniydin' urpag'ınan bolg'an basqa adamlar da sol jerde edi .
44004007	Olar Petr menen Yuxandı ortag'a turg'ızıp , olardan : — Sizler bunı qanday ku'sh penen ha'm kimnin' atı menen isledin'ler ? — dep soradı .
44004008	Sonda Petr Muxaddes Ruwxqa tolıp bılay dedi : — Xalıq basshıları ha'm aqsaqallar !
44004009	Bul la'n' adamg'a islengen jaqsılıq ha'm onın' qalay shıpa tapqanı haqqında bizler bu'gin tergelip atırg'an bolsaq ,
44004010	onda sizlerdin' ha'mmen'iz ha'm pu'tkil İzrail xalqı mınanı bilip qoyın'lar : bul adam sizler atanaq ag'ashqa shegelegen , biraq Quday o'limnen qayta tiriltken Nasıralı İysa Masixtın' atının' qu'direti menen sap-saw bolıp , aldın'ızda tur .
44004011	Usı İysa Muxaddes Jazıwda aytılg'anday : « Siz , qurılısshılar ta'repinen kereksiz dep taslanıp , Biraq , u'ydin' mu'yeshinin' tiykarg'ı tası bolg'an tas » .
44004012	İysadan basqa hesh kim arqalı qutqarılıw joq . Qutqarılıwımız ushın aspan astında adamlarg'a berilgen basqa hesh bir at joq .
44004013	Ken'es ag'zaları Petr menen Yuxannın' bilimsiz ha'm qarapayım adamlar ekenin bayqap , olardın' batıllıg'ın ko'rgende tan' qalıstı . Olardın' İysa menen birge bolg'anın bildi .
44004014	Biraq shıpa tapqan adamnın' Petr ha'm Yuxan menen turg'anın ko'rip , olarg'a qarsı hesh na'rse ayta almadı .
44004015	Solay etip , ken'es ag'zaları olarg'a sırtqa shıg'ıp ketiwdi buyırdı da , son'ınan o'z ara ken'ese baslap :
44004016	— Bul adamlarg'a ne islesek eken ? Erusalimde jasaytug'ın ha'r bir adam olardın' anıq ka'ramat islegenin biledi-g'o . Bizler bunı biykarlay almaymız .
44004017	Biraq , bul xabardın' xalıq arasında ja'ne de ko'birek jayılmawı ushın , bunnan bılay İysanın' atı menen hesh kimge hesh qashan so'ylemen'ler dep , qorqıtıp qoyayıq , — desti .
44004018	Son'ınan olardı shaqırıp alıp , İysanın' atı menen hesh na'rse aytpawların ha'm u'yretpewlerin buyırdı .
44004019	Biraq , Petr menen Yuxan olarg'a juwap berip : — O'zlerin'iz oylap ko'rin' : Qudaydın' so'zlerinen go're , sizlerdin' so'zlerin'izdi tın'law Quday aldında durıs bolar ma eken ?
44004020	Bizler ko'rgenlerimizdi ha'm esitkenlerimizdi aytpay tura almaymız , — dedi .
44004021	Ken'es ag'zaları jazalaw ushın hesh qanday sebep taba almag'anlıqtan , olardı ja'ne qorqıttı da , bosatıp jiberdi . O'ytkeni bolg'an waqıya ushın pu'tkil xalıq Qudayg'a alg'ıslar aytıp turg'an edi .
44004022	Sebebi ka'ramatlı shıpa na'tiyjesinde jazılg'an adamnın' jası qırıqtan asqan edi . İseniwshilerdin' duwa etiwi
44004023	Petr menen Yuxan bosatılg'annan son' joldaslarına barıp , bas ruwxaniyler menen aqsaqallardın' o'zlerine aytqan so'zlerinin' ha'mmesin xabarladı .
44004024	Olar bunı esitkende , bir awızdan Qudayg'a qarata ba'lent dawıs penen bılay dedi : — O , Qu'diretli İyemiz ! Aspandı , jerdi , ten'izdi ha'm olardın' ishindegilerdin' ha'mmesin Sen jaratqansan' .
44004025	O'z xızmetshin' babamız Dawıttın' awzı menen Muxaddes Ruwx arqalı bılay degen edin' : « Milletler nege qozg'alan' ko'terdi ? Xalıqlar nege pushqa shıg'atug'ın jobalar du'zdi ?
44004026	Jer ju'zinin' patshaları bas ko'terdi , Hu'kimdarlar birge jıynalıp , Jaratqan İyemizge ha'm Ol tayınlag'an Masixqa qarsı turdı » .
44004027	Haqıyqattan da , Hirod penen Pontiy Pilat bul qalada basqa milletler ha'm İzrail xalqı menen birge Sen tayınlag'an muxaddes xızmetshin' İysag'a qarsı toplandı .
44004028	Olar bunı Senin' qu'diretin' ha'm erkin' menen aldın ala belgilengenlerdi a'melge asırıw ushın isledi .
44004029	Endi , O İyemiz , olardın' aybat etiwlerine na'zer salıp , Senin' so'zin'di tolıq ma'rtlik penen aytıwg'a O'z qulların'a ku'sh-quwat bere go'r !
44004030	Muxaddes xızmetshin' İysanın' atı menen awırıwlarg'a shıpa beriw ushın , ka'ramatlı belgiler ha'm tan' qalarlıq isler islew ushın qu'diretin'di ko'rsete go'r !
44004031	Duwa etip bolg'anda , olar jıynalg'an jer silkinip ketti . Ha'mmesi Muxaddes Ruwxqa tolıp , Qudaydın' so'zin ma'rtlik penen ayta basladı . İseniwshilerdin' awızbirshiligi
44004032	İseniwshilerdin' jıynag'ındag'ı ha'mme adam bir jan , bir ta'n edi . Hesh qaysısı da o'z mal-mu'lkin « meniki » demeytug'ın edi . Al ha'mme na'rsesin ortalıqqa qoydı .
44004033	Elshiler İyemiz İysanın' qayta tirilgeni haqqında ku'shli jiger menen , ta'sirli tu'rde gu'walıq beretug'ın edi ha'm olardın' ha'mmesi Qudaydın' ullı miyrimine iye edi .
44004034	Olardın' arasında joqshılıqta jasaytug'ın adam bolg'an joq . O'ytkeni jerleri yamasa u'yleri barlar olardı satatug'ın edi . Tu'sken aqshaların alıp kelip ,
44004035	elshilerdin' qolına salatug'ın edi . Aqshalar ha'r kimge mu'ta'jligine qaray u'lestiriletug'ın edi .
44004036	Mısalı : Lebiy urıwınan shıqqan Yusup degen kiprlı bir adam bar edi . Elshiler og'an Barnaba , yag'nıy « Jubanısh beriwshi » degendi an'latatug'ın at bergen edi .
44004037	Ol o'zine tiyisli jerdi sattı da , aqshasın a'kelip , elshilerdin' qolına saldı .
44005001	Xananiya ha'm Safira . Al Xananiya atlı adam hayalı Safira menen mal-mu'lkin satıp ,
44005002	aqshanın' bir bo'legin jasırıp qaldı da , qalg'an bo'legin elshilerdin' qolına a'kelip saldı . Bunnan onın' hayalının' da xabarı bar edi .
44005003	Sonda Petr og'an bılay dedi : — Xananiya , nege shaytang'a ju'regin'nen orın berip , Muxaddes Ruwxtı aldadın' ha'm satılg'an jerdin' aqshasının' bir bo'legin o'zin'e alıp qaldın' ?
44005004	Jer satılmay-aq sag'an tiyisli emes pe edi ? Satılg'annan son' da , aqshasın qa'legenin'she jumsawg'a erkli emes pe edin' ? Nege bunday is islewge niyet ettin' ? Sen adamlardı emes , Qudaydı aldadın'-g'o .
44005005	Xananiya bul so'zlerdi esitiwden-aq jerge jıg'ılıp , jan tapsırdı . Bunı esitkenlerdin' ha'mmesin ku'shli qorqınısh biyledi .
44005006	Jas jigitler orınlarınan turıp , onın' denesin kepinledi de , alıp ketip jerledi .
44005007	Aradan shama menen u'sh saattay o'tkende , bolg'an waqıyadan xabarsız Xananiyanın' hayalı ishke kirip keldi .
44005008	Petr og'an : — Mag'an aytshı , jerdi usınsha aqshag'a sattın'lar ma ? — dedi . — Awa , sog'an , — dedi hayal .
44005009	Petr og'an bılay dedi : — Nege İyemizdin' Ruwxın sınap ko'riwge kelistin'ler ? A'nekey , ku'yewin'di jerlegenler esikten kirip kiyatır . Olar seni de alıp ketedi .
44005010	Hayal sol waqıtta-aq Petrdin' ayag'ına jıg'ılıp , jan tapsırdı . İshke kirgen jas jigitler onın' o'lip qalg'anın ko'rip , sırtqa alıp ketti de , ku'yewinin' qasına jerledi .
44005011	Pu'tkil iseniwshiler ja'ma'a'tin ha'm bolg'an waqıyalardı esitkenlerdin' ha'mmesin ku'shli qorqınısh biyledi . Elshilerdin' ko'p adamlarg'a shıpa beriwi
44005012	Xalıq arasında elshiler arqalı ko'p ka'ramatlı belgiler ko'rsetilip , tan' qalarlıq isler islenetug'ın edi . İseniwshilerdin' ha'mmesi Sulaymannın' aywanında jıynalıp turatug'ın edi .
44005013	Sırttan olarg'a qosılıwg'a hesh kimnin' batılı barmaytug'ın edi , biraq xalıq olarg'a ko'p alg'ıslar aytatug'ın edi .
44005014	Ja'ne de , İyemizge isenip , iseniwshilerge qosılg'an er ha'm hayallardın' sanı barg'an sayın arta berdi .
44005015	Ha'tte , Petr o'tip baratırg'anda , hesh bolmasa onın' sayası awırıwlardın' birinin' u'stine tu'ssin dep , olardı ko'shelerge shıg'arıp , ka'tler ha'm to'seklerdin' u'stilerine jatqızıp qoydı .
44005016	Erusalimnin' do'geregindegi qalashalardan da ko'p adamlar jıynalıp , awırıwlardı ha'm jawız ruwxlardan azap shekkenlerdi alıp keletug'ın edi . Olardın' ha'mmesi shıpa tabatug'ın edi . Elshilerdin' quwdalanıwı
44005017	Sonda bas ruwxaniy ha'm onın' ta'repdarlarının' ha'mmesi , yag'nıy saddukey toparının' ag'zalarının' qızg'anıshtan ishleri janıp ,
44005018	elshilerdi uslattı da , ma'mleket qamaqxanasına qamatıp tasladı .
44005019	Biraq tu'nde İyemizdin' bir perishtesi qamaqxananın' qapıların ashıp , olardı sırtqa shıg'ardı da :
44005020	— Barın'lar , İbadatxanada turıp , bul jan'a o'mir tuwralı so'zlerdin' barlıg'ın xalıqqa aytın'lar , — dedi .
44005021	Elshiler aytılg'andı tın'lap , tan' sa'ha'rde İbadatxanag'a bardı da , ta'lim bere basladı . Sol waqıtta bas ruwxaniy ha'm onın' ta'repdarları kelip , joqarg'ı ken'estin' adamların , yag'nıy İzrail xalqının' barlıq aqsaqalların jıynalıwg'a shaqırdı ha'm elshilerdi alıp keliw ushın qamaqxanag'a adam jiberdi .
44005022	Biraq , saqshılar qamaqxanag'a barg'anda elshilerdi tappay , izlerine qaytıp keldi de , mınalardı xabarladı :
44005023	— Qamaqxananın' bekkem etip jabılg'anın , qapılardın' awzında qarawıllardın' turg'anın ko'rdik . Biraq , qapılardı ashqanımızda , ishten hesh kimdi tappadıq .
44005024	Bul so'zlerdi esitken İbadatxana saqshılarının' basshısı menen bas ruwxaniyler : « Bul ne bolg'anı » desip , albırasıp qaldı .
44005025	Sonda olardın' qasına bir adam kelip : — A'ne , sizler qamaqqa salg'an adamlar İbadatxanada ta'lim berip tur , — dep xabarladı .
44005026	Solay etip , saqshılardın' basshısı saqshılar menen birge ketip , elshilerdi alıp keldi . Biraq xalıqtın' o'zlerin tas penen urıwınan qorqıp , olarg'a zorlıq islemedi .
44005027	Olar elshilerdi alıp kelip , joqarg'ı ken'estin' aldında turg'ızıp qoydı . Bas ruwxaniy elshilerdi sorawg'a tutıp :
44005028	— Bul at penen ta'lim bermen' , dep qatan' buyırg'an edik-g'o . Biraq sizler o'z ta'liymatın'ızdı pu'tkil Erusalim qalasına jayıpsızlar . Bul Adamnın' qanının' to'giliwine de bizlerdi juwapker qılmaqshısızlar , — dedi .
44005029	Petr menen basqa elshiler bılay dep juwap berdi : — Adamlarg'a emes , Qudayg'a boysınıw tiyis !
44005030	Ata-babalarımızdın' Qudayı sizler atanaq ag'ashqa shegelep o'ltirgen İysanı qayta tiriltti .
44005031	İzraildın' ta'wbe etip , gu'nalarının' keshiriliwi ushın , Quday Onı Ko'sem ha'm Qutqarıwshı qılıp , O'zinin' on' ta'repine ko'terdi .
44005032	Bizler bul islerdin' gu'wasımız . Sonday-aq , Qudaydın' O'zine boysınatug'ınlarg'a beretug'ın Muxaddes Ruwxı da bularg'a gu'wa .
44005033	Joqarg'ı ken'es ag'zaları bunı esitkende ashıwg'a minip , elshilerdi o'ltirmekshi boldı .
44005034	Biraq , pu'tkil xalıqtın' hu'rmetine iye bolg'an nızam mug'allimi Gamaliel atlı bir parisey ken'este ornınan turıp , elshilerdi az-maz waqıtqa sırtqa shıg'arıp turıwdı buyırdı .
44005035	Son'ınan ol ken'es ag'zalarına bılay dedi : — İzraillılar ! Bul adamlarg'a isleyjaq isin'izdi abaylap islen'ler .
44005036	Sebebi bunnan burın o'zin ullı dep esaplag'an Teudas atlı bir adam shıqqan edi . Og'an to'rt ju'zge shamalas adam qosıldı . Biraq ol o'ltirilip , izine ergenlerdin' ha'mmesi tarqap , joq bolıp ketti .
44005037	Onnan son' , xalıqtın' esabı alıng'an ku'nlerde galilalı Yahuda shıg'ıp , bir topar adamlardı izine ertti . Ol da o'ltirilip , izine ergenlerdin' ha'mmesi tarqap ketti .
44005038	Sonlıqtan endi sizlerge aytatug'ınım mınaw : bul adamlarg'a tiymen'ler , olardı tınıshına qoyın'lar . O'ytkeni bul is-ha'reket adamlardan bolsa , ol iske aspaydı .
44005039	Biraq Qudaydan bolsa , bul adamlardı joq qıla almaysızlar . Ja'ne de , Qudayg'a qarsı urısıwshı bolıp qalıwın'ız da mu'mkin .
44005040	Ken'es ag'zaları Gamalieldin' ma'sla'ha'tin qabıl etti de , elshilerdi ishke shaqırtıp , olardı qamshılattı ha'm İysanın' atı menen waz aytpawdı buyırıp , bosatıp jiberdi .
44005041	Elshiler İysanın' atı sebepli masqaralanıwg'a miyasar bolg'anı ushın joqarg'ı ken'esten quwanıshlı tu'rde shıg'ıp ketti .
44005042	Olar ha'r ku'ni İbadatxanada ha'm u'yme-u'y ta'lim beriwin , İysanın' Masix ekeni haqqında Xosh Xabardı ja'riyalawın toqtatqan joq .
44006001	Jeti xızmetshi . Masixtın' sha'kirtlerinin' sanı o'sip atırg'an sol ku'nlerde grekshe so'yleytug'ın iseniwshi yahudiyler ta'repinen evreyshe so'yleytug'ın iseniwshi yahudiylerge qarsı narazılıq payda boldı . Sebebi ku'ndelikli ja'rdem bo'listirilgende , olardın' jesirlerine kewil awdarılmaytug'ın edi .
44006002	Sonda on eki elshi ha'mme sha'kirtlerdi bir jerge jıynap : — Qudaydın' so'zin ja'riyalaw isin taslap , dasturxan basında xızmet etkenimiz durıs bolmas .
44006003	Tuwısqanlarım ! Aran'ızda jaqsı atı shıqqan , Muxaddes Ruwx penen danalıqqa tolg'an jeti adamdı tan'lan'lar . Olarg'a usı isti tapsırayıq .
44006004	Al bizler o'zlerimizdi duwa etiwge ha'm Qudaydın' so'zin ja'riyalawg'a bag'ıshlayıq , — dedi .
44006005	Bul so'z pu'tkil ja'ma'a'tke unadı . Olar isenimi ku'shli ha'm Muxaddes Ruwxqa tolı bolg'an Stepandı , ja'ne de Filipti , Proxordı , Nikanordı , Timondı , Parmendi ha'm yahudiy dinine o'tken antioxiyalı Nikolastı saylap ,
44006006	elshilerdin' aldında turg'ızdı . Elshiler duwa etip , olardın' u'stilerine qolların qoydı .
44006007	Solay etip , Qudaydın' so'zi jayılıp , Erusalimdegi sha'kirtlerdin' sanı ko'beye berdi . Ruwxaniylerdin' ko'bisi de elshilerdin' ta'limin qabıl alıp , isene basladı . Stepannın' qolg'a alınıwı
44006008	Qudaydın' miyrimi menen qu'diretine tolı bolg'an Stepan xalıq arasında ullı tan' qalarlıq na'rseler ha'm ka'ramatlı belgiler ko'rsetetug'ın edi .
44006009	Degen menen , kireneli , iskenderiyalı ha'm Kilikiya menen Aziyadan bolg'an adamlardın' « Erkinler ma'jilisxanası » degen ma'jilisxananın' ayırım ag'zaları Stepang'a qarsı shıg'ıp , onın' menen tartısa basladı .
44006010	Biraq ol danalıq ha'm Muxaddes Ruwx penen so'ylegenlikten , olar qarsı tura almadı .
44006011	Sonda olar bir neshe adamdı u'gitlep : « Onın' Muwsag'a ha'm Qudayg'a til tiygizgenin esittik » , — dep aytqızdı .
44006012	Solay etip , olar xalıqtı , aqsaqallardı ha'm diniy mug'allimlerdi o'shegistirip , bas salıp Stepandı usladı da , onı joqarg'ı ken'estin' aldına alıp keldi .
44006013	Olar a'kelgen jalg'an gu'walar : — Mına adam İbadatxanag'a ha'm Muwsanın' Nızamına u'zliksiz qarsı so'ylep ju'r .
44006014	Bizler onın' : « Nasıralı İysa İbadatxananı joq qıladı , Muwsanın' bizlerge bergen u'rp-a'detlerin o'zgertedi » , — degenin esittik , — dedi .
44006015	Joqarg'ı ken'este otırg'anlardın' ha'mmesi Stepannın' ju'zine tigilip qarap , onın' ju'zinin' perishtenin' ju'zine uqsas ekenin ko'rdi .
44007001	Stepannın' so'zi . Sonda bas ruwxaniy Stepannan : — Usı durıs pa ? — dep soradı .
44007002	Stepan bılay dep juwap berdi : — Tuwısqanlarım ha'm ag'alarım , mag'an qulaq salın'lar ! Babamız İbrayım Xarang'a ko'ship ornalaspastan burın Mesopotamiyada bolg'an waqtında ullı Quday og'an ko'rinip :
44007003	« Elin'di ha'm ag'ayin-tuwg'anların'dı qaldırıp , Men sag'an ko'rsetetug'ın elge bar » , — degen edi .
44007004	Solay etip , İbrayım xaldeylilerdin' elinen shıg'ıp , Xarang'a ornalastı . A'kesinin' o'liminen keyin , Quday onı sol jerden alıp , ha'zir sizler jasap atırg'an bul elge ko'shirdi .
44007005	Degen menen , Quday bul jerde og'an hesh qanday miyras , bir qarıs jer de bermegen edi . Biraq , sol waqıtta İbrayımnın' balası joq bolsa da , Quday bul jerdi og'an ha'm onın' urpaqlarına mu'lik qılıp beretug'ının wa'de etken edi .
44007006	Ja'ne de , Quday og'an bılay degen edi : « Senin' urpaqların' jat jerde jat bolıp , to'rt ju'z jıl qullıqta jasaydı ha'm zulımlıq ko'redi .
44007007	Biraq Men olardı qul etken xalıqtı jazalayman . Bunnan son' , olar sol jerden shıg'ıp , Mag'an bul jerde sıyınadı » .
44007008	Son'ınan Quday İbrayım menen muxaddes kelisim du'zip , su'nnetlew ra'simin onın' belgisi qıldı . Solay etip , İbrayım Isaqtın' a'kesi bolıp , onı segizinshi ku'ni su'nnet etti . Isaq Yaqıptın' , Yaqıp on eki ullı atalarımızdın' a'kesi boldı .
44007009	Yusuptı ku'nlegen atalarımız onı Mısırg'a satıp jiberdi . Biraq Quday onın' menen birge bolıp ,
44007010	barlıq qıyınshılıqlarınan qutqardı . Mısır patshası Faraonnın' aldında og'an danalıq ha'm miyrim-sha'pa'a'tlik berdi . Faraon onı Mısırdın' ha'm sarayındag'ı barlıq adamlardın' u'stinen basshı qılıp qoydı .
44007011	Son'ınan pu'tkil Mısır ha'm Kanan ellerinde ashlıq bolıp , u'lken qıyınshılıqlar baslandı . Ata-babalarımız jewge awqat taba almay qaldı .
44007012	Mısırda g'a'lle bar ekenin esitken Yaqıp atalarımızdı sol jaqqa birinshi ma'rte jolladı .
44007013	Olar Mısırg'a ekinshi ma'rte kelgende , Yusup tuwısqanlarına o'zinin' kim ekenin tanıttı ha'm Faraong'a onın' shıg'ısı belgili boldı .
44007014	Yusup a'kesi Yaqıptı ha'm barlıg'ı jetpis bes adamnan ibarat bolg'an ha'mme ag'ayin-tuwg'anların o'zine shaqırtıp aldı .
44007015	Solay etip , Yaqıp Mısırg'a ko'ship ketti . Onın' o'zi de , ata-babalarımız da sol jerde qaytıs boldı .
44007016	Olardın' su'yegi Shikemge alıp kelinip , İbrayımnın' sol jerde Xamordın' ullarınan gu'mis aqshag'a satıp alg'an qa'birine qoyıldı .
44007017	Qudaydın' İbrayımg'a bergen wa'desinin' orınlanatug'ın waqtı jaqınlag'anda , Mısırdag'ı xalqımızdın' sanı ju'da' ko'beyip qalg'an edi .
44007018	Sol waqıtta Mısırda Yusuptı tanımaytug'ın basqa bir patsha taxtqa otırdı .
44007019	Ol xalqımızdan hiylekerlik penen paydalanıp , zulımlıq isledi ha'm olardın' jan'a tuwılg'an balalarının' tiri qalmawı ushın dalag'a taslawg'a ma'jbu'rledi .
44007020	Sol waqıtta Muwsa du'nyag'a keldi . Ol ju'da' sulıw bala bolıp , u'sh ay a'kesinin' u'yinde bag'ıldı .
44007021	Ol dalag'a taslang'anda , onı Faraonnın' qızı tawıp alıp , o'z balasınday qılıp ta'rbiyalap o'sirdi .
44007022	Muwsa mısırlılardın' barlıq bilim tarawlarınan ta'lim alıp , so'zinde de , isinde de ku'shli boldı .
44007023	Ol qırıq jasqa tolg'anda , onın' kewlinde o'z tuwısqanları bolg'an izraillılardın' jag'dayın barıp ko'riw niyeti payda boldı .
44007024	Olardın' birine a'dilsizlik islengenin ko'rgen Muwsa onı jaqladı da , a'dilsizlik islegen mısırlını o'ltirip , zulımlıq ko'rgen adam ushın o'sh aldı .
44007025	Ol : « Qudaydın' men arqalı o'zlerin qutqaratug'ının tuwısqanlarım tu'siner » , — dep oylag'an edi . Biraq olar tu'sinbedi .
44007026	Erten'ine Muwsa to'belesip atırg'an eki izraillını ushıratıp qalg'anda , olardı jarastırmaqshı bolıp : — Jigitler , sizler tuwısqansız-g'o . Nege bir-birin'izge ja'bir berip atırsızlar ? — dedi .
44007027	Biraq , jaqınına ja'bir bergen adam Muwsanı iyterip jiberip : — Kim seni bizlerdin' u'stimizden basshı ha'm qazı qılıp qoydı ?
44007028	Keshe mısırlını o'ltirgenin'dey , meni de o'ltirmekshimisen' ? — dedi .
44007029	Bul so'zdi esitkende Muwsa Midiyan eline qashıp ketip , sol jat jerde jasadı . Ol sol jerde eki balalı boldı .
44007030	Qırıq jıl o'tkennen son' , Sinay tawının' do'geregindegi sho'lde , janıp turg'an putanın' jalınında Muwsag'a bir perishte ko'rindi .
44007031	Muwsa bul ko'riniske tan' qaldı . Anıqlap ko'riw ushın jaqınlag'anda , Jaratqan İyemizdin' :
44007032	« Men senin' ata-babaların'nın' Qudayıman , İbrayımnın' , Isaqtın' , Yaqıptın' Qudayıman » , — degen dawısı esitildi . Muwsa qorqqanınan qaltırap , qarawg'a ju'reksine almadı .
44007033	Son'ınan Jaratqan İyemiz og'an bılay dedi : « Ayaq kiyimin'di shesh ! O'ytkeni sen turg'an jer muxaddes .
44007034	Men xalqımnın' Mısırda azap-aqıret shegip atırg'anın ko'rdim , onın' nalasın esitip , onı qutqarıw ushın aspannan tu'stim . Endi bar , Men seni Mısırg'a jiberemen » .
44007035	Bul : « Kim seni basshı ha'm qazı qılıp qoydı ? » — dep adamlar ta'n almag'an — sol Muwsa edi . Quday onı putada ko'ringen perishte arqalı basshı ha'm qutqarıwshı qılıp jiberdi .
44007036	Mısırda , Qızıl ten'izde ha'm qırıq jıl boyı sho'lde tan' qalarlıq na'rseler ha'm ka'ramatlı belgiler ko'rsetip , xalıqtı Mısırdan shıg'arg'an usı Muwsa edi .
44007037	İzrail ullarına : « Quday sizlerge o'z tuwısqanların'ızdın' arasınan men sıyaqlı bir payg'ambardı shıg'aradı » , — degen de — usı Muwsa edi .
44007038	Sinay tawında o'zine so'ylegen perishtenin' so'zlerin ata-babalarımızg'a jetkizgen ha'm sho'lde jıynalg'an İzrail xalqı menen birge bolg'an da sol edi . Ol bizlerge jetkiziw ushın Qudaydın' tiri so'zlerin alg'an edi .
44007039	Biraq , ata-babalarımız og'an boysınıwdı qa'lemedi ha'm onı ta'n almay , kewilleri Mısırg'a awdı .
44007040	Olar Xarong'a : « Bizlerdi baslap ju'retug'ın qudaylardın' mu'sinlerin sog'ıp ber , sebebi bizlerdi Mısır elinen shıg'arg'an sol Muwsag'a ne bolg'anın bilmeymiz » , — dedi .
44007041	Sol ku'nlerde olar buzawdın' mu'sinin sog'ıp , sol butqa qurbanlıq berdi . Olar o'z qolları menen soqqan butqa quwanıp , kewil ko'teristi .
44007042	Sonlıqtan Quday olardan ju'zin teris burıp , olardı aspan denelerine tabınıwg'a taslap qoydı . Bul payg'ambarlardın' kitabında jazılg'anday boldı : « Ha'y , İzrail xalqı ! Sizler sho'lde qırıq jıl boyı , Mag'an qurbanlıq ha'm sıylar berdin'iz be ?
44007043	O'zlerin'iz tabınıw ushın islegen butlardı : Moloxtın' shatırın ha'm qudayın'ız Refannın' juldızın ko'terip ju'rdin'ler-g'o . Sonlıqtan Men sizlerdi Babilonnın' arjag'ına su'rgin qılaman » .
44007044	Ata-babalarımızdın' sho'lde Gu'walıq shatırı bar edi . Muwsa onı o'zine so'ylegen Qudaydın' buyırg'anınday , ko'rgen u'lgi boyınsha islegen edi .
44007045	Shatır a'wladtan-a'wladqa o'tip , ata-babalarımız Eshuanın' basshılıg'ında Quday quwıp jibergen xalıqlardın' jerlerin iyelegende , onı o'zleri menen birge alıp ju'rdi . Shatır Dawıttın' zamanına deyin boldı .
44007046	Quday aldında miyrimge erisken Dawıt Yaqıptın' Qudayı ushın ma'kan qurıwg'a ruxsat soradı .
44007047	Biraq , Quday ushın u'y salg'an Sulayman boldı .
44007048	Degen menen , Qu'diretli Quday adamnın' qolı menen salıng'an ma'kanlarda jasamaydı . Ol payg'ambar arqalı bılay degen edi :
44007049	« Aspan — Menin' taxtım , Jer — ayaq basarım , Sizler Mag'an qanday u'y salıp berejaqsızlar ? Menin' dem alatug'ın ornım qay jerde eken ?
44007050	Bulardın' ha'mmesin Menin' qolım jaratpadı ma ? »
44007051	Ha'y , o'jetler , shın kewilden Qudayg'a boysınbaytug'ınlar , Onın' so'zin tın'lamaytug'ınlar ! Sizler ata-babaların'ızg'a uqsap , Muxaddes Ruwxqa ba'rqulla qarsı turasızlar .
44007052	Ata-babaların'ız payg'ambarlardın' qaysı birin quwdalamadı ? Olar haq Adamnın' keliwin aldın ala boljag'anlardı da o'ltirdi-g'o . Sizler de endi Og'an satqınlıq islep , Onı o'ltirdin'ler .
44007053	Sizler perishteler arqalı berilgen Muxaddes Nızamdı alsan'lar da , onı orınlamadın'lar ! Stepannın' o'ltiriliwi
44007054	Ken'es ag'zaları bul so'zlerdi esitkende ashıwg'a minip , Stepang'a qarsı tislerin qayradı .
44007055	Al Muxaddes Ruwxqa tolg'an Stepan ko'zlerin aspang'a tigip , Qudaydın' saltanatın ha'm Qudaydın' on' ta'repinde turg'an İysanı ko'rdi .
44007056	Sonda ol : — Qaran'lar , aspannın' ashılg'anın ha'm Adam Ulının' Qudaydın' on' ta'repinde turg'anın ko'rip turman , — dedi .
44007057	Al olar qulaqların jawıp , qattı qıshqırıstı . Ha'mmesi birden Stepang'a topıldı da ,
44007058	onı qalanın' sırtına su'yrep shıg'arıp , og'an tas ılaqtıra basladı . Gu'walar o'z kiyimlerin Saul atlı bir jas jigittin' ayag'ının' janına qoydı .
44007059	Olar tas ılaqtırıp atırg'anda , Stepan : « İyem İysa , ruwxımdı qabıl et » , — dep duwa etti .
44007060	Son'ınan ol dize bu'kti de , ba'lent dawıs penen : « O İyem , bul gu'nanı olardın' moynına ju'kleme ! » — dedi . Usını aytıp bolıp , ol jan tapsırdı .
44008001	Erusalim ja'ma'a'tinin' quwdalanıwı . Stepannın' o'ltiriliwin Saul da maqullag'an edi . Sol ku'nnin' o'zinde-aq , Erusalimdegi iseniwshiler ja'ma'a'tine qarsı ku'shli quwdalaw baslandı . Elshilerden basqa iseniwshilerdin' ha'mmesi Yahudiya menen Samariya u'lkelerinin' ha'mme jerleri boylap tarqap ketti .
44008002	Ayırım iseniwshi adamlar Stepandı jerlep , onı qattı azaladı .
44008003	Biraq Saul iseniwshiler ja'ma'a'tine qattı azap berdi . Ol u'yme-u'y kirip , erkek pe , hayal ma , ha'mmesin su'yrep shıg'arıp , qamaqqa saldırdı . Filip Samariyada
44008004	Al tarqalıp ketken iseniwshiler el aralap , Qudaydın' so'zin ja'riyalap ju'rdi .
44008005	Filip Samariyanın' bir qalasına kelip , ol jerdegilerge Masix haqqında ja'riyaladı .
44008006	Filiptin' so'zin esitken ha'm ol ko'rsetken ka'ramatlı belgilerdi ko'rgen xalıq onın' so'zlerin dıqqat penen tın'ladı .
44008007	O'ytkeni jin urg'an ko'p adamlardan jawız ruwxlar qıshqırısıp shıg'ıp , ko'plegen la'n' ha'm aqsaq bolg'anlar shıpa tabatug'ın edi .
44008008	Solay etip , sol qala u'lken quwanıshqa bo'lendi . Sıyqırshı Simon
44008009	Sol qalada ko'p waqıtlardan beri sıyqırshılıq penen shug'ıllanatug'ın , Samariya xalqın tan' qaldırıp kiyatırg'an ha'm o'zin ullı adam dep esaplaytug'ın Simon atlı bir adam bar edi .
44008010	En' qarapayım adamlardan baslap en' abıraylı adamlarg'a deyin , ha'mmesi onı dıqqat penen tın'lap : « Onda ullı qu'diret dep atalatug'ın Qudaydın' qu'direti bar » , — deytug'ın edi .
44008011	Simon olardı ko'p waqıtlardan beri sıyqırshılıq penen tan' qaldırıp kiyatırg'anlıqtan , onı ha'mme tın'laytug'ın edi .
44008012	Biraq olar Qudaydın' Patshalıg'ı ha'm İysa Masixtın' atı haqqında Xosh Xabardı ja'riyalag'an Filiptin' so'zlerine isengende , erkekler de , hayallar da suwg'a shomıldırıldı .
44008013	Simonnın' o'zi de isenip suwg'a shomıldırılg'annan son' , Filiptin' janınan ayırılmadı . Ko'rsetilgen belgiler ha'm ullı ka'ramatlardı ko'rip , ol tan' qaldı .
44008014	Erusalimdegi elshiler samariyalılardın' Qudaydın' so'zin qabıl etkenin esitip , olarg'a Petr menen Yuxandı jiberdi .
44008015	Ekewi sol jerge barıp , samariyalı iseniwshilerdin' Muxaddes Ruwxtı alıwı ushın duwa etti .
44008016	Sebebi ele olardın' hesh qaysısına Muxaddes Ruwx tu'spegen bolıp , olar tek İyemiz İysanın' atı menen suwg'a shomıldırılg'an edi .
44008017	Petr menen Yuxan olardın' u'stilerine qolların qoyıp duwa etkende , olar Muxaddes Ruwxtı aldı .
44008018	Elshilerdin' bul qol qoyıw ha'reketi menen Muxaddes Ruwx berilgenin ko'rgen Simon olarg'a aqsha usınıp :
44008019	— Mag'an da usınday qu'diret berin'ler , men kimnin' u'stine qollarımdı qoysam da , ol Muxaddes Ruwxtı qabıl qılatug'ın bolsın , — dedi .
44008020	Biraq Petr og'an bılay dedi : — Qudaydın' sıyın aqshag'a satıp alıwdı oylag'anın' ushın , aqshan' o'zin' menen birge qurıp ketsin .
44008021	Bul iste senin' payın' da , u'lesin' de joq . O'ytkeni kewlin' Quday aldında haq emes .
44008022	Endi bul jawız niyetin' ushın ta'wbe etip , İyemizge jalbarın ! Mu'mkin , kewlin'degi bul niyetti Ol keshirer .
44008023	Sebebi senin' ashshı qızg'anıshqa tolı ekenin'di ha'm jamanlıqtın' shırmawında ekenin'di ko'rip turman .
44008024	Simon juwap berip : — Men ushın İyen'izge sizler duwa etin'ler , aytqanların'ızdın' hesh biri basıma tu'spesin , — dedi .
44008025	Petr menen Yuxan İyemizdin' so'zi haqqında gu'walıq berip aytqannan son' , Samariyanın' ko'p awıllarında Xosh Xabardı ja'riyalap , Erusalimge qayttı . Filip ha'm efiopiyalı wa'zir
44008026	Sonda İyemizdin' bir perishtesi Filipke bılay dedi : — Ornın'nan turıp , qubla ta'repke , Erusalimnen Gazag'a baratug'ın sho'l jolına bar .
44008027	Filip ornınan turıp , jolg'a shıqtı . Sol waqıtta Efiopiyanın' hayal patshası Kandakiyanın' wa'zirlerinen biri , onın' barlıq qaznasın basqaratug'ın bir aqta sıyınıw ushın Erusalimge barıp ,
44008028	sol jol menen qaytıp kiyatır edi . Ol arbasında İyshaya payg'ambardın' kitabın oqıp otırg'an edi .
44008029	Muxaddes Ruwx Filipke : — Barıp , sol arbag'a jaqınlas , — dedi .
44008030	Filip juwırıp arbanın' qasına barg'anda , onın' İyshaya payg'ambardın' kitabın oqıp otırg'anın esitip : — Ne oqıp otırg'anın'dı tu'sinesen' be ? — dep soradı .
44008031	Efiopiyalı : — Birew mag'an jol-jorıq ko'rsetpese , qalay tu'sine alaman , — dedi de , Filipten arbag'a minip otırıwdı o'tinish etti .
44008032	Ol Muxaddes Jazıwdın' mına jerin oqıp otırg'an edi : « Ol qoy sıyaqlı bawızlanıwg'a alıp barıldı , Ju'n qırqıwshının' aldında qozı qalay u'ndemey tursa , Ol da solay awzın ashpadı .
44008033	Ol xorlanıp , a'dil hu'kim alıwdan juda boldı . Onın' urpaqların kim tilge aladı ? O'ytkeni Onın' bul du'nyadag'ı o'miri tawsıldı » .
44008034	Wa'zir Filipten : — O'tinemen , mag'an aytshı : payg'ambar kim tuwralı aytıp atır ? O'zi tuwralı ma yamasa basqa birew tuwralı ma ? — dep soradı .
44008035	Sonda Filip Muxaddes Jazıwdın' usı jerinen baslap , İysa haqqında Xosh Xabardı og'an aytıp berdi .
44008036	Olar jol ju'rip kiyatırg'anda , suw bar jerge keldi . — Mine , bul jerde suw bar-g'o , suwg'a shomıldırılıwıma ne tosqınlıq qıladı ? — dedi wa'zir .
44008037	
44008038	Son'ınan arbanı toqtatıwdı buyırdı . Filip penen ekewi suwg'a tu'sti ha'm ol Filiptin' qolınan suwg'a shomıldırıldı .
44008039	Olar suwdan shıqqanda , İyemizdin' Ruwxı Filipti birden alıp ketip , wa'zir onı qaytıp ko'rmedi . Solay bolsa da , ol quwanıshlı tu'rde jolın dawam etti .
44008040	Al Filip Azot qalasında payda boldı . Ol Kesariyag'a barg'ansha barlıq qalalardı aralap , Xosh Xabardı ja'riyalap ju'rdi .
44009001	Sauldın' ta'wbe etiwi . Al Saul İyemizdin' sha'kirtlerine ele o'lim qa'wpin tuwdırıp ju'rdi . Ol bas ruwxaniyge bardı da ,
44009002	Damasktag'ı ma'jilisxanalarg'a xatlar jazıp beriwin soradı . Sol jerde İysanın' jolı menen ju'rgen erkek bolsın , hayal bolsın , tapsa olardı uslap , Erusalimge alıp keliw niyetinde edi .
44009003	Ol jol ju'rip Damaskqa jaqınlag'anda , tosattan aspannan tu'sken bir nur onın' a'tirapın jarqıratıp jiberdi .
44009004	Saul jerge jıg'ılıp : — Saul , Saul , sen nege Meni quwdalap atırsan' ? — degen dawıstı esitti .
44009005	Saul : — Sen kimsen' , İyem ? — dep soradı . — Men — sen quwdalap atırg'an İysaman .
44009006	Al endi ornın'nan turıp , qalag'a bar . Neni islew tiyis ekenligin' sag'an aytıladı , — degen dawıs esitildi .
44009007	Saul menen kiyatırg'anlardın' tilleri tutılıp , toqtap qaldı . Sebebi olar dawıstı esitse de , hesh kimdi ko'rmegen edi .
44009008	Saul jerden turdı . Biraq ko'zlerin ashqanda , hesh na'rse ko're almadı . Sonlıqtan olar onın' qolınan uslap , Damaskqa jeteklep apardı .
44009009	Onın' ko'zleri u'sh ku'n boyı ko'rmey qalıp , hesh na'rse iship jemedi .
44009010	Damaskta Xananiya atlı İysanın' sha'kirti bar edi . İyemiz og'an ko'rinip : — Xananiya , — dedi . — Usı jerdemen , İyem , — dep juwap berdi ol .
44009011	İyemiz og'an : — Ornın'nan tur da , « Tuwrı ko'she » degen ko'shege barıp , Yahudanın' u'yindegi Saul atlı bir tarsuslı adamdı sora . Ol ha'zir duwa etip atır .
44009012	Ol o'zine ko'rsetilgen ayanda janına Xananiya atlı bir adamnın' kelip , ko'zlerinin' qaytadan ko'riwi ushın u'stine qolların qoyıp duwa etkenin ko'rgen edi , — dedi .
44009013	Xananiya juwap berip : — İyem ! Bul adamnın' Senin' Erusalimdegi muxaddeslerin'e qansha jamanlıq islegenin men ko'p adamlardan esitken edim .
44009014	Bul jerge de ol Senin' atın'a sıyınatug'ınlardın' ha'mmesin tutqıng'a alıw ushın , bas ruwxaniylerden biylik alıp kelgen , — dedi .
44009015	İyemiz og'an : — Bar ! O'ytkeni Men bul adamdı atımdı basqa milletlerge , patshalarg'a ha'm İzrail ullarına jetkiziw ushın tan'ladım .
44009016	Menin' atım ushın qanshama azap shegetug'ının O'zim og'an ko'rsetemen , — dedi .
44009017	Solay etip , Xananiya bardı da , sol u'yge kirdi ha'm qolların Sauldın' u'stine qoyıp : — Tuwısqanım , Saul ! Sag'an kiyatırg'an jolın'da ko'ringen İyemiz İysa ko'zlerin'nin' ashılıp , Muxaddes Ruwxqa tolıwın' ushın meni jiberdi , — dedi .
44009018	Sol waqıtta-aq ko'zlerinen perde tu'skendey bolıp , Saul ja'ne ko're basladı . Ol ornınan turıp , suwg'a shomıldırıldı ha'm
44009019	awqat jep , ku'shke endi . Saul Damaskta ha'm Erusalimde Saul bir neshe ku'n Damasktag'ı sha'kirtlerdin' janında qaldı .
44009020	Ol da'rhal İysanın' Qudaydın' Ulı ekenligin ma'jilisxanalarda ja'riyalay basladı .
44009021	Onı esitkenlerdin' ha'mmesi tan' qalısıp : « Mınaw Erusalimde usı İysanın' atına sıyınatug'ınlardı qırg'an adam emes pe ? Ol bul jerge de sonday adamlardı tutqın etip , bas ruwxaniylerge aparıw ushın kelgen joq pa edi ? » — desti .
44009022	Biraq Saul ku'nnen-ku'nge ruwxıy ku'shke tolısıp bardı . İysanın' Masix ekenligi haqqında da'liller keltirip , Damaskta jasaytug'ın yahudiylerdi tan' qaldıratug'ın edi .
44009023	Aradan ko'p ku'nler o'tkende , yahudiyler Sauldı o'ltiriwge til biriktirdi .
44009024	Biraq , olardın' bul niyeti Saulg'a belgili bolıp qaldı . Yahudiyler onı o'ltiriw ushın ku'ni-tu'ni qalanın' da'rwazasın an'lıdı .
44009025	Degen menen , Sauldın' sha'kirtleri bir ku'ni tu'nde onı sebetke saldı da , qalanın' diywalınan tu'sirip jiberdi .
44009026	Saul Erusalimge kelip , sol jerdegi sha'kirtlerge qosılıwg'a tırıstı . Biraq onın' İysanın' sha'kirti bolg'anına isenbey , olardın' ha'mmesi onnan qorqatug'ın edi .
44009027	Sonda Barnaba onı elshilerge ertip keldi . Ol Sauldın' jolda İyemizdi qalay ko'rgenin , İyemizdin' onın' menen so'yleskenin ha'm onın' Damaskta qalay İysanın' atı menen batıl tu'rde waz aytqanın olarg'a aytıp berdi .
44009028	Solay etip , Saul Erusalimde olar menen birge aralasıp , İyemizdin' atı menen qorqpastan waz aytıp ju'rdi .
44009029	Ol grekshe so'yleytug'ın yahudiyler menen so'ylesip , tartısatug'ın edi . Al olar Sauldı o'ltiriwge ha'reket etti .
44009030	Tuwısqanlar bunı bilgende onı Kesariyag'a aparıp , sol jerden Tarsusqa jiberdi .
44009031	Solay etip , pu'tkil Yahudiya , Galila ha'm Samariya boylap iseniwshiler tınıshlıqqa eristi . İyemizden qorqıp jasag'an ja'ma'a't bekkemlenip , Muxaddes Ruwxtın' qollap-quwatlawı menen sanı o'se berdi . Petrdin' la'n' bolg'an adamg'a shıpa beriwi
44009032	Sonda Petr el aralap ju'rip , Liddada jasaytug'ın iseniwshilerdi ko'riwge keldi .
44009033	Ol sol jerde la'n' bolıp segiz jıldan beri to'sek tartıp jatırg'an Eney atlı bir adamdı ko'rdi .
44009034	Petr og'an : — Eney , İysa Masix sag'an shıpa beredi . Ornın'nan turıp , to'segin'di jıyna , — dedi . Eney sol waqıtta-aq ornınan turdı .
44009035	Lidda ha'm Sharonda jasaytug'ınlardın' derlik ha'mmesi bunı ko'rip , İyemizdin' jolına tu'sti . Petrdin' Tavitanı tiriltiwi
44009036	Yaffada İysanın' sha'kirti bolg'an Tavita atlı bir hayal bar edi . Tavita — grekshe « Dorkas » , yag'nıy « kiyik » degendi an'latadı . Ol ha'mme waqıt jaqsılıq islep , jarlılarg'a qayır-sadaqa beretug'ın edi .
44009037	Sol ku'nleri Tavita awırıp , qaytıs boldı . Adamlar onın' denesin juwıp , joqarıdag'ı bo'lmege qoydı .
44009038	Lidda Yaffag'a jaqın bolg'anlıqtan , Petrdin' sol jerde ekenin esitken sha'kirtler og'an eki adamdı jiberip : « Tezirek bizlerge kel » , — dep o'tinish etti .
44009039	Petr ornınan turıp , olar menen birge ketti . U'yge kelgende , onı joqarıdag'ı bo'lmege alıp bardı . Barlıq jesir hayallar Petrdin' a'tirapına jıynaldı . Olar jılap turıp , Dorkastın' o'zleri menen birge jasag'an waqtında tikken ishki kiyimleri menen ko'yleklerin og'an ko'rsetti .
44009040	Petr ha'mmeni sırtqa shıg'arıp jiberdi de , dize bu'gip , duwa etti . Son'ınan o'lige burılıp : — Tavita , ornın'nan tur ! — dedi . Hayal ko'zlerin ashtı da , Petrdi ko'rip , tikeyip otırdı .
44009041	Petr qolın berip , onı ornınan turg'ızdı . Son'ınan iseniwshiler menen jesir hayallardı shaqırdı da , tirilgen Tavitanı olarg'a ko'rsetti .
44009042	Bul waqıya tuwralı xabar pu'tkil Yaffag'a ma'lim bolıp , ko'p adamlar İyemizge isendi .
44009043	Petr ko'p ku'n Yaffada , Simon atlı teri iylewshinin' u'yinde qaldı .
44010001	Rimli ju'zbası Korneliy . Kesariyada « İtaliyan » degen a'skeriy bo'limnin' ju'zbasısı bolg'an Korneliy atlı bir adam bar edi .
44010002	Ol pu'tkil shan'arag'ı menen Qudaydan qorqatug'ın , dinshil adam edi . Xalıqqa ko'p ja'rdem berip , Qudayg'a ba'rqulla duwa etetug'ın edi .
44010003	Bir ku'ni tu'sten keyin saat u'shler shamasında Qudaydın' bir perishtesinin' og'an kelip : « Korneliy ! » dep aytqanın ol bir ayanda anıq ko'rdi .
44010004	Korneliydi qorqınısh biylep , ol ko'zlerin perishtege tikti de : — Newe , İyem ? — dedi . Perishte og'an juwap berip : — Etken duwaların' menen bergen qayır-sadaqaların' Qudayg'a jetip bardı . Quday olardı este saqladı .
44010005	Endi Yaffag'a adamlardı jiberip , Petr dep atalatug'ın Simon degen bir adamdı shaqırt .
44010006	Ol u'yi ten'iz jag'asında jaylasqan Simon atlı bir teri iylewshinin' u'yinde qonaqta , — dedi .
44010007	O'zi menen so'ylesken perishte ketkende , Korneliy xızmetshilerinen ekewin ha'm o'z ja'rdemshilerinin' ishinen bir dinshil a'skerdi shaqırdı .
44010008	Olarg'a ha'mmesin tu'sindirip , Yaffag'a jiberdi . Petr ko'rgen ayan
44010009	Erten'ine saat on ekiler shamasında olar jol ju'rip qalag'a jaqınlasqanda , Petr duwa etiw ushın tamnın' to'besine shıqtı .
44010010	Ol ash bolıp , awqat jegisi keldi . Awqat tayarlanıp atırg'anda , ayrıqsha jag'dayg'a tu'sti .
44010011	Sonda ol aspannın' ashılg'anın ha'm dasturxan sıyaqlı bir na'rsenin' to'rt mu'yeshi asılg'an halında jerge tu'sip kiyatırg'anın ko'rdi .
44010012	Onın' ishinde ha'r tu'rli to'rt ayaqlı janıwarlar , jer bawırlawshılar ha'm aspan qusları bar edi .
44010013	Bir dawıs og'an : — Petr , tur . Soyıp je , — dedi .
44010014	— Yaq , İyem . Men hesh qashan haram yamasa patas zat jegen emespen , — dedi Petr .
44010015	Dawıs ja'ne ekinshi ret esitilip , Petrge : — Qudaydın' hadallag'anın sen haram deme ! — dedi .
44010016	Bul u'sh ma'rte ta'kirarlanıp , dasturxan da'rhal aspang'a ko'terilip ketti .
44010017	Ko'rgen ayanının' neni an'latatug'ının oylap , Petr hayran bolıp turg'anda , Korneliy jibergen adamlar Simonnın' u'yin sorap , qapının' aldında toqtap qaldı .
44010018	Olar dawıslap : — Petr dep atalatug'ın Simon usı jerde turıp atır ma ? — dep soradı .
44010019	Petr ele ayan haqqında oylanıp turg'anda , Muxaddes Ruwx og'an : — A'ne , u'sh adam seni izlep ju'r .
44010020	Qa'ne , ornın'nan turıp , to'menge tu's . Hesh ekilenbesten , olar menen birge ket . Sebebi olardı Men jiberdim , — dedi .
44010021	Petr to'menge tu'sip , adamlarg'a : — Sizler izlep ju'rgen adam men bolaman . Qanday jumıs penen keldin'ler ? — dedi .
44010022	Olar Petrge : — Korneliy degen haq ha'm Qudaydan qorqatug'ın , pu'tkil yahudiyler hu'rmet etetug'ın bir ju'zbası bar . Og'an bir muxaddes perishte seni u'yine shaqırtıp , so'zlerin'di tın'lawdı buyırıptı , — dedi .
44010023	Sonda Petr olardı ishke mira't etip , miyman qıldı . Petr Korneliydin' u'yinde Erten'ine Petr turıp , olar menen birge jolg'a shıqtı . Yaffadag'ı tuwısqanlardın' ayırımları da onın' menen birge ketti .
44010024	Olar kelesi ku'ni Kesariyag'a keldi . Korneliy ag'ayin-tuwg'anların ha'm jaqın dosların jıynap , olardı ku'tip otırg'an edi .
44010025	Petr u'yge kirgende , Korneliy onı qarsı aldı da , ayaqlarına jıg'ılıp , og'an tabındı .
44010026	Biraq Petr onı turg'ızıp : — Tur , men de adamman-g'o , — dedi .
44010027	Petr Korneliy menen so'ylesip ishke kirgende , ko'p adamlardın' jıynalıp otırg'anın ko'rip ,
44010028	olarg'a bılay dedi : — Yahudiy adamnın' basqa millet adamı menen qarım-qatnasta bolıp , og'an barıwı qadag'an ekenin bilesizler . Biraq Quday mag'an hesh adamdı haram ha'm iplas demew kerekligin ko'rsetken edi .
44010029	Sonlıqtan shaqırılg'anımda bas tartpay usı jerge keldim . Endi meni ne sebepten shaqırg'anın'ızdı sorawıma bola ma ?
44010030	Korneliy bılay dedi : — To'rt ku'n aldın usınday waqıtta , tu'sten keyin saat u'shte u'yde duwa etip otır edim . Tosattan jarqırag'an kiyimli bir adam aldımda payda bolıp ,
44010031	mag'an : « Korneliy ! Quday senin' duwan'dı esitip , bergen qayır-sadaqaların'dı este saqladı .
44010032	Yaffag'a adam jiberip , Petr dep atalatug'ın Simondı shaqırt . Ol ten'iz jag'asında jasaytug'ın teri iylewshi Simonnın' u'yinde turıp atır » , — dedi .
44010033	Sonlıqtan men sizge da'rriw adam jolladım . Siz de kelip , jaqsı qıldın'ız . Endi bizler ha'mmemiz İyemizdin' sizge buyırg'an ha'r bir na'rsesin tın'law ushın Quday aldında otırmız .
44010034	Sonda Petr bılay dep so'zin basladı : — Qudaydın' adamlardı ayırmaytug'ının , biraq O'zinen qorqqan ha'm haq is islewshi adamdı milletine qaramay qabıl etetug'ının haqıyqattan tu'sinip turman .
44010035	
44010036	Quday İzrail xalqına İysa Masix arqalı tınıshlıq Xosh Xabarın ja'riyalag'anın bilesizler . İysa Masix — ha'r bir adamnın' İyesi .
44010037	Yaqıya suwg'a shomıldırılıwdı ja'riyalag'annan son' , Galiladan baslap pu'tkil Yahudiyada bolg'an mına waqıyalardan da xabarın'ız bar :
44010038	Quday Nasıralı İysag'a Muxaddes Ruwx ha'm qu'diret berip , xızmetke tayınladı . İysa ha'mme jerdi aylanıp jaqsılıq isledi , shaytannın' qol astında bolg'anlardın' ha'mmesine shıpa berdi . O'ytkeni Quday Onın' menen birge edi .
44010039	İysanın' yahudiylerdin' u'lkesinde ha'm Erusalimde islegen islerinin' ha'mmesine bizler gu'wamız . Adamlar Onı atanaq ag'ashqa shegelep o'ltirgen edi .
44010040	Biraq Quday İysanı u'shinshi ku'ni o'limnen tiriltti ha'm Onın' adamlarg'a ko'riniwine jol qoydı .
44010041	Ol adamlardın' ha'mmesine emes , al Qudaydın' aldın ala tan'lag'an gu'walarına , yag'nıy bizlerge , o'limnen qayta tirilgennen keyin O'zi menen birge iship-jegenlerge ko'rindi .
44010042	Ol O'zinin' Quday ta'repinen tirilerdi ha'm o'lilerdi hu'kim etiwshi bolıp tayınlang'anın xalıqqa ja'riyalawımızdı ha'm bul haqqında gu'walıq beriwimizdi buyırdı .
44010043	Payg'ambarlardın' ha'mmesi İysa haqqında gu'walıq berip , Og'an isengen ha'r bir adamnın' gu'naları Onın' atı menen keshiriletug'ının aytqan edi .
44010044	Petr ele usı so'zlerdi so'ylep turg'anda , Qudaydın' so'zlerin esitken ha'r bir adamnın' u'stine Muxaddes Ruwx tu'sti .
44010045	Petr menen birge kelgen iseniwshi yahudiyler Muxaddes Ruwxtın' sıyı basqa millet adamlarının' u'stilerine de jawg'anına tan' qalıstı .
44010046	Sebebi olardın' basqa tillerde so'ylep , Qudaydı alg'ıslap turg'anın esitti . Sonda Petr :
44010047	— Bular da anıq bizler sıyaqlı Muxaddes Ruwxtı aldı . Olardın' suwg'a shomıldırılıwına kim qadag'an ete aladı ? — dedi .
44010048	Solay etip , Petr olardın' İysa Masixtın' atı menen suwg'a shomıldırılıwın buyırdı . Son'ınan olar Petrden bir neshe ku'n qalıwın o'tinish etti .
44011001	Petrdin' bolg'an waqıyanı tu'sindiriwi . Elshiler menen Yahudiyadag'ı tuwısqanlar basqa milletlerdin' de Qudaydın' so'zin qabıl etkenin esitti .
44011002	Sonlıqtan Petr Erusalimge kelgende , su'nnetli iseniwshiler onı ayıplap :
44011003	— Sen su'nnetsiz adamlardın' u'yine barıp , olar menen birge as ishipsen' ! — dedi .
44011004	Sonda Petr so'z baslap , bolg'an waqıyanı izbe-izlik penen aytıp berdi :
44011005	— Men Yaffa qalasında duwa etip otırg'an edim . Ayrıqsha jag'dayg'a tu'sip , bir ayan ko'rdim : dasturxang'a uqsag'an bir na'rse to'rt mu'yeshi asılg'an halında aspannan tu'sip , menin' janıma deyin keldi .
44011006	Ko'zlerimdi tigip , dasturxang'a dıqqat penen qaradım . Dasturxannın' ishinde jer ju'zinde jasawshı to'rt ayaqlı janıwarlardı , jabayı haywanlardı , jer bawırlawshılardı ha'm aspan qusların ko'rdim .
44011007	Sonda mag'an bir dawıstın' : « Petr , tur . Soyıp je » , — degenin esittim .
44011008	« Yaq , İyem ! Awzıma hesh qashan haram yamasa patas na'rse alg'anım joq » , — dedim .
44011009	Dawıs aspannan ekinshi ma'rte esitilip : « Qudaydın' hadallag'anın sen haram deme ! » — dedi .
44011010	Bul u'sh ma'rte ta'kirarlandı . Son'ınan ha'mmesi ja'ne aspang'a alındı .
44011011	Tap sol waqıtta Kesariyadan mag'an jiberilgen u'sh adam men bolıp atırg'an u'ydin' aldında turg'an edi .
44011012	Muxaddes Ruwx mag'an hesh ekilenbey olar menen ketiwdi ayttı . Bul altı tuwısqanımız da menin' menen birge shıg'ıp , sol adamnın' u'yine bardıq .
44011013	Ol bizlerge qalayınsha bir perishteni ko'rgenin aytıp berdi . Perishte onın' u'yinde payda bolıp , o'zine : « Yaffag'a adam jollap , Petr dep atalatug'ın Simondı shaqırt .
44011014	Ol sag'an seni ha'm pu'tkil xojalıg'ın'dı qutqaratug'ın so'zlerdi aytadı » , — depti .
44011015	Men so'yley baslag'annan-aq , en' basta bizlerdin' u'stimizge tu'skendey , olardın' u'stilerine de Muxaddes Ruwx tu'sti .
44011016	Sonda İyemizdin' mına so'zleri yadıma tu'sti : « Yaqıya suw menen shomıldırdı , al sizler Muxaddes Ruwx penen shomıldırılasızlar » .
44011017	Solay etip , Quday İyemiz İysa Masixqa isenetug'ın bizlerge bergen sıyın olarg'a da berse , Qudayg'a qarsı shıg'atug'ınday men kim bolıppan ?
44011018	Bul so'zlerdi esitip , olar tınıshlandı . Qudaydı alg'ıslap bılay dedi : — Demek , Quday basqa milletlerge de ta'wbe etip , ma'n'gilik o'mirge iye bolıw mu'mkinshiligin beripti . Antioxiyadag'ı iseniwshilerdin' ja'ma'a'ti
44011019	Stepan o'ltirilgen ku'nnen baslang'an quwdalaw sebepli tarqalg'an iseniwshiler Fenikiya , Kipr ha'm Antioxiyag'a shekem bardı . Olar Qudaydın' so'zin tek yahudiylerge ja'riyalaytug'ın edi .
44011020	Biraq , olardın' arasınan kiprlı ha'm kireneli ayırım adamlar Antioxiyag'a barıp , greklerge de İyemiz İysa tuwralı Xosh Xabardı ja'riyalap ju'rdi .
44011021	İyemizdin' qu'direti olar menen birge bolg'anlıqtan , ko'p adamlar isenip , İyemizdin' jolına tu'sti .
44011022	Bul haqqında xabar Erusalimdegi iseniwshilerdin' ja'ma'a'tine jetip barg'anda , olar Barnabanı Antioxiyag'a jiberdi .
44011023	Barnaba sol jerge kelgende , Qudaydın' miyrimin ko'rip quwandı . Olardın' ha'mmesine İyemizge shın kewilden sadıq bolın'lar , dep aqıl-na'siyat berdi .
44011024	O'ytkeni ol Muxaddes Ruwxqa tolg'an , isenimi ku'shli , jaqsı adam edi . Solay etip , ko'p adamlar İyemizge alıp kelindi .
44011025	Sonda Barnaba Sauldı izlew ushın Tarsusqa ketti .
44011026	Onı tawıp , Antioxiyag'a a'keldi . Solay etip , Barnaba menen Saul tolıq bir jıl sol jerdegi iseniwshiler ja'ma'a'ti menen birge jıynalıp , ko'p adamlarg'a ta'lim berdi . Usı Antioxiya qalasındag'ı sha'kirtler birinshi ma'rte masixıylar dep ataldı .
44011027	Sol ku'nleri Erusalimnen Antioxiyag'a bir neshe payg'ambarlar keldi .
44011028	Olardan Agabus atlı birewi ornınan turıp , pu'tkil jer ju'zinde ashlıq bolatug'ının Muxaddes Ruwxtan ilhamlanıp , boljap ayttı . Bul ashlıq Klavdiy patshanın' zamanında boldı .
44011029	Sonda sha'kirtler Yahudiyada jasaytug'ın tuwısqanlarg'a qollarınan kelgeninshe aqshalay ja'rdem beriwge qarar etti .
44011030	Olar jıynalg'an aqshalardı iseniwshiler ja'ma'a'tinin' aqsaqallarına Barnaba ha'm Saul arqalı jiberip , usı qarardı orınladı .
44012001	Petrdin' qamaqtan azat etiliwi . Sol waqıtta patsha Hirod iseniwshiler ja'ma'a'tinin' geybir adamların quwdalaw ushın tutqıng'a aldı .
44012002	Ol Yuxannın' tuwısqanı Yaqıptı qılısh penen o'ltirtti .
44012003	Bunın' yahudiy basshılarına jaqqanın ko'rip , izinen Petrdi de uslatpaqshı boldı . Ashıtqısız nan bayramı ku'nleri edi .
44012004	Hirod Petrdi uslatıp , qamaqqa saldırdı . Onı qarawıllawdı ha'r biri to'rt a'skerden ibarat bolg'an to'rt a'skeriy toparg'a tapsırdı . Sebebi Qutqarılıw bayramınan son' , onı xalıqtın' aldına shıg'arıw niyetinde edi .
44012005	Solay etip , Petr qamaqqa alındı . Biraq iseniwshiler ja'ma'a'ti ol ushın Qudayg'a bar jigeri menen duwa etti .
44012006	Hirodtın' Petrdi xalıqtın' aldına shıg'armaqshı bolg'an ku'ninen aldın'g'ı ku'ni tu'nde , ol eki a'skerdin' ortasında qos shınjır menen baylawlı halında uyıqlap atır edi . Qapının' awzında turg'an qarawıllar da qamaqtı qarawıllap tur edi .
44012007	Tosattan İyemizdin' bir perishtesi payda bolıp , qamaqtın' ishi jarqırap ketti . Perishte Petrdin' bu'yirinen tu'rtip , onı oyattı da : — Tez ornın'nan tur , — degende , Petrdin' qollarındag'ı shınjırlar sheshilip , tu'sip ketti .
44012008	Perishte og'an : — Belin'di buwıp , ayaq kiyimin'di kiy , — dedi . Petr usılay isledi . Perishte og'an : — Shapanın'dı kiyip , menin' izime er , — dedi .
44012009	Petr qamaqxana bo'lmesinen shıg'ıp , onın' izine erdi . Biraq , perishtenin' qılıp atırg'an islerinin' on'ında bolıp atırg'anın bilmey , ayan ko'rip turman , dep oyladı .
44012010	Olar birinshi ha'm ekinshi qarawıllardan o'tip , qalag'a shıg'atug'ın temir da'rwazag'a keldi . Da'rwaza olarg'a o'z-o'zinen ashıldı . Olar sırtqa shıg'ıp bir ko'she o'tkende , perishte birden Petrdin' janınan g'ayıp boldı .
44012011	Sonda o'zine kelgen Petr : « İyemizdin' O'z perishtesin jiberip , meni Hirodtın' qolınan ha'm yahudiy xalqının' menin' basıma tu'sedi , dep ku'tken barlıq ba'lelerden qutqarg'anın endi haqıyqattan tu'sinip turman » , — dedi .
44012012	Petr bunı tu'singennen son' , Mark dep atalatug'ın Yuxannın' anası Ma'riyamnın' u'yine ketti . Ol jerde ko'p adamlar jıynalıp , duwa etip otırg'an edi .
44012013	Petr sırtqı qapını qaqqanda , Roda atlı bir xızmetshi qız kim ekenin biliw ushın qapıg'a keldi .
44012014	Ol Petrdin' dawısın tanıp , qattı quwang'anınan qapını ashpay , qaytadan ishke juwırıp : « Petr qapının' aldında tur » , — dep xabar berdi .
44012015	« Esin' durıs pa ? » — desti og'an . Al qız so'zinde turıp alg'anlıqtan , olar : « Bul onın' perishtesi » , — dedi .
44012016	Biraq Petr qapını qag'ıwdı dawam etti . Olar qapını ashıp , onı ko'rgende hayran qalıstı .
44012017	Petr olarg'a u'ndemewlerin qolı menen ımlap ko'rsetti de , İyemizdin' onı qamaqtan qalay shıg'arg'anın aytıp berdi . Son'ınan : « Bul xabarlardı Yaqıpqa ha'm basqa tuwısqanlarımızg'a jetkizin'ler » , — dep , sol jerden shıg'ıp , basqa jaqqa ketti .
44012018	Tan' atqanda , Petrge ne bolg'anın tu'sinbey , a'skerler qattı albırastı .
44012019	Hirod Petrdi izletti . Taba almag'annan son' , qarawıllardı sorawg'a tutıp , olardı o'ltiriwdi buyırdı . Hirod patshanın' o'limi Bunnan son' , Hirod Yahudiyadan Kesariyag'a ketip , bir qansha waqıt sol jerde qaldı .
44012020	Ol Tir ha'm Sidon turg'ınlarına qa'ha'rli edi . Sonda olar o'z ara kelisip , Hirodqa keldi . Patshanın' isenimli xızmetshisi Blastustı o'z ta'replerine awdarıp , jarastırıwdı soradı . O'ytkeni olardın' u'lkesinin' azıq-awqatı patshanın' u'lkesinen g'a'rezli edi .
44012021	Belgilengen ku'nde patshalıq lipasların kiygen Hirod taxtına otırdı da , xalıqqa so'z so'yledi .
44012022	Sonda xalıq : « Bul adamnın' dawısı emes , qudaydın' dawısı » , — dep baqırıstı .
44012023	Sol waqıtta-aq İyemizdin' bir perishtesi Hirodtı urıp jiberdi . Sebebi ol Qudayg'a beriw kerek bolg'an dan'qtı o'zi alg'an edi . Sonda onın' denesin qurtlar kemirip , ol jan tapsırdı .
44012024	Al Qudaydın' so'zi jayılıp , iseniwshilerdin' sanı arta berdi .
44012025	Tapsırmanı orınlag'an Barnaba menen Saul Mark dep atalatug'ın Yuxandı o'zleri menen birge alıp , Erusalimnen qaytıp keldi .
44013001	Barnaba menen Sauldın' xızmetke jiberiliwi . Antioxiyadag'ı iseniwshiler ja'ma'a'tinde payg'ambarlar ha'm mug'allimler bar edi . Olar : Barnaba , Negr dep atalatug'ın Simon , kireneli Lukiy , u'lke patshası Hirod penen birge ta'rbiyalang'an Manaim ha'm Saul .
44013002	Olar İyemizge sıyınıp , oraza tutıp otırg'anda , Muxaddes Ruwx bılay dedi : « Men shaqırg'an is ushın , Mag'an Barnaba menen Sauldı ajıratıp berin'ler » .
44013003	Solay etip , olar oraza tutıp , duwa etkennen son' , Barnaba menen Sauldın' u'stine qolların qoydı ha'm olardı jolg'a shıg'arıp saldı . Kipr atawında
44013004	Muxaddes Ruwx ta'repinen jiberilgen Barnaba menen Saul Selevkiyag'a barıp , sol jerden keme menen Kiprg'a ju'zip o'tti .
44013005	Olar atawdag'ı Salamis degen qalag'a kelip , yahudiylerdin' ma'jilisxanalarında Qudaydın' so'zin ja'riyaladı . Mark dep atalatug'ın Yuxan da olar menen birge bolıp , olarg'a xızmet etip ju'rdi .
44013006	Olar pu'tkil atawdı bastan-ayaq basıp o'tip , Paposqa keldi . Sol jerde Bareshu atlı sıyqırshı ha'm jalg'an payg'ambar bolg'an bir yahudiydi ushırattı .
44013007	Ol ha'kim Sergiy Paveldin' ken'esgo'yi bolıp , onın' menen birge ju'retug'ın edi . Ha'kim aqıllı adam bolg'anlıqtan , Barnaba menen Sauldı shaqırtıp , Qudaydın' so'zin tın'lamaqshı boldı .
44013008	Biraq , grek tilinde atı Elimas bolg'an jan'ag'ı sıyqırshı olarg'a qarsılıq ko'rsetip , ha'kimnin' iseniwine tosqınlıq etiwge tırıstı .
44013009	Sonda Muxaddes Ruwxqa tolg'an Saul , yag'nıy Pavel ko'zlerin Elimasqa tigip :
44013010	— Ha'y , kewli ha'r qıylı hiyle menen jalg'ang'a tolı shaytannın' balası ! Sen ha'r qanday haqıyqatlıqtın' dushpanısan' ! İyemizdin' tuwrı jolların burmalawdı qoyasan' ba , joq pa ?
44013011	Mine , endi İyemiz sag'an qarsı qolın ko'terdi . Sen soqır bolıp qalıp , bir qansha waqıt quyash jaqtısın ko're almaytug'ın bolasan' , — dedi . Sol waqıtta-aq onın' ko'zlerin qaran'g'ı tu'nek qapladı ha'm ol qolınan uslap o'zin jeteleytug'ın adamdı izlep , a'tirapın sıypalay basladı .
44013012	Ha'kim bolg'an waqıyanı ko'rip , isendi . O'ytkeni İyemiz tuwralı ta'liymatqa hayran qalg'an edi . Pisidiyanın' Antioxiya qalasında
44013013	Pavel menen onın' joldasları Papostan kemege minip , Pamfiliyanın' Pergiya qalasına keldi . Al Yuxan olardı qaldırıp , Erusalimge qaytıp ketti .
44013014	Olar Pergiyadan jolın dawam etip , Pisidiyanın' Antioxiya qalasına bardı . Dem alıs ku'ni ma'jilisxanag'a kirip otırdı .
44013015	Muxaddes Nızam ha'm payg'ambarlardın' Jazıwlarınan oqılg'annan son' , ma'jilisxananın' basshıları olarg'a : « Tuwısqanlar , xalıqqa aytatug'ın na'siyat so'zlerin'iz bolsa , ma'rha'mat , aytın'lar » , — dep xabar jiberdi .
44013016	Pavel ornınan turdı da , qolı menen isharat etip bılay dedi : — Ha'y , izraillılar ha'm Qudayg'a sıyınatug'ın basqa millet adamları , tın'lan'lar !
44013017	Bul İzrail xalqının' Qudayı bizin' ata-babalarımızdı tan'lap , olar Mısır elinde jat bolıp jasag'anda , olardı u'lken xalıq qıldı . Son'ınan O'zinin' qu'diretli qolı menen olardı sol jerden alıp shıqtı .
44013018	Sho'lde shama menen qırıq jıl olardın' qın'ırlıg'ına shıdadı .
44013019	Kanan jerinde jeti milletti joq qılıp , olardın' jerin O'z xalqına miyras etip berdi .
44013020	Bulardın' ha'mmesi to'rt ju'z eliw jılday dawam etti . Son'ınan Quday Samuel payg'ambardın' zamanına deyin olarg'a biylerdi berdi .
44013021	Bunnan keyin xalıq patsha sorag'anda , Quday olarg'a Benamin urıwınan bolg'an Kistin' ulı Sauldı berdi . Saul qırıq jıl patshalıq etti .
44013022	Quday onı taxttan tu'sirgennen son' , olardın' u'stilerinen Dawıttı patsha etip qoydı . Quday ol tuwralı mınaday gu'walıq berdi : « Men kewlimdegidey bir adamdı , İshay ulı Dawıttı taptım . Ol Menin' ha'r bir tilegimdi orınlaydı » .
44013023	Quday O'z wa'desi boyınsha onın' urpag'ınan İzraildın' Qutqarıwshısı İysanı shıg'ardı .
44013024	İysa kelmesten burın Yaqıya pu'tkil İzrail xalqına ta'wbe etip suwg'a shomıldırılıwdı ja'riyaladı .
44013025	Yaqıya xızmetin tamamlawg'a shamalasqanda bılay degen edi : « Meni kim dep oylaysızlar ? Men Masix emespen . Biraq Ol mennen keyin keledi . Men Onın' ayaq kiyiminin' bawın sheshiwge de ılayıqlı emespen » .
44013026	Tuwısqanlarım , İbrayımnın' urpaqları ha'm Qudayg'a sıyınatug'ın basqa millet adamları ! Bul qutqarılıw so'zleri bizlerge jiberilgen .
44013027	Erusalimde jasaytug'ınlar ha'm olardın' basshıları İysanın' kim ekenin bilmedi ha'm ha'r dem alıs ku'ni oqılatug'ın payg'ambarlardın' Ol tuwralı jazg'an so'zlerin tu'sinbedi . Sonlıqtan olar İysanı hu'kim etip , payg'ambarlardın' so'zlerin a'melge asırdı .
44013028	Onnan o'lim jazasına ılayıqlı hesh qanday ayıp taba almasa da , Pilattan Onı o'ltiriwdi soradı .
44013029	Ol haqqında jazılg'anlardın' ha'mmesin orınlag'annan son' , olar Onı atanaq ag'ashtan tu'sirip , qa'birge qoydı .
44013030	Biraq , Quday Onı o'limnen tiriltti .
44013031	İysa O'zi menen Galiladan Erusalimge kelgenlerge ko'p ku'nler dawamında ko'rinip ju'rdi . Endi bul adamlar xalıq aldında Onın' gu'waları boldı .
44013032	Bizler de sizlerge Qudaydın' ata-babalarımızg'a wa'de etken Xosh Xabarın ja'riyalap atırmız .
44013033	Ol İysanı tiriltiwi arqalı olardın' urpaqları bolg'an bizler ushın sol wa'deni a'melge asırdı . Zaburdın' ekinshi jırında bılay dep jazılg'an : « Sen Menin' Ulımsan' , Bu'gin Men Sag'an A'ke boldım » .
44013034	İysanı hesh qashan shiritpey , o'limnen qayta tiriltetug'ını haqqında Quday bılay degen : « Men sizlerge Dawıtqa wa'de etken muxaddes ha'm haqıyqıy jarılqawımdı beremen » .
44013035	Sonlıqtan basqa bir jerde bılay delingen : « O'z Muxaddesin'nin' shiriwine jol qoymaysan' » .
44013036	Dawıt o'z zamanında Qudaydın' erki boyınsha xızmet etkennen son' ko'z jumıp , o'z ata-babalarının' qasına qoyıldı ha'm denesi shirip ketti .
44013037	Biraq , Quday tiriltken Adamnın' denesi shirimedi .
44013038	Solay etip , tuwısqanlarım , mınanı bilip alın'lar : gu'naların'ızdın' usı İysa arqalı keshiriletug'ını sizlerge ja'riyalanıp atır .
44013039	Muwsanın' Nızamı menen sizler hesh bir gu'nadan aqlana almas edin'iz . Biraq İysag'a isengen ha'r bir adam Ol arqalı aqlanadı .
44013040	Endi abaylı bolın'lar ! Payg'ambarlardın' aytqan mına so'zleri basın'ızg'a tu'spesin :
44013041	« Qaran'lar , ha'y , mazaq etiwshiler , Tan' qalısıp , nabıt bolın'lar ! Sebebi Men sizler jasag'an ku'nlerde bir is isleymen , Onı birew sizlerge aytıp berse de , isenbes edin'ler » .
44013042	Pavel menen Barnaba ma'jilisxanadan shıg'ıp baratırg'anda , adamlar olardan kelesi dem alıs ku'ni de usılar haqqında aytıwın o'tinish etti .
44013043	Ma'jilisxanadag'ı xalıq tarqag'anda , yahudiyler ha'm yahudiy dinine o'tken Qudayg'a sıyınatug'ınlardın' ko'bisi Pavel menen Barnabag'a erip ju'rdi . Pavel menen Barnaba olar menen so'ylesip , Qudaydın' miyrimine su'yenip jasawdı u'git-na'siyat etti .
44013044	Kelesi dem alıs ku'ni qala xalqının' derlik ha'mmesi Qudaydın' so'zin tın'law ushın jıynaldı .
44013045	Biraq yahudiyler sonsha xalıqtı ko'rip , qızg'anıshqa toldı . Paveldin' so'zlerine qarsı shıg'ıp , onı mazaq etti .
44013046	Sonda Pavel menen Barnaba batırlıq penen juwap qaytarıp bılay dedi : — Qudaydın' so'zin da'slep sizlerge ja'riyalawımız kerek edi . Sizler onı qabıl almag'anlıqtan ha'm o'zlerin'izdi ma'n'gilik o'mirge ılayıqlı ko'rmegenlikten , bizler endi basqa milletlerge ketemiz .
44013047	O'ytkeni İyemiz bizlerge bılay dep buyırg'an edi : « Du'nyanın' ha'mme jerine qutqarılıw a'keliwin' ushın , Seni basqa milletler ushın nur etip qoydım » .
44013048	Basqa millet adamları bunı esitkende quwanıp ketip , İyemizdin' so'zin alg'ısladı . Ma'n'gilik o'mir ushın tan'lang'anlardın' ha'mmesi isendi .
44013049	Solay etip , İyemizdin' so'zi pu'tkil u'lke boylap jayıldı .
44013050	Biraq yahudiyler Qudayg'a sıyınatug'ın hu'rmetli hayallardı ha'm qala basshıların u'gitlep , Pavel menen Barnabag'a qarsı qoydı ha'm olardı quwdalatıp , u'lkeden quwdırıp jiberdi .
44013051	Sonda Pavel menen Barnaba olarg'a qarsı eskertiw retinde ayaqlarının' shan'ın qag'ıp , İkoniyag'a ketti .
44013052	Al sha'kirtler quwanıshqa ha'm Muxaddes Ruwxqa tolıp-tasa berdi .
44014001	İkoniyada . İkoniyada Pavel menen Barnaba a'dettegidey yahudiylerdin' ma'jilisxanasına barıp , sonday ta'sirli waz aytqanlıqtan , yahudiylerden de , greklerden de ko'p adam isendi .
44014002	Biraq , isenbeytug'ın yahudiyler basqa millet adamların tuwısqanlarg'a qarsı o'shegistirip , olardın' aqıl-oyın uwladı .
44014003	Sonlıqtan ol jerde uzaq waqıt qalg'an Pavel menen Barnaba İyemizge su'yenip , Qudaydın' so'zin batırlıq penen aytıp ju'rdi . İyemiz olar arqalı ka'ramatlı belgiler ha'm tan' qalarlıq na'rselerdi ko'rsetip , O'z miyrimi haqqında so'zlerdi tastıyıqladı .
44014004	Qala xalqı ekige bo'linip , geybirewleri yahudiylerdin' , geybirewleri elshilerdin' ta'repine o'tti .
44014005	Yahudiyler menen basqa millet adamları o'z basshıları menen birlikte elshilerge ja'bir berip , olardı tas penen urmaqshı boldı .
44014006	Biraq bunı bilip qoyg'an Pavel menen Barnaba Likaoniyanın' Listra , Derbe qalalarına ha'm sol a'tiraplarg'a qashıp barıp ,
44014007	sol jerlerde de Xosh Xabardı ja'riyalawdı dawam etti . Listra ha'm Derbede
44014008	Listrada eki ayag'ı la'n' bir adam bar edi . Ol ishten la'n' bolıp tuwılıp , hesh qashan ju'rmegen edi .
44014009	Bul adam Paveldin' so'zlerin tın'lap otırg'anda , Pavel og'an tigilip qarap , shıpa tabatug'ınına isenimi bar ekenin ko'rdi de ,
44014010	qattı dawıslap : — Ayaqların'da tik tur , — dedi . Sol adam ornınan ushıp turdı da , ju're basladı .
44014011	Xalıq Paveldin' islegen isin ko'rgende , likaoniya tilinde : — Qudaylar adam pishinine enip , bizlerge kelipti , — dep baqırıstı .
44014012	Olar Barnabanı Zevs , Paveldi so'z so'ylegeni ushın Germes dep atadı .
44014013	Qalanın' sırtında jaylasqan Zevs ibadatxanasının' ruwxaniyi qala da'rwazasına o'gizlerdi ha'm gu'l shen'berlerin alıp keldi de , xalıq penen birlikte elshilerge qurbanlıq bermekshi boldı .
44014014	Biraq elshiler — Barnaba menen Pavel bunı esitkende kiyimlerin jırtıp , ko'pshiliktin' arasına o'zlerin urdı da , bılay dep baqırdı :
44014015	— Adamlar ! Nege bunday islep atırsızlar ? Bizler de sizler sıyaqlı adamlarmız-g'o ! Sizlerdin' bul ma'nissiz na'rselerdi taslap , aspandı , jerdi , ten'izdi ha'm olardın' ishindegilerdin' ha'mmesin jaratqan tiri Qudayg'a qaytıwın'ız ushın Xosh Xabardı ja'riyalap atırmız .
44014016	Quday o'tken a'wladlardın' waqtında barlıq milletlerdi o'z o'mir jolları menen ju'riwge qaldırdı .
44014017	Sog'an qaramastan , O'zi haqqında gu'walıq beriwdi toqtatpay , sizlerge jaqsılıq islep kelmekte : Ol aspannan jawın jawdırıp , jemislerge bay ma'wsimlerdi beredi . Sizlerdi azıq penen toydırıp , ju'regin'izdi quwanıshqa toltıradı .
44014018	Usı so'zler menen , olar o'zlerine qurbanlıq bermewge xalıqtı zorg'a degende ko'ndirdi .
44014019	Biraq Pisidiyanın' Antioxiya ha'm İkoniya qalalarınan kelgen ayırım yahudiyler xalıqtı o'z ta'repine awdırıp , Paveldi tas penen urdı . Onı o'ldi dep oylap , qalanın' sırtına su'yrep shıg'arıp tasladı .
44014020	Degen menen , sha'kirtler a'tirapına jıynalg'anda , Pavel o'zine kelip ornınan turdı da , qalag'a qayttı . Erten'ine ol Barnaba menen birge Derbege ketti . Siriya Antioxiyasına qaytıw
44014021	Olar Xosh Xabardı Derbe qalasında ja'riyalap , ko'p sha'kirt arttırg'annan son' , Pisidiyadag'ı Listra , İkoniya ha'm Antioxiya qalalarına qaytıp keldi .
44014022	Jol-jo'nekey sha'kirtlerdin' janlarına ku'sh-quwat berip , isenimde bekkem turıwdı u'git-na'siyat etti de : « Qudaydın' Patshalıg'ına kiriwimiz ushın , ko'p qıyınshılıqlardan o'tiwimiz tiyis » , — dedi .
44014023	Pavel menen Barnaba ha'r bir iseniwshi ja'ma'a'tte aqsaqallardı tayınladı . Oraza tutıp , duwa etkennen son' , olardı o'zleri burınnan isenetug'ın İyemiz İysanın' qolına tapsırdı .
44014024	Son'ınan olar Pisidiya u'lkesi arqalı o'tip , Pamfiliya u'lkesine keldi .
44014025	Pergiyada Qudaydın' so'zin ja'riyalag'annan son' , Antaliyag'a ketti .
44014026	Sol jerden keme menen Antioxiyag'a qayttı . Bul qalada olar o'zlerine tapsırılg'an is ushın o'zlerin Qudaydın' miyrimine bag'ıshlag'an edi . Olar sol isti endi orınladı .
44014027	Ol jerge jetkende , olar iseniwshiler ja'ma'a'tin bir jerge jıynap , Qudaydın' o'zleri arqalı neler islegenin , basqa milletlerge isenim qapısın qalay ashqanın bildirdi .
44014028	Olar sol jerdegi sha'kirtler menen birge uzaq waqıt qaldı .
44015001	Erusalimdegi qurıltay . Yahudiyadan Antioxiyag'a geybir iseniwshiler kelip , tuwısqanlarg'a : « Eger Muwsanın' u'rp-a'deti boyınsha su'nnet etilmesen'ler , qutqarıla almaysızlar » , — dep ta'lim bere basladı .
44015002	Pavel ha'm Barnaba olar menen aytısıp , qattı tartısıp qaldı . Aqırında Pavel ha'm Barnabag'a , ja'ne de olar menen birge basqa bir neshe tuwısqang'a Erusalimdegi elshiler menen aqsaqallarg'a barıp , usı ma'seleni sheshiw tapsırıldı .
44015003	Solay etip , olar iseniwshiler ja'ma'a'ti ta'repinen jiberilip , Fenikiya ha'm Samariya u'lkelerinen o'tti . Jol-jo'nekey basqa milletlerdin' İyemizdin' jolına tu'skenin aytıp , sol jerdegi tuwısqanlarg'a u'lken quwanısh bag'ıshladı .
44015004	Erusalimge kelgende , olar iseniwshiler ja'ma'a'ti , elshiler ha'm aqsaqallar ta'repinen jaqsı qabıl etildi . Qudaydın' o'zleri arqalı islegen ha'mme na'rsesin olarg'a bildirdi .
44015005	Biraq , pariseyler arasınan shıqqan ayırım iseniwshiler orınlarınan turıp : — İseniwshi bolg'an basqa millet adamları da su'nnet etilip , olarg'a Muwsanın' Nızamın orınlawdı buyırıw tiyis , — dedi .
44015006	Elshiler menen aqsaqallar bul ma'sele boyınsha ma'sla'ha'tlesiw ushın jıynaldı .
44015007	Uzaq talqılawdan son' Petr ornınan turıp , olarg'a bılay dedi : — Tuwısqanlar ! Basqa milletlerdin' Xosh Xabardı menin' awzımnan esitip iseniwi ushın , Quday ko'p waqıt burın aran'ızdan meni tan'lag'anın bilesizler .
44015008	Adamnın' kewlin biletug'ın Quday Muxaddes Ruwxtı bizlerge bergeni sıyaqlı , basqa milletlerge de berip , olardı qabıl etkenin ko'rsetti .
44015009	Quday olardın' kewillerin isenimleri arqalı tazalap , bizler menen olardın' arasına ayırmashılıq qoymadı .
44015010	Olay bolsa , endi ne ushın ata-babalarımız da , o'zlerimiz de ko'terip ju're almag'an moyıntırıqtı sha'kirtlerdin' moynına salıp , Qudaydı sınap atırsızlar ?
44015011	Olardın' İyemiz İysanın' miyrimi menen qutqarılatug'ınınday , bizler de o'zlerimizdin' solay qutqarılatug'ınımızg'a isenemiz .
44015012	Sonda jıynalg'anlardın' ha'mmesi tınıshlanıp , Barnaba menen Paveldi tın'lay basladı . Olar o'zleri arqalı Qudaydın' basqa milletler arasında ko'rsetken ka'ramatlı belgileri menen tan' qalarlıq na'rseleri haqqında aytıp berdi .
44015013	Olar so'zlerin tawısqannan son' , Yaqıp so'z baslap bılay dedi : — Tuwısqanlar , mag'an qulaq salın'lar !
44015014	Basqa milletlerden O'zine tiyisli bir xalıq shıg'arıw ushın , Quday olarg'a da'slep qalay miyrimlilik ko'rsetkenin Simon Petr bayan etken edi .
44015015	Payg'ambarlardın' so'zleri de usıg'an tuwrı keledi . Bılay dep jazılg'an :
44015016	« Bunnan keyin Men qaytıp kelip , Dawıttın' qulap qalg'an u'yin qayta quraman . Qıyralg'anlardı du'zetip , qayta tikleymen .
44015017	Solay etip , qalg'an adamlar ha'm Menin' atım menen atalıwshı barlıq milletler İyesin — Meni izlep tapsın .
44015018	Bulardı a'yyemnen bildirgen İyemiz usılay deydi » .
44015019	Sonlıqtan , menin' pikirimshe , Qudaydın' jolına tu'sken basqa millet adamların qıynamawımız kerek .
44015020	Biraq , butlarg'a soyılıp haramlang'an qurbanlıq go'shinen , buzıqshılıqtan , buwındırılıp o'ltirilgen haywanlardın' go'shinen ha'm qannan awlaq bolıwların jazıp jiberiwimiz tiyis .
44015021	O'ytkeni a'yyemgi waqıtlardan beri Muwsanın' Nızamı ha'r bir qalada ja'riyalanıp kiyatır ha'm ha'r dem alıs ku'ni ma'jilisxanalarda oqılmaqta . Basqa milletlerden bolg'an iseniwshilerge xat
44015022	Solay etip , pu'tkil iseniwshiler ja'ma'a'ti menen elshiler ha'm aqsaqallar o'zlerinin' arasınan adamlardı saylap , olardı Pavel ha'm Barnaba menen birge Antioxiyag'a jiberiwge qarar etti . Saylang'anlar : tuwısqanlar arasında basshılıq etip ju'rgen Barsaba dep atalatug'ın Yahuda menen Sila edi .
44015023	Olar arqalı mına xattı jazıp jiberdi : « Hu'rmetli tuwısqanlarımız ! Tuwısqanların'ız bolg'an biz , elshiler ha'm aqsaqallardan , Antioxiya , Siriya ha'm Kilikiyadag'ı basqa millet adamları bolg'an siz , tuwısqanlarg'a sa'lem !
44015024	Aramızdag'ı ayırım adamlardın' sizlerge barg'anın ha'm o'z so'zleri menen sizlerdi ta'shiwishke salıp , aqılın'ızdı hayran qılg'anın esittik . Bizler olarg'a hesh qanday jol-jorıq bermegen edik .
44015025	Sonlıqtan aramızdan bir neshe adamdı saylap , su'yikli tuwısqanlarımız Barnaba ha'm Pavel menen birlikte sizlerge jiberiwdi bir awızdan maqul taptıq .
44015026	Bular ekewi İyemiz İysa Masixtın' atı ushın o'mirlerin bag'ıshlag'an adamlar .
44015027	Sizlerge ja'ne de Yahuda menen Silanı jiberip atırmız . Olar bul jazg'anlarımızdı awızsha aytıp beredi .
44015028	Sebebi Muxaddes Ruwx ha'm bizler a'hmiyetli bolg'an bul qag'ıydalardan tısqarı sizlerge hesh na'rseni ju'klemewdi maqul taptıq :
44015029	sizler butlarg'a soyılg'an qurbanlıq go'shinen , qannan , buwındırılıp o'ltirilgen haywanlardın' go'shinen ha'm buzıqshılıqtan awlaq bolın'lar . Usılardan saqlansan'lar , jaqsı is qılg'an bolasızlar . Aman bolın'lar ! »
44015030	Solay etip , jiberilgenler jolg'a shıg'ıp , Antioxiyag'a keldi . Ja'ma'a'tti bir jerge jıynap , olarg'a xattı tapsırdı .
44015031	İseniwshiler xattı oqıp , ondag'ı kewil ko'teriwshi so'zlerge quwandı .
44015032	Payg'ambarshılıq sıyın alg'an Yahuda menen Sila tuwısqanlarg'a ko'p so'zler menen aqıl-na'siyat aytıp , ruwxıy ku'sh-quwat berdi .
44015033	Bir qansha waqıt sol jerde bolg'annan son' , tuwısqanlar olardı aman-esen shıg'arıp salıp , jollag'anlarg'a qaytardı . [
44015034	]
44015035	Al Pavel menen Barnaba Antioxiyada boldı . Olar ko'plegen adamlar menen birlikte İyemizdin' so'zin u'yretip , ja'riyalap ju'rdi . Paveldin' ekinshi saparı
44015036	Bir qansha waqıttan son' , Pavel Barnabag'a : — Endi izimizge qaytıp , bizler İyemizdin' so'zin ja'riyalag'an ha'r bir qaladag'ı tuwısqanlarımızg'a barayıq , olardın' hal-jag'dayın ko'reyik , — dedi .
44015037	Barnaba Mark dep atalatug'ın Yuxandı birge alıp ju'rmekshi boldı .
44015038	Biraq Pavel Pamfiliyada o'zlerin taslap ketip , birlikte baslag'an isti dawam etpegen Marktı o'zleri menen birge alıp ju'riwdi maqul ko'rmedi .
44015039	Solay etip , olardın' arasında keskin tu'sinbewshilik bolıp , bir-birinen bo'lindi . Barnaba Marktı alıp , keme menen Kiprg'a ketti .
44015040	Al Pavel Silanı tan'ladı ha'm tuwısqanlar ta'repinen İyemizdin' miyrimine tapsırılg'annan son' , jolg'a shıqtı .
44015041	Ol Siriya ha'm Kilikiya u'lkelerin aralap , iseniwshi ja'ma'a'tlerdi bekkemlep ju'rdi .
44016001	Timofeydin' Pavel menen Silag'a qosılıwı . Pavel Derbege , son'ınan Listrag'a keldi . Sol jerde anası iseniwshi yahudiy , al a'kesi grek bolg'an Timofey atlı sha'kirt bar edi .
44016002	Listra ha'm İkoniyadag'ı tuwısqanlar ol haqqında jaqsı pikirde edi .
44016003	Timofeydi o'zi menen birge alıp ju'riwdi qa'legen Pavel sol jerdegi yahudiyler sebepli , onı su'nnet ettirdi . O'ytkeni ha'mme Timofeydin' a'kesinin' grek ekenin biletug'ın edi .
44016004	Olar qaladan-qalag'a o'tip , Erusalimdegi elshiler menen aqsaqallar belgilegen qag'ıydalardı iseniwshilerge orınlaw ushın tapsırdı .
44016005	Solay etip , iseniwshi ja'ma'a'tlerdin' isenimi bekkemlenip , sanı ku'nnen-ku'nge arta berdi . Paveldin' Makedoniyag'a shaqırılıwı
44016006	Qudaydın' so'zin Aziya u'lkesinde jayıwg'a Muxaddes Ruwx tıyım salg'anlıqtan , Pavel menen onın' joldasları Frikiya ha'm Galatiya u'lkelerin aralap ju'rdi .
44016007	Olar Misiyanın' shegarasına kelgende , Bitiniyag'a kirmekshi boldı , biraq İysanın' Ruwxı olarg'a ruxsat bermedi .
44016008	Sonlıqtan olar Misiyadan o'tip , Troas qalasına keldi .
44016009	Sol ku'ni tu'nde Pavel ayan ko'rdi . Makedoniyalı bir adam onın' aldında turıp : « Makedoniyag'a kelip , bizlerge ja'rdem ber » , — dep o'tindi .
44016010	Pavel bul ayandı ko'rgennen son' , bizler da'rriw Makedoniyag'a barıwdın' ha'reketin isledik . Sebebi Quday bizlerdi olarg'a Xosh Xabardı ja'riyalawg'a shaqırıp atır , degen juwmaqqa keldik . Pavel Filip qalasında
44016011	Bizler Troastan keme menen shıg'ıp , tuwrı Samotrakiyag'a , erten'ine Neapoliske ju'zip bardıq .
44016012	Ol jerden Makedoniya u'lkesinin' en' baslı qalası , Rimnin' qol astında bolg'an Filipke jetip keldik . Bul qalada bir neshe ku'n qaldıq .
44016013	Bizler bul jerde yahudiyler duwa etetug'ın orın bar dep oylap , dem alıs ku'ni qala da'rwazasınan sırtqa , da'ryanın' jag'asına shıqtıq . Bizler otırıp , sol jerge jıynalg'an hayallarg'a so'yley basladıq .
44016014	Tın'lawshılar arasında Tiatira qalasınan kelgen , qımbat bahalı gezlemelerdi satıwshı Lidiya atlı bir hayal bar edi . Ol Qudayg'a sıyınatug'ın edi . Paveldin' so'zlerine qulaq salıwı ushın , İyemiz onın' kewlin ashtı .
44016015	Lidiya u'y-ishi menen birge suwg'a shomıldırılg'annan son' , bizlerdi u'yine mira't etip : « Meni İyemizge isenedi , dep esaplaytug'ın bolsan'lar , kelin'ler , u'yimde bolın'lar » , — dep bizlerdi ko'ndirdi . Pavel menen Sila qamaqta
44016016	Bir ku'ni bizler duwa etetug'ın jerge baratırg'anımızda , palkerlik penen shug'ıllanatug'ın jawız ruwxlı bir shorıg'a duslastıq . Bul qız palkerlik penen xojayınlarına ko'p payda keltiretug'ın edi .
44016017	Ol Pavel menen bizlerdin' izimizge tu'sip : — Bul adamlar — Qu'diretli Qudaydın' xızmetshileri , olar sizlerge qutqarılıw jolın ja'riyalap atır ! — dep baqırıp ju'rdi .
44016018	Bul ko'p ku'n ta'kirarlandı . Aqırında Paveldin' janına tiyip , ol arqasına burıldı da , qızdın' ishindegi jawız ruwxqa : — İysa Masix atı menen buyıraman : onnan shıg'ıp ket ! — dedi . Jawız ruwx qızdın' ishinen da'rhal shıg'ıp ketti .
44016019	Shorının' xojayınları payda ko'riwden u'mitlerinin' u'zilgenin bilip , Pavel menen Silanı uslap aldı da , bazar maydanındag'ı basshılarg'a su'yrep apardı .
44016020	Olardı Rim ha'kimlerinin' aldında turg'ızıp : — Mına yahudiyler qalamızdı astan-kesten etpekte .
44016021	Biz rimlilerge qabıl etiwge de , orınlawg'a da bolmaytug'ın u'rp-a'detlerdi ja'riyalap ju'r , — desti .
44016022	Xalıq ta olarg'a qosılıp , elshilerge qarsı shıqtı . Ha'kimler Pavel menen Silanın' kiyimlerin jırtıp sheshtirdi de , tayaq penen sabawg'a buyrıq berdi .
44016023	Olardı ko'p sabatqannan son' , qamaqqa saldırdı ha'm qamaqxana xızmetkerine olardı jaqsılap qarawıllawdı buyırdı .
44016024	Usınday buyrıq alg'an qamaqxana xızmetkeri olardı qamaqxananın' ishki bo'lmesine qamap , ayaqların bug'aw menen qısıp tasladı .
44016025	Tu'nnin' ortalarında Pavel menen Sila duwa etip , Qudaydı alg'ıslaytug'ın qosıq aytıp otırg'an edi . Basqa tutqınlar da olardı tın'ladı .
44016026	Birden jer qattı qozg'alıp , qamaqxananın' tırnag'ı silkindi ha'm sol waqıtta-aq barlıq qapılar ashılıp , ha'mmenin' shınjırları sheshilip ketti .
44016027	Uyqıdan oyang'an qamaqxana xızmetkeri qamaqxananın' qapılarının' ashıq ekenin ko'rdi . Tutqınlar qashıp ketti , dep oylag'an ol o'zin o'ltirmekshi bolıp , qılıshın suwırıp aldı .
44016028	Biraq Pavel ba'lent dawıs penen baqırıp : — O'z janın'a qastıyanlıq etpe , ha'mmemiz usı jerdemiz , — dedi .
44016029	Qamaqxana xızmetkeri shıra a'keldirip , ishke juwırıp kirdi de , qaltırap , Pavel menen Silanın' aldına jıg'ıldı .
44016030	Olardı sırtqa shıg'arıp : — Mırzalar , qutqarılıwım ushın ne islewim kerek ? — dep soradı .
44016031	Olar : — İyemiz İysag'a isen , sonda sen de , u'y-ishin' de qutqarılasız , — dedi .
44016032	Son'ınan olar onın' o'zine ha'm u'yindegilerdin' ha'mmesine İyemizdin' so'zin ayttı .
44016033	Qamaqxana xızmetkeri tu'nnin' sol sa'tinde olardı alıp ketip , jaraqatların juwdı da , da'rriw o'zi ha'm pu'tkil u'y-ishi suwg'a shomıldırıldı .
44016034	Ol Pavel menen Silanı u'yine a'kelip , aldılarına dasturxan jaydı . Qudayg'a isengenine pu'tkil u'y-ishi menen quwandı .
44016035	Tan' atqanda , ha'kimler : « Sol adamlardı bosatın'lar » , — degen buyrıq penen saqshılardı jolladı .
44016036	Qamaqxana xızmetkeri bul so'zlerdi Pavelge xabarlap : — Ha'kimler sizlerdi bosatıw ushın adam jollaptı . Endi shıg'ıp , aman-esen kete berin'ler , — dedi .
44016037	Biraq Pavel saqshılarg'a bılay dedi : — Rim puqaraları bolg'an bizlerdi xalıq aldında hu'kimsiz sabap , qamaqqa saldı . Endi bizlerdi jasırın quwıp jibermekshi me ? Bul bolmaydı ! Bizlerdi o'zleri kelip shıg'arsın !
44016038	Saqshılar bul so'zlerdi ha'kimlerge jetkizip bardı . Ha'kimler Pavel menen Silanın' Rim puqaraları ekenin esitkende qorqıp ketti .
44016039	Kelip , keshirim soradı . Son'ınan olardı sırtqa shıg'arıp , qaladan ketiwlerin o'tindi .
44016040	Pavel menen Sila qamaqtan shıg'ıp , Lidiyanın' u'yine bardı . Sol jerde tuwısqanlardı ko'rip , olardı jigerlendirgennen son' , jolg'a shıqtı .
44017001	Salonikada . Olar Amfipolis ha'm Apolloniyadan o'tip , Salonikag'a keldi . Bul jerde yahudiylerdin' bir ma'jilisxanası bar edi .
44017002	Pavel o'z a'deti boyınsha ma'jilisxanag'a bardı . U'sh ha'pte olar menen Muxaddes Jazıwlardı talqıladı .
44017003	Masixtın' azap shegip , o'limnen qayta tiriliwi tiyis ekenin tu'sindirip , da'liller keltirdi de : — Men sizlerge ja'riyalap atırg'an bul İysa — Masix , — dedi ol .
44017004	Yahudiylerdin' bazıları maqullap , Pavel menen Silag'a qosıldı . Sonday-aq , Qudayg'a sıyınatug'ın greklerdin' u'lken toparı ha'm ko'plegen abıraylı hayallar da solay isledi .
44017005	Biraq yahudiyler ku'nshillik etip , bazarda bos ju'rgen ayırım jaramas adamlardı jıynadı da , qalada topalan' saldı . Pavel menen Silanı tawıp , olardı xalıqtın' aldına shıg'arıw ushın , Yasonnın' u'yine topılıp kirdi .
44017006	Biraq olardı taba almay , Yason menen basqa geybir tuwısqanlardı qala basshılarının' aldına su'yrep aparıp : — Pu'tkil du'nyanı astan-kesten etken bul adamlar usı jerge de kelipti .
44017007	Yason olardı qabıl qıldı . Olardın' ha'mmesi İysa degen basqa bir patsha bar ekenin aytıp , Rim patshası-Qaysardın' pa'rmanlarına qarsı ha'reket etip ju'r , — dep baqırdı .
44017008	Bul so'zlerdi esitken xalıq ha'm qala basshıları qattı tınıshsızlandı .
44017009	Biraq olar Yasonnan ha'm basqalardan kepillikke aqsha alıp , bosatıp jiberdi . Veriyada
44017010	Tuwısqanlar da'rriw sol tu'ni Pavel menen Silanı Veriyag'a jiberdi . Olar Veriyag'a kelip , yahudiylerdin' ma'jilisxanasına kirdi .
44017011	Veriyadag'ı yahudiyler Salonikadag'ılardan parasatlıraq edi . Olar Qudaydın' so'zin u'lken qızıg'ıwshılıq penen qabıl etip , Pavel menen Silanın' aytqan so'zlerinin' durıs ekenin biliw ushın , ha'r ku'ni Muxaddes Jazıwlardı izertleytug'ın edi .
44017012	Solay etip , yahudiylerdin' ko'bisi ha'm ko'plegen abıraylı grek hayalları menen er adamları isendi .
44017013	Biraq Salonikadag'ı yahudiyler Paveldin' Veriyada da Qudaydın' so'zin ja'riyalag'anın bilgende , sol jerge de keldi ha'm xalıqtı u'gitlep , qozg'alan' saldı .
44017014	Sonda tuwısqanlar Paveldi da'rhal ten'iz ta'repke jiberdi . Al Sila menen Timofey Veriyada qaldı .
44017015	Paveldi shıg'arıp salıwshılar onı Afinag'a deyin apardı . Olar Pavelden : « Sila menen Timofey , mu'mkin bolsa , tez mag'an jetsin » , — degen tapsırmanı alıp , izlerine qayttı . Afinada
44017016	Afinada Sila menen Timofeydi ku'tip ju'rgen Pavel qalanın' butlarg'a tolı ekenin ko'rgende , qattı qapa bolıp ashıwlandı .
44017017	Sonlıqtan ol ma'jilisxanadag'ı yahudiyler ha'm Qudayg'a sıyınatug'ın grekler menen aytısıp , ha'r ku'ni bazar maydanında ushırasqanlar menen tartısıp ju'rdi .
44017018	Epikurshılardın' ha'm stoik oyshıllarının' geybirewleri de onın' menen tartısa basladı . Birewleri : « Mına mıljın' ne demekshi » , — dese , ayırımları : « Ol jat qudaylardın' xabarshısı bolsa kerek » , — dedi . O'ytkeni Pavel İysa ha'm Onın' qayta tiriliwi tuwralı Xosh Xabardı ja'riyalap ju'r edi .
44017019	Olar Paveldi Areopag ken'esine alıp kelip , og'an : — Sen ja'riyalap ju'rgen bul jan'a ta'liymattın' ne ekenin biliwimizge bola ma ?
44017020	Sebebi sen qulag'ımızg'a jat na'rselerdi aytıp atırsan' , bulardın' ne ekenin bilgimiz keledi , — dedi .
44017021	Pu'tkil afinalılar ha'm sol jerde jasaytug'ın shet elliler waqıtların tek jan'alıqlar aytıw ha'm tın'law menen o'tkizetug'ın edi .
44017022	Pavel Areopag ken'esinin' ortasında turıp , bılay dedi : — Ha'y , afinalılar ! Sizlerdin' ha'r ta'repleme ju'da' dinshil ekenin'izdi ko'rip turman .
44017023	Men aylanıp ju'rip , sizler tabınatug'ın orınlardı ko'zden keshirgenimde , « Biytanıs qudayg'a » degen jazıwı bar , bir qurbanlıq shalınatug'ın orındı da ko'rdim . Endi o'zlerin'iz bilmey sıyınıp ju'rgen usı Quday haqqında sizlerge ja'riyalayjaqpan .
44017024	Du'nyanı ha'm onın' ishindegilerdin' ha'mmesin jaratqan Quday aspan ha'm jerdin' İyesi bolg'anlıqtan , adamnın' qolı menen salıng'an ibadatxanalarda jasamaydı .
44017025	Ol bir na'rsege mu'ta'jdey , Og'an adamnın' qolları menen xızmet etip bolmaydı . O'ytkeni ha'mme adamlarg'a o'mir , dem ha'm barlıqtı Onın' O'zi beredi .
44017026	Quday ha'mme milletlerdi bir adamnan jaratıp , olardı pu'tkil jer ju'zine ornalastırdı . Olardın' jasaytug'ın da'wirleri menen ma'kanlarının' shegaraların aldın ala belgilep bergen .
44017027	Bunı Quday O'zin izlesin ha'm qarmalanıp bolsa da tapsın , dep isledi . Degen menen , Ol hesh birimizden alıs emes .
44017028	Sebebi sizlerdin' shayırların'ızdın' geybirewleri : « Bizler Onın' urpag'ımız » , — dep aytqanınday , bizler Ol arqalı jasaymız , ha'reket etemiz ha'm barmız .
44017029	Bizler endi Qudaydın' urpag'ı bolg'anımız sebepli , Quday adamnın' o'neri ha'm aqıl-oyı menen do'retilgen altın , gu'mis yamasa tas mu'singe uqsas dep oylaman'lar .
44017030	O'tken nadanlıq da'wirlerde Quday dıqqat awdarmag'an bolsa da , endi ha'r bir jerde ha'r bir adamnın' ta'wbe etiwin buyırmaqta .
44017031	O'ytkeni Ol bul du'nyanı O'zi tan'lag'an Adamı arqalı a'dillik penen hu'kim etetug'ın ku'ndi belgilep qoyıptı . Bunı sol Adamdı o'limnen qayta tiriltip , ha'r bir adamg'a da'lilledi .
44017032	O'limnen qayta tiriliw haqqında esitkende , kimisi mazaq etip ku'ldi , kimisi : « Bul haqqında seni basqa sapar tın'lag'ımız keledi » , — dedi .
44017033	Son'ınan Pavel olardın' arasınan shıg'ıp ketti .
44017034	Al geybir adamlar og'an qosılıp , isendi . Olardın' arasında Areopag ken'esinin' ag'zası bolg'an Dionisiy , Damaris atlı bir hayal ha'm ja'ne basqalar bar edi .
44018001	Korinf qalasında . Bunnan son' , Pavel Afinadan shıg'ıp , Korinfke keldi .
44018002	Sol jerde Akila atlı , pontlı bir yahudiyge duslastı . Akila hayalı Priskila menen jaqında İtaliyadan kelgen edi . Sebebi Klavdiy patsha barlıq yahudiylerdin' Rimnen shıg'ıp ketiwin buyırg'an edi . Pavel olarg'a bardı da ,
44018003	ka'siples bolg'anlıqtan olar menen birge qalıp , jumıs isledi . Olardın' ka'sibi — shatır sog'ıw edi .
44018004	Pavel ha'r dem alıs ku'ni ma'jilisxanada aytısıp , yahudiylerdi ha'm greklerdi isendiriwge ha'reket etti .
44018005	Sila menen Timofey Makedoniyadan kelgende , Pavel o'zin Qudaydın' so'zin ja'riyalawg'a ha'm yahudiylerge İysanın' Masix ekeni haqqında gu'walıq beriwge tolıq bag'ıshladı .
44018006	Biraq yahudiyler qarsı shıg'ıp , onı masqaralag'anda , Pavel kiyiminin' shan'ın qag'ıp , olarg'a bılay dedi : — O'z obalın'ız o'zin'izge ! Men juwapkershilikten azatpan . Bunnan bılay , basqa milletlerge ketemen .
44018007	Pavel sol jerden shıg'ıp , Qudayg'a sıyınatug'ın Titus Yustus atlı bir adamnın' u'yine keldi . Onın' u'yi ma'jilisxanag'a irgeles edi .
44018008	Ma'jilisxana basshısı bolg'an Krispus pu'tkil u'y-ishi menen İyemizge isendi . Paveldi tın'lag'an korinflilerdin' ko'bisi de isenip , suwg'a shomıldırıldı .
44018009	Bir ku'ni tu'nde İyemiz Pavelge ayan ko'rsetip : « Qorqpa , u'nsiz qalmay , so'yley ber !
44018010	Men senin' menen birgemen , jamanlıq islew ushın sag'an hesh kim qol tiygize almaydı . O'ytkeni bul qalada Menin' adamlarım ko'p » , — dedi .
44018011	Solay etip , Pavel ol jerde bir yarım jıl qaldı ha'm xalıqqa Qudaydın' so'zin u'yretiwin dawam etti .
44018012	Galio Axaya u'lkesinin' ha'kimi bolg'an waqıtta yahudiyler birigip , Pavelge qarsı shıqtı . Onı qazıxanag'a alıp barıp :
44018013	— Mına adam xalıqtı u'gitlep , Qudayg'a sıyınıwdı bizlerdin' nızamımızg'a qayshı keletug'ın jol menen u'yretip ju'r , — dedi .
44018014	Pavel endi so'zin baslamaqshı bolg'anda , Galio yahudiylerge bılay dedi : — Ha'y , yahudiyler ! Eger bir nızamsızlıq yamasa bir awır jınayat islengen bolsa , men sizlerdi sabırlılıq penen tın'lar edim .
44018015	Biraq , so'zlerge , atlarg'a ha'm o'zlerin'izdin' nızamın'ızg'a baylanıslı ma'seleler bolsa , o'zlerin'iz sheshin'ler . Men bunday na'rselerge qazılıq etkim kelmeydi .
44018016	Solay etip , Galio olardı qazıxanadan quwıp jiberdi .
44018017	Sonda olardın' ha'mmesi ma'jilisxananın' basshısı Sostenisti uslap alıp , qazıxananın' aldında sabap tasladı . Al Galio bularg'a kewil de awdarg'an joq . Paveldin' Antioxiyag'a qaytıwı
44018018	Pavel sol jerde ja'ne bir neshe ku'n bolg'annan son' , tuwısqanlar menen xoshlastı . Priskila ha'm Akila menen birge Siriyag'a barıw ushın kemege mindi . Qudayg'a ant bergenlikten , Pavel Kenxreyada shashın qıydırıp tasladı .
44018019	Efeske kelgende , Priskila menen Akilanı sol jerde qaldırıp , o'zi ma'jilisxanag'a bardı da , yahudiyler menen aytısa basladı .
44018020	Olar ko'birek waqıt qalıwın o'tinish etse de , Pavel qayılshılıq bermedi .
44018021	Biraq olar menen xoshlasıp atırıp : — Quday qa'lese , sizlerge ja'ne qaytıp kelemen , — dedi . Son'ınan keme menen Efesten jo'nep ketti .
44018022	Ol Kesariyada kemeden tu'sip , Erusalimge ketti ha'm sol jerdegi iseniwshiler ja'ma'a'tine sa'lem bergennen son' , Antioxiyag'a bardı .
44018023	Antioxiyada bir neshe waqıt qalg'annan son' , Pavel jolg'a shıqtı . Ta'rtip boyınsha Galatiya ha'm Frikiya u'lkelerin aralap , ha'mme sha'kirtlerge ruwxıy ku'sh-quwat berip ju'rdi . Apolostın' xızmeti
44018024	Sol waqıtta negizi iskenderiyalı bolg'an Apolos atlı bir yahudiy Efeske keldi . Ol Muxaddes Jazıwlardı ju'da' jaqsı biletug'ın , so'zge sheshen adam edi .
44018025	İyemizdin' jolında ta'lim alg'an ol jalınlı ruwx penen so'ylep , İysa haqqında durıs u'yretetug'ın edi . Biraq ol tek Yaqıyanın' suwg'a shomıldırıwın g'ana biletug'ın edi .
44018026	Apolos ma'jilisxanada batıllıq penen so'yley basladı . Bunı Priskila menen Akila esitkende , onı u'yine aparıp , Qudaydın' jolın anıg'ıraq tu'sindirip berdi .
44018027	Apolos Axayag'a ketpekshi bolg'anda , tuwısqanlarımız onı qollap quwatladı . Sol jerdegi sha'kirtlerdin' onı qabıl qılıwı ushın xat jazıp berdi . Apolos sol jerge jetip barıp , Qudaydın' miyrimi menen isengenlerge ko'p ja'rdem berdi .
44018028	Sebebi ol İysanın' Masix ekenin Muxaddes Jazıwlar arqalı da'lillep , yahudiylerdi xalıq aldında ku'shli tu'rde a'shkaraladı .
44019001	Pavel Efes qalasında . Apolos Korinfte bolg'anda , Pavel tawlı u'lkelerden o'tip , Efeske keldi . Ol jerde ayırım sha'kirtler menen ushırasıp ,
44019002	olardan : — İsengen waqtın'ızda Muxaddes Ruwxtı aldın'ız ba ? — dep soradı . — Muxaddes Ruwxtın' bar ekenin bizler hesh esitpedik de , — dep juwap berdi olar .
44019003	— Olay bolsa , qanday shomıldırıw menen shomıldırıldın'lar ? — dep soradı Pavel . — Yaqıyanın' ta'limine tiykarlanıp , suwg'a shomıldırıldıq , — dedi olar .
44019004	Pavel bılay dedi : — Yaqıya xalıqtı ta'wbe ettirip ha'm suwg'a shomıldırıp , olarg'a o'zinen son' Keletug'ıng'a , yag'nıy İysag'a iseniwdi aytqan edi .
44019005	Olar bunı esitkende , İyemiz İysanın' atı menen suwg'a shomıldırıldı .
44019006	Pavel olardın' u'stilerine qolların qoyıp duwa etkende , olarg'a Muxaddes Ruwx tu'sti ha'm olar basqa tillerde so'ylep , Qudaydın' so'zlerin ayta basladı .
44019007	Olar barlıg'ı bolıp shama menen on eki adam edi .
44019008	Pavel ma'jilisxanag'a bardı . Ol sol jerde u'sh ay dawamında Qudaydın' Patshalıg'ı tuwralı ta'lim berdi ha'm olardı isendiriwge tırısıp , batıllıq penen so'yledi .
44019009	Biraq , geybirewleri qasarısıp isenbedi ha'm İysanın' jolın xalıq aldında jamanlay basladı . Sonlıqtan Pavel olardı qaldırıp , sha'kirtlerdi o'zi menen birge aldı da , ha'r ku'ni Tiranustın' mektebinde ta'lim beriwin dawam etti .
44019010	Bul awhal eki jılg'a sozıldı . Solay etip , yahudiy bolsın , grek bolsın , Aziya u'lkesinde jasag'an ha'r bir adam İyemizdin' so'zin esitti . Skevanın' jeti ulı
44019011	Quday Pavel arqalı tan' qalarlıq ka'ramatlar isledi .
44019012	Ha'tte , Paveldin' denesine tiygen bet oramallar yamasa aljapqıshlar nawqaslarg'a qoyılg'anda , olar da'rtlerinen azat bolıp , ishlerinen jawız ruwxlar shıg'atug'ın edi .
44019013	El aralap , jawız ruwxlardı quwıp ju'rgen geybir yahudiy duwaxanlar da jawız ruwx urg'an adamlarg'a İyemiz İysanın' atın qollana basladı . Olar : « Pavel ja'riyalap ju'rgen İysanın' atı menen buyıramız , shıg'ıp ket ! » — deytug'ın edi .
44019014	Bas ruwxaniy Skeva atlı bir yahudiydin' jeti ulı da usılay islep ju'rgen edi .
44019015	Biraq jawız ruwx olarg'a : — İysanı bilemen , Paveldi tanıyman , al sizler kimsiz ? — dep juwap berdi de ,
44019016	jawız ruwx urg'an adam olarg'a ta'p berip jıg'ıp , olardan u'stin shıqtı . Olar u'yden jaradar ha'm jalan'ash bolıp qashıp ketti .
44019017	Bul xabar Efeste jasaytug'ın barlıq yahudiyler menen greklerge jetip bardı . Ha'mmesin qorqınısh biylep , İyemiz İysanın' atı u'lken hu'rmetke eristi .
44019018	İsengenlerdin' ko'bisi kelip , islegen jaman islerin ashıq moyınladı .
44019019	Sıyqırshılıq penen shug'ıllanatug'ın ko'p adamlar da kitapların jıynap , ha'mmenin' ko'z aldında jag'ıp jiberdi . Kitaplardın' bahasın esaplag'anda , eliw mın' draxma boldı .
44019020	Solay etip , İyemizdin' so'zi qu'diret penen jayılıp , ta'siri artıp bardı .
44019021	Bul waqıyalardan son' , Pavel Makedoniya ha'm Axaya u'lkelerinen o'tip , Erusalimge barıwg'a qarar etti . « Ol jerge barg'anımnan son' , Rimdi de ko'riwim kerek » , — dedi ol .
44019022	Sonlıqtan o'zi bir neshe waqıt Aziya u'lkesinde qalıp , ja'rdemshilerinen ekewin — Timofey menen Erastustı Makedoniyag'a jiberdi . Efestegi ko'terilis
44019023	Sol waqıtları İyemiz İysanın' jolına qarsı ku'shli ko'terilis payda boldı .
44019024	Dimitriy atlı bir zerger gu'misten Artemida ibadatxanasının' kishkene u'lgilerin sog'ıp , o'z o'nermentshilerine ko'p payda keltiretug'ın edi .
44019025	Dimitriy o'z o'nermentshileri menen o'zindey zergerlerdi bir jerge jıynap , olarg'a bılay dedi : — Doslar , usı ka'sibimiz arqalı ko'p payda alatug'ınımızdı bilesizler .
44019026	Biraq Pavel degen mına bir adamnın' qoldan sog'ılg'an qudaylardın' haqıyqıy qudaylar emes ekenin aytıp , tek Efeste emes , al pu'tkil Aziyada ko'p sanlı adamlardı u'gitlep azg'ırg'anın ko'rip ha'm esitip atırsızlar .
44019027	Bul bizlerdin' o'nerimizdin' qa'dirine qa'wip tuwdırıp qoymay , al ullı hayal quday Artemidanın' ibadatxanasının' arzımaytug'ın na'rsege aylanıp , pu'tkil Aziya u'lkesi menen pu'tkil du'nya sıyınatug'ın hayal qudaydı ullılıg'ınan ayırıw qa'wpi bar .
44019028	Olar bunı esitkende , qattı g'a'zeplenip : « Efeslilerdin' Artemidası ullı ! » — dep baqıra basladı .
44019029	Pu'tkil qala ta'rtipsizlikke tolıp ketti . Adamlar Paveldin' joldasları makedoniyalı Gayus penen Aristarxtı uslap alıp , ha'mmesi birlikte tamasha maydanına qaray umtıldı .
44019030	Pavel xalıqtın' arasına barmaqshı boldı , biraq sha'kirtler og'an jol qoymadı .
44019031	Paveldin' dosları bolg'an Aziya u'lkesinin' ayırım basshıları da og'an xabar jollap , tamasha maydanında ko'rinbewin o'tindi .
44019032	Jıynalg'anlardın' biri anaw , biri mınaw dep baqırısıp , jıynalıs biyta'rtip boldı . Ko'bisi ne ushın jıynalg'anın da bilmeytug'ın edi .
44019033	Yahudiyler İskender atlı bir adamdı iyterip ortag'a shıg'arg'anlıqtan , ayırım adamlar bolg'an waqıya ushın onı ayıpker dep sheshti . İskender qolı menen isharat etip , o'zin xalıq aldında qorg'amaqshı boldı .
44019034	Biraq xalıq onın' yahudiy ekenin bilgende , ha'mmesi bir awızdan shama menen eki saattay : « Efeslilerdin' Artemidası ullı ! » — dep baqırıp turdı .
44019035	Qala xatkeri xalıqtı tınıshlandırıp bılay dedi : — Efesliler ! Ullı Artemidanın' aspannan tu'sken mu'sininin' ha'm onın' ibadatxanasının' qorg'awshısı — Efes qalası ekenin kim bilmeydi ?
44019036	Bulardı hesh kim biykarlay almaydı . Sonın' ushın tınıshlanıp , oylanıp is tutıwın'ız kerek .
44019037	Sizlerdin' bul jerge a'kelgen adamların'ız ibadatxananı da tonamag'an , hayal qudayımızg'a da til tiygizbegen .
44019038	Sonlıqtan Dimitriydin' ha'm onın' o'nermentshi joldaslarının' birewge qarsı qanday da bir shag'ımı bar bolsa , qazıxanalar ashıq , qazılar da bar . Bir-birinin' u'stinen sol jerde shag'ım etsin .
44019039	Al eger tag'ı basqa ma'sele bolsa , ol ra'smiy jıynalısta sheshiliwi tiyis .
44019040	Bu'gingi bolg'an waqıyalar sebepli ayıplanıw qa'wpindemiz . Bunday topalan'dı aqlay alıwg'a bizlerde sebep te joq . Ol usı so'zlerdi aytıp , jıynalg'anlardı tarqatıp jiberdi .
44019041	
44020001	Pavel Makedoniya menen Gretsiyada . Efestegi topalan' basılg'annan keyin , Pavel sha'kirtlerdi shaqırtıp jigerlendirdi . Son'ınan olar menen xoshlasıp , Makedoniyag'a ketiw ushın jolg'a shıqtı .
44020002	Ol jol-jo'nekey u'lkelerdi aralag'anda , iseniwshilerdi ko'p so'zler menen jigerlendirip , Gretsiyag'a keldi .
44020003	Ol jerde u'sh ay qaldı . Keme menen Siriyag'a ketpekshi bolg'anda , yahudiyler o'zine qarsı til biriktirgenlikten , Makedoniya arqalı izine qaytıwg'a qarar etti .
44020004	Pir ulı veriyalı Sopater , salonikalılardan Aristarx penen Sekundus , derbeli Gayus ha'm Timofey , Aziya u'lkesinen Tixik penen Trofim onın' menen birge ketti .
44020005	Bular burın ketip , bizlerdi Troas qalasında ku'tip turdı .
44020006	Al bizler Ashıtqısız nan bayramınan son' , Filipten keme menen jolg'a shıg'ıp , bes ku'nde olarg'a , Troasqa jetip keldik . Ol jerde jeti ku'n boldıq . Paveldin' Evtixtı tiriltiwi
44020007	Ha'ptenin' birinshi ku'ni nan sındırıw ushın bir jerge jıynalg'anımızda , Pavel iseniwshilerge so'z so'yledi . Erten'ine ketetug'ın bolg'anlıqtan , onın' wazı yarım aqshamg'a deyin sozıldı .
44020008	Bizler jıynalg'an joqarg'ı qabattag'ı bo'lmede ko'p shıralar janıp turg'an edi .
44020009	Evtix atlı bir jas jigit a'ynekke minip otır edi . Paveldin' so'zi sozılıp ketkenlikten , Evtixtı uyqı bastı . Ol uyıqlap ketip , u'shinshi qabattan qulap tu'sti . Onı jerden ko'terip alg'anda , ol o'lip qalg'an edi .
44020010	Pavel to'menge tu'sip , jigittin' u'stine en'keydi de , onın' en'sesinen ko'terip : « Uwayımlamay-aq qoyın' , onın' janı bar ! » — dedi .
44020011	Son'ınan joqarıg'a ko'terilip , nan sındırıp jedi . Olar menen tan' atqansha ko'p so'yleskennen son' , jolg'a shıqtı .
44020012	Jigitti u'yine tiri aparıp , iseniwshiler u'lken jubanısh aldı . Troastan Militke sapar
44020013	Bizler burınıraq keme menen ketip , Asos qalasına bardıq . Ol jerden Paveldi mingizip alıwımız kerek edi . O'ytkeni onın' o'zi piyada ju'rgisi kelgenlikten , bizlerge usılay tapsırg'an edi .
44020014	Pavel menen Asosta ushırasıp , onı kemege mingizdik te , Mitilina qalasına bardıq .
44020015	Ol jerden keme menen jolg'a shıg'ıp , erten'ine Xios atawının' qarsısına keldik . Bir ku'nnen son' Samos atawına , onın' erten'ine Milit qalasına bardıq .
44020016	Aziya u'lkesinde waqıttı bosqa jibermew ushın , Pavel Efeske barmay o'tiwdi uyg'ardı . Eger mu'mkin bolsa , ol Eliwinshi ku'ni bayramında Erusalimde bolıwg'a asıqpaqta edi . Paveldin' efesli aqsaqallar menen xoshlasqanda so'ylegen so'zi
44020017	Pavel Militten Efeske adam jiberip , iseniwshiler ja'ma'a'tinin' aqsaqalların janına shaqırttı .
44020018	Olar janına kelgende , Pavel bılay dedi : — Aziya u'lkesine qa'dem basqan da'slepki ku'nimnen baslap , sizler menen birge bolg'an waqtımnın' ha'mmesinde qalay jasag'anımdı bilesizler .
44020019	Yahudiylerdin' qastıyanshılıqları sebepli basımnan o'tken qıyınshılıqlarg'a qaramastan , İyemizge tolıq kishipeyillik penen , sizler ushın ko'z jaslarımdı to'gip xızmet ettim .
44020020	Ja'ne de , paydalı bolg'an ha'r qanday na'rseni qaldırmay , sizlerge xalıq aldında ha'm u'ylerde ta'lim beriwdi toqtatpadım .
44020021	Yahudiylerge de , greklerge de ta'wbe etip Qudayg'a qaytıwdı ha'm İyemiz İysag'a iseniwdi ja'riyaladım .
44020022	Al endi bolsa , Muxaddes Ruwxtın' jetelewi menen Erusalimge baratırman . Ol jerde mag'an ne bolatug'ının bilmeymen .
44020023	Biraq Muxaddes Ruwx meni qamaq ha'm qıyınshılıqlar ku'tip turg'anın mag'an ha'r bir qalada bildirip atır .
44020024	Bug'an qaramastan , men o'z janımdı ayamayman . Tek o'z ba'ygimdi basıp o'tip , Qudaydın' miyriminin' Xosh Xabarı tuwralı gu'walıq beriwdi , yag'nıy İyemiz İysanın' mag'an tapsırg'an isin juwmaqlasam bolg'anı .
44020025	Men aran'ızda ju'rip , Qudaydın' Patshalıg'ı haqqında ja'riyaladım . Endi bolsa , sizlerdin' hesh qaysısın'ızdın' menin' ju'zimdi qaytıp ko'rmeytug'ının bilemen .
44020026	Sonlıqtan bu'gin sizlerge mınanı ashıq aytaman , kim de kim aran'ızda qutqarılmasa , men ol ushın juwapker emespen .
44020027	Sebebi sizlerge Qudaydın' pu'tkil erkin tolıq ja'riyaladım .
44020028	O'zlerin'izge ha'm Muxaddes Ruwx sizlerdi bag'ıwshı qılıp qoyg'an pu'tkil su'riwge ko'z-qulaq bolın'lar ! Qudaydın' O'z Ulının' qanı menen satıp alg'an iseniwshiler ja'ma'a'tin bag'ın'lar !
44020029	Men ketkennen son' , su'riwdi ayamaytug'ın jırtqısh qasqırlardın' aran'ızg'a kiretug'ının bilemen .
44020030	Ha'tte , aran'ızdan sha'kirtlerdi joldan azg'ırıp , o'zlerinin' izlerine ertiw ushın , haqıyqattı burmalawshı adamlar shıg'adı .
44020031	Sonlıqtan sergek bolın'lar ! U'sh jıl boyı , ku'n-tu'n demey ko'z jaslarımdı to'gip , ha'r birin'izge u'zliksiz aqıl-na'siyat bergenimdi eslerin'izde saqlan'lar !
44020032	Endi men sizlerdi Qudayg'a ha'm Onın' miyrimin bildiretug'ın so'zge tapsıraman . Bul so'z sizlerdi bekkemlep , Qudaydın' muxaddes bolg'an pu'tkil adamları menen birge sizlerge de miyras beriwge qu'direti jetedi .
44020033	Men hesh kimnin' gu'misin , altının yamasa kiyimin ku'semedim .
44020034	O'zimnin' ha'm menin' menen birge bolg'anlardın' mu'ta'jlikleri ushın usı qollarım menen miynet etkenimdi bilesizler .
44020035	İyemiz İysanın' : « Alg'an adamnan go're , bergen adam baxıtlıraq » , — degen so'zin umıtpay , usılay miynet etip , ha'lsizlerge ja'rdem beriw kerekligin sizlerge islegen ha'r bir isimde ko'rsettim .
44020036	Pavel usı so'zlerdi aytıp bolg'annan son' , olardın' ha'mmesi menen birge dize bu'gip , duwa etti .
44020037	Olardın' ha'mmesi qattı jılastı ha'm Paveldin' moynınan qushaqlap , onı su'ydi .
44020038	A'sirese olardı qattı qapa qılg'an , Paveldin' : « Menin' ju'zimdi qaytıp ko'rmeysiz » , — degen so'zleri boldı . Son'ınan onı kemege deyin shıg'arıp saldı .
44021001	Paveldin' Erusalimge qaray jolg'a shıg'ıwı . Olar menen xoshlasqanımızdan keyin , keme menen ju'zip , tuwrı Kos atawına kettik . Erten'ine Rodos atawına , ol jerden Patara qalasına keldik .
44021002	Sol jerden Fenikiyag'a baratug'ın kemeni tawıp mindik te , ju'zip kettik .
44021003	Kipr ko'ringende , onın' qubla ta'repinen o'tip , Siriyag'a qaray jol aldıq . Keme Tir qalasında ju'gin tu'siriw kerek bolg'anlıqtan , sol jerde toqtadıq .
44021004	Ol jerde sha'kirtlerdi izlep tawıp , olar menen birge jeti ku'n qaldıq . Sha'kirtler Muxaddes Ruwxtın' bildiriwi menen , Pavelden Erusalimge barmawdı o'tindi .
44021005	Biraq ketetug'ın waqtımız bolg'anda shıg'ıp , jolımızdı dawam ettik . Ha'mme iseniwshiler hayal ha'm bala-shag'aları menen birge bizlerdi qalanın' sırtına deyin shıg'arıp saldı . Ten'izdin' jag'asında dize bu'gip , duwa ettik .
44021006	Bir-birimiz benen xoshlasqanımızdan son' , kemege mindik . Al olar u'ylerine qayttı .
44021007	Tirden jolımızdı dawam etip , Ptolemayda qalasına keldik . Ol jerdegi tuwısqanlarımız benen ko'risip , olardın' janında bir ku'n qaldıq .
44021008	Erten'ine shıg'ıp , Kesariyag'a keldik . Saylang'an jeti xızmetshinin' biri bolg'an , Xosh Xabar ja'riyalawshı Filiptin' u'yine barıp , onın' menen qaldıq .
44021009	Bul adamnın' payg'ambarshılıq etetug'ın , turmısqa shıqpag'an to'rt qızı bar edi .
44021010	Sol jerde bir talay ku'n bolg'anımızdan son' , Yahudiyadan Agabus atlı bir payg'ambar keldi .
44021011	Ol bizlerge kelip , Paveldin' belbewin aldı da , onın' menen o'zinin' ayaq-qolların baylap : — Muxaddes Ruwx bılay deydi : « Yahudiyler bul belbewdin' iyesin Erusalimde usılay etip baylap , basqa millet adamlarına uslap beredi » , — dedi .
44021012	Bul so'zlerdi esitip , bizler ha'm sol jerdegi adamlar Pavelden Erusalimge barmawın o'tindik .
44021013	Sonda Pavel bılay dep juwap berdi : — Ne islep atırsızlar ? Nege jılasıp , ju'regimdi ezip atırsızlar ? Men İyemiz İysanın' atı ushın Erusalimde tek ayaq-qolımdı baylatıwg'a emes , al o'liwge de tayarman .
44021014	Paveldi ko'ndire almag'anlıqtan : « İyemizdin' qa'legeni bolsın » , — dep qaytıp u'ndemedik .
44021015	Sol ku'nlerden son' jolg'a tayarlanıp , Erusalimge keldik .
44021016	Kesariyadag'ı sha'kirtlerdin' ayırımları da bizler menen birge keldi . Olar bizlerdi jasap turıw ushın da'slepki sha'kirtlerdin' biri bolg'an , kiprlı Minasonnın' u'yine alıp bardı . Bizler sol u'yde boldıq . Pavel Erusalimde
44021017	Erusalimge kelgenimizde , tuwısqanlarımız bizlerdi quwanıshlı tu'rde qarsı aldı .
44021018	Erten'ine bizler Pavel menen birge Yaqıptı ko'riwge bardıq . Aqsaqallardın' ha'mmesi de sol jerge jıynalg'an edi .
44021019	Pavel olardan hal-awhal sorag'annan keyin , o'z xızmeti arqalı Qudaydın' basqa milletler arasında islegen islerin birim-birim aytıp berdi .
44021020	Olar bunı esitip , Qudaydı alg'ısladı da , Pavelge bılay dedi : — Tuwısqanımız Pavel ! O'zin' ko'rip tursan' , yahudiyler arasında İyemizge iseniwshi ko'p mın'lag'an adamlar bar . Olardın' ha'mmesi Muxaddes Nızamg'a ju'da' intalı .
44021021	Olardın' alg'an xabarına qarag'anda , sen basqa milletler arasında jasaytug'ın barlıq yahudiylerge balaların su'nnet etpewlerin ha'm u'rp-a'detlerimizdi orınlamawın aytıp , Muwsanın' Nızamınan bas tartıw kerekligin u'yretip ju'rgen ekensen' .
44021022	Endi ne qılıw kerek ? Olar , a'lbette , senin' usı jerge kelgenin'di esitedi .
44021023	Sonlıqtan mına aytqanımızdı isle . Aramızda Quday aldında ant ishken to'rt adam bar .
44021024	Olardı janın'a alıp , tazalanıw ra'siminen o't . Olar shashların aldırıwı ushın , kerekli qurbanlıqtın' qunın sen to'le . Solay etip , ha'mme adam sen haqqında esitkenlerinin' tiykarsız ekenin ha'm senin' Muxaddes Nızam boyınsha jasap atırg'anın'dı bilsin .
44021025	Al basqa millet iseniwshilerine kelsek , bizler olarg'a butlarg'a soyılg'an qurbanlıqtın' go'shinen , qannan , buwındırılıp o'ltirilgen haywanlardın' go'shinen ha'm buzıqshılıqtan awlaq bolıwları tuwralı qararımızdı jazıp jibergen edik .
44021026	Kelesi ku'ni Pavel janına sol to'rt adamdı alıp , olar menen birge tazalanıw ra'siminen o'tti . Son'ınan tazalanıw ku'nlerinin' qashan tamam bolatug'ının ha'm ha'r biri ushın qashan qurbanlıq shalınatug'ının bildiriw ushın , İbadatxanag'a kirdi . Paveldin' qolg'a alınıwı
44021027	Jeti ku'nlik mu'ddet tamamlanıwg'a shamalasqanda , Aziya u'lkesinen kelgen yahudiyler Paveldi İbadatxanada ko'rip , pu'tkil xalıqqa qozg'alan' saldı da , onı uslap alıp :
44021028	— Ha'y , izraillılar , ja'rdem berin'ler ! Bul adam ha'mme jerde ha'mme adamlarg'a bizin' xalqımızg'a , Muxaddes Nızamg'a ha'm İbadatxanag'a qarsı ta'lim berip ju'r . Onın' u'stine , greklerdi de İbadatxanag'a alıp kelip , bul muxaddes orındı haramladı , — dep baqırıstı .
44021029	O'ytkeni olar bunnan aldın Paveldi qalada efesli Trofim menen birge ko'rgenlikten , Pavel onı İbadatxanag'a alıp kelgen , dep oylaytug'ın edi .
44021030	Pu'tkil qala ayaqqa turdı . Ha'r ta'repten juwırısıp kelgen xalıq Paveldi uslap , İbadatxananın' sırtına su'yrep shıg'ardı . Sol waqıtta-aq İbadatxananın' da'rwazası jabıldı .
44021031	Olar Paveldi o'ltirmekshi bolıp atırg'anda , Rim mın'basısına : « Pu'tkil Erusalim qozg'alan' ko'terdi ! » — degen xabar jetip bardı .
44021032	Mın'bası da'rhal a'skerler menen ju'zbasılardı janına alıp , xalıq turg'an jerge juwırıp keldi . Olar mın'bası menen a'skerlerdi ko'rgende , Paveldi urıwdı toqtattı .
44021033	Sonda mın'bası jaqınlap kelip , Paveldi tutqıng'a aldı da , qos shınjır menen baylawdı buyırdı . Son'ınan : — Bul kim ? Ol ne isledi ? — dep soradı .
44021034	Xalıq ishinen birewi anaw , birewi mınaw , dep baqırdı ha'm shawqım sebepli jo'nli juwap ala almag'anlıqtan , mın'bası Paveldi a'skeriy bo'limge alıp ketiwdi buyırdı .
44021035	Pavel basqıshqa kelgende , xalıq sonday g'a'zepli bolg'anlıqtan , a'skerler onı ko'terip ju'riwge ma'jbu'r boldı .
44021036	Xalıq onın' izinen : — Onı joq etin'ler ! — dep baqırıp ju'rdi . Paveldin' o'zin aqlawı
44021037	A'skeriy bo'limge kireyin dep atırg'anda , Pavel mın'basıg'a : — Sizge bir na'rse aytsam bola ma ? — dedi . Mın'bası : — Sen grekshe bilesen' be ?
44021038	Demek , sen bunnan burın qozg'alan' ko'terip , to'rt mın' qozg'alan'shını sho'lge aparg'an mısırlı emes ekensen'-g'o , — dedi .
44021039	Pavel : — Men yahudiymen . Kilikiyanın' belgili qalası Tarsustın' puqarasıman . Sizden o'tinish , xalıqqa so'z so'ylewge ruxsat etin' , — dedi .
44021040	Mın'bası ruxsat etiwden , Pavel basqıshtın' u'stinde turıp , xalıqqa qolı menen isharat etti . Teren' tınıshlıq ornag'annan son' , olarg'a evrey tilinde so'yley basladı .
44022001	— Tuwısqanlarım ha'm ag'alarım ! Endi sizlerge aytajaq , o'zimdi aqlawshı so'zlerimdi tın'lan'lar !
44022002	Paveldin' o'zlerine evreyshe so'ylegenin esitkende , olar burıng'ıdan beter tım-tırıs boldı . Pavel bılay dep dawam etti :
44022003	— Men yahudiymen . Kilikiyanın' Tarsus qalasında tuwılıp , usı Erusalim qalasında o'stim . Gamalieldin' qolı astında ata-babalarımızdın' nızamı boyınsha muqıyatlı tu'rde ta'rbiyalandım . Ha'zir sizlerdin' ha'mmen'iz sıyaqlı , men de Qudayg'a intalı xızmet ettim .
44022004	İysanın' jolı menen ju'riwshilerdi o'lgenshe quwdalap , erkek pe , hayal ma demesten , olardı baylap qamaqqa saldım .
44022005	Bas ruwxaniy menen barlıq aqsaqallar ken'esi de so'zlerimdi tastıyıqlay aladı . Men olardan Damasktag'ı yahudiylerge jazılg'an xat alıp , jolg'a shıqqan edim . Menin' maqsetim İysag'a isenetug'ın sol jerdegi adamlardı da baylap , jazalaw ushın Erusalimge a'keliw edi .
44022006	Men jolg'a shıg'ıp , Damaskqa jaqınlag'anımda , tu'sler shamasında tosattan aspannan tu'sken bir jarıq nur a'tirapımdı jarqıratıp jiberdi .
44022007	Men jerge jıg'ıldım ha'm bir dawıstın' mag'an : « Saul , Saul ! Sen nege Meni quwdalap atırsan' ? » — degenin esittim .
44022008	« Sen kimsen' , İyem ? » — dep soradım men . Ol mag'an : « Men — sen quwdalap atırg'an Nasıralı İysaman » — dedi .
44022009	Menin' janımdag'ılar nurdı ko'rse de , menin' menen So'yleskennin' so'zlerin tu'sinbedi .
44022010	« İyem , ne islewim kerek ? » — dep soradım men . İyemiz mag'an : « Ornın'nan turıp , Damaskqa bar . Sag'an bekitilgen islerdin' ha'mmesi sol jerde aytıladı » , — dedi .
44022011	Jan'ag'ı nurdın' saltanatlı jaqtısınan ko'zlerim ko'rmey qalg'anlıqtan , janımdag'ılar qolımnan uslap , meni Damaskqa jeteklep apardı .
44022012	Sol jerde Xananiya atlı bir dinshil adam bar edi . Xananiya sol jerdegi barlıq yahudiyler arasında jaqsı atı shıqqan adam bolıp , Muxaddes Nızam boyınsha jasaytug'ın edi .
44022013	Ol janıma kelip turdı da : « Tuwısqanım , Saul ! Ko'zlerin' ko'rip ketsin ! » — dedi . Menin' sol waqıtta-aq ko'zlerim ashılıp , onı ko'rdim .
44022014	Xananiya bılay dedi : « Ata-babalarımızdın' Qudayı O'zinin' erkin biliwin' ushın ha'm haq Adamdı ko'rip , Onın' awzınan shıqqan sesti esitiwin' ushın , seni tan'ladı .
44022015	Sebebi sen ko'rgenlerin'di ha'm esitkenlerin'di barlıq adamlarg'a ja'riyalap , Onın' gu'wası bolasan' .
44022016	Endi neni ku'tip otırsan' ? Ornın'nan turıp , suwg'a shomıldırıl ha'm Onın' atın aytıp shaqırıp , gu'naların'nan tazalan ! »
44022017	Men Erusalimge qaytıp kelip , İbadatxanada duwa etip otırg'anımda , ayrıqsha jag'dayg'a tu'sip , İyemizdi ko'rdim .
44022018	Ol mag'an : « Tezirek Erusalimnen ket ! O'ytkeni bul jerdegi adamlar senin' Men tuwralı bergen gu'walıg'ın'dı qabıl etpeydi » , — dedi .
44022019	Men Og'an bılay dedim : « İyem ! Olar menin' ma'jilisxanama-ma'jilisxana ju'rip , Sag'an isenetug'ınlardı qamap , sabag'anımdı biledi .
44022020	Ja'ne de , Senin' gu'wan' Stepannın' qanı to'gilgende , men de sol jerde edim . Men onı o'ltirgenlerdin' kiyimlerin qarawıllap , olardın' isin maqullap turdım » .
44022021	İyemiz mag'an : « Bar ! Men seni uzaqqa , basqa milletlerge jiberemen » , — dedi . Rim puqarası Pavel
44022022	Adamlar Paveldi usı so'zlerine deyin tın'ladı . Biraq son'g'ı so'zlerdi esitkende : — Bunday adamdı jer betinen qurtıw kerek , ol jasawg'a ılayıqlı emes ! — dep dawıslarının' barınsha baqıra basladı .
44022023	Olar usılay baqırısıp , ashıw menen kiyimlerin ılaqtırıp , aspang'a shan'-tozan' ko'terip turg'anda ,
44022024	mın'bası Paveldi a'skeriy bo'limnin' ishine aparıwdı buyırdı . Xalıqtın' Pavelge qarsı ne ushın usılay baqırıp atırg'anın biliw ushın , onı qamshılap , tergewdi tapsırdı .
44022025	Qolların kerip , qayıs penen baylap atırg'anda , Pavel sol jerde turg'an ju'zbasıg'a : — Rim puqarasın hu'kim etpey turıp qamshılaw nızamg'a tuwrı kele me ? — dedi .
44022026	Ju'zbası bunı esitkende , mın'basıg'a barıp xabar berdi de : — Ne isleyin dep atırsızlar ? Bul adam — Rim puqarası eken-g'o , — dedi .
44022027	Sonda mın'bası Paveldin' janına kelip : — Mag'an aytshı , sen Rim puqarasımısan' ? — dep soradı . — Awa , — dedi Pavel .
44022028	— Men bul puqaralıqqa ko'p aqsha menen eristim , — dedi mın'bası . — Al men Rim puqarası bolıp tuwıldım , — dedi Pavel .
44022029	Sonda Paveldi tergemekshi bolg'anlar da'rhal janınan shegindi . Paveldi baylatqan mın'bası da onın' Rim puqarası ekenin bilgende qorqıp ketti . Pavel joqarg'ı ken'es aldında
44022030	Erten'ine mın'bası yahudiylerdin' Paveldi ne ushın ayıplap atırg'anın anıq bilmekshi bolg'anlıqtan , onı kisenlerden bosattı da , bas ruwxaniyler menen pu'tkil joqarg'ı ken'estin' jıynalıwın buyırdı . Son'ınan Paveldi alıp kelip , olardın' aldında turg'ızıp qoydı .
44023001	Pavel joqarg'ı ken'es ag'zalarına dıqqat penen na'zer salıp : — Tuwısqanlarım ! Men bu'gingi ku'nge deyin Qudaydın' aldında pa'k hu'jdan menen jasadım , — degende ,
44023002	bas ruwxaniy Xananiya Paveldin' janında turg'anlarg'a onın' awzına urıwdı buyırdı .
44023003	Sonda Pavel og'an : — Ha'y , eki ju'zli ! Seni Quday uradı ! Sen meni Muxaddes Nızam boyınsha hu'kim etiw ushın otırsan' , biraq Muxaddes Nızamdı buzıp , meni urıwdı buyırıp atırsan' , — dedi .
44023004	Paveldin' qasında turg'anlar : — Qudaydın' bas ruwxaniyin de mazaq etiwge bola ma ? — dedi .
44023005	Pavel bılay dedi : — Tuwısqanlarım , onın' bas ruwxaniy ekenin bilmeytug'ın edim . Sebebi : « O'z xalqın'nın' basshısına jaman so'z aytpa » , — dep Muxaddes Jazıwda aytılg'an-g'o .
44023006	Sonda olardın' bir bo'leginin' saddukeyler , basqa bo'leginin' pariseyler ekenin bilgen Pavel joqarg'ı ken'este ba'lent dawıs penen : — Tuwısqanlarım ! Men pariseymen ha'm pariseydin' ulıman . Men o'lilerdin' qayta tiriliwinen u'mit etkenim ushın hu'kim etilip atırman , — dedi .
44023007	Pavel bunı aytqanda , pariseyler menen saddukeyler arasında ja'njel payda bolıp , jıynalg'anlar ekige bo'lindi .
44023008	O'ytkeni saddukeyler o'limnen qayta tiriliw de , perishte de , ruwx ta joq , deydi . Al pariseyler bulardın' ha'mmesin ta'n aladı .
44023009	Solay etip , jıynalısta ku'shli shawqım baslandı . Pariseyler toparınan ayırım diniy mug'allimler orınlarınan turıp : — Bizler bul adamnan hesh qanday ayıp tappay turmız . Eger og'an ruwx yamasa perishte so'ylegen bolsa she ? — dep qızıp so'yledi .
44023010	Ja'njel kem-kemnen ku'sheyip baratırg'anlıqtan , olardın' Paveldi tilkimlep taslawınan qorqqan mın'bası a'skerlerge to'menge tu'siwdi ha'm olardın' arasınan onı ku'sh penen alıp ketip , a'skeriy bo'limge aparıwdı buyırdı .
44023011	Sol tu'ni İyemiz Pavelge ko'rinip : « Ma'rt bol ! Men tuwralı Erusalimde qalay gu'walıq bergen bolsan' , Rimde de solay gu'walıq beriwin' tiyis » , — dedi . Paveldi o'ltiriw ushın til biriktiriw
44023012	Erten'ine yahudiyler til biriktirip : « Paveldi o'ltirmegenimizshe iship-jesek , bizlerge na'let bolsın » , — dep o'z ara ant ishti .
44023013	Bul til biriktiriwge qatnasqanlardın' sanı qırıqtan aslam edi .
44023014	Olar bas ruwxaniyler menen aqsaqallarg'a barıp bılay dedi : — « Paveldi o'ltirmegenimizshe awzımızg'a bir tu'yir na'rse alsaq , bizlerge na'let bolsın » , — dep qatal tu'rde ant ishtik .
44023015	Endi sizler joqarg'ı ken'es penen birlikte mın'basıg'a barın' da , o'zlerin'izdi Paveldin' ma'selesin ele de anıg'ıraq tekseretug'ın qılıp ko'rsetip , onı sizlerge alıp keliwin o'tinish etin'ler . Ol ken'eske kelmesten burın bizler onı o'ltiriwge tayar turamız .
44023016	Biraq Paveldin' jiyeni olardın' til biriktirgenin esitip qalıp , a'skeriy bo'limge bardı da , bul xabardı Pavelge jetkizdi .
44023017	Pavel ju'zbasılardın' birin janına shaqırıp : — Bul jigitti mın'basıg'a alıp barın' , aytatug'ın ga'pi bar eken , — dedi .
44023018	Ju'zbası jigitti mın'basıg'a alıp keldi de : — Tutqın Pavel meni shaqırıp , mına jigitti sizge aparıwımdı o'tinish etken edi . Onın' sizge aytajaq ga'pi bar eken , — dedi .
44023019	Mın'bası jigittin' qolınan usladı da , onı shetke shıg'arıp : — Mag'an ne aytpaqshı edin' ? — dep soradı .
44023020	Jigit bılay dep juwap berdi : — Yahudiyler o'z ara til biriktirip , Paveldin' ma'selesin anıg'ıraq tekseriw sıltawı menen , onı erten' joqarg'ı ken'eske alıp keliwin'izdi sizden o'tinish etpekshi .
44023021	Biraq siz olarg'a qulaq salman' ! Sebebi olardın' qırıqtan aslamı onı tasada ku'tpekte . Olar : « Paveldi o'ltirmegenimizshe iship-jesek , bizlerge na'let bolsın ! » — dep ant ishti . Endi olar sizin' qayılshılıg'ın'ızdı ku'tip , tayar bolıp turıptı .
44023022	Mın'bası jigitke : — Bulardı mag'an xabarlag'anın'dı hesh kimge aytpa ! — dep tapsırdı da , onı qaytarıp jiberdi . Paveldin' Kesariyag'a alıp barılıwı
44023023	Son'ınan mın'bası ju'zbasılardın' ekewin janına shaqırıp alıp bılay dedi : — Tu'nde , saat tog'ızda Kesariyag'a ketiw ushın , eki ju'z piyada a'sker , jetpis atlı ha'm eki ju'z nayzalı a'sker tayarlan'lar .
44023024	Paveldi mindirip , onı aman-esen ha'kim Felikske jetkiziw ushın , atlar menen ta'miyinlen'ler .
44023025	Son'ınan mın'bası to'mendegi xattı jazdı :
44023026	« Hu'rmetli ha'kim Felikske Klavdiy Lisastan sa'lem !
44023027	Yahudiyler bul adamdı uslap alıp o'ltireyin dep atır edi . Biraq men onın' Rim puqarası ekenin bilgenimnen son' , a'skerlerim menen jetip barıp , qutqarıp qaldım .
44023028	Onı ne ushın ayıplap atırg'anın bilmekshi bolıp , yahudiylerdin' joqarg'ı ken'esine alıp bardım .
44023029	Sonda onın' yahudiylerdin' nızamına baylanıslı tartıslı na'rseler sebepli ayıplanıp atırg'anın anıqladım . Biraq onda o'limge yamasa qamalıwg'a ılayıq hesh qanday ayıp joq .
44023030	Bul adamg'a qarsı qastıyanshılıq islenejaq ekenligi mag'an xabar etilgende , onı da'rhal sizge jolladım . Onın' ayıplawshılarına da og'an qarsı shag'ımların sizin' aldın'ızda aytıwdı buyırdım » .
44023031	Solay etip , a'skerler o'zlerine berilgen buyrıq boyınsha Paveldi alıp , tu'nde Antipatris degen qalashag'a bardı .
44023032	Erten'ine olar atlı a'skerlerdi Pavel menen joldı dawam etiw ushın qaldırıp , o'zleri a'skeriy bo'limge qaytıp keldi .
44023033	Atlı a'skerler Kesariyag'a barıp , xattı ha'kimge berdi de , Paveldi onın' qolına tapsırdı .
44023034	Ha'kim xattı oqıp , Pavelden qaysı u'lkeden ekenin soradı . Kilikiyalı ekenin bilgende , og'an :
44023035	« Seni ayıplawshıların' kelgende tın'layman » , — dedi de , onın' Hirodtın' sarayında qarawıllanıwın buyırdı .
44024001	Pavel ha'kim Feliks aldında . Aradan bes ku'n o'tkennen son' , bas ruwxaniy Xananiya ayırım aqsaqallar ha'm Tertulus atlı nızam qa'niygesi bolg'an bir sheshen menen Kesariyag'a kelip , ha'kimge Paveldin' u'stinen shag'ım jasadı .
44024002	Pavel shaqırılg'anda , Tertulus onı ayıplay basladı : — Ullı ma'rtebeli Feliks ! Sizin' arqan'ızda uzaq waqıtlardan beri tınıshlıqta jasap atırmız . Sizin' keleshekti ko're biletug'ının'ız arqalı bul millettin' abadanshılıg'ı rawajlanıp barmaqta .
44024003	Bizler bunı ha'mme waqıtta , ha'mme jerde u'lken minnetdarshılıq penen moyınlaymız .
44024004	Biraq sizin' waqtın'ızdı almaw ushın , bizlerdin' aytajaq bir awız so'zimizdi dıqqat penen tın'lawın'ızdı o'tinish etemen .
44024005	Bizler bul adamdı obaday qa'wipli , du'nya ju'zindegi pu'tkil yahudiyler arasında qozg'alan' ko'teriwshi ha'm « Nasıralılar » degen azg'ın topardın' jetekshilerinin' biri dep taptıq .
44024006	Ha'tte , ol İbadatxanamızdı da haramlamaqshı bolg'anda , bizler onı qolg'a aldıq .
44024007	
44024008	Siz de onı tergegenin'izde , bizlerdin' onı ne ushın ayıplap atırg'anımızdın' ha'mmesin o'zinen bilip alasız .
44024009	Yahudiyler de Paveldi ayıplap , aytılg'anlardın' durıs ekenin maqulladı .
44024010	Ha'kim Paveldin' so'ylewi ushın isharat etkende , Pavel bılay dep juwap berdi : — Sizin' ko'p jıllardan beri bul milletke qazılıq etip kiyatırg'anın'ızdı bilip , o'zimdi sizin' aldın'ızda aqlaytug'ınıma quwanıshlıman .
44024011	Menin' Erusalimge sıyınıw ushın kelgenime on eki ku'nnen ko'p bolmag'anın o'zin'iz bilip alıwın'ızg'a boladı .
44024012	Olar menin' ya İbadatxanada , ya ma'jilisxanalarda , ya qalanın' basqa bir jerinde birew menen tartısıp turg'anımdı yamasa xalıqqa qozg'alan' salıp ju'rgenimdi ko'rmedi .
44024013	Ha'zir de mag'an tag'ıp atırg'an ayıpların sizge da'lillep bere almaydı .
44024014	Biraq , sizge mınanı moyınlayman : olar « azg'ın topar » dep ataytug'ın jol boyınsha men ata-babalarımnın' Qudayına sıyınıp , Muxaddes Nızamda ha'm payg'ambarlardın' Jazıwlarında aytılg'an ha'r bir na'rsege isenemen .
44024015	Bul adamlar sıyaqlı men de haq adamlardın' da , gu'nakarlardın' da qayta tiriliwin Qudaydan u'mit etemen .
44024016	Sonlıqtan da , men Qudaydın' ha'm adamlardın' aldında pa'k hu'jdanlı bolıwg'a ha'mme waqıt tırısaman .
44024017	Milletime qayır-sadaqa , Qudayg'a qurbanlıqlar beriw ushın , ko'p jıldan son' Erusalimge qaytıp keldim .
44024018	Men tazalanıw ra'siminen o'tip , usılardı islep atırg'anımda , olar meni İbadatxanada ko'rdi . Sonda menin' qasımda ko'p adam da , shawqım da bolg'an joq .
44024019	Biraq ol jerde Aziya u'lkesinen kelgen ayırım yahudiyler bar edi . Sizin' aldın'ızda a'ne solar turıp , mag'an tag'atug'ın ayıpları bar bolsa , aytıwları kerek .
44024020	YA bolmasa , joqarg'ı ken'estin' aldında turg'anımda , mennen qanday ayıp tapqanın bul jerdegi adamlar aytsın .
44024021	Men tek olardın' aldında turg'anımda : « O'lilerdin' qayta tiriletug'ınına isengenim ushın , bu'gin men hu'kim etilip atırman » , — dep baqırg'an edim .
44024022	Sonda Feliks İysanın' jolı tuwralı jaqsı bilgenlikten : — Dawın'ızdı mın'bası Lisas kelgende sheshemen , — dedi de , istin' qaralıwın keyinge qaldırdı .
44024023	Son'ınan ol ju'zbasıg'a Paveldi qarawıllawdı , biraq erkinlik berip , doslarının' og'an ja'rdemlesiwine tıyım salmawın buyırdı . Paveldin' Kesariyada tutqın bolıwı
44024024	Bir qansha ku'nnen son' , Feliks o'zinin' Druzilla atlı yahudiy hayalı menen birge keldi . Ol Paveldi shaqırtıp alıp , onın' Masix İysag'a iseniw haqqında aytqanların tın'ladı .
44024025	Pavel haqlıq , o'zin tıyıw ha'm keleshektegi hu'kim haqqında aytqanda Feliks qorqıp ketip : — Ha'zirshe bara ber . Waqıt tapsam , seni ja'ne shaqırtıp alaman , — dedi .
44024026	Sonın' menen birge , bosatılıwı ushın Paveldin' o'zine para beriwinen u'mit etetug'ın edi . Sonlıqtan onı tez-tez shaqırtıp , onın' menen gu'rrin'lesetug'ın edi .
44024027	Biraq aradan eki jıl o'tkende , Felikstin' ornına Portsiy Fest keldi . Feliks yahudiylerge jag'ıng'ısı kelgenlikten , Paveldi qamaqta qaldırıp ketti .
44025001	Pavel Festtin' aldında . Fest u'lkege ha'kimlik wazıypasına kelgennen son' u'sh ku'n o'tkende , ol Kesariyadan Erusalimge bardı .
44025002	Sonda bas ruwxaniyler menen yahudiylerdin' basshıları og'an Paveldin' u'stinen shag'ım jasadı .
44025003	Miyrimlilik ko'rsetip , Paveldi Erusalimge jiberiwin onnan jalınıp soradı . Al o'zleri Paveldi jolda o'ltirmekshi bolıp , til biriktirgen edi .
44025004	Fest olarg'a juwap berip , Paveldin' Kesariyadag'ı qamaqta ekenin ha'm o'zinin' de jaqında sol jerge baratug'ının ayttı da :
44025005	— Aran'ızda biyligi barlar menin' menen birge barıp , bul adam bir qılmıs islegen bolsa , onı ayıplasın , — dedi .
44025006	Fest olardın' janında segiz yamasa on ku'nnen artıq qalmay , Kesariyag'a qayttı . Erten'ine ol hu'kim gu'rsisine otırıp , Paveldi alıp keliwdi buyırdı .
44025007	Pavel kelgende , Erusalimnen barg'an yahudiyler onın' a'tirapın qorshap aldı da , og'an o'zleri da'lillep bere almaytug'ın ko'p awır ayıplar taqtı .
44025008	Pavel o'zin aqlap : — Men ya yahudiylerdin' nızamına , ya İbadatxanag'a , ya Rim patshası-Qaysarg'a qarsı hesh qanday jınayat islegenim joq , — dedi .
44025009	Biraq yahudiylerge jag'ıng'ısı kelgen Fest Pavelge : — Erusalimge barıp , sol jerde usılar boyınsha menin' aldımda hu'kim etiliwdi qa'leysen' be ? — dedi .
44025010	Pavel bılay dedi : — Men Qaysardın' hu'kim gu'rsisi aldında turman . Men usı jerde hu'kim etiliwim tiyis . Menin' yahudiylerge hesh qanday jamanlıq islemegenimdi o'zin'iz ju'da' jaqsı bilesiz .
44025011	Eger men ayıplı bolsam ha'm o'limge ılayıqlı bir na'rse islegen bolsam , o'limnen bas tartpas edim . Al eger bulardın' mag'an tag'ıp atırg'an ayıpları tiykarsız bolsa , onda hesh bir adamnın' meni olardın' qolına uslap beriwge haqısı joq . Men Qaysardın' hu'kimin talap etemen .
44025012	Sonda Fest ken'esgo'yleri menen ma'sla'ha'tleskennen son' : — Sen Qaysardın' hu'kimin talap ettin' , endi Qaysarg'a barasan' , — dep juwap berdi . Pavel Agrippa patshanın' aldında
44025013	Bir qansha ku'nnen son' , Agrippa patsha menen Vernika Festti qutlıqlaw ushın Kesariyag'a keldi .
44025014	Olar sol jerde ko'p ku'n qalg'anlıqtan , Fest Paveldin' isin patshag'a bildirip bılay dedi : — Bul jerde Feliks qamaqta qaldırıp ketken bir adam bar .
44025015	Men Erusalimde bolg'anımda , yahudiylerdin' bas ruwxaniyleri menen aqsaqalları og'an ayıp tag'ıp , onı jazalawımdı talap qılg'an edi .
44025016	Men olarg'a : « Ayıplanıwshı o'z ayıplawshıları menen ju'zlespey turıp , og'an tag'ılıp atırg'an ayıplardan o'zin qorg'awg'a mu'mkinshilik bermesten , onı uslap beriw — rimlilerdin' a'detine qayshı keledi » , — dep juwap berdim .
44025017	Sonlıqtan olar menin' menen bul jerge kelgende , men waqıttı bosqa jibermey , erten'ine-aq hu'kim gu'rsisine otırdım da , sol adamnın' alıp keliniwin buyırdım .
44025018	Biraq ayıplawshılar orınlarınan turg'anda , og'an men ku'tken ayıplardın' hesh birin taqpadı .
44025019	Tek olardın' o'z dini ha'm bir İysa atlı o'lgen , biraq Pavel tiri dep tastıyıqlag'an Adam haqqında ayırım tartısları bar eken .
44025020	Men bul ma'seleni qalay sheshiwdi bilmey albırap , Pavelden : « Erusalimge barıp , usılar boyınsha sol jerde hu'kim etiliwdi qa'leysen' be ? » — dep soradım .
44025021	Biraq ol o'z isin Qaysardın' qarawın ha'm og'an deyin qamaqta qaldırılıwın talap etti . Sonlıqtan men onı Qaysarg'a jollawıma deyin qamaqta bolıwın buyırdım .
44025022	Sonda Agrippa Festke : — Bul adamdı men de tın'lag'ım keledi , — dedi . — Onı erten'-aq tın'laysız , — dedi Fest .
44025023	Erten'ine Agrippa menen Vernika ullı sa'n-saltanat penen kelip , mın'basılar ha'm qalanın' abıraylı adamları menen birlikte ra'smiy zalg'a kirdi . Festtin' buyrıg'ı boyınsha Pavel alıp kelindi .
44025024	Fest bılay dedi : — Patsha Agrippa ha'm usı jerdegi ha'mme adamlar ! Sizler mına adamdı ko'rip tursızlar . Erusalimde de , bul jerde de , pu'tkil yahudiy xalqı onın' u'stinen mag'an shag'ım jasap : « Ol bunnan bılay jasamawı tiyis » — dep baqırısqan edi .
44025025	Biraq men onın' o'lim jazasına ılayıq hesh qanday is islemegenin anıqladım . Onın' o'zi Qaysardın' hu'kimin talap etkenlikten , onı Qaysarg'a jiberiwge qarar ettim .
44025026	Al mende bolsa , ol haqqında hu'kimdarg'a jazg'anday , belgili hesh na'rse joq . Sonlıqtan bul tergewdin' na'tiyjesinde mag'an jazıwg'a bir na'rse tabılıp qalar dep , onı sizlerdin' aldın'ızg'a , a'sirese , patsha Agrippa , sizin' aldın'ızg'a shıg'ardım .
44025027	O'ytkeni tutqındı Qaysarg'a jollap , og'an qoyılg'an ayıplardı bildirmew nadurıs bolar , dep oylayman .
44026001	Paveldin' o'zin aqlawı . Agrippa Pavelge : — O'zin'di aqlap so'ylewin'e ruxsat beriledi , — dedi . Sonda Pavel qolın ko'terip isharat etti de , o'zin aqlap so'yley basladı :
44026002	— Patsha Agrippa ! Yahudiylerdin' mag'an tag'ıp atırg'an barlıq ayıplarına qarsı bu'gin o'zimdi sizin' aldın'ızda aqlap atırg'anım ushın baxtiyarman , dep esaplayman .
44026003	Sebebi a'sirese siz yahudiylerdin' u'rp-a'detlerin ha'm tartıslı ma'selelerin jaqsı bilesiz . Sonlıqtan meni sabırlılıq penen tın'lawın'ızdı o'tinish etemen .
44026004	Da'slep o'z elimde , son'ınan Erusalimde jaslıg'ımnan beri qalay o'mir su'rgenimdi pu'tkil yahudiyler biledi .
44026005	Olar meni ko'p waqıttan beri tanıydı ha'm eger qa'lese , dinimizdin' en' qatal bag'ıtı boyınsha parisey bolıp jasag'anım tuwralı gu'walıq bere aladı .
44026006	Endi bolsa , Qudaydın' ata-babalarımızg'a bergen wa'desinen u'mit etkenim ushın , men usı jerde turıp , hu'kim etilip atırman .
44026007	Bizin' on eki urıwımız ku'ni-tu'ni Qudayg'a bar ıqlası menen xızmet etip , bul wa'denin' orınlanıwınan u'mit etedi . O , patsham ! Meni yahudiyler , mine , usı u'mit sebepli ayıplamaqta .
44026008	Qudaydın' o'lilerdi tiriltiwin sizler nege isenip bolmaytug'ın na'rse , dep esaplaysızlar ?
44026009	Haqıyqatında men de Nasıralı İysanın' atına qarsı qolımnan kelgen ha'mme na'rseni islewim kerek , dep oylaytug'ın edim .
44026010	Men bunı Erusalimde isledim de . Bas ruwxaniylerden alg'an biylik penen iseniwshilerdin' ko'bisin qamaqqa saldırdım . Olarg'a o'lim jazası beriliwi ushın dawıs beretug'ın edim .
44026011	Ma'jilisxanama-ma'jilisxana ju'rip , olardı tez-tez jazalap , İysag'a til tiygiziwge ma'jbu'rleytug'ın edim . Olarg'a qa'ha'rli bolg'anım sonshelli , ha'tte , olardı jat qalalarda da quwdaladım .
44026012	Bir ma'rte men bas ruwxaniylerden biylik ha'm tapsırma alıp , Damaskqa qaray jolg'a shıqtım .
44026013	O , patsham ! Tal tu'ste jolda baratırg'anımda , aspannan tu'sip , menin' ha'm joldaslarımnın' a'tirapın jarqıratıp jibergen quyashtın' sa'wlesinen de jarıq bir nur ko'rdim .
44026014	Ha'mmemiz jerge jıg'ılg'anımızda , bir dawıstın' mag'an evrey tilinde so'ylegenin esittim : « Saul , Saul , sen nege Meni quwdalap atırsan' ? Qudayg'a qarsı tursan' , o'zin'e zıyan boladı » .
44026015	« İyem , Sen kimsen' ? » — dep soradım men . İyemiz juwap berip bılay dedi : « Men — sen quwdalap atırg'an İysaman .
44026016	Qa'ne , tikeyip , ornın'nan tur ! Meni ko'rgenin' ha'm Menin' sag'an ko'rsetejaq na'rselerim haqqında gu'walıq beriwin' ushın , ja'ne de , seni O'z xızmetime tayınlaw ushın sag'an ko'rindim . Sen ko'rgenlerin' ha'm sag'an ko'rsetejaq na'rselerim haqqında gu'walıq beresen' .
44026017	Men seni o'z xalqın'nın' ha'm basqa milletlerdin' qolınan qutqaraman .
44026018	Basqa milletlerdin' ko'zlerin ashıp , olardı qaran'g'ılıqtan jaqtıg'a , shaytannın' qolı astınan Qudayg'a aparıw ushın seni olarg'a jiberip atırman . Solay etip , olardın' gu'naları keshirilip , Mag'an degen isenimleri menen muxaddes adamlardın' arasınan u'les alsın » .
44026019	Sonlıqtan , patsha Agrippa , aspannan berilgen ayang'a bag'ınbay tura almadım .
44026020	Da'slep Damask , son'ınan Erusalim ha'm pu'tkil Yahudiya u'lkesindegi yahudiylerge , ja'ne basqa milletlerge de ta'wbe etip Qudayg'a qaytıwdı ha'm ta'wbege ılayıq isler islewdi ja'riyalap ju'rdim .
44026021	Yahudiylerdin' meni İbadatxanada uslap , o'ltirmekshi bolg'anının' sebebi usı .
44026022	Biraq bu'gingi ku'nge deyin mag'an Quday ja'rdem berip kelmekte . Sonlıqtan u'lken-kishi , ha'mmege gu'walıq berip , usı jerde turman . Menin' aytıp turg'anlarım payg'ambarlardın' ha'm Muwsanın' boljap aytqanlarınan basqa emes .
44026023	Olar Masixtın' azap shegetug'ının ha'm birinshi bolıp o'limnen tiriletug'ının , O'z xalqına ha'm basqa milletlerge nur haqqında ja'riyalaytug'ının bildirgen edi .
44026024	Pavel usı ta'rizde o'zin aqlap turg'anda , Fest ba'lent dawıs penen : — Pavel , senin' esin' durıs emes ! Ko'p oqıg'anın' seni aqılın'nan azdırıptı ! — dedi .
44026025	Pavel bılay dedi : — Esim durıs , hu'rmetli Fest ! Menin' so'zlerim haqıyqatqa ha'm aqılg'a say .
44026026	Patsha bul na'rseler haqqında jaqsı bilgenlikten , men onın' menen erkin so'ylesip turman . Bulardın' hesh birinin' onın' dıqqatınan shette qalmag'anına isenemen . O'ytkeni bul bir shette bolg'an joq .
44026027	Patsha Agrippa ! Siz payg'ambarlardın' so'zlerine isenesiz be ? Bilemen , isenesiz .
44026028	Sonda Agrippa Pavelge : — Meni az-maz waqıttın' ishinde ko'ndirip , masixıy qılmaqshımısan' ? — dedi .
44026029	— Az bolsın , ko'p bolsın , tek siz emes , al bu'gin meni tın'lap otırg'anlardın' ha'mmesi mına shınjırlarsız men sıyaqlı bolıwın Qudaydan tileymen , — dedi Pavel .
44026030	Sonda patsha , ha'kim , Vernika ha'm olar menen otırg'anlar orınlarınan turdı .
44026031	Olar sırtqa shıg'ıp , o'z ara : « Bul adam o'limge yamasa qamalıwg'a ılayıq hesh na'rse islemegen » , — desti .
44026032	Agrippa Festke : « Eger bul adam Rim patshası-Qaysardın' hu'kimin talap etpegende , onı azat qılıwg'a bolar edi » , — dedi .
44027001	Paveldin' Rimge qaray jolg'a shıg'ıwı . İtaliyag'a keme menen ketiwge qarar etkenimizde , Pavel menen basqa ayırım tutqınlar Avgust a'skeriy bo'liminen bolg'an Yuliy atlı bir ju'zbasıg'a tapsırıldı .
44027002	Aziya u'lkesinin' jag'alarındag'ı jag'ıslarg'a baratug'ın Adramittin' kemesine minip , bizler jolg'a shıqtıq . Janımızda Salonikadan kelgen makedoniyalı Aristarx ta bar edi .
44027003	Erten'ine Sidong'a jetip keldik . Yuliy Pavelge adamgershilik islep , onın' o'z mu'ta'jliklerine ja'rdem alıwı ushın , doslarına barıp keliwine ruxsat etti .
44027004	Ol jerden keme menen ja'ne jolg'a shıqtıq . Samal qarsı aldımızdan esip turg'anlıqtan , Kipr atawının' ıq jag'ı menen ju'rdik .
44027005	Kilikiya ha'm Pamfiliya u'lkelerinin' qarsı aldındag'ı ten'izden o'tip , Likiyanın' Mira qalasına keldik .
44027006	Ju'zbası sol jerde İtaliyag'a baratug'ın İskenderiyadan kelgen kemeni tawıp , bizlerdi og'an mingizdi .
44027007	Ko'p ku'n boyı a'ste-aqırın ju'zip , zorg'a degende Knidosqa jetip bardıq . Samalg'a qarsı ju'ziw qıyın bolg'anlıqtan , Krit atawının' ıq jag'ı menen Salmon qalasının' qasınan o'ttik .
44027008	Jag'a boylap zordan ju'zip , Laseya qalasının' qasındag'ı « Go'zzal jag'ıs » degen jerge keldik .
44027009	Bizler ko'p waqıttı sarp etip aldıq . Ha'tte , yahudiylerdin' oraza ku'nleri de o'tip ketkenlikten , endi ju'ziw qa'wipli edi . Sonlıqtan Pavel olarg'a eskertip :
44027010	— Adamlar ! Bul jolımız tek ju'k ha'm keme ushın emes , al janlarımız ushın da ju'da' qa'wip-qa'terli bolatug'ının ko'rip turman , — dedi .
44027011	Biraq ju'zbası Paveldin' so'zlerinen go're , keme aydawshısı menen kemenin' xojayınının' so'zine qulaq astı .
44027012	Jag'ıs qıslawg'a qolaylı bolmag'anlıqtan , kemedegilerdin' ko'bisi jolg'a shıg'ıwdı ha'm ilajı bolsa Fenikske jetip , qıstı sol jerde o'tkiziwdi sheshti . Feniks — qubla-batıs ha'm arqa-batıs ta'replerge qarag'an , Kritte jaylasqan bir jag'ıs edi . Ten'izdegi dawıl
44027013	Qubladan jumsaq samal ese baslag'anda , olar o'z maqsetimizge jettik dep oylap , ko'shkini ko'terdi de , Krittin' jag'ası menen ju'zip ketti .
44027014	Biraq ko'p o'tpey , ataw ta'repten « Arqa-shıg'ıs » dep atalatug'ın dawıl bastırıp keldi .
44027015	Keme dawıl ta'repinen iskenjege alınıp , samalg'a qarsı tura alatug'ın ku'shimiz bolmag'anlıqtan , bizler ta'slim bolıp kete berdik .
44027016	« Kavda » dep atalatug'ın bir kishi atawdın' ıq jag'ına jetkenimizde , kemenin' qayıg'ın zorg'a degende saqlap u'lgerdik .
44027017	Kemeshiler qayıqtı joqarıg'a tartıp shıg'arıp , kemeni arqan menen bekkem etip baylap qoydı . Liviya jag'asının' qayır jerlerine tiyiwden qorqıp , jelqomdı tu'sirdi de , ıg'ıp kete berdi .
44027018	Dawıl bizlerdi qattı qıynag'anlıqtan , olar erten'ine kemeden ju'k ılaqtıra basladı .
44027019	U'shinshi ku'ni kemenin' qural-saymanların da o'z qolları menen ten'izge ılaqtırdı .
44027020	Ko'p ku'n boyı quyash ta , juldızlar da ko'rinbedi . Dawıl ele qa'ha'rli bolg'anlıqtan , aqırında aman qalıwdan u'mitimizdi pu'tkilley u'zdik .
44027021	Adamlar ko'p waqıttan beri hesh na'rse jemegen edi . Sonda Pavel ortag'a shıg'ıp bılay dedi : — Adamlar ! Mag'an qulaq asıp , Kritten shıqpag'anın'ızda , bunday qa'wip-qa'ter menen shıg'ıng'a ushıramag'an bolar edik .
44027022	Biraq endi sizlerdi ma'rt bolıwg'a shaqıraman . Tek keme g'ana apatqa ushırap , aran'ızda hesh bir jan nabıt bolmaydı .
44027023	Sebebi men tiyisli bolıp , xızmet etip ju'rgen Qudaydın' bir perishtesi o'tken tu'ni janıma kelip ,
44027024	bılay dedi : « Qorqpa Pavel ! Sen Rim patshası-Qaysardın' aldına barıwın' tiyis . Ja'ne Quday senin' menen saparlas bolg'anlardın' ha'mmesin sag'an bag'ıshladı » .
44027025	Sonlıqtan , adamlar , ma'rt bolın'lar ! Men Qudayg'a isenemen : mag'an ne aytılsa , sol boladı .
44027026	Bizler bir atawg'a ıg'ızılıp aparılıwımız tiyis . Kemenin' apatqa ushırawı
44027027	Dawıldın' baslang'anına on to'rt ku'n bolg'anda , bizler Adriya ten'izinde ıg'ıp ju'r edik . Shama menen tu'nnin' yarımında kemeshiler qanday da bir qurg'aqlıqqa jaqınlasqanın shamaladı .
44027028	Sonda olar ten'izdin' teren'ligin o'lshep , jigirma qulash ekenin bildi . Az-maz waqıttan son' ja'ne o'lshep ko'rgende , on bes qulash ekenin ko'rdi .
44027029	Suwdın' astındag'ı jartasqa urılıwımızdan qorqıp , olar kemenin' art betinen to'rt ko'shki ılaqtırdı da , tan'nın' tezirek atıwın tilep , duwa etti .
44027030	Kemeshiler kemeden qashpaqshı bolıp , aldın'g'ı ta'repten ko'shki taslawdı sıltawladı da , qayıqtı ten'izge tu'sire basladı .
44027031	Biraq Pavel ju'zbası menen a'skerlerge : — Bular kemede qalmasa , sizlerge aman qalıw joq , — dedi .
44027032	Sonda a'skerler qayıqtın' arqanların kesip , onı ten'izge tu'sirip jiberdi .
44027033	Tan' atayın dep turg'anda , Pavel ha'mmeni awqat jewge u'gitlep : — Hesh na'rse jemey awqatsız qalıp ku'tkenin'izge bu'gin on to'rt ku'n boldı .
44027034	Sonlıqtan awqat jep alıwın'ızdı o'tinish etemen . Bul aman qalıwın'ız ushın za'ru'r . Hesh qaysısın'ızdın' bir tal shashın'ız da nabıt bolmaydı , — dedi .
44027035	Pavel usılardı aytıp bolıp nandı aldı da , ha'mmenin' aldında Qudayg'a shu'kirlik bildirip , nandı bo'lip jey basladı .
44027036	Sonda ha'mme jigerlenip , awqat jedi .
44027037	Kemede barlıg'ımız bolıp eki ju'z jetpis altı jan edik .
44027038	Awqatqa toyıp bolg'annan son' , olar biydaydı ten'izge to'gip , kemeni jen'illetti .
44027039	Tan' atqanda , kemeshiler o'zleri kelgen jerdi tanımadı . Biraq jag'ası qumlıq bolg'an bir qoltıqtı ko'rip qalıp , mu'mkin bolsa , kemeni sol jerge aparıp toqtatıwdı uyg'ardı .
44027040	Ko'shkilerdin' arqanların kesip , ten'izge tasladı da , rullerdi baylag'an arqanlardı sheshti . Aldın'g'ı jelqomdı samal ta'repke ko'terip , jag'ag'a qaray ju'zip ketti .
44027041	Biraq keme bir qumlı sayız jerge tap bolıp , tumsıg'ı qumg'a battı da , qıymıldamay qaldı . Al artqı jag'ı ku'shli tolqınlar ta'repinen soqqılanıp , sınıp ketti .
44027042	Tutqınlar ju'zip qashıp ketedi dep oylap , a'skerler olardı o'ltirmekshi boldı .
44027043	Biraq ju'zbası Paveldi qutqarg'ısı kelip , a'skerlerge bul niyetin iske asırıwg'a tıyım saldı . Son'ınan ju'zip biletug'ınlarg'a birinshi bolıp o'zlerin ten'izge atıp , jag'ag'a shıg'ıwların buyırdı .
44027044	Al qalg'anları bolsa , kimisi taxtay , kimisi kemenin' sınıq bo'leklerinen uslap , olardın' izlerinen jetip bardı . Solay etip , ha'mmesi aman-esen jag'ag'a shıqtı .
44028001	Maltada . Aman qalg'anımızdan son' , atawdın' atının' Malta ekenin bildik .
44028002	Jergilikli adamlar bizlerge a'detten tıs adamgershilik ko'rsetti . Jawın jawıp , ku'n suwıq bolg'anlıqtan , olar ot jag'ıp , ha'mmemizdi jaqsı qabıl etti .
44028003	Pavel bir qushaq otın jıynap , ottın' u'stine saldı . Sonda ottın' ıssısınan qashqan bir uwlı jılan onın' qolına jabıstı .
44028004	Jergilikli adamlar Paveldin' qolına jılannın' asılıp turg'anın ko'rip , bir-birine : — Bul adam , so'zsiz , adam o'ltirgen qanxor eken . Ten'izden aman qalg'an bolsa da , a'dillik qudayı onın' tiri qalıwına jol qoymadı , — desti .
44028005	Biraq Pavel qolın silkip , jılandı ottın' ishine ılaqtırıp jiberdi ha'm hesh qanday zıyan ko'rmedi .
44028006	Olar Paveldin' denesinin' isip ketiwin yamasa birden o'lip qalıp , jerge jıg'ılıwın ku'tip tur edi . Biraq uzaq waqıt ku'tip , og'an hesh qanday zıyan kelmegenin ko'rgende , pikirlerin o'zgertip : « Ol bir quday » , — desti .
44028007	Bizler turg'an jerdin' jaqınında atawdın' basshısı bolg'an Publiy atlı adamnın' jer-mu'lki bar edi . Ol bizlerdi u'yine qabıl etip , u'sh ku'n miyman qıldı .
44028008	Sol waqıtta Publiydin' a'kesinin' ıssılıg'ı ko'terilip , ishi o'tip awırıp jatırg'an edi . Pavel onın' janına barıp duwa etti de , qolların onın' u'stine qoyıp , shıpa berdi .
44028009	Usı waqıyadan son' , atawdag'ı basqa awırıw adamlar da kelip , shıpa tabatug'ın edi .
44028010	Olar bizlerge ko'p hu'rmet ko'rsetti ha'm jolg'a shıg'ıp baratırg'anımızda kerekli na'rselerdi kemege ju'kledi . Paveldin' Rimge jetip barıwı
44028011	U'sh aydan son' , sol atawda qıslap qalg'an « Egiz qudaylar » dep atalatug'ın İskenderiyadan kelgen bir keme menen jolg'a shıqtıq .
44028012	Sirakuz qalasına barıp , u'sh ku'n qaldıq .
44028013	Ol jerden jolımızdı dawam etip , Regiumg'a keldik . Erten'ine qubladan ese baslag'an samaldın' ja'rdemi menen eki ku'nde Puteoliyge bardıq .
44028014	Ol jerden tuwısqanlarımızdı taptıq . Olardın' o'tinishi boyınsha , bizler olar menen birge bir ha'pte qaldıq . Aqırında bizler Rimge keldik .
44028015	Xabarımızdı esitken Rimdegi tuwısqanlarımız bizlerdi ku'tip alıw ushın Appiy maydanı ha'm « U'sh miymanxana » g'a deyin keldi . Pavel olardı ko'rgende Qudayg'a shu'kirlik etip , jigerlenip qaldı .
44028016	Rimge kelgenimizde , Pavelge o'zin qarawıllaytug'ın a'sker menen o'z aldına jasawg'a ruxsat etildi . Paveldin' Rimde waz aytıwı
44028017	U'sh ku'nnen son' , Pavel Rimdegi yahudiy jetekshilerin birge jıynalıwg'a shaqırdı . Olar jıynalg'anda , Pavel bılay dedi : — Tuwısqanlarım ! Men xalqımızg'a yamasa ata-babalarımızdın' u'rp-a'detlerine qarsı hesh na'rse islemesem de Erusalimde tutqın bolıp , rimlilerdin' qolına tapsırıldım .
44028018	Olar meni tergep bolg'annan son' , bosatıp jibermekshi boldı . O'ytkeni mag'an o'lim jazasın beretug'ınday hesh qanday tiykar joq edi .
44028019	Biraq , yahudiyler bug'an qarsı shıqqanlıqtan , men Rim patshası-Qaysardın' hu'kimin talap etiwge ma'jbu'r boldım . Degen menen , bunı men o'z xalqımdı ayıplamaqshı bolıp islemedim .
44028020	Sonlıqtan sizlerdi bul jerge usılar haqqında so'ylesip , ushırasıwg'a shaqırdım . Sebebi men İzraildın' u'miti ushın mına shınjırlar menen baylang'anman .
44028021	Olar Pavelge : — Sen tuwralı Yahudiyadan xat almadıq , ol jerden kelgen o'zimizdin' adamlardın' hesh biri sen tuwralı jaman xabar da a'kelmedi yamasa jaman na'rse de aytpadı .
44028022	Biraq bizler senin' pikirin'di o'zin'nen esitiwdi qa'leymiz . O'ytkeni ha'mme jerde sen tiyisli bolg'an bul toparg'a qarsı shıg'ıp atırg'anın bilemiz , — dedi .
44028023	Olar Pavel menen bir ku'ndi belgilep , sol ku'ni ko'p adamlar menen birge ol bolıp atırg'an jerge keldi . Pavel azannan keshke deyin olarg'a Qudaydın' Patshalıg'ı tuwralı gu'walıq berip , tu'sindirdi . Muwsanın' Nızamına ha'm payg'ambarlardın' Jazıwlarına tiykarlanıp , olardı İysa haqqında aytılg'anlarg'a isendiriwge ha'reket etti .
44028024	Ayırımları Paveldin' so'zlerine isendi , al bazıları isenbey qaldı .
44028025	O'z ara bir kelisimge kele almay , Pavel mına son'g'ı so'zlerin aytıp turg'anda olar kete basladı : — Muxaddes Ruwx İyshaya payg'ambar arqalı ata-babaların'ızg'a bılay so'ylep , durıs aytqan :
44028026	« Bul xalıqqa barıp , mınalardı ayt : Tın'lap esitesizler , biraq hesh tu'sinbeysizler , Qaraysızlar , biraq hesh ko'rmeysizler .
44028027	Sebebi bul xalıqtın' kewli qaysar bolıp , qulaqları pitip qalg'an , olar ko'zlerin de jumıp alg'an . Olay bolmag'anda , olardın' ko'zleri ko'rer edi , qulaqları esiter edi , kewilleri tu'siner edi . Olar Mag'an qaytıp kelse , Men olarg'a shıpa berer edim » .
44028028	Mınanı bilip qoyın'lar : Quday O'zinin' bul qutqarılıwın basqa milletlerge berdi . Olar bunı qabıl aladı .
44028029	
44028030	Pavel kireyge alg'an jayında tolıq eki jıl bolıp , o'zin ko'riwge kelgenlerdin' ha'mmesin qabıl etti .
44028031	Ol batıllıq penen , hesh bir tosqınlıqsız Qudaydın' Patshalıg'ı tuwralı ja'riyalap , İyemiz İysa Masix haqqında ta'lim berdi .
45001001	Sa'lemnama1 İysa Masixtın' qulı bolg'an , elshilikke shaqırılıp , Qudaydın' Xosh Xabarın ja'riyalaw ushın tan'lang'an men , Pavelden sa'lem !
45001002	Usı Xosh Xabardı Quday O'z payg'ambarları arqalı Muxaddes Jazıwlarda a'welden wa'de etken edi .
45001003	Bul Xosh Xabar Qudaydın' Ulı haqqında bolıp , Ol adam sıpatında Dawıttın' urpag'ınan tuwıldı ha'm
45001004	Onın' Muxaddes Ruwx ta'repinen o'limnen qayta tiriliwi arqalı Qudaydın' Ulı ekeni qu'diret penen da'lillendi . Qudaydın' Ulı — bul İyemiz İysa Masix .
45001005	Masixtın' atı ushın , ha'mme milletlerden bolg'an adamlar isensin ha'm so'zge boysınsın dep , Ol arqalı bizler Qudaydın' miyrimine ha'm elshilik xızmetine iye boldıq .
45001006	İysa Masixqa tiyisli bolıw ushın tan'lang'an sizler de usı ha'r tu'rli milletlerdensiz .
45001007	Quday su'yip , O'z muxaddesleri bolıwg'a shaqırg'an , Rimdegi sizlerdin' ha'mmen'izge A'kemiz Quday ha'm İyemiz İysa Masix miyrim ha'm tınıshlıq bersin ! Paveldin' Rimge barıwdı a'rman etiwi
45001008	Aldı menen isenimin'izdin' dan'qı pu'tkil du'nyag'a jayılg'anı sebepli , sizlerdin' ha'mmen'iz ushın İysa Masix arqalı Qudayıma shu'kirlik bildiremen .
45001009	Ulının' Xosh Xabarın ja'riyalawda shın kewlim menen men xızmet etip atırg'an Qudaydın' O'zi duwa etkenimde sizlerdi u'zliksiz tilge alıp atırg'anıma gu'wa .
45001010	Ja'ne de , endi sizlerge barıwım ushın Qudaydın' qa'lewi menen jol ashılıwın da tınbastan sorap atırman .
45001011	O'ytkeni isenimin'izdin' bekkem bolıwı ushın sizlerge bir ruwxıy sıydı jetkereyin dep , men sizlerdi qattı ko'rgim kelip atır .
45001012	Yag'nıy , aran'ızda bolg'anımda bir-birimizdin' isenimimizden jigerlensek eken deymen .
45001013	Tuwısqanlarım , basqa milletler arasında bolg'anı sıyaqlı , sizlerdin' aran'ızda da menin' islerimnin' jemisi bolıwı ushın , janın'ızg'a keliwdi ko'p ma'rtebe maqset etsem de , biraq ha'zirge deyin tosqınlıqlarg'a dus kelgenimnen biyxabar qalıwın'ızdı qa'lemeymen .
45001014	Menin' parızım ha'mmege : greklerge ha'm grek emeslerge , bilimli ha'm bilimsiz adamlarg'a Xosh Xabardı ja'riyalawdan ibarat .
45001015	Sonlıqtan qolımnan kelgenshe , Rimde bolg'an sizlerge de Xosh Xabardı ja'riyalawg'a tayarman . Xosh Xabardın' ku'shi
45001016	Sebebi men Xosh Xabardan arlanbayman . Xosh Xabar — isengen ha'r bir adamdı , birinshiden yahudiylerdi , son'ınan yahudiy emeslerdi qutqara alatug'ın Qudaydın' ku'shi .
45001017	Qudaydın' adamdı aqlaytug'ını Xosh Xabarda ashıq ko'rsetilgen . Aqlanıw isenim arqalı baslanıp , isenimdi bekkemlep baradı . Muxaddes Jazıwda aytılg'anday : « Aqlang'an adam isenimi menen jasaydı » . Qudaydın' g'a'zebi
45001018	Haqıyqatqa o'z nahaqlıg'ı menen bo'get bolatug'ın adamlardın' barlıq qudaysız ha'm nahaq islerine aspannan Qudaydın' g'a'zebi to'giledi .
45001019	O'ytkeni Quday haqqında biliwge mu'mkin bolg'an na'rseler olarg'a belgili . Qudaydın' O'zi olarg'a usılardı ma'lim etken .
45001020	Du'nya jaratılg'annan beri Qudaydın' ko'zge ko'rinbeytug'ın qa'siyetleri , yag'nıy sheksiz qu'direti ha'm qudaylıg'ı Ol jaratqan barlıqtan seziledi ha'm ashıq ko'rinedi . Solay etip , olar o'zlerin aqlay almaydı .
45001021	Olar Qudaydı bilse de , Onı Quday dep ullılamadı ha'm Og'an shu'kirlik bildirmedi . Kerisinshe , olardın' oy-qıyalları bos bolıp , aqılsız kewillerin qaran'g'ılıq qapladı .
45001022	O'zlerin aqıllımız dep sanap , aqmaq bolıp shıqtı :
45001023	ma'n'gi tiri Qudaydın' ullılıg'ın basında o'lim bar adamnın' , quslardın' , to'rt ayaqlı haywanlardın' ha'm jer bawırlawshılardın' ko'rinisindegi butlarg'a almastırdı .
45001024	Sol sebepten Quday olardı ju'reklerindegi haram qa'lewlerine ha'm buzıqshılıqqa tapsırıp , bir-birinin' denesin iplaslawına tosqınlıq jasamadı .
45001025	Olar Qudaydın' haqıyqatın jalg'ang'a almastırdı . Jaratqang'a emes , al jaratılg'an na'rsege sıyınıp , og'an xızmet etti . Al Quday sheksiz alg'ıs-maqtawlarg'a ılayıqlı . Awmiyin .
45001026	Sonlıqtan Quday olardı uyatsız qa'lewlerine tapsırdı . Ha'tte , hayallar da er adam menen ta'biyg'ıy jınısıy qatnastı qoyıp , o'z ara ta'biyg'ıy emes qatnas jasadı .
45001027	Sol sıyaqlı , er adamlar da hayal menen ta'biyg'ıy jınısıy qatnastı qoyıp , bir-birine buzıq ha'wes penen ıntıqtı . Erkekler erkekler menen uyatsız is-ha'reketler islep , o'z buzıqshılıg'ına ılayıq jazasın aldı .
45001028	Qudaydı biliwdi qa'lemegenlikten , Quday da olardı buzıq oy-sezimlerine ha'm islewge bolmaytug'ın is-ha'reketlerdi islewge tapsırdı .
45001029	Olardın' kewilleri ha'r tu'rli nahaqlıqqa , jawızlıqqa , na'psiqawlıqqa , jamanlıqqa , ku'nshillikke , qanxorlıqqa , ja'njelkeshlikke , hiylekerlikke ha'm jaman niyetke tolı . Olar ja'ne o'sekshi ,
45001030	jalaxor , Qudaydı jek ko'riwshi , xorlawshı , menmen , maqtanshaq , jamanlıq islewge sheber , ata-anasının' so'zin tın'lamaytug'ın ,
45001031	aqılsız , opasız , jawız ha'm rehimsiz adamlar .
45001032	Bunday islerdi islewshiler o'limge ılayıq , degen Qudaydın' a'dil hu'kimin olar bilse de , bul islerdi tek o'zleri g'ana islep qoymay , al usı islerdi islewshilerdi de qollap quwatlaydı .
45002001	Qudaydın' a'dil hu'kimi . Al sen , basqa birewdi hu'kim etiwshi ha'y adam , o'zin'nin' kim bolıwın'a qaramastan , aqlana almaysan' . Sen basqa birewdi hu'kim etip turıp , o'zin'di de hu'kim etesen' . Sebebi sen , ha'y hu'kim etiwshi adam , o'zin' de sonday islerdi isleysen'-g'o .
45002002	Sol islerdi islewshilerdi Quday a'dillik penen hu'kim etetug'ının bizler bilemiz .
45002003	Sonday na'rselerdi islewshilerdi hu'kim etken , biraq o'zi de solay islewshi , ha'y adam , sen Qudaydın' hu'kiminen qashıp qutılaman dep oylaysan' ba ?
45002004	YA bolmasa , Qudaydın' ken' peyilliliginin' seni ta'wbege alıp keletug'ının bilmey , Onın' sheksiz ken' peyilliligin , sabırlılıg'ın ha'm shıdamlılıg'ın pisent etpeysen' be ?
45002005	Sen o'zin'nin' o'jetligin' ha'm ta'wbege kelmeytug'ın ju'regin' sebepli , Qudaydın' a'dil hu'kimi shıg'arılatug'ın g'a'zep ku'ni ushın , o'zin'e qarsı g'a'zep toplamaqtasan' .
45002006	Quday ha'r bir adamg'a islegen isine ılayıq qaytaradı :
45002007	u'zliksiz jaqsılıq islep , dan'q , hu'rmet ha'm ma'n'gilikti izlegenlerge Quday ma'n'gilik o'mir beredi .
45002008	Al menmen bolıp , haqıyqatqa boysınbay , nahaq joldan ju'riwshilerdin' u'stine bolsa , g'a'zep ha'm qa'ha'rin to'gedi .
45002009	Jamanlıq islewshi ha'r bir adamg'a , aldı menen yahudiyge , son'ınan yahudiy emes adamg'a Quday qıyınshılıq ha'm qayg'ı jiberedi .
45002010	Kerisinshe , jaqsılıq islewshi ha'r bir adamg'a , aldı menen yahudiyge , son'ınan yahudiy emes adamg'a Ol dan'q , hu'rmet ha'm tınıshlıq beredi .
45002011	O'ytkeni Quday adamlardı ayırmaydı .
45002012	Muxaddes Nızamdı bilmey gu'na islegen ha'mme adamlar Muxaddes Nızamg'a iye bolmay nabıt boladı . Al Muxaddes Nızamdı bilip turıp gu'na islegen ha'mme adamlar Muxaddes Nızam boyınsha hu'kim etiledi .
45002013	Sebebi Qudaydın' aldında Muxaddes Nızamdı esitkenler emes , al onı orınlaytug'ınlar aqlanadı .
45002014	Muxaddes Nızamg'a iye emes basqa milletler hu'jdan nızamı boyınsha bul Muxaddes Nızamg'a ılayıqlı islerdi islese , olar Muxaddes Nızamg'a iye bolmay tura , o'zleri ushın o'zleri nızam .
45002015	Solay etip , olar Muxaddes Nızamnın' buyrıqlarının' ju'reklerinde jazılg'anın ko'rsetedi . Bul haqqında olardın' hu'jdanı gu'walıq beredi ha'm oyları da olardı birese ayıplap , birese aqlaydı .
45002016	Men ja'riyalap atırg'an Xosh Xabar boyınsha Quday İysa Masix arqalı adamlardın' jasırın oy-qıyalların hu'kim etetug'ın ku'ni usılay boladı . Yahudiyler ha'm Muxaddes Nızam
45002017	Minekey , sen o'zin'di yahudiymen dep , Muxaddes Nızamg'a su'yenesen' ha'm Quday menen ayrıqsha qatnastaman dep maqtanasan' .
45002018	Sen Qudaydın' erkin bilesen' ha'm Muxaddes Nızamnan ta'lim alg'anın' sebepli , nenin' durıs yamasa nenin' nadurıs ekenligin ayıra alasan' .
45002019	Muxaddes Nızamnan tolıq bilim alg'anın' ha'm haqıyqattın' negizin bilgenin' sebepli , o'zin'di soqırlardın' jolbasshısı , qaran'g'ılıqta bolg'anlardın' nurı , aqılsız adamlardın' ta'rbiyashısı ha'm go'deklerdin' ustazı dep esaplaysan' .
45002020	
45002021	Olay bolsa , basqa birewge ta'lim berip turıp , o'zin'e nege ta'lim bermeysen' ? Urlıq islemewdi ja'riyalap , o'zin' nege urlıq isleysen' ?
45002022	« Buzıqshılıq isleme » dep , o'zin' nege buzıqshılıq isleysen' ? Butlardan jerkenip , nege butlardın' ibadatxanaların tonaysan' ?
45002023	Muxaddes Nızam menen maqtanasan' , biraq onı buzıp , nege Qudaydı hu'rmet etpeysen' ?
45002024	O'ytkeni bılay dep jazılg'an : « Sizler sebepli , basqa milletler arasında Qudaydın' atına til tiyedi » .
45002025	Eger Muxaddes Nızamdı orınlasan' , su'nnettin' paydası bar . Biraq sen su'nnetli bolıp turıp Muxaddes Nızamdı buzsan' , onda su'nnetlenbegen basqa millet adamınan senin' hesh jerin' artıq emes .
45002026	Solay etip , su'nnetsiz bolg'anlar Muxaddes Nızamnın' talapların orınlasa , onda olar Quday ta'repinen su'nnetliler , yag'nıy O'zinin' xalqı dep esaplanbay ma ?
45002027	Denesinin' eti kesilip su'nnet etilmegen , biraq Muxaddes Nızamdı orınlaytug'ın adam jazılg'an Muxaddes Nızamg'a ha'm su'nnetke iye bolıp turıp , Muxaddes Nızamdı buzıwshı sen yahudiydi ayıplamas pa eken ?
45002028	Sebebi tek sırtqı belgileri menen yahudiy bolg'an adam haqıyqıy yahudiy emes ha'm denesinin' eti kesilip su'nnet etiliw de haqıyqıy su'nnet etiliw emes .
45002029	Al , ishki du'nyası menen yahudiy bolg'an adam g'ana haqıyqıy yahudiy . Ja'ne de , haqıyqıy su'nnet — bul jazılg'an Muxaddes Nızam boyınsha islengen su'nnet emes , al Muxaddes Ruwx ta'repinen islengen ju'rektin' su'nneti . Usınday su'nnetke iye bolg'an adam adamlardın' emes , al Qudaydın' maqtawın aladı .
45003001	Qudaydın' sadıqlıg'ı . Olay bolsa , yahudiy bolıwdın' qanday da bir artıqmashılıg'ı bar ma ? YA bolmasa , su'nnetleniwdin' paydası bar ma ?
45003002	A'lbette , bar . Yahudiy bolıw — ha'r ta'repleme artıqmashılıqqa iye . O'ytkeni en' aldı menen Qudaydın' so'zleri olarg'a isenip tapsırılg'an .
45003003	Eger olardın' ayırımları Qudaydın' so'zlerine sadıqsız bolıp shıqqan bolsa ne bolıptı ? Olardın' sadıqsızlıg'ı Qudaydın' sadıqlıg'ın biykarlay ala ma ?
45003004	Hesh qashan ! Ha'mme adamlar o'tirikshi bolsa da , Quday haq . Sebebi Muxaddes Jazıwda Quday haqqında bılay delingen : « Haq ekenin'di so'zlerin' menen ko'rsetesen' , Seni ayıplag'anda , jen'iske erisesen' » .
45003005	Biraq , bizlerdin' nahaqlıg'ımız Qudaydın' haqlıg'ın ashıp ko'rsetse , onda ne deymiz ? Quday bizlerdi g'a'zep penen jazalasa , a'dilsiz bolg'anı ma ? ( Men bulardı adamlardın' oyı boyınsha aytıp atırman . )
45003006	Hesh qashan ! Eger Quday a'dilsiz bolsa , Ol du'nyanı hu'kim ete alar ma edi ?
45003007	Degen menen , ayırımlar bılay dep soraw qoyıwı mu'mkin : « Eger menin' nahaqlıg'ım Qudaydın' haqlıg'ının' artıp , Onın' ullılanıwına xızmet etse , sonda nege men gu'nakar bolıp hu'kim etilmektemen ? »
45003008	Solay etip : « Jaqsılıq shıqsın dep , jamanlıq isley bereyik » , — deyik pe ? Bazı adamlar bizlerge jala jawıp , usınday so'zlerdi ayttı demekte . Bunday adamlar Qudaydın' jazasına ılayıqlı . Birde bir haq adam joq
45003009	Endi ne dewge boladı ? Biz yahudiyler basqa milletlerden artıqpız ba ? A'lbette , yaq ! O'ytkeni a'lle qashan da'lillegenimdey , yahudiy de , basqa millet adamı da , yag'nıy ha'r bir adam gu'nanın' biyligi astında .
45003010	Muxaddes Jazıwlarda aytılg'anday : « Hesh bir haq adam joq , birde biri joq .
45003011	Sanalı hesh biri joq . Qudaydı izleytug'ın hesh kim joq .
45003012	Ha'mme joldan adasqan , barlıg'ı jaramsız bolg'an . Jaqsılıq islewshi hesh kim joq . Birde biri joq » .
45003013	« Olar so'zleri menen adamlardı ashıq go'rge tıg'ar » . « Tilleri menen aldaydı , erinlerinde jılan za'ha'ri » .
45003014	« Awızları tolı na'let-g'arg'ıs so'zlerge » .
45003015	« Ayaqları shaqqan qan to'giwge .
45003016	Olar qa'dem basqan jerge keler qıyralıw ha'm ba'le .
45003017	Bilmes olar tınıshlıq jolın » .
45003018	« Qudaydan qorqıw da joq kewillerinde » .
45003019	Muxaddes Nızamda aytılg'anlardın' ha'mmesi Muxaddes Nızam astında bolg'anlarg'a aytılg'anın bilemiz . Solay etip , ha'r bir til baylanıp , pu'tkil du'nya Qudaydın' aldında esap beredi .
45003020	Sonlıqtan Muxaddes Nızamdı orınlag'anı arqalı hesh bir adam Qudaydın' aldında aqlana almaydı . Kerisinshe , Muxaddes Nızam arqalı adam o'zinin' gu'nakar ekenin bilip aladı . İsenim menen aqlanıw
45003021	Endi bolsa , Qudaydın' adamdı aqlaytug'ın a'dilligi Muxaddes Nızamg'a baylanıslı bolmay-aq ashıq ko'rsetildi . Tawrat ta , payg'ambarlardın' Jazıwları da bul haqqında gu'walıq beredi .
45003022	Qudaydın' a'dilligi adamlardı olardın' İysa Masixqa degen isenimi arqalı aqlaydı . Bunı Ol isenetug'ın ha'r bir adam ushın isleydi . Sebebi adamlar arasında hesh qanday ayırmashılıq joq .
45003023	O'ytkeni ha'mme gu'na islegen ha'm Qudaydın' saltanatınan ayırılg'an .
45003024	Biraq , adamlar Qudaydın' miyrimi menen , İysa Masixtın' qanı arqalı esheyin aqlanadı .
45003025	Masixqa degen isenim menen , Onın' qanı arqalı gu'naları keshirilsin dep , Quday Masixtı adamlar ushın qurbanlıqqa bag'ıshladı . Quday bul arqalı O'z a'dilligin ko'rsetti . Sebebi Quday sabırlılıq etip , burınnan beri islengen gu'nalardı keshirdi .
45003026	Ja'ne de , ha'zirgi waqıtta Ol a'dilligin da'lillep , O'zinin' haq ekenin ha'm İysag'a isengen ha'r bir adamdı aqlaytug'ının ko'rsetti .
45003027	Endi bizler ne menen maqtana alamız ? Hesh na'rse menen . Qanday jol menen aqlana alamız ? Muxaddes Nızamdı orınlaw jolı menen be ? Yaq , isenim menen .
45003028	O'ytkeni bizler adamnın' Muxaddes Nızamdı orınlag'anı arqalı emes , al isenim menen aqlanatug'ının moyınlaymız .
45003029	Rasında da , Quday tek yahudiylerdin' Qudayı ma ? Ol basqa milletlerdin' de Qudayı emes pe ? A'lbette , Ol basqa milletlerdin' de Qudayı .
45003030	Sebebi su'nnetli yahudiylerdi de , su'nnetsiz bolg'an basqa milletlerdi de tek isenim menen aqlaytug'ın Quday — jalg'ız .
45003031	Solay etip , bizler : « Adamlar tek isenim menen aqlanadı » , — dep , Muxaddes Nızamdı biykarlaymız ba ? Yaq , kerisinshe , Onı tastıyıqlaymız .
45004001	İbrayımnın' isenimi ha'm Qudaydın' wa'desi . Al endi bizlerdin' , yag'nıy yahudiylerdin' tu'p babası İbrayım haqqında ne deymiz ? Ol nege eristi ?
45004002	Eger ol islegen sawap isleri sebepli aqlang'an bolsa , maqtanıwg'a haqısı bolar edi . Biraq , Qudaydın' aldında maqtana almaydı .
45004003	O'ytkeni Muxaddes Jazıwda bılay delingen : « İbrayım Qudayg'a isendi ha'm sol sebepten Quday onı aqlang'an dep sanadı » .
45004004	Miynet etkenge to'lengen haqı sıy emes , al is haqı bolıp esaplanadı .
45004005	Biraq kim de kim o'zinin' sawap islerine emes , al qudaysız adamdı da aqlaytug'ın Qudayg'a isense , ol isenimi sebepli aqlang'an bolıp esaplanadı .
45004006	Minekey , sawap islerine qaramay , Quday ta'repinen aqlang'an dep esaplang'an adamnın' baxıtlı ekeni haqqında Dawıt ta bılay degen :
45004007	« Nahaq isleri keshirilip , gu'naları juwılg'an adamlar qanday baxıtlı !
45004008	Quday gu'nasın esapqa almaytug'ın adam qanday baxıtlı ! »
45004009	Bul baxıt tek su'nnetliler ushın berilgen be ? YA bolmasa , su'nnetsizler ushın da ma ? Bizler : « İbrayım o'z isenimi sebepli aqlang'an dep sanaldı » , — degen edik .
45004010	Ol qashan aqlang'an dep sanaldı ? Su'nnetlengennen keyin be yamasa su'nnetlenbesten burın ba ? Su'nnetlengennen keyin emes , al su'nnetlenbesten burın .
45004011	Su'nnetlenbesinen burın isenimi menen aqlang'anının' belgisi retinde İbrayım su'nnetlew ra'simin qabıl etti . Solay etip , ol su'nnetsiz bolg'an basqa millet adamlarının' da aqlang'an bolıp esaplanıwı ushın , isenetug'ın usınday adamlardın' ha'mmesinin' ruwxıy babası boldı .
45004012	Babamız İbrayım su'nnetli yahudiylerdin' de ruwxıy babası . Bul olardın' tek su'nnetlengeni sebepli emes , al İbrayımda su'nnetlenbesinen aldın bolg'an isenim menen jasag'anı sebepli boldı .
45004013	Sebebi Muxaddes Nızamdı orınlag'anı arqalı emes , al isenimi arqalı aqlanıwı ushın , Quday İbrayımg'a ha'm onın' urpaqlarına du'nyanın' miyrasxorları bolatug'ının wa'de etti .
45004014	Eger adamlar Muxaddes Nızamdı orınlawı arqalı miyrasxor bolatug'ın bolsa , onda isenim biykar ha'm wa'de de bos bolar edi .
45004015	O'ytkeni Muxaddes Nızam Qudaydın' g'a'zebin keltiredi . Biraq Muxaddes Nızam bolmag'an jerde nızamdı buzıw da joq .
45004016	Usılay etip , Qudaydın' wa'desi tek isenim sebepli beriledi . Ol tek Muxaddes Nızamg'a iye bolg'an yahudiy iseniwshilerine g'ana emes , al İbrayımnın' isenimine iye bolg'an basqa millet iseniwshilerine de , yag'nıy İbrayımnın' pu'tkil urpag'ına Qudaydın' miyrimi boyınsha beriledi . Muxaddes Jazıwda Qudaydın' İbrayımg'a : « Seni ko'p milletlerdin' babası qılaman » , — dep aytqanınday , İbrayım o'zi isenetug'ın Qudaydın' , yag'nıy o'lilerdi tiriltetug'ın ha'm joqtan bar payda qılatug'ın Qudaydın' aldında ha'mmemizdin' babamız .
45004017	
45004018	Hesh u'miti qalmag'an waqıtta da İbrayım u'mitin u'zbey , Qudayg'a isendi . Sonlıqtan « Senin' urpag'ın' esap-sansız boladı » , — dep Qudaydın' og'an aytqanınday , ol ko'p milletlerdin' babası boldı .
45004019	Jası ju'zge shamalasıp , denesinde ku'sh qalmag'anın ha'm hayalı Saranın' da qursag'ına bala pitpeytug'ının ol bilse de , isenimin azaytpadı .
45004020	İsenimsizlik etip , Qudaydın' wa'desi tuwralı ekilenbedi . Kerisinshe , isenimi ku'sheyip , Qudaydı alg'ısladı .
45004021	Qudaydın' O'z wa'desin orınlaytug'ın ku'shke iye ekenine ol tolıq isendi .
45004022	A'ne , usı isenimi sebepli , İbrayım aqlang'an dep sanaldı .
45004023	« Aqlang'an dep sanaldı » , — degen so'zler tek İbrayımg'a emes ,
45004024	al bizlerge de tiyisli etip jazılg'an . Bizler de İyemiz İysanı o'limnen tiriltken Qudayg'a degen isenimimiz benen aqlang'an bolıp esaplanamız .
45004025	İyemiz İysa gu'nalarımız ushın o'limge tapsırılıp , Qudaydın' aldında bizlerdin' aqlanıwımız ushın qayta tirildi .
45005001	Quday menen jarasıw . Solay etip , isenim menen aqlang'anımız sebepli , İyemiz İysa Masix arqalı Quday menen jarastıq .
45005002	İysa Masix arqalı Qudaydın' miyrimine isenimimiz benen iye bolıp jasamaqtamız . Ja'ne de , Qudaydın' ullılıg'ına erisiwden u'mit etip , quwanamız .
45005003	Bizler tek bul sebepli emes , al qıyınshılıqlar sebepli de quwanamız . Sebebi qıyınshılıqlardan sabırlılıq ,
45005004	sabırlılıqtan jaqsı minez-qulıq , jaqsı minez-qulıqtan u'mit payda bolatug'ının bilemiz .
45005005	Sol u'mit bizlerdi uyatqa qaldırmaydı . O'ytkeni Quday bizlerge bergen Muxaddes Ruwxı arqalı ju'reklerimizdi O'z su'yispenshiligine toltırdı .
45005006	Awa , o'zlerimizdi aqlawg'a ele ku'shsiz bolg'anımızda Masix belgilengen waqıtta qudaysız bolg'an bizler ushın o'ldi .
45005007	Hesh kim haq adam ushın janın o'limge qıymaydı . Ha'tte , o'zine qa'wender bolg'an adam ushın da janın o'limge qıyıwdı qa'leytug'ın adamlar az .
45005008	Biraq , bizler ele gu'nakar bolg'an waqtımızda Masix bizler ushın o'ldi . Bizlerge degen su'yispenshiligin Quday usılay da'lilledi .
45005009	Sonlıqtan endi Masixtın' qanı arqalı aqlang'anımız sebepli , Ol arqalı Qudaydın' g'a'zebinen qutqarılatug'ınımız da anıq .
45005010	Sebebi bizler Qudaydın' dushpanı bolsaq ta , Onın' Ulının' o'limi arqalı Quday menen jarastıq . Endi Quday menen jarasıp , Onın' Ulının' o'miri arqalı qutqarılatug'ınımız da anıq .
45005011	Ja'ne de , bunın' menen sheklenip qoymay , bizlerdi endi Quday menen jarastırg'an İyemiz İysa Masix arqalı Quday menen qatnasta bolıp quwanamız . Adam-ata arqalı o'lim , al İysa Masix arqalı o'mir keldi
45005012	Du'nyag'a bir adam arqalı , yag'nıy Adam-ata arqalı gu'na keldi , al gu'na sebepli o'lim keldi . Solay etip , hesh bir adam o'limnen qashıp qutıla almaytug'ın boldı . O'ytkeni ha'mme gu'na islegen edi .
45005013	Muxaddes Nızam berilmesten burın da du'nyada adamlar gu'na isleytug'ın edi . Biraq , Muxaddes Nızam bolmag'an waqıtta gu'na gu'na dep esaplanbadı .
45005014	Degen menen , Adam-atadan Muwsag'a deyin jasag'anlar Adam-ata islegen sol gu'nanı islemegen bolsa da , o'lim olardın' u'stinen hu'kimdarlıq etti . Al Adam-ata keliwi tiyis Adamnın' , yag'nıy Masixtın' tımsalı .
45005015	Biraq , olar arasında u'lken ayırmashılıq bar . Qudaydın' sıyı Adam-atanın' gu'nasına uqsamaydı . Sebebi bir adamnın' gu'nası sebepli ko'p adamlar o'lgen bolsa da , Qudaydın' miyrimi ha'm basqa bir adamnın' , yag'nıy İysa Masixtın' miyrimi menen berilgen sıydı ko'p adamlar mol-molaqay etip aldı .
45005016	Qudaydın' sıyının' na'tiyjesi menen bir adamnın' gu'nasının' na'tiyjesi birdey emes . Adam-atanın' gu'nasının' aqıbeti hu'kim etiliwge alıp keldi , biraq Qudaydın' sıyı sebepli , ko'p gu'nalarımızg'a qaramastan , bizlerge aqlanıw keldi .
45005017	Bir adamnın' gu'nası sebepli , sol adam arqalı pu'tkil adamzat u'stinen o'lim biylik etken bolsa , endi tek bir adam , yag'nıy İysa Masix arqalı Qudaydın' mol miyrimin alıp aqlang'anlar u'stinen o'mir biylik etedi .
45005018	Solay etip , bir adamnın' gu'nası sebepli pu'tkil adamzat hu'kim etilgen bolsa , bir adamnın' haq isi sebepli pu'tkil adamzat aqlanıp , o'mirge eristi .
45005019	Bir adamnın' boysınbag'anı sebepli ko'p adamlar gu'nakar bolıp qalg'anınday , bir adamnın' boysıng'anı sebepli ko'p adamlar aqlanadı .
45005020	Adamlar o'zlerinin' qanshelli gu'nakar ekenin biliw ushın Muxaddes Nızam berildi . Biraq , gu'na ko'beygen sayın , Qudaydın' miyrimi onnan da artıp bardı .
45005021	Solay etip , gu'na o'lim arqalı biylik etkendey , Qudaydın' miyrimi de aqlawı arqalı biylik etip , İyemiz İysa Masix sebepli ma'n'gilik o'mirge eristiredi .
45006001	Gu'na ushın o'lip , Masix penen jasaw . Olay bolsa , ne deymiz ? Qudaydın' miyrimi ko'beysin dep , gu'na islewdi dawam ettire bereyik pe ?
45006002	Hesh qashan ! Bizler gu'na ushın o'lgenbiz . Endi qalayınsha , gu'na islewdi dawam ettirip jasay alamız ?
45006003	Bizler Masix İysa menen baylanısqa iye bolıp , suwg'a shomıldırılg'anımızda ha'mmemiz de Onın' o'limine sherik bolıp , suwg'a shomıldırılg'anımızdı bilmeysizler me ?
45006004	Masixqa isenip , suwg'a shomıldırılıw arqalı Onın' menen birlikte o'lip , ko'mildik . Solay etip , Quday A'kemizdin' qu'direti menen Masix o'limnen qayta tirilip , o'mirge eriskendey , bizler de jan'a o'mirge erisemiz .
45006005	Eger bizler Masixtın' o'limine sherik bolıp , Onın' menen birlesken bolsaq , onda Onın' qayta tiriliwine de sherik bolıp , Onın' menen birlesemiz .
45006006	Gu'nakar ta'biyatımızdın' ku'shin joq qılıp , endigiden bılay gu'nag'a qul bolmawımız ushın , bizlerdin' eski gu'nakar o'zligimizdin' Masix penen birge atanaq ag'ashqa shegelengenin bilemiz .
45006007	O'ytkeni o'lgen adam gu'nanın' biyliginen azat .
45006008	Eger bizler Masix penen birge o'lgen bolsaq , Onın' menen birge jasaytug'ınımızg'a da isenemiz .
45006009	Sebebi Masixtın' o'limnen tirilip , qaytıp o'lmeytug'ının ha'm endi o'limnin' Onın' u'stinen hu'kimdarlıq ete almaytug'ının bizler bilemiz .
45006010	Masix gu'nanı joq qılıw ushın birinshi ha'm son'g'ı ma'rte o'ldi . Al endi bolsa , Ol Quday ushın jasap atır .
45006011	Sonlıqtan sizler de o'zlerin'izdi gu'na ushın o'li dep , al Masix İysa menen qatnasta bolıp , Quday ushın tiri dep esaplan'lar .
45006012	Solay etip , denen'izdin' jaman qa'lewlerine boysınbawın'ız ushın , gu'nanın' o'tkinshi denen'izdi basqarıwına jol qoyman'lar .
45006013	Denen'izdin' mu'shelerin nahaqlıqtın' quralı qılıp , gu'na islewge tapsırman'lar . Kerisinshe , o'limnen qayta tirilgenler sıpatında , o'zlerin'izdi Qudayg'a bag'ıshlan'lar . Denen'izdin' mu'shelerin de haqlıqtın' quralı qılıp , Qudayg'a arnan'lar .
45006014	Sonda gu'na sizlerdin' u'stin'izden hu'kimdarlıq etpeydi . O'ytkeni sizler nızamnın' biyligi astında emes , al Qudaydın' miyriminin' biyligi astında jasaysız . Haqlıqtın' qulları
45006015	Olay bolsa , ne deyik ? Nızamnın' biyligi astında emes , al Qudaydın' miyriminin' biyligi astında jasap atırg'anımız sebepli gu'na isley bereyik pe ? Hesh qashan !
45006016	Boysınatug'ın qullar sıyaqlı , o'zlerin'izdi kimnin' biyligine tapsırıp boysınsan'ız , sonın' qulı bolatug'ının'ızdı bilmeysizler me ? Sizler ya o'limge jetelewshi gu'nanın' , ya aqlanıwg'a jetelewshi boysınıwshılıqtın' qulı bolasızlar .
45006017	Biraq , Qudayg'a shu'kir ! Burın gu'nanın' qulı bolg'an sizler endi o'zlerin'izge tapsırılg'an ta'liymatqa shın ju'rekten boysındın'lar
45006018	ha'm gu'nanın' biyliginen azat bolıp , haqlıqtın' qulları boldın'lar .
45006019	Tu'siniwin'izge an'sat bolıw ushın , a'piwayı so'zler menen aytıp atırman : burın denen'izdin' mu'shelerin iplaslıqqa ha'm nahaq islerdi islew ushın nahaqlıqqa qul qılıp bag'ıshlaytug'ın edin'iz , al endi muxaddes bolıwın'ız ushın , olardı haqlıqqa qul qılıp bag'ıshlan'lar .
45006020	Sizler gu'nanın' qulı bolg'anın'ızda , haqlıqtın' biyliginen azat edin'ler .
45006021	Burın islegen islerin'izden ha'zir o'zlerin'iz de uyalasız . Sol waqıtları usı islerden ne arttırg'an edin'iz ? Olardın' aqırı o'lim edi-g'o .
45006022	Biraq endi bolsa , sizler gu'nanın' biyliginen azat etilip , Qudaydın' qulları boldın'lar . Sol sebepten muxaddeslikke erisip , aqırında ma'n'gilik o'mir alasız .
45006023	Sebebi gu'nanın' to'lemi — o'lim , al Qudaydın' sıyı — İyemiz Masix İysa arqalı beriletug'ın ma'n'gilik o'mir .
45007001	Nızamnan azat bolıw . Ha'y , Muxaddes Nızamdı biliwshi tuwısqanlarım , men sizlerge qarata aytıp atırman : Muxaddes Nızamnın' adam u'stinen tek tiri waqtında g'ana biylik ju'rgizetug'ının bilmeysizler me ?
45007002	Mısalı : ku'yewi bar hayal ku'yewinin' ko'zinin' tirisinde og'an nızam boyınsha baylang'an boladı . Biraq , ku'yewi qaytıs bolsa , hayal neke nızamınan azat boladı .
45007003	Solay etip , hayal ku'yewinin' ko'zinin' tirisinde basqa bir erkek penen jasasa , neke hadallıg'ın buzg'an bolıp esaplanadı . Biraq , ku'yewi o'lse , hayal nızam boyınsha azat boladı . Ol basqa bir erkekke turmısqa shıqsa da , neke hadallıg'ın buzg'an bolmaydı .
45007004	Sol sıyaqlı , tuwısqanlarım , sizler de Basqag'a , yag'nıy o'limnen qayta tirilgen Masixqa tiyisli bolıwın'ız ushın , Masixtın' denesinin' atanaq ag'ashta o'lgeni arqalı Muxaddes Nızam aldında o'lgensiz . Bul ha'mmemizdin' Qudayg'a xızmet etip , jemis beriwimiz ushın boldı .
45007005	O'ytkeni burın bizler gu'nakar ta'biyatımızg'a boysınıp jasag'anımızda , Muxaddes Nızam sebepli payda bolg'an gu'nakar qa'lewler denemizdin' mu'shelerinde ha'reket etetug'ın edi . Sonın' na'tiyjesinde , bizler o'limge jetelewshi jemisler beretug'ın edik .
45007006	Endi bolsa , bizler burın o'zlerimizdi baylap qoyg'an Muxaddes Nızam ushın o'lip , Muxaddes Nızamnan azat boldıq . Solay etip , jazılg'an Muxaddes Nızam boyınsha basqarılatug'ın eski jol menen emes , al Muxaddes Ruwx basqaratug'ın jan'a jol menen Qudayg'a xızmet etpektemiz . Gu'na menen gu'res
45007007	Olay bolsa , ne deyik ? Muxaddes Nızam jaman bolg'anı ma ? Hesh qashan ! Biraq , eger Muxaddes Nızam bolmag'anda , men gu'nanın' ne ekenin bilmegen bolar edim . Eger Muxaddes Nızam : « Basqa birewdin' na'rsesin ku'seme » , — demegende , men ku'sewdin' gu'na ekenin bilmegen bolar edim .
45007008	Degen menen , gu'na usı buyrıqtan paydalanıp , mende ha'r tu'rli ku'sewlerdi payda etti . Sebebi Muxaddes Nızam bolmasa , gu'na o'li boladı .
45007009	Men bir waqıtları Muxaddes Nızamdı bilmey jasag'anımda tiri edim . Biraq , Qudaydın' buyrıqların bilgenimnen son' , mende gu'na tirilip , ha'reket ete basladı ,
45007010	al men o'ldim . Solay etip , o'mirge iye bolıw ushın berilgen bul buyrıqlar menin' o'limime sebepshi boldı .
45007011	O'ytkeni gu'na buyrıqtan paydalanıp , meni aldadı ha'm usı buyrıq arqalı meni o'ltirdi .
45007012	Solay bolsa da , Muxaddes Nızam — muxaddes , Qudaydın' buyrıqları da muxaddes , haq ha'm jaqsı .
45007013	Solay eken , jaqsı na'rse mag'an o'lim alıp keldi me ? Hesh qashan ! Gu'na mag'an jaqsı na'rse arqalı o'lim alıp keldi . Bul gu'nanın' gu'na bolıp ashıq biliniwi ushın boldı . Solay etip , buyrıq arqalı gu'nanın' qanshelli jaman ekeni belgili boladı .
45007014	Bizler Muxaddes Nızamnın' Qudaydan kelgenin bilemiz . Al men gu'nag'a qul bolıp satılg'an , o'tkinshi denege iye adamman .
45007015	Men ne islep atırg'anımdı o'zim tu'sinbeymen . Sebebi men qa'legen na'rsemdi emes , al jek ko'retug'ın na'rsemdi isleymen .
45007016	Eger men qa'lemegen na'rsemdi islep atırg'anımda isimnin' jaman ekenin moyınlasam , onda Muxaddes Nızamnın' jaqsı ekenin maqullag'an bolaman .
45007017	Olay bolsa , bul isti menin' o'zim emes , al ishimde jasaytug'ın gu'na islep atırg'an boladı .
45007018	Menin' ishimde , yag'nıy gu'nakar ta'biyatımda hesh bir jaqsı na'rsenin' joq ekenin bilemen . İshimde jaqsılıq islewge qa'lew bolsa da , ku'shim jetpeydi .
45007019	O'ytkeni o'zim islewdi qa'leytug'ın jaqsı isti emes , al kerisinshe , islewdi qa'lemeytug'ın jaman isti isleymen .
45007020	Eger men o'zim qa'lemeytug'ın na'rseni islesem , onda onı menin' o'zim emes , al ishimde jasaytug'ın gu'na islegen boladı .
45007021	Solay etip , men o'zimde mınaday nızamnın' bar ekenin bildim : men jaqsı na'rseni islewdi qa'legenimde , ishimdegi jamanlıq ha'reket etiwge tayar turadı .
45007022	Men ruwxım menen Qudaydın' Nızamın quwanıshlı tu'rde maqullayman .
45007023	Biraq , denemnin' mu'shelerinde basqa bir nızamdı bayqayman . Ol menin' sana-sezimimnin' nızamına qarsı urısıp , meni denemnin' mu'shelerindegi gu'na nızamına tutqın etedi .
45007024	Wah , sorlı basım ! O'limge jetelewshi bul deneden meni kim qutqaradı ?
45007025	İyemiz İysa Masix arqalı tek jalg'ız Quday g'ana qutqaradı ! Qudayg'a shu'kirler bolsın ! Solay etip , men o'z sana-sezimim menen Qudaydın' Nızamına , al gu'nakar ta'biyatım menen gu'nanın' nızamına xızmet etip atırman .
45008001	O'mir beriwshi Muxaddes Ruwx . Solay etip , Masix İysag'a tiyisli bolg'anlarg'a qarsı endi hesh qanday hu'kim joq .
45008002	Sebebi Masix İysa arqalı o'mir beretug'ın Muxaddes Ruwxtın' nızamı meni gu'nanın' ha'm o'limnin' nızamınan azat qıldı .
45008003	Adamnın' gu'nakar ta'biyatı ku'shsiz bolg'anlıqtan , adam Muxaddes Nızamdı tolıq orınlay almadı . Sonlıqtan Muxaddes Nızam adamdı qutqara almadı , biraq onı Qudaydın' O'zi qutqardı : Quday O'z Ulın adam denesinde bul du'nyag'a jiberip , Onı gu'nalar ushın to'lenetug'ın qurbanlıq qılıp bag'ıshladı ha'm bizlerdin' gu'nalarımız ju'klengen O'z Ulının' denesin hu'kim etti .
45008004	Solay etip , Quday bunı gu'nakar ta'biyatımızdın' emes , al Muxaddes Ruwxtın' jetelewi menen ju'retug'ın bizlerdin' o'mirimizde Muxaddes Nızamnın' a'dil talapları orınlansın dep isledi .
45008005	O'ytkeni gu'nakar ta'biyatının' jetelewi menen ju'retug'ınlar o'z gu'nakar ta'biyatının' qa'leytug'ın na'rselerin oylaydı , al Muxaddes Ruwxtın' jetelewi menen ju'retug'ınlar Muxaddes Ruwxtın' qa'leytug'ın na'rselerin oylaydı .
45008006	Gu'nakar ta'biyat basqaratug'ın oy-pikirler o'limge , al Muxaddes Ruwx basqaratug'ın oy-pikirler o'mirge ha'm tınıshlıqqa eristiredi .
45008007	Sebebi gu'nakar ta'biyat basqaratug'ın oy-pikirge iye adam — Qudayg'a dushpan . Ol Qudaydın' Nızamına boysınbaydı ha'm boysına almaydı da .
45008008	Kim de kim gu'nakar ta'biyatının' jetelewi menen ju'rse , ol Qudayg'a unay almaydı .
45008009	Biraq , ishin'izde Qudaydın' Ruwxı jasap atırg'an bolsa , onda sizlerdi gu'nakar ta'biyatın'ız emes , al Muxaddes Ruwx basqarıp atırg'an boladı . Kim de kim Masixtın' Ruwxına iye bolmasa , ol Masixqa tiyisli emes .
45008010	Al eger ishin'izde Masix jasap atırg'an bolsa , denen'iz gu'na sebepli o'letug'ın bolsa da , ruwxın'ız aqlang'anın'ız sebepli tiri boladı .
45008011	İysanı o'limnen qayta tiriltken Qudaydın' Ruwxı ishin'izde jasap atırg'an bolsa , onda Masix İysanı o'limnen qayta tiriltken Quday ishin'izde jasap atırg'an O'z Ruwxı arqalı o'letug'ın denen'izdi de tiriltedi .
45008012	Solay etip , tuwısqanlarım , bizler gu'nakar ta'biyatımızg'a boysınıp , onın' jetelewi menen ju'riwge parızlı emespiz .
45008013	O'ytkeni eger gu'nakar ta'biyatın'ızdın' jetelewi menen ju'rsen'iz , o'lesiz . Al gu'nakar ta'biyatın'ızdın' jaman islerinen Muxaddes Ruwxtın' ku'shi menen tolıq waz keshsen'iz , jasaysız .
45008014	Qudaydın' Ruwxı menen basqarılatug'ınlardın' ha'mmesi — Qudaydın' balaları .
45008015	Sebebi sizler o'zlerin'izdi ja'ne qul etip , qorqınısh beretug'ın ruwxtı emes , al Qudaydın' balası qılg'an Muxaddes Ruwxtı qabıl ettin'iz . Usı Ruwx arqalı Qudaydı : « A'ke , A'kejanım ! » dep shaqırasız .
45008016	Muxaddes Ruwxtın' O'zi bizlerdin' ruwxımız benen birlikte Qudaydın' balaları ekenligimiz haqqında gu'walıq beredi .
45008017	Eger bizler Qudaydın' balaları bolsaq , onda miyrasqa iye bolamız . Masix penen birge ullılanıw ushın , Onın' menen birge azap sheksek , onda bizler Masix penen birge miyrasqa sherik bolg'an Qudaydın' miyrasxorlarımız . Keleshektegi ullılıq
45008018	Menin' oyımsha , ha'zirgi qıyınshılıqlar keleshekte bizlerge beriletug'ın ullılıqqa salıstırg'anda hesh na'rse emes .
45008019	Sonın' menen birge , pu'tkil jaratılıs Qudaydın' O'z balaların ashıq ko'rsetetug'ın ku'ndi intizarlıq penen ku'tpekte .
45008020	O'ytkeni pu'tkil jaratılıs bul o'tkinshi o'mirge tutqın etilgen . Bul olardın' o'zlerinin' erki menen emes , al tutqın qılg'an Qudaydın' erki menen bolg'an .
45008021	Olar o'zlerinin' bul nabıt qılıwshı qullıqtan qutqarılatug'ınınan ha'm Qudaydın' balalarının' ullı azatlıqqa erisetug'ınınan u'mit etedi .
45008022	Bizlerge ma'lim , pu'tkil jaratılıs ha'zirge deyin birlikte tolg'aq azabın shekkendey azap shegip , nala etpekte .
45008023	Tek jaratılıs emes , al Qudaydın' birinshi sıyı bolg'an Muxaddes Ruwxtı alg'an bizler de perzent bolıp asırap alınıwdı , yag'nıy denemizdin' qutqarılıwın intizarlıq penen ku'tip , ishimizden nala etpektemiz .
45008024	Sebebi bizler qutqarılg'anımız sebepli u'mitke iyemiz . Eger bizler o'zlerimiz u'mit etetug'ın na'rseni ko'rip turg'an bolsaq , onda ol u'mit emes . Ko'zge ko'rinip turg'an na'rseni kim u'mit etedi ?
45008025	Biraq , ele ko'rmegenimizge u'mit etsek , onı sabırlılıq penen ku'temiz .
45008026	Sonın' menen birge , Muxaddes Ruwx ta ha'lsiz bolg'an bizlerge ja'rdem beredi . O'ytkeni bizler qalay duwa etiw kerekligin bilmeymiz . Biraq , Muxaddes Ruwxtın' O'zi so'z benen aytıp jetkize almaytug'ın nala shegip , bizler ushın Qudaydan o'tinish etedi .
45008027	Adamlardın' kewillerinde ne bar ekenin biliwshi Quday Muxaddes Ruwxtın' oy-pikirlerin biledi . Sebebi Muxaddes Ruwx iseniwshiler ushın Qudaydın' erki boyınsha o'tinish etedi .
45008028	Quday O'zin su'yetug'ınlarg'a , yag'nıy Onın' qa'lewi boyınsha tan'lang'anlarg'a ha'mme na'rseni jaqsılıq qılıp xızmet ettiretug'ının bilemiz .
45008029	O'ytkeni Quday O'zi burınnan tan'lag'an adamlarının' Ulına uqsawı ushın olardı aldın ala belgiledi . Solay etip , Quday O'z Ulının' ko'p tuwısqanlar arasında tun'g'ısh bolıwı ushın usılay isledi .
45008030	Quday O'zi aldın ala belgilegen adamların shaqırdı , shaqırg'an adamların aqladı , al aqlag'an adamların ullılıqqa eristirdi . Masix arqalı berilgen Qudaydın' su'yispenshiligi
45008031	Olay bolsa , bug'an ne deymiz ? Eger Quday bizlerdi jaqlasa , bizlerge kim qarsı tura aladı ?
45008032	Quday , ha'tte , O'z Ulın da ayamay , Onı bizlerdin' ha'mmemiz ushın qurbanlıq qılıp bag'ıshlag'an bolsa , Onın' menen birlikte bizlerge ha'mme na'rseni bermes pe eken ?
45008033	Qudaydın' tan'lap alg'an adamları bolg'an bizlerdi kim ayıplay aladı ? Qudaydın' O'zi bizlerdi aqlaydı-g'o .
45008034	Kim bizlerdi hu'kim ete aladı ? Hesh kim ! Sebebi o'lip , o'limnen qayta tirilgen Masix İysa Qudaydın' on' jag'ında turıp , bizler ushın o'tinbekte .
45008035	Masixtın' su'yispenshiliginen bizlerdi kim ayıra aladı ? Hesh kim . Qıyınshılıq ta , qayg'ı da , quwdalaw da , ashlıq ta , jalan'ashlıq ta , qa'wip te , qılısh ta ayıra almaydı .
45008036	Muxaddes Jazıwda aytılg'anday : « Bizler Senin' ushın ha'r ku'ni o'ltirilmektemiz , Bizlerdi shalınatug'ın qoylar dep esaplaydı » .
45008037	Biraq , bulardın' ha'mmesinin' u'stinen bizlerdi su'yetug'ın Masix sebepli u'lken jen'iske erisemiz .
45008038	O'ytkeni men isenemen : o'lim de , o'mir de , perishteler de , ha'kimshilikler de , ha'zirgi ha'm keleshek zaman da , ku'shler de ,
45008039	ba'lentlik te , teren'lik te , ulıwma , jaratılg'an hesh bir na'rse Qudaydın' bizlerge İyemiz Masix İysa arqalı bergen su'yispenshiliginen bizlerdi ayıra almaydı .
45009001	Quday tan'lag'an İzrail xalqı . Masixqa tiyisli adam sıpatında haqıyqatın aytıp atırman , o'tirik so'ylep turg'anım joq . Muxaddes Ruwxqa boysınatug'ın hu'jdanım da bug'an gu'wa :
45009002	ju'regimde u'lken bir qayg'ım ha'm tawsılmas bir da'rtim bar .
45009003	Qanımız bir bolg'an tuwısqanlarım , yag'nıy izraillılardın' qutqarılıwı ushın , menin' Qudaydın' g'arg'ısına ushırap , Masixtan alaslatılıwım kerek bolsa , men qayıl bolar edim . Quday olardı balaları qılıp asırap alg'an , olarg'a O'z ullılıg'ın berip , olar menen kelisim du'zgen . Olarg'a Muxaddes Nızamın ha'm Qudayg'a xızmet etiw qag'ıydaların tapsırıp , wa'delerin de bergen .
45009004	
45009005	Olar ullı ata-babalarımızdın' urpaqları ha'm Masix ta adam denesinde olardın' urpag'ınan kelip shıqqan . Masix — ha'mmenin' u'stinen hu'kimdar bolg'an , sheksiz alg'ıs-maqtawlarg'a ılayıq Qudaydın' O'zi . Awmiyin .
45009006	Men Qudaydın' so'zi orınlanbadı , demekshi emespen . Sebebi İzraildın' urpag'ı bolg'anlardın' ha'mmesi de haqıyqıy izraillılar emes .
45009007	Ja'ne de , İbrayımnın' urpag'ınan bolg'anlardın' ha'mmesi de İbrayımnın' haqıyqıy balaları emes . Quday İbrayımg'a : « Balan' Isaqtan tuwılg'anlardı g'ana senin' haqıyqıy urpaqların' dep esaplayman » , — degen edi .
45009008	Demek , İbrayımnın' urpag'ınan bolg'anlardın' ha'mmesi de Qudaydın' balaları emes . Al Qudaydın' İbrayımg'a bergen wa'desi boyınsha tuwılg'anlar g'ana İbrayımnın' haqıyqıy urpaqları bolıp esaplanadı .
45009009	O'ytkeni Qudaydın' İbrayımg'a bergen wa'desi mınaday edi : « Kelesi jılı usınday waqıtta kelgenimde , Sara ullı boladı » .
45009010	Sonın' menen birge , Rebekka da babamız Isaqtan ha'mledar bolıp , egiz ullardı tuwdı .
45009011	Biraq , bul balalar tuwılmastan aldın ha'm olar ele jaqsı yamasa jaman bir na'rse islemesten burın Quday Rebekkag'a : « U'lkeni kishkenesine xızmet etedi » , — degen edi . Solay etip , Quday usı eki baladan birewin tan'lap alg'anda , onı islerine qarap emes , al belgilegen jobasının' iske asıwı ushın , O'z erki menen tan'lap aldı .
45009012	
45009013	Ha'tte , Quday Muxaddes Jazıwda : « Yaqıptı su'ydim , al İsabtı jek ko'rdim » , — degen .
45009014	Olay bolsa , ne deymiz ? Quday a'dilsiz bolg'anı ma ? Hesh qashan !
45009015	Sebebi Quday Muwsag'a bılay degen : « Kimge miyrim-sha'pa'a'timdi beriwdi qa'lesem , Sog'an miyrim-sha'pa'a'timdi beremen , Kimge rehim etiwdi qa'lesem , Sog'an rehim etemen » .
45009016	Solay etip , tan'lanıw adamnın' qa'lewine yamasa tırısıwına emes , al Qudaydın' miyrim-sha'pa'a'tine baylanıslı .
45009017	O'ytkeni Quday Muxaddes Jazıwda Faraong'a bılay degen : « Qu'diretimdi sen arqalı ko'rsetiw ushın , Atım pu'tkil jer ju'zine ja'riyalanıwı ushın , Seni ma'rtebeli qıldım » .
45009018	Solay etip , Quday qa'legen adamına miyrim-sha'pa'a'tin beredi ha'm qa'legen adamın tas bawır qıladı .
45009019	Endi sen mennen : « Eger Quday usılay islese , Ol nege adamdı ayıplaydı ? Onın' erkine kim qarsı tura aladı ? » — dep sorawın' mu'mkin .
45009020	Biraq , ha'y adam , Qudayg'a qarsılıq ko'rsetetug'ınday , sen kimsen' ? Do'retilgen na'rse o'zin do'retkenge : « Meni nege bunday qılıp do'rettin' ? » — dey me ?
45009021	YA bolmasa , gu'lalshı bir ılaydan eki ıdıs soqqanda , birewin qımbatlı is ushın qollanılatug'ın ıdıs , al ekinshisin a'piwayı is ushın qollanılatug'ın ıdıs qılıp sog'ıwg'a haqılı emes pe ?
45009022	Quday da usılay is tutadı . Ol nabıt qılınıwg'a ha'm O'zinin' g'a'zebine ushırawg'a ılayıqlı adamlarg'a g'a'zebin to'gip , ku'shin ko'rsetiwdi qa'lese de , olarg'a u'lken sabırlılıq ko'rsetti .
45009023	Ja'ne de , Quday ma'rtebege eristiriw ushın O'zi aldın ala tayarlap qoyg'an adamlarına rehmin berip , O'zinin' sheksiz ullılıg'ın ko'rsetti .
45009024	Tek yahudiyler arasınan emes , al basqa milletler arasınan da Quday tan'lag'an usı adamlar — bizlermiz .
45009025	Osiya payg'ambardın' kitabında Quday bılay degen : « Xalqım bolmag'an xalıqtı , „ xalqım “ dep , Su'ymegenimdi „ su'yiklim “ dep atayman » .
45009026	« „ Sizler menin' xalqım emessiz “ , — degen jerde , Tiri Qudaydın' balaları dep atalasız » .
45009027	İyshaya payg'ambar da İzrail tuwralı ba'lent dawıs penen bılay deydi : « İzrail xalqının' sanı ten'iz qumınday ko'p bolsa da , Olardan tek az g'anası qutqarıladı .
45009028	Sebebi İyemiz shıg'arg'an hu'kimin , Jer ju'zinde tez ha'm tolıq a'melge asıradı » .
45009029	İyshaya payg'ambardın' boljap aytqanınday : « Eger Qu'diretli İyemiz , Bizlerden na'sil qaldırmag'anda , Bizler Sodom qalası sıyaqlı bolıp , Gomora qalasına uqsap qalar edik » . İzrail xalqının' isenbewi
45009030	Olay bolsa , ne deymiz ? Quday aldında aqlanıwg'a tırıspag'an basqa millet adamları o'z isenimi arqalı aqlandı .
45009031	Al Muxaddes Nızamdı orınlawı arqalı aqlanıwg'a tırısqan İzrail xalqı Muxaddes Nızamdı orınlawı arqalı aqlana almadı .
45009032	Ne ushın ? O'ytkeni olar aqlanıwg'a isenimi arqalı emes , al sawap isleri arqalı erisiwge tırıstı . Sonlıqtan olar su'rniktiretug'ın tasqa su'rnigip quladı .
45009033	Muxaddes Jazıwda : « Minekey , Men Erusalimde bir tastı , Su'rniktiretug'ın ha'm qulatatug'ın jartastı ornataman . Biraq , Og'an isengen adam uyatqa qalmaydı » , — delingen .
45010001	Tuwısqanlarım ! Menin' ju'regimdegi a'rmanım ha'm Qudaydan jalbarınatug'ın tilegim — bul xalqım bolg'an izraillılardın' qutqarılıwı .
45010002	Olardın' Qudayg'a intalı ekenine o'zim gu'waman . Biraq , bul inta haqıyqıy tu'sinikke tiykarlanbag'an .
45010003	Sebebi olar Qudaydın' aqlaw jolın tu'sinbey , aqlanıwg'a Muxaddes Nızamdı orınlaw arqalı erisiwge tırısıp , Qudaydın' aqlaw jolın qabıl etpedi .
45010004	Masix Muxaddes Nızamnın' talapların tolıq orınlag'anlıqtan , Og'an isengen ha'r bir adam Quday aldında aqlanadı . İsengen ha'r bir adam qutqarıladı
45010005	Muxaddes Nızamdı orınlaw arqalı aqlanıw haqqında Muwsa mınalardı jazadı : « Muxaddes Nızamdag'ı buyrıqlardı orınlag'an adam olar arqalı jasaydı » .
45010006	Al isenim arqalı aqlanıw haqqında Muxaddes Jazıwda bılay delingen : « Kewlin'de : „ Masixtı jerge tu'siriw ushın kim aspang'a shıg'adı ? “
45010007	yamasa : „ Masixtı o'limnen tiriltiw ushın kim tu'psiz tun'g'ıyıqqa tu'sedi ? “ — deme » .
45010008	Biraq , Muxaddes Jazıw ne demekte ? « Qudaydın' so'zi sag'an jaqın , Ol senin' awzın'da ha'm ju'regin'de » . Bizler ja'riyalap atırg'an isenim haqqında so'zler — usılar boladı .
45010009	Eger sen İysanı « İyem » dep awzın' menen ashıq ta'n alsan' ha'm Qudaydın' Onı o'limnen tiriltkenine shın ju'rekten isensen' , qutqarılasan' .
45010010	O'ytkeni adam shın ju'rekten isengeni arqalı aqlanadı ha'm isenimi haqqında awzı menen ashıq ta'n alg'anı arqalı qutqarıladı .
45010011	Muxaddes Jazıwda aytılg'anday : « Og'an isengen hesh bir adam uyatqa qalmaydı » .
45010012	Sebebi yahudiy menen grektin' arasında ayırmashılıq joq . Olardın' ha'mmesinin' İyesi bir . Ol O'zin shaqırg'anlardın' ha'mmesine saqıy .
45010013	Muxaddes Jazıwda aytılg'anday : « İyemizdin' atın aytıp shaqırg'an ha'r bir adam qutqarıladı » .
45010014	Biraq , Qudayg'a isenbey turıp , Onı qalay shaqırıwg'a boladı ? Ol tuwralı esitpey turıp , Og'an qalay iseniwge boladı ? Quday haqqında so'zdi ja'riyalawshı bolmasa , qalay esitiwge boladı ?
45010015	So'zdi ja'riyalawg'a jiberilmese , onı qalay ja'riyalaydı ? Muxaddes Jazıwda aytılg'anday : « Xosh Xabardı ja'riyalawshılardın' ayaqları qanday a'jayıp ! »
45010016	Degen menen , Xosh Xabarg'a izraillılardın' ha'mmesi de isene bermedi . İyshaya payg'ambardın' aytqanınday : « İyem ! Bizler aytqan xabarg'a kim isendi ? »
45010017	Demek , isenim esitiw arqalı payda boladı , al esitiw Masix haqqında so'zdin' ja'riyalanıwı arqalı boladı .
45010018	Biraq , menin' soraytug'ınım mınaw : izraillılar esitpedi me ? A'lbette , esitti . « Aspan denelerinin' dawısları pu'tkil jer ju'zine , So'zleri du'nyanın' to'rt mu'yeshine jetip bardı » .
45010019	Men ja'ne bir na'rseni soramaqshıman : İzrail tu'sinbedi me ? Da'slep Muwsa arqalı Quday bılay degen edi : « Men sizlerde xalqım bolmag'an xalıq arqalı qızg'anısh payda etemen , Tu'sinigi az bolg'an xalıq arqalı g'a'zebin'izdi keltiremen » .
45010020	Son'ınan İyshaya payg'ambar Qudaydın' so'zlerin batırlıq penen aytıp : « Meni izlemegenler taptı , Meni soramag'anlarg'a O'zimdi ko'rsettim » , — degen edi .
45010021	Al , İzrail xalqı haqqında Quday bılay deydi : « So'zimdi tın'lamaytug'ın qaysar bir xalıqqa , Ku'ni boyı qushag'ımdı ashıp turdım » .
45011001	Quday İzrail xalqınan ju'z burg'an joq . Olay bolsa , men mına na'rseni sorap atırman : Quday O'z xalqınan ju'z burdı ma ? Hesh qashan ! Men de İbrayımnın' urpag'ınan , Benamin urıwınan shıqqan izraillıman .
45011002	Quday O'zi burınnan tan'lag'an xalqınan ju'z burmadı . Muxaddes Jazıwdın' İliyas payg'ambar tuwralı jazılg'an jerinde ne aytılg'anın bilmeysizler me ? İliyas İzrail u'stinen Qudayg'a shag'ım jasap bılay degen edi :
45011003	« İyem ! Olar Senin' payg'ambarların'dı o'ltirdi , Sag'an qurbanlıq shalınatug'ın jerlerdi qıyrattı . Tek jalg'ız men g'ana qaldım . Olar meni de o'ltiriwge ha'reket etpekte » .
45011004	Og'an Quday ne dep juwap bergen edi ? « Baaldın' aldında dize bu'kpegen jeti mın' adamdı Men O'zim ushın ajıratıp aldım » .
45011005	Sol sıyaqlı , ha'zirgi waqıtta da izraillılar arasında Qudaydın' miyrimi menen tan'lang'an az g'ana adamlar bar .
45011006	Olar sawap isleri sebepli emes , al Qudaydın' miyrimi menen tan'lap alındı . Eger olar sawap isleri sebepli tan'lap alıng'anda , miyrim miyrim bolmas edi .
45011007	Solay etip , ne ju'z berdi ? İzrail xalqının' ko'pshilik bo'legi izlegen na'rsesin taba almadı . Tek olardın' arasınan tan'lap alıng'anlar g'ana taptı . Al qalg'anlarının' ju'rekleri tas etildi .
45011008	Muxaddes Jazıwda aytılg'anday : « Quday olarg'a O'zinin' so'zin tu'sinbewi ushın biypa'rwalıq ruwxın berdi . Sonlıqtan olar usı ku'nge deyin , Qo'zleri bolsa da , ko'rmeydi , Qulaqları bolsa da , esitpeydi » .
45011009	Dawıt bılay deydi : « Olar dasturxan basında otırg'anda duzaqqa tu'sip , Qaqpang'a alınsın ha'm qulap , jazalansın .
45011010	Ko'zlerin qaran'g'ılıq basıp , ko'rmey qalsın . Belleri awırmanlıqtan ma'n'gige bu'gilip qalsın ! » Basqa milletlerdin' qutqarılıwı
45011011	Olay bolsa , men mınanı sorap atırman : izraillılar tolıq nabıt bolıw ushın su'rnikti me ? Hesh qashan ! Biraq , izraillılardın' gu'naları sebepli , Quday basqa milletlerge qutqarılıw berdi ha'm bul arqalı olarda qızg'anısh oyattı .
45011012	Eger izraillılardın' gu'na islep qulap qalg'anı du'nyadag'ı basqa milletlerge baylıq alıp kelip , olardı bayıtsa , onda pu'tkil izraillılardın' qutqarılıwı du'nyadag'ı basqa milletlerge qanshelli ko'p baylıq alıp keledi !
45011013	Basqa milletlerden bolg'an sizlerge aytıp atırman : basqa milletler ushın elshi bolıp tayınlang'an men o'z xızmetimdi ma'rtebeli dep esaplayman .
45011014	Usı xızmetim arqalı milletim bir bolg'an tuwısqanlarımda qızg'anısh oyansa ha'm olardın' ayırımları bolsa da qutqarılsa eken .
45011015	O'ytkeni olardın' Quday ta'repinen qabıl etilmegeni du'nyadag'ı basqa milletlerdin' Quday menen jarasıwına sebepshi bolg'an bolsa , onda olardın' Quday ta'repinen qabıl etiliwi du'nyadag'ı basqa milletlerdin' qutqarılıp , o'limnen o'mirge o'tiwine sebepshi bolmay ma ?
45011016	Eger qamırdın' birinshi bo'legi Qudayg'a bag'ıshlanıp , muxaddes bolsa , onda pu'tkil qamır da muxaddes boladı . Eger terektin' tamırı muxaddes bolsa , onda shaqaları da muxaddes .
45011017	Biraq , eger za'ytu'n ag'ashının' ayırım shaqaları , yag'nıy yahudiylerdin' ayırımları kesilip taslanıp , jabayı za'ytu'n ag'ashının' shaqası bolg'an sen , yag'nıy basqa millet adamı olardın' ornına jalg'anıp , ag'ashtın' shireli tamırınan na'r alsan' ,
45011018	kesilgen shaqalar aldında maqtanıp ketpe ! Eger maqtanıp ketsen' , umıtpa , sen tamırg'a emes , al tamır sag'an na'r berip turıptı .
45011019	Sen : « Menin' jalg'anıwım ushın shaqalar kesilip taslandı » , — dewin' mu'mkin .
45011020	Durıs . Olar isenbegenlikten kesilip taslandı . Al sen isenimin' sebepli jalg'anıp turıpsan' . Sen maqtanba , al qorq !
45011021	Sebebi Quday ta'biyg'ıy shaqalardı ayamag'an bolsa , onda seni de ayamaydı .
45011022	Solay etip , sen Qudaydın' miyrim-sha'pa'a'tin ha'm qatallıg'ın ko'rip qoy : Quday isenimnen qaytqanlarg'a qatal . Biraq sen Onın' miyrim-sha'pa'a'tine sadıq qalsan' , Ol da sag'an miyrim-sha'pa'a'tli . Olay bolmasa , sen de kesilip taslanasan' !
45011023	Degen menen , eger yahudiyler de isenbewshiligin qoysa , ag'ashqa ja'ne qayta jalg'anadı . O'ytkeni Quday olardı qaytadan jalg'ap qoyıwg'a qu'diretli .
45011024	Jabayı za'ytu'n ag'ashınan kesilip alıng'an shaqa bolg'an sen ta'biyatqa qarsı tu'rde jaqsı za'ytu'n ag'ashına jalg'andın' . Solay eken , ta'biyg'ıy shaqalardın' o'z ag'ashına qaytadan jalg'anıwı bunnan da an'satıraq ! Pu'tkil İzrail qutqarıladı
45011025	Tuwısqanlarım , bilgishsinip ketpewin'iz ushın , sizlerdin' mına sırdan xabarsız qalıwın'ızdı qa'lemeymen : basqa milletlerden qutqarılatug'ınlardın' sanı tolmag'ansha , İzrail xalqının' bir bo'leginin' ju'regi tas bolıp qala beredi .
45011026	Biraq aqırında pu'tkil İzrail qutqarıladı . Muxaddes Jazıwda bılay delingen : « Quday İyemiz bılay deydi : „ Qutqarıwshı Erusalimnen keledi , Ol Yaqıptın' urpag'ı bolg'an izraillılardı qudaysızlıqtan qutqaradı .
45011027	Olardın' gu'naların keshirgenimde , Menin' olar menen du'zgen kelisimim usı boladı “ » .
45011028	Xosh Xabardı qabıl etpegeni sebepli , yahudiyler Qudayg'a dushpan boldı . Bul sizlerdin' paydan'ız ushın xızmet etpekte . Degen menen , Quday olardın' ata-babaların tan'lap alg'anlıqtan , olardı su'yedi .
45011029	Sebebi Quday O'zinin' sıyların qaytarıp alıp , shaqırıg'ın biykarlamaydı .
45011030	Sizler bir waqıtları Qudayg'a boysınbaytug'ın edin'ler , biraq endi yahudiyler boysınbag'anı sebepli , sizler Qudaydın' miyrim-sha'pa'a'tine eristin'ler .
45011031	Sol sıyaqlı , yahudiyler ha'zir boysınbay atırg'an bolsa da , sizlerdin' Qudaydın' miyrim-sha'pa'a'tine eriskenin'iz sebepli , olar da Qudaydın' miyrim-sha'pa'a'tine erisedi .
45011032	O'ytkeni Quday ha'mme adamlardı olardın' boysınbaytug'ın ta'biyatına tutqın qılıp , olarg'a O'z miyrim-sha'pa'a'tin ko'rsetti .
45011033	O , Qudaydın' baylıg'ı , danalıg'ı ha'm bilimi qanday teren' ! Onın' sheshimlerine hesh kimnin' aqılı jetpeydi , jolların da hesh kim izertlep shıg'a almaydı !
45011034	« İyemizdin' oy-pikirlerin kim bile aladı ? Kim Og'an ma'sla'ha'tshi bolg'an ? »
45011035	« Qudaydan qaytarıp alıw ushın , Kim Og'an aldın ala bir na'rse bergen ? »
45011036	Sebebi Quday pu'tkil barlıqtı jaratqan . Ha'mmesi Ol arqalı ha'm Ol ushın bar bolg'an . Og'an ma'n'gige dan'q bolsın ! Awmiyin .
45012001	O'mirin'izdi Qudayg'a bag'ıshlan'lar . Solay etip , ha'y tuwısqanlarım , Qudaydın' miyrim-sha'pa'a'ti haqı sizlerge jalbarınaman : o'zlerin'izdi Qudayg'a unaytug'ın muxaddes ha'm tiri qurbanlıq qılıp , Og'an bag'ıshlan'lar . Bul sizlerdin' Quday aldındag'ı ılayıqlı xızmetin'iz boladı .
45012002	Bul du'nyanın' adamlarına eliklemen'ler . Al Qudaydın' oy-pikirlerin'izdi jan'alap , Onın' sizlerdi tolıq o'zgertiwine jol qoyın'lar . Sonda sizler Qudaydın' jaqsı ha'm minsiz erkin , yag'nıy Og'an nenin' unaytug'ının ayırıp bilesizler .
45012003	Qudaydın' mag'an bergen miyriminen paydalanıp , ha'mmen'izge aytıp atırman : o'zin'izdi shekten tıs joqarı bahalaman'lar . Kerisinshe , ha'r bir adam Qudaydın' o'zine bergen isenimine qaray , o'zin ılayıqlı bahalasın .
45012004	O'ytkeni denemiz bir bolsa da , mu'shelerimiz ko'p ha'm mu'shelerimizdin' atqaratug'ın xızmeti de ha'r tu'rli .
45012005	Sol sıyaqlı , bizler ko'p adam bolsaq ta , Masixtın' bir denesin quraymız ha'm o'z ara baylanıs jasaytug'ın bir denenin' mu'shelerimiz .
45012006	Qudaydın' bizlerge bergen miyrimi boyınsha , bizler ha'r tu'rli ruwxıy sıylarg'a iyemiz . Kimnin' payına payg'ambarshılıq etiw sıyı tiyse , ol isenimine qaray payg'ambarshılıq etsin .
45012007	Xızmet etiw tiyse , xızmet etsin . Ta'lim beriw tiyse , ta'lim bersin .
45012008	Al kimnin' payına jubanısh beriw tiyse , jubanısh bersin . U'lestiriwshi bolıw tiyse , shın kewilden u'lestirsin . Basshılıq etiw tiyse , g'ayrat penen basshılıq etsin . Miyrim-sha'pa'a't etiw tiyse , quwanıshlı tu'rde miyrim-sha'pa'a't ko'rsetsin .
45012009	Su'yispenshiligin'iz haqıyqıy bolsın . Jamanlıqtan qashıp , jaqsılıqqa jabısıp alın'lar .
45012010	Bir-birin'izdi tuwısqanlıq su'yispenshilik penen shın ju'rekten su'yin'ler . Bir-birin'izge o'z ara hu'rmet ko'rsetiwge tırısın'lar .
45012011	İntan'ız pa'seymesin . Erinshek bolman'lar . İyemizge jalınlı ruwx penen xızmet etin'ler .
45012012	U'mit etip , quwanıp jasan'lar . Qıyınshılıqlarda sabırlı bolın'lar . U'zliksiz duwa etin'ler .
45012013	Mu'ta'jlikte jasap atırg'an iseniwshiler menen barın'ızdı bo'lisin'ler . Miymandos bolıwg'a tırısın'lar .
45012014	Sizlerdi quwdalaytug'ınlar ushın Qudaydan jaqsılıq tilen'ler . G'arg'ıs emes , al jaqsılıq tilen'ler .
45012015	Quwanıp atırg'anlar menen birge quwanıp , jılap atırg'anlar menen birge jılan'lar .
45012016	O'z ara awızbirishilikli bolın'lar : menmenlikke berilmey , basqalar pa's ko'retug'ın adamlar menen qatnas jasan'lar . O'zlerin'izdi basqalardan aqıllı sanaman'lar .
45012017	Hesh kimnin' jamanlıg'ına jamanlıq penen juwap qaytarman'lar . Ha'mmenin' oyı boyınsha jaqsı dep sanalg'an islerdi islewge tırısın'lar .
45012018	Eger mu'mkin bolsa , qolın'ızdan kelgenshe , barlıq adamlar menen tatıwlıqta jasan'lar .
45012019	Su'yikli tuwısqanlarım ! O'zin'iz ushın o'sh alman'lar . Al bunı Qudayg'a tapsırın'lar . Sebebi Muxaddes Jazıwda İyemiz bılay deydi : « O'sh alıw Menin' qolımda , sazayın O'zim beremen » .
45012020	Kerisinshe : « Dushpanın' ash bolsa , onı toydır , Sho'llegen bolsa , suw ber . Sen usılay islesen' , Onı uyatqa qaldırasan' » .
45012021	Jamanlıqtan jen'ilme . Al , jamanlıqtı jaqsılıq penen jen' .
45013001	Hu'kimetke boysınıw haqqında . Ha'r bir adam basqarıwshı hu'kimetke boysınsın . O'ytkeni Qudaydan bolmag'an hesh qanday hu'kimet joq . Bar bolg'an hu'kimetlerdin' ha'mmesi de Quday ta'repinen ornatılg'an .
45013002	Sonlıqtan hu'kimetke qarsı shıqqan adam Quday ornatqan ta'rtipke qarsı shıqqan boladı . Bunday adamlar jazag'a ushıraydı .
45013003	Sebebi basshılardan jaqsılıq islewshiler emes , al jamanlıq islewshiler qorqadı . Basshılardan qorqpawdı qa'leysen' be ? Onda jaqsılıq isle . Sonda sen basshının' maqtawına erisesen' .
45013004	Basshı — senin' paydan' ushın miynet etetug'ın Qudaydın' xızmetshisi . Biraq , eger sen jamanlıq isleytug'ın bolsan' , qorq ! O'ytkeni ol qılıshtı biykarg'a ko'terip ju'rgen joq . Ol Qudaydın' xızmetshisi bolıp , jamanlıq islewshini Qudaydın' g'a'zebi menen jazalaydı .
45013005	Sonlıqtan tek Qudaydın' g'a'zebinen qorqqanlıqtan emes , al hu'jdanın' boyınsha da boysınıwın' tiyis .
45013006	Sizlerdin' salıq to'lewin'izdin' sebebi de usı . Sebebi salıq jıynawg'a biyligi bar adamlar da o'z isi menen ba'rqulla ba'nt bolıp , Qudayg'a xızmet etedi .
45013007	Solay etip , ha'r kimge tiyislisin berin'ler : salıq jıynawshıg'a — salıq , bajı jıynawshıg'a — bajı berin'ler ha'm qorqıwg'a ılayıq adamnan qorqıp , hu'rmetke ılayıq adamg'a hu'rmet ko'rsetin'ler . Su'yiw — bul Muxaddes Nızamdı orınlaw
45013008	Hesh kimge qarızdar bolman'lar . Hesh qashan tolıq o'tep bolmaytug'ın qarız bolg'an , bir-birewdi su'yiwdi toqtatpan'lar . O'ytkeni basqalardı su'ygen adam Muxaddes Nızamdı orınlag'an boladı .
45013009	« Neke hadallıg'ın buzba , adam o'ltirme , urlıq isleme , basqanın' mu'lkin ku'seme » , — degen buyrıqlar ha'm qalg'an barlıq buyrıqlar mına so'zlerde ja'mlengen : « O'zin'di su'ygenin' sıyaqlı , janın'dag'ı adamdı da su'y » .
45013010	Janındag'ı adamdı su'yetug'ın og'an jamanlıq islemeydi . Sonlıqtan basqalardı su'yiw — bul Muxaddes Nızamdı orınlaw demek .
45013011	Ha'zirgi zamannın' qanday ekenin bilip , usını orınlan'lar . Endi sizlerdin' uyqıdan oyanatug'ın waqtın'ız keldi . Sebebi bizlerdin' qutqarılıwımız bizler isengen da'slepki waqıtlarg'a qarag'anda , ha'zir jaqınıraq .
45013012	Tu'n o'tip , ku'ndiz jaqınladı . Sonlıqtan qaran'g'ılıqtın' islerin taslap , nurdın' sawıt-quralların tag'ıp alayıq .
45013013	Ayshı-a'shiretke ha'm ma'sku'nemlikke , haramılıqqa ha'm buzıqshılıqqa , ja'njel ha'm ku'nshillikke berilmeyik . Ku'ndizge jarasatug'ın a'depli o'mir su'reyik .
45013014	İyemiz İysa Masixtın' sizlerdi basqarıwına jol qoyın'lar ha'm gu'nakar ta'biyatın'ızdın' jaman qa'lewlerine boysınban'lar .
45014001	Ha'lsiz ha'm ku'shli isenim . İsenimi ha'lsiz adamdı onın' pikirleri haqqında tartıspay qabıl etin'ler .
45014002	Mısalı : birew ha'mme na'rseni jewge boladı dep isenedi . Al isenimi ha'lsiz bolg'an tek palız o'nimlerin g'ana jeydi .
45014003	Ha'mme na'rseni jeytug'ın adam jemeytug'ın adamdı pa's ko'rmesin . Ayırım na'rselerdi jemeytug'ın adam jeytug'ın adamdı hu'kim etpesin . O'ytkeni Quday ekewin de qabıl etken .
45014004	Basqanın' xızmetshisin hu'kim etetug'ınday , sen kimsen' ? Xızmetshi o'z xojayınının' aldında turadı yamasa jıg'ıladı . Ol ayaqqa turg'ızıladı . Sebebi onı ayaqqa turg'ızıwg'a İyemizdin' qu'direti jetedi .
45014005	Ja'ne de , birew bir ku'ndi basqa ku'nnen a'hmiyetlirek dep sanaydı , al basqa birew ushın ha'mme ku'n birdey . Ha'r bir adam o'z ko'z qarasında tolıq isenimge iye bolsın .
45014006	Ku'nlerdi ayrıqsha qılıp belgileytug'ın olardı İyemiz ushın belgileydi . Al ha'mme na'rseni jeytug'ın adam Qudayg'a shu'kirlik etip , olardı İyemiz ushın jeydi . Ayırım na'rselerdi jemeytug'ın adam da İyemiz ushın jemeydi ha'm Qudayg'a shu'kirlik etedi .
45014007	O'ytkeni hesh birimiz tek o'zimiz ushın jasamaymız ha'm hesh birimiz de tek o'zimiz ushın o'lmeymiz .
45014008	Jasasaq , İyemiz ushın jasaymız . O'lsek te , İyemiz ushın o'lemiz . Solay etip , jasasaq ta , o'lsek te İyemizge tiyislimiz .
45014009	Usı maqsette Masix o'lip , o'limnen qayta tirildi . Sonlıqtan Ol o'lilerdin' de , tirilerdin' de İyesi boldı .
45014010	Olay bolsa , sen nege tuwısqanın'dı hu'kim etesen' ? Nege tuwısqanın'dı pa's ko'resen' ? Ha'mmemiz de Qudaydın' hu'kim gu'rsisi aldında juwap beremiz-g'o .
45014011	Muxaddes Jazıwda İyemiz bılay deydi : « Tiriligim haqı ant ishemen : Ha'r bir adam Menin' aldımda dize bu'gedi . Ha'r bir adam Menin' Quday ekenimdi ashıq ta'n aladı » .
45014012	Solay etip , ha'r bir adam o'zi ushın o'zi Quday aldında juwap beredi . Tuwısqanın'ızdı azg'ırıwg'a salman'lar
45014013	Sonlıqtan bunnan bılay , bir-birimizdi hu'kim etpeyik . Kerisinshe , tuwısqanın'ızdı azg'ırıwg'a salmawg'a ha'm onın' isenimine zıyan keltirmewge tırısın'lar .
45014014	İyemiz İysag'a tiyisli bir adam sıpatında mınanı bilemen ha'm anıq isenemen : hesh bir na'rse o'zliginen haram emes . Biraq , bir na'rseni haram dep esaplag'an adam ushın sol na'rse haram boladı .
45014015	Eger tuwısqanın' sen jeytug'ın na'rse sebepli qapa bolsa , onda sen su'yispenshilik penen is tutıp atırg'an joqsan' . Jeytug'ın na'rsen' menen onın' isenimin nabıt qılma ! Sebebi Masix bul adam ushın da o'lgen-g'o .
45014016	Sizler jaqsı dep esaplag'an na'rsege so'z kelmesin .
45014017	O'ytkeni Qudaydın' Patshalıg'ı jeytug'ın ha'm ishetug'ın na'rselerden ibarat emes , al haqlıq , tınıshlıq ha'm Muxaddes Ruwx beretug'ın quwanıshtan ibarat .
45014018	Masixqa usı jol menen xızmet etetug'ın adam Qudayg'a unaydı ha'm ol adamlardın' maqtawına ılayıq .
45014019	Solay etip , o'zlerimizdi tınıshlıq alıp keletug'ın ha'm o'z ara ruwxıy ku'sh beretug'ın islerge bag'ıshlayıq .
45014020	Jeytug'ın na'rse sebepli , Qudaydın' islerin buzba ! Jeytug'ın ha'mme na'rse hadal . Biraq , jeytug'ın na'rsesi arqalı basqa adamdı azg'ırıwg'a salg'an jaman is qılg'an boladı .
45014021	Go'sh jewin' , araq-sharap ishiwin' yamasa basqa bir na'rse islewin' tuwısqanın'dı azg'ırıwg'a salatug'ın bolsa , onda bunday islerdi islemegenin' durıs .
45014022	Bular boyınsha isenimin'di o'zin' menen Qudaydın' arasında saqla . O'zi durıs dep esaplaytug'ın isti islegeni ushın , o'zin ayıplamaytug'ın adam qanday baxıtlı !
45014023	Biraq , ekilenip jeytug'ın adam hu'kim etiledi . Sebebi ol bunı isenim menen islemegen boladı . Al isenim menen islenbegen ha'r bir is — gu'na . Paveldin' juwmaqlawshı so'zleri
45015001	İseniwshiler arasındag'ı qatnasıqlar haqqında . İsenimi ku'shli bolg'an bizler tek o'zimizdin' ma'pimizdi oylamay , isenimi ha'lsiz bolg'anlardın' ha'lsizliklerin ko'terisiwge parızlımız .
45015002	Ha'r birimiz janımızdag'ı adamg'a ruwxıy ku'sh beriw ushın , ol ushın jaqsı bolg'an na'rseni go'zlep , onın' ma'pin oylayıq .
45015003	O'ytkeni Masix ta O'zinin' ma'pin oylamadı . Muxaddes Jazıwda aytılg'anday : « Sag'an til tiygizgenlerdin' jaman so'zleri Mag'an tiydi » .
45015004	Burın Muxaddes Jazıwlarda aytılg'anlardın' ha'mmesi de bizlerge ta'lim beriw ushın jazılg'an . Solay etip , bizler olar arqalı sabırlılıq ha'm jubanısh tawıp , u'mit penen jasay alamız .
45015005	Sabırlılıq ha'm jubanıshtın' tiykarı bolg'an Qudaydın' O'zi sizlerdin' Masix İysadan o'rnek alıp , awızbirishilik penen jasawın'ızg'a ja'rdem etsin .
45015006	Solay etip , sizler İyemiz İysa Masixtın' A'kesi bolg'an Qudaydı birgelikte ha'm bir awızdan alg'ıslaysızlar .
45015007	Sonlıqtan Qudaydın' alg'ıslanıwı ushın Masix sizlerdi qabıl etkenindey , sizler de bir-birin'izdi qabıl etin'ler .
45015008	Sebebi menin' aytatug'ınım mınaw : Qudaydın' yahudiylerdin' ata-babalarına bergen wa'desin a'melge asırıp , Onın' sadıq ekenin ko'rsetiw ushın , Masix yahudiylerdin' xızmetshisi boldı .
45015009	Masix bunı Muxaddes Jazıwda : « Seni basqa milletler arasında alg'ıslayman ha'm Senin' atın'dı jırlayman » , — dep aytılg'anday , basqa milletlerdin' de Qudaydın' miyrim-sha'pa'a'tine erisip , Qudaydı alg'ıslawı ushın isledi .
45015010	Muxaddes Jazıwda ja'ne de : « Ha'y , basqa milletler , Qudaydın' xalqı menen birge shadlanın'lar ! » — delingen .
45015011	Tag'ı da bılay delingen : « Ha'y , barlıq basqa milletler , Quday İyemizdi alg'ıslan'lar ! Ha'mme xalıqlar Onı maqtan'lar ! »
45015012	İyshaya payg'ambar da bılay deydi : « İshaydın' urpag'ınan biri kelip , Basqa milletlerdi basqaradı . Olar Onnan u'mit etip jasaydı » .
45015013	U'mittin' tiykarı bolg'an Quday Muxaddes Ruwxtın' ku'shi menen u'mitke tolıp tasıwın'ız ushın , kewillerin'izdi isenimin'iz arqalı quwanısh ha'm tınıshlıqqa toltırsın . Paveldin' elshilik xızmeti
45015014	Tuwısqanlarım , al endi sizlerge kelsek , sizlerdin' jaqsılıqqa tolı ha'm ha'r tu'rli bilimge bay ekenin'izge , a'sirese bir-birin'izge aqıl-na'siyat bere alatug'ının'ızg'a men tolıq isenemen .
45015015	Biraq , Qudaydın' mag'an bergen miyrimi menen sizlerge esletip qoyıw ushın , bul xattın' ayırım jerlerin batıllıq penen jazdım .
45015016	Men Qudaydın' usı miyrimi menen , basqa milletler ushın Masix İysanın' xızmetshisi boldım . Basqa milletler Muxaddes Ruwx penen muxaddes qılınıp , Qudayg'a unaytug'ın sıy bolıwı ushın , men Qudaydın' Xosh Xabarın bir ruwxaniy sıpatında ja'riyalap atırman .
45015017	Sonlıqtan men Masix İysag'a tiyisli bolıp , Qudayg'a degen xızmetim menen maqtana alaman .
45015018	Masix menin' menen birge bolıp , basqa milletlerdin' Qudayg'a boysınıwı ushın , so'zlerim ha'm is-ha'reketlerim arqalı islegenlerinen basqa hesh na'rse haqqında aytıwg'a batılım jetpeydi :
45015019	bul isler ka'ramatlı belgilerdin' ha'm tan' qalarlıq na'rselerdin' ku'shi menen , ja'ne de Muxaddes Ruwxtın' qu'direti menen islendi . Solay etip , men Erusalimnen baslap İllirik u'lkesine deyin aralap , Masixtın' Xosh Xabarın ha'mme jerge ja'riyaladım .
45015020	Basqa bir adamnın' salg'an tırnaq tasının' u'stine imarat qurmayın dep , men Xosh Xabardı Masixtın' atın ele esitpegen jerlerde ja'riyalawg'a tırıstım .
45015021	Muxaddes Jazıwda aytılg'anday : « Onnan xabarsız bolg'anlar ko'redi , Esitpegenler tu'sinedi » . Paveldin' Rimge barıwg'a qarar etiwi
45015022	Mine , usı sebep janın'ızg'a barıwıma mag'an ko'p ma'rtebe irkinish jasadı .
45015023	Endi bolsa , bul jerlerde men isleytug'ın hesh na'rse qalmadı . Ja'ne de , men qansha jıllardan beri sizlerge barıwdı arzıw etkenim sebepli ,
45015024	İspaniyag'a qaray jolg'a shıqsam , sizlerge barmaqshıman . O'tip baratırg'anımda aldı menen sizlerdi ko'rip , biraz diydarın'ızg'a toyg'anımnan son' , mag'an ja'rdem etip , sol jaqqa shıg'arıp salasız , degen u'mittemen .
45015025	Al ha'zir bolsa , men Erusalimge barıp , sol jerdegi iseniwshilerge ja'rdem bermekshimen .
45015026	O'ytkeni Makedoniya menen Axayadag'ı iseniwshiler Erusalimdegi iseniwshiler arasındag'ı mu'ta'jlikte jasaytug'ınlar ushın aqshalay ja'rdem etiwdi maqul ko'rdi .
45015027	Awa , maqul ko'rdi . Olar haqıyqattan da , Erusalimdegi iseniwshiler aldında qarızdar . Sebebi o'zleri Xosh Xabar arqalı alg'an ruwxıy jarılqawlardı yahudiy iseniwshileri basqa milletler menen bo'liskenlikten , basqa millet iseniwshileri de olarg'a aqshalay ja'rdem berip , xızmet etiwge parızlı .
45015028	Solay etip , jıynalg'an g'a'rejetti olarg'a jetkizip , usı isti orınlag'anımnan son' , jol-jo'nekey sizler menen diydar ko'risip , İspaniyag'a ketemen .
45015029	Janın'ızg'a barg'anımda , sizlerge Masixtın' tolıq jarılqawın aparatug'ınımdı bilemen .
45015030	Tuwısqanlarım , İyemiz İysa Masixtın' atı menen ha'm Muxaddes Ruwxtın' su'yispenshiligi menen sizlerge jalbarınaman : menin' menen birge Qudayg'a duwa etip , men ushın bar jigerin'iz benen soran'lar .
45015031	Yahudiyadag'ı isenbeytug'ın adamlardan qutılıwım ushın ha'm Erusalimdegi xızmetimdi sol jerdegi iseniwshiler quwanısh penen qabıl alıwı ushın duwa etin'ler .
45015032	Ja'ne de , Quday qa'lese , men sizlerdin' janın'ızg'a quwanısh penen barıp , sizler menen birge kewlimdi xoshlawım ushın da soran'lar .
45015033	Tınıshlıq beriwshi Qudaydın' O'zi ha'mmen'izge yar bolsın ! Awmiyin .
45016001	Arnawlı sa'lemler . Kenxreyadag'ı iseniwshiler ja'ma'a'tinin' xızmetshisi bolg'an Fiba apamızdı sizlerge tapsıraman .
45016002	Onı muxaddeslerge mina'sip tu'rde , İyemizdin' atı menen qabıl qılın'lar . Ja'ne de , onın' qanday mu'ta'jligi bolsa da , ja'rdem etin'ler . O'ytkeni ol da ko'p adamlarg'a , sonın' ishinde mag'an ja'rdemshi boldı .
45016003	Menin' menen birge Masix İysag'a xızmet etiwshi Priskila ha'm Akilag'a sa'lem aytın'lar .
45016004	Olar menin' janım ushın o'z o'mirin qa'wip astına qoydı . Bunın' ushın tek men emes , al basqa milletlerdin' ha'mme iseniwshi ja'ma'a'tleri de olarg'a minnetdar .
45016005	Olardın' u'yindegi iseniwshiler ja'ma'a'tine de sa'lem aytın'lar . Aziya u'lkesinen birinshi bolıp İysag'a isengen su'yikli tuwısqanım Epenetusqa sa'lem aytın'lar .
45016006	Sizler ushın ko'p miynet etken Ma'riyamg'a sa'lem aytın'lar .
45016007	Masixtın' elshileri arasında abıraylı bolg'an , mennen burın Masixqa isengen ag'ayinlerim ha'm qamaqta birge bolg'an doslarım Andronik penen Yuniyag'a sa'lem aytın'lar .
45016008	İyemizge tiyisli bolg'an su'yikli tuwısqanım Ampliyatusqa sa'lem aytın'lar .
45016009	Bizler menen birge Masixqa xızmet etetug'ın Urbanusqa ha'm su'yikli tuwısqanım Staxiyag'a sa'lem aytın'lar .
45016010	Sınaqtan o'tip , Masixqa ılayıqlı dep tabılg'an Apelisqa sa'lem aytın'lar . Aristobuldın' u'y-ishine sa'lem aytın'lar .
45016011	Ag'ayinim İrodiong'a sa'lem aytın'lar . Narkistin' u'y-ishindegi İyemizge tiyisli bolg'anlarg'a sa'lem aytın'lar .
45016012	İyemizdin' xızmetinde miynet etip atırg'an hayallar : Trifen ha'm Trifosqa sa'lem aytın'lar . İyemizge xızmet etiw jolında ko'p miynet etken hayal — su'yikli tuwısqanım Persiske sa'lem aytın'lar .
45016013	İyemiz ta'repinen tan'lap alıng'an Rufusqa ha'm men ushın anamday bolg'an onın' anasına sa'lem aytın'lar .
45016014	Asinkrit , Flegon , Germes , Patrovas , Germas ha'm olardın' janındag'ı tuwısqanlarg'a sa'lem aytın'lar .
45016015	Filologus ha'm Yuliyag'a , Nirey ha'm onın' qarındasına , Olimpasqa ha'm olardın' janındag'ı barlıq iseniwshilerge sa'lem aytın'lar .
45016016	Bir-birin'izdi muxaddes posa menen su'yip , sa'lemlesin'ler . Masixqa tiyisli bolg'an ha'mme ja'ma'a'tler sizlerge sa'lem aytıp atır .
45016017	Tuwısqanlarım , sizlerge jalbarınaman , o'zlerin'izge u'yretilgen ta'liymatqa qarsı shıg'ıp , alawızlıq ha'm azg'ırıw alıp keletug'ın adamlardan saq bolıp , olardan awlaq ju'rin'ler .
45016018	Sebebi bunday adamlar İyemiz Masixqa emes , al o'z qarınlarına xızmet etedi . Olar sada adamlardı maylı til ha'm jag'ımpazlıq so'zleri menen aldaydı .
45016019	Sizlerdin' Qudayg'a boysınıp jasaytug'ının'ız ha'mmege ma'lim boldı . Men sol sebepten quwanıshlıman ha'm sizlerdin' jaqsılıq islewde dana bolıwın'ızdı , al jamanlıq islewde sada bolıwın'ızdı qa'leymen .
45016020	Tınıshlıq beriwshi Qudaydın' O'zi jaqın arada shaytandı ayaqların'ızdın' astında ezip taslaydı . İyemiz İysanın' miyrimi sizlerge yar bolsın !
45016021	Menin' menen birge xızmet etiwshi Timofey , ag'ayinlerim Lukiy , Yason ha'm Sosipater sizlerge sa'lem aytıp atır .
45016022	Bul xattı Paveldin' awzınan jazıp otırg'an men , Tertiy de , iseniwshi tuwısqanın'ız sıpatında sizlerge sa'lem jollayman .
45016023	Men ushın ha'm pu'tkil iseniwshiler ja'ma'a'ti ushın o'z u'yinen orın bergen Gayus sizlerge sa'lem aytıp atır . Ja'ne de , qala qaznashısı Erastus ha'm tuwısqanımız Kuartus sizlerge sa'lem aytıp atır .
45016024	
45016025	Men ja'riyalap ju'rgen İysa Masix haqqında Xosh Xabar arqalı , yag'nıy O'zi a'yyemgi waqıtlardan beri qupıya tutqan sırın ashıwı arqalı Quday sizlerdin' isenimin'izdi bekkemleytug'ın qu'diretke iye .
45016026	Usı sır payg'ambarlardın' Jazıwları arqalı ha'zir ashılıp , ma'n'gi jasaytug'ın Qudaydın' buyrıg'ı boyınsha , barlıq milletlerge ma'lim etildi . Bul barlıq milletlerdin' Qudayg'a isenip , Og'an boysınıp jasawı ushın boldı .
45016027	Jalg'ız ha'm dana Qudayg'a İysa Masix arqalı ma'n'gige dan'q bolsın ! Awmiyin .
46001001	Sa'lemnama ha'm Qudayg'a shu'kirlik bildiriw . Qudaydın' qa'lewi menen Masix İysanın' elshisi bolıwg'a shaqırılg'an men , Pavelden ha'm tuwısqanımız Sostenisten ,
46001002	Korinf qalasındag'ı Qudaydın' ja'ma'a'tine sa'lem ! Bizler bul xattı İyemiz İysa Masixtın' atın ha'mme jerde aytıp shaqırıwshılardın' ha'mmesi menen birge Masix İysa arqalı muxaddes qılıng'an ha'm muxaddesler dep atalg'an sizlerge jazıp atırmız . İysa Masix — olardın' da , bizlerdin' de İyemiz .
46001003	A'kemiz Quday ha'm İyemiz İysa Masix sizlerge miyrim ha'm tınıshlıq bersin !
46001004	Qudaydın' Masix İysa arqalı sizlerge bergen miyrimi sebepli , sizler ushın Qudayıma ba'rqulla shu'kirlik bildiremen .
46001005	O'ytkeni sizler Masix penen qatnas jasag'anlıqtan , ha'r ta'repleme bay boldın'lar . A'sirese Qudaydın' so'zin aytıwda sheshen ha'm ha'r qıylı bilimge iye boldın'lar .
46001006	Bizlerdin' Masix İysa haqqında gu'walıg'ımız sizlerdin' o'mirin'izde usılay tastıyıqlandı .
46001007	Solay etip , sizler hesh qanday ruwxıy sıydan kemshilik ko'rmey , Masixtın' qayta keliwin intizarlıq penen ku'tesizler .
46001008	İyemiz İysa Masix keletug'ın ku'ni ayıpsız bolıwın'ız ushın , Quday sizlerdi aqırına deyin bekkem qıladı .
46001009	Sizlerdi O'z Ulı İyemiz İysa Masix penen qatnasta bolıwg'a shaqırg'an Quday — sadıq . Korinf ja'ma'a'tindegi bo'liniwler haqqında
46001010	Tuwısqanlarım ! İyemiz İysa Masixtın' atının' biyligi menen eskertemen : ha'mmen'iz awızbirishilikli bolın'lar . Aran'ızda bo'liniw bolmay , bir oy ha'm bir maqset penen birlesin'ler .
46001011	Sebebi tuwısqanlarım , Xloystın' u'y-ishindegi adamlardan aran'ızda tartıslar bar ekenin bildim .
46001012	Menin' aytajag'ım mınaw : sizler : « Men Pavelge tiyislimen » , « Men Apolosqa tiyislimen » , « Men Kifag'a tiyislimen » yamasa « Men Masixqa tiyislimen » dep aytıp ju'rgen qusaysız .
46001013	Masix bo'lindi me ? Sizler ushın atanaq ag'ashqa Pavel shegelenip pe edi ? Sizler Paveldin' atı menen suwg'a shomıldırılg'an ba edin'iz ?
46001014	Men sizlerdin' aran'ızdan Krispus penen Gayustan basqa hesh kimdi suwg'a shomıldırmag'anım ushın Qudayg'a shu'kirlik etemen .
46001015	Sonlıqtan hesh kim menin' atım menen suwg'a shomıldırıldım , dep ayta almaydı .
46001016	Ras , men tag'ı Stepannın' u'yi ishindegilerdi de suwg'a shomıldırdım . Bulardan basqa ja'ne kimlerdi suwg'a shomıldırg'anımdı esime tu'sire almayman .
46001017	Masix meni suwg'a shomıldırıw ushın emes , al Xosh Xabardı ja'riyalaw ushın jiberdi . Masixtın' atanaq ag'ashtag'ı o'limi a'hmiyetin joytpawı ushın , men Xosh Xabardı dana so'zlerge tiykarlanbay ja'riyaladım . Masix — Qudaydın' qu'direti ha'm danalıg'ı
46001018	Masixtın' atanaq ag'ashı haqqında so'zler nabıt bolatug'ınlar ushın aqmaqlıq , biraq qutqarılatug'ın bizler ushın Qudaydın' qu'direti .
46001019	O'ytkeni Muxaddes Jazıwda Quday bılay degen : « Danalardın' danalıg'ın joq etemen , Aqıllı adamlardın' aqılın bosqa shıg'araman » .
46001020	Olay bolsa , dana adam qa'ne ? Alım qa'ne ? Ha'zirgi zamannın' oyshılı qa'ne ? Quday du'nyanın' danalıg'ın aqılsızlıqqa aylandırmadı ma ?
46001021	Sebebi du'nyanın' o'z aqıl-danalıg'ı menen Qudaydı bilmewi Qudaydın' danalıg'ı boyınsha boldı . Sonlıqtan Quday isengen adamlardı bizlerdin' aqılsız dep sanalg'an wazımız benen qutqarıwdı maqul ko'rdi .
46001022	Yahudiyler ka'ramatlı belgiler ko'rsetiwimizdi talap etedi , grekler wazımızdan danalıq izleydi .
46001023	Biraq bizler atanaq ag'ashqa shegelengen Masix haqqında ja'riyalap atırmız . Yahudiyler ushın bul tosqınlıq boladı , al basqa milletler ushın aqılsızlıq bolıp ko'rinedi .
46001024	Quday ta'repinen tan'lang'anlar ushın bolsa , ol ya yahudiy bolsın , ya grek bolsın , atanaq ag'ashqa shegelengen usı Masix — Qudaydın' qu'direti ha'm Onın' danalıg'ı .
46001025	O'ytkeni Qudaydın' « aqılsızlıg'ı » adamnın' danalıg'ınan anag'urlım u'stinirek , Qudaydın' « ha'lsizligi » adamnın' ku'shinen anag'urlım qu'diretlirek .
46001026	Tuwısqanlarım , Quday ta'repinen shaqırılg'an waqtın'ızda kim bolg'anın'ızdı eske tu'sirip ko'rin'ler . Adamnın' ko'z qarası boyınsha aran'ızda danalar da , biylikke iye adamlar da , aqsu'yek adamlar da ko'p emes edi .
46001027	Biraq , Quday danalardı uyatqa qaldırıw ushın , du'nya aqılsız dep sanag'an adamlardı , ku'shlilerdi uyatqa qaldırıw ushın , du'nya ha'lsiz dep sanag'an adamlardı tan'ladı .
46001028	Ol ja'ne de , du'nya a'hmiyetli dep sanag'anlardı arzımas qılıw ushın , du'nya shıg'ısı to'men , pa's ha'm a'hmiyetsiz dep sanag'anlardı tan'ladı .
46001029	Quday bunı O'zinin' aldında hesh bir adam maqtanbawı ushın isledi .
46001030	Biraq , sizler o'mirin'izdin' tiykarı bolg'an Quday sebepli , Masix İysa menen qarım-qatnasqa iyesiz . Masix bizler ushın Qudaydın' danalıg'ı bolıp , bizlerdi aqlap , muxaddes qıldı ha'm gu'nalarımız ushın to'lem to'lep qutqardı .
46001031	Solay etip , Muxaddes Jazıwda aytılg'anday : « Maqtanatug'ın adam İyemiz benen maqtansın » .
46002001	Atanaqqa shegelengen Masix haqqında ja'riyalaw . Tuwısqanlarım , men sizlerge barıp , Qudaydın' sırın ja'riyalag'anımda , sheshen so'zler yamasa artıqmash danalıq qollanbadım .
46002002	Sebebi aran'ızda bolg'an waqtımda , tek İysa Masixqa ha'm Onın' atanaq ag'ashqa shegeleniwine g'ana ayrıqsha dıqqat awdarıwg'a qarar ettim .
46002003	Men sizlerge ha'lsizlik , qorqınısh ha'm qattı dirildi menen bardım .
46002004	So'ylegen so'zim ha'm aytqan wazım adam aqılının' isendiriwshi so'zlerine emes , al Muxaddes Ruwxtın' O'z qu'direti menen ko'rsetken da'liline tiykarlang'an edi .
46002005	Menin' bundag'ı maqsetim — isenimin'izdin' adamnın' aqılına emes , al Qudaydın' qu'diretine tiykarlanıwı edi . Muxaddes Ruwx beretug'ın Qudaydın' danalıg'ı
46002006	Degen menen , bizler ruwxıy jetisken adamlar arasında dana so'zler so'yleymiz . Biraq bul danalıq usı du'nyanın' ha'm onın' o'tkinshi hu'kimdarlarının' danalıg'ı emes .
46002007	Bizler Qudaydın' jasırın ha'm sırlı bolg'an danalıg'ı haqqında so'z etip atırmız . Quday du'nyanı jaratpastan burın onı bizlerdin' dan'qqa erisiwimiz ushın arnap qoyg'an edi .
46002008	Bul danalıqtı usı du'nyadag'ı hu'kimdarlardın' hesh biri tu'sinbedi . Eger tu'singende , ullı İyemizdi atanaq ag'ashqa shegelemegen bolar edi .
46002009	Muxaddes Jazıwda aytılg'anday : « Ko'z ko'rip , qulaq esitpegen , Adamnın' oyına kirip te shıqpag'an na'rselerdi , Quday O'zin su'yetug'ınlar ushın tayarlap qoyıptı » .
46002010	Biraq , Quday bunı bizlerge O'zinin' Muxaddes Ruwxı arqalı ashıp berdi . O'ytkeni Muxaddes Ruwx ha'mme na'rseni , ha'tte , Qudaydın' teren' oy-pikirlerin de biledi .
46002011	Adamnın' oyların onın' ishindegi ruwxtan basqa kim bile aladı ? Sol sıyaqlı , Qudaydın' oy-pikirlerin de Onın' Muxaddes Ruwxınan basqa hesh kim bile almaydı .
46002012	Qudaydın' bizlerge bergen miyrimli sıyların biliwimiz ushın , bizler bul du'nyanın' ruwxın emes , al Qudaydın' Ruwxın qabıl ettik .
46002013	Bizler bul sıylar haqqında adamnın' aqılı u'yretken so'zler menen emes , al Muxaddes Ruwx u'yretken so'zler menen so'yleymiz . Yag'nıy , ruwxıy na'rselerdi ruwxıy so'zler menen tu'sindiremiz .
46002014	O'z ta'biyatı boyınsha jasaytug'ın adam Qudaydın' Ruwxı beretug'ın na'rselerdi qabıl etpeydi . Sebebi ol bulardı aqmaqlıq dep sanaydı . Olardı tek Muxaddes Ruwxtın' ja'rdeminde tu'siniw kerek bolg'anlıqtan , ol tu'sine almaydı .
46002015	Muxaddes Ruwxqa boysınatug'ın adam Muxaddes Ruwx ta'repinen berilgen ha'mme na'rseni tu'sine aladı , biraq onı Muxaddes Ruwxqa boysınbaytug'ın adamlar tu'sine almaydı .
46002016	« Jaratqan İyemizdin' oyındag'ısın kim bile aladı ? Og'an kim aqıl bere aladı ? » Biraq , bizler Masixtın' aqıl-oyına iyemiz .
46003001	Qudaydın' xızmetkerleri haqqında . Tuwısqanlarım ! Men sizlerge Muxaddes Ruwxqa boysınatug'ınlarg'a so'ylegendey , so'yley almadım . Men sizlerge gu'nakar ta'biyatqa boysınatug'ınlarg'a , yag'nıy Masix penen bolg'an qatnasta ele go'deklik da'rejesinde bolg'anlarg'a so'ylegendey , so'yledim .
46003002	Men sizlerge ku'shli awqat emes , al su't berdim . O'ytkeni sizler ele ku'shli awqattı jewge a'zzilik qılatug'ın edin'iz . Ha'tte , ha'zir de onı jewge a'zzilik qılasızlar .
46003003	Sebebi sizler ele de gu'nakar ta'biyatın'ızg'a boysınasızlar . Aran'ızda qızg'anshaqlıq ha'm tartıslardın' bolg'anı , sizlerdin' gu'nakar ta'biyatın'ızg'a boysınıp , isenbeytug'ın adamlar sıyaqlı jasap atırg'anın'ızdı ko'rsetpey me ?
46003004	Birin'iz : « Men Pavelge tiyislimen » , basqa birin'iz : « Men Apolosqa tiyislimen » dese , sizler isenbeytug'ın adamlar sıyaqlı bolıp qalmaysızlar ma ?
46003005	Olay bolsa , Apolos kim ? Pavel kim ? Apolos ha'm men — sizlerdin' tek isenimge keliwin'iz ushın qoyılg'an Qudaydın' xızmetkerlerimiz g'ana . İyemiz ha'r birimizge xızmet tapsırg'an .
46003006	Tuqımdı men ektim , Apolos suwg'ardı . Biraq , egindi Quday o'sirdi .
46003007	Solay etip , ekken adam da , suwg'arg'an adam da a'hmiyetli emes , al egindi o'sirgen Quday a'hmiyetli .
46003008	Ekken adam menen suwg'arg'an adamnın' maqseti bir . Olardın' ha'r biri o'z miynetinin' haqısın aladı .
46003009	Bizler Quday menen birge isleymiz . Al sizler — Qudaydın' atızı ha'm imaratısız .
46003010	Qudaydın' o'zime bergen miyrimi menen , men usta qurıwshı sıyaqlı tiykar saldım . Basqaları usı tiykardın' u'stine imarat salmaqta . Biraq , ha'r bir adam qalay salıp atırg'anına dıqqat awdarsın .
46003011	O'ytkeni hesh bir adam salıng'an tiykardan basqa , yag'nıy İysa Masixtan basqa bir tiykar sala almaydı .
46003012	Usı tiykardın' u'stine adamlar altınnan , gu'misten , hasıl taslardan , ag'ashtan , pishennen yamasa sabannan imarat saladı .
46003013	Degen menen , ha'r bir adamnın' islegen isi aqırzamanda ashılıp , otta belgili boladı . Sebebi ha'r bir adamnın' isinin' qanday ekenligin ot sınap beredi .
46003014	Kimnin' salg'anı otqa shıdasa , ol sıylıq aladı .
46003015	Al shıdamay janıp ketse , zıyan ko'redi . Onın' o'zi qutıladı , biraq ottın' ishinen qashqanday bolıp qutıladı .
46003016	O'zlerin'izdin' Qudaydın' ibadatxanası ekenin'izdi ha'm Qudaydın' Ruwxı ishin'izde jasap atırg'anın sizler haqıyqattan da bilmeysizler me ?
46003017	Eger kim de kim Qudaydın' ibadatxanasın buzsa , onı Quday uradı . O'ytkeni Qudaydın' ibadatxanası — muxaddes ha'm sol ibadatxana sizlersiz .
46003018	Hesh bir adam o'zin o'zi aldamasın . Eger aran'ızdag'ı birin'iz o'zin bul du'nyanın' ko'z qarası boyınsha danaman dep esaplasa , Quday na'zerinde dana bolıw ushın , bul du'nyanın' ko'z qarası boyınsha « aqılsız » bolsın .
46003019	Sebebi bul du'nyanın' danalıg'ı Quday na'zerinde aqılsızlıq boladı . Muxaddes Jazıwda aytılg'anday : « Ol danalardı olardın' hiyleleri menen qolg'a tu'siredi » .
46003020	Ja'ne de : « Danalardın' oy-pikirlerinin' push ekenligin İyemiz biledi » , — dep jazılg'an .
46003021	Sonlıqtan hesh bir adam adamlar menen maqtanbasın . O'ytkeni ha'mmesi sizlerge tiyisli :
46003022	Pavel de , Apolos ta , Kifa da , du'nya da , o'mir ha'm o'lim de , ha'zirgi ha'm keleshek zaman da , ha'mmesi sizlerge tiyisli .
46003023	Sizler Masixqa tiyislisiz , al Masix Qudayg'a tiyisli .
46004001	Masixtın' elshilerinin' xızmeti haqqında . Solay etip , adamlar Masixtın' elshileri bolg'an bizlerdi Masixtın' xızmetshileri ha'm Qudaydın' sırların ayan etiwshi xızmetkerler dep esaplasın .
46004002	Al xızmetkerlerden talap etiletug'ın en' baslı na'rse — sadıqlıq .
46004003	Meni sizlerdin' yamasa basqa adamlardın' qalay hu'kim etiwi men ushın a'hmiyetli emes . Ha'tte , men o'zim de o'zimdi hu'kim etpeymen .
46004004	Sebebi menin' hu'jdanım taza . Biraq , men usı sebepten aqlanbayman . Meni hu'kim etetug'ın — İyemizdin' O'zi .
46004005	Sonlıqtan İyemiz keliwge deyin , belgilengen waqıttan burın hesh bir na'rseni hu'kim etpen'ler . Ol qaran'g'ılıqta jasırılg'an na'rselerdi jaqtıg'a shıg'arıp , adamlardın' kewillerindegi niyetlerin ashıp ko'rsetedi . Sonda ha'r bir adam Qudaydan o'zine ılayıq maqtaw aladı .
46004006	Tuwısqanlarım ! Aldında aytılg'anlardı tu'siniwin'iz ushın , men o'zimdi ha'm Apolostı mısal etip ko'rsettim . Bunı men Muxaddes Jazıwda aytılg'anlardan shetke shıg'ıp ketpewdi bizlerden u'yreniwin'iz ushın ha'm hesh qaysısın'ız bir adamdı ekinshi adamnan joqarı qoyıp , menmensip ketpewin'iz ushın isledim .
46004007	Hesh kim seni basqalardan u'stin qılıp qoyg'an joq-g'o . Senin' Qudaydan almag'an na'rsen' bar ma ? Qudaydan ha'mmesin alg'an bolsan' , Onnan almag'anday bolıp maqtang'anın' qalay bolg'anı ?
46004008	Sizler endi kerekli ha'mme na'rsemiz bar dep oylaysızlar . Sizler bayıp ketipsizler , bizlersiz patshalıq etpektesizler ! Qa'ne endi , sizler haqıyqattan da , patshalar bolsan'ız , sonda bizler de sizler menen birge patshalıq eter edik !
46004009	Menin' oyımsha , Quday biz elshilerdi en' a'hmiyetsiz adamlar qılıp , ha'mmenin' ko'z aldına shıg'ardı . Bizler o'limge hu'kim etilgen adamlar sıyaqlı bolg'anımız sebepli , perishteler ushın da , adamlar ushın da , yag'nıy pu'tkil du'nya ushın bir tamasha boldıq .
46004010	Du'nyanın' pikiri boyınsha , bizler Masix ushın aqılsız , biraq sizler Masix penen qatnasta bolıp aqıllı boldın'lar ! Bizler ha'lsizbiz , biraq sizler ku'shlisiz ! Sizler hu'rmetli adamlarsız , biraq bizler izzetsiz adamlarmız !
46004011	Bizler usı waqıtqa deyin ashlıqqa ha'm sho'lge shıdap kelemiz , jalan'ashpız , tayaq jeymiz , u'y-jaysız sergizdanbız .
46004012	O'z qollarımız benen awır miynet isleymiz . Bizlerdi na'letlegenlerge jaqsı tilek tileymiz . Quwdalansaq , shıdaymız .
46004013	Masqaralag'anda , mu'la'yimlilik penen juwap beremiz . Usı waqıtqa deyin du'nyanın' sıpırındısı , pu'tkil adamzattın' taslandısı boldıq .
46004014	Bulardı sizlerdi uyaltıw ushın emes , al su'yikli balalarım bolg'an sizlerdi aqıllandırıw ushın jazıp atırman .
46004015	O'ytkeni Masixtın' jolın u'yretetug'ın mın'-mın'lag'an ustazın'ız bolsa da , a'ken'iz birew . Masix İysa menen qatnasta bolıwın'ız ushın , sizlerge Xosh Xabardı ja'riyalawım arqalı men sizlerdin' a'ken'iz boldım .
46004016	Sol sebepten sizlerden o'tinish etemen : mennen o'rnek alın'lar .
46004017	İyemizge sadıq bolg'an su'yikli balam Timofeydi usı maqset penen sizlerge jiberdim . Ha'mme jerde , iseniwshilerdin' ha'r bir ja'ma'a'tinde bergen ta'limime say bolg'an , menin' Masix penen birge basıp o'tken jolımdı ol sizlerdin' esin'izge tu'siredi .
46004018	Meni kelmeydi dep , aran'ızdag'ı bazıların'ız menmensip ketipti .
46004019	Biraq , İyemiz qa'lese , jaqın arada sizlerge baraman . Sonda menmensip ketken sol adamlardın' tek so'zlerin emes , al olarda Qudaydın' ku'shi bar ma ya joq pa , sonı sınap ko'remen .
46004020	Sebebi Qudaydın' Patshalıg'ı so'zden emes , al Qudaydın' ku'shinen ibarat .
46004021	Sizler neni qa'leysizler ? Sizlerge tayaq penen barayın ba yamasa su'yispenshilik ha'm mu'la'yimlilik penen be ?
46005001	Buzıqshılıq islegenge shara ko'riw haqqında . Sizlerdin' aran'ızda buzıqshılıq islenip atırg'anı haqqında anıq xabarlar bar . Ha'tte , Qudayg'a isenbeytug'ınlar arasında da ushıraspaytug'ın buzıqshılıq islenipti : aran'ızdag'ı birin'iz a'kesinin' hayalı , yag'nıy o'gey anası menen jasaytug'ın qusaydı .
46005002	Usılay bolsa da , sizler menmenlikke berilip ketipsizler . Bunın' ornına qayg'ırıp , usınday is qılg'andı aran'ızdan quwıp shıg'arıwın'ız kerek emes pe edi ?
46005003	Menin' o'zim aran'ızda bolmasam da , ruwxım sizler menen birge . Sonlıqtan o'zim aran'ızda bolg'anday , usınday isti islegendi hu'kim etiwge qarar qıldım .
46005004	Sizler İyemiz İysanın' atı menen jıynalg'anın'ızda , İyemiz İysanın' qu'direti menen menin' ruwxım da sizler menen birge boladı .
46005005	Sonda bul adamnın' gu'nakar ta'biyatı nabıt bolıp , ruwxı İyemiz İysa Masix kelgen ku'ni qutqarılıwı ushın onı ja'ma'a'tten quwıp shıg'arıp , shaytang'a tapsırın' .
46005006	Sizlerdin' maqtang'anın'ız durıs emes . Azg'antay ashıtqı pu'tkil qamırdı ashıtatug'ının bilmeysizler me ?
46005007	Sonlıqtan sizler eski ashıtqıdan tazalanıp , jan'a qamır bolın'lar . Sizler negizinde ashıtqısız qamırsızlar . O'ytkeni Qutqarılıw bayramının' Qozısı bolg'an Masix bizler ushın qurbanlıqqa berildi .
46005008	Sonlıqtan eski ashıtqı menen , yag'nıy jawızlıq ha'm jamanlıq penen emes , al pa'klik ha'm haqıyqatlıq penen , yag'nıy ashıtqısız nan menen bayramlayıq .
46005009	Men o'z xatımda buzıqshılıq isleytug'ınlar menen qatnas jasaman' , dep sizlerge jazg'an edim .
46005010	Degen menen , men ulıwma bul du'nyadag'ı buzıq , na'psiqaw , tonawshı yamasa butparaz adamlardı na'zerde tutqan joqpan . Eger olay bolg'anda , sizler bul du'nyadan shıg'ıp ketiwge ma'jbu'r bolar edin'ler !
46005011	Biraq , o'zin iseniwshi tuwısqanın'ızban dep atap turıp , buzıq , na'psiqaw , butparaz , jalaxor , ma'sku'nem yamasa tonawshı bolg'an adam menen qatnas jasamawın'ızdı , ha'tte , sonday adam menen birge awqat ta jemewin'izdi jazg'an edim .
46005012	İseniwshiler ja'ma'a'tinin' sırtındag'ı adamlardı hu'kim qılıw menin' jumısım emes . Sizler iseniwshiler ja'ma'a'tinin' ishindegi adamlardı hu'kim qılıwın'ız kerek .
46005013	Al iseniwshiler ja'ma'a'tinin' sırtındag'ı adamlardı Qudaydın' O'zi hu'kim qıladı . Muxaddes Jazıwda aytılg'anday : « Jaman adamdı aran'ızdan quwıp shıg'arın'lar » .
46006001	İseniwshi adamlar arasındag'ı dawlar haqqında . Sizlerdin' aran'ızdag'ı birin'izdin' birewge dawı bolsa , iseniwshiler aldında emes , al sudtag'ı isenbeytug'ın adamlar aldında dawlasıwg'a qalay batılı baradı ?
46006002	Keleshekte biz iseniwshilerdin' du'nyanı hu'kim etetug'ının bilmeysizler me ? Eger sizler du'nyanı hu'kim etetug'ın bolsan'ız , kishkene dawlardı sheshiw qolın'ızdan kelmegeni me ?
46006003	Bizler , ha'tte , perishtelerdi de hu'kim etemiz . Solay eken , turmıs islerin hu'kim ete alıwımız da so'zsiz-g'o .
46006004	Solay bolsa da , turmıs islerine baylanıslı dawlar payda bolg'anda , sizler iseniwshiler ja'ma'a'tinde hesh qanday abırayg'a iye bolmag'an sudtag'ı isenbeytug'ın adamlardı to'reshi qılasızlar ma ?
46006005	Bulardı sizlerdi uyaltıw ushın aytıp atırman . İseniwshi tuwısqanlarının' arasındag'ı dawlardı sheshetug'ın aran'ızda birde bir aqıllı adam joq bolg'anı ma ?
46006006	Biraq tuwısqan tuwısqang'a qarsı dawlasadı , onın' u'stine isenbeytug'ınlar aldında dawlasadı !
46006007	Negizinde , bir-birin'izge qarsı dawın'ızdın' bolıwının' o'zi sizler ushın qattı uyat na'rse . Onnan go're , nahaqlıqqa shıdag'anın'ız jaqsıraq bolmas pa edi ? Tonalg'anın'ız jaqsıraq bolmas pa edi ?
46006008	Sizler onın' ornına o'zlerin'iz nahaqlıq islep , birewdi tonap atırsız . Ol da bolsa , o'zin'izdin' tuwısqanın'ız .
46006009	Nahaqlardın' Qudaydın' Patshalıg'ın miyras etip almaytug'ının bilmeysizler me ? Aldanban'lar ! Buzıqshılıq islewshiler , butparazlar , neke hadallıg'ın buzıwshılar , erkek penen jınısıy qatnas jasaytug'ın erkekler ,
46006010	urılar , na'psiqawlar , ma'sku'nemler , jalaxorlar ha'm tonawshılar Qudaydın' Patshalıg'ın miyras etip almaydı .
46006011	Aran'ızdag'ı ayırımların'ız usınday adamlar edi . Biraq , sizler İyemiz İysa Masixtın' atı menen ha'm Qudayımızdın' Ruwxı menen tazalandın'ız , muxaddes boldın'ız ha'm aqlandın'ız . Buzıqshılıqtan awlaq bolın'lar !
46006012	Sizler : « Ne islesem de eriklimen » deysizler , biraq ha'mme na'rse de paydalı emes . Durıs , « Men ne islesem de eriklimen » , biraq hesh bir na'rse de meni qul qılmawı kerek .
46006013	« Awqat qarın ushın , al qarın awqat ushın jaratılg'an » , — deysizler . Degen menen , Quday ekewin de joq qıladı . Biraq , dene buzıqshılıq ushın emes , al İyemiz ushın jaratılg'an . İyemiz de denemizge g'amxorlıq qıladı .
46006014	Quday İyemizdi o'limnen tiriltti . Sol sıyaqlı , Ol bizlerdin' denemizdi de O'z qu'direti menen tiriltedi .
46006015	Denelerin'izdin' Masixtın' mu'sheleri ekenligin bilmeysizler me ? Masixtın' mu'shelerin alıp , buzıq hayaldın' mu'sheleri qılıwg'a bola ma ? Hesh qashan !
46006016	Buzıq hayal menen qosılg'an adam onın' menen bir dene bolatug'ının bilmeysizler me ? Sebebi Muxaddes Jazıwda : « Ekewi bir dene boladı » , — delingen-g'o .
46006017	Biraq , İyemiz benen qosılg'an adam Onın' menen bir ruwx boladı .
46006018	Buzıqshılıqtan awlaq bolın'lar ! Adamnın' isleytug'ın basqa barlıq gu'naları denesinin' sırtında islenedi . Al buzıqshılıq islegen adam o'z denesine qarsı gu'na isleydi .
46006019	Denen'izdin' o'zlerin'iz Qudaydan alg'an ha'm sizlerde jasap atırg'an Muxaddes Ruwxtın' ibadatxanası ekenligin bilmeysizler me ? Sizler o'zin'izge tiyisli emessiz .
46006020	O'ytkeni Quday biybaha to'lem to'lep , sizlerdi satıp aldı . Sonlıqtan da , o'z denen'iz benen Qudaydı alg'ıslan'lar .
46007001	Neke haqqında . Endi sizler jazg'an na'rselerge kelsek : durıs , er adamnın' hayal menen jaqınlaspag'anı jaqsı .
46007002	Biraq , buzıqshılıqqa jol qoymaw ushın , ha'r bir er adamnın' o'z hayalı ha'm ha'r bir hayaldın' o'z ku'yewi bolsın .
46007003	Er adam o'z hayalına degen , hayal da o'z ku'yewine degen erli-zayıplılıq wazıypasın orınlasın .
46007004	Sebebi hayaldın' denesi u'stinen hayaldın' o'zi emes , al ku'yewi biylik etedi . Sol sıyaqlı , er adamnın' denesi u'stinen de er adamnın' o'zi emes , al hayalı biylik etedi .
46007005	Erli-zayıplılıq wazıypasın orınlawda bir-birin'izden bas tartpan'lar . Tek o'z ara keliskennen son' , o'zlerin'izdi duwa etiwge tolıq bag'ıshlaw ushın g'ana waqıtsha bo'lek bolın'lar . O'zin'izdi tıya almag'anın'ızdan shaytan paydalanıp , sizlerdi azg'ırmawı ushın keyin ja'ne birge bolın'lar .
46007006	Bunı bir buyrıq sıpatında emes , al ruxsat sıpatında aytıp atırman .
46007007	Barlıq adamlardın' men sıyaqlı jalg'ız jasawın qa'leymen . Biraq , ha'r bir adamnın' Qudaydan alg'an sıyı bar : birewler xojalıq bolıp nekede jasaydı , ekinshiler nekesiz jalg'ız jasaydı .
46007008	U'ylenbegenler menen turmısqa shıqpag'anlarg'a ha'm jesir hayallarg'a aytatug'ınım : men sıyaqlı jalg'ız jasasa , o'zleri ushın jaqsı boladı .
46007009	Biraq , o'zlerin tıya almaytug'ın bolsa , u'ylensin yamasa turmısqa shıqsın . O'ytkeni jınısıy qa'lewler sebepli ku'yip-jang'annan go're , u'ylengeni yamasa turmısqa shıqqanı jaqsıraq .
46007010	Al nekede bolg'anlarg'a men mınanı buyıraman , anıg'ırag'ı men emes , İyemiz solay buyırg'an : hayal adam ku'yewi menen ajıraspasın .
46007011	Eger ajırassa , ya ku'yewsiz qalsın , ya o'z ku'yewi menen jarassın . Er adam da hayalı menen ajıraspasın .
46007012	Al qalg'anlarg'a İyemiz emes , men bılay deymen : eger bir tuwısqanımızdın' hayalı iseniwshi bolmasa , biraq onın' menen jasawg'a ırazı bolsa , ol hayalı menen ajıraspasın .
46007013	Bir iseniwshi hayaldın' da ku'yewi iseniwshi bolmasa , biraq ku'yewi onın' menen jasawg'a ırazı bolsa , hayal ku'yewi menen ajıraspasın .
46007014	Sebebi isenbeytug'ın ku'yew hayalı sebepli , isenbeytug'ın hayal da iseniwshi ku'yewi sebepli , Qudaydın' panasında boladı . Olay bolmag'anda , balaların'ız qudaysız bolar edi , biraq endi olar Qudaydın' panasında .
46007015	Biraq , eger isenbeytug'ın adam ajırasqısı kelse , ajırassın . Er yamasa hayal tuwısqanımız bunday jag'dayda azat boladı . Quday sizlerdi tınıshlıqta jasawg'a shaqırdı .
46007016	Ha'y hayal , sen arqalı ku'yewin' de qutqarılıwı mu'mkin ekenligin bilesen'-g'o . Ha'y erkek , sen arqalı hayalın' da qutqarılıwı mu'mkin ekenligin bilesen'-g'o .
46007017	Ha'r bir adam İyemizdin' ol ushın belgilegen jag'dayına boysınıp , Quday onı qanday jag'dayda shaqırg'an bolsa , sonday bolıp qalsın . Bunı barlıq iseniwshi ja'ma'a'tlerge buyıraman .
46007018	Eger kim de kim su'nnetli bolıp shaqırılsa , bunı jasırmasın . Kim de kim su'nnetsiz bolıp shaqırılsa , su'nnet etilmesin .
46007019	Su'nnetli bolıw yamasa bolmaw a'hmiyetli emes . Al a'hmiyetlisi — Qudaydın' buyrıqların orınlaw .
46007020	Kim qanday jag'dayda shaqırılg'an bolsa , sol jag'dayda qalsın .
46007021	Qul bolıp shaqırıldın' ba ? Qapa bolma . Biraq , azat bolıwg'a mu'mkinshilik tuwılsa , onnan paydalan !
46007022	İyemiz shaqırg'an waqıtta qul bolg'an adam endi İyemizge tiyisli azat adam boladı . Sol sıyaqlı , azat bolıp shaqırılg'an adam da Masixtın' qulı boladı .
46007023	Quday biybaha to'lem to'lep , sizlerdi satıp aldı , sonlıqtan adamlardın' qulı bolman'lar .
46007024	Tuwısqanlarım , kim qanday jag'dayda shaqırılg'an bolsa , Quday aldında sol jag'dayda qalsın . Turmısqa shıqpag'an qızlar ha'm jesir hayallar haqqında
46007025	Endi qızlarg'a kelsek , İyemizden olarg'a baylanıslı buyrıq alg'anım joq . Biraq , İyemizdin' miyrim-sha'pa'a'tin alg'an isenimli adam sıpatında men o'z pikirimdi aytaman .
46007026	Menin' oyım boyınsha , ha'zirgi qıyınshılıqlarg'a baylanıslı , adam sol halında qala bergeni jaqsı .
46007027	Bir hayalg'a basın' baylang'an ba ? Onda ajırasıwg'a umtılma . Hayalsızsan' ba ? Onda o'zin'e hayal izleme .
46007028	Degen menen , eger u'ylensen' de gu'na islemeysen' . Eger qız da turmısqa shıqsa , gu'na islegen bolmaydı . Biraq , turmıs qurg'anlar o'mirde qıyınshılıq ko'redi . Men sizlerdi usı qıyınshılıqlardan saqlawdı qa'leymen .
46007029	Tuwısqanlarım , sizlerge mınanı aytıwdı qa'leymen : waqıt qısqa . Bunnan bılay , hayalı bolg'anlar hayalı joqtay bolsın .
46007030	Jılap atırg'anlar jılamaytug'ınday , quwanıp atırg'anlar quwanbaytug'ınday , satıp alıp atırg'anlar iyelik etpeytug'ınday ,
46007031	du'nyadag'ı zatlardı paydalanıp atırg'anlar paydalanbaytug'ınday bolsın . O'ytkeni bul du'nya o'tkinshi .
46007032	Men sizlerdin' g'am-ta'shiwishsiz bolg'anın'ızdı qa'leymen . U'ylenbegen erkek İyemizge qalay jag'ınsam eken dep , İyemizdin' isleri haqqında oylaydı .
46007033	Biraq , u'ylengen erkek hayalıma qalay jag'ınsam eken dep , du'nyanın' isleri haqqında oylaydı .
46007034	Sol sebepten ol alag'ada bolıp ju'redi . Ku'yewsiz hayal yamasa turmısqa shıqpag'an qız denesi menen ha'm ruwxıy jaqtan muxaddes bolıw ushın , İyemizdin' isleri haqqında oylaydı . Biraq , turmısqa shıqqan hayal ku'yewime qalay jag'ınsam eken dep , du'nyanın' isleri haqqında oylaydı .
46007035	Men bunı moynın'ızg'a bug'aw salıw ushın emes , al sizlerdin' paydan'ız ushın aytıp atırman . Sizlerdin' hesh na'rsege alan' bolmay , İyemizge o'zlerin'izdi tolıq bag'ıshlawın'ızdı ha'm ılayıqlı tu'rde jasawın'ızdı qa'leymen .
46007036	Eger kim de kim o'z qızının' turmısqa shıqpag'anın uyat dep sanasa , qızının' jası da o'tip , turmısqa shıg'atug'ın waqtı kelgen bolsa , ol adam qa'legenin islesin . Qızın ku'yewge berse de , gu'na islegen bolmaydı .
46007037	Biraq sol adam qızın ku'yewge bermewge qarar etse ha'm usı niyetinde bekkem turıp , bunı ma'jbu'riy tu'rde emes , al o'z erki boyınsha islese , jaqsı qılg'an boladı .
46007038	Solay etip , qızın ku'yewge bergen adam jaqsı qılg'an boladı , al ku'yewge bermegen adam onnan da jaqsıraq qılg'an boladı .
46007039	Hayal ku'yewi tiri waqtında bası baylawlı boladı . Ku'yewi o'lse , hayal qa'legen adamına turmısqa shıg'ıwg'a erki bar . Tek ol adam İyemizge tiyisli bolsın .
46007040	Biraq , hayal jesir bolıp qala berse baxıtlıraq boladı . Bul menin' pikirim ha'm mende de Qudaydın' Ruwxı bar dep oylayman .
46008001	Butlarg'a berilgen qurbanlıqtın' go'shi haqqında . Endi butlarg'a berilgen qurbanlıqtın' go'shine toqtayıq . Durıs , ha'mmemiz de bilimli ekenligimizdi bilemiz . Degen menen , bilim adamdı menmen qıladı , al su'yispenshilik adamdı jigerlendiredi .
46008002	Adam bir na'rseni bilemen dep oylasa , ol ele biliwi kerek na'rseni bilmegeni boladı .
46008003	Biraq , Qudaydı su'ygen adamdı Quday biledi .
46008004	Al , butlarg'a berilgen qurbanlıq go'shin jewge kelsek , xabarımız bar , but du'nyada negizinde hesh qanday a'hmiyetke iye emes ha'm jalg'ız Qudaydan basqa quday joq .
46008005	Adamlardın' oyı boyınsha jerde de , aspanda da « quday » dep atalatug'ınlar bar . Olar shınında da , ko'p « qudaylar » ha'm « iyeler » bar dep esaplaydı .
46008006	Biraq , bizler ushın tek jalg'ız g'ana Quday A'kemiz bar . Ol ha'mme na'rsenin' tiykarı ha'm bizler Ol ushın jasap atırmız . Ja'ne de , bizlerdin' tek jalg'ız g'ana İyemiz — İysa Masix bar . Ha'mme na'rse Ol arqalı jaratılg'an , bizler de Ol sebepli jasap atırmız .
46008007	Degen menen , iseniwshilerdin' ha'mmesi de usınday bilimge iye emes . Olardın' ayırımları bul go'shti jegende , o'zlerinin' burıng'ı butparazlıq a'deti boyınsha , elege deyin onı butqa berilgen qurbanlıqtın' go'shi dep esaplaydı . Sonlıqtan olardın' hu'jdanı qıynalıp , o'zlerin iplaslandıq dep oylaydı .
46008008	Awqat bizlerdi Qudayg'a jaqınlastırmaydı : bizler jemesek te , hesh na'rse joytpaymız , jesek te , hesh na'rse arttırmaymız .
46008009	Biraq , abaylı bolın'lar , bul azatlıg'ın'ız isenimi ha'lsizlerdin' azg'ırılıwına sebep bolmasın .
46008010	Eger isenimi ha'lsiz bolg'an adam aldında aytılg'an bilimge iye bolg'an senin' buttın' ibadatxanasında awqat jep otırg'anın'dı ko'rse , onın' da butlarg'a berilgen qurbanlıqtın' go'shin jewge qa'lewi tuwılmay ma ?
46008011	Solay etip , senin' bilimin' sebepli , bul isenimi ha'lsiz tuwısqanın' nabıt boladı . Biraq , Masix ol ushın da qurban bolg'an-g'o .
46008012	Sizler usı ta'rizde tuwısqanların'ızg'a qarsı gu'na islewin'iz arqalı ha'm olardın' qıynalıp atırg'an hu'jdanın azapqa tu'siriwin'iz arqalı Masixqa qarsı gu'na islegen bolasızlar .
46008013	Sonlıqtan menin' jep atırg'an na'rsem tuwısqanımnın' azg'ırılıwına sebep bolatug'ın bolsa , men tuwısqanımdı azg'ırmaw ushın , hesh qashan go'sh jemeymen .
46009001	Elshinin' huqıqları . Men azat adam emespen be ? Men elshi emespen be ? Men İyemiz İysanı ko'rmedim be ? Menin' İyemiz ushın islegen miynetimnin' jemisi sizler emessiz be ?
46009002	Meni basqalar elshi dep sanamasa da , sizler meni elshi dep sanawın'ız tiyis ! O'ytkeni sizler — menin' İyemizdin' elshisi ekenligimnin' da'lilisizler .
46009003	Meni sıng'a alıp atırg'anlardan o'zimdi bılay qorg'ayman :
46009004	sizlerge qılg'an xızmetimiz ushın , sizlerdin' esabın'ızdan iship-jewimizge haqımız bar-g'o .
46009005	Basqa elshiler sıyaqlı , İyemizdin' tuwısqanları ha'm Kifa sıyaqlı , bizler de qasımızg'a iseniwshi hayalımızdı ertip ju'riwge haqımız bar-g'o .
46009006	Basqa elshiler sıyaqlı , men ha'm Barnaba da ku'n ko'riw ushın miynet etpew huqıqına iyemiz-g'o .
46009007	Kim o'z esabınan a'skerlik qıladı ? Kim bag' otırg'ızıp , miywesin jemeydi ? Kim su'riwdi bag'ıp , su'riwdegi maldın' su'tinen ishpeydi ?
46009008	Men bulardı tek adamlardın' pikiri boyınsha aytıp atırg'an joqpan . Muwsanın' Nızamında da anıq usılar haqqında aytılg'an joq pa ?
46009009	Onda : « Tu'yek aydag'an o'gizdin' awzın buwma » , — dep jazılg'an-g'o . Quday tek o'gizlerdi qayg'ıradı ma ?
46009010	Qudaydın' xızmetkerleri bolg'an bizler ushın aytıp atırg'an joq pa ? Awa , a'lbette , bul bizler ushın jazılg'an-g'o . Mısalı : jerdi su'rgen adam da , tu'yek aydag'an adam da o'z u'lesin alıwdan u'mit etip , miynet isleydi .
46009011	Aran'ızda ruwxıy tuqım egip , sizlerden du'nyag'a tiyisli zatlardı orıp alg'anımız orınsız ba ?
46009012	Basqalar sizlerden usı zatlardı alıw huqıqına iye bolsa , bizler olardan da ko'birek huqıqqa iyemiz-g'o . Biraq , bizler usı huqıqımızdan paydalang'an joqpız . Masixtın' Xosh Xabarına tosqınlıq jasamayıq dep , bizler ha'mme na'rsege shıdap atırmız .
46009013	Xabarın'ız bar , İbadatxanada xızmet etetug'ınlar İbadatxanadan awqat alıp jeydi . Sizlerge ma'lim , qurbanlıq shalınatug'ın orın a'tirapında xızmet etetug'ınlar da qurban etilgen na'rselerden o'z u'lesin aladı .
46009014	Sol sıyaqlı , İyemiz de Xosh Xabardı ja'riyalawshılar usı xızmeti arqalı ku'n ko'rsin dep buyırg'an .
46009015	Biraq , men bul huqıqlarımdı hesh qashan qollang'an emespen . Mag'an usınday qılınsın , dep te jazıp atırg'an joqpan . Bunday islegenimnen go're , o'lgenim abzalıraq . Meni usı maqtanıshımnan ayırıwg'a hesh kimge jol qoymayman !
46009016	Degen menen , Xosh Xabardı ja'riyalap atırg'anım sebepli maqtanıwg'a haqım joq . Sebebi bul — menin' minnetli wazıypam . Xosh Xabardı ja'riyalamasam , men ha'siret shegemen !
46009017	Eger men Xosh Xabardı o'z ıqtıyarım menen ja'riyalap atırg'an bolsam , onda miynetimnin' haqısın alaman . Biraq eger men onı o'z ıqtıyarım menen emes , al isenip tapsırılg'an minnetli wazıypam sıpatında orınlap atırg'an bolsam ,
46009018	onda menin' miynet haqım qanday boladı ? Xosh Xabardı ja'riyalag'anımda huqıqlarımnan paydalanbay , onı esheyin ja'riyalawım — menin' miynet haqım boladı .
46009019	Men azat adamman , hesh kimnin' qulı emespen . Biraq , ko'p adamlardı Masixqa alıp keliw ushın , ha'mmenin' qulı boldım .
46009020	Yahudiylerdi Masixqa alıp keliw ushın , men yahudiylerge yahudiy sıyaqlı boldım . Muwsanın' Nızamının' qol astında bolg'anlardı Masixqa alıp keliw ushın , o'zim Muwsanın' Nızamının' qol astında bolmasam da , men olarg'a Muwsanın' Nızamının' qol astındag'ı adam sıyaqlı boldım .
46009021	Muwsanın' Nızamına jat bolg'an basqa milletlerdi Masixqa alıp keliw ushın , men olarg'a Muwsanın' Nızamına jat adamday boldım . Biraq , men Qudaydın' Nızamına jat adam emespen , o'ytkeni men Masixtın' Nızamının' qol astındaman .
46009022	İsenimi ku'shsizlerdin' Masix penen baylanısın bekkem qılıw ushın , men olardın' biri sıyaqlı boldım . Hesh bolmasa ayırım adamlardı bolsa da qutqarıw ushın , men ha'mmege ha'mme na'rse boldım .
46009023	Xosh Xabar arqalı keletug'ın bereketten u'les alayın dep , men bulardın' ha'mmesin Xosh Xabar ushın islep atırman .
46009024	Jarısqa qatnasatug'ınlardın' ha'mmesi juwırg'anı menen , tek bir adam g'ana sıylıq alatug'ının bilmeysizler me ? Sizler de sıylıq alıwın'ız ushın solay juwırın'lar .
46009025	Jarısqa qatnasatug'ınlardın' ha'mmesi o'zlerin barlıq na'rseden tıyadı . Olar bunı o'tkinshi tajdı alıw ushın isleydi . Al bizler ma'n'gilik tajdı alıw ushın ha'reket etemiz .
46009026	Sonlıqtan men maqsetsiz juwırg'an adam sıyaqlı juwırmayman . Judırıg'ımdı biykarg'a siltep , hawanı urg'an adam sıyaqlı bolmayman .
46009027	Al , basqalarg'a Xosh Xabardı ja'riyalap , o'zim ılayıqsız adam bolıp qalmawım ushın , o'zimdi tıyıp , denemdi bag'ındırıp atırman .
46010001	İzrail xalqının' tariyxınan sabaq alın'lar ! . Tuwısqanlarım ! Sizlerdin' mınadan xabarsız qalıwın'ızdı qa'lemeymen : Quday bizlerdin' , yag'nıy yahudiylerdin' ata-babalarının' ha'mmesin bulttın' jetelewi menen ju'rgizip , olardın' barlıg'ın ten'izden keship o'tkizdi .
46010002	Olardın' ha'mmesi bult astında ha'm ten'izde suwg'a shomıldırıw ra'siminen o'tkendey bolıp , Muwsanın' izine eriwshiler boldı .
46010003	Ha'mmesi Quday ka'ramatlı jol menen bergen birdey awqattı jedi .
46010004	Ja'ne de , olardın' ha'mmesi Quday ka'ramatlı jol menen bergen birdey suwdı ishti . Sebebi olar o'zleri menen birge bolg'an ka'ramatlı jartastan suw ishken edi . Bul jar tas — Masix edi .
46010005	Degen menen , olardın' ko'bisine Qudaydın' kewli tolmag'anlıqtan , su'yekleri sho'lde qaldı .
46010006	İzraillılar sıyaqlı jaman na'rselerdi qa'lemesin dep , bul waqıyalar bizlerge sabaq bolıwı ushın ju'z berdi .
46010007	Olardın' ayırımları sıyaqlı butparaz bolman'lar . O'ytkeni Muxaddes Jazıwda bılay dep aytılg'an : « Xalıq iship-jew ushın otırdı , son'ınan orınlarınan turıp , butparazlıq oyınına tu'sti » .
46010008	Olardın' ayırımları sıyaqlı buzıqshılıq islemeyik . Usılay islep , bir ku'nnin' ishinde jigirma u'sh mın' adam nabıt boldı .
46010009	Olardın' bazıları sıyaqlı İyemizdi sınamayıq . Usılay islegenlerdi jılan shag'ıp o'ltirgen edi .
46010010	Olardın' ayırımları sıyaqlı nalıman'lar . Usılay islegenlerdi nabıt qılıwshı perishte o'ltirgen edi .
46010011	Olardın' basınan keshken bul waqıyalar basqalarg'a sabaq bolıwı ushın ju'z berdi ha'm son'g'ı zamanlarda jasap atırg'an bizlerge eskertiw bolıwı ushın jazıldı .
46010012	Sonlıqtan isenimde bekkem turman dep esaplaytug'ın adam usınday gu'nalardı islewden saq bolsın !
46010013	Sizlerdin' basın'ızg'a ha'mme adamlardın' basına tu'setug'ın sınaqlardan basqa sınaqlar tu'sken joq . Quday sadıq , Ol ku'shin'izden artıq sınaqlarg'a tu'siwin'izge jol qoymaydı . Sınaqlarg'a shıdawın'ız ushın , Ol sınaqlar menen birlikte olardan shıg'ıw jolın da beredi . Butparazlıq haqqında
46010014	Sonlıqtan su'yikli tuwısqanlarım , butparazlıqtan qashın'lar !
46010015	Men sizlerge aqıllı adamlarg'a so'ylegendey , so'ylep atırman . So'zlerimdi o'zlerin'iz aqılg'a salıp ko'rin'ler .
46010016	İyemizdi eslew keshesinde bizler shu'kirlik bildirip ishetug'ın jarılqaw kesesi arqalı Masixtın' qanına sherikles bolmaymız ba ? Sındırıp jegen nanımız arqalı da Masixtın' denesine sherikles bolmaymız ba ?
46010017	Nan bir bolg'anlıqtan , bizler ko'p bolsaq ta , bir denemiz . Sebebi ha'mmemiz bir nandı bo'lisemiz .
46010018	İzrail xalqına qaran'lar : qurbanlıqqa berilgenlerdi jegen adamlar qurbanlıq shalınatug'ın orındag'ı xızmetke sherikles bolmay ma ?
46010019	Endi men ne demekshimen ? Butqa shalıng'an qurbanlıq ayrıqsha ma ? Buttın' qanday da bir a'hmiyeti bar ma ?
46010020	Yaq , olay emes ! Menin' aytatug'ınım mınaw : butqa tabınıwshılar qurbanlıqların Qudayg'a emes , al jinlerge beredi . Men sizlerdin' jinlerge sherikles bolıwın'ızdı qa'lemeymen .
46010021	Sizler ha'm İyemizdin' kesesinen , ha'm jinlerdin' kesesinen ishe almaysızlar . Ja'ne de , ha'm İyemizdin' dasturxanına , ha'm jinlerdin' dasturxanına sherik bola almaysızlar .
46010022	İyemizdi qızg'andırıwg'a qalay batılımız baradı ? Bizler ne , Onnan ku'shlimiz be ? Ha'r bir is-ha'reketin'iz arqalı Qudaydı dan'qqa bo'len'ler !
46010023	Sizler : « Ne islesem de erklimen » deysizler , biraq ha'mme na'rse de paydalı emes . « Ne islesem de erklimen » , — deysizler , biraq ha'mme na'rse de isenimdi jetilistirmeydi .
46010024	Ha'r bir adam o'zinin' emes , al basqalardın' paydasın go'zlesin .
46010025	Hu'jdanın'ızdın' tınısh bolıwı ushın , bazarda satılatug'ın ha'r qanday go'shtin' qanday go'sh ekenin soramastan jen'ler .
46010026	O'ytkeni : « Jer ju'zi ha'm jer ju'zindegi pu'tkil barlıq İyemizge tiyisli » .
46010027	Eger iseniwshi emes bir adam seni awqatqa shaqırsa ha'm sen de barıwdı qa'lesen' , hu'jdanın'nın' tınısh bolıwı ushın , aldın'a qoyılg'an ha'r bir na'rseni soramastan je .
46010028	Biraq , birew sag'an : « Bul butqa berilgen qurbanlıqtın' go'shi » dese , aytqan adamnın' hu'rmeti ushın ha'm onın' hu'jdanı ushın awqattı jeme .
46010029	Men hu'jdan dep , senin' emes , al basqa adamnın' hu'jdanın na'zerde tutıp atırman . Sebebi nege menin' azatlıg'ımdı basqa birewdin' hu'jdanı hu'kim etiwi kerek ?
46010030	Eger men awqattı shu'kirlik penen qabıl etsem , men nege shu'kirlik etip jegen awqatım sebepli ayıplanıwım kerek ?
46010031	Solay etip , jesen'iz de , ishsen'iz de , ne na'rseni islesen'iz de , ha'mme na'rseni Qudaydın' dan'qqa bo'leniwi ushın islen'ler .
46010032	Yahudiylerdin' de , greklerdin' de , Qudaydın' ja'ma'a'tlerinin' de azg'ırılıwına sebep bolman'lar .
46010033	Men de o'zimnin' paydamdı emes , al ko'plerdin' qutqarılıwı ushın olardın' paydasın go'zlep , ha'r bir iste ha'r bir adamnın' kewlinen shıg'ıwg'a tırısıp atırman .
46011001	Menin' Masixtan o'rnek alg'anım sıyaqlı , sizler de mennen o'rnek alın'lar . Ja'ma'a't jıynalısında oramal tartıw haqqında
46011002	Meni ha'r bir iste yadın'ızg'a tu'sirip , men sizlerge u'yretken da'stu'rler boyınsha is tutıp atırg'anın'ız ushın sizlerdi maqtayman .
46011003	Biraq , men mına na'rseni de biliwin'izdi qa'leymen : ha'r bir er adamnın' bası Masix , hayaldın' bası ku'yewi , al Masixtın' bası Quday .
46011004	Ja'ma'a't jıynalısında basın jawıp duwa etken yamasa payg'ambarshılıq qılg'an ha'r bir er adam o'z basın biyabıray qıladı .
46011005	Al , basın jawmay duwa etken yamasa payg'ambarshılıq qılg'an ha'r bir hayal o'z basın biyabıray qıladı . Bunday hayaldın' shashın aldırıp taslag'an hayaldan parqı bolmaydı .
46011006	Eger hayal basın japqısı kelmese , shashın kestirgeni jaqsı . Biraq , hayal shashın kestiriwdi yamasa aldırıwdı ayıp dep bilse , basın jabıwı kerek .
46011007	Er adam basın jappasın . O'ytkeni er adam Qudayg'a usatıp jaratılg'an ha'm Onın' dan'qın ko'rsetedi . Al hayal er adamnın' dan'qın ko'rsetedi .
46011008	Sebebi er adam hayaldan emes , al hayal er adamnan jaratıldı .
46011009	Er adam hayal ushın emes , al hayal er adam ushın jaratıldı .
46011010	Sonlıqtan ha'm perishteler sebepli , hayal o'zinin' biylik astında ekenin ko'rsetiw ushın basın jabıwı kerek .
46011011	Degen menen , İyemizge tiyisli adamlardın' o'mirinde hayal er adamnan , er adam hayaldan g'a'rezli .
46011012	O'ytkeni hayal er adamnan jaratılg'anı sıyaqlı , er adam da hayaldan tuwıladı . Biraq , ha'mmesin Quday jaratqan .
46011013	O'zlerin'iz aqıl juwırtıp ko'rin'ler : hayaldın' Qudayg'a basın jappay duwa etiwi a'depke jata ma ?
46011014	Ma'deniyatın'ızdın' o'zi uzın shash er adam ushın uyat ekenin ,
46011015	biraq hayal ushın abıray ekenin u'yretpey me ? Sebebi uzın shash hayalg'a jawlıq sıpatında berilgen .
46011016	Bul haqqında tartısıwdı qa'leytug'ın adam bar bolsa , ol bilsin , bizlerde de , Qudaydın' ja'ma'a'tlerinde de bunnan basqa a'det joq . İyemizdi eslew keshesi haqqında
46011017	Endi mına jol-jorıqtı berip atırıp , sizlerdi maqtamayman : o'ytkeni jıynalısların'ızdın' paydasınan go're , zıyanı ko'p .
46011018	Birinshiden , ja'ma'a'tte jıynalg'anın'ızda aran'ızda bo'liniwler bar ekenin esitip atırman . Bug'an jarım-jartı bolsa da isenemen .
46011019	Sebebi , a'lbette , durıs pikir ju'rgiziwshiler anıqlanıwı ushın , aran'ızda ha'r tu'rli pikir ju'rgiziwshi toparlar bolıwı tiyis .
46011020	Sizler bo'linip turıp , İyemizdi eslew keshesin o'tkiziw ushın birge jıynalsan'ız , bul shın ma'nisindegi İyemizdi eslew keshesi bolmaydı .
46011021	O'ytkeni ha'r kim o'zinin' awqatın basqalardan burın jewge asıqqanlıqtan , birew ash qaladı , birew ma's boladı .
46011022	Sizlerdin' iship-jewin'iz ushın u'ylerin'iz joq pa ? Qudaydın' ja'ma'a'tin pisent etpey , joqshılıqta jasaytug'ınlardı uyaltqın'ız kele me ? Sizlerge ne deymen ? Sizlerdi maqtayın ba ? Yaq , bul ushın maqtamayman !
46011023	Sizlerge tapsırg'an mına jol-jorıg'ımdı men İyemizden aldım : qolg'a uslap beriletug'ın ku'ni tu'nde İyemiz İysa qolına nandı aldı da ,
46011024	shu'kirlik bildirdi ha'm nandı sındırıp , bılay dedi : « Bul — sizler ushın qurban bolatug'ın Menin' denem . Meni eslep turıwın'ız ushın , usılay islep turın'lar » .
46011025	Sol sıyaqlı , keshki awqattan son' keseni alıp bılay dedi : « Bul kese — Menin' qanım menen bekitiletug'ın Jan'a Kelisim . Onı ha'r ishkenin'izde Meni eslep turıwın'ız ushın , usılay islep turın'lar » .
46011026	Sebebi bul nannan ha'r jegenin'izde ha'm bul keseden ha'r ishkenin'izde , İyemiz qayta keliwge deyin Onın' o'limi haqqında ja'riyalag'an bolasızlar .
46011027	Sonlıqtan kim de kim ılayıqsız tu'rde İyemizdin' bul nanın jep , kesesinen ishse , İyemizdin' denesine ha'm Onın' qanına qarsı gu'na islegen boladı .
46011028	Ha'r bir adam o'zin tekserip ko'rsin , son'ınan nandı jep , keseden ishsin .
46011029	O'ytkeni kim de kim İyemizdin' denesin pisent etpey , ılayıqsız tu'rde nandı jep , keseden ishse , o'z-o'zin Qudaydın' hu'kimine duwshar qılg'an boladı .
46011030	Sol sebepten aran'ızdag'ı ko'plerin'iz ha'lsiz ha'm awırıwsız , o'lip qalg'an adamlar da ko'p boldı .
46011031	Eger bizler o'z-o'zimizdi tekserip ko'rgenimizde , Quday ta'repinen hu'kim etilmegen bolar edik .
46011032	Biraq , du'nya menen birge hu'kim etilmewimiz ushın , İyemiz bizlerdi jazalap , ta'rbiyalaydı .
46011033	Solay etip , tuwısqanlarım , İyemizdi eslew keshesin o'tkiziw ushın jıynalg'anın'ızda , bir-birin'izdi ku'tin'ler .
46011034	Eger kim de kim ash bolsa , u'yinde awqatlanıp kelsin . Sonda jıynalısın'ız Qudaydın' hu'kimine ushıramaydı . Basqa ma'selelerge kelsek , olar boyınsha o'zim barg'anımda jol-jorıq beremen .
46012001	Ruwxıy sıylar haqqında . Endi ruwxıy sıylarg'a kelsek , tuwısqanlarım , sizlerdin' bul haqqında xabarsız qalıwın'ızdı qa'lemeymen .
46012002	Sizlerge ma'lim , butparaz bolg'an waqtın'ızda birew moynın'ızg'a jip salıp su'yregendey bolıp , tilsiz butlarg'a tabınatug'ın edin'ler .
46012003	Sonlıqtan mına na'rseni biliwin'izdi qa'leymen : Qudaydın' Ruwxının' basqarıwında so'yleytug'ın hesh bir adam : « İysag'a na'let jawsın » , — dep aytpaydı . Ja'ne de , tek Muxaddes Ruwx basqaratug'ın adam g'ana : « İysa — menin' İyem » , — dep ayta aladı .
46012004	Ha'r qıylı ruwxıy sıylar bar , biraq olardı beretug'ın Muxaddes Ruwx birew .
46012005	Ha'r tu'rli xızmetler bar , biraq bizler xızmet etetug'ın İyemiz jalg'ız .
46012006	Ha'r qıylı is-ha'reketler bar , biraq barlıq iseniwshi adamlardın' ha'r bir isinde ha'reket etiwshi Quday jalg'ız .
46012007	Pu'tkil iseniwshiler ja'ma'a'tinin' paydası ushın , Muxaddes Ruwx ha'r bir iseniwshige O'z sıyın beredi .
46012008	Muxaddes Ruwx birewge aqıl-danalıq so'zlerin , birewge bilim so'zlerin ,
46012009	sol Muxaddes Ruwx birewge ayrıqsha isenim , birewge awırıwlarg'a shıpa beriw sıyın ,
46012010	birewge ka'ramatlar ko'rsetiw ku'shin beredi . Ja'ne de , sol Muxaddes Ruwx birewge payg'ambarshılıq aytıw , birewge ruwxlardı ayırıp biliw , birewge basqa tillerde so'ylew , birewge basqa tillerdi tu'sindiriw sıyın beredi .
46012011	Bulardın' ha'mmesin iske asırıwshı bir ha'm anıq sol Muxaddes Ruwx . Muxaddes Ruwx bul sıylardı O'z qa'lewi boyınsha ha'r kimge bo'lip beredi .
46012012	Adamnın' denesi birew bolg'anı menen , denenin' ko'p mu'sheleri bar ha'm mu'sheler ko'p bolsa da , olar bir deneni quraydı . Masixtın' denesi bolg'an iseniwshiler ja'ma'a'ti de sonday .
46012013	Sebebi bizler kim bolıwımızg'a qaramay , yahudiy bolsaq ta , grek bolsaq ta , qul yamasa azat adam bolsaq ta , ha'mmemiz Masixtın' denesi bolıwımız ushın , bir Muxaddes Ruwx ta'repinen shomıldırıldıq . Quday bizlerdin' ha'mmemizge bir Muxaddes Ruwxtı berdi .
46012014	Dene bir emes , al ko'p mu'shelerge iye .
46012015	Eger ayaq : « Men qol bolmag'anım ushın , denege tiyisli emespen » , — dese de , ol denege tiyisli emes bolıp qalmaydı .
46012016	Eger qulaq : « Ko'z bolmag'anım ushın , denege tiyisli emespen » , — dese de , ol denege tiyisli emes bolıp qalmaydı .
46012017	Eger pu'tkil dene ko'z bolsa , onda qalay esitiwge boladı ? Eger pu'tkil dene qulaq bolsa , onda qalay iyis seziwge boladı ?
46012018	Sonlıqtan Quday ha'r bir mu'sheni denege O'z qa'lewi boyınsha jaylastırıp qoyıptı .
46012019	Eger mu'shelerdin' ha'mmesi birdey bolg'anda , onda dene qayaqta bolar edi ?
46012020	Al haqıyqatında , mu'sheler ko'p bolsa da , dene birew .
46012021	Ko'z qolg'a : « Senin' mag'an keregin' joq ! » yamasa bas ta ayaqlarg'a : « Sizler mag'an kerek emessiz ! » — dey almaydı .
46012022	Kerisinshe , denenin' ha'lsizirek ko'ringen mu'sheleri anag'urlım a'hmiyetlirek boladı .
46012023	Denenin' itibarsızıraq dep sanalg'an mu'shelerine ko'birek g'amxorlıq ko'rsetemiz . Ko'riksiz mu'shelerimizge ko'birek sa'n beremiz .
46012024	Al ko'rikli mu'shelerimiz bug'an mu'ta'j emes . Solay etip , Quday a'hmiyetsiz bolg'an mu'shelerimizge a'hmiyet berip , denemizdin' birligin saqladı .
46012025	Bunı Ol denede bo'liniw bolmasın , al mu'sheler bir-birine g'amxorlıq ko'rsetsin dep isledi .
46012026	Eger bir mu'she azap shekse , pu'tkil mu'sheler birlikte azap shegedi . Bir mu'she ma'rtebege erisse , pu'tkil mu'sheler birlikte quwanadı .
46012027	Solay etip , sizler birlikte Masixtın' denesisiz , al ha'r birin'iz o'z aldın'ızg'a usı denenin' mu'shelerisiz .
46012028	Quday iseniwshiler ja'ma'a'tinde birinshiden elshilerdi , ekinshiden payg'ambarlardı , u'shinshiden mug'allimlerdi , son'ınan ka'ramat ko'rsetetug'ınlardı , awırıwlarg'a shıpa beretug'ın sıyg'a iye bolg'anlardı , basqalarg'a ja'rdem beriwshilerdi , jaqsı sho'lkemlestiriwshilerdi ha'm basqa tillerde so'yleytug'ınlardı tayınladı .
46012029	Ha'mmesi elshi me ? Ha'mmesi payg'ambar ma ? Ha'mmesi mug'allim be ? Ha'mmesi ka'ramat ko'rsetiwshi me ?
46012030	Ha'mmesi awırıwlarg'a shıpa beretug'ın sıyg'a iye me ? Ha'mmesi basqa tillerde so'yley me ? Ha'mmesi basqa tillerdi tu'sindire me ? Yaq , olay emes !
46012031	Biraq , sizler ullıraq sıylardı alıwg'a umtılın'lar . Endi men sizlerge en' jaqsı joldı ko'rsetemen :
46013001	Su'yispenshilik haqqında . Eger men adamlardın' ha'm perishtelerdin' tillerinde so'ylesem de , biraq su'yispenshiligim bolmasa , onda menin' shın'g'ırlag'an mıstan ha'm dan'g'ırlag'an da'pten parqım bolmay qaladı .
46013002	Eger men payg'ambarshılıq qu'diretine iye bolsam , pu'tkil sırlardı bilsem ha'm ha'r tu'rli bilimge iye bolsam , ha'tte , tawlardı ko'shiretug'ın ku'shli isenimim bolsa da , biraq su'yispenshiligim bolmasa , onda men hesh na'rse emespen .
46013003	Eger men pu'tkil mal-mu'lkimdi jarlılarg'a u'lestirip bersem , ha'tte , o'zimdi qurban etip , denemdi otqa jag'ıwg'a tapsırsam da , biraq su'yispenshiligim bolmasa , bunnan mag'an hesh qanday payda joq .
46013004	Su'yispenshilik sabırlı ha'm miyrimli . Su'yispenshilik qızg'anbaydı , maqtanbaydı , menmenlik qılmaydı .
46013005	Su'yispenshilik qopallıq islemeydi , o'z paydasın go'zlemeydi , tez ashıwlanbaydı , kek saqlamaydı .
46013006	Su'yispenshilik nahaqlıqqa quwanbaydı , al haqıyqatlıqqa quwanadı .
46013007	Su'yispenshilik ha'mme na'rseni ko'teredi , ha'mme waqıtta isenedi , ha'mme waqıtta u'mit etedi , ha'mmesine shıdaydı .
46013008	Su'yispenshilik hesh qashan tawsılıp qalmaydı . Biraq , payg'ambarshılıqlar joq boladı , basqa tillerde so'ylew sıyı toqtap qaladı , bilim de joq boladı .
46013009	O'ytkeni bizlerdin' bilimimiz de , payg'ambarshılıqlarımız da ele tolıq emes .
46013010	Biraq , minsiz bolg'an tolıq na'rse kelgende , tolıq emes na'rse joq boladı .
46013011	Men bala bolg'an waqtımda bala sıyaqlı so'yleytug'ın , bala sıyaqlı pikir ju'rgizetug'ın ha'm bala sıyaqlı tu'sinetug'ın edim . Al eresek adam bolg'anımda , men balag'a ta'n qa'siyetlerdi tasladım .
46013012	Ha'zir bizler ha'mmesin gu'n'girt aynada ko'rgendey gu'milji ko'rip turmız . Biraq aqırg'ı waqıt kelgende , ju'zbe-ju'z ko'remiz . Ha'zir men tolıq bilimge iye emespen , biraq aqırg'ı waqıt kelgende , Quday meni tolıq bilgendey , men de Onı tolıq biletug'ın bolaman .
46013013	Solay etip , mına u'sh na'rse ma'n'gige qaladı : isenim , u'mit ha'm su'yispenshilik . Biraq , bulardın' en' baslısı — su'yispenshilik .
46014001	Basqa tillerde so'ylew sıyı ha'm payg'ambarshılıq aytıw sıyı haqqında . Su'yispenshilik penen jasawg'a umtılın'lar ha'm ruwxıy sıylardı , a'sirese payg'ambarshılıq aytıw sıyın alıwg'a tırısın'lar .
46014002	Sebebi basqa tilde so'ylegen adam adamlarg'a emes , al Qudayg'a so'yleydi . Onı hesh kim tu'sinbeydi . Ol Muxaddes Ruwxtın' basqarıwında sırlardı aytadı .
46014003	Al payg'ambarshılıq aytqan adam adamlardı bekkemlew , jubatıw ha'm ruwxlandırıw ushın so'yleydi .
46014004	Basqa tilde so'ylegen adam o'zin o'zi bekkemleydi . Al , payg'ambarshılıq aytqan adam iseniwshiler ja'ma'a'tin bekkemleydi .
46014005	Men sizlerdin' ha'mmen'izdin' basqa tillerde so'ylewin'izdi qa'leymen . Biraq onnan go're , payg'ambarshılıq aytıwın'ızdı ko'birek qa'leymen . Basqa tiller iseniwshiler ja'ma'a'tinin' bekkemleniwi ushın tu'sindirilmese , onda payg'ambarshılıq aytıwshı basqa tillerde so'ylegen adamnan artıg'ıraq .
46014006	Solay etip , tuwısqanlarım , men sizlerge barıp basqa tillerde so'ylesem , biraq sizlerge ya Qudaydın' ayanın , ya bilim , ya payg'ambarshılıq so'zin , ya ta'lim bermesem , onda menin' sizlerge qanday paydam tiyedi ?
46014007	Sırnay yamasa duwtar sıyaqlı , ses shıg'aratug'ın jansız na'rseler de anıq ses shıg'armasa , sırnay yamasa duwtardın' ne shertkenin kim tu'sinedi ?
46014008	Eger ka'rnay urıstın' baslang'anın ja'riyalap , anıq ses shıg'armasa , kim urısqa tayarlanadı ?
46014009	Sol sıyaqlı , sizler de basqa tilde so'ylep , tu'siniksiz so'zlerdi aytsan'ız , so'ylegen so'zin'izdi kim tu'sinedi ? Sizler qurı dalag'a so'ylegendey bolasızlar-g'o !
46014010	Du'nyada tu'rli-tu'rli tiller bar ha'm olardın' ha'r bir so'zi o'z ma'nisine iye .
46014011	Degen menen , eger men o'zime aytılg'an so'zdi tu'sinbesem , so'ylep turg'an adam ushın men jat jerli adam bolaman , so'ylep turg'an adam da men ushın jat jerli adam boladı .
46014012	Sol sebepten sizler ruwxıy sıylardı alıwg'a umtılg'anın'ızda , iseniwshiler ja'ma'a'tin bekkemleytug'ın sıylardı ko'birek alıwg'a tırısın'lar .
46014013	Sonlıqtan kim de kim basqa tilde so'yleytug'ın bolsa , ol o'zinin' aytqanların tu'sindire alıwı ushın duwa etsin .
46014014	O'ytkeni men basqa tilde duwa etsem , ruwxım duwa etedi , biraq men bunı sana-sezimim menen tu'sinbeymen .
46014015	Olay bolsa , men ne islewim kerek ? Men ruwxım menen de , sana-sezimim menen de duwa etiwim kerek . Ruwxım menen alg'ıs-maqtaw qosıg'ın aytsam , sana-sezimim menen de alg'ıs-maqtaw qosıg'ın aytıwım kerek .
46014016	Eger sen tek ruwxın' menen shu'kirlik bildirsen' , sol jerde turg'an tu'sinbeytug'ın adam senin' bildirgen shu'kirligin'e qalay « awmiyin » deydi ?
46014017	Durıs , senin' shu'kirlik bildirgenin' jaqsı , biraq bul arqalı basqa adam ruwxıy azıq almaydı .
46014018	Qudayg'a shu'kir , men ha'mmen'izden go're , basqa tillerde ko'birek so'yleymen .
46014019	Degen menen , iseniwshiler ja'ma'a'tinde basqa tilde on mın' so'z aytqanımnan go're , basqalarg'a ta'lim beriwim ushın tu'sinikli bes so'z aytqanım abzalıraq .
46014020	Tuwısqanlarım , aqıl-oyın'ız benen baladay bolman'lar . Jamanlıq islewde go'dek sıyaqlı , al aqıl-oyın'ız benen eresek adam sıyaqlı bolın'lar .
46014021	Muxaddes Jazıwda bılay delingen : « İyemiz bılay deydi : „ Jat tillerde so'ylegenler arqalı , Jat adamlardın' awızları arqalı bul xalıqqa so'yleymen . Olar sonda da Meni tın'lamaydı “ » .
46014022	Solay etip , basqa tillerde so'ylew iseniwshiler ushın emes , al isenbeytug'ın adamlar ushın berilgen belgi boladı . Al payg'ambarshılıq isenbeytug'ın adamlar ushın emes , iseniwshiler ushın berilgen belgi boladı .
46014023	Eger pu'tkil iseniwshiler ja'ma'a'ti bir jerge jıynalıp , ha'mmesi birlikte basqa tillerde so'ylese , bul ruwxıy sıydı tu'sinbeytug'ın yamasa iseniwshi emes adamlar ishke kirip : « Sizler aqıldan azıpsız ! » — demey me ?
46014024	Biraq , ha'mme payg'ambarshılıq qılg'anda , iseniwshi emes yamasa bul ruwxıy sıydı tu'sinbeytug'ın bir adam ishke kirse , ha'mme ta'repinen onın' gu'nası a'shkara etilip , ol ha'mme ta'repinen hu'kim qılınadı .
46014025	Solay etip , onın' ju'regindegi jasırın na'rseler ashılıp qaladı ha'm ol jerge jıg'ılıp : « Quday haqıyqattan da , sizlerdin' aran'ızda eken ! » — dep Qudayg'a sıyınadı . Ja'ma'a't jıynalısındag'ı ta'rtip haqqında
46014026	Tuwısqanlarım , endi bunnan qanday juwmaq shıg'aramız ? Sizler jıynalg'anın'ızda , birin'iz alg'ıslaw qosıg'ın aytasız , birin'iz ta'lim beresiz , birin'iz Quday bergen ayandı bildiresiz , birin'iz basqa tilde so'yleysiz ha'm ja'ne birin'iz basqa tildi tu'sindiresiz . Bulardın' ha'mmesi iseniwshiler ja'ma'a'tinin' bekkemleniwi ushın islensin .
46014027	Basqa tilde so'ylegenin'izde , eki yamasa en' ko'p degende u'sh adam so'ylesin , biraq olar gezek penen so'ylesin . Basqa bir adam aytılg'anlardı tu'sindirsin .
46014028	Eger tu'sindiretug'ın adam joq bolsa , basqa tilde so'yleytug'ın adam ja'ma'a'tte u'ndemesin , al o'zi jalg'ız qalg'anda o'zi ushın Qudayg'a so'ylesin .
46014029	Payg'ambarshılıq aytıwshılardın' da ekewi yamasa u'shewi so'ylesin , al basqalar olardın' aytqan so'zlerin tekserip ko'rsin .
46014030	Otırg'an basqa bir adamg'a sol waqıtta Qudaydan ayan berilse , so'ylep turg'an payg'ambarshılıq aytıwshı adam u'ndemey qalsın .
46014031	Ja'ma'a'ttegi ha'r bir adamdı u'yretip , ha'r bir adamg'a jubanısh beriwin'iz ushın , ha'mmen'iz gezek penen payg'ambarshılıq aytıwın'ızg'a boladı .
46014032	Payg'ambarshılıq aytıw sıyı payg'ambarshılıq aytıwshı adamlar ta'repinen basqarıladı .
46014033	Sebebi Quday ta'rtipsizlik Qudayı emes , al tınıshlıq Qudayı . Barlıq iseniwshilerdin' ja'ma'a'tlerinde bolg'anı sıyaqlı ,
46014034	sizlerdin' ja'ma'a'tin'izde de hayallar jıynalıslarda u'ndemesin . Olardın' so'ylewine ruxsat etilmegen . Muwsanın' Nızamında aytılg'anday , olar boysınıwı kerek .
46014035	Eger olar bir na'rseni u'yrenbekshi bolsa , u'yde ku'yewlerinen sorasın . O'ytkeni hayaldın' ja'ma'a't jıynalısında so'ylegeni ayıp boladı .
46014036	Qudaydın' so'zi sizlerden shıg'ıp , tek jalg'ız sizlerge jetip bardı ma ?
46014037	Eger kim de kim o'zin payg'ambar yamasa ruwxıy jetik adam dep sanasa , sizlerge jazıp atırg'an bul so'zlerimnin' İyemizdin' buyrıg'ı ekenin bilsin .
46014038	Al kim de kim bulardı qabıl almasa , onın' o'zi de qabıl alınbaydı .
46014039	Solay etip , tuwısqanlarım , payg'ambarshılıq aytıwg'a umtılın'lar . Basqa tillerde so'ylewge tosqınlıq jasaman'lar .
46014040	Biraq , ha'mmesi de a'dep ha'm ta'rtip penen islensin .
46015001	Masixtın' qayta tiriliwi haqqında . Tuwısqanlarım , men sizlerge ja'riyalag'an Xosh Xabardı esin'izge tu'siriwdi qa'leymen . Sizler onı qabıl ettin'ler ha'm onın' tiykarında isenimin'izdi bekkemlep atırsızlar .
46015002	Eger sizler men o'zlerin'izge ja'riyalag'an usı Xosh Xabardı isenim menen bekkem tutsan'ız , ol arqalı qutqarılasız . Bolmasa , biykarg'a isenip ju'rgen bolasızlar .
46015003	O'zim alg'an en' a'hmiyetli na'rseni men sizlerge jetkizgen edim . Yag'nıy , Muxaddes Jazıwlar boyınsha , Masix bizlerdin' gu'nalarımız ushın o'ldi .
46015004	Ja'ne de , Muxaddes Jazıwlar boyınsha , Ol qa'birge qoyıldı ha'm u'shinshi ku'ni o'limnen qayta tirildi .
46015005	Ol Kifag'a , keyin on eki sha'kirtine ko'rindi .
46015006	Son'ınan bir waqıttın' o'zinde bes ju'zden aslam iseniwshi tuwısqanımızg'a ko'rindi . Olardın' ko'bisi ele tiri , bazıları qaytıs boldı .
46015007	Bunnan son' , Ol Yaqıpqa , keyninen barlıq elshilerge ko'rindi .
46015008	Al en' son'ında shala tuwılg'an balag'a megzes bolg'an mag'an da ko'rindi .
46015009	Sebebi men elshiler ishindegi en' arzımag'anıman . Qudaydın' ja'ma'a'tin quwdalag'anım ushın , men elshi dep atalıwg'a da ılayıqlı emespen .
46015010	Biraq , men ha'zir kim bolg'an bolsam , Qudaydın' miyrimi menen boldım . Onın' mag'an degen miyrimi bosqa ketpedi . Men elshilerdin' ha'mmesinen ko'p miynet ettim . Negizinde men emes , al menin' menen birge bolg'an Qudaydın' miyrimi miynet etti .
46015011	Solay etip , men bolayın yamasa basqa elshiler bolsın , bizler usı na'rse haqqında ja'riyalaymız . Sizler de usıg'an isendin'iz . O'lilerdin' tiriliwi haqqında
46015012	Masix o'limnen qayta tirildi , dep ja'riyalap atırg'an bolsaq ta , qalay aran'ızdag'ı bazı adamlar o'limnen tiriliw joq deydi ?
46015013	Eger o'liler tirilmeytug'ın bolsa , onda Masix ta tirilmegen boladı .
46015014	Masix tirilmegen bolsa , onda bizlerdin' ja'riyalag'anlarımız da , sizlerdin' isenimin'iz de biykar boladı .
46015015	Ha'tte , bizler Quday haqqında jalg'an gu'walıq bergen adamlar bolıp qalamız . O'ytkeni bizler Quday Masixtı tiriltti , dep gu'walıq bergen edik . Eger o'liler haqıyqattan da qayta tirilmeytug'ın bolsa , onda Quday da Masixtı tiriltpegen boladı .
46015016	Eger o'liler tirilmeytug'ın bolsa , onda Masix ta tirilmegen boladı .
46015017	Masix tirilmegen bolsa , onda sizlerdin' isenimin'iz biykar boladı ha'm sizler ele gu'naların'ızdın' biyligi astında jasap atırg'an bolasızlar .
46015018	Olay bolsa , Masixqa tiyisli bolıp du'nyadan o'tken adamlar da nabıt bolg'an boladı .
46015019	Eger bizler tek bul du'nyadag'ı o'mirimizde g'ana Masixtan u'mit etetug'ın bolsaq , onda bizler ha'mme adamlar ishindegi en' ayanıshlı adamlar bolg'anımız .
46015020	Biraq , Masix haqıyqattan da o'limnen qayta tirildi ! Ol o'liler ishinen birinshi bolıp tiriliwi arqalı o'lilerdin' tiriletug'ının da'lilledi .
46015021	Bir adam arqalı o'lim kelgeni sıyaqlı , bir Adam arqalı o'limnen tiriliw keldi .
46015022	Yag'nıy , Adam-ata menen qatnası bolg'an pu'tkil adamzat o'letug'ını sıyaqlı , Masix penen qatnası bolg'an barlıq adamlar tirilip , o'mirge erisedi .
46015023	Biraq , ha'r biri o'z gezegi boyınsha tiriledi : en' aldı menen Masix , son'ınan Masix qaytıp kelgende , Og'an tiyisli bolg'anlar tiriledi .
46015024	Bunnan keyin , Masix ha'r bir ha'kimshilikti , ha'r bir biylikti ha'm qu'diretti saplastırıp , patshalıqtı A'kemiz Qudayg'a tapsırg'anda , aqırzaman boladı .
46015025	Sebebi Quday barlıq dushpanların Masixtın' ayag'ının' astına bastırmag'ansha , Masix patshalıq etiwi tiyis .
46015026	Joq qılınatug'ın son'g'ı dushpan — o'lim boladı .
46015027	O'ytkeni Muxaddes Jazıwda : « Quday barlıg'ın Onın' ayaqlarının' astına bastırıp , Og'an boysındırdı » , — delingen . Biraq , bul « barlıg'ın » degen so'zdin' ishinde barlıg'ın Masixqa boysındırg'an Quday na'zerde tutılmag'anı anıq .
46015028	Barlıg'ı Ulg'a boysıng'anda , Ul da barlıg'ın O'zine boysındırg'an Qudayg'a boysınadı . Usılay etip , Quday ha'mme na'rse u'stinen tolıq biylik ju'rgizedi .
46015029	Eger qayta tiriliw joq bolsa , o'liler ushın suwg'a shomıldırılg'anlar ne boladı ? O'liler hesh qashan tirilmeytug'ın bolsa , adamlar ne sebepten o'liler ushın suwg'a shomıldırıladı ?
46015030	Ja'ne de , bizler ne ushın ha'r saat sayın o'zimizdi qa'wip astına qoyamız ?
46015031	Tuwısqanlarım , sizlerdin' İyemiz Masix İysa menen bolg'an baylanısın'ızdı maqtanısh etip , ant ishemen : men ha'r ku'ni o'lim menen ju'zbe-ju'z ushıraspaqtaman .
46015032	Eger adamlardın' oyı boyınsha o'liler tirilmeytug'ın bolsa , Efestegi jabayı haywanlar sıyaqlı bolg'an adamlar menen gu'resip , o'lim qa'wpi astında qalg'anımnın' mag'an qanday paydası bar ? Eger o'liler tirilmeytug'ın bolsa : « Kelin'ler , iship-jep qalayıq , sebebi erten' o'lemiz-g'o ! »
46015033	Usılay pikir ju'rgizetug'ın adamlardan aldanıp qalman'lar : jaman doslar jaqsı a'detlerden ayıradı .
46015034	Esin'izdi jıyıp , o'zin'izge kelin'ler ha'm endi qaytıp gu'na islemen'ler . Ayırımların'ız Qudaydı bilmeydi . Bulardı sizlerdi uyaltıw ushın aytıp atırman . Tirilgen dene haqqında
46015035	Biraq , birew : « O'liler qalay tiriledi ? Qanday dene menen keledi ? » — dep sorawı mu'mkin .
46015036	Ne degen aqılsızlıq ! Senin' ekken tuqımın' o'lmese , ko'gerip shıqpaydı-g'o .
46015037	Sen ekkenin'de , ko'gerip turg'an o'simlikti emes , al tek tuqımdı , biyday yamasa basqa bir o'simliktin' tuqımın egesen' .
46015038	Quday tuqımg'a O'z qa'lewi boyınsha dene beredi . Tuqımlardın' ha'r birine o'z aldına bir dene beredi .
46015039	Tiri janlardın' denesi birdey emes . Adamlardın' denesi basqa , haywanlardın' denesi basqa , quslardın' ha'm balıqlardın' denesi basqa boladı .
46015040	Aspan deneleri bar , jer deneleri de bar . Aspandag'ı denelerdin' sulıwlıg'ı basqa , jerdegi denelerdin' sulıwlıg'ı basqa .
46015041	Quyashtın' sulıwlıg'ı basqa , aydın' sulıwlıg'ı basqa , juldızlardın' sulıwlıg'ı basqa . Sulıwlıg'ı boyınsha , juldız juldızdan parıq qıladı .
46015042	O'lilerdin' tiriliwi de sonday boladı . Shiriytug'ın dene ko'miledi , biraq ol shirimeytug'ın bolıp tiriledi .
46015043	Dene xorlıq penen ko'miledi , saltanat penen tiriledi . Ha'lsiz bolıp ko'miledi , ku'shli bolıp tiriledi .
46015044	Ta'biyg'ıy dene ko'miledi , biraq ol ruwxıy dene bolıp tiriledi . Ta'biyg'ıy dene bar bolg'anı sıyaqlı , ruwxıy dene de bar .
46015045	O'ytkeni Muxaddes Jazıwda bılay delingen : « Birinshi adam — Adam-ata tiri jan boldı » . Al son'g'ı Adam — İysa Masix o'mir beriwshi ruwx boldı .
46015046	Biraq , birinshi bolıp ruwxıy dene emes , al ta'biyg'ıy dene keldi . Ruwxıy dene keyninen keledi .
46015047	Birinshi adam jerden , yag'nıy topıraqtan boldı . Ekinshi adam aspannan keldi .
46015048	Topıraqtan bolg'an Adam-ata qanday bolsa , topıraqtan bolg'an adamlar da sonday boladı . Aspannan kelgen İysa Masix qanday bolsa , aspang'a tiyisli bolg'an adamlar da sonday boladı .
46015049	Bizler topıraqtan bolg'an Adam-atag'a qalay uqsaytug'ın bolsaq , aspannan kelgen İysa Masixqa da solay uqsaytug'ın bolamız .
46015050	Tuwısqanlarım , menin' sizlerge aytıp atırg'anım mınaw : bizlerdin' et penen qannan ibarat bolg'an ta'biyg'ıy denemiz Qudaydın' Patshalıg'ın miyras etip ala almaydı . Shirip ketetug'ın denemiz ma'n'gilik o'mirge erise almaydı .
46015051	Endi men sizlerge bir sırdı ashıp bermekshimen : bizlerdin' ha'mmemiz shetimizden o'lmeymiz , biraq ha'mmemiz o'zgeremiz .
46015052	Birden ko'zdi ashıp-jumg'ansha , son'g'ı ka'rnay shalıng'anda , o'zgerip ketemiz . Awa , ka'rnay shalıng'anda , o'lgen iseniwshiler shirimeytug'ın denede tiriledi , tiri bolg'an bizler de o'zgerip ketemiz .
46015053	Sebebi bizlerdin' bul shiriytug'ın ha'm o'letug'ın denemiz shirimeytug'ın ha'm o'lmeytug'ın dene bolıp o'zgeriwi tiyis .
46015054	Shiriytug'ın ha'm o'letug'ın denemiz shirimeytug'ın ha'm o'lmeytug'ın bolıp o'zgerse , Muxaddes Jazıwda aytılg'an mına so'zler iske asadı : « O'lim joq etildi , ol jen'ildi ! »
46015055	« Ha'y o'lim , jen'isin' qa'ne ? Ha'y o'lim , uwlı iynen' qa'ne ? »
46015056	O'limnin' uwlı iynesi — gu'na . Gu'na o'z ku'shin Muxaddes Nızamnan aladı .
46015057	Biraq , Qudayg'a shu'kirler bolsın ! Ol bizlerdi İyemiz İysa Masix arqalı jen'iske eristire beredi .
46015058	Solay etip , su'yikli tuwısqanlarım , taysalmay bekkem turın'lar ha'm İyemizdin' xızmetinde ba'rqulla g'ayratlı bolın'lar . O'ytkeni İyemizdin' jolında etken xızmetin'izdin' bosqa ketpeytug'ının bilesizler .
46016001	Mu'ta'jlikte jasap atırg'an iseniwshilerge ja'rdem beriw haqqında . Endi iseniwshilerge beriletug'ın aqshalay ja'rdemge kelsek , sizler de bunı Galatiyadag'ı iseniwshi ja'ma'a'tlerge tapsırg'anımday islen'ler .
46016002	Ha'r ekshembi ku'ni ha'r birin'iz o'z jag'dayına qarap , aqshanı bo'lek jıynap qoysın . Sonda men sizlerge barg'anımda , aqshanı jıynap ju'riwdin' za'ru'rligi bolmaydı .
46016003	Sizlerge barg'anımda , bergen sadaqaların'ızdı aparıwg'a kimlerdi ılayıqlı ko'rsen'iz , men sol adamlarg'a xatlar berip , Erusalimge jiberemen .
46016004	Eger menin' de ketiwim kerek bolsa , olar menin' menen birge ketedi . Paveldin' jobaları
46016005	Men sizlerge Makedoniya arqalı baraman . Sebebi men usı u'lke arqalı ju'rmekshimen .
46016006	Qasın'ızda bir qansha waqıt qalıwım , ha'tte , sizler menen qıstı da birge o'tkiziwim mu'mkin . Sonnan keyin , men qay jerge ketejaq bolsam da , sizler mag'an ja'rdem etersiz .
46016007	Men bul saparı sizlerdi jol-jo'nekey ko'rip ketiwdi qa'lemeymen . Eger İyemiz ruxsat etse , sizler menen birge bir qansha waqıt qalıwdan u'mit etemen .
46016008	Biraq , men Efeste Eliwinshi ku'ni bayramına deyin qalajaqpan .
46016009	O'ytkeni bul jerde o'nimli miynet etiwim ushın mag'an ken' jol ashıldı . Degen menen , mag'an qarsı shıg'ıp atırg'anlar da ko'p .
46016010	Timofey sizlerge barg'anda , aran'ızda qa'wipsiz ju'riwi ushın ko'z qulaq bolın'lar . Sebebi ol da men sıyaqlı İyemizge xızmet etedi .
46016011	Sonlıqtan onı hesh kim pa's ko'rmesin . Menin' qasıma keliwi ushın onı aman-esen shıg'arıp salın'lar . O'ytkeni men tuwısqanlarımız benen birge onın' keliwin ku'tip otırman .
46016012	Tuwısqanımız Apolosqa kelsek , tuwısqanlarımız benen birge sizlerge barıwın onnan ko'p o'tingen edim . Biraq , ol ha'zir sizlerge barıwdı hesh qa'lemey atır . Qolaylı jag'day tuwılg'anda , ol sizlerge baradı . Paveldin' son'g'ı aqıl-na'siyatları
46016013	Sergek bolın'lar , isenimde bekkem turın'lar , ma'rt ha'm jigerli bolın'lar .
46016014	Ha'r bir na'rseni su'yispenshilik penen islen'ler .
46016015	Axaya u'lkesinde birinshi bolıp isengen ha'm o'zlerin iseniwshilerdin' xızmetine bag'ıshlag'an Stepannın' xojalıg'ın bilesizler . Sizlerden o'tinish , tuwısqanlarım :
46016016	sizler de usınday adamlarg'a ha'm olar menen birge miynet etetug'ın adamlardın' ha'mmesine boysının'lar .
46016017	Men Stepannın' , Fortunatustın' ha'm Axayktın' kelgenine quwanıshlıman . Olar sizlerdin' ornın'ızdı basıp , sizlerdin' joqlıg'ın'ızdı umıttırdı .
46016018	Olar menin' ruwxımdı da , sizlerdin' ruwxın'ızdı da ko'terdi . Bunday adamlardın' qa'dirin bilin'ler . Son'g'ı sa'lemnama
46016019	Aziya u'lkesindegi ja'ma'a'tler sizlerge sa'lem aytıp atır . Akila menen Priskila ha'm olardın' u'yindegi iseniwshiler ja'ma'a'ti İyemiz benen qatnasta bolg'an sizlerge ko'p-ko'p sa'lem aytıp atır .
46016020	Usı jerdegi barlıq tuwısqanlar da sizlerge sa'lem aytıp atır . Bir-birin'izdi muxaddes posa menen su'yip sa'lemlesin'ler .
46016021	Men , Pavel , bul sa'lemnamanı o'z qolım menen jazıp atırman .
46016022	İyemizdi su'ymeytug'ın adamg'a na'let bolsın ! O İyemiz , kele-go'r !
46016023	İyemiz İysanın' miyrimi sizlerge yar bolsın !
46016024	Men sizlerdin' ha'mmen'izdi Masix İysanın' su'yispenshiligi menen su'yemen . Awmiyin .
47001001	Sa'lemnama . Qudaydın' qa'lewi menen Masix İysanın' elshisi bolg'an men , Pavelden ha'm tuwısqanımız Timofeyden , Korinf qalasındag'ı Qudaydın' ja'ma'a'tine ha'm pu'tkil Axaya u'lkesindegi barlıq muxaddeslerge sa'lem !
47001002	A'kemiz Quday ha'm İyemiz İysa Masix sizlerge miyrim ha'm tınıshlıq bersin ! Quday tolıq jubanısh beredi
47001003	Qudayg'a , yag'nıy İyemiz İysa Masixtın' A'kesine alg'ıslar bolsın ! Ol bizlerdin' rehimli A'kemiz ha'm tolıq jubanısh beriwshi Quday .
47001004	Quday bizlerge barlıq qıyınshılıqlarımızda jubanısh beredi . Solay etip , bizler de Qudaydan alg'an jubanısh penen ha'r qıylı qıyınshılıqlarda bolg'an adamlarg'a jubanısh bere alamız .
47001005	Sebebi Masix shekken azap-aqıretlerdi bizler qanshelli ko'p sheksek , Quday bizlerge Masix arqalı sonshelli u'lken jubanısh beredi .
47001006	Bizler ko'rip atırg'an qıyınshılıq sizlerdin' jubanısh alıwın'ız ha'm qutqarılıwın'ız ushın bolıp atır . Bizlerdin' jubanısh alıwımız da sizlerdin' jubanısh alıwın'ız ushın bolıp atır . Sizler o'zlerin'iz alg'an usı jubanısh arqalı bizler shekken azap-aqıretler menen birdey bolg'an azap-aqıretlerge shıday alasızlar .
47001007	Bizlerdin' sizlerge baylanıslı bolg'an u'mitimiz bekkem . O'ytkeni sizlerdin' tek azap-aqıretlerimizge emes , al alg'an jubanıshımızg'a da sherik ekenin'izdi bilemiz .
47001008	Tuwısqanlarım , Aziya u'lkesinde ko'rgen qıyınshılıqlarımızdan sizlerdin' xabarsız qalıwın'ızdı qa'lemeymiz . Bizler shekten tıs awır qıyınshılıq astında bolıp , tiri qalıwdan da u'mitimizdi u'zgen edik .
47001009	İshimizden o'zimizdi o'limge hu'kim etilgendey sezdik . Biraq bul o'zlerimizge emes , al o'lilerdi tiriltetug'ın Qudayg'a su'yeniwimiz ushın boldı .
47001010	Quday bizlerdi usınday u'lken o'lim qa'wpinen qutqardı ha'm ele de qutqara beredi . Sizlerdin' duwaların'ızdın' ja'rdeminde Quday bizlerdi ele de qutqara beredi dep , bizler Onnan u'mit etemiz . Ko'p adamlardın' etken duwalarına Quday juwap berip , bizlerdi qutqarg'anlıqtan , ko'pler bizler ushın Qudayg'a shu'kirlik bildiredi . Paveldin' saparının' o'zgeriw sebebi
47001011	
47001012	Bizler maqtanısh tutatug'ın ha'm pa'k hu'jdanımız benen gu'walıq beretug'ın na'rsemiz mınaw : bizler du'nyag'a , a'sirese sizlerge adamnın' danalıg'ı menen emes , al Qudaydın' miyrimi menen , Qudaydan kelgen hadallıq ha'm haq niyet penen qatnas jasadıq .
47001013	Bizler sizlerge oqıp tu'sine alatug'ın na'rselerdi g'ana jazıp atırmız . Ha'zir bizlerdi tolıq tu'sinbesen'iz de , waqtı kelgende tolıq tu'sinetug'ının'ızdan u'mit etemen . Solay etip , İyemiz İysa qaytıp keletug'ın ku'ni bizlerdin' maqtanıshımız sizler bolatug'ının'ız sıyaqlı , sizlerdin' maqtanıshın'ız da bizler bolamız .
47001014	
47001015	Usınday isenim menen sizlerdi eki ese quwanıshqa bo'lensin dep , sizlerge barıwdı burın niyet etken edim .
47001016	Makedoniyag'a baratırg'anımda da , Makedoniyadan qaytıp kiyatırg'anımda da , sizlerge barıwdı niyet etken edim . Son'ınan sizler meni Yahudiyag'a shıg'arıp salarsız dep oylag'an edim .
47001017	Usılay niyet etip , men jen'ilteklik qılıppan ba ? Meni denesinin' qa'lewi boyınsha kewlinde « yaq » dep oylap , awzı menen « awa » deytug'ın adam dep esaplaysızlar ma ?
47001018	Men Qudaydın' sadıqlıg'ı haqı ant ishemen : bizler eki ju'zli adamlar emespiz . Bizler sizlerge so'ylegenimizde , « yaq » dep oylap , « awa » dep aytpadıq .
47001019	Bizler ta'repimizden , yag'nıy men ta'repimnen , Sila ha'm Timofey ta'repinen sizlerge ja'riyalang'an Qudaydın' Ulı İysa Masix ha'm « awa » , ha'm « yaq » emes . Onda tek « awa » g'ana bar .
47001020	Qudaydın' barlıq wa'deleri Masix arqalı « awa » bolıp , tolıq orınlanadı . Sonlıqtan Qudaydın' dan'qqa bo'leniwi ushın , Masix arqalı Qudayg'a « awmiyin » deymiz .
47001021	Bizler menen sizlerdin' Masix penen bolg'an baylanısımızdı bekkem qılg'an ha'm bizlerdi xızmetke tayınlag'an Qudaydın' O'zi boladı .
47001022	Ol bizlerdi mo'rlep tamg'a bastı ha'm bunın' da'lili sıpatında Muxaddes Ruwxtı ju'regimizge jaylastırdı .
47001023	Menin' ju'regimde ne bar ekenin biletug'ın Qudaydın' O'zi gu'wa : sizlerdi ayag'anım sebepli , usı waqıtqa deyin Korinfke barmag'an edim .
47001024	Bizler sizlerdin' isenimin'izdin' u'stinen biylik ornatqımız kelmeydi . Kerisinshe , sizlerdin' quwanıwın'ız ushın , bizler sizler menen birlikte miynet etip atırmız . Sebebi sizler isenimde bekkem tursızlar .
47002001	Solay etip , sizlerdi ja'ne qapa qılmayın dep , sizlerge barmawg'a kewlimde qarar ettim .
47002002	O'ytkeni eger men sizlerdi ja'ne qapa qılsam , onda meni kim quwantadı ? O'zim qapa qılg'an sizlerden basqa , kim kewlimdi ko'teredi ? A'lbette , hesh kim !
47002003	Sonlıqtan men barg'anımda , quwantıwı kerek bolg'an adamlar meni qapa qılmawı ushın , sol xattı jazıp jibergen edim . Sebebi menin' quwanıshım sizlerdin' ha'mmen'izdin' quwanıshın'ız ekenine isengen edim .
47002004	Men sol xattı teren' qayg'ırıp , ju'regim ezilip , ko'z jaslarımdı to'gip otırıp jazdım . Bundag'ı maqsetim — sizlerdi qapa qılıw emes , al sizlerge degen sheksiz su'yispenshiligimdi bildiriw edi . Gu'na islegen adamdı keshiriw haqqında
47002005	Eger aran'ızda bir adam basqalardı qapa qılg'an bolsa , ol tek meni emes , al qanday da bir da'rejede sizlerdin' ha'mmen'izdi qapa qılg'an boladı . Men bunı asırıp aytıp atırg'an joqpan .
47002006	Bul adamg'a sizlerdegi ko'pshilik ta'repinen berilgen jaza jeterli boladı .
47002007	Solay etip , ol ha'dden tıs qayg'ırmawı ushın onı keshirip , jubanısh bergenin'iz maqulıraq boladı .
47002008	Sonlıqtan og'an degen su'yispenshiligin'izdi da'lillewin'izdi o'tinish etemen .
47002009	Ha'r bir iste so'zime qulaq asatug'ının'ızdı yamasa aspaytug'ının'ızdı sınap biliw ushın , men sizlerge sol xattı jazg'an edim .
47002010	Sizler onı keshirsen'iz , onı men de keshiremen . Eger men onı keshirgen bolsam , onı sizler ushın Masix aldında keshirdim .
47002011	Solay etip , shaytannın' awhaldan paydalanıp , pa'nt beriwine jol qoymayıq . O'ytkeni bizler onın' jawız jobalarınan xabarsız emespiz . Jan'a Kelisimnin' xızmetshileri
47002012	Men Masixtın' Xosh Xabarın ja'riyalaw ushın Troasqa barg'anımda , İyemiz mag'an ko'p mu'mkinshilik bergen edi .
47002013	Degen menen , tuwısqanımız Titustı sol jerde ushırata almag'anım sebepli , ruwxım tınıshsızlandı . Sonlıqtan sol jerdegiler menen xoshlasıp , Makedoniyag'a kettim .
47002014	Qudayg'a shu'kirler bolsın ! Ol bizlerdi ba'rqulla Masixtın' jen'isinin' saltanatlı ju'risinde jetelep ju'redi ha'm bizler arqalı ha'mme jerde Masix haqqında bilimdi xosh iyis sıyaqlı tarqatadı .
47002015	Sebebi bizler qutqarılıp atırg'anlar arasında da , nabıt bolıp atırg'anlar arasında da , Masixtın' Qudayg'a bag'ıshlag'an xosh iyisimiz .
47002016	Bizler Xosh Xabardı ja'riyalag'an waqtımızda , nabıt bolıp atırg'anlar ushın o'limge aparatug'ın o'lim iyisimiz . Al qutqarılıp atırg'anlar ushın o'mir beretug'ın o'mir iyisimiz . Bunday xızmetke ılayıqlı hesh kim joq !
47002017	O'ytkeni o'z paydası ushın Qudaydın' so'zin satıp beretug'ın ko'p adamlar bar . Biraq , bizler onday adamlar emespiz . Bizler Quday ta'repinen jiberilgen ha'm Masixqa tiyisli bolg'an adamlar sıpatında Xosh Xabardı Quday aldında haq kewil menen ja'riyalaymız .
47003001	Bizlerdi ja'ne o'zlerin maqtap atır , dep oylaysız ba ? Ayırım adamlar sıyaqlı , sizlerge ko'rsetiw ushın yamasa sizlerden alıp basqalarg'a ko'rsetiw ushın , minezlememiz jazılg'an xatlarg'a bizler mu'ta'jbiz be ?
47003002	Bizlerdin' minezleme xatımız — sizler bolasızlar . Bul xat bizlerdin' ju'reklerimizde jazılg'an bolıp , onı barlıq adamlar biledi ha'm oqıydı .
47003003	Sizler haqıyqattan da , bizlerdin' xızmetimiz arqalı jazılg'an Masixtın' xatı ekenin'izdi anıq ko'rsetesizler . Bul xat sıya menen emes , al tiri Qudaydın' Ruwxı menen jazıldı ha'm ol tasqa emes , al adamlardın' ju'reklerine oyıp jazıldı .
47003004	Bizler Masix arqalı Quday aldında usınday isenimge iye bolg'anımız sebepli , bulardı aytıp atırmız .
47003005	Bizler xızmetimizdi uqıplı bolg'anımız sebepli atqarıp atırmız , demekshi emespen . Bizlerdegi bar uqıp o'zimizden shıqpag'an , al Qudaydan berilgen .
47003006	Quday bizlerdi Jan'a Kelisimnin' xızmetshileri qıldı . Jan'a Kelisim jazılg'an nızam tiykarında emes , al Muxaddes Ruwx tiykarında payda boldı . Sebebi jazılg'an nızam o'limge hu'kim etedi , al Muxaddes Ruwx o'mir beredi . Jan'a Kelisimnin' ullılıg'ı
47003007	Tasqa oyıp jazılg'an ha'riplerden ibarat bolg'an Muxaddes Nızam ullılıq penen berilgenlikten , İzrail xalqı Muwsanın' ju'zinen shıqqan o'tkinshi nurg'a qaray almag'an edi . O'limge hu'kim etetug'ın Muxaddes Nızamg'a xızmet etiw sonshelli ullı bolsa ,
47003008	onda o'mir beretug'ın Muxaddes Ruwxqa xızmet etiw onnan anag'urlım ko'p ullılıqqa iye emes pe ?
47003009	Adamdı hu'kim etken Muxaddes Nızamg'a xızmet etiw ullı bolg'an bolsa , aqlanıw beretug'ın Jan'a Kelisimge xızmet etiw onnan go're qanshelli ullıraq boladı !
47003010	Haqıyqattan da , joqarı ullılıqqa iye bolg'an Jan'a Kelisim payda bolg'anda , burın ullılıqqa iye bolg'an Muxaddes Nızam o'z ullılıg'ın joyttı .
47003011	Solay etip , o'tkinshi bolg'an na'rse ullı bolsa , ma'n'gi qalatug'ın na'rse onnan da ullıraq .
47003012	Usınday u'mitke iye bolg'anımız sebepli u'lken batırlıq penen so'yley alamız .
47003013	Bizler ju'zindegi o'ship baratırg'an nurdı İzrail xalqına ko'rsetpew ushın ju'zin perde menen japqan Muwsa sıyaqlı is tutpaymız .
47003014	Biraq , İzrail xalqının' ju'regi qaysar bolg'anlıqtan , ha'tte , usı ku'nge deyin olar Eski Kelisimdi oqıg'anda , olardın' sanası sonday perde menen jabıwlı turg'anday boladı . O'ytkeni bul perde tek Masix arqalı alıp taslanadı .
47003015	Haqıyqattan da , usı ku'nge deyin olar Muwsanın' kitabın oqıg'anda , ju'rekleri perde menen jabılg'anday bolıp tu'sinbeydi .
47003016	Degen menen , adam İyemizge ju'z burg'anda , sol perde alıp taslanadı .
47003017	İyemiz — Ruwx . İyemizdin' Ruwxı bar jerde azatlıq bar .
47003018	Bizlerdin' ha'mmemiz perdesiz ju'z benen İyemizdin' ullılıg'ın ko'remiz . Sol arqalı Og'an uqsaw ushın o'zgerip , ullılıq u'stine ullılıqqa erisip baramız . Bul Ruwx bolg'an İyemizdin' ja'rdeminde iske asadı .
47004001	Ilay ıdıslardag'ı g'a'ziyne1 Sonlıqtan biz xızmetshiler bul xızmetti Qudaydın' miyrim-sha'pa'a'ti menen islep atırg'anımız sebepli , ruwxımızdı tu'sirmeymiz .
47004002	Bizler jasırın ha'm uyat islerimizdi tasladıq , hiylekerlik penen ha'reket qılmaymız . Qudaydın' so'zin burmalamay , haqıyqattı ashıq aytıwımız arqalı o'zimizdi Quday aldında ha'r bir adamnın' hu'jdanına tapsıramız .
47004003	Eger bizler ja'riyalap atırg'an Xosh Xabar jabıq bolsa , ol nabıt bolatug'ınlar ushın jabıq boladı .
47004004	İsenbeytug'ın bunday adamlar Xosh Xabardın' jaqtısın ko'rmesin dep , bul du'nyanın' ha'kimi — shaytan olardın' ju'rek ko'zlerin soqır etken . Xosh Xabar Qudaydın' qanday ekenin ko'rsetken Masixtın' dan'qın bildiredi .
47004005	Bizler o'zlerimiz haqqında ja'riyalap atırg'an joqpız . Al Masix İysanı ha'mmemizdin' İyemiz dep , İysa ushın sizlerdin' xızmetshilerin'iz ekenligimiz haqqında ja'riyalap atırmız .
47004006	Sebebi « Qaran'g'ılıqtan nur jarqırasın » , — dep buyırg'an Quday Masixtın' ju'zinde jarqırag'an O'zinin' dan'qın biliwimiz ushın ju'reklerimizdi jaqtı qıldı .
47004007	Biz elshiler usı g'a'ziyneni ılay ıdıs sıyaqlı bolg'an denemizde alıp ju'rmiz . Bul ullı qu'direttin' bizlerden emes , al Qudaydan ekenligi ko'rinip tur .
47004008	Bizler ha'r ta'repleme qısqıdamız , biraq ezilmeymiz . Albıraymız , biraq u'mitsizlikke berilmeymiz .
47004009	Quwdalanamız , biraq Quday bizlerdi taslap ketpeydi . Bizlerdi jıg'ıltadı , biraq joq bolıp ketpeymiz .
47004010	İysanın' o'miri denemizde ashıq ko'rinsin dep , bizler ba'rqulla azap shegip , İysanın' o'limine sherik bolamız .
47004011	O'ytkeni İysanın' o'miri bizin' o'letug'ın denemizde ashıq ko'rinsin dep , jasap atırg'an bizler İysa ushın o'lim qa'wpine u'zliksiz duwshar bolıp atırmız .
47004012	Solay etip , bizlerdin' o'lim qa'wpine duwshar bolıp atırg'anımız arqalı sizler ma'n'gilik o'mirge erisip atırsızlar .
47004013	Zaburda : « Men isendim ha'm sonın' ushın so'yledim » , — dep jazılg'an . Usınday isenimdi payda etken Muxaddes Ruwxqa iye bolg'anımız sebepli , bizler de isenemiz ha'm sonlıqtan so'yleymiz .
47004014	Sebebi İyemiz İysanı o'limnen tiriltken Qudaydın' bizlerdi de İysa menen birge tiriltetug'ının ha'm sizler menen birlikte O'zinin' aldında turg'ızıp qoyatug'ının bilemiz .
47004015	Bulardın' ha'mmesi sizlerdin' paydan'ız ushın bolıp atır . Solay etip , bizlerdin' basımızdan keshirgen qıyınshılıqlarımız sebepli , Qudaydın' sizlerge degen miyrimi artadı . Sol miyrim ele de ko'p adamlarg'a jetip barıwı arqalı Qudayg'a ko'p shu'kirlikler aytıladı ha'm Ol dan'qqa bo'lenedi . O'tkinshi qıyınshılıqlar ha'm ma'n'gilik dan'q
47004016	Sonlıqtan ruwxımızdı tu'sirmeymiz . Bizlerdin' ko'rinetug'ın denemiz tozıp baratırg'an bolsa da , ishki du'nyamız ku'nnen-ku'nge jan'alanıp atır .
47004017	O'ytkeni ha'zirgi o'tkinshi ha'm arzımas qıyınshılıqlarımız bizlerge ha'dden tıs ullı ha'm ma'n'gilik dan'q alıp keledi .
47004018	Bizler ko'zge ko'rinetug'ın qıyınshılıqlarg'a emes , al ko'zge ko'rinbeytug'ın ullılıqqa qaraymız . Sebebi ko'zge ko'rinetug'ın na'rseler o'tkinshi , al ko'zge ko'rinbeytug'ın na'rseler ma'n'gi boladı .
47005001	Bizler ishinde jasap atırg'an du'nyadag'ı bul shatırımız , yag'nıy denemiz qıyralg'anda , Quday bizlerge adamnın' qolı menen qurılmag'an aspandag'ı ma'n'gilik u'yimizdi , yag'nıy jan'a deneni beretug'ının bilemiz .
47005002	Aspandag'ı u'yimizdi , yag'nıy jan'a denemizdi kiyim sıyaqlı kiyiwdi qattı ku'sep , ha'zir bizler du'nyadag'ı shatırımızda , yag'nıy denemizde « ah » urmaqtamız .
47005003	Onı kiysek , bizler jalan'ash qalmaymız .
47005004	Bizler du'nyadag'ı shatırımızda , yag'nıy denemizde jasap ju'rip , awır ju'k astında qıynalmaqtamız . Negizinde du'nyadag'ı denemizdi sheship taslawdı emes , al onın' u'stinen aspandag'ı denemizdi kiyiwdi qa'leymiz . Solay etip , o'letug'ın dene ma'n'gilik o'mir ta'repinen jutıp jiberiledi .
47005005	Bizlerdi usı ushın tayarlag'an ha'm bunın' girewi sıpatında bizlerge Muxaddes Ruwxtı bergen Qudaydın' O'zi boladı .
47005006	Sonlıqtan denede jasap atırg'an waqtımızda İyemizdin' aspandag'ı ma'kanınan uzaqta ekenimizdi bilsek te , bizler ba'rqulla batırlıqqa iyemiz .
47005007	O'ytkeni bizler ko'zge ko'rinetug'ın na'rselerge emes , al isenimimizge su'yenip jasaymız .
47005008	Awa , batırlıqqa iyemiz ha'm deneden shıg'ıp , İyemiz benen birge jasag'anımız jaqsıraq dep oylaymız .
47005009	Biraq denede jasasaq ta , deneden shıg'ıp ketsek te , bizler İyemizdin' kewlinen shıg'ıwg'a qattı tırısamız .
47005010	Sebebi denede jasag'an waqtımızda islegen jaqsı isimiz ushın da , jaman isimiz ushın da ılayıqlı baha alıw ushın , ha'r birimiz Masixtın' hu'kim gu'rsisinin' aldında turıwımız kerek . Jarastırıwshılıq xızmeti
47005011	Solay etip , bizler İyemizden qorqıwdın' ne ekenin bilgenimiz sebepli , adamlardı aqıllandırıwg'a ha'reket etemiz . Bizlerdin' qanday ekenligimiz Qudayg'a ayan . Bizlerdin' qanday ekenligimizdi sizler de jaqsı biletug'ının'ızdan u'mit etemen .
47005012	Bizler ja'ne sizlerge o'zlerimizdi usınıwg'a ha'reket etip atırg'an joqpız . Biraq ishki du'nyası menen emes , al sırtqı ko'rinisi menen maqtanatug'ın adamlarg'a ılayıqlı juwap beriwin'iz ushın , sizlerge bizler menen maqtanıwg'a mu'mkinshilik berip atırmız .
47005013	Eger bizler aqılımızdan azg'anday bolıp ko'rinsek , onda bul Quday ushın . Eger esimiz durıs bolıp ko'rinse , onda bul sizler ushın .
47005014	Usılay islewge bizlerdi Masixtın' su'yispenshiligi ma'jbu'r etedi . O'ytkeni bir Adam , yag'nıy Masix ha'mme ushın o'lgenlikten , ha'mme Onın' o'limine sherik bolg'an boladı , degen juwmaqqa keldik .
47005015	Awa , Masix ha'mme ushın o'ldi . Solay eken , jasap atırg'anlar endi o'zleri ushın emes , al o'zleri ushın o'lgen ha'm qayta tirilgen Masix ushın jasawı sha'rt .
47005016	Sonlıqtan bizler endi hesh kimge du'nyanın' ko'z qarası menen qaramaymız . Masixqa burın usılay qarag'an bolsaq ta , endi olay qaramaymız .
47005017	Solay etip , kim de kim Masix penen baylanısqa iye bolsa , ol — jan'a jaratılıs . Eski na'rseler o'tip ketti , minekey , endi ha'mmesi jan'a boldı .
47005018	Bunın' ha'mmesi Qudaydan . Quday Masix arqalı bizlerdi O'zi menen jarastırdı ha'm adamlardı O'zi menen jarastırıw xızmetin bizlerge tapsırdı .
47005019	Yag'nıy , Quday Masix arqalı du'nyanı O'zi menen jarastırıp , adamlardın' gu'naların esapqa almadı ha'm usı jarastırıwshı so'zlerdi bizlerge berdi .
47005020	Solay etip , bizler Masixtın' elshilerimiz . Qudaydın' O'zi bizler arqalı sizlerge aqıl-na'siyat berip atır . Masixtın' atınan jalbarınamız : Quday menen jarasın'lar !
47005021	Quday bizlerdin' gu'nalarımızdı hesh qashan gu'na islemegen Masixqa ju'kledi . Masix penen baylanısqa iye bolg'an bizler Quday aldında usı arqalı aqlandıq .
47006001	Quday menen birge miynet etip atırg'an bizler o'zlerin'iz qabıl qılg'an Onın' miyrimine itibarsızlıq penen qaramawın'ızdı sizlerden o'tinish etemiz .
47006002	Sebebi Quday bılay deydi : « Menin' miyrimim beriletug'ın waqıtta seni esittim , Qutqarılıw ku'ninde sag'an ja'rdem berdim » . Minekey , ha'zir Qudaydın' miyrimi beriletug'ın waqıt boldı ! Minekey , ha'zir qutqarılıw ku'ni keldi ! Pavel ko'rgen qıyınshılıqlar haqqında
47006003	Xızmetimizge so'z kelmesin dep , hesh kimge hesh bir na'rsede tosqınlıq jasamaymız .
47006004	Al ha'mme na'rsede Qudaydın' xızmetkerleri sıpatında is tutamız : qıyınshılıq ko'rsek te , mu'ta'jlikte ha'm awır jag'daylarda qalsaq ta , sheksiz sabırlı boldıq .
47006005	Ja'ne de , tayaq jedik , qamaqta otırdıq , topalan' ishinde qaldıq , awır miynet ettik , tu'nlerdi uyqısız o'tkizdik , ash qaldıq .
47006006	Solay bolsa da , bizler pa'k boldıq , durıs tu'sinik , shıdamlılıq , ken' kewil , Muxaddes Ruwx ha'm haqıyqıy su'yispenshilik penen jasadıq .
47006007	Haqıyqat so'zin aytıp , Qudaydın' qu'diretin ko'rsettik . On' ha'm shep qolımızda haqlıq quralın uslap ju'rdik .
47006008	Bizlerdi hu'rmet etedi ha'm masqaralaydı da , bizlerge so'gis aytadı ha'm maqtaydı da . Bizlerdi o'tirikshiler dep esaplaydı , biraq bizler haqıyqattı aytamız .
47006009	Bizlerdi belgisiz adamlar dep sanaydı , biraq bizler ha'mmege belgilimiz . Bizlerdi o'lgen dep esaplaydı , biraq , mine , bizler tirimiz . Jazalanıp tayaq jesek te , o'lmey atırmız .
47006010	Bizlerdi qapa qıladı , biraq bizler ba'rqulla quwanıshlımız . Jarlımız , biraq ko'p adamlardı bayıtamız . Hesh na'rsemiz bolmasa da , ha'mme na'rsege iyemiz .
47006011	Ha'y korinfliler , bizler sizlerge ashıq so'ylep , ju'regimizdi ken' ashtıq .
47006012	Sizlerden miyrimimizdi ayamadıq , biraq sizler bizlerden o'z miyrimin'izdi ayadın'ız .
47006013	Sizlerge balalarıma so'ylegendey , so'ylep atırman : bizler sıyaqlı , sizler de bizlerge ju'reklerin'izdi ken' ashın'lar . Bizler — Qudaydın' ibadatxanasımız
47006014	İsenbeytug'ınlar menen birge bir moyıntırıqtın' astına kirmen'ler . O'ytkeni haqlıq penen nızamsızlıqtın' arasında qanday uqsaslıq bar ? Nur menen qaran'g'ılıqtın' arasında qanday baylanıs bar ?
47006015	Masix penen shaytannın' arasında qanday kelisim ha'm isenetug'ın adam menen isenbeytug'ın adamnın' arasında qanday sheriklik bolıwı mu'mkin ?
47006016	Qudaydın' ibadatxanası menen butlar arasında qanday birlik bolıwı mu'mkin ? Hesh qanday ! Sebebi bizler tiri Qudaydın' ibadatxanasımız . Quday bılay deydi : « Men olar arasında jasap , Olar arasında ju'retug'ın bolaman » . « Men olardın' Qudayı bolaman , Olar Menin' xalqım boladı » .
47006017	Sol sebepten Quday İyemiz bılay deydi : « İsenbeytug'ın adamlar arasınan shıg'ıp , olardan bo'leklenin'ler . Haram na'rsege qol tiygizben'ler , Sonda Men sizlerdi qabıl etemen » .
47006018	Ja'ne de , ha'mme na'rsege qu'diretli Quday İyemiz bılay deydi : « Men sizlerge A'ke bolaman , Sizler Menin' ul-qızlarım bolasızlar » .
47007001	Solay etip , su'yikli tuwısqanlarım , usınday wa'delerge iye bolg'anımız sebepli , denemizdi ha'm ruwxımızdı iplaslaytug'ın ha'r bir na'rseden o'zlerimizdi tazalayıq . Qudaydan qorqıp jasap , minsiz muxaddeslikke jetilisip barayıq . Korinftegi iseniwshiler ja'ma'a'tinin' ta'wbe etkenine Paveldin' quwanıwı
47007002	Bizlerge ju'reklerin'izdi ken' ashın'lar . Bizler hesh kimge jamanlıq islemedik , hesh kimdi joldan azg'ırmadıq , hesh kimdi aldap , haqısın jemedik .
47007003	Bunı sizlerdi ayıplaw ushın aytıp atırg'an joqpan . O'ytkeni burın aytqanımday , sizler bizlerdin' ju'regimizdesiz . Sizler menen birge o'liwge de , jasawg'a da qayılmız .
47007004	Menin' sizlerge degen isenimim ku'shli ha'm men sizler menen ko'p maqtanaman . Qıyınshılıqlarımız ko'p bolsa da , men sizler sebepli sheksiz quwanısh alıp , jubanıshqa bo'lendim .
47007005	Bizler Makedoniyag'a kelgenimizden keyin de denemiz hesh tınısh tappay , ha'r ta'repleme qıyınshılıq ko'rdik : sırtta ja'njel , ju'regimizde qorqınısh bar edi .
47007006	Biraq , ruwxı tu'sken adamlarg'a jubanısh beriwshi Quday Titustın' sizler betten qaytıp kelgeni arqalı bizlerge jubanısh berdi .
47007007	Bizler tek onın' qaytıp kelgeni arqalı emes , al sizlerdin' og'an bergen jubanıshın'ız arqalı da jubanısh aldıq . Titus bizlerge sizlerdin' meni qanshelli sag'ıng'anın'ızdı , qılg'an is-ha'reketlerin'iz sebepli o'kinip atırg'anın'ızdı ha'm meni jaqlawg'a urınıp atırg'anın'ızdı aytıp bergende , men onnan beter quwanıp kettim .
47007008	Men jazg'an xatım menen sizlerdi qapa qılg'an bolsam da , o'kinbeymen . Sol xatımnın' sizlerdi az-maz waqıtqa qapa qılg'anın bilgenimde , men o'kingen edim .
47007009	Biraq , endi quwanıp atırman . Men sizlerdin' qapa bolg'anın'ızg'a emes , al bul qapashılıqtın' sizlerdi ta'wbege a'kelgenine quwanıp atırman . Bul qapashılıq Qudaydın' qa'lewi boyınsha bolg'anlıqtan , sizler bizler sebepli hesh qanday zıyan ko'rmedin'ler .
47007010	Sebebi Qudaydın' qa'lewi menen berilgen qapashılıq adamdı ta'wbege alıp keledi ha'm adam bul arqalı qutqarılıw aladı . Bunday qapashılıq o'kiniw alıp kelmeydi . Biraq , du'nyanın' qapashılıg'ı o'limge alıp baradı .
47007011	Qaran'lar , Qudaydın' qa'lewi menen bolg'an bul qapashılıq sizlerde qanshelli inta , o'z pa'kligin'izdi da'lillewge qattı umtılıw , nahaqlıqqa degen ku'shli g'a'zep , qanshelli qorqınısh , mag'an degen sonshelli sag'ınısh , qanshelli talpınıw ha'm ayıpker adamdı jazalawg'a ku'shli tilek oyattı . Sizler sol iste o'zlerin'izdin' ha'r ta'repleme pa'k ekenin'izdi ko'rsettin'iz .
47007012	Sizlerge bunnan aldın'g'ı xattı jazg'anımda , nahaqlıq islegen adam yamasa nahaqlıqtan ja'bir ko'rgen adam sebepli jazg'an joqpan . Al , sizlerdin' bizlerge degen ıqlasın'ızdın' Quday aldında ayan bolıwı ushın jazg'an edim .
47007013	Bizler bulardın' ha'mmesi arqalı jubanısh taptıq . Jubanıshımızg'a qosımsha Titustın' quwanıshı bizlerdi onnan da ko'birek quwandırdı . O'ytkeni sizlerdin' ha'mmen'iz onın' ruwxın ko'teripsiz .
47007014	Men sizlerdi onın' aldında maqtag'an edim , sizler meni uyatqa qaldırmadın'lar . Sizlerge aytqan ha'r bir so'zimiz haqıyqat bolg'anı sıyaqlı , sizlerdi Titusqa aytıp maqtag'an so'zlerimiz de haqıyqat bolıp shıqtı .
47007015	Ol ha'mmen'izdin' so'zge boysınatug'ının'ızdı , o'zin hu'rmet ha'm izzet penen qabıl alg'anın'ızdı eske alıp , onın' sizlerge degen su'yispenshiligi ja'ne de artıp atır .
47007016	Solay etip , men sizlerge ha'r bir iste isene alatug'ınım sebepli quwanaman .
47008001	Saqıylıq penen sadaqa beriw haqqında . Tuwısqanlar , bizler sizlerge Qudaydın' Makedoniyadag'ı iseniwshi ja'ma'a'tlerge bergen miyrimi haqqında bildirgimiz keledi .
47008002	Olar awır qıyınshılıqlar menen sınalg'an bolsa da , quwanıshqa tolıp , ju'da' ka'mbag'al bolsa da , sheksiz saqıylıq ko'rsetti .
47008003	Jag'dayları ko'tergenshe , ha'tte , jag'daylarınan artıq da'rejede olardın' o'z qa'lewi menen saqıylıq ko'rsetkenine men o'zim gu'walıq beremen .
47008004	Olar Yahudiyadag'ı iseniwshilerge beriletug'ın ja'rdemge , yag'nıy usı qayırlı iske qatnasıwdı o'tinish etip , bizlerge jalbarıng'an edi .
47008005	Olar bizler u'mit etkenimizden de zıyat berip , Qudaydın' qa'lewi menen o'zlerin birinshiden İyemizge , son'ınan bizlerge bag'ıshladı .
47008006	Sonlıqtan burın sizlerdin' aran'ızda bul qayırlı isti baslag'an Titustan onı juwmaqlawın o'tindik .
47008007	Sizler Masixqa degen isenimde , Qudaydın' so'zin so'ylewde , haqıyqattı biliwde , inta menen xızmet etiwde , bizlerge degen su'yispenshilikte , ulıwma ha'mme na'rsede u'stinsiz . Sol sıyaqlı , bul qayırlı iste de sizlerdin' u'stin bolıwın'ızdı qa'leymiz .
47008008	Bunı buyrıq retinde aytıp atırg'an joqpan . Al , basqa ja'ma'a'tlerdin' intası haqqında aytıp , sizlerdin' su'yispenshiligin'izdin' haqıyqıylıg'ın sınap ko'rip atırman .
47008009	Sebebi sizler İyemiz İysa Masixtın' miyrimin bilesizler : Ol O'zi bay bola tura , sizler ushın bul du'nyada jarlı boldı . Onın' jarlılıg'ı menen sizler ruwxıy baylıqqa iye boldın'ız .
47008010	Bul boyınsha men sizlerge bir paydalı ken'es beremen . Sizler o'tken jılı o'z qa'lewin'iz benen ja'rdem aqshanı jıynawdı birinshi bolıp baslag'an edin'ler .
47008011	Endi sol isti aqırına deyin jetkizgenin'iz maqul . Solay etip , basta qanday inta menen baslag'an bolsan'ız , sonday inta menen juwmaqlawg'a qolların'ızdan kelgenshe tırısıwın'ız tiyis .
47008012	Eger sizler o'zlerin'izde bar na'rseni inta menen bersen'iz , Quday onı ırzashılıq penen qabıl etedi . Biraq , Ol sizlerde joq na'rseni talap etpeydi .
47008013	Basqalardın' awhalın jen'illetiw ushın sizlerge awırmanlıq salıw kerek , demekshi emespen . Al ten'lik bolıwı kerek , demekshimen .
47008014	Ha'zirgi sizlerdegi molshılıq olardın' jetpey turg'an na'rsesin tolıqtıradı . Al son'ınan olardag'ı molshılıq sizlerdegi jetpey turg'an na'rseni tolıqtıradı . Solay etip , ten'lik boladı .
47008015	Muxaddes Jazıwda : « Ko'p jıynag'an adamnın' artıq na'rsesi , az jıynag'an adamnın' kem na'rsesi bolmadı » , — dep aytılg'anday boladı . Titustın' ha'm onın' menen birge eki tuwısqannın' Korinfke jiberiliwi
47008016	Menin' kewlimdegi sizlerge degen intanı Titustın' da kewline salg'an Qudayg'a shu'kirler bolsın !
47008017	O'ytkeni ol tek bizlerdin' o'tinishimiz boyınsha emes , al o'zinde sizlerge degen teren' inta bolg'anlıqtan , o'z qa'lewi menen sizlerge baratır .
47008018	Onın' menen birge bir tuwısqanımızdı da jiberip atırmız . Ol Xosh Xabardı ja'riyalaw boyınsha barlıq iseniwshi ja'ma'a'tler ta'repinen maqtawg'a erisken adam .
47008019	Bunın' u'stine , bul tuwısqanımızdı bizler islep atırg'an usı qayırlı xızmette joldas bolsın dep , iseniwshi ja'ma'a'tler saylap qoyg'an edi . Bizler İyemizdin' dan'qı ushın ha'm ja'rdem beriwge intalı ekenimizdi ko'rsetiwimiz ushın usı qayırlı xızmetti islep atırmız .
47008020	Ko'p aqshalar menen baylanıslı bolg'an bul xızmetimizde bizlerdi hesh kim ayıplay almawı ushın , bizler saqlıq penen is tutıp atırmız .
47008021	Sebebi bizler tek İyemizdin' na'zerinde emes , al adamlardın' na'zerinde de durıs bolg'an na'rseni islewge tırısıp atırmız .
47008022	Bizler jan'ag'ı tuwısqanlarımız benen birlikte ja'ne bir tuwısqanımızdı da jiberip atırmız . Bul tuwısqanımızdı talay ma'rtebe ha'm ha'r tu'rli jag'daylarda sınap , onın' intalı ekenin ko'rdik . Endi onın' sizlerge degen isenimi ku'sheygenlikten , intası da artıp atır .
47008023	Titusqa kelsek , ol menin' sherigim ha'm sizler ushın menin' menen birge miynet etetug'ın xızmetshi . Onın' qasındag'ı eki tuwısqanımız — iseniwshi ja'ma'a'tlerdin' wa'killeri ha'm Masixqa dan'q keltiretug'ın adamlar .
47008024	Solay etip , sizler bul adamlarg'a degen su'yispenshiligin'izdi da'lillen'ler . Bul arqalı olardı jibergen iseniwshi ja'ma'a'tlerge bizlerdin' sizler menen maqtanatug'ınımızdın' durıs ekenin ko'rsetin'ler .
47009001	Mu'ta'jlikte jasawshı iseniwshilerge ja'rdem beriw haqqında . Yahudiyadag'ı iseniwshilerge jiberiletug'ın bul ja'rdemge baylanıslı sizlerge jazıwdın' ha'jeti joq .
47009002	O'ytkeni sizlerdin' ja'rdemge tayar ekenligin'izdi bilemen . « Axaya u'lkesindegiler o'tken jıldan beri tayar » , — dep men Makedoniyadag'ılar aldında sizler menen maqtanıp ju'rmen . Sizlerdin' intan'ız olardın' ko'bisin ha'reketke keltirdi .
47009003	Bul na'rsede sizler menen maqtang'anım bosqa shıqpasın dep ha'm o'zim aytqanımday , sizlerdi tayar turasız dep , usı tuwısqanlarımızdı sizlerge jiberip atırman .
47009004	Sebebi ayırım makedoniyalılar menin' menen birge sizlerge barıp , sizlerdin' tayar emes ekenligin'izdi ko'rse , sizlerge qattı isengen bizler uyatqa qalamız , sizler de so'zsiz uyatqa qalasız .
47009005	Sonlıqtan men usı tuwısqanlarımızdan o'zimnen burın sizlerge barıwdı ha'm sizlerdin' wa'de etken ja'rdemin'izdi aldın ala tayarlap qoyıwdı o'tinish etkenim durıs dep oyladım . Solay etip , sizler beretug'ın bul ja'rdem ma'jbu'riy tu'rde berilgen salıqtay emes , al ırazılıq penen berilgen sıyday bolsın .
47009006	Mınanı umıtpan'lar : sıqmarlanıp ekken adam az oradı , saqıylıq penen ekken adam ko'p oradı .
47009007	Ha'r bir adam qıynalıp yamasa ma'jbu'riy tu'rde emes , al kewlinen shıqqanın bersin . O'ytkeni Quday ırazı bolıp bergen adamdı su'yedi .
47009008	Ja'ne de , Quday sizlerdi mol miyrim menen bayıtıwg'a qu'diretli . Solay etip , barlıq waqıtta ha'mme na'rsen'iz jeterli bolıp , ha'r qanday jaqsı iske bay bolasızlar .
47009009	Sonlıqtan Muxaddes Jazıwda bılay delingen : « Ol o'zinikin saqıylıq penen tarqatıp , jarlılarg'a berdi , Onın' haqlıg'ı ma'n'gige bar boladı » .
47009010	Diyxang'a sebiw ushın tuqım , jew ushın nan beretug'ın Quday sizlerdin' saqıylıq penen ekken eginin'izdin' zu'ra'a'tin mol qılıp beredi ha'm haqlıg'ın'ızdın' jemisin arttıradı .
47009011	Awa , Quday sizlerdi ha'r ta'repleme bayıtadı . Solay etip , sizler saqıy bolasızlar ha'm bizler sizlerdin' saqıylıq penen bergen sıyların'ızdı aparg'anımızda , alg'an adamlar Qudayg'a shu'kirlik bildiredi .
47009012	Sizlerdin' bul xızmetin'iz tek Yahudiyadag'ı iseniwshilerdin' mu'ta'jliklerin tolıqtırıp qoymay , ko'p adamlardın' Qudayg'a sheksiz shu'kirlik aytıwına sebep boladı .
47009013	Sizlerdin' bul xızmetin'iz sebepli , olar Qudayg'a alg'ıslar aytadı . Sebebi sizlerdin' bul xızmetin'iz o'zlerin'iz moyınlag'an Masixtın' Xosh Xabarına boysınatug'ının'ızdı , Yahudiyadag'ı muxaddesler ha'm ko'p basqa adamlar menen saqıylıq penen bo'lisip atırg'anın'ızdı da'lilleydi .
47009014	Ja'ne de , Qudaydın' sizlerge bergen mol miyrimi sebepli , Yahudiyadag'ılar sizlerdi ko'riwdi a'rman etip , sizler ushın duwa etedi .
47009015	So'z benen ta'riyiplep jetkiziw qıyın bolg'an Qudaydın' sıyı , yag'nıy Onın' Ulı ushın Qudayg'a shu'kirler bolsın !
47010001	Paveldin' o'z xızmetin jaqlawı . « Bizler menen birge bolg'an waqtında juwas , biraq aramızda bolmag'an waqtında qatal » , — dep ayırımların'ız so'z qılatug'ın men , Pavel , Masixtın' mu'la'yimliligi ha'm sabırlılıg'ı menen sizlerden o'tinemen :
47010002	sizlerge barg'anımda , o'zimdi qatal tutıwg'a ma'jbu'r qılman'lar . O'ytkeni bizlerdi bul du'nyadag'ı adamlar sıyaqlı denesinin' qa'lewi boyınsha jasap atır , dep sanaytug'ın geybirewlerge qarsı qatal bolaman degen niyetim bar .
47010003	Bizler du'nyada jasap atırg'an bolsaq ta , du'nyanın' jolı menen urıspaymız .
47010004	Bizlerdin' urısımızdın' quralları du'nyag'a tiyisli qurallar emes , al dushpannın' bekkem qorg'anların qıyratatug'ın Qudaydın' qu'diretine iye bolg'an qurallar .
47010005	Sol qurallar menen sandıraq so'zlerdi ha'm Qudaydı biliwge tosqınlıq qılatug'ın ha'r qanday menmenlikti joq qılamız , Masixqa boysınbaytug'ın ha'r bir oy-pikirdi Masixqa tutqın etip boysındıramız .
47010006	Sizler Masixqa tolıq boysıng'anın'ızda , Og'an boysınbag'an aran'ızdag'ı ha'r bir adamdı jazalawg'a tayarmız .
47010007	Sizler tek sırtqı ko'riniske qarap baha beresizler . Eger kim de kim o'zinin' Masixqa tiyisli ekenine isense , onda ol bizlerdin' de Masixqa tiyisli ekenimizdi bilsin .
47010008	İyemizdin' bizlerge bergen biyligi menen biraz ko'birek maqtansam da , uyalmayman . Bul biylik sizlerdi qulatıw ushın emes , al tiklew ushın berilgen .
47010009	Men xatlarım menen sizlerdi qorqıtıp atırg'anday bolıp ko'ringim kelmeydi .
47010010	Sebebi geybirewler : « Xatlarında ol qatal ha'm ku'shli , biraq ju'zbe-ju'z ko'riskenimizde ha'lsiz ha'm so'zge de sheber emes » , — deydi eken .
47010011	Biraq , bunday adamlar bilip qoysın : sizlerden uzaqta bolıp , xatlarımızda ne desek , aran'ızda bolg'anımızda da , solay is tutamız .
47010012	O'zlerin a'hmiyetli etip ko'rsetip atırg'an ayırım adamlar menen o'zlerimizdi ten'lestirgimiz yamasa salıstırg'ımız kelmeydi . Olar o'zlerin o'z o'lshemleri menen bahalaydı ha'm o'zlerin o'zleri menen g'ana salıstıradı . Olar qanshelli aqılsız !
47010013	Biraq , bizler ha'dden tıs da'rejede maqtanbaymız . Al , Qudaydın' bizler ushın belgilegen jer shegarası ishindegi miynetimiz benen maqtanamız . Bizlerdin' aran'ızda islegen miynetimiz de usı jer shegarası ishinde islendi .
47010014	Sizler jasaytug'ın jer usı jer shegarası ishinde jaylasqanlıqtan , bizler sizlerge Masixtın' Xosh Xabarın birinshi bolıp jetkizgenimizde , shegaradan tıs shıg'ıp ketpedik .
47010015	Bizler basqalardın' miyneti menen maqtanıp ha'ddimizden aspaymız . Kerisinshe , isenimin'izdin' o'siwi menen aran'ızdag'ı miynetimizdin' ko'lemi ken'eye beriwinen u'mit etemiz .
47010016	Solay etip , bizler Xosh Xabardı sizlerden uzag'ıraq jerlerge ja'riyalay alamız . O'ytkeni basqanın' islegen xızmeti menen maqtanıwdı qa'lemeymiz .
47010017	Muxaddes Jazıwda aytılg'anday : « Maqtanatug'ın adam İyemiz benen maqtansın » .
47010018	Sebebi o'zin o'zi maqtag'an adam emes , al İyemiz maqtag'an adam haqıyqattan qa'dirleniwge ılayıqlı .
47011001	Pavel ha'm jalg'an elshiler . Menin' biraz aqılsız adamday bolıp endi aytatug'ın so'zlerime sizlerdin' shıdawın'ızdı qa'ler edim . Awa , men sizlerden usını o'tinish etemen !
47011002	Sizlerdi Qudaydın' qızg'anıshı menen qızg'anaman . O'ytkeni men sizlerdi bir pa'k qız sıyaqlı jalg'ız ku'yewge , yag'nıy Masixqa usınıp , Og'an nekeledim .
47011003	Biraq , jılannın' Hawa-eneni hiylekerlik penen aldag'anınday , sizlerdin' aqıl-oyların'ızdın' da buzılıp , Masixqa degen haqıyqıy ha'm pa'k sadıqlıqtan awıp ketiwinen qorqaman .
47011004	Sebebi birew kelip , bizler ja'riyalag'an İysanı basqasha qılıp ja'riyalag'anda , sizler isenesizler . Ja'ne de , o'zlerin'iz alg'an Muxaddes Ruwxtan basqa bir ruwxtı ha'm o'zlerin'iz qabıl etken Xosh Xabardan basqa bir « xosh xabardı » an'sat qabıl etesizler .
47011005	Sizler « ma'rtebeli elshiler » dep ataytug'ın sol adamlardan men o'zimdi hesh bir na'rsede kem sanamayman !
47011006	Men so'zge sheber bolmasam da , bilimim jetkilikli . Bunı sizlerge ha'r qanday jag'dayda ha'm ha'r ta'repleme ashıq ko'rsettik .
47011007	Sizlerdin' ma'rtebeli bolıwın'ız ushın , men o'zimdi pa's qoyıp , Qudaydın' Xosh Xabarın sizlerge esheyin ja'riyaladım . Menin' usılay islegenim gu'na ma ?
47011008	Sizlerge xızmet etiw ushın , men basqa iseniwshi ja'ma'a'tlerden aqshalay ja'rdem alıp , olardı tonag'anday boldım .
47011009	Aran'ızda bolg'an waqtımda mu'ta'jligim bolsa da , hesh birin'izge awırmanlıq salmadım . O'ytkeni Makedoniyadan kelgen tuwısqanlarımız mu'ta'jliklerimnin' ornın toltırdı . Men sizlerge hesh bir na'rsede awırmanlıq salmawg'a tırıstım ha'm bunnan bılay da tırısa beremen .
47011010	O'zimdegi Masixtın' haqıyqatı menen bildiremen : Axaya u'lkesindegi hesh bir adam menin' usı maqtanıwımdı toqtata almaydı .
47011011	Men ne sebepten usılay islep atırman ? Sizlerdi su'ymegenim sebepli me ? Menin' sizlerdi su'yetug'ınımdı Quday biledi .
47011012	O'zlerin bizlerge ten'lestirmekshi bolıp maqtanıp atırg'an sol adamlarg'a jol bermew ushın , men sizlerge awırmanlıq salmadım ha'm solay islewdi dawam ete beremen .
47011013	Sebebi jalg'an elshiler ha'm o'tirik jumısshılar bolg'an bunday adamlar o'zlerin Masixtın' elshileri qılıp ko'rsetedi .
47011014	Biraq , bul tan' qalarlıq na'rse emes . Shaytan da o'zin nur perishtesi qılıp ko'rsetedi-g'o .
47011015	Sonlıqtan onın' xızmetshilerinin' o'zlerin haqıyqattın' xızmetshileri qılıp ko'rsetiwi de tan' qalarlıq na'rse emes . Quday aqırında bunday adamlarg'a islegen islerine qaray ılayıqlı jaza beredi . Paveldin' elshi sıpatında ko'rgen qıyınshılıqları
47011016	Men ja'ne ta'kirarlap aytaman : hesh kim meni aqılsız dep sanamasın . Eger sizler aqılsız dep sanasan'ız , meni hesh bolmasa aqılsız adam sıpatında qabıl etin'ler , sonda men de az-maz maqtanayın .
47011017	So'ylep atırg'an so'zlerimdi İyemizdin' basqarıwında aytıp atırg'an joqpan , al o'zine isenetug'ın aqılsız maqtanshaqtay bolıp aytıp atırman .
47011018	Ko'pler o'zleri menen du'nyanın' ko'z qarası boyınsha maqtang'anlıqtan , men de maqtanajaqpan .
47011019	Sizler o'zlerin'izdi sonday aqıllımız dep sanap turıp , aqılsızlarg'a jan-jan dep shıdaysızlar !
47011020	Birew sizlerdi qul qılsa da , haqın'ızdı jese de , talasa da , o'zin sizlerden joqarı tutıp , u'stemlik etse de yamasa betin'izge shapalaq penen ursa da shıdaysızlar .
47011021	Biraq , sizlerdin' oyın'ız boyınsha ha'lsiz bolıp esaplang'an bizler bunday islerdi islewge uyalamız ! Degen menen , birewdin' ne menen bolsa da maqtanıwg'a batılı barsa , menin' de maqtanıwg'a batılım jetedi . Men bunı aqılsız adam sıyaqlı aytıp atırman .
47011022	Sol jalg'an elshiler yahudiymiz dey me ? Men de yahudiymen . Olar izraillılarmız dey me ? Men de izraillıman . Olar İbrayımnın' urpag'ımız dey me ? Men de İbrayımnın' urpag'ıman .
47011023	Olar Masixtın' xızmetkerlerimiz dey me ? Aqıldan azg'an adam sıyaqlı aytıp atırman : men Masixqa olardan go're ko'birek xızmet ettim . Men olarg'a qarag'anda ko'birek miynet ettim , ko'p ma'rtebe qamaqta boldım , sansız ret tayaq jedim ha'm talay ma'rtebe o'lim menen ju'zbe-ju'z ushırastım .
47011024	Yahudiylerden bir kem qırıqtan , bes ret qamshı jedim .
47011025	U'sh ma'rtebe tayaq jedim , bir ma'rtebe tas penen urdı . U'sh ma'rtebe kemede apatqa ushırap , bir ku'n , bir tu'n ten'izde ıg'ıp ju'rdim .
47011026	Ko'p ma'rtebe saparg'a shıqqanımda , qa'wip astında boldım : da'ryalardag'ı suw tasqını sebepli , qaraqshılar sebepli , o'z milletimnin' adamları sebepli ha'm basqa millet adamları sebepli , ja'ne qalada , sho'lde , ten'izde ha'm jalg'an tuwısqanlar sebepli qa'wip-qa'terge ushıradım .
47011027	Awır miynet etip , qıyınshılıq ko'rdim . Ko'p tu'nlerdi uyqısız o'tkizdim , ashlıq ha'm sho'ldi basımnan keshirdim . Talay ma'rtebe awqatsız qalıp , suwıqta kiyimsiz boldım .
47011028	Bulardın' ha'mmesinen tısqarı , ku'n sayın barlıq iseniwshi ja'ma'a'tlerdin' g'am-ta'shiwishleri en'semdi basıp , meni oylandıradı .
47011029	Qaysı da'rmensizler menen , men birge da'rmensizlenbedim ? Qaysı azg'ırılg'an adam ushın , men ku'yip-janbadım ?
47011030	Sizler meni maqtanıwg'a ma'jbu'r etkenin'iz sebepli , men ha'lsizligimdi ko'rsetken na'rseler menen maqtanaman .
47011031	İyemiz İysanın' A'kesi , ma'n'gige alg'ıslanatug'ın Quday biledi : men o'tirik so'ylep atırg'an joqpan .
47011032	Men Damask qalasında bolg'anımda , Aretas patshanın' qol astındag'ı bir ha'kim qala da'rwazasın qarawıllatıp , meni qolg'a almaqshı boldı . Biraq , iseniwshi tuwısqanlarımız meni sebetke salıp , qala diywalındag'ı terezeden tu'sirip jiberdi ha'm men usılay etip onın' qolınan qashıp qutıldım .
47011033	Biraq , iseniwshi tuwısqanlarımız meni sebetke salıp , qala diywalındag'ı terezeden tu'sirip jiberdi ha'm men usılay etip onın' qolınan qashıp qutıldım .
47012001	Qudaydın' Pavelge ko'rsetken ko'rinisleri ha'm ayanları haqqında . Maqtanıwdın' hesh qanday paydası joq bolsa da , endi men İyemiz ko'rsetken ko'rinisler ha'm ayanlar haqqında aytpaqshıman .
47012002	Men Masixqa isenetug'ın bir adamdı tanıyman . Ol bunnan on to'rt jıl burın u'shinshi aspang'a ko'terilip a'ketilgen edi . Ol sol waqıtta denede boldı ma yamasa deneden shıg'ıp ruwxta boldı ma , men bunı bilmeymen , Quday biledi .
47012003	Bul adam haqqında mınanı bilemen : ol ja'nnetke ko'terilip aparıldı . Ol sol jerde aytıp jetkiziw mu'mkin bolmag'an ha'm adam balasına aytıwg'a ruxsat etilmegen so'zlerdi esitti . Biraq , ol denede boldı ma yamasa deneden shıg'ıp , ruwxta boldı ma bilmeymen , bunı Quday biledi .
47012004	
47012005	Men usınday adam menen maqtanaman . Biraq , o'zime kelsem , tek o'zimdegi ha'lsizlikten basqa hesh na'rsem menen maqtanbayman .
47012006	Maqtanıwdı qa'legen jag'dayımda da men aqılsız bolmayman . O'ytkeni men haqıyqattı aytıp atırman . Biraq , hesh kim men tuwralı ha'dden tıs joqarı pikirge iye bolmay , meni tek mennen esitkenleri yamasa ko'rgenleri boyınsha bahalawı ushın , men o'zimdi maqtanıwdan tıyıp atırman .
47012007	Qudaydın' mag'an bergen a'jayıp ayanları sebepli o'zimdi joqarı tutpawım ushın , Ol deneme bir tiken , yag'nıy meni qıynaytug'ın shaytannın' bir perishtesin berip , meni menmenlikten saqlap kiyatır .
47012008	Bunı mennen alıp taslawdı sorap , İyemizge u'sh ma'rtebe jalbarıng'an edim .
47012009	Biraq , İyemiz mag'an : « Sag'an bergen miyrimim jetedi . Sebebi Menin' qu'diretim ha'lsizlik arqalı tolıq ko'rsetiledi » , — dedi . Sonlıqtan Masixtın' qu'direti mende bolsın dep , men ha'lsizliklerime ele de ko'birek quwanıp , olar menen maqtana beremen .
47012010	Sol sebepten Masix ushın ha'lsizliklerge , masqaralanıwg'a , mu'ta'jliklerge , quwdalanıwg'a ha'm qıyınshılıqlarg'a ushırag'anımda , men quwanıshlıman . O'ytkeni men qashan ha'lsiz bolsam , sonda ku'shlimen . Paveldin' Korinftegi iseniwshiler ja'ma'a'tine degen g'amxorlıg'ı
47012011	Men maqtanıp , aqılsız adam bolıp ko'rindim . Biraq meni bug'an sizler ma'jbu'r ettin'iz-g'o . Negizinde meni sizler maqtawın'ız kerek edi . Sebebi men hesh kim bolmasam da , sizler « ma'rtebeli elshiler » dep ataytug'ın sol adamlardan hesh qanday kemshiligim joq .
47012012	Menin' Qudaydın' haqıyqıy elshisi ekenimdi da'lilleytug'ın ko'p belgiler , tan' qalarlıq isler ha'm ka'ramatlar sizlerdin' aran'ızda ku'shli sabırlılıq penen ko'rsetildi .
47012013	Sizlerden aqshalay ja'rdem sorap , o'z awırmanlıg'ımdı salmag'anım sebepli , basqa iseniwshi ja'ma'a'tlerden sizlerdi kem ko'rgendey boldım ba ? Eger meni qa'te isledi dep oylasan'ız , meni keshirin' !
47012014	Minekey , men sizlerge u'shinshi ma'rtebe keliwge tayarman . Biraq , men sizlerge awırmanlıq salmayman . Mag'an sizlerdin' mal-mu'lkin'iz emes , al sizlerdin' o'zlerin'iz kereksiz . O'ytkeni balalar ata-anası ushın emes , al ata-ana balaları ushın mal-mu'lik jıynawı tiyis .
47012015	Sol sıyaqlı men de sizler ushın o'zimde bar ha'mme na'rseni , ha'tte , o'z janımdı da beriwge quwanıshlı tu'rde tayarman . Men sizlerdi sonshelli su'ysem de , sizlerdin' meni azıraq su'yiwin'iz durıs bolmaydı .
47012016	Menin' sizlerge awırmanlıq salmag'anımdı sizler de tastıyıqlaysızlar . Biraq , geybir adamlardın' aytıwı boyınsha , men hiyleker adam bolg'anım sebepli , sizlerdi aldaw jolı menen qolg'a kirgizgen qusayman .
47012017	Degen menen , o'zim sizlerge jibergen adamlardın' biri arqalı bolsa da , sizlerdin' esabın'ızdan paydalandım ba ?
47012018	Men Titustan sizlerge barıwdı o'tinip , onın' menen birge basqa bir tuwısqanımızdı da jibergen edim . Titus sizlerdin' esabın'ızdan paydalang'an ba edi ? A'lbette , yaq . Sebebi bizler bir ruwx penen is-ha'reket etip , bir jol menen ju'remiz-g'o .
47012019	Bizlerdi usı waqıtqa deyin aldın'ızda aqlanıp kiyatır dep oylap atırsız ba ? Yaq , olay emes . Bizler Masixqa tiyisli adamlar sıpatında Quday aldında so'ylep turmız . Su'yikli tuwısqanlarım , bizler ne isleytug'ın bolsaq ta , ha'r bir na'rseni sizlerdin' ruwxıy bekkemleniwin'iz ushın isleymiz .
47012020	O'ytkeni men sizlerge barg'an waqtımda , sizlerdi o'zim qa'legendey emes awhalda ko'remen be dep ha'm sizler de meni o'zlerin'iz ku'tpegen awhalda ko'resiz be dep qa'weterdemen . Sizlerge barg'anımda , aran'ızda ja'njel , ku'nshillik , g'a'zep , daw , jala , o'sek , menmenlik ha'm ta'rtipsizlik bar ekenin ko'riwden qorqaman .
47012021	Tag'ı da , sizlerge ja'ne barg'anımda , Qudaydın' meni sizler sebepli uyaltıwınan , burın gu'na islep , o'zlerinin' haramılıg'ı , buzıqshılıg'ı ha'm ju'wensizligi ushın ta'wbe etpegen ko'p adamlar ushın ko'z jasımdı to'giwden qorqaman .
47013001	Son'g'ı eskertiw ha'm sa'lemler . Men sizlerge u'shinshi ma'rtebe barajaqpan . Muxaddes Jazıwda aytılg'anday : « Ha'r bir is eki yamasa u'sh adamnın' gu'walıg'ı tiykarında qaraladı » .
47013002	Bunnan aldın aran'ızda ekinshi ma'rtebe bolg'anımda eskertken edim . Endi ha'zir sizlerden uzaqta bolg'anımda da ta'kirarlap eskertip atırman : men sizlerge ja'ne barg'anımda , burın gu'na islegenlerdin' de , basqa ha'mme adamlardın' da hesh birin ayamayman !
47013003	Sebebi sizler Masixtın' men arqalı so'yleytug'ınına da'lil izleysizler . Masix sizlerge degen is-ha'reketinde ha'lsiz emes , Ol sizlerdin' aran'ızda O'z qu'diretin ko'rsetedi .
47013004	Ol ha'lsiz bolıp atanaq ag'ashqa shegelense de , ha'zir Qudaydın' qu'direti menen jasap atır . Masix penen qatnasta bolg'an bizler de ha'lsiz bolsaq ta , Onın' menen birge Qudaydın' qu'direti arqalı sizlerdin' paydan'ız ushın jasaymız .
47013005	İsenimde turg'an ya turmag'anın'ızdı biliwin'iz ushın , o'z-o'zin'izdi sınap ko'rin'ler . İysa Masixtın' ishin'izde ekenligin bilmeysizler me ? Eger bilmesen'iz , sınawdan o'te almay jıg'ılg'an bolar edin'iz .
47013006	Bizlerdin' sınawdan o'tkenimizdi biletug'ının'ızdan men u'mit etemen .
47013007	Hesh qanday jamanlıq islemewin'izdi sorap , bizler Qudayg'a duwa etemiz . Bundag'ı maqsetimiz o'zlerimizdin' sınawdan o'tkenimizdi ko'rsetiw emes , al bizler sınawdan o'tpegen bolıp ko'rinsek te , sizlerdin' jaqsılıq islewin'izden ibarat .
47013008	O'ytkeni bizler haqıyqatqa qarsı hesh na'rse isley almaymız , al tek haqıyqat ushın ha'reket etemiz .
47013009	O'zlerimiz ha'lsiz , al sizler ku'shli bolsan'ız , bizler quwanamız . Bizler sizlerdin' tuwrılanıp , jetilisip barıwın'ız ushın da duwa etemiz .
47013010	Sonlıqtan sizlerge kelgen waqtımda İyemizdin' mag'an bergen biyligi menen qatallıq qollanıwg'a ma'jbu'r bolmawım ushın , bul na'rselerdi aran'ızda bolmag'an waqtımda jazıp atırman . Men bul biylikti sizlerdi qulatıw ushın emes , al tiklew ushın alg'anman .
47013011	Qullası , tuwısqanlarım , xosh bolın'lar . Jetilisip barın'lar , menin' aytqanlarıma qulaq asın'lar , bir oy-pikirli bolın'lar ha'm tatıwlıqta jasan'lar . Su'yispenshilik ha'm tınıshlıq tiykarı bolg'an Quday sizler menen birge boladı .
47013012	Bir-birin'izdi muxaddes posa menen su'yip sa'lemlesin'ler . Barlıq iseniwshiler sizlerge sa'lem aytıp atır .
47013013	
47013014	İyemiz İysa Masixtın' miyrimi , Qudaydın' su'yispenshiligi ha'm Muxaddes Ruwxtın' sherikligi ha'mmen'izge yar bolsın !
48001001	Sa'lemnama . Adamlar ta'repinen yamasa adamlar arqalı emes , al İysa Masix ha'm Onı o'limnen tiriltken A'kemiz Quday ta'repinen elshi bolıp tayınlang'an men , Pavelden ha'm menin' menen birge bolg'an barlıq tuwısqanlardan , Galatiyadag'ı iseniwshi ja'ma'a'tlerge sa'lem !
48001002	
48001003	A'kemiz Quday ha'm İyemiz İysa Masix sizlerge miyrim ha'm tınıshlıq bersin !
48001004	A'kemiz Qudaydın' erki boyınsha , İysa Masix bizlerdi ha'zirgi jawız zamannan qutqarmaqshı bolıp , gu'nalarımız ushın O'zin qurban etti .
48001005	Qudayımızg'a ma'n'gige dan'q bolsın ! Awmiyin . Xosh Xabar jalg'ız
48001006	Sizlerdi Masixtın' miyrimi arqalı shaqırg'an Qudaydan sonshelli tez ju'z burıp , basqa bir « xosh xabar » g'a awıp ketkenin'izge hayranman .
48001007	Negizinde basqa bir « xosh xabar » joq . Al , sizlerdin' aqılın'ızdı shatastırıp , Masixtın' Xosh Xabarın burmalamaqshı bolıp atırg'anlar g'ana bar .
48001008	Biraq eger de bizler yamasa aspannan bir perishte kelip , o'zlerimiz sizlerge aytqan Xosh Xabarg'a qarsı « xosh xabar » ja'riyalap atırg'an bolsa , ol Qudaydın' g'arg'ısına ushırasın !
48001009	Burın aytqanımızdı ja'ne qaytalap aytaman : eger kim de kim sizler qabıl etken Xosh Xabarg'a qarsı bir « xosh xabar » dı ja'riyalap atırg'an bolsa , ol Qudaydın' g'arg'ısına ushırasın !
48001010	Endi men adamlardın' maqtawın qa'lep atırman ba yamasa Qudaydın' ba ? YA bolmasa , adamlarg'a jag'ınıwg'a tırısıp atırman ba ? Eger elege deyin adamlarg'a jag'ınbaqshı bolg'anımda , onda men Masixtın' xızmetshisi bola almas edim . Pavel qalay Masixtın' elshisi boldı
48001011	Tuwısqanlarım , men ja'riyalag'an Xosh Xabardı adam oylap shıg'armag'anın biliwin'izdi qa'leymen .
48001012	Men bul Xosh Xabardı adamnan qabıl etpedim ha'm hesh kimnen u'yrenbedim . Onı mag'an İysa Masixtın' O'zi ayan arqalı bildirdi .
48001013	Men yahudiy dininde bolg'anımda , qalay o'mir su'rgenim haqqında esitkensizler . Qudaydın' ja'ma'a'tin ayawsız quwdalap , onı qurtıwg'a tırısatug'ın edim .
48001014	Yahudiy dininde o'z milletimdegi ko'p qatar-qurbılarımnan ozıp , ata-babalarımızdın' u'rp-a'detlerin orınlawg'a jan-ta'nim menen g'ayrat salatug'ın edim .
48001015	Biraq meni anamnın' qarnında bolg'anımda-aq tan'lap , O'z miyrimi menen shaqırg'an Quday basqa milletler arasında Xosh Xabardı ja'riyalawım ushın , mag'an Ulın ashıp bildiriwge ırazı boldı . Sonda men adamlar menen ma'sla'ha'tlesip otırmadım .
48001016	
48001017	Erusalimge , yag'nıy mennen burın elshi bolg'anlarg'a da barmadım . Al da'rhal Arabstang'a ketip , keyin ja'ne Damaskqa qaytıp keldim .
48001018	Son'ınan u'sh jıl keyin Petr menen tanısıw ushın Erusalimge bardım . Onın' janında on bes ku'n boldım .
48001019	Biraq , basqa elshilerdin' hesh birin ko'rmedim , tek İyemiz İysanın' inisi Yaqıptı g'ana ko'rdim .
48001020	Sizlerge jazıp atırg'anlarımnın' o'tirik emes ekenligin Qudaydın' aldında bildirip atırman .
48001021	Bunnan son' , men Siriya ha'm Kilikiya u'lkelerine kettim .
48001022	Al Yahudiyadag'ı Masixqa tiyisli ja'ma'a'tler meni ju'zbe-ju'z tanımaytug'ın edi .
48001023	Olar tek : « Bir waqıtları bizlerdi quwdalag'an adam burın o'zi joq qılmaqshı bolg'an isenim haqqında endi o'zi ja'riyalap ju'r » , — degendi esitip ,
48001024	men ushın Qudaydı alg'ıslag'an edi .
48002001	Basqa elshilerdin' Paveldi qabıl etiwi . Aradan on to'rt jıl o'tkennen son' , Barnaba menen birlikte ja'ne Erusalimge bardım . Janıma Titustı da aldım .
48002002	Ol jerge Qudaydan alg'an ayanım sebepli bardım . Sol jerdegi ja'ma'a't jetekshileri menen jeke so'ylesip , basqa milletler arasında o'zim ja'riyalap ju'rgen Xosh Xabardı bayan ettim . İslegen miynetim ha'm ha'zir islep atırg'an is-ha'reketimnin' zaya ketpewi ushın usılay isledim .
48002003	Al olar menin' janımdag'ı Titustın' grek bolıwına qaramay , onı su'nnet etiliwge ma'jbu'rlemedi .
48002004	Biraq aramızg'a jasırın kirgen ayırım jalg'an tuwısqanlar bar edi . Olar bizlerge İysa Masix bergen azatlıqtı ko're almay , bizlerdi yahudiylerdin' nızamının' qulı qılmaqshı edi .
48002005	Al bizler Xosh Xabardın' haqıyqatı sizler menen ba'rqulla birge bolsın dep , olarg'a bir dem de boysınıp , ta'slim bolmadıq .
48002006	Erusalim ja'ma'a'tinin' jetekshileri qanshelli ataqlı bolsa da , men ushın ba'ri bir : Quday adamlardı ayırmaydı . Olar menin' ja'riyalaw isime qosımsha hesh na'rse ju'klemedi .
48002007	Kerisinshe , Xosh Xabardı yahudiylerge ja'riyalaw isi Petrge isenip tapsırılg'anday , basqa milletlerge ja'riyalaw isi mag'an isenip tapsırılg'anın olar bildi .
48002008	Sebebi Petrdi yahudiyler ushın elshi etip tayınlag'an Quday meni de basqa milletler ushın elshi etip tayınladı .
48002009	Ja'ma'a'tlerdin' tirekleri esaplang'an Yaqıp , Kifa ha'm Yuxan Qudaydın' mag'an bergen miyrimin moyınlap , mag'an ha'm Barnabag'a birdemlik qolların sozdı . Solay etip , bizlerdin' basqa milletlerge , al o'zlerinin' yahudiylerge ketiwin maqul ko'rdi .
48002010	Tek ele de jarlılarg'a ja'rdem beriwdi esten shıg'armawımızdı o'tinish etti . Men de bul isti shın kewilden islewge tırısıp kiyatırg'an edim . Paveldin' Petrdi a'shkaralawı
48002011	Kifa Antioxiyag'a kelgende , onın' qa'tesin betine aytıp a'shkara ettim .
48002012	O'ytkeni Yaqıptın' janınan bazı adamlar kelmesten aldın Kifa basqa millet iseniwshileri menen birge awqat jeytug'ın edi . Biraq sol yahudiyler kelgende qorqıp , su'nnet etilmegen basqa millet iseniwshilerinen o'zin shetke aldı ha'm olar menen baylanıstı u'zdi .
48002013	Basqa yahudiyler de Kifag'a uqsap eki ju'zlilik isledi . Ha'tte , Barnaba da olardın' eki ju'zliligine berildi .
48002014	Olardın' Xosh Xabardın' haqıyqatı boyınsha is tutpay atırg'anın ko'rgenimde , ha'mmenin' aldında Kifag'a bılay dedim : « Sen yahudiy bola tura , yahudiy sıyaqlı emes , al basqa millet adamı sıyaqlı jasap atırsan' . Endi qalayınsha sen basqa millet adamların yahudiylesiwge ma'jbu'rleysen' ?
48002015	Bizler yahudiy bolıp tuwıldıq , basqa milletler sıyaqlı gu'nakar emespiz .
48002016	Biraq ta , adam Muxaddes Nızamdı orınlap jasag'anı arqalı emes , al İysa Masixqa degen isenimi arqalı aqlanatug'ının bilemiz . Sonlıqtan bizler de Muxaddes Nızamdı orınlap jasag'anımız arqalı emes , al Masixqa degen isenimimiz benen aqlanamız dep , İysa Masixqa isendik . Sebebi hesh bir adam Muxaddes Nızamdı orınlap jasag'anı arqalı aqlanbaydı » .
48002017	Eger İysa Masix arqalı aqlanıwdı izlep , o'zlerimiz gu'nakar bolıp shıqsaq , Masix bizlerdi gu'nag'a jetelewshi bolg'anı ma ? Hesh qashan !
48002018	Eger men o'zim buzg'an yahudiy u'rp-a'detlerin qaytadan tiklesem , onda men o'zimnin' nızam buzıwshı ekenimdi da'lillegen bolaman .
48002019	Quday aldında jasaw ushın , Muxaddes Nızam arqalı men Muxaddes Nızam aldında o'lgenmen .
48002020	Men Masix penen birge atanaq ag'ashqa shegelengenmen . Endi jasap atırg'an men emes , al mende Masix jasap atır . Ha'zir denede jasap atırg'an o'mirimde meni su'ygen ha'm men ushın O'zin qurban etken Qudaydın' Ulına degen isenimim menen jasap atırman .
48002021	Men Qudaydın' miyrimin qa'dirsiz dep esaplamayman . Eger de Muxaddes Nızam arqalı aqlanıw mu'mkin bolg'anda , onda Masix biykarg'a o'lgen bolar edi .
48003001	Muxaddes Nızam ha'm isenim . Ha'y , aqılsız galatiyalılar ! Sizlerdi kim sıyqırlap tasladı ? İysa Masixtın' atanaq ag'ashqa shegelenip qoyılg'anı ko'z aldın'ızdan ketpestey etip su'wretlenip berilgen joq pa edi ?
48003002	Sizlerden bir na'rseni g'ana bilmekshimen : sizler Muxaddes Ruwxtı qalay aldın'lar ? Muxaddes Nızamdı orınlap pa yamasa o'zlerin'iz esitken Xosh Xabarg'a isenip pe ?
48003003	Sizler sonshelli aqılsız bolg'anın'ız ba ? Muxaddes Ruwx penen baslap , endi nege adamnın' is-ha'reketi menen minsizlikke erisiwge tırısıp atırsızlar ?
48003004	Biykarg'a sonsha azap shektin'iz be ? ! Haqıyqattan da , biykarg'a ma ? !
48003005	Sizlerge Muxaddes Ruwxın bergen ha'm aran'ızda ka'ramatlar ko'rsetken Quday bunı Muxaddes Nızamdı orınlag'anın'ız ushın islep atır ma yamasa o'zlerin'iz esitken Xosh Xabarg'a isengenin'iz ushın ba ?
48003006	İbrayımnın' mısalın alıp qarayıq : « Ol Qudayg'a isendi ha'm sol sebepten Quday onı aqlang'an dep sanadı » .
48003007	Solay etip , mınanı bilip qoyın'lar : isengenlerdin' ha'mmesi İbrayımnın' haqıyqıy urpaqları boladı .
48003008	Muxaddes Jazıw Qudaydın' basqa milletlerdi isenimi arqalı aqlaytug'ının boljap , İbrayımg'a : « Barlıq xalıqlar sen arqalı jarılqanadı » , — dep quwanıshlı xabardı aldın ala jibergen edi .
48003009	Solay etip , isengenler iseniwshi İbrayım menen birge jarılqanadı .
48003010	Muxaddes Nızamdı orınlawı arqalı aqlanatug'ınına isenetug'ınlardın' ha'mmesine na'let jawadı . O'ytkeni Muxaddes Nızamda bılay dep jazılg'an : « Muxaddes Nızam kitabında jazılg'an ha'mme na'rseni ba'rqulla orınlap jasamaytug'ın ha'r bir adam na'letiy boladı » .
48003011	Muxaddes Nızamdı orınlawı arqalı hesh bir adam Quday aldında aqlana almaytug'ını anıq . Sebebi : « İsenimi menen aqlang'an jasaydı » , — dep jazılg'an .
48003012	Muxaddes Nızamnın' tiykarı isenim emes . Kerisinshe : « Muxaddes Nızamda buyırılg'anlardı orınlag'an olar arqalı jasaydı » , — dep jazılg'an .
48003013	Masix bizler ushın na'letlengenlikten , Qudaydın' İbrayımg'a bergen jarılqawı Masix İysa arqalı basqa milletlerge nesip etedi ha'm bizler wa'de etilgen Muxaddes Ruwxtı isenimimiz arqalı alamız . Masix bizlerdi Muxaddes Nızamnın' na'letinen qutqardı . O'ytkeni : « Ag'ashqa asılg'an ha'r bir adam na'letiy » , — dep jazılg'an . Muxaddes Nızam ha'm Qudaydın' wa'desi
48003014	
48003015	Tuwısqanlarım ! Adamlar o'mirinen mısal keltireyin : adamlar arasında du'zilgen kelisimdi biykarlawg'a yamasa og'an bir na'rse qosıwg'a bolmaydı .
48003016	Quday İbrayımg'a ha'm onın' urpag'ına wa'de bergende : « senin' urpag'ın'nan bolg'anlarg'a » dep ko'p adamlardı na'zerde tutıp aytqan joq , al « senin' urpag'ın'nan bolg'ang'a » dep , tek bir adamdı , yag'nıy İysa Masixtı na'zerde tutıp aytqan edi .
48003017	Menin' aytajag'ım mınaw : to'rt ju'z otız jıldan son' payda bolg'an Muxaddes Nızam Qudaydın' aldın ala du'zgen kelisimin biykarlap , wa'desinin' ku'shin joq qılmaydı .
48003018	Sebebi eger Qudaydın' bergen miyrası Muxaddes Nızamdı orınlaw arqalı berilgende , onda ol wa'de boyınsha bolmaydı . Biraq Quday miyrastı İbrayımg'a wa'de boyınsha berdi .
48003019	Onday bolsa , Muxaddes Nızam ne ushın berilgen ? Ol gu'nalarımızdı ashıp ko'rsetiw ushın , kelisimge qosımsha etip berilgen . O'zi Qudaydın' wa'desi ha'm İbrayımnın' urpag'ı bolg'an Masix kelgenge deyin g'ana Muxaddes Nızam ha'reket etedi . Ol perishteler arqalı ta'welleshinin' qolı menen berilgen edi .
48003020	Al ta'welleshi tek bir ta'repke tiyisli emes . Biraq Quday — jalg'ız . Muxaddes Nızamnın' maqseti
48003021	Olay bolsa , Muxaddes Nızam Qudaydın' wa'delerine qarsı ma ? Hesh qashan ! O'ytkeni eger de o'mir bere alatug'ın nızam berilgen bolsa , onda adamlar , a'lbette , nızam arqalı aqlanar edi .
48003022	Biraq , İysa Masixqa degen isenimge tiykarlang'an wa'de isengenlerge beriliw ushın , Muxaddes Jazıw pu'tkil barlıqtı gu'nanın' tutqını dep ja'riyaladı .
48003023	Bul isenim payda bolıwdan aldın bizler Muxaddes Nızamnın' baqlawı astında bolıp , keleshek isenimnin' ayqınlasıwına shekem Muxaddes Nızamnın' tutqını edik .
48003024	Basqasha aytqanda , isenim arqalı aqlanıwımız ushın , Masix keliwge deyin Muxaddes Nızam ta'rbiyashımız boldı .
48003025	Biraq isenim payda bolg'annan son' , bizler endi ta'rbiyashımız bolg'an Muxaddes Nızamnın' qol astında emespiz .
48003026	Sebebi Masix İysag'a isengenin'iz ushın , ha'mmen'iz Qudaydın' balalarısız .
48003027	Suwg'a shomıldırılg'anda Masix penen birlesip , ha'r birin'iz Masix sıyaqlı boldın'lar .
48003028	Endigiden bılay , yahudiy menen grektin' , qul menen azat adamnın' , erkek penen hayaldın' arasında hesh qanday ayırmashılıq joq . O'ytkeni ha'mmen'iz Masix İysada birsiz .
48003029	Eger Masixqa tiyisli bolsan'ız , onda İbrayımnın' urpag'ısız , Qudaydın' wa'desi boyınsha miyrasxorlarsız .
48004001	Ja'ne aytajag'ım mınaw : miyrasxor ha'mme na'rsenin' iyesi bolsa da , bala waqtında onın' quldan ayırmashılıg'ı joq .
48004002	Ol a'kesinin' belgilegen waqtına deyin ta'rbiyashılar menen u'y basqarıwshısının' baqlawı astında boladı .
48004003	Usı sıyaqlı , bizler de balalıq waqtımızda , yag'nıy haqıyqatlıqtı tolıq tu'sinbegen waqtımızda du'nyanın' ma'nissiz qag'ıydalarının' qulı edik .
48004004	Biraq waqtı kelgende , Quday O'z Ulın jiberdi . Ol Muxaddes Nızamnın' qulı bolg'anlardın' qutqarılıwı ushın ha'm bizlerdin' Qudaydın' balaları bolıwımız ushın hayaldan tuwılıp , Muxaddes Nızamg'a boysınıp jasadı .
48004005	
48004006	Sizler endi Qudaydın' balaları boldın'lar . Sonlıqtan Ol O'z Ulının' Ruwxın ju'reklerin'izge jiberdi . Usı Ruwx arqalı sizler Qudaydı : « A'ke , A'kejanım ! » dep shaqırıwın'ızg'a boladı .
48004007	Sol sebepten sen endi qul emessen' , al Qudaydın' perzentisen' . Qudaydın' perzenti bolg'anın' ushın , Quday seni miyrasxor etti . Paveldin' galatiyalılar ushın ta'shiwishleniwi
48004008	Burın sizler Qudaydı bilmey , negizi Quday bolmag'an na'rselerge qul boldın'lar .
48004009	Endi bolsa , Qudaydı bilip aldın'lar , tuwrırag'ı , sizlerdi Quday tanıydı . Solay eken , nege endi ja'ne du'nyanın' ha'lsiz ha'm qa'dirsiz qag'ıydalarına qaytıp baratırsızlar . Qaytadan ja'ne olardın' qulları bolmaqshımısızlar ?
48004010	Ku'nler , aylar , ma'wsimler ha'm jıllardı belgileysizler .
48004011	Sizler ushın biykarg'a miynet ettim be , dep ta'shiwishtemen .
48004012	Tuwısqanlarım ! Sizlerden o'tinish etemen , men sıyaqlı bolın'lar . Sebebi men de sizler sıyaqlı boldım . Sizler mag'an hesh qanday jamanlıq islemedin'ler .
48004013	Xosh Xabardı sizlerge birinshi ma'rte den-sawlıg'ımnın' ha'lsizligi sebepli ja'riyalag'anımnan xabarın'ız bar .
48004014	Menin' den-sawlıg'ımnın' jag'dayı sizler ushın bir sınaq bolsa da , menmensip , mag'an ta'kabbirlik etpedin'ler . Kerisinshe , meni Qudaydın' bir perishtesindey , ha'tte , İysa Masixtay qabıl ettin'ler .
48004015	Endi sol quwanıshın'ız qayaqta ? ! Sizlerge o'zim gu'waman : qolların'ızdan kelse , ko'zlerin'izdi oyıp , mag'an berer edin'ler .
48004016	Endi sizlerge haqıyqattı aytaman dep , dushpanın'ız boldım ba ?
48004017	Muxaddes Nızamdı orınlawdı talap etkenler sizlerdi o'z ta'repine awdarıwg'a tırısıp atır , biraq bul jaqsı niyet emes . O'zlerine bag'ınıwg'a tırısıwın'ız ushın , olar sizlerdi bizlerden ayırmaqshı .
48004018	Jaqsı niyet penen tırısıw — bul jaqsı na'rse . Bul tek men sizlerdin' aran'ızda bolg'anımda emes , al ba'rqulla usılay bolsa jaqsı .
48004019	Balalarım ! Masix sıyaqlı bolmag'anın'ızsha , men sizlerdi qaytadan tuwıp atırg'anday , tolg'aq azabın shekpektemen .
48004020	Ha'zir janın'ızda bolıp , dawısımdı mu'la'yim qılıp o'zgertsem edi . O'ytkeni sizlerdi ne qılarımdı bilmey , an'-tan' bolıp turman . Ajar ha'm Sara mısalı
48004021	Muxaddes Nızam astında jasawdı qa'legen sizler mag'an aytın'larshı , Muxaddes Nızamnın' ne deytug'ının bilmeysizler me ?
48004022	Sebebi İbrayımnın' eki ulı boldı : birewi shorı hayaldan , ekinshisi azat hayalınan edi , dep jazılg'an .
48004023	Shorı hayaldan bolg'an ulı a'piwayı jol boyınsha , al azat hayaldan bolg'an ulı wa'de boyınsha tuwıldı .
48004024	Bunda tımsal ma'nisi bar . Bul eki hayal eki kelisimdi an'latadı . Birewi qullıqta bolatug'ın balalardı tuwatug'ın Ajar — Sinay tawında du'zilgen kelisimnin' tımsalı .
48004025	Arabstandag'ı Sinay tawının' tımsalı bolg'an Ajar ha'zirgi Erusalimdi an'latadı . O'ytkeni bul qala o'z xalqı menen ele de Muxaddes Nızamnın' qullıg'ında .
48004026	Biraq , aspandag'ı Erusalimnin' tımsalı bolg'an Sara azat , ol bizlerdin' anamız .
48004027	Sebebi bılay dep jazılg'an : « Ha'y , bala tuwmaytug'ın na'silsiz hayal shad bol ! Tolg'aq azabın bilmeytug'ın hayal , Dawısın'dı ko'terip , baqır ! O'ytkeni jalg'ız baslı hayaldın' balaları , Ku'yewi bar hayaldın' balalarınan ko'p » .
48004028	Tuwısqanlar ! Sizler de Isaq sıyaqlı wa'de boyınsha tuwılg'an balalarsız .
48004029	A'piwayı jol menen tuwılg'an Muxaddes Ruwxtın' wa'desi boyınsha tuwılg'andı qalay quwdalag'an bolsa , ha'zir de solay bolıp atır .
48004030	Biraq , Muxaddes Jazıw ne deydi ? « Shorını ha'm onın' balasın quwıp jiber , Sebebi shorının' ulı , Azat hayaldın' ulı menen birlikte , Miyrasqa sherik bola almaydı » .
48004031	Solay etip , tuwısqanlar , bizler shorı hayaldın' emes , al azat hayaldın' balalarımız .
48005001	Azatlıg'ın'ızdı saqlan'lar ! . Masix bizlerdi erkin o'mir su'riwimiz ushın azat qıldı . Sonlıqtan bekkem turın'lar , o'zlerin'izge qaytadan qullıq moyıntırıg'ın salıwg'a jol qoyman'lar .
48005002	Qaran'lar ! Men , Pavel , sizlerge mınalardı aytıp atırman : eger su'nnet etilsen'iz , Masixtın' sizlerge hesh paydası joq .
48005003	Su'nnet etilgen ha'r bir adamdı ja'ne eskertip atırman : ol pu'tkil Muxaddes Nızamdı orınlawg'a parızlı .
48005004	Muxaddes Nızamdı orınlaw arqalı aqlanıwg'a tırısıp atırg'an sizler Masixtan ayırıldın'lar . Qudaydın' miyriminen alısladın'lar .
48005005	Biraq bizler Muxaddes Ruwx sebepli isenim arqalı aqlanıwdan u'mit etip , intizarlıq penen ku'tpektemiz .
48005006	İysa Masixqa isenetug'ınlar ushın su'nnetleniwdin' de , su'nnetlenbewdin' de hesh qanday a'hmiyeti joq . Tek su'yispenshilik penen ha'reket etken isenim g'ana a'hmiyetli .
48005007	Sizler jaqsı baratır edin'ler . Haqıyqatqa boysınıwdı dawam etiwden sizlerdi kim aynıttı ?
48005008	Bunday aynıtıw sizlerdi shaqırg'an Quday ta'repinen bolmadı .
48005009	Az g'ana ashıtqı pu'tkil qamırdı ashıtadı .
48005010	Sizlerdin' basqasha pikir ju'rgizbeytug'ının'ızg'a İyem İysa aldında isenimim ka'mil . Biraq , sizlerdin' aqılın'ızdı shatastırg'an kim bolıwına qaramay , jazasın tartadı .
48005011	Mag'an keletug'ın bolsaq , tuwısqanlarım , eger elege deyin su'nnettin' kerek ekenligin ja'riyalap kelgenimde , quwdalanar ma edim ? Eger olay bolg'anda , atanaq ag'ash haqqında aytqan wazlarım sebepli mashqala tuwılmas edi .
48005012	Qa'ne endi , sizlerdi u'gitlep atırg'anlardın' ha'mmesi o'zlerin aqta etse !
48005013	Tuwısqanlar ! Quday sizlerdi azat bolıwg'a shaqırg'an . Tek azatlıg'ın'ızdı o'z ta'biyatın'ızdın' qa'lewlerinin' qurbanı qılman' . Onın' ornına bir-birin'izge su'yispenshilik penen xızmet etin'ler .
48005014	Pu'tkil Muxaddes Nızam bir so'zde ja'mlengen : « O'zin'di qalay su'ysen' , janın'dag'ı adamdı da solay su'y » .
48005015	Biraq bir-birin'iz benen tislesip , bir-birin'izdi jesen'ler , onda bir-birin'izdi joq etiwden abaylı bolın'lar ! Adam ta'biyatı ha'm Muxaddes Ruwx
48005016	Ja'ne aytajag'ım mınaw : Muxaddes Ruwxqa boysınıp jasan'lar ! Sonda o'z ta'biyatın'ızdın' jaman qa'lewlerine hesh qashan boysınbaysızlar .
48005017	O'ytkeni adam ta'biyatının' jaman qa'lewleri Muxaddes Ruwxqa , Muxaddes Ruwx adam ta'biyatının' jaman qa'lewlerine qarsı . Olar bir-birine qarsı bolg'anlıqtan , sizler islewdi qa'legen na'rselerin'izdi isley almaysızlar .
48005018	Al eger sizler Muxaddes Ruwxtın' jetelewi menen ju'rsen'ler , onda Muxaddes Nızam astında emessizler .
48005019	Adamnın' gu'nakar ta'biyatının' isleri ayan , olar : neke hadallıg'ın buzıw , haramılıq , buzıqshılıq ,
48005020	butparazlıq , sıyqırshılıq , dushpanlıq , ja'njelkeshlik , ku'nshillik , g'a'zep , menmenlik , alawızlıq tuwdırıw , bo'liniw ,
48005021	qızg'anshaqlıq , ma'sku'nemshilik , ayshı-a'shiret ha'm usılarg'a uqsag'an na'rseler . Sizlerdi aldın eskertkenimdey , ja'ne eskertip atırman : usınday is-ha'reketti islewshiler Qudaydın' Patshalıg'ın miyras etip almaydı .
48005022	Biraq , adam o'mirinde jetistiretug'ın Muxaddes Ruwxtın' jemisi — su'yispenshilik , quwanısh , tınıshlıq , sabırlılıq , miyrimlilik , qayırqomlıq , sadıqlıq ,
48005023	mu'la'yimlilik ha'm o'zin tutıp biliw . Bunday islerge qarsı hesh qanday nızam joq .
48005024	İysa Masixqa tiyisli bolg'anlar o'z ta'biyatın qa'lewleri ha'm na'psileri menen birlikte atanaq ag'ashqa shegelep qoyg'an .
48005025	Muxaddes Ruwx o'mirimizdin' tiykarı bolg'anlıqtan , Onın' jetelewi menen ju'reyik .
48005026	Dan'qparaz bolmayıq , bir-birimizdin' ashıwımızg'a tiyip , ku'nshillik etpeyik .
48006001	Jaqsılıq qılıwdan jalıqpan'lar ! . Tuwısqanlar ! Eger birewdin' gu'na islegeni ma'lim bolıp qalsa , Muxaddes Ruwxqa boysınıp jasap atırg'an sizler bunday adamdı mu'la'yimlik penen tuwrı jolg'a salın'lar . Sizler de azg'ırılmawın'ız ushın o'zlerin'izge saq bolın'lar .
48006002	Bir-birin'izdin' awırmanlıg'ın'ızdı ko'terin'ler . Sonda Masixtın' Nızamın orınlaysızlar .
48006003	Eger kim de kim hesh na'rse bolmasa da , o'zin a'hmiyetli adam dep esaplasa , o'z-o'zin aldag'an boladı .
48006004	Ha'r bir adam o'z is-ha'reketin tekserip ko'rsin . Sonda o'zin basqalar menen salıstırmay , o'z tabısları menen maqtana aladı .
48006005	Sebebi ha'r bir adam o'z awırmanlıg'ın o'zi ko'teriwi tiyis .
48006006	Qudaydın' so'zin u'yreniwshi ustazı menen barlıq iygilikli na'rselerdi bo'lissin .
48006007	O'z-o'zin'izdi aldaman'lar , Qudaydı aldaw mu'mkin emes . Adam ne ekse , sonı oradı .
48006008	O'zinin' gu'nakar ta'biyatına boysınıwshı sol ta'biyatqa ta'n o'lim aladı . Muxaddes Ruwxqa boysınıwshı Muxaddes Ruwxqa ta'n ma'n'gilik o'mirdi aladı .
48006009	Solay eken , jaqsılıq islewden jalıqpan'lar . Eger ha'lsizlenip qalmasaq , waqtı kelgende jemisin orıp alamız .
48006010	Sonlıqtan mu'mkinshiligimiz bar eken , ha'mme adamg'a , a'sirese iseniwshi tuwısqanlarımızg'a jaqsılıq isleyik . Son'g'ı eskertiwler ha'm sa'lemnamalar
48006011	Qaran'lar , o'z qolım menen sizlerge qanday u'lken ha'ripler menen jazıp atırman !
48006012	Sırtqı ko'rinisi menen adamlarg'a unag'ısı kelgenler Masixtın' atanaq ag'ashı sebepli quwdalanbaw ushın , sizlerdi su'nnet etiliwge ma'jbu'rlemekte .
48006013	Biraq , su'nnet etilgenlerdin' o'zleri de Muxaddes Nızamdı orınlamaydı . Olar tek sizlerdin' denelerin'iz benen maqtanıw ushın g'ana su'nnet etiliwin'izdi qa'lep atır .
48006014	Al men İyemiz İysa Masixtın' atanaq ag'ashınan basqa bir na'rse menen hesh qashan maqtanbayman . Usı atanaq ag'ash arqalı du'nya men ushın o'lgen , men de du'nya ushın o'lgenmen .
48006015	Su'nnetli bolıw yamasa bolmaw a'hmiyetli emes , a'hmiyetlisi — jan'a jaratılıs bolıw .
48006016	Usınday qag'ıyda boyınsha jasap atırg'anlardın' ha'mmesine , yag'nıy Qudaydın' xalqına tınıshlıq ha'm miyrim-sha'pa'a't bolsın !
48006017	Endigiden bılay , hesh kim mag'an ja'bir bermesin . O'ytkeni menin' denemde İysanın' jaraqatlarının' izleri bar .
48006018	Ha'y , tuwısqanlar ! İyemiz İysa Masixtın' miyrimi ruwxın'ızg'a yar bolsın ! Awmiyin .
49001001	Sa'lemnama . Qudaydın' qa'lewi menen Masix İysanın' elshisi bolg'an men , Pavelden , Masix İysag'a sadıq bolg'an Efes qalasındag'ı iseniwshilerge sa'lem !
49001002	A'kemiz Quday ha'm İyemiz İysa Masix sizlerge miyrim ha'm tınıshlıq bersin ! Ruwxıy jarılqaw
49001003	İyemiz İysa Masixtın' A'kesi — Qudayg'a alg'ıs-maqtawlar bolsın ! Ol bizlerdi Masix arqalı aspandag'ı ha'r tu'rli ruwxıy jarılqaw menen jarılqadı .
49001004	Quday O'zinin' aldında muxaddes ha'm minsiz bolıwımız ushın , Masix penen qatnasta bolg'an bizlerdi du'nya jaratılmastan burın tan'lap aldı . Quday bizlerdi su'yip ,
49001005	İysa Masix arqalı O'zinin' balaları qılıp asırap alıw ushın , aldın ala belgiledi . Bul Onın' a'jayıp qa'lewi boyınsha boldı .
49001006	Solay etip , su'yikli Ulı arqalı bizlerge sıyg'a bergen ullı miyrimi sebepli O'zine alg'ıs aytıwımız ushın , Quday usılay isledi .
49001007	Masix penen qatnasta bolg'an bizler Onın' qanı arqalı qutqarıldıq , yag'nıy Qudaydın' bay miyrimi boyınsha gu'nalarımız keshirildi .
49001008	Quday bul bay miyrimin pu'tkil aqıl-danalıq penen u'stilerimizge jawdırıp ,
49001009	O'z erkinin' sırın bizlerge ashıp berdi . Bul Onın' Masix arqalı jobalastırg'an a'jayıp maqseti boyınsha boldı .
49001010	Belgilengen waqıt bolg'anda a'melge asatug'ın Qudaydın' jobası — jerdegilerdin' ha'm aspandag'ılardın' ha'mmesin Masixtın' basshılıg'ında birlestiriwden ibarat .
49001011	Ha'mme na'rseni O'z qa'lewi menen iske asıratug'ın Qudaydın' erki boyınsha bizler aldın ala belgilenip , Masix arqalı tan'lap alındıq .
49001012	Bul Masixqa bastan-aq u'mit etken bizlerdin' ullı Qudaydı alg'ıslawımız ushın boldı .
49001013	Haqıyqat so'zin , yag'nıy qutqarılıw haqqında Xosh Xabardı esitip , Masixqa isengenin'izde , sizler de wa'de etilgen Muxaddes Ruwx penen mo'rlenip , Qudayg'a tiyisli boldın'lar .
49001014	Qudayg'a tiyisli bolg'an bizlerdin' tolıq qutqarılıwımızg'a deyin bul Muxaddes Ruwx — Qudaydın' bizlerge wa'de etken miyrasının' girewi . Bulardın' ha'mmesi bizlerdin' ullı Qudaydı alg'ıslawımız ushın boldı . Paveldin' iseniwshiler ushın duwa etiwi
49001015	Sonlıqtan İyemiz İysag'a degen isenimin'iz ha'm pu'tkil iseniwshilerge degen su'yispenshiligin'iz haqqında esitkenimnen beri ,
49001016	men sizler ushın tınbastan shu'kirlik etemen . Ja'ne de , duwa etkenimde , sizlerdi ba'rqulla tilge alaman .
49001017	İyemiz İysa Masixtın' Qudayı , dan'q-saltanatqa iye A'ke O'zin biliwin'iz ushın , sizlerge danalıq ha'm ayan beriwshi Muxaddes Ruwxın bersin dep , Qudaydan sorap atırman .
49001018	Qudaydın' shaqırıg'ınan payda bolg'an u'mitti ha'm Onın' iseniwshilerge bergen ullı miyrasının' qanshelli bay ekenin biliwin'iz ushın , ju'reklerin'izdin' ko'zleri ashılsın dep , duwa etip atırman .
49001019	Ja'ne de , İysag'a isengen bizlerde u'lken qu'diret penen ha'reket etken Qudaydın' ku'shinin' qanshelli ullı ekenin sizler bilsin dep te , duwa etip atırman .
49001020	Quday usı ku'sh penen Masixta ha'reket etip , Onı o'limnen qayta tiriltti ha'm aspanda O'zinin' on' jag'ına otırg'ızdı .
49001021	Quday Masixtı barlıq ha'kimshilik ha'm biylikten , pu'tkil qu'diret ha'm hu'kimdarlıqtan , tek usı zamanda emes , al keleshek da'wirde de atalatug'ın ha'mme atlardan joqarı qoydı .
49001022	Ha'mme na'rseni Og'an boysındırıp , bag'ındırdı . Onı pu'tkil barlıqtın' u'stinen qoyıp , iseniwshiler ja'ma'a'tinin' bası qıldı .
49001023	İseniwshiler ja'ma'a'ti Masixtın' denesi bolıp , pu'tkil barlıqtı toltırıp turg'an Masixtın' tolılıg'ına iye .
49002001	O'limnen o'mirge o'tiw . Sizler bir waqıtları ayıp ha'm gu'naların'ız sebepli o'li edin'ler .
49002002	Sonda sizler bul du'nyanın' a'deti boyınsha , hawada hu'kimdarlıq etiwshi ha'kim — shaytang'a , yag'nıy ha'zir Qudayg'a qulaq aspaytug'ın adamlarda ha'reket etiwshi ruwxqa boysınıp jasaytug'ın edin'ler .
49002003	Bir waqıtları bizlerdin' ha'mmemiz de usınday adamlardın' arasında o'z gu'nakar ta'biyatımız boyınsha jasadıq . Denemizdin' ha'm oy-niyetimizdin' jaman qa'lewlerin orınladıq . Sol sebepten basqalar sıyaqlı bizler de ta'biyatımız boyınsha Qudaydın' g'a'zebine ılayıqlı adamlar edik .
49002004	Biraq , miyrim-sha'pa'a'tke bay bolg'an Quday bizlerdi sonshelli su'ygenlikten ,
49002005	gu'nalarımız sebepli o'li bolsaq ta , bizlerdi Masix penen birge tiriltti . Sizler Onın' miyrimi menen qutqarıldın'ız .
49002006	Bizler Masix İysa menen qatnasta bolg'anlıqtan , Quday bizlerdi Masix penen birge tiriltip , Onın' menen birge Aspan Patshalıg'ında otırg'ızdı .
49002007	Quday Masix İysa arqalı bizlerge rehim etip , O'z miyriminin' sheksiz baylıg'ın keleshek da'wirlerde ko'rsetiw ushın usılay isledi .
49002008	Sizler isenimin'iz arqalı Qudaydın' miyrimi menen qutqarıldın'ız . Bul sizlerdin' jetiskenligin'iz emes , al Qudaydın' sıyı bolg'anlıqtan ,
49002009	hesh kim islerim sebepli qutqarılg'anman dep , maqtana almaydı .
49002010	Sebebi bizler Qudaydın' do'retpesimiz . O'zi aldın ala tayarlag'an jaqsı islerin islep jasawımız ushın , Ol bizlerdi Masix İysa arqalı jarattı . İysa Masix arqalı birlesiw
49002011	Sonlıqtan mınalardı eske tu'sirin'ler : sizler bir waqıtları butqa tabınıwshı millet adamı bolıp tuwılıp , denesindegi eti qol menen kesilip su'nnet etilgen yahudiyler ta'repinen « su'nnetsizler » dep atalatug'ın edin'iz .
49002012	Ol waqıtları sizler Masix penen baylanısı joq , İzrail xalqına jat ha'm Qudaydın' olarg'a bergen wa'desinin' Kelisiminen biynesip adamlar edin'ler . Bul du'nyada u'mitsiz ha'm qudaysız bolıp jasadın'lar .
49002013	Biraq burın Qudaydan uzaq bolg'an sizler endi Masix İysa menen qatnas jasap , Masixtın' qanı arqalı Qudayg'a jaqın boldın'lar .
49002014	O'ytkeni Masixtın' O'zi — yahudiyler menen basqa milletlerdi birlestirgen bizin' jarastırıwshımız . Ol O'z denesin qurban etip , aradag'ı ayırıp turg'an diywaldı , yag'nıy dushpanlıqtı joq qıldı .
49002015	Yahudiyler menen basqa milletlerden O'zi menen baylanısta bolatug'ın bir jan'a xalıqtı jaratıw maqsetinde , Ol buyrıq ha'm qag'ıydalardan ibarat bolg'an yahudiylerdin' nızamın biykar etti . Bunı tınıshlıqtı ornatıp ,
49002016	dushpanlıqtı joq qılg'an atanaq ag'ash arqalı ekewin bir jan'a xalıq qılıp , Quday menen jarastırıw ushın isledi .
49002017	Masix kelip , Qudaydan uzaq bolg'an sizlerge ha'm Qudayg'a jaqın bolg'an yahudiylerge tınıshlıq Xosh Xabarın ja'riyaladı .
49002018	Ol arqalı bizler ha'mmemiz bir Muxaddes Ruwx penen A'kemiz Qudaydın' aldına bara alamız .
49002019	Solay etip , endi sizler jat ha'm shet jerli adam emessizler , al muxaddeslerge watanlas , Qudaydın' shan'arag'ının' ag'zalarısız .
49002020	Sizler elshiler ha'm payg'ambarlar salg'an tırnaq tas u'stine qalandın'lar . Al imarattın' mu'yeshinin' tiykarg'ı tası — Masix İysanın' O'zi boladı .
49002021	Onda pu'tkil imarat quralıp , İyemizge tiyisli bir muxaddes İbadatxana bolıw ushın o'sip baradı .
49002022	Masix penen qatnasta bolg'an sizler de Quday Muxaddes Ruwxı arqalı jasaytug'ın ma'kan bolıwın'ız ushın , ha'mmen'iz birlikte quralıp barasızlar .
49003001	Pavel bildirgen sır . Sol sebepten men , Pavel , basqa milletlerden bolg'an sizler ushın , Masix İysanın' tutqını boldım .
49003002	Sizler ushın Qudaydın' O'z miyrimi menen mag'an bergen bul xızmeti haqqında , a'lbette , esitkensizler .
49003003	Joqarıda qısqasha jazıp o'tkenimdey , Quday mag'an O'z sırın ayan arqalı bildirdi .
49003004	Bul xattı oqıg'anın'ızda , Masixtın' sırın qalay tu'singenimdi bilip alıwın'ız mu'mkin .
49003005	Adamzattın' a'welgi a'wladlarınan qupıya tutılıp , endi Qudaydın' muxaddes elshilerine ha'm payg'ambarlarg'a Muxaddes Ruwx arqalı ashıp berilgen bul sır mınadan ibarat :
49003006	basqa milletler de yahudiyler menen birge miyrasqa sherik ha'm bir denenin' ag'zaları . Olar Xosh Xabar arqalı Masix İysa sebepli berilgen wa'dege de sherik .
49003007	Qudaydın' ha'reket etetug'ın qu'direti menen , mag'an berilgen miyriminin' sıyı arqalı men Xosh Xabardı ja'riyalaw ushın xızmetke tayınlandım .
49003008	Men barlıq iseniwshiler ishinde en' arzımag'anı bolsam da , basqa milletlerge Masixtın' sheksiz baylıg'ı haqqında ja'riyalaw ushın , Quday mag'an usı miyrimin berdi .
49003009	Ja'ne de , ha'mme na'rseni jaratqan Quday O'zinde a'welden-aq saqlang'an sırlı jobasın ha'mmege ashıp beriw ushın da , mag'an usı miyrimin berdi .
49003010	Solay etip , Qudaydın' maqseti — iseniwshiler ja'ma'a'ti arqalı aspandag'ı ha'kimshiliklerge ha'm biyliklerge O'zinin' ko'p qırlı aqıl-danalıg'ın ha'zir ma'lim etiw .
49003011	Quday usı ma'n'gilik maqsetin İyemiz Masix İysa arqalı a'melge asırdı .
49003012	Bizler Masix penen qatnasta bolıp , Og'an degen isenimimiz arqalı Qudayg'a batırlıq ha'm tolıq isenim menen jaqınlasa alamız .
49003013	Sonlıqtan sizler ushın shekken azaplarım sebepli qayg'ırmawın'ızdı o'tinish etemen . Men shekken bul azaplar sizlerge ullılıq alıp keledi . Masixtın' su'yispenshiligin biliw
49003014	Sol sebepten men aspandag'ı A'kemizdin' aldında dize bu'gip , duwa etemen .
49003015	Ol aspandag'ı ha'm jer ju'zindegi ha'r qanday milletke at bergen .
49003016	Quday O'z ullılıg'ının' baylıg'ı boyınsha ishki du'nyan'ızdı bekkemlew ushın , O'z Ruwxı arqalı sizlerge ku'sh-quwat bersin .
49003017	İsenimin'iz arqalı Masix ju'reklerin'izde jasasın . Su'yispenshilikke tamır urıp ha'm tiykarlanıp ,
49003018	barlıq iseniwshiler menen birge Masixtın' su'yispenshiliginin' qanshelli ken' , uzın , biyik ha'm teren' ekenligin tu'sinip alg'aysız .
49003019	Ja'ne de , sizler aqıl-oyg'a sıymaytug'ın usı su'yispenshilikti bilip , Qudaydın' pu'tkil tolılıg'ına tolıp barg'aysız .
49003020	Bizlerde ha'reket etiwshi qu'direti menen , Quday bizlerdin' tilegen ha'm oylag'an ha'r bir na'rsemizdi artıg'ı menen isley alatug'ın ku'shke iye .
49003021	Onın' Masix İysa menen qatnasta bolg'an iseniwshiler ja'ma'a'tinde , a'wladtan-a'wladqa , ma'n'gige dan'qı arta bersin ! Awmiyin .
49004001	Masixtın' denesi bolg'an ja'ma'a'ttin' birligi . Solay etip , İyemiz ushın tutqın bolg'an men sizlerden jalınıp sorayman : Qudaydın' o'zlerin'izdi shaqırg'an o'mirine ılayıqlı tu'rde jasan'lar .
49004002	Tolıq kishipeyillik , mu'la'yimlilik ha'm sabırlılıq penen jasan'lar . Bir-birin'izdi su'yip , miyzamkesh bolın'lar .
49004003	O'zlerin'izdi birlestiriwshi tınıshlıq penen , Muxaddes Ruwx bergen birlikti saqlawg'a tırısın'lar .
49004004	Quday sizlerdi shaqırg'anda bir u'mitti berdi . Sol sıyaqlı , ha'mmemiz bir denemiz ha'm bir Muxaddes Ruwxqa iyemiz .
49004005	İyemiz bir , isenimimiz bir , suwg'a shomıldırılıw ra'simimiz bir .
49004006	Quday da bir . Ol ha'mmenin' u'stinen hu'kimdar , ha'mme arqalı ha'reket etiwshi , ha'mmemizde bar bolg'an , ha'mmemizdin' A'kemiz .
49004007	Biraq Quday ha'r birimizge Masixtın' saqıylıg'ına muwapıq O'z miyrimin sıyg'a berdi .
49004008	Sonlıqtan Muxaddes Jazıwda bılay delingen : « Ol joqarıg'a shıg'ıp , Tutqınlardı tutqın etti . Adamlarg'a sıylar berdi » .
49004009	Endi bul : « Ol joqarıg'a shıqtı » degen so'zler neni an'latadı ? Masix burın to'menge , jerge tu'sti degendi an'latadı .
49004010	Tu'sken Adam da , ha'r bir na'rseni toltırıw ushın aspannan da biyigirekke shıqqan Adam da — birew .
49004011	Masix geybirewlerdi elshi , bazılardı payg'ambar , ayırımlardı Xosh Xabardı ja'riyalawshı , al birewlerdi ja'ma'a't shopanı ha'm ustaz qılıp qoydı .
49004012	Ol bunı iseniwshilerdi tayarlap , olardın' xızmet qılıwı ha'm O'zinin' denesi bolg'an ja'ma'a'tti bekkemlew ushın isledi .
49004013	Na'tiyjede bizlerdin' ha'mmemiz Qudaydın' Ulına iseniwde ha'm Onı biliwde birlikke erisip , Masixtın' tolıq minsizligine deyin o'sip baramız .
49004014	Solay eken , endigiden bılay , go'dek bolmayıq . Adamlardın' jalatayshılıg'ı ha'm hiylekerligi arqalı payda bolg'an ha'r tu'rli ta'liymatlardın' samalı menen ana jaqtan mına jaqqa shayqatılmayıq .
49004015	Kerisinshe , haqıyqatlıqtı su'yispenshilik penen aytıp , denenin' bası bolg'an Masixqa qaray ha'r ta'repleme o'sip barayıq .
49004016	Onın' basqarıwında pu'tkil denenin' mu'sheleri o'z ara birigip , ha'r bir mu'she o'z minnetin atqarıwı arqalı bir-birine ja'rdem berip , baylanıs jasaydı . Usılay etip , pu'tkil dene su'yispenshilik penen o'sip , o'zin bekkemlep baradı . Eski ha'm jan'a o'mir
49004017	Sonlıqtan men usını aytıp , sizlerdi İyemizdin' atınan eskertemen : bunnan bılay , butqa tabınıwshı milletlerdin' adamları sıyaqlı , bos oy-qıyallarg'a berilip jasaman'lar .
49004018	Olardın' sana-sezimleri topırlanıp , ishindegi nadanlıq ha'm ju'reklerindegi qatallıq sebepli , Qudaydan berilgen o'mirge jat bolg'an .
49004019	Olar pu'tkil ar-namıs sezimlerin joytqan , ha'r tu'rli haramılıqtı na'psiqawlıq penen islew ushın , buzıqshılıqqa berilgen .
49004020	Biraq sizler Masixtı bunday qılıp tanımag'ansız .
49004021	A'lbette , sizler İysa Masix haqqında esitkenin'izden keyin , Onın' menen qatnasta bolıp , Ondag'ı haqıyqattı u'yrendin'ler .
49004022	Sol sebepten burıng'ı o'mir jolın'ızdan , yag'nıy denenin' jaman qa'lewleri sebepli shirigen eski ta'biyatın'ızdan waz keshin'ler .
49004023	Oy-pikirlerin'izdi ha'm ruwxın'ızdı jan'alap ,
49004024	shın haqlıq ha'm muxaddeslik penen , Qudayg'a uqsatılıp jaratılg'an jan'a adam bolın'lar .
49004025	Sonlıqtan o'tirikten waz keship , ha'r birin'iz iseniwshi tuwısqanın'ızg'a haqıyqattı aytın'lar . Sebebi ha'mmemiz bir denenin' mu'shelerimiz .
49004026	G'a'zeplensen'iz de , gu'na islemen'ler . Quyash batqansha , g'a'zepten qaytın'lar .
49004027	Shaytang'a jol bermen'ler .
49004028	Urlıq islegen endigiden bılay urlıq islemesin . Kerisinshe , mu'ta'j adamlarg'a u'lestiretug'ın bir na'rsesi bolıwı ushın , ol o'z qolları menen hadal miynet etsin .
49004029	Awızların'ızdan hesh bir jaman so'z shıqpasın . Al ornı menen so'ylep , esitkenlerdin' ruwxın ko'teretug'ın paydalı so'zlerdi aytın' .
49004030	Qudaydın' Muxaddes Ruwxın qapa qılman'lar . Qutqarılatug'ın ku'nin'iz ushın usı Ruwx penen mo'rlengensizler .
49004031	Jek ko'riwshilik penen birlikte ha'r bir jaman niyet , ashıw , g'a'zep , baqırıs ha'm o'sek sizlerden uzaq bolsın .
49004032	Al bir-birin'izge miyirman ha'm jan ashır bolın'lar . Quday sizlerdi Masix arqalı keshirgendey , sizler de bir-birin'izdi keshirin'ler .
49005001	Nurg'a tiyisli adamlarg'a say jasan'lar ! . Solay etip , Qudaydın' su'yikli balaları bolg'an sizler Og'an eliklen'ler !
49005002	Masix bizlerdi su'yip , bizler ushın Qudayg'a unaytug'ın sadaqa ha'm qurbanlıq bolıp , O'zin Qudayg'a bag'ıshladı . Sol sıyaqlı , sizler de usınday su'yispenshilik penen jasan'lar .
49005003	Hesh qanday buzıqshılıq , haramılıq ha'm na'psiqawlıq aran'ızda tilge de alınbasın . Bul iseniwshilerge mina'sip emes .
49005004	Aran'ızda uyat ha'm pa'tiwasız ga'pler , turpayı ha'zil de bolmasın . Bul sizlerge mina'sip emes . Bunın' ornına , Qudayg'a shu'kirlik bildirin'ler .
49005005	Mınanı anıq bilip qoyın'lar : hesh bir buzıq , haram , na'psiqaw , yag'nıy butparaz adam Masixtın' ha'm Qudaydın' Patshalıg'ın miyras etip almaydı .
49005006	Hesh kim sizlerdi o'tirik so'zler menen aldamasın . Joqarıda aytılg'an isler sebepli , O'zine boysınbaytug'ınlarg'a Qudaydın' g'a'zebi keledi .
49005007	Sonlıqtan bundaylarg'a sherik bolman'lar .
49005008	Sizler bir waqıtları qaran'g'ılıq edin'iz , biraq endi bolsa , İyemiz arqalı nur boldın'lar . Sol sebepten nurg'a tiyisli adamlarg'a say jasan'lar .
49005009	O'ytkeni nurdag'ı o'mirdin' jemisi — ha'r tu'rli jaqsılıq , haqlıq ha'm haqıyqatlıqtan ibarat .
49005010	Qudayg'a nenin' unaytug'ının ayırıp bilin'ler .
49005011	Qaran'g'ılıqtag'ı o'mirdin' jemissiz islerine qatnaspan'lar . Kerisinshe , olardı a'shkara etin'ler .
49005012	Qaran'g'ılıqtag'ı adamlardın' jasırın qılg'an islerin aytıwdın' o'zi qattı uyat .
49005013	Biraq , qaran'g'ılıqqa nur shashılsa , ha'mme na'rse anıq ko'rinedi .
49005014	Sebebi Qudaydın' nurında ko'ringen ha'r bir adam — nur . Sol sebepten bılay delingen : « Oyan , ha'y uyqıda jatqan , O'liler ishinen tiril ! Masix sag'an nur shashar » .
49005015	Solay etip , qalay jasaw kerekligine dıqqat awdarıp , nadan adamlar sıyaqlı emes , al dana adamlar sıyaqlı jasan'lar .
49005016	Jaqsılıq islewge ha'r bir mu'mkinshilikten paydalanın'lar . O'ytkeni ha'zirgi ku'nler jawızlıqqa tolı .
49005017	Sol sebepten aqılsız bolmay , İyemizdin' qa'lewinin' ne ekenin tu'sinin'ler .
49005018	Araq-sharap iship , ma's bolman'lar , bul adamnın' buzılıwına alıp keledi . Al bunın' ornına , Muxaddes Ruwxqa tolın'lar .
49005019	Zabur jırlarındag'ı , alg'ıs-maqtaw qosıqlarındag'ı ha'm Muxaddes Ruwxtın' ilhamı menen jazılg'an qosıqlardag'ı so'zlerdi bir-birin'izge aytıp , İyemizdi qosıq-namalar menen ju'regin'izde alg'ıslan'lar .
49005020	Ba'rqulla ha'mme na'rse ushın , İyemiz İysa Masixtın' atı menen A'kemiz Qudayg'a shu'kirlik bildirin'ler . Erli-zayıplılar arasındag'ı qatnasıq haqqında
49005021	Masixqa degen hu'rmetin'iz sebepli , bir-birin'izge boysının'lar .
49005022	Ha'y hayallar , İyemizge boysınatug'ının'ız sıyaqlı , ku'yewlerin'izge de boysının'lar !
49005023	Sebebi Masix iseniwshiler ja'ma'a'tinin' bası bolg'anı sıyaqlı , ku'yewi de hayalının' bası . Masix O'z denesinin' , yag'nıy iseniwshiler ja'ma'a'tinin' Qutqarıwshısı .
49005024	İseniwshiler ja'ma'a'ti Masixqa boysınatug'ını sıyaqlı , hayallar da ha'mme iste ku'yewlerine boysınsın .
49005025	Ha'y ku'yewler , Masix iseniwshiler ja'ma'a'tin su'yip , onın' ushın O'zin qurban etkeni sıyaqlı , sizler de hayalların'ızdı su'yin'ler .
49005026	Masix iseniwshiler ja'ma'a'tin suw menen juwıp ha'm Qudaydın' so'zi menen tazalap , onı muxaddes qılıw ushın , O'zin qurban etti .
49005027	Bunı Ol u'stinde hesh bir daq , jıyrıq yamasa bug'an uqsag'an bir na'rsesi joq , muxaddes ha'm minsiz bolg'an saltanatlı ja'ma'a'tti O'zine alıw ushın isledi .
49005028	Sol sıyaqlı , ku'yewler de hayalların o'z denesin su'ygendey su'yiwi sha'rt . O'z hayalın su'ygen o'zin su'ygen boladı .
49005029	Hesh kim hesh qashan o'z denesin jek ko'rmegen . Kerisinshe , Masix iseniwshiler ja'ma'a'tine g'amxor bolg'anı sıyaqlı , adam o'z denesin azıqlandırıp , onı ku'tedi .
49005030	O'ytkeni bizler Masixtın' denesinin' mu'shelerimiz .
49005031	« Sonlıqtan er adam ata-anasın qaldırıp , o'z hayalına qosıladı ha'm ekewi bir dene boladı » .
49005032	Bul sır ullı . Men bunı Masixqa ha'm iseniwshiler ja'ma'a'tine baylanıslı aytıp atırman .
49005033	Solay etip , ha'r birin'iz o'z hayalın o'zin su'ygendey su'ysin . Hayal da ku'yewin hu'rmet etsin .
49006001	Ata-ana ha'm balalar arasındag'ı qatnasıqlar haqqında . Ha'y balalar , İyemizge tiyisli bolg'an sizler , ata-anan'ızg'a boysının'lar ! Sebebi usılay islegenin'iz durıs boladı .
49006002	« Ata-anan'dı hu'rmetle » , — bul wa'de menen birge berilgen baslı buyrıq .
49006003	Sol wa'de bolsa mınaday : « Sonda sen bereket tabasan' ha'm jerdegi o'mirin' uzaq boladı » .
49006004	Ha'y a'keler , balaların'ızdın' ashıwın keltirmen'ler . Olardı İyemizdin' ta'lim-ta'rbiyası menen o'sirin'ler . Xojayınlar ha'm qullar haqqında
49006005	Ha'y qullar , du'nyadag'ı xojayınların'ızdın' so'zin Masixtın' so'zin tın'lag'anday , teren' hu'rmet , qorqıw ha'm pa'k ju'rek penen tın'lan'lar .
49006006	Bunı adamlarg'a jaqsı ko'ringisi keletug'ınlar sıyaqlı , ko'zabag'a islemen'ler . Qudaydın' qa'lewin Masixtın' qulları sıpatında shın ju'rekten orınlan'lar .
49006007	Adamlarg'a emes , al İyemizge xızmet etip atırg'anday , inta menen xızmet etin'ler .
49006008	O'ytkeni qul bolsın , azat adam bolsın , ha'r bir adamnın' islegen jaqsılıg'ının' İyemizden qaytatug'ının bilesizler .
49006009	Ha'y xojayınlar , sizler de qulların'ızg'a usınday qatnasta bolıp , olardı qorqıtıwdı toqtatın'lar . Sebebi aspanda olar menen sizlerdin' İyen'iz bar ekenin ha'm Onın' adamlardı ayırmaytug'ının bilesizler . Shaytang'a qarsı ruwxıy urıs
49006010	Juwmaqlap aytqanda , İyemiz benen qatnasta bolıp , Onın' qu'diretinin' ku'shi menen bekkemlenip barın'lar .
49006011	Shaytannın' hiylelerine qarsı tura alıw ushın , Qudaydın' barlıq sawıt-quralların tag'ının'lar .
49006012	O'ytkeni urısımız qan ha'm etten ibarat bolg'an adam balasına qarsı emes , al bul du'nyadag'ı ko'zge ko'rinbeytug'ın ha'kimlerge , biylewshilerge , bul qaran'g'ı zamannın' ku'shlerine ha'm aspandag'ı jawız ruwxlarg'a qarsı .
49006013	Sonlıqtan jaman ku'nde olarg'a qarsılıq ko'rsete alıwın'ız ushın ha'm tolıq jen'iske eriskenin'izden son' , bekkem tura alıwın'ız ushın , Qudaydın' barlıq sawıt-quralların tag'ıp alın'lar .
49006014	Solay etip , ornın'ızda bekkem turın'lar . Belin'izdi haqıyqat belbewi menen buwıp , ko'kiregin'izge haqlıq sawıtın kiyin'ler .
49006015	Tınıshlıq Xosh Xabarın ja'riyalaw tayarlıg'ın ayaqların'ızg'a ayaq kiyim qılıp kiyin'ler .
49006016	Bulardın' ha'mmesine qosa shaytannın' barlıq otlı oqların o'shire alatug'ın isenim qalqanın qolların'ızg'a alın'lar .
49006017	Qutqarılıw duwlıg'asın ha'm Qudaydın' so'zi bolg'an Muxaddes Ruwxtın' qılıshın alın'lar .
49006018	Ha'r tu'rli tilek ha'm jalbarınıw menen , Muxaddes Ruwxtın' basqarıwında ha'mme waqıt duwa etin'ler . Usı maqset penen sergek bolıp , pu'tkil iseniwshiler ushın taban tirep soran'lar .
49006019	Men ushın da duwa etin'ler . Awzımdı ha'r ashqanımda mag'an kerekli so'z berilip , Xosh Xabardın' sırın batırlıq penen bildire alayın .
49006020	Ja'ne de , Xosh Xabar ushın elshi bolg'an men ha'zir tutqın bolsam da , Xosh Xabardı ılayıqlı ma'rtlik penen ja'riyalawım ushın da duwa etin'ler . Son'g'ı sa'lemnama
49006021	Awhalımnın' qalay ekenin ha'm ne islegenimdi sizler de biliwin'iz ushın , su'yikli tuwısqanımız ha'm İyemizdin' isenimli xızmetshisi Tixik sizlerge ha'mmesin bildiredi .
49006022	Mine , usı maqsette onı sizlerge jiberip atırman . Ol bizlerdin' awhalımızdı bildirip , kewillerin'izdi jigerlendiredi .
49006023	A'kemiz Quday ha'm İyemiz İysa Masix tuwısqanlarg'a tınıshlıq ha'm isenim menen birlikte su'yispenshilik bersin .
49006024	İyemiz İysa Masixtı o'shpes su'yispenshilik penen su'yiwshilerdin' ha'mmesine Qudaydın' miyrimi yar bolsın !
50001001	Sa'lemnama . Masix İysanın' qulları bolg'an bizler , Pavel ha'm Timofeyden , Filip qalasındag'ı İysa Masixqa tiyisli bolg'an barlıq muxaddeslerge , a'sirese ja'ma'a't jetekshileri menen xızmetshilerine sa'lem !
50001002	A'kemiz Quday ha'm İyemiz İysa Masix sizlerge miyrim ha'm tınıshlıq bersin ! Paveldin' shu'kirlik bildirip , duwa etiwi
50001003	Sizlerdi ha'r sapar eske alg'anımda , Qudayg'a shu'kirlik bildirip atırman .
50001004	Men Qudayg'a duwa etkenimde , sizler ushın ha'r qashan quwanısh penen sorayman .
50001005	Sebebi sizler bastan baslap ha'zirgi waqıtqa deyin Xosh Xabardı ja'riyalawg'a u'les qosıp kelmektesizler .
50001006	Sizlerdin' aran'ızda jaqsı isti baslag'an Qudaydın' bunı Masix İysanın' ku'nine shekem tolıq tamamlaytug'ınına anıq isenemen .
50001007	Ha'mmen'iz tuwralı usınday pikirde bolıwım orınlı , o'ytkeni sizler ha'mme waqıt menin' ju'regimdesiz . Men tutqın bolsam da , Xosh Xabardı jaqlasam da ha'm onın' haqıyqatın turaqlılıq penen da'lillesem de , ha'mmen'iz menin' menen birlikte Qudaydın' miyrimin bo'lisip kelmektesiz .
50001008	Sizlerdin' ha'mmen'izdi Masix İysanın' su'yispenshiligi menen qalay sag'ıng'anıma Qudaydın' O'zi gu'wa .
50001009	Su'yispenshiligin'iz tolıq bilim ha'm teren' tu'simpazlıq penen o'sip arta beriwi ushın duwa etip atırman .
50001010	Solay etip , sizler Masixtın' keletug'ın ku'ninde pa'k ha'm minsiz bolıwın'ız ushın , en' joqarı iygiliktin' ne ekenin ayıra alasızlar .
50001011	Ja'ne de , Qudaydı ullılap , alg'ıs-maqtawlar aytıwın'ız ushın , İysa Masix arqalı haqıyqatlıq jemisine bay bolasızlar . O'mirimnin' ma'nisi — Masix
50001012	Tuwısqanlarım , mınanı biliwin'izdi qa'leymen : menin' basımnan keshirgenlerim Xosh Xabardın' ja'ne de ko'birek jayılıwına haqıyqattan da ja'rdem etti .
50001013	Menin' Masix ushın tutqın bolg'anım pu'tkil saray saqshılarına ha'm qalg'an ha'mme adamlarg'a ma'lim boldı .
50001014	Sonday-aq , menin' tutqınlıg'ım sebepli , ko'pshilik tuwısqanlarımızdın' İyemizge degen isenimi bekkemlenip , olar Qudaydın' so'zin qorqpastan aytıwg'a burıng'ıdan da ko'birek batırlıq ko'rsetpekte .
50001015	Durıs , geybirewler Masix haqqında ku'nshillik penen , jarıspaqqa ja'riyalasa , al bazılar jaqsı niyet penen ja'riyalamaqta .
50001016	Usı keyingiler menin' bul jerge Xosh Xabardın' qorg'awshısı etip qoyılg'anımdı bilip , bunı su'yispenshilik penen islep atır .
50001017	Al aldın'g'ıları menin' tutqınlıq awhalımdı ele de awırlastırmaqshı bolıp , Masix haqqında o'zlerinin' ataq-abırayları ushın napa'k niyet penen ja'riyalamaqta .
50001018	Biraq , solay bolsa ne bolıptı ? Meyli , jaman niyet penen bolsın , meyli , haq niyet penen bolsın , Masix haqqında qanday jol menen ja'riyalansa da , men bug'an quwanaman . Awa , men quwana beremen de .
50001019	Sebebi sizlerdin' etken duwaların'ızdın' ha'm İysa Masixtın' Ruwxının' ja'rdemi menen , bul awhalımnan azat bolatug'ınımdı bilemen .
50001020	Qanday jag'day bolsa da , men Masixtan arlanbawdı qa'leymen . Tiri bolsam da , o'lsem de , ha'r qashan bolıp kelgenindey , ha'zir de Masixtı pu'tkil barlıg'ım menen ullılaw ushın tolıq batırlıq ko'rsetiwden bekkem u'mit etemen .
50001021	O'ytkeni menin' ushın o'mirimnin' ma'nisi — bul Masix , al o'lim utıs demek .
50001022	Biraq , eger bul du'nyada o'mir su'riwim arqalı o'nimli miynet etsem , onda neni tan'lawdı bilmeymen .
50001023	Meni eki ta'rep te o'zine tartadı . Bul du'nyadan ketip , Masix penen birge bolıwdı qa'leymen . Sebebi bul anag'urlım jaqsıraq .
50001024	Biraq , bul du'nyada qalıwım sizler ushın kereklirek .
50001025	Bug'an ko'zim jetkenlikten , qalatug'ınımdı bilemen . İsenimde o'sip quwanıwın'ız ushın , ha'mmen'iz benen birge bolaman .
50001026	Solay etip , ja'ne janın'ızg'a kelgenimde , Masix İysa aldında menin' menen ele de ko'birek maqtana alasızlar .
50001027	Tek jasap atırg'an o'mirin'iz Masixtın' Xosh Xabarına ılayıqlı bolsın . Sonda kelip sizlerdi ko'rsem de , alısta bolıp hal-jag'dayın'ızdı esitsem de , sizlerdin' bir ruwxta bekkem turg'anın'ızdı , Xosh Xabarg'a degen isenim ushın bir jan , bir ta'n bolıp gu'resip atırg'anın'ızdı bileyin .
50001028	Ja'ne de , o'zlerin'izge qarsı shıqqanlardan hesh qorqpaytug'ının'ızdı da esiteyin . Sizlerdin' bunday batırlıg'ın'ız olardın' nabıt bolatug'ınının' , al sizlerdin' qutqarılatug'ının'ızdın' belgisi ha'm Qudaydın' isi .
50001029	O'ytkeni Quday Masix ushın , sizlerge Og'an tek iseniwdi emes , al Ol ushın azap shegiwdi de ayrıqsha huqıq etip bergen .
50001030	Usı azaptı basımnan keshirgenimdi sizler ko'rdin'ler ha'm ha'zir de azap shegip atırg'anımdı esitip atırsızlar . Menin' bul gu'resime sizler de sheriksizler .
50002001	Masixtan o'rnek alın' ! . Eger sizlerde Masixtan kelgen jiger , su'yispenshilikten payda bolg'an jubanısh , Muxaddes Ruwx penen qarım-qatnas , miyrimlilik ha'm rehimlilik bar bolsa ,
50002002	onda bir pikir ha'm su'yispenshilik penen , bir ruwx ha'm maqset penen birlesip , menin' quwanıshımdı tolı qılın' .
50002003	Hesh bir na'rseni o'z ataq-abırayın'ızdı asırıw ushın yamasa maqtanshaqlıq penen islemen'ler . Al ha'r birin'iz kishipeyillik penen , basqalardı o'zin'izden u'stin dep esaplan'lar .
50002004	Tek o'zin'izdin' g'ana emes , al basqalardın' da paydasın go'zlen'ler .
50002005	Masix İysada bolg'an mına kishipeyillikke sizler de iye bolın'lar :
50002006	Masix qudaylıq ta'biyatqa iye bola tura , Qudayg'a ten' ataqtı alıwg'a umtılıwdı O'zine mina'sip ko'rmedi .
50002007	Al O'z ullılıg'ınan waz keship , qul kelbetin qabılladı . Ol adam bolıp tuwılıp , adam ko'rinisinde keldi .
50002008	Ol O'zin pa's tuttı ha'm o'limge , ha'tte , atanaq ag'ashtag'ı o'limge barıp , Qudayg'a boysındı .
50002009	Sonlıqtan da , Quday Onı en' biyik ma'rtebege eristirdi ha'm Og'an barlıq atlardan joqarı turatug'ın attı berdi .
50002010	Solay etip , İysanın' atı atalg'anda aspandag'ılardın' , jerdegilerdin' ha'm jerdin' astındag'ılardın' barlıg'ı dize bu'gip ,
50002011	Quday A'kenin' ullılanıwı ushın , ha'mme İysa Masixtı İyemiz dep ashıq moyınlaydı . Qudaydın' balalarına say jasan'lar !
50002012	Solay etip , su'yikli tuwısqanlarım , men janın'ızda bolg'anımda , sizler ba'rqulla Qudayg'a boysınatug'ın edin'ler . Al ha'zir janın'ızda joq waqtımda da burıng'ıdan ko'birek boysınıp , qorqınısh ha'm saqlıq penen , qutqarılıwın'ızg'a say is-ha'reketlerdi a'melge asıra berin'ler .
50002013	Sebebi O'zine unag'an islerdi qa'lewin'iz ha'm islewin'iz ushın , Qudaydın' O'zi sizlerge tu'rtki saladı .
50002014	Ha'r bir na'rseni ton'qıldamay ha'm tartıspay islen'ler !
50002015	Sonda sizler adasqan ha'm buzılg'an a'wlad arasında Qudaydın' kemshiliksiz , taza ha'm minsiz balaları bolasızlar . Qudaydın' o'mir beretug'ın so'zlerin basqalarg'a jetkizip , du'nyadag'ı juldızlar sıyaqlı jarqıraysızlar . Solay etip , menin' jan-ta'nim menen qılg'an miynetim bosqa ketpey , Masixtın' qayta keletug'ın ku'ninde maqtana alaman .
50002016	
50002017	Sizlerdin' isenim boyınsha bergen qurbanlıg'ın'ızdı ha'm etken xızmetin'izdi tolıqtırıw ushın , qanım qurbanlıq sharabı sıyaqlı to'giletug'ın bolsa da , men quwanaman ha'm ha'mmen'izdin' quwanıshın'ızdı bo'lisemen .
50002018	Sol sıyaqlı , sizler de quwanın'lar ha'm menin' quwanıshımdı bo'lisin'ler . Timofey ha'm Epafrodit
50002019	Hal-jag'dayın'ızdı bilip , menin' de kewlim jay tabıw ushın , İyemiz İysa qa'lese , Timofeydi jaqın arada sizlerge jiberiwden u'mit etemen .
50002020	O'ytkeni ol sıyaqlı , shın ju'rekten sizlerdin' g'amın'ızdı oylaytug'ın menin' basqa adamım joq .
50002021	Ha'mme Masix İysanın' emes , al o'z ma'pin oylaydı .
50002022	Biraq Timofeydin' isenimli adam ekeni sizlerge ma'lim . Sebebi ol a'kesinin' janında xızmet etken ul sıyaqlı , Xosh Xabardın' ja'riyalanıwı ushın menin' qasımda xızmet etti .
50002023	Jag'dayımnın' qanday bolatug'ını belgili bolıwdan , onı da'rriw jiberiwden u'mit etemen .
50002024	İyemizge isenimim ka'mil , menin' o'zim de jaqın arada barıp qalaman .
50002025	Biraq , mu'ta'j bolg'anımda mag'an ja'rdem etiw ushın sizlerdin' jibergen elshin'iz , tuwısqanım , sherigim ha'm Xosh Xabar ushın sawashtag'ı joldasım Epafroditti sizlerge qaytarıp jiberiwdi maqul ko'rdim .
50002026	O'ytkeni ol ha'mmen'izdi sag'ınıp atır ha'm onın' awırıp qalg'anı haqqında xabar tapqanın'ız sebepli , qattı uwayımladı .
50002027	Ol haqıyqattan da , o'lim to'seginde jattı . Degen menen , Quday og'an , tek og'an emes , al qayg'ı u'stine qayg'ı shekpewim ushın mag'an da rehimlilik etti .
50002028	Sonlıqtan onı ja'ne ko'rip quwanıwın'ız ushın ha'm menin' qayg'ılarım da jen'illesiwi ushın , onı qattı asıg'ıslıq penen janın'ızg'a jiberip atırman .
50002029	Onı İyemizdin' atınan u'lken quwanısh penen qarsı alın'lar ha'm usınday adamlardı hu'rmet etin'ler .
50002030	Sebebi sizlerdin' mag'an ete almag'an xızmetin'izdi etiw ushın , ol o'z janın qa'wip astına qoyıp , Masixtın' isi ushın bir o'limnen qaldı .
50003001	Qudaydın' haqıyqatlıg'ı . Tuwısqanlarım , juwmaqlap aytqanda , İyemiz benen qatnasta bolıp quwanın'lar . Sizlerge birdey na'rselerdi qaytalap jazıw meni zeriktirmeydi , ja'ne de bul sizler ushın zıyansız .
50003002	İyttey bolg'an jalg'an mug'allimlerden , jamanlıq islewshilerden , qutqarılıw ushın su'nnet etiliw tiyis , dewshilerden saq bolın'lar !
50003003	O'ytkeni bizler — ruwxıy su'nnet etilgen Qudaydın' xalqımız . Bizler Qudayg'a Onın' Ruwxı arqalı sıyınamız , Masix İysa menen maqtanıp , o'z shıg'ısımızg'a ha'm erisken na'rselerimizge su'yenbeymiz .
50003004	Negizinde men olarg'a su'yene alar edim . Eger basqa birew o'z shıg'ısıma ha'm erisken na'rselerime su'yeniwge da'lilim bar dep oylasa , meniki onıkinen de ko'birek :
50003005	men segiz ku'nlik waqtımda su'nnet etildim . İzrail xalqınan , Benamin urıwınan bolg'an nag'ız yahudiymen . Diniy nızam boyınsha pariseymen .
50003006	Diniy inta boyınsha iseniwshiler ja'ma'a'tin quwdalag'an ha'm diniy nızam talap etken haqlıq boyınsha kemshiliksiz adam edim .
50003007	Biraq , bir waqıtları a'hmiyetli dep bilgen bul na'rselerimdi endi Masix ushın paydasız dep esaplayman .
50003008	Awa , men ha'mme na'rseni İyem Masix İysanı biliwdin' artıqmashılıg'ı aldında paydasız dep sanayman . Ja'ne de , men Masix ushın ha'mme na'rseden bas tarttım ha'm Og'an erisip , Onın' menen birge bolıw ushın , ha'mmesin sıpırındı dep esaplayman . Endi Muxaddes Nızamdı orınlawım arqalı alatug'ın o'z haqlıg'ıma emes , al Masixqa degen isenim arqalı beriletug'ın , yag'nıy Qudaydın' isenimimizge qaray beretug'ın haqlıg'ına iyemen .
50003009	
50003010	Qa'ne endi , Masixtın' O'zin ha'm Onın' qayta tiriliwinin' ku'shin bilip alsam . Onın' azaplarına qatnasıp , o'limine de sherik bolsam .
50003011	Solay etip , tu'binde o'limnen qayta tiriliwge erissem . Maqsetke jetiwge tırısıw
50003012	Men bularg'a a'lle qashan eriskenim yamasa jetiskenim ushın aytıp atırg'an joqpan . Al , Masix meni qanday maqset ushın tan'lap alg'an bolsa , men sol maqsetke jetiwge tırısıp atırman .
50003013	Tuwısqanlar , men o'zimdi usı maqsetke jettim dep esaplamayman . Tek g'ana izde qalg'anlardı esten shıg'arıp , aldındag'ılarg'a umtılıp atırman .
50003014	Qudaydın' sıyına , Onın' Masix İysa arqalı shaqırg'an aspandag'ı o'mirine erisiw ushın , men belgilengen maqsetke jetiwge tırısıp atırman .
50003015	Solay etip , aramızdag'ı isenimi jetisken adamlardın' ha'mmesi usı oy-pikirge iye bolsın . Eger sizler basqasha oylaytug'ın bolsan'ız , Quday sizlerge bunı da ashıp beredi .
50003016	Tek erisken haqıyqatımız boyınsha o'mir su'reyik .
50003017	Tuwısqanlarım , ha'mmen'iz birlikte mennen o'rnek alın'lar . Bizlerdin' sizlerge ko'rsetken o'rnegimiz boyınsha jasap atırg'anlarg'a dıqqat awdarıp , olardan u'lgi alın'lar .
50003018	Sizlerge ko'p ma'rte aytqanımday , ha'zir de ko'z jaslarımdı to'gip ta'kirarlap atırman : ko'p adamlar Masixtın' atanaq ag'ashtag'ı qurbanlıg'ın qabıl etpey , Onın' dushpanı bolıp jasamaqta .
50003019	Bundaylardın' ta'g'dirine nabıt bolıw jazılg'an bolıp , olardın' qudayı — o'z qulqını . Olar uyatsız qılıqları menen maqtanıp , tek bul du'nyanın' qızıg'ın g'ana oylaydı .
50003020	Biraq , bizin' watanımız aspanda . Bizler sol jerden Qutqarıwshımız bolg'an İyemiz İysa Masixtın' keliwin ku'tpektemiz .
50003021	Ha'mme na'rseni boysındıra alatug'ın qu'direti menen , Ol bizlerdin' ha'lsiz ha'm o'tkinshi denemizdi o'zgertip , O'zinin' ullı denesine uqsatadı .
50004001	Aqıl-na'siyatlar . Sonlıqtan ha'y ju'rekten sag'ınıp ju'rgen su'yikli tuwısqanlarım , quwanıshım ha'm basımnın' tajı , İyemiz benen qatnasın'ız bekkem bolsın , qa'dirdanlarım !
50004002	Evodiyag'a o'tinish etemen , Sintixiyag'a da o'tinish etemen , İyemiz benen qatnasta bolg'an sizler , awızbirshilikli bolın'lar !
50004003	Awa , sadıq Sizigus sag'an da jalbarınaman , bul hayallarg'a ja'rdem ber . Sebebi olar menin' menen , Kliment penen ha'm basqa xızmetshiler menen birge Xosh Xabardı ja'riyalaw ushın awır miynet etti . Olardın' ha'mmesinin' atları O'mir kitabında jazılg'an .
50004004	İyemiz benen qatnasta bolıp , ba'rqulla quwanın'lar . Ta'kirarlap aytaman : quwanın'lar .
50004005	Sizlerdin' adamgershiligin'iz ha'mme adamlarg'a ma'lim bolsın . İyemizdin' keletug'ın waqtı jaqın .
50004006	Hesh na'rseden ta'shiwish shekpen'ler . Al ha'mme na'rse ushın Qudayg'a duwa etip ha'm jalbarınıp , ha'r bir tilegin'izdi Og'an shu'kirlik penen bildirin'ler .
50004007	Sonda ha'r qanday aqıl-oydan zıyat bolg'an Qudaydın' tınıshlıg'ı Masix İysa arqalı kewillerin'izdi ha'm oy-pikirlerin'izdi qorg'aydı .
50004008	Tuwısqanlarım , juwmaqlap aytqanda , tek nelerdin' haqıyqıy , nelerdin' hu'rmetli , nelerdin' haq , nelerdin' pa'k , nelerdin' unamlı , nelerdin' maqtawg'a turarlı , ja'ne de , nenin' jaqsı ha'm nenin' alg'ısqa ılayıqlı ekenin teren' oylan'lar .
50004009	Mennen nelerdi u'yrenip , qabıl etip , esitip ha'm ko'rgen bolsan'ız , solardı islen'ler . Sonda tınıshlıq beriwshi Qudaydın' O'zi sizler menen birge boladı . Paveldin' minnetdarshılıg'ı
50004010	Mag'an endi ja'ne g'amxorlıq ko'rsetip atırg'anın'ız ushın , men İyemizge alg'ıs aytıp , qattı quwanaman . A'lbette , sizler burın da mag'an g'amxorlıq qılıwdı oylaytug'ın edin'iz , biraq bug'an mu'mkinshilik joq edi .
50004011	Men bul so'zlerdi menin' bir mu'ta'jligim bolg'anlıqtan aytıp atırg'an joqpan . O'ytkeni men ha'r qanday jag'dayda da barıma qanaat etiwge u'yrengenmen .
50004012	Joqshılıqta da , molshılıqta da jasawdın' ne ekenin bilemen . Ha'r qanday awhalda da : toqshılıqta ha'm ashlıqta , molshılıqta ha'm mu'ta'jlikte jasawdın' sırın u'yrendim .
50004013	Mag'an ku'sh-quwat beretug'ın İysa Masix penen birge ha'mme na'rseni isley alaman .
50004014	Degen menen , sizler menin' qıyınshılıqlarımdı bo'lisip , jaqsı isledin'ler .
50004015	Ha'y filipliler , sizlerge birinshi ret Xosh Xabardı ja'riyalap , Makedoniyadan shıqqan waqtımda basqa ja'ma'a'tler emes , al tek sizler g'ana menin' menen alıs-beris qılg'anın'ızdı o'zlerin'iz de bilesizler .
50004016	Men Salonikada bolg'an waqtımda da sizler bir neshe ma'rtebe mag'an mu'ta'j na'rselerimdi jetkizdin'ler .
50004017	Men bunı sizlerden bir zat almaqshı bolıp emes , al sizlerdin' esabın'ızda ruwxıy jemis ko'beysin dep aytıp atırman .
50004018	Mende ha'mme na'rse bar , ha'tte , artıp ta atır . Epafrodit arqalı jibergen na'rselerin'izdi alg'anlıg'ım sebepli , hesh mu'ta'jligim qalmadı . Bul na'rseler — xosh iyisli tu'tetki ha'm Quday unatıp qabıl etetug'ın qurbanlıq .
50004019	Menin' Qudayım sizlerdin' ha'r bir mu'ta'jligin'izdi Masix İysa arqalı O'zinin' saltanatlı baylıg'ı menen qandıradı .
50004020	A'kemiz Qudayg'a ma'n'gige dan'q bolsın ! Awmiyin . Son'g'ı sa'lemnama ha'm tilek
50004021	Masix İysag'a tiyisli bolg'an barlıq iseniwshilerge sa'lem aytın'lar . Janımdag'ı tuwısqanlar sizlerge sa'lem aytıp atır .
50004022	Barlıq iseniwshiler , a'sirese Rim patshası-Qaysardın' sarayındag'ılar sizlerge sa'lem aytıp atır .
50004023	İyemiz İysa Masixtın' miyrimi ruwxın'ızg'a yar bolsın !
51001001	Sa'lemnama . Qudaydın' qa'lewi menen Masix İysanın' elshisi bolg'an men , Pavelden ha'm tuwısqanımız Timofeyden ,
51001002	Kolosa qalasındag'ı iseniwshilerge , yag'nıy Masixqa sadıq bolg'an tuwısqanlarımızg'a sa'lem ! A'kemiz Quday sizlerge miyrim ha'm tınıshlıq bersin ! Paveldin' Qudayg'a shu'kirlik bildiriwi ha'm duwa etiwi
51001003	Sizler ushın duwa etkenimizde , İyemiz İysa Masixtın' A'kesi — Qudayg'a ba'rqulla shu'kirlik bildiremiz .
51001004	Sebebi sizlerdin' Masix İysag'a degen isenimin'iz ha'm pu'tkil iseniwshilerge degen su'yispenshiligin'iz haqqında esittik .
51001005	Sizlerdin' bul isenimin'iz ha'm su'yispenshiligin'iz aspanda sizler ushın saqlawlı turg'an u'mitke negizlengen . Sizler usı u'mit haqqında haqıyqat so'zleri , yag'nıy Xosh Xabar arqalı esitkensizler .
51001006	Bul Xosh Xabar sizlerge de jetip keldi . Ol pu'tkil du'nya boylap adamlardı jaqsılıqqa jetelep , tarqalmaqta . Sol sıyaqlı , sizler Qudaydın' miyrimi haqqında esitip , Onın' haqıyqatın bilip alg'an ku'nin'izden baslap , Xosh Xabar sizlerdi de jaqsılıqqa jetelep , tarqalmaqta .
51001007	Sizler Xosh Xabar haqqında bizler menen birge xızmet etetug'ın su'yikli Epafrastan ta'lim aldın'lar . Usı Epafras — sizler ushın miynet etip atırg'an Masixtın' sadıq xızmetshisi .
51001008	Sizlerdin' Muxaddes Ruwxtan alg'an su'yispenshiligin'iz haqqında da bizlerge ol bildirdi .
51001009	Sol sebepten usılar haqqında esitken ku'nimizden baslap , bizler de sizler ushın u'zliksiz duwa etip , Qudaydın' qa'lewin pu'tkil ruwxıy danalıq ha'm tu'sinik penen tolıq biliwin'iz ushın sorap atırmız .
51001010	Bizler ja'ne sizlerdin' İyemizge ılayıqlı bolıp jasawın'ız , Onı ha'r ta'repleme ırza qılıp , ha'r bir jaqsı iste jemis beriwin'iz ha'm Qudaydı biliwde o'sip barıwın'ız ushın da duwa etip atırmız .
51001011	Onın' ullılıg'ının' qu'diretinen tolıq ku'sh-quwat alıp , ha'mme na'rsege sabırlılıq penen shıday alıwın'ız ushın ha'm Quday A'kemizge quwanısh penen shu'kirlik ete alıwın'ız ushın da bizler duwa etip atırmız . Quday A'kemiz bizlerdi nurdag'ı muxaddeslerdin' miyrasına sherik bolıwg'a miyasar qıldı .
51001012	
51001013	Quday bizlerdi qaran'g'ılıqtın' hu'kimdarlıg'ınan qutqarıp , su'yikli Ulının' Patshalıg'ına ko'shirdi .
51001014	Bizler Qudaydın' Ulının' qanı arqalı qutqarıldıq , yag'nıy gu'nalarımızg'a keshirim aldıq . Masixtın' O'zligi ha'm Onın' xızmeti
51001015	Qudaydın' Ulı bolg'an Masix ko'zge ko'rinbeytug'ın Qudaydın' qanday ekenin ko'rsetedi ha'm Ol jaratılg'an ha'mme na'rseden burın bar bolg'an .
51001016	O'ytkeni aspandag'ı ha'm jerdegi ko'zge ko'rinetug'ın ha'm ko'zge ko'rinbeytug'ın na'rselerdin' ha'mmesi Masix ta'repinen jaratılg'an : taxtlar , hu'kimdarlıqlar , ha'kimshilik ha'm biylikler , ha'mme na'rse Ol arqalı ha'm Ol ushın jaratıldı .
51001017	Masix ha'mme na'rseden burın bar bolg'an ha'm ha'mme na'rse Ol sebepli bar bolıp turıptı .
51001018	Masix — iseniwshiler ja'ma'a'tinin' , yag'nıy O'z denesinin' bası ha'm ja'ma'a'ttin' tiykarı . Ol ha'mme na'rseden joqarı bolıw ushın , o'liler ishinen birinshi bolıp tirildi .
51001019	Sebebi Quday O'zinin' pu'tkil tolılıg'ının' Onda bolıwın maqul ko'rdi .
51001020	Masixtın' atanaq ag'ashtag'ı qanı arqalı tınıshlıq ornatıp , Quday Ol arqalı jer ha'm aspandag'ılardın' barlıg'ın O'zi menen jarastırıwdı qa'ledi .
51001021	Sizler bir waqıtları jaman is-ha'reketlerin'iz sebepli , kewillerin'iz benen Qudayg'a jat ha'm dushpan edin'ler .
51001022	Endi bolsa , Quday sizlerdi O'zinin' aldında muxaddes , kemshiliksiz ha'm ayıpsız qılıp qoyıw ushın , Masixtın' denesinin' o'limi arqalı sizlerdi O'zi menen jarastırdı .
51001023	Tek g'ana isenimde ba'rqulla turaqlı ha'm bekkem bolıp , o'zlerin'iz esitken Xosh Xabardın' u'mitinen taymasan'ız bolg'anı . Men , Pavel , aspan astındag'ı pu'tkil adamzatqa ja'riyalang'an usı Xosh Xabardın' xızmetshisi boldım . Paveldin' iseniwshiler ja'ma'a'tine qılg'an xızmeti
51001024	Ha'zir men sizler ushın azap shegip atırg'anıma quwanıshlıman . O'ytkeni Masixtın' ko'rgen qıyınshılıqlarının' jetpegen mo'lsherin Onın' denesi bolg'an iseniwshiler ja'ma'a'ti ushın men o'z denem menen azap shegip toltırıp atırman .
51001025	Qudaydın' mag'an bergen tapsırması boyınsha Onın' so'zin sizlerge tolıq jetkiziw ushın , men iseniwshiler ja'ma'a'tinin' xızmetshisi boldım .
51001026	Qudaydın' Xosh Xabarı o'tken a'sirler menen a'wladlarda jasırın tutıldı . Biraq endi usı sır Onın' muxaddeslerine ayan boldı .
51001027	Bul sırdın' basqa milletler ushın da qanshelli ullı ha'm bay ekenin Quday O'z muxaddeslerine bildiriwdi uyg'ardı . Usı sır — ullılıqqa erisiwge u'mit beretug'ın ishin'izde jasawshı Masix .
51001028	Bizler usı Masix haqqında ha'mmege ja'riyalap atırmız . Masix penen qatnasta bolg'an ha'r bir adamdı Qudayg'a jetilisken qılıp usınıw ushın , bizler ha'r bir adamdı eskertip , tolıq danalıq penen ta'lim bermektemiz .
51001029	Masixtın' qu'direti menen mende ha'reket etiwshi ku'sh boyınsha , men de bul maqset ushın bar ku'shimdi salıp miynet etpektemen .
51002001	Men sizler ushın , sonday-aq , Laodikiyadag'ılar ha'm meni ju'zbe-ju'z ko'rmegenlerdin' ha'mmesi ushın qanshelli g'ayrat salıp atırg'anımdı biliwin'izdi qa'leymen .
51002002	Menin' usı g'ayrat salıwımnın' maqseti — sizlerdin' kewillerin'iz jubanısh tawıp , su'yispenshilik penen birlesiwin'izden ibarat . Solay etip , sizler minsiz tu'sinikten payda bolatug'ın ka'mil isenim menen , Qudaydın' sırı bolg'an Masixtı bilip alasızlar .
51002003	Masixta aqıl-danalıqtın' pu'tkil g'a'ziynesi jasırılg'an .
51002004	Bunı men hesh kimnin' sizlerdi maylı til menen aldap ketpewi ushın aytıp atırman .
51002005	Sebebi menin' o'zim aran'ızda joq bolsam da , ruwxım sizler menen birge bolıp , aran'ızdag'ı ta'rtipti ha'm Masixqa degen isenimin'izdin' bekkemligin ko'rip , quwanıp atırman . Masix penen qatnasta bolıp jasaw
51002006	Sonlıqtan Masix İysanı İyemiz dep qabıl etken bolsan'ız , Onın' menen tıg'ız qatnasta bolıp jasan'lar .
51002007	Onda tamır jayıp ha'm tiklenip , o'zlerin'iz u'yrengendey , isenimde bekkemlenip barın'lar ha'm Qudayg'a sansız shu'kirlik bildirin'ler .
51002008	Saq bolın'lar ! Masixqa emes , al adamlardın' u'rp-a'detlerine ha'm bul du'nyadag'ı ma'nissiz qag'ıydalarg'a tiykarlang'an filosofiya , bos ha'm o'tirik so'zler menen hesh kim sizlerdi olja etpesin .
51002009	O'ytkeni qudaylıq ta'biyattın' pu'tkil tolılıg'ı Masixtın' denesinde jasaydı .
51002010	Sizler de ha'r qanday ha'kimshilik ha'm biyliktin' bası Masix penen qatnasta bolıp , usı tolılıqqa eristin'iz .
51002011	Sizler Masix penen qatnasta bolıp , su'nnet etildin'iz . Bul su'nnet adamnın' qolı menen qılınatug'ın su'nnet emes , al Masix ta'repinen islengen su'nnet bolıp , usı arqalı gu'nakar ta'biyatın'ız kesip taslanadı .
51002012	Suwg'a shomıldırılg'anın'ızda Masix penen birge ko'mildin'ler ha'm Onı o'limnen tiriltken Qudaydın' ku'shine isenip , sol waqıtta Onın' menen birge tirildin'ler .
51002013	Sizler gu'naların'ız ha'm gu'nakar ta'biyatın'ızdın' su'nnetsizligi sebepli o'li edin'ler , biraq Quday sizlerdi Masix penen birge tiriltti . Ol barlıq gu'nalarımızdı keshirdi .
51002014	Muxaddes Nızam talapları boyınsha bizlerge qarsı ayıp tag'ıp , hu'kim belgileytug'ın hu'jetti Quday o'shirdi ha'm onı atanaq ag'ashqa shegelep , joq qıldı .
51002015	Ol ruwxıy ha'kimler menen biylewshilerdi quralsızlandırdı . Olardı Masixtın' atanaq ag'ashtag'ı o'limi arqalı jen'ip , ko'pshiliktin' ko'z aldında masqara etti . Jalg'an ta'liymatlardan saq bolın'lar !
51002016	Solay etip , jeytug'ın ha'm ishetug'ın na'rselerge , bayramg'a , jan'a ayg'a yamasa dem alıs ku'nine baylanıslı hesh kim sizlerdi hu'kim etpesin .
51002017	Bular tek keliwi tiyis na'rsenin' ko'len'kesi , al haqıyqatlıq bolsa Masixta .
51002018	Jalg'an kishipeyillikten ha'm perishtelerge sıyınıwdan la'zzet alatug'ın hesh kim sizlerdi sıyın'ızdan ayırmasın . Olar tek o'zleri ko'rgen ayanlarg'a g'ana berilip , o'z gu'nakar ta'biyatının' aqılı menen sebepsiz ko'kirek ko'teredi .
51002019	Bundaylar iseniwshiler ja'ma'a'tinin' bası bolg'an Masix penen baylanıstı u'zgen . A'ne usı bastan pu'tkil dene buwın ha'm sin'irdin' ja'rdemi menen ku'sh alıp ha'm birlesip , Qudaydın' qa'legen jolı menen o'sip baradı .
51002020	Eger sizler Masix penen birge bul du'nyanın' ma'nissiz qag'ıydaları ushın o'lgen bolsan'lar , onda nege bul du'nyag'a tiyisli adamlar sıyaqlı : « Uslama » , « Jeme » ha'm « Qol tiygizbe » degen qag'ıydalarg'a qulaq asasız ?
51002021	
51002022	Bunday qag'ıydalardın' ha'mmesi qollanıw arqalı joq bolatug'ın na'rselerge baylanıslı bolıp , adamlardın' buyrıq ha'm ta'liymatlarına tiykarlang'an .
51002023	Awa , bul qag'ıydalar jalg'an dindarlıq , jalg'an kishipeyillik ha'm deneni qıynaw boyınsha aqıllıday bolıp ko'rinedi . Biraq gu'nakar ta'biyattın' qa'lewlerin ju'wenlewde olardın' hesh qanday paydası joq .
51003001	Masix penen bolg'an jan'a o'mir . Solay etip , Masix penen birge tirilgen bolsan'ız , onda aspandag'ı na'rselerdi izlen'ler . Masix sol jerde , Qudaydın' on' jag'ında otırıptı .
51003002	Jerdegi emes , al aspandag'ı na'rselerdi oylan'lar .
51003003	Sebebi sizler du'nya ushın o'lgensizler ha'm jan'a o'mirin'iz Masix penen birge Qudayda jasırılg'an .
51003004	O'mirin'iz bolg'an Masix kelgende , sizler de Onın' menen birlikte saltanat penen ko'rinesiz .
51003005	Sonlıqtan o'zlerin'izdegi jerge tiyisli bolg'an jaman a'detlerdi : buzıqshılıq , haramılıq , na'psiqumarlıq , jaman qa'lewler ha'm na'psiqawlıq bolg'an butqa tabınıwshılıqtı joq qılın'lar .
51003006	Bular sebepli , so'zge qulaq aspaytug'ınlarg'a Qudaydın' g'a'zebi keledi .
51003007	Burın sizler de usınday adamlardın' arasında jasag'anın'ızda , sonday is-ha'reketlerdi isledin'ler .
51003008	Biraq endi ha'mmesin : ashıw , g'a'zep ha'm jek ko'riwshilikti qoyın'lar . Awzın'ızdan hesh qanday o'sek ha'm so'gis so'z shıqpasın .
51003009	Bir-birin'izge o'tirik so'ylemen'ler . O'ytkeni sizler eski ta'biyatın'ızdı onın' jaman isleri menen taslap ,
51003010	jan'a ta'biyatqa iye boldın'lar . Bul jan'a ta'biyatqa iye adam Qudaydı tolıq biliw ushın , o'z Jaratıwshısına uqsap baradı .
51003011	Solay etip , jan'a ta'biyatqa iye adamlar arasında grek ha'm yahudiy , su'nnetli ha'm su'nnetsiz , varvar ha'm skif , qul ha'm azat adam bolıp bo'liniw joq . Al en' a'hmiyetlisi , ha'mme iseniwshilerde jasaytug'ın tek Masix g'ana bar .
51003012	Qudaydın' tan'lap alg'an muxaddes ha'm su'yikli adamları sıpatında rehimlilik , jaqsılıq , kishipeyillik , mu'la'yimlilik ha'm sabırlılıq penen jasan'lar .
51003013	Bir-birin'izge shıdamlı ha'm keshirimli bolın'lar . Eger kim de kim birewden o'kpeli bolsa , İyemizdin' sizlerdi keshirgeni sıyaqlı , sizler de bir-birin'izdi keshirin'ler .
51003014	Bulardın' ha'mmesine qosımsha su'yispenshilik penen jasan'lar . Ol minsiz birlikke eristiredi .
51003015	Ju'reklerin'izde Masixtın' tınıshlıg'ı hu'kimdarlıq etsin . Sizler bir denenin' mu'sheleri bolıp , usı tınıshlıqqa shaqırıldın'ız . Ja'ne de , shu'kirlik bildirin'ler .
51003016	Masixtın' so'zi pu'tkil baylıg'ı menen ishin'izde jasasın . Bir-birin'izge tolıq danalıq penen ta'lim berip , aqıl-na'siyat etin'ler . Qudayg'a shu'kirlik bildirip , Og'an Zabur jırların , alg'ıs-maqtaw qosıqların ha'm Muxaddes Ruwxtın' ilhamı menen jazılg'an qosıqlardı shın ju'rekten aytın'lar .
51003017	So'zin'iz yamasa isin'iz benen qılg'an ha'r bir na'rseni İyemiz İysanın' atı ushın , Ol arqalı A'kemiz Qudayg'a shu'kirlik etip islen'ler . Xojalıqtag'ı qatnasıqlar haqqında
51003018	Ha'y hayallar , ku'yewlerin'izge boysının'lar . Bul İyemizge tiyisli bolg'an hayallarg'a mina'sip .
51003019	Ha'y ku'yewler , hayalların'ızdı su'yin'ler . Olarg'a qopal qatnasta bolman'lar .
51003020	Ha'y balalar , ha'mme na'rsede ata-anaların'ızdın' so'zin tın'lan'lar . Sebebi bul İyemizge unaydı .
51003021	Ha'y a'keler , ruwxı tu'spewi ushın , balaların'ızdın' ashıwın keltirmen'ler .
51003022	Ha'y qullar , du'nyadag'ı xojayınların'ızg'a ha'mme na'rsede boysının'lar . Bunı tek olarg'a jag'ınıw ushın ko'zabag'a emes , al İyemizden qorqıp , shın ju'rekten islen'ler .
51003023	İyemizden sıylıq retinde miyras alatug'ının'ızdı bilip , ne islesen'iz de adamlar ushın emes , al İyemiz ushın islep atırg'anday bolıp , shın ju'rekten islen'ler . O'ytkeni sizler İyemiz Masixqa xızmet etip atırsızlar .
51003024	
51003025	Nahaq is islegen adamg'a nahaqlıg'ına ılayıq qaytarıladı . Quday hesh kimdi ayırmaydı .
51004001	Ha'y xojayınlar , aspanda sizlerdin' de İyen'iz bar ekenin bilip , qulların'ızg'a a'dillik ha'm ten'lik penen qatnas jasan'lar . Aqıl-na'siyatlar
51004002	Ba'rqulla duwa etin'ler . Duwa etkenin'izde shu'kirlik bildirip , sergek bolın'lar .
51004003	Bizler ushın da duwa etin'ler : Masixtın' sırı haqqında O'z so'zin ja'riyalay alıwımız ushın , Quday bizlerge jol ashsın . Men usı sır ushın tutqındaman .
51004004	Bul sırdı tiyisli tu'rde , tu'sinikli etip ayta alıwım ushın da duwa etin'ler .
51004005	Waqıttan jaqsı paydalanıp , ja'ma'a'ttin' sırtındag'ı adamlarg'a aqıllılıq penen qatnas jasan'lar .
51004006	So'zin'iz ha'mme waqıtta jag'ımlı ha'm duzlı bolsın . Sonda sizler ha'r bir adamg'a qalay juwap beriw kerekligin bilip alasızlar . Son'g'ı sa'lemnama
51004007	İyemizge menin' menen birge xızmet etetug'ın isenimli xızmetshi bolg'an su'yikli tuwısqanımız Tixik men tuwralı ha'mme xabardı sizlerge bildiredi .
51004008	Mine , men usı maqset penen onı sizlerge jiberip atırman . Ol hal-jag'dayımızdı bildirip , sizlerdin' kewillerin'izge jubanısh beredi .
51004009	Tixik penen birge jerlesin'iz , isenimli ha'm su'yikli tuwısqanımız bolg'an Onisimdi de jiberip atırman . Olar sizlerge bul jerde bolıp atırg'an barlıq waqıyalar haqqında aytıp beredi .
51004010	Menin' menen birge qamaqta otırg'an joldasım Aristarx ha'm Barnabanın' atalas inisi Mark sizlerge sa'lem aytıp atır . Sizler Mark haqqında nusqaw alg'an edin'ler : eger ol sizlerge barsa , onı qabıl etin'ler .
51004011	Yustus dep atalatug'ın Eshu da sizlerge sa'lem aytıp atır . Yahudiyler ishinen tek usılar g'ana menin' menen birge Qudaydın' Patshalıg'ı ushın xızmet etpekte . Olar mag'an jubanısh boldı .
51004012	Masix İysanın' xızmetshisi bolg'an jerlesin'iz Epafras sizlerge sa'lem aytıp atır . Sizlerdi Qudaydın' ha'r bir erkine tolıq isensin ha'm minsiz adamlar bolsın dep , ol sizler ushın bar ku'shi menen u'zliksiz duwa etip atır .
51004013	Sizler ushın ha'm Laodikiya menen Erapolda bolg'anlar ushın , onın' ko'p miynet etkenine men gu'waman .
51004014	Su'yikli shıpaker Luka menen Dimas ta sizlerge sa'lem aytıp atır .
51004015	Laodikiyadag'ı tuwısqanlarg'a , Nimfag'a ha'm onın' u'yindegi ja'ma'a'tke sa'lem aytın'lar .
51004016	Bul xat aran'ızda oqılg'annan son' , onı Laodikiya ja'ma'a'tinde de oqıtın' . Sizler de Laodikiyadan kelgen xattı oqın'lar .
51004017	Arxipke mınanı aytıp qoyın'lar : « İyemizden qabıl etken xızmetin'di orınlawg'a intalı bol ! »
51004018	Men , Pavel , bul sa'lemnamanı o'z qolım menen jazıp atırman . Menin' tutqınlıg'ımdı umıtpan'lar . Qudaydın' miyrimi sizlerge yar bolsın !
52001001	A'kemiz Qudayg'a ha'm İyemiz İysa Masixqa tiyisli bolg'an Salonika iseniwshilerinin' ja'ma'a'tine , Pavel , Sila ha'm Timofeyden sa'lem ! Sizlerge Qudaydın' miyrimi ha'm tınıshlıg'ı yar bolsın ! Salonikalılardın' u'lgili isenimi
52001002	Duwa etkenimizde sizlerdi tilge alıp , ba'rqulla ha'mmen'iz ushın Qudayg'a shu'kirlik bildiremiz .
52001003	Quday A'kemizdin' aldında isenimin'izdin' jemisi bolg'an is-ha'reketin'izdi , su'yispenshiligin'izge tiykarlang'an miynetin'izdi ha'm İyemiz İysa Masixqa degen u'mitin'izden payda bolg'an shıdamlılıg'ın'ızdı u'zliksiz eske alamız .
52001004	Quday su'ygen tuwısqanlarım ! Onın' sizlerdi tan'lap alg'anın bizler bilemiz .
52001005	Sebebi sizlerge ja'riyalang'an Xosh Xabar tek so'z benen g'ana emes , al qu'diret , Muxaddes Ruwx ha'm tolıq isenim menen jetkizildi . Sizlerdin' paydan'ız ushın aran'ızda qalay jasag'anımızdı bilesizler .
52001006	Ko'p azap-aqıretlerge qaramay , sizler Muxaddes Ruwxtın' bergen quwanıshı menen Qudaydın' so'zin qabıl etip , bizlerge ha'm İyemizge eliklewshiler boldın'lar .
52001007	Solay etip , Makedoniya ha'm Axayadag'ı pu'tkil iseniwshilerge sizler u'lgi boldın'lar .
52001008	O'ytkeni İyemizdin' so'zi sizlerden tarqap , Qudayg'a degen isenimin'iz haqqında xabar tek Makedoniya ha'm Axayag'a emes , al ha'mme jerge jetip bardı . Sonlıqtan bizlerdin' bul haqqında bir na'rse aytıwımızg'a ha'jet qalmadı .
52001009	Sebebi olardın' o'zleri bizlerdi qanshelli jaqsı qabıl alg'anın'ızdı ha'm haqıyqıy tiri Qudayg'a xızmet etiw ushın qalay butlardı taslap , Qudayg'a qaytqanın'ızdı aytıp berdi .
52001010	Ja'ne bizlerdi keleshektegi qa'ha'rli jazadan qutqaratug'ın Qudaydın' O'zi o'limnen tiriltken Ulı İysanın' aspannan keliwin ku'tip atırg'anın'ızdı da olar so'z etti .
52002001	Paveldin' Salonikadag'ı xızmeti . Tuwısqanlar ! Sizlerge bolg'an saparımızdın' bosqa ketpegenin o'zlerin'iz de bilesiz .
52002002	Biraq o'zlerin'izge ma'lim , bunnan aldın Filipte azap shegip , masqaralanıwg'a duwshar bolg'an edik . Degen menen , ku'shli qarama-qarsılıqlarg'a qaramastan , Qudaydın' Xosh Xabarın sizlerge ja'riyalaw ushın , bizler Qudayımızdan ma'rtlik alıp turatug'ın edik .
52002003	O'ytkeni bizlerdin' aqıl-na'siyatımız o'tirik yamasa napa'k niyet ha'm hiylege negizlenbegen edi .
52002004	Kerisinshe , Quday bizlerdi mina'sip ko'rip , bizlerge Xosh Xabardı isenip tapsırdı . Sonlıqtan bizler adamlarg'a emes , al kewillerimizdi sınaytug'ın Qudayg'a unaw ushın Xosh Xabardı ja'riyalap ju'rmiz .
52002005	Xabarın'ız bar , bizler hesh qashan jag'ımpazlıq so'zleri yamasa paydaku'nemlik nıqabı menen kelmedik . Quday bug'an gu'wa .
52002006	Ja'ne bizler hesh kimnen : ya sizlerden , ya basqalardan hu'rmet-maqtaw izlep ju'rgen joqpız .
52002007	Masixtın' elshileri sıpatında sizlerge awırmanlıq salıwımızg'a bolar edi . Biraq , balalarına g'amxor bolg'an ana sıyaqlı , sizlerge mu'la'yim boldıq .
52002008	Sizlerdi usılay jaqsı ko'rip , sizlerge tek Qudaydın' Xosh Xabarın emes , al o'z janlarımızdı beriwge de qayıl edik . Sebebi sizler bizler ushın sonshelli qa'dirli edin'iz .
52002009	Tuwısqanlar ! Bizlerdin' awır miynetimiz ha'm qıyınshılıqlarımız yadın'ızda . Hesh birin'izge awırmanlıg'ımız tu'spewi ushın , ku'ni-tu'ni miynet etip , sizlerge Qudaydın' Xosh Xabarın ja'riyaladıq .
52002010	Siz iseniwshilerdin' aldında qanday muxaddes , haq ha'm kemshiliksiz bolıp jasag'anımızg'a sizler de , Quday da gu'wa .
52002011	Xabarın'ız bar , bir a'ke o'z balalarına qanday qatnas jasasa , bizler de sizlerdin' ha'r birin'izge sonday qatnas jasadıq .
52002012	Sizlerge aqıl-na'siyat ha'm jubanısh berip , O'z Patshalıg'ına ha'm saltanatına shaqırg'an Qudayg'a ılayıqlı jasawdı o'tinish ettik .
52002013	Bizler Qudayg'a ja'ne bir na'rse ushın u'zliksiz shu'kirlik etemiz . O'ytkeni sizler Qudaydın' so'zin bizlerden esitip qabıl etkenin'izde , bunı adamnın' so'zi sıpatında emes , al Qudaydın' so'zi sıpatında qabıl ettin'ler . Bul so'z haqıyqattan Qudaydın' so'zi bolg'anlıqtan , siz iseniwshilerde ha'reket etpekte .
52002014	Sebebi tuwısqanlar , sizler Masix İysag'a tiyisli bolg'an Yahudiyadag'ı Qudaydın' ja'ma'a'tlerine eliklewshiler boldın'lar . Olar yahudiylerden qanday azap-aqıret ko'rgen bolsa , sizler de o'z milletin'izden sonday azap-aqıret ko'rdin'ler .
52002015	İyemiz İysanı ha'm payg'ambarlardı o'ltirgen yahudiyler bizlerdi de quwıp shıg'ardı ha'm olar Qudaydı nariyza qılıp , pu'tkil adamlarg'a dushpanlıq islep atır .
52002016	Basqa milletlerdin' qutqarılıwı ushın , bizlerdin' so'ylewimizge olar tosqınlıq jasap , ha'r qashan o'z gu'nalarının' mo'lsherin toltırıp atır . Biraq olar aqırında Qudaydın' g'a'zebine ushıraydı . Paveldin' salonikalılarg'a degen sag'ınıshı
52002017	Tuwısqanlar , sizlerden az waqıtqa ayra tu'sirilip , o'zlerimiz alısta bolsaq ta , kewillerimiz sizler menen birge edi . Sizlerdi ju'da' sag'ınıp , diydar ko'risiwge qattı tırıstıq .
52002018	Sonlıqtan sizlerge barg'ımız kelip , a'sirese men , Pavel , bir neshe ma'rte barmaqshı bolg'anımda , shaytan bizlerge kesent etti .
52002019	Bizlerdin' u'mitimiz , quwanıshımız ha'm İyemiz İysa kelgende , Onın' aldında kiyetug'ın maqtaw tajımız ne ? Sizler emessiz be ?
52002020	Awa , maqtanıshımız ha'm quwanıshımız sizlersiz .
52003001	Solay etip , bizler artıq shıday almay , Afinada jalg'ız qalıwdı uyg'ardıq .
52003002	İsenimin'izdi bekkemlep , sizlerdi jigerlendiriw ushın , Masixtın' Xosh Xabarın ja'riyalaytug'ın Qudaydın' xızmetshisi , tuwısqanımız Timofeydi sizlerge jiberdik .
52003003	Azap-aqıretler sebepli hesh kim isenimde silkinbesin dep , bizler usılay isledik . Azap shegiw ta'g'dirimizge jazılg'anı o'zlerin'izge ma'lim .
52003004	O'ytkeni sizler menen birge bolg'anımızda , azap shegetug'ınımızdı aldın aytqan edik . Xabarın'ız bar , aytqanımızday anıq solay boldı da .
52003005	Sonlıqtan men de artıq shıday almay , azg'ırıwshı sizlerdi azg'ırıp , miynetimiz bosqa ketpesin dep , isenimin'izdin' jag'dayın biliw ushın Timofeydi sizlerge jiberdim . Salonikadan kelgen quwanıshlı xabar
52003006	Biraq , sizlerdin' janın'ızdan bizlerge jan'a g'ana qaytıp kelgen Timofey sizlerdin' isenimin'iz ha'm su'yispenshiligin'iz haqqında quwanıshlı xabar alıp keldi . Bizlerdi ba'rqulla jaqsı oy menen eske alıp , bizlerdin' sizlerdi sag'ıng'anımızday , sizlerdin' de bizlerdi sag'ınıp atırg'anın'ızdı aytıp berdi .
52003007	Sol sebepten tuwısqanlar , qıyınshılıqlı ha'm azap-aqıretli jag'dayda sizlerdin' isenimin'iz sebepli jigerlenip qaldıq .
52003008	Sebebi sizler İyemiz benen bekkem baylanısta bolsan'ız , bizlerdin' janımız jay tabadı .
52003009	Qudayımızdın' aldında sizler sebepli alg'an barlıq quwanıshımızdın' esesin Og'an qansha shu'kirlik aytıp qaytarsaq ta az .
52003010	Sizler menen ju'zbe-ju'z ko'risiw ushın ha'm isenimin'izdegi jetispegen na'rselerdi tolıqtırıw ushın , ku'ni-tu'ni bar ku'shimiz benen duwa etip atırmız .
52003011	A'kemiz Qudaydın' O'zi ha'm İyemiz İysa sizlerge barıwg'a jolımızdı ashsın !
52003012	İyemiz bir-birin'izge ha'm pu'tkil adamlarg'a degen su'yispenshiligin'izdi bizlerdin' sizlerge degen su'yispenshiligimiz sıyaqlı ko'beytip arttırsın !
52003013	Solay etip , İyemiz İysa O'zinin' pu'tkil muxaddesleri menen kelgende , A'kemiz Qudaydın' aldında muxaddeslikte kemshiliksiz bolıwın'ız ushın , ju'reklerin'izdi bekkemlesin .
52004001	Qudayg'a unaytug'ın o'mir . Endi bolsa , tuwısqanlar , Qudayg'a unaw ushın qalay jasaw kerekligin sizler bizlerden u'yrendin'iz . Ha'zir usılay jasap atırsız da . Bul iste ja'ne de alg'a ilgerilewin'izdi İyemiz İysanın' atı menen sizlerden o'tinish etip soraymız .
52004002	O'ytkeni İyemiz İysanın' biyligi menen sizlerge qanday jol-jorıqlardı bergenimizdi o'zlerin'iz bilesizler .
52004003	Qudaydın' erki — sizlerdin' muxaddes bolıwın'ızdan ibarat . Yag'nıy , Ol sizlerdin' jınısıy buzıqshılıqtan awlaq ju'riwin'izdi ,
52004004	ha'r birin'izdin' o'z denesin qa'dirlep , muxaddes qılıp saqlawın
52004005	ha'm Qudaydı bilmeytug'ın butqa tabınıwshılar sıyaqlı buzıq qa'lewlerge berilmewin qa'leydi .
52004006	Hesh kim usınday iste tuwısqanına qıyanet etip , haramılıq islemesin . Burın sizlerge aytqanımız ha'm eskertkenimizdey , İyemiz bunday barlıq isler ushın adamlardı jazalaydı .
52004007	Sebebi Quday bizlerdi haram bolıp jasaw ushın emes , al muxaddes bolıp jasaw ushın shaqırdı .
52004008	Solay etip , bul jol-jorıqtı qabıl almag'an adam adamdı emes , al Muxaddes Ruwxın sizlerge bergen Qudaydı qabıl almag'an boladı .
52004009	Biraq tuwısqanlıq su'yispenshilik haqqında birewdin' sizlerge bir na'rse jazıwına ha'jet joq . O'ytkeni bir-birin'izdi su'yiwdi sizler Qudaydan u'yrendin'ler .
52004010	Sizler haqıyqattan da pu'tkil Makedoniyadag'ı tuwısqanlardın' ha'mmesin su'yesizler . Tuwısqanlar , bul iste ja'ne de alg'a ilgerilewin'izdi sizlerden o'tinish etemiz .
52004011	Ja'ne de , sizlerge jol-jorıq bergenimizdey , tınısh o'mir su'riwdi , o'z isin'izge kewil bo'liwdi ha'm qolların'ız benen miynet etiwdi maqset etip qoyın'lar .
52004012	Solay etip , sizler ja'ma'a'tten tıs adamlardın' aldında hu'rmet-izzetli o'mir su'resizler ha'm hesh kimnen g'a'rezli bolmaysızlar . İysanın' qayta keliwi
52004013	Tuwısqanlar ! U'mitsiz jasaytug'ın basqa adamlar sıyaqlı qayg'ırmawın'ız ushın , bul du'nyadan ko'z jumg'anlar haqqında sizlerdin' xabarsız qalıwın'ızdı qa'lemeymiz .
52004014	Sebebi bizler İysanın' o'lip , qayta tirilgenine isenemiz . Sol sıyaqlı , İysag'a isenip , bul du'nyadan ko'z jumg'anlardı Quday Onın' menen birge qayta alıp keletug'ınına da isenemiz .
52004015	İyemizdin' so'zine tiykarlanıp , sizlerge mınanı bildiremiz : ha'zir tiri bolıp jasap atırg'an bizler , yag'nıy İyemiz kelemen degenshe tiri ju'retug'ınlar bul du'nyadan ko'z jumg'anlardan hesh artıq emespiz .
52004016	O'ytkeni İyemizdin' O'zi buyırg'an ba'lent dawıs , bas perishtenin' sesti ha'm Qudaydın' ka'rnayı menen aspannan kelgende , da'slep Masixqa isengen o'liler tiriledi .
52004017	Onnan son' , jasap atırg'an bizler , yag'nıy tiri qalg'anlar olar menen birlikte İyemizdi hawada ku'tip alıw ushın , bultlar ishine alınıp ko'terilemiz . Solay etip , ha'mme waqıt İyemiz benen birge bolamız .
52004018	Mine , usı so'zler menen bir-birin'izdi jubatın'lar .
52005001	Tuwısqanlar ! Bul waqıyalardın' waqıt ha'm ma'wsimleri haqqında sizlerge jazıwdın' keregi joq .
52005002	Sebebi İyemizdin' ku'ni tu'nde urının' keliwi sıyaqlı keletug'ının sizler anıq bilesizler .
52005003	Adamlar : « Ha'mmesi tınısh ha'm qa'wipsiz » , — degende , ju'kli hayaldı birden tolg'aq tutqanday , olar tosattan apatqa ushırap , qashıp qutıla almaydı .
52005004	Biraq tuwısqanlar , sizler qaran'g'ılıqta bolmag'anlıqtan , sol ku'n sizlerdi urı tu'skendey g'apılda qaldırmaydı .
52005005	Sizlerdin' ha'mmen'iz nurdın' ha'm ku'ndizdin' balalarısız . Bizler tu'nge yamasa qaran'g'ılıqqa tiyisli emespiz .
52005006	Sonlıqtan basqalar sıyaqlı uyıqlamayıq , oyaw ha'm sergek bolayıq .
52005007	O'ytkeni uyıqlaytug'ınlar tu'nde uyıqlaydı , ma's bolatug'ınlar da tu'nde ma's boladı .
52005008	Al ku'ndizge tiyisli bolg'an bizler sergek bolayıq , isenim ha'm su'yispenshilikti sawıt qılıp , qutqarılıwg'a degen u'mitti basımızg'a duwlıg'a qılıp kiyeyik .
52005009	Sebebi Quday bizlerdi O'zinin' g'a'zebine ushırawımız ushın emes , al İyemiz İysa Masix arqalı qutqarılıwımız ushın tayınladı .
52005010	Tiri bolsaq ta , o'li bolsaq ta , bizlerdi O'zi menen birge jasasın dep , İysa Masix bizler ushın o'ldi .
52005011	Sonlıqtan ha'zir islep atırg'anın'ızday , bir-birin'izdi jigerlendirip , bir-birin'izdin' isenimin'izdi bekkemley berin'ler . Son'g'ı aqıl-na'siyatlar ha'm sa'lemnama
52005012	Tuwısqanlar ! Aran'ızda miynet etkenlerdin' , yag'nıy İyemizdin' jolında sizlerge jolbasshılıq qılıp , aqıl-na'siyat bergenlerdin' qa'dirin biliwin'izdi sizlerden o'tinish etemiz .
52005013	İslegen isleri ushın olardı su'yip , sheksiz hu'rmet etin'ler . O'z ara tatıw jasan'lar .
52005014	Sizlerge jalbarınamız , tuwısqanlar , is jaqpaslarg'a eskertiw jasap , ju'reksizlerdi jigerlendirin'ler , ku'shsizlerge ja'rdem berip , ha'mmege sabırlı bolın'lar .
52005015	Abaylı bolın'lar , hesh kim jamanlıqqa jamanlıq penen juwap qaytarmasın . Kerisinshe , ha'mme waqıtta bir-birin'izge ha'm pu'tkil adamlarg'a jaqsılıq islewge umtılın'lar .
52005016	Ba'rqulla quwanın'lar .
52005017	Tınbay duwa etin'ler .
52005018	Qanday awhal bolsa da , Qudayg'a shu'kirlik bildirin'ler . O'ytkeni Masix İysag'a tiyisli bolg'an sizlerge degen Qudaydın' erki usılar .
52005019	Muxaddes Ruwxtın' isin toqtatpan'lar .
52005020	Payg'ambarshılıq so'zlerin kemsitpen'ler .
52005021	Biraq , ha'mme na'rseni sınap ko'rin'ler . Jaqsılıqqa jabısıp alın'lar .
52005022	Ha'r qanday jamanlıqtan qashın'lar .
52005023	Tınıshlıq beriwshi Qudaydın' O'zi sizlerdi tolıq muxaddes qılsın : pu'tkil ruwxın'ız , janın'ız ha'm denen'izdi İyemiz İysa Masixtın' keliwine kemshiliksiz qılıp saqlasın .
52005024	Sizlerdi shaqırg'an Quday sadıq , Ol usını a'melge asıradı .
52005025	Tuwısqanlar , bizler ushın duwa etin'ler .
52005026	Barlıq tuwısqanlardı muxaddes posa menen su'yip , sa'lem aytın'lar .
52005027	Bul xattın' ha'mme tuwısqanlarg'a oqıp beriliwin İyemizdin' atı menen sizlerge qatan' tu'rde tapsıraman .
52005028	İyemiz İysa Masixtın' miyrimi sizlerge yar bolsın !
53001001	A'kemiz Qudayg'a ha'm İyemiz İysa Masixqa tiyisli bolg'an Salonika iseniwshilerinin' ja'ma'a'tine , Pavel , Sila ha'm Timofeyden sa'lem !
53001002	A'kemiz Qudaydın' ha'm İyemiz İysa Masixtın' miyrimi ha'm tınıshlıg'ı sizlerge yar bolsın ! Keleshektegi qa'ha'rli jaza
53001003	Tuwısqanlar ! Sizler ushın ha'mme waqıtta Qudayg'a shu'kirlik etiw parızımız . Usılay islewimiz orınlı . Sebebi isenimin'iz ku'n sayın o'sip , ha'r qaysısın'ızdın' bir-birin'izge degen su'yispenshiligin'iz artıp barmaqta .
53001004	Sonlıqtan bizler basın'ızdan keship atırg'an barlıq quwdalaw ha'm azap-aqıretler waqtındag'ı sizlerdin' sabırlılıg'ın'ız ha'm isenimin'iz ushın Qudaydın' ja'ma'a'tlerinde sizler menen maqtanamız .
53001005	Bulardın' ha'mmesi Qudaydın' a'dil jazasının' belgisi . Na'tiyjede , shegip atırg'an azabın'ız ushın sizler Qudaydın' Patshalıg'ına ılayıqlı dep sanalasızlar .
53001006	Quday a'dil : sizlerge azap bergenlerge Ol azap penen juwap qaytaradı .
53001007	Azap shegip atırg'an sizlerge bolsa , bizler menen birge tınıshlıq beredi . Bulardın' ha'mmesi İyemiz İysa O'zinin' qu'diretli perishteleri menen jalınlag'an ot ishinde aspanda ko'ringende ju'z beredi .
53001008	Sonda İyemiz İysa Qudaydı bilmeytug'ınlardı ha'm O'zi haqqında Xosh Xabarg'a boysınbag'anlardı jazalaydı .
53001009	Olar ma'n'gi nabıt bolıwg'a hu'kim etilip , İyemizdin' ju'zinen ha'm qu'diretli saltanatınan alıslatıladı .
53001010	İyemiz kelgen ku'ni O'z muxaddesleri ta'repinen ullılanıp , pu'tkil iseniwshiler ta'repinen alg'ıslanadı . Olardın' arasında sizler de bolasızlar . O'ytkeni bizlerdin' Ol haqqında bergen gu'walıg'ımızg'a isendin'ler .
53001011	Sonlıqtan sizler ushın ba'rqulla duwa etip atırmız : Qudayımız sizlerdi O'zi shaqırg'an o'mirge ılayıqlı qılsın , ha'r tu'rli jaqsı arzıw-a'rmanın'ızdı ha'm isenimge tiykarlang'an ha'r bir isin'izdi O'z qu'direti menen a'melge asırsın .
53001012	Solay etip , Qudayımızdın' ha'm İyemiz İysa Masixtın' miyrimi menen , İyemiz İysanın' atı sizler arqalı ullılansın ha'm sizler de Ol ta'repinen ma'rtebeli bolın'lar .
53002001	Nızamdı buzıwshının' payda bolıwı . Tuwısqanlar ! Endi İysa Masixtın' qayta keliwine ha'm bizlerdin' Onın' aldına jıynalıwımızg'a baylanıslı sizlerden mınalardı o'tinemiz .
53002002	İyemizdin' ku'ninin' a'lle qashan kelgenin aytqan ha'r qanday payg'ambarshılıq , so'z yamasa bizler jibergendey etip ko'rsetilgen xat sebepli aqıldan da'rhal azıp , ta'shiwishlenben'ler .
53002003	O'zlerin'izdi hesh kimge hesh qanday jol menen aldatpan'lar . Sebebi sol ku'n keliwge deyin da'slep isenimnen qaytıw baslanıp , nızamdı buzıwshı , yag'nıy ta'g'dirine nabıt bolıw jazılg'an adam payda boladı .
53002004	Sol adam — Qudayg'a yamasa adamlar « quday » dep sıyınatug'ın ha'r bir na'rsege qarsı shıg'ıp , o'zin ha'mmeden joqarı qoyadı , ha'tte , ol Qudaydın' İbadatxanasındag'ı Muxaddesxanada otırıp , o'zin « qudayman » dep ja'riyalaydı .
53002005	Sizler menen birge bolg'anımda usılardı aytqanım eslerin'izde joq pa ?
53002006	Sol adamnın' o'z waqtında payda bolıwına deyin ha'zir onı ne uslap turg'anın bilesizler .
53002007	Awa , nızamsızlıqtın' sırlı ku'shleri a'lle qashan ha'reket etpekte . Biraq usı ku'shti uslap turıwshı joq qılınbag'ansha , ol o'z isin dawam ete beredi .
53002008	Bunnan son' , nızamdı buzıwshı payda boladı . Biraq İyemiz İysa onı awzınan shıqqan demi menen o'ltiredi ha'm O'zinin' ullı saltanatı menen kelgende joq qıladı .
53002009	Sol adam shaytannın' ku'shi menen kelip , ha'r tu'rli qu'diret , jalg'an belgiler menen tan' qalarlıq na'rselerdi
53002010	ha'm nabıt bolatug'ınlardı aldawshı ha'r tu'rli jamanlıqlardı ko'rsetedi . O'ytkeni olar o'zlerinin' qutqarılıwı ushın haqıyqatlıqtı su'yiwden bas tartqanlıqtan , nabıt boladı .
53002011	Sonlıqtan jalg'ang'a isensin dep , Quday olarg'a aldawshı bir ku'sh jiberedi .
53002012	Solay etip , haqıyqatqa isenbey , jamanlıqtan ra'ha'tlenetug'ınlardın' ha'mmesi hu'kim etiledi . Bekkem turın'lar !
53002013	Biraq bizler İyemiz su'ygen tuwısqanlarımız bolg'an sizler ushın ha'mme waqıt Qudayg'a shu'kirlik etiwge parızlımız . Sebebi Quday Muxaddes Ruwx ta'repinen muxaddes qılınıwın'ız arqalı ha'm haqıyqatqa iseniwin'iz arqalı qutqarılıwın'ız ushın , sizlerdi a'wel bastan tan'lap alg'an edi .
53002014	İyemiz İysa Masixtın' ullılıg'ına erisiwin'iz ushın , bizler ja'riyalag'an Xosh Xabar arqalı Quday sizlerdi usı qutqarılıwg'a shaqırdı .
53002015	Sol sebepli , tuwısqanlarım , bekkem turın'lar ! Bizlerdin' so'z yamasa xat arqalı sizlerge u'yretken ta'liymatımız boyınsha is tutın'lar .
53002016	İyemiz İysa Masixtın' O'zi ha'm bizlerdi su'yip , miyrim-sha'pa'a'ti menen bizlerge sheksiz jubanısh ha'm jaqsı u'mit bergen A'kemiz Quday
53002017	sizlerdin' kewillerin'izdi jigerlendirip , ha'r qanday jaqsı iste de , so'zde de ku'sh-quwat bersin .
53003001	Qullası , tuwısqanlar , İyemizdin' so'zi sizlerdin' aran'ızda qalay jayılg'an bolsa , ele de solay tezlik penen jayılıp , hu'rmetke bo'lene bersin dep , bizler ushın duwa etin'ler .
53003002	Jaman ha'm jawız adamlardan qutılıwımız ushın da duwa etin'ler . O'ytkeni adamlardın' ha'mmesi iseniwshi emes .
53003003	Biraq , İyemiz sadıq . Ol sizlerge ku'sh-quwat berip , shaytannan saqlaydı .
53003004	İyemiz sizler menen qarım-qatnasta bolg'anlıqtan , buyırg'anlarımızdı islep atırg'anın'ızg'a ha'm isleytug'ının'ızg'a isenemiz .
53003005	İyemiz ju'reklerin'izdi Qudaydın' su'yispenshiligine ha'm Masixtın' sabırlılıg'ına qaray jetelesin . O'z miynetin'iz benen jasan'lar !
53003006	Tuwısqanlar ! İyemiz İysa Masixtın' atı menen buyıramız : bizlerden alg'an ta'liymattı tın'lamay , isjaqpaslıq etip ju'rgen barlıq tuwısqanlardan awlaq ju'rin'ler !
53003007	Bizlerden qalay o'rnek alıwın'ız kerek ekenligin o'zlerin'iz bilesizler . Sebebi bizler aran'ızda bolg'anımızda , talapsız ju'rgen joqpız .
53003008	Hesh kimnin' nanın biypul jemedik . Kerisinshe , hesh birin'izge awırmanlıg'ımız tu'spesin dep , ku'ni-tu'ni awır miynet ettik .
53003009	Ja'rdemin'izdi qabıl etiwge haqımız bolmag'anı sebepli emes , al sizler bizlerge eliklesin dep , o'rnek bolıwımız ushın usılay isledik .
53003010	Ha'tte , bizler sizler menen birge bolg'anımızda : « Kim de kim miynet etiwdi qa'lemese , awqat ta jemesin » , — degen buyrıqtı bergen edi .
53003011	O'ytkeni aran'ızdag'ı ayırımlardın' talapsız bolıp , hesh jumıs islemey , basqalardın' isine aralasıp ju'rgenin esitip atırmız .
53003012	Bunday adamlarg'a İyemiz İysa Masixtın' atı menen jalbarınamız ha'm mınanı buyıramız : tınısh miynet etip , o'z nanın o'zi tawıp jesin .
53003013	Al sizler , tuwısqanlar , jaqsı is islewden jalıqpan'lar .
53003014	Eger bul xattag'ı so'zlerimizge qulaq aspag'anlar bolsa , onı ayırıp qoyın'lar . Onı uyaltıw ushın , baylanıstı u'zin'ler .
53003015	Biraq , onı dushpan dep sanamay , tuwısqan sıpatında eskertin'ler . Son'g'ı sa'lemnama
53003016	Tınıshlıq beriwshi İyemizdin' O'zi sizlerge ha'mme waqıtta , ha'r qanday jag'dayda tınıshlıq bersin . İyemiz ha'mmen'izge yar bolsın !
53003017	Men , Pavel , bul sa'lemdi o'z qolım menen jazıp atırman . Menin' ha'r bir xatımda bul belgi bar . Men usılay jazaman .
53003018	İyemiz İysa Masixtın' miyrimi ha'mmen'izge yar bolsın !
54001001	Sa'lemnama . Qutqarıwshımız Qudaydın' ha'm u'mitimiz Masix İysanın' buyrıg'ı menen Masix İysanın' elshisi bolg'an men , Pavelden ,
54001002	isenimdegi haqıyqıy ulım bolg'an Timofeyge sa'lem ! A'kemiz Quday ha'm İyemiz Masix İysa sag'an miyrim , rehim ha'm tınıshlıq bersin !
54001003	Men Makedoniyag'a ketip baratırg'anımda sag'an o'tinish etkenimdey , Efeste qal . Ol jerdegi ayırım adamlarg'a jalg'an ta'liymatlardı u'yretpewdi ,
54001004	an'ızlar ha'm sheksiz shejireler menen ba'nt bolmawdı buyır . Bular isenim arqalı bilinetug'ın Qudaydın' islerine payda beriwdin' ornına , tartıslardı keltirip shıg'aradı .
54001005	Al bul buyrıqtın' maqseti bolsa — pa'k ju'rekten , taza hu'jdannan ha'm haqıyqıy isenimnen su'yispenshilikti payda etiw .
54001006	Geybir adamlar bulardan ju'z burıp , bos ga'plerge erip adastı .
54001007	Olar nızam mug'allimi bolıwdı qa'leydi , biraq neni so'ylep ha'm neni taban tirep tastıyıqlap atırg'anın tu'sinbeydi .
54001008	Durıs qollang'an adam ushın Muxaddes Nızam paydalı ekenin bizler bilemiz .
54001009	Ja'ne de , Muxaddes Nızam haq adamlar ushın emes , al nızamdı buzıwshılar ha'm boysınbaytug'ınlar , qudaysızlar ha'm gu'nakarlar , muxaddes emesler ha'm muxaddes na'rselerdi sıylamaytug'ınlar , ata-anasın o'ltiretug'ınlar , adam o'ltiriwshiler ,
54001010	buzıqlar , o'z jınısındag'ı adam menen qosılıwshılar , adamdı urlap satıwshılar , o'tirikshiler , jalg'an gu'walıq beriwshiler ha'm durıs ta'liymatqa qarsı is qılatug'ın basqa ha'mme ushın qollanılatug'ının bilemiz .
54001011	Durıs ta'liymat bolsa , alg'ıs-maqtawlarg'a ılayıq Qudaydın' ullı Xosh Xabarına tiykarlang'an . Usı Xosh Xabardı Quday mag'an isenip tapsırdı . Paveldin' Qudaydın' miyrimi ushın minnetdarshılıq bildiriwi
54001012	Mag'an ku'sh-quwat berip qoyg'an İyemiz Masix İysag'a minnetdarshılıq bildiremen . Sebebi Ol meni sadıq dep esaplap , O'z xızmetine tayınladı .
54001013	Bir waqıtları men Og'an til tiygiziwshi , quwdalawshı ha'm zalım adam bolsam da , Ol mag'an miyrim-sha'pa'a'tin berdi . O'ytkeni mende haqıyqıy isenim bolmag'anlıqtan , ne islep ju'rgenimdi bilmeytug'ın edim .
54001014	Biraq İyemizdin' miyrimi Masix İysadag'ı isenim ha'm su'yispenshilik penen birlikte menin' u'stime mol-mol bolıp to'gildi .
54001015	« Masix İysa bul du'nyag'a gu'nakarlardı qutqarıw ushın keldi » , — degen so'zler isenimli ha'm ha'mme adamlar ta'repinen qabıl qılınıwg'a ılayıqlı so'zler . Men o'zimdi gu'nakarlardın' ishindegi en' jamanıman dep esaplayman .
54001016	Biraq , men gu'nakarlardın' ishindegi en' jamanı bolsam da , Masix İysa mag'an rehim etti . Keyinirek O'zine isenip , ma'n'gilik o'mirge erisetug'ınlarg'a o'rnek bolıwım ushın , Ol mag'an sheksiz sabırlıg'ın ko'rsetti .
54001017	Ma'n'gilik Patshag'a , o'lmeytug'ın ha'm ko'rinbeytug'ın jalg'ız Qudayg'a ma'n'gige hu'rmet ha'm dan'q bolsın ! Awmiyin .
54001018	Ulım Timofey ! Sen tuwralı aldın aytılg'an payg'ambarshılıq so'zlerine tiykarlanıp , sag'an buyıraman : usı so'zler boyınsha jaqsı a'sker sıyaqlı is-ha'reket et .
54001019	İsenimin'di ha'm hu'jdanın'dı taza saqla . Ayırımlar hu'jdanın satıp , iseniminen ayırıldı .
54001020	Olardın' arasında Gimeney ha'm İskender de bar . Qudayg'a til tiygizbewdi u'yrensin dep , men olardı ja'ma'a'tten shıg'arıp , shaytannın' qolına tapsırdım .
54002001	Qudayg'a sıyınıw haqqında . En' aldı menen iseniwshilerge mınanı u'yretiwin'di o'tinish etemen : olar Quday aldında ha'mme adamlar ushın sorap , duwa etip , jalbarınıp , minnetdarshılıq bildirsin .
54002002	Patshalar ha'm basshılar ushın da duwa etsin . Sonda bizler Qudaydın' jolı menen hadal jasap , paraxat ha'm tınısh o'mir su'remiz .
54002003	Bul is jaqsı bolıp , Qutqarıwshımız Qudayg'a unaydı .
54002004	Sebebi Ol ha'mme adamlardın' qutqarılıwın ha'm haqıyqatlıqtı biliwin qa'leydi .
54002005	Quday jalg'ız ha'm Quday menen adamlardın' arasındag'ı Ta'welleshi , O'zi adam bolg'an Masix İysa da jalg'ız .
54002006	Ol O'zin ha'mme adamlar ushın qurban qıldı . Bul arqalı Ol Qudaydın' ha'mme adamlardı qutqarıwdı qa'leytug'ının belgilengen waqıtta da'lilledi .
54002007	Men usı ushın Masix İysa ta'repinen xabarshı ha'm elshi bolıp tayınlanıp , basqa milletlerge isenim ha'm haqıyqatlıq haqqında u'yretetug'ın mug'allim boldım . Men aldap atırg'an joqpan , haqıyqatın aytıp turman .
54002008	Ja'ma'a'tdegi er adamlarg'a ashıwlanbawdı ha'm tartıspawdı , al ha'mme jerde muxaddes qolların ko'terip duwa etiw kerekligin u'yretiwin'di qa'leymen .
54002009	Hayallar da shashlarına artıqsha sa'n bermey , o'zlerin altınlar , hinjiler yamasa qımbat kiyimler menen emes , al sıpayı kiyim , a'dep ha'm iybe menen bezesin .
54002010	Kerisinshe , olar Qudaydan qorqıp jasaytug'ın hayallarg'a ılayıqlı jaqsı isler menen o'zlerin ko'rkem qılsın .
54002011	Hayal tınısh ha'm tolıq boysıng'an halda ta'lim alsın .
54002012	Hayaldın' ta'lim berip , er adamdı basqarıwına ruxsat etpeymen . Hayal tınısh bolsın .
54002013	O'ytkeni da'slep Adam-ata , son'ınan Hawa-ene jaratıldı .
54002014	Ja'ne de , Adam-ata emes , al hayal aldanıp , gu'na isledi .
54002015	Biraq , hayal isenim , su'yispenshilik ha'm muxaddeslik penen , a'depli bolıp jasasa , bala tuwıwı arqalı qutqarıladı .
54003001	Ja'ma'a't jetekshileri ha'm xızmetshileri haqqında . « Eger kim de kim ja'ma'a't jetekshisi bolıwdı an'sasa , jaqsı isti arzıw etkeni » , — degen so'zler haqıyqat .
54003002	Solay etip , ja'ma'a't jetekshisi ayıpsız , bir hayallı , salmaqlı , o'zin tutıp biletug'ın , hu'rmetli , miymandos ha'm ta'lim beriwge qa'biletli bolıwı sha'rt .
54003003	Ja'ne de , ol ma'sku'nemlikke berilgen , qızba , ja'njelkesh , paydaku'nem bolmay , al mu'la'yim ,
54003004	o'z u'yin jaqsı basqaratug'ın , balalarına so'zin tın'latıp , o'zin hu'rmet ettire alatug'ın adam bolıwı lazım .
54003005	Sebebi o'z u'yin basqara almaytug'ın adam Qudaydın' ja'ma'a'tine qalay g'amxorlıq qıla aladı ?
54003006	Jetekshi jaqında isengen adam bolmawı tiyis . Olay bolsa , ol maqtanıp ketip , shaytan sıyaqlı jazag'a duwshar bolıwı mu'mkin .
54003007	Ja'ne de , ol ayıplanıp , shaytannın' duzag'ına tu'spewi ushın , ja'ma'a'ttin' sırtındag'ı adamlardın' aldında jaqsı atqa iye bolıwı kerek .
54003008	Sol sıyaqlı , ja'ma'a't xızmetshileri de ma'sku'nemlikke berilgen , haram paydanı go'zleytug'ın adam bolmay , bir so'zli ha'm hu'rmetli adamlar bolıwı sha'rt .
54003009	Olar isenimnin' teren' haqıyqatlıg'ın bilip , taza hu'jdan menen is-ha'reket etiwi tiyis .
54003010	Bul xızmetshiler de da'slep sınaqtan o'tiwi lazım . Eger ayıpsız bolsa , xızmetke qoyılsın .
54003011	Sonday-aq , olardın' hayalları da o'sekshi bolmay , hu'rmetli , salmaqlı ha'm ha'mme iste isenimli bolsın .
54003012	Ja'ma'a't xızmetshileri bir hayallı , balaların ha'm o'z u'y-ishin jaqsı basqaratug'ın adamlar bolsın .
54003013	Xızmetin jaqsı atqarg'an xızmetshiler joqarı ma'rtebege erisedi ha'm Masix İysag'a degen isenimde u'lken batırlıqqa iye boladı . Ullı sır
54003014	Men jaqın arada senin' janın'a barıwdan u'mit etemen . Biraq eger keshiksem , Qudaydın' shan'arag'ında iseniwshilerdin' qalay is tutıwı kerekligin biliwin' ushın , sag'an usı xattı jazıp atırman . Qudaydın' shan'arag'ı — haqıyqat tiregi ha'm tiykarı bolg'an tiri Qudaydın' ja'ma'a'ti .
54003015	
54003016	Qudaydın' jolının' sırı ullı ekeni so'zsiz . Keldi Masix adam denesinde , Muxaddes Ruwx ta'repinen haq dep tastıyıqlandı Ol , Perishtelerge ko'rindi , Ol haqqında ja'riyalandı milletlerge , Du'nyada Og'an isendi , Ol joqarıg'a alındı saltanat penen .
54004001	Jalg'an ta'liymatlar haqqında . Muxaddes Ruwx anıq aytpaqta : son'g'ı waqıtlarda geybir adamlar aldawshı ruwxlarg'a ha'm jinlerdin' ta'liymatlarına qulaq asıp , isenimnen qaytadı .
54004002	Bunday ta'liymatlar hu'jdansız bolg'an eki ju'zli o'tirikshiler ta'repinen tarqaladı .
54004003	Bul o'tirikshiler u'yleniwdi ha'm turmısqa shıg'ıwdı qadag'an etedi , ja'ne de , ayırım azıq-awqatlardı jemewdi buyıradı . Degen menen , haqıyqattı biletug'ın iseniwshilerdin' minnetdarshılıq bildirip jewi ushın , Quday bul na'rselerdi jaratqan-g'o .
54004004	Quday jaratqan ha'r bir na'rse jaqsı ha'm eger minnetdarshılıq penen qabıl etilse , hesh na'rsege tıyım salınbawı kerek .
54004005	O'ytkeni bizler ha'r bir na'rseni Qudaydın' so'zi boyınsha ha'm duwa etiw arqalı muxaddes dep qabıl etemiz . Jaqsı xızmetshi
54004006	Eger bulardı tuwısqanlarg'a na'siyatlasan' , onda sen isenimnin' ha'm o'zin' tutıng'an jaqsı ta'liymattın' so'zleri menen azıqlang'an , Masix İysanın' jaqsı xızmetshisi bolasan' .
54004007	Jaramas ha'm ma'nissiz ga'plerden awlaq bolıp , o'zin'di Quday jolında shınıqtırıp bar .
54004008	Deneni shınıqtırıwdın' paydası az . Al Qudaydın' jolında shınıg'ıw ha'r ta'repleme paydalı . Sebebi bul arqalı ha'zir ha'm keleshekte o'mir beriledi .
54004009	Bul so'zler isenimli ha'm ha'r ta'repleme qabıl etiliwge ılayıqlı .
54004010	Sonın' ushın bizler awır miynet etip , azap shekpektemiz . O'ytkeni ha'mme adamlardın' , a'sirese iseniwshilerdin' Qutqarıwshısı bolg'an tiri Qudaydan u'mit etemiz .
54004011	Sen usılardı buyır ha'm u'yret .
54004012	Jassan' dep , o'zin'di hesh kimnin' kemsitiwine jol qoyma . Kerisinshe , so'ylegen so'zin' , jasaw ta'rizin' , su'yispenshiligin' , isenimin' ha'm pa'kligin' menen iseniwshilerge o'rnek bol .
54004013	Men janın'a barg'anımsha , iseniwshiler ja'ma'a'tine Muxaddes Jazıwlardı oqıwg'a , u'git-na'siyat etiwge ha'm u'yretiwge o'zin'di bag'ıshla .
54004014	Aqsaqallar jıyını senin' u'stin'e qol qoyıp duwa etkende , o'zin'e payg'ambarshılıq arqalı berilgen ruwxıy sıydı pa's ko'rme .
54004015	Usını is ju'zinde qollan ha'm tabısların'dı ha'mme ko'riwi ushın , o'zin'di bug'an tolıq bag'ıshla .
54004016	O'zin'e ha'm berip atırg'an ta'limin'e dıqqat awdar , usı islerin'di dawam et . Usılay islesen' , o'zin'di de , seni tın'laytug'ınlardı da qutqarasan' .
54005001	Ja'ma'a't ishindegi qatnasıqlar . G'arrı adamg'a urıspa , al onı a'ken'dey ko'rip , na'siyat ber . Jas jigitlerdi inin'dey ,
54005002	jası u'lken hayallardı anan'day , jas hayal-qızlardı a'japan' ha'm qarındasın'day ko'rip , tolıq pa'klik penen aqıl-na'siyat ber .
54005003	Haqıyqattan qa'wendersiz bolg'an jesir hayallardı hu'rmet et .
54005004	Biraq , eger bir jesir hayaldın' balaları yamasa aqlıqları bolsa , olar en' aldı menen Qudaydın' jolı menen ju'rip , o'z u'y-ishine g'amxorlıq ko'rsetiwdi , a'ke-sheshesi menen kempir apa ha'm atasının' aldında parızın o'tewdi u'yrensin . Sebebi bul Qudayg'a unaydı .
54005005	Haqıyqattan qa'wendersiz , jalg'ız qalg'an jesir hayal Qudaydan u'mit qılıp , ku'ni-tu'ni Og'an jalbarınıp duwa etedi .
54005006	Biraq tek ka'yip-sapa menen jasaytug'ın jesir hayal — tiri o'lik .
54005007	Ayıplanbawı ushın , olarg'a usılardı eskertip qoy .
54005008	Eger kim de kim o'z ag'ayin-tuwg'anlarına , a'sirese u'y-ishindegilerge qaramasa , ol isenimnen ju'z burg'an adam bolıp , isenbeytug'ın adamnan da beter bolg'anı .
54005009	Jesirler dizimine jazılatug'ın jesir hayal tek bir ma'rtebe turmısqa shıqqan , jası alpıstan kem bolmag'an bolıwı kerek .
54005010	Sonday-aq , ol jaqsı isleri menen at shıg'arg'an bolıp : balaların jaqsı ta'rbiyalag'an , miymandos bolg'an , iseniwshilerge kishipeyillik penen xızmet etken , qıyınshılıqta bolg'anlarg'a ja'rdem bergen ha'm iygilikli islerge o'zin bag'ıshlag'an bolıwı tiyis .
54005011	Jas jesir hayallardın' atların dizimge jazba . O'ytkeni olardın' Masixqa degen sadıqlıg'ınan dene qa'lewleri u'stin bolıp , ja'ne turmısqa shıg'ıwdı oylaydı .
54005012	Solay etip , olar aldın bergen wa'delerin buzıp , jazag'a duwshar boladı .
54005013	Bunnan tısqarı , olar u'yme-u'y ju'rip , waqıtların biykar o'tkiziwdi a'detke aylandıradı . Olar tek erinshek bolıp qalmay , o'sek te aytadı ha'm kerek emes na'rselerdi so'ylep , basqalardın' isine aralasadı .
54005014	Sonlıqtan jas jesir hayallar turmısqa shıg'ıp , bala tuwıwın ha'm xojalıq jumısların men'gerip , dushpanlardın' o'sek qılıwına sebep tuwdırmawın qa'leymen .
54005015	Sebebi olardın' geybirewleri a'lle qashan azg'ırılıp , shaytannın' izine erip ketti .
54005016	Eger iseniwshi bir hayaldın' jesir qalg'an jaqınları bolsa , olarg'a ja'rdem etsin , iseniwshiler ja'ma'a'tine awırmanlıq salmasın . Sonda iseniwshiler ja'ma'a'ti haqıyqattan qa'wendersiz qalg'an jesirlerge ja'rdem ete aladı .
54005017	Ja'ma'a'tti jaqsı basqaratug'ın aqsaqallar , a'sirese Qudaydın' so'zin ja'riyalap ha'm u'yretip , miynet etip atırg'anlar eki ese hu'rmetke ılayıqlı bolsın .
54005018	O'ytkeni Muxaddes Jazıwda : « Tu'yek aydag'an o'gizdin' awzın buwma » ha'm « Jumısshı o'z miynet haqısına ılayıqlı » , — delingen .
54005019	Eki yamasa u'sh gu'wa bolmasa , bir aqsaqalg'a qoyılg'an ayıplamanı qabıl etpe .
54005020	Basqalar qorqıwı ushın , gu'na islegenlerdi ha'mmenin' aldında a'shkara qıl .
54005021	Qudaydın' , Masix İysanın' ha'm tan'lang'an perishtelerdin' aldında sag'an eskertip atırman : hesh kimdi ayırmay , tek bir ta'repke bolıspay , usı buyırg'anlarımdı orınla .
54005022	Birewdi xızmetke alıw ushın , onın' u'stine qol qoyıp duwa etkenin'de , asıg'ıslıq qılma . Basqalardın' gu'nalarına sherik bolma : o'zin'di taza tut .
54005023	Bunnan bılay , tek suw ishpey , asqazanın' ha'm jiyi-jiyi bolıp turatug'ın awırıwların' ushın , az g'ana sharap ta ish .
54005024	Ayırım adamlardın' gu'naları belgili bolıp , olardı hu'kim etiliwge alıp keledi . Basqalardın' gu'nası bolsa , son'ınan ma'lim boladı .
54005025	Sol sıyaqlı , jaqsı isler de belgili . Al ha'zir belgili bolmasa da , jasırın qalmaydı .
54006001	Qudaydın' atına ha'm ta'liymatına til tiymew ushın , qullıq moyıntırıg'ı astında bolg'anlardın' ha'mmesi o'z xojayınların tolıq hu'rmetke ılayıqlı dep sanasın .
54006002	Xojayınları iseniwshi bolg'an qullar bolsa , tuwısqanbız-g'o dep , hu'rmetsizlik qılmay , kerisinshe , olarg'a ja'ne de jaqsıraq xızmet etsin . Sebebi olardın' bul jaqsı xızmetinen payda ko'retug'ın xojayınlar — su'yikli iseniwshiler-g'o . Usılardı u'yretip , na'siyatla . Jalg'an ta'liymat ha'm haqıyqıy baylıq
54006003	Kim de kim o'zge ta'liymattı u'yretip , İyemiz İysa Masixtın' haqıyqat so'zlerin ha'm Qudaydın' jolına tiykarlang'an ta'liymattı maqullamasa ,
54006004	ol menmen ha'm hesh na'rseni bilmeytug'ın adam bolg'anı . Aytısıw ha'm tartısıw keseline jolıqqan bunday adamnın' ga'pleri ku'nshillik , alawızlıq , o'sek ha'm jaman gu'manlardı keltirip shıg'aradı .
54006005	Aqıl-oyları uwlang'an , haqıyqatlıqtı joytqan , Qudayg'a xızmet etiw arqalı bayıwg'a boladı , dep oylaytug'ın bul adamlar arasında ba'rqulla tartıslar boladı .
54006006	O'zin'de barg'a qanaat etip , Qudaydın' jolı menen ju'riw — u'lken jetiskenlik .
54006007	O'ytkeni bizler bul du'nyag'a hesh na'rse alıp kelmedik ha'm onnan hesh na'rse de alıp kete almaymız .
54006008	Jeytug'ın ha'm kiyetug'ın na'rselerimiz bolsa , usılarg'a qanaat eteyik .
54006009	Al bayımaqshı bolg'anlar azg'ırılıwg'a ushıraydı . Olar adamlardı ba'lege jolıqtırıp nabıt qılatug'ın ko'p ma'nissiz ha'm zıyanlı ha'weslerdin' duzag'ına ilinedi .
54006010	Sebebi ha'r tu'rli jamanlıqtın' negizi — aqshanı su'yiw . Ayırımlar aqshanın' izine tu'sip , isenimnen qayttı ha'm o'zlerin ko'p azaplarg'a duwshar etti .
54006011	Ha'y , Qudaydın' adamı , sen bul na'rselerden awlaq bol . Al haqlıqqa , Qudaydın' jolı menen ju'riwge , isenimge , su'yispenshilikke , sabırlıqqa ha'm mu'la'yimlikke umtılıp jasa .
54006012	İsenim ushın bolatug'ın jaqsı gu'reste jan-ta'nin' menen ha'reket etip , ma'n'gilik o'mirdi jen'ip al . O'ytkeni Quday seni usı ma'n'gilik o'mir ushın shaqırg'an ha'm sen ko'plegen gu'walar aldında isenimin'di ashıq ta'n alg'ansan' .
54006013	Ha'mmege o'mir beretug'ın Qudaydın' ha'm Pontiy Pilat tergegende turaqlılıq penen gu'walıq bergen Masix İysanın' aldında sag'an mınanı buyıraman :
54006014	İyemiz İysa Masix kelgenshe , o'zin'e berilgen buyrıqlardı orınlap , minsiz ha'm ayıpsız bol .
54006015	Quday O'zi belgilegen waqıtta İysa Masixtın' qayta keliwin ko'rsetedi . Quday — alg'ıs-maqtawlarg'a ılayıqlı jalg'ız Ha'kim , patshalar Patshası , hu'kimdarlar Hu'kimdarı .
54006016	Jalg'ız Qudaydın' g'ana basında o'lim joq . Ol hesh kim jaqınlay almaytug'ın nurda jasaydı , Onı hesh kim ko'rmegen ha'm ko'riwi de mu'mkin emes . Hu'rmet ha'm ma'n'gilik ku'sh-qu'diret Onıki bolsın ! Awmiyin .
54006017	Bul du'nyadag'ı bay adamlarg'a menmen bolmawdı ha'm o'tkinshi baylıqtan u'mit etpewdi buyır . Al olar ra'ha't ko'riwimiz ushın bizlerge ha'mme na'rseni mol-mol etip beretug'ın Qudaydan u'mit etsin .
54006018	Olarg'a jaqsılıq islewdi , jaqsı isler menen bay bolıwdı ha'm o'zinde barın basqalar menen bo'lisip , saqıy bolıwdı da tapsır .
54006019	Sonda olar haqıyqıy o'mirge iye bolıwı ushın , o'zlerine keleshekte bekkem tayanısh bolatug'ın g'a'ziyne toplaydı .
54006020	Ha'y Timofey , sag'an isenip tapsırılg'andı saqla . Jaramas so'zlerden , o'tirikten « bilim » dep atalıp , haqıyqatqa qarsı turatug'ın ta'liymatlardan awlaq bol .
54006021	Sebebi ayırım adamlar bul jalg'an bilimge berilip , isenimnen qayttı . Qudaydın' miyrimi sizlerge yar bolsın !
55001001	Sa'lemnama . Masix İysadag'ı wa'de etilgen o'mir haqqında ja'riyalaw ushın , Qudaydın' qa'lewi menen Masix İysanın' elshisi bolg'an men , Pavelden ,
55001002	su'yikli ulım Timofeyge sa'lem ! Quday A'kemiz ha'm İyemiz Masix İysa sag'an miyrim , rehim ha'm tınıshlıq bersin ! Xosh Xabarg'a sadıq bolıwg'a u'ndew
55001003	Men ata-babalarım sıyaqlı pa'k hu'jdan menen xızmet etetug'ın Qudayg'a ku'ni-tu'ni duwa etkenimde seni u'zliksiz eske alıp , shu'kirlik bildiremen .
55001004	Senin' ko'z jasların' yadımda . Ja'ne diydarlasıp , quwanıshqa bo'leniwim ushın , seni ko'riwdi an'sap atırman .
55001005	Senin' haqıyqıy isenimin' de yadımda . Burın mama kempirin' Loidada ha'm anan' Evnikada bolg'an usı isenimnin' ha'zir sende bar ekenine tolıq isenemen .
55001006	Sonlıqtan qollarımdı u'stin'e qoyıp duwa etiwim arqalı Qudaydın' sag'an bergen sıyın bar inta menen qollana beriw kerekligin esin'e tu'sirip atırman .
55001007	O'ytkeni Quday bizlerge qorqaqlıq ruwxın emes , al ku'sh , su'yispenshilik ha'm saldamlılıq ruwxın berdi .
55001008	Solay etip , İyemiz haqqında gu'walıq beriwden ha'm Ol sebepli tutqın bolg'an mennen arlanba . Kerisinshe , Qudaydın' bergen ku'shi menen Xosh Xabar ushın menin' menen birge qıyınshılıq ko'r .
55001009	Quday bizlerdi islegen islerimiz sebepli emes , al O'z maqseti ha'm miyrimi menen qutqarıp , muxaddes bolıp jasawg'a shaqırdı . Bul miyrimdi Ol bizlerge du'nya jaratılmastan burın Masix İysa arqalı bergen edi .
55001010	Al endi bolsa , bul miyrimdi Qutqarıwshımız Masix İysanın' du'nyag'a keliwi menen ashıq ko'rsetti . Masix İysa o'limnin' ku'shin joq qılıp , Xosh Xabar arqalı jog'almaytug'ın ma'n'gilik o'mirdi ayan qıldı .
55001011	Men Quday ta'repinen usı Xosh Xabar ushın xabarshı , elshi ha'm mug'allim bolıp tayınlandım .
55001012	Sonlıqtan bul sebepli azap shegip atırman . Biraq ta , men arlanbayman . Sebebi Kimge isengenimdi bilemen ha'm Onın' mag'an tapsırg'anın O'zi sol ku'nge deyin saqlay alatug'ınına da isenemen .
55001013	Mennen o'zin' esitken durıs ta'liymattı o'rnek qılıp , Masix İysag'a degen isenim ha'm su'yispenshilik penen jasa .
55001014	Sag'an tapsırılg'an iygilikli ta'liymattı ishimizde jasaytug'ın Muxaddes Ruwx ja'rdeminde saqla .
55001015	Aziya u'lkesindegilerdin' ha'mmesinin' , solar arasında Figel ha'm Ermogennin' meni taslap ketkenin bilesen' .
55001016	İyemiz Onisifordın' u'y-ishine O'z rehmin bersin . O'ytkeni ol ko'p ma'rte mag'an jubanısh berdi ha'm tutqınlıg'ımnan arlanbadı .
55001017	Kerisinshe , Rimge kelgende , meni tapqansha , erinbey izledi .
55001018	Sol ku'ni İyemiz og'an O'z rehmin bersin ! Onın' Efeste mag'an qansha xızmet etkenin sen de ju'da' jaqsı bilesen' .
55002001	İysa Masixtın' jaqsı a'skeri . Ulım , al sen İysa Masix arqalı beriletug'ın miyrim menen ku'shke tolıp bar .
55002002	Ko'plegen gu'walar aldında mennen o'zin' esitken so'zlerdi isenimli adamlarg'a jetkiz . Sonda olar da basqalarg'a u'yrete aladı .
55002003	Masix İysanın' jaqsı a'skeri bolıp , menin' menen birge qıyınshılıqqa shıda .
55002004	Xızmetdegi a'sker o'zin a'skerlikke shaqırg'an a'skerbasının' kewlinen shıg'ıw ushın , turmıs isleri menen baylanbaydı .
55002005	Jarısqa tu'sken adam da qag'ıyda boyınsha jarıspasa , jen'is tajın kiymeydi .
55002006	Awır miynet etken diyxan zu'ra'a'tten birinshi bolıp u'les alıwı tiyis .
55002007	Aytqanlarım haqqında jaqsılap oylap ko'r . İyemizdin' O'zi sag'an ha'mmesin tu'sindiredi .
55002008	Dawıttın' urpag'ınan shıqqan ha'm o'limnen qayta tirilgen İysa Masixtı yadın'da saqla ! Men ja'riyalap atırg'an Xosh Xabar — usı .
55002009	Men usı Xosh Xabar ushın azap shegip , ha'tte , jınayatshı sıyaqlı tutqın bolıp baylandım . Biraq , Qudaydın' so'zi baylawlı emes .
55002010	Sonlıqtan men tan'lap alıng'anlardın' da Masix İysa arqalı qutqarılıwdı ma'n'gilik saltanat penen alıwı ushın , ha'mme na'rsege shıdap atırman .
55002011	Bul so'z isenimli : « Eger Onın' menen birge o'lgen bolsaq , Onın' menen birge jasaymız da .
55002012	Eger sabırlılıq qılsaq , Onın' menen birge patshalıq etemiz . Eger Onnan waz keshsek , Ol da bizden waz keshedi .
55002013	Biz sadıq bolıp qalmasaq ta , Ol sadıq bolıp qaladı . Sebebi Ol O'zinen O'zi waz keshe almaydı » . Qudaydın' jaqsı xızmetshisi
55002014	Usılardı iseniwshilerge esletip tur . So'zler tuwralı tartıspawdı olarg'a Quday aldında eskertip qoy . Tartıslar tın'lawshılardı aynıtıwdan basqa hesh na'rsege jaramaydı .
55002015	Haqıyqat so'zlerin durıs u'yretetug'ın ha'm o'z isi ushın uyatqa qalmaytug'ın , Qudayg'a unamlı , jaqsı xızmetshi bolıwg'a jan-ta'nin' menen tırıs .
55002016	Jaramas ha'm bos so'zlerden awlaq bol . O'ytkeni bunday so'zler Qudaydan barg'an sayın uzaqlastıradı
55002017	ha'm juqpalı jara sıyaqlı tarqaladı . Usınday so'zlerdi aytıwshılar arasında Gimeney ha'm Filit te bar .
55002018	Olar haqıyqat jolınan adastı ha'm o'limnen qayta tiriliw a'lle qashan boldı dep , ayırım adamlardın' isenimin joq qılmaqta .
55002019	Biraq Quday salg'an ku'shli negiz bekkem turıptı . Sol negiz « İyemiz O'zine tiyisli bolg'anlardı biledi » ha'm « İyemizge tiyislimen , degen ha'r bir adam jamanlıqtan awlaq ju'rsin » , — degen so'zler menen tastıyıqlang'an .
55002020	U'lken bir u'yde tek altın ha'm gu'mis ıdıslar emes , al ag'ash ha'm ılay ıdıslar da bar . Olardın' birewleri sıylı , al birewleri sıysız is ushın qollanıladı .
55002021	Solay etip , eger kim de kim o'zin jamanlıqlardan tazalasa , onda ol sıylı , muxaddes qılıng'an , xojayınına paydalı ha'm ha'r bir jaqsı iske tayın ıdıs boladı .
55002022	Al sen jaslıqtın' jaman ha'weslerinen awlaq bol . İyemizge taza kewil menen sıyınatug'ınlar menen birlikte haqıyqatlıq , isenim , su'yispenshilik ha'm tınıshlıqqa umtılıp jasa .
55002023	Aqılsız ha'm ma'nissiz tartıslardan qash . Sebebi bulardın' ja'njel tuwdıratug'ının sen bilesen' .
55002024	İyemizdin' xızmetshisi ja'njelpaz bolmawı kerek . Kerisinshe , ol ha'mme menen mu'la'yim , ta'lim beriwge qa'biletli ha'm sabırlı bolıwı tiyis .
55002025	Ja'ne ol o'zine qarsı bolg'anlarg'a a'lpayımlılıq penen jol-jorıq beriwi lazım . Sonda , mu'mkin , Quday sol adamlardın' da ta'wbege kelip , haqıyqatlıqtı biliwi ushın jol ashar .
55002026	Solay etip , olardın' aqılı kiredi ha'm qa'legenin isletiw ushın o'zlerin tutqın qılg'an shaytannın' duzag'ınan qutıladı .
55003001	Aqırzaman haqqında . Mınanı bilip qoy : du'nyanın' son'g'ı ku'nlerinde awır waqıtlar keledi .
55003002	Adamlar o'zin jaqsı ko'retug'ın , du'nyaparaz , maqtanshaq , menmen , Qudayg'a til tiygizetug'ın , ata-anasına boysınbaytug'ın , jaqsılıqtı bilmeytug'ın , qudaysız ,
55003003	miyrimsiz , kekshil , jalaxor , o'zin tutıp bilmeytug'ın , jawız , jaqsılıqtın' dushpanı ,
55003004	satqın , qızba ha'm shırrıq boladı . Olar Qudaydan go're , ka'yip-sapanı ko'birek jaqsı ko'redi .
55003005	O'zlerin Qudaydın' jolı menen ju'rgen qılıp ko'rsetedi , biraq Onın' jolının' ku'shin ta'n almaydı . Bundaylardan awlaq bol .
55003006	O'ytkeni olardın' geybirewleri u'ylerge jasırın kirip , gu'nalarg'a batqan ha'm ha'r tu'rli jaman ha'weslerge berilgen sada hayallardı duzaqqa tu'siredi .
55003007	Bul hayallar haqıyqatlıqtı ba'rqulla u'yrenip , onı hesh qashan tu'sinip jete almaydı .
55003008	Yanis ha'm Yambris Muwsag'a qarsı shıqqanday , bul adamlar da haqıyqatqa qarsı turadı . Bundaylar — aqıl-oyları buzılg'an ha'm haqıyqıy isenimge iye emes adamlar .
55003009	Degen menen , olar uzaqqa barmaydı . Sebebi Yanis ha'm Yambris sıyaqlı , olardın' aqılsızlıg'ı ha'mmege a'shkara boladı . Paveldin' son'g'ı aqıl-na'siyatları
55003010	Al sen menin' ta'liymatımdı , o'mir ta'rizimdi , maqsetimdi , isenimimdi , sabırlılıg'ımdı , su'yispenshiligimdi ha'm turaqlılıg'ımdı o'rnek tuttın' .
55003011	Basımnan keshken quwdalanıwlarımda ha'm Antioxiya , İkoniya , Listra qalalarında shekken azaplarıma sherik boldın' . Men qanshama azaplarg'a shıdam berdim ! İyemiz meni ha'mmesinen qutqardı .
55003012	Haqıyqatında , Masix İysag'a tiyisli bolıp , Qudaydın' jolı menen jasawdı qa'lewshilerdin' ha'mmesi de quwdalanadı .
55003013	Biraq , jaman ha'm jalatay adamlar aldap ha'm aldanıp , ele de beter jaman bolıp bara beredi .
55003014	Al sen o'zin' u'yrengen ha'm isengen haqıyqatqa sadıq qal . O'ytkeni bunı kimlerden u'yrengenin'di bilesen' .
55003015	Ja'ne de , sen Muxaddes Jazıwlardı balalıg'ın'nan beri bilesen' . Bul Jazıwlar sag'an Masix İysag'a degen isenim arqalı qutqarılıw ushın danalıq bere aladı .
55003016	Muxaddes Jazıwlardın' ha'mmesi Qudaydın' Muxaddes Ruwxının' ilhamı menen jazılg'an bolıp , ta'lim beriw , a'shkaralaw , du'zetiw ha'm haqıyqatlıq boyınsha ta'rbiyalaw ushın paydalı .
55003017	Olar tiykarında Qudaydın' adamı ha'r bir jaqsı iske tayar bolıw ushın jetilisip baradı .
55004001	Qudaydın' aldında ha'm tiriler menen o'lilerdi hu'kim etetug'ın Masix İysanın' aldında Onın' qayta keliwi ha'm Patshalıg'ı haqı qatan' buyıraman :
55004002	Qudaydın' so'zin ja'riyala . Zamannın' qolaylı yamasa qolaysız bolıwına qaramay , bul xızmetti dawam et . Adamlarg'a tolıq sabırlılıq penen ta'lim berip , a'shkarala , jolg'a sal ha'm aqıl-na'siyat et .
55004003	Sebebi adamlar durıs ta'liymattı tın'lamaytug'ın waqıtlar keledi . Olar jaman qa'lewlerine berilip , qulaqlarına jag'atug'ın so'zlerdi so'yleytug'ın ko'p mug'allimlerdi a'tiraplarına jıynaydı .
55004004	Olar haqıyqatlıqtı esitpew ushın qulaqların jawıp , an'ızlarg'a qulaq asatug'ın boladı .
55004005	Biraq sen ha'r qanday jag'dayda sergek bol . Qıyınshılıqlarg'a shıdam ber , Xosh Xabar ushın miynet etip , o'z xızmetin'di orınla .
55004006	O'ytkeni menin' qanım to'gilip , qurban bolmaqtaman ha'm du'nyadan o'tetug'ın waqtım da jaqınlastı .
55004007	Men ullı sawashta gu'restim , jarıstı juwmaqladım ha'm isenimimdi saqlap qaldım .
55004008	Endi bolsa , men ushın haqıyqatlıq tajı tayın tur . A'dil hu'kim etiwshi bolg'an İyemiz sol ku'ni usı tajdı mag'an , tek g'ana mag'an emes , al Onın' qayta keliwin intizarlıq penen ku'tkenlerdin' ha'mmesine de beredi . Jeke tilekler ha'm sa'lemnama
55004009	Janıma tezirek keliwge bar ku'shin' menen tırıs .
55004010	Sebebi Dimas bul du'nyanı su'ygenlikten meni taslap , Salonikag'a ketti . Al Kriskiy Galatiyag'a , Titus Dalmatiyag'a ketti .
55004011	Janımda tek Luka g'ana bar . Sen Marktı tawıp , o'zin' menen birge alıp kel . Ol menin' xızmetime ja'rdem beredi .
55004012	Men Tixikti Efeske jiberdim .
55004013	Kelerin'de , menin' Troasta , Karptın' qasında qaldırıp ketken shapanımdı alıp kel . Ja'ne de kitaplarımdı , a'sirese oralg'an teri kitaplardı alıp kel .
55004014	Temir ustası İskender mag'an ko'p jamanlıq isledi . İyemiz og'an islegenlerine qaray qaytarsın .
55004015	Sen de onnan abaylı bol . O'ytkeni ol bizlerdin' so'zlerimizge qattı qarsı boldı .
55004016	Birinshi ma'rte o'zimdi aqlamaqshı bolıp juwap bergenimde , meni hesh kim jaqlamadı . Kerisinshe , ha'mme meni taslap ketti . Bunın' ushın Quday olardı keshirsin .
55004017	Biraq , Qudaydın' Xosh Xabarı men arqalı tolıq ja'riyalanıwı ushın ha'm pu'tkil milletler bunı esitiwi ushın , İyemiz mag'an ja'rdemge kelip , ku'sh-quwat berdi . Ol meni sol ta'rizde o'limnen qutqarıp qaldı .
55004018	İyemiz meni ha'r qanday jamanlıqtan qutqaradı ha'm O'zinin' Aspan Patshalıg'ına aman-esen aparadı . Og'an ma'n'gige alg'ıs-maqtawlar bolsın ! Awmiyin .
55004019	Priskila menen Akilag'a ha'm Onisifordın' u'y-ishine sa'lem ayt .
55004020	Erastus Korinfte qaldı . Trofimdi awırıw halında Militte qaldırdım .
55004021	Qıstan burın keliwge bar ku'shin' menen tırıs . Ebul , Pud , Lin , Klavdiya ha'm barlıq iseniwshi tuwısqanlar sag'an sa'lem aytıp atır .
55004022	İyemiz senin' ruwxın' menen birge bolsın ! Qudaydın' miyrimi sizlerge yar bolg'ay !
56001001	Sa'lemnama . Qudaydın' qulı ha'm İysa Masixtın' elshisi bolg'an men , Pavelden , Titusqa sa'lem ! Qudaydın' tan'lag'an adamlarının' isenimi bekkem bolıwı ushın ha'm o'zlerin Qudaydın' jolı menen alıp ju'retug'ın haqıyqatlıqtı olardın' biliwi ushın men tayınlandım .
56001002	Usı isenim ha'm haqıyqatlıqtı biliw o'tirik so'ylemeytug'ın Qudaydın' du'nya jaratılmastan burın wa'de etken ma'n'gilik o'mirin alıw u'mitine tiykarlang'an .
56001003	Waqtı kelgende , Quday O'z so'zin ja'riyalaw arqalı ashıp berdi . Al men usı so'zdi ja'riyalaw ushın Qutqarıwshımız Qudaydın' buyrıg'ı menen tapsırma aldım .
56001004	Ortaq isenimimiz boyınsha haqıyqıy ulım bolg'an Titusqa A'kemiz Quday ha'm Qutqarıwshımız İysa Masix miyrim ha'm tınıshlıq bersin ! Titustın' Krittegi wazıypası
56001005	Juwmaqlanbay qalg'an islerdi ta'rtiplestirip , menin' sag'an buyırg'anımday , ha'r bir qalada ja'ma'a't aqsaqalların tayınlawın' ushın , seni Kritte qaldırg'an edim .
56001006	Aqsaqal bolıp tayınlanatug'ın adam ayıpsız , tek bir hayallı bolsın . Onın' balaları da iseniwshi bolıp , a'depsiz ha'm ta'rbiya ko'rmegen , dep ayıplanbawı tiyis .
56001007	Sebebi ja'ma'a't jetekshisi Qudaydın' xızmetshisi sıpatında kemshiliksiz bolıwı kerek . Ol qaysar , qızba , ma'sku'nemlikke berilgen , ja'njelkesh , haram paydanı go'zleytug'ın bolmawı tiyis .
56001008	Kerisinshe , ol miymandos , jaqsılıqtı su'yiwshi , saldamlı , haq , muxaddes ha'm o'zin tutıp biletug'ın bolıwı kerek .
56001009	Ja'ne de , ja'ma'a't jetekshisi basqalardı durıs ta'liymat penen jigerlendiriwi ushın ha'm haqıyqatqa qarsı shıqqanlardı a'shkaralawı ushın , iseniwshilerge u'yretilgen haqıyqat so'zi boyınsha is tutıwı tiyis .
56001010	O'ytkeni haqıyqatqa boysınbaytug'ın , pa'tiwasız ha'm o'tirikshi ko'p adamlar bar . Onday adamlar a'sirese yahudiy toparları arasında ko'p .
56001011	Bunday adamlardın' awzın jawıw kerek . Olar o'z haram na'psi ushın , u'yretiwge bolmaytug'ın na'rselerdi u'yretip , barlıq xojalıqlardı buzıp ju'r .
56001012	Ha'tte , kritlilerdin' o'z shayırı : « Kritliler ba'rqulla o'tirikshiler , jawız haywanlar ha'm jalqaw ashko'zler bolg'an » , — degen edi .
56001013	Bul gu'walıq — haqıyqat . Sonlıqtan isenimde bekkem turıwı ushın , olardı qatan' eskertip qoy
56001014	ha'm olardı yahudiylerdin' ma'nissiz an'ızlarına , haqıyqattan adasqan adamlardın' buyrıqlarına qulaq astırma .
56001015	Pa'k adamlar ushın ha'mme na'rse pa'k . Biraq , napa'k adamlar menen isenbeytug'ın adamlar ushın hesh bir na'rse pa'k emes . Sebebi olardın' aqıl-oyları da , hu'jdanı da iplaslang'an .
56001016	Qudaydı bilemiz , dese de , islegen isleri menen Onnan tanadı . Olar — jerkenishli , Qudaydın' so'zine qulaq aspaytug'ın ha'm ha'r qanday jaqsı iske jaramsız adamlar .
56002001	Durıs ta'liymattı u'yret ! . Al sag'an kelsek , sen durıs ta'liymat boyınsha ta'lim ber .
56002002	U'lken jastag'ı er adamlarg'a saldamlı ha'm hu'rmetke miyasar bolıwdı , o'zlerin tutıp biliwdi , isenimde , su'yispenshilikte ha'm sabırlılıqta bekkem bolıwdı u'yret .
56002003	Sol sıyaqlı , u'lken jastag'ı hayallarg'a da hu'rmetke ılayıqlı o'mir su'riwdi , o'sekshi ha'm araqtın' qulı bolmawdı , al jaqsılıqtı u'yretiwshi bolıwı kerekligin u'yret .
56002004	Sonda u'lken jastag'ı hayallar jas hayallarg'a aqıl-na'siyat bere aladı . Qudaydın' so'zine til tiymewi ushın , olar jas hayallarg'a ku'yewlerin ha'm balaların su'yiwdi , o'zlerin tutıp biliwdi , pa'k , xojalıqqa janku'yer , miyrimli bolıwdı ha'm ku'yewlerine boysınıwdı u'yrete aladı .
56002005	
56002006	Jas er adamlarg'a da o'zlerin tıyıp biliwdi na'siyat et .
56002007	Jaqsı isler islep , olarg'a ha'r bir na'rsede o'rnek bol . Ta'lim bergenin'de hadal ha'm saldamlı bolıp ,
56002008	hesh kim ayıplay almaytug'ın durıs so'zlerdi so'yle . Solay etip , sag'an qarsı shıqqanlar bizler tuwralı hesh jaman na'rse ayta almag'anlıqtan uyalıp qaladı .
56002009	Qullarg'a xojayınlarına ha'r bir na'rsede boysınıp , olardın' kewlinen shıg'ıwdı , qaytarıp so'ylemey
56002010	ha'm urlıq islemey , tolıq sadıqlıq ko'rsetiwdi u'yret . Sonda olar Qutqarıwshımız Qudaydın' ta'liymatına ha'r ta'repleme jaqsı at keltiredi .
56002011	O'ytkeni Qudaydın' qutqaratug'ın miyrimi pu'tkil adamlarg'a ashıq ko'rindi .
56002012	Bul miyrim bizlerge qudaysızlıqtan ha'm du'nyanın' jaman ha'weslerinen waz keship , ha'zirgi da'wirde o'zlerimizdi tıyıp biliwdi , haq bolıwdı ha'm Qudaydın' jolına ılayıqlı o'mir su'riwdi u'yretedi .
56002013	Ja'ne de , ol bizlerge ha'zirshe , mu'ba'rek u'mitimizdin' , yag'nıy ullı Qudayımız ha'm Qutqarıwshımız bolg'an İysa Masixtın' saltanat penen keliwin ku'ttiredi .
56002014	İysa Masix ha'r bir gu'namızdın' to'lemin o'tep qutqarıw ushın ha'm bizlerdi tazalap , O'zine tiyisli ha'm jaqsılıq islewge intalı bir xalıq jaratıw ushın , O'zin bizler ushın qurban etti .
56002015	Usılardı tolıq biylik penen u'yretip , jigerlendir ha'm keyi . O'zin'di hesh kimge kemsitpe .
56003001	İygilikli islerdi islewge tayar bolıw haqqında . Basshılarg'a ha'm hu'kimetke boysınıp qulaq asıwdı , ha'r bir iygilikli isti islewge tayar bolıwdı ,
56003002	hesh kimdi o'sek qılmay ha'm ja'njelkesh bolmay , mu'la'yim bolıp , ha'mme adamlarg'a ha'r ta'repleme jumsaq qatnasta bolıwdı iseniwshilerge esletip qoy .
56003003	Sebebi bir waqıtları bizler de aqılsız , qulaq aspaytug'ın , adasqan , ha'r tu'rli jaman ha'wesler menen ha'zliklerdin' qulı bolg'an , jamanlıq ha'm ku'nshillik penen jasag'an , basqalar bizlerdi ha'm bizler de bir-birimizdi jek ko'rgen adamlar edik .
56003004	Biraq , Qutqarıwshımız Quday O'z miyrimin ha'm adamg'a degen su'yispenshiligin ashıq ko'rsetkende ,
56003005	Ol bizlerdi qılg'an haq islerimiz sebepli emes , al O'z miyrim-sha'pa'a'ti menen qutqardı . Bizlerdi Muxaddes Ruwxı arqalı gu'nadan tazalap , qaytadan tuwıldırdı ha'm jan'aladı .
56003006	Onın' miyrimi menen aqlanıp , o'zlerimiz u'mit etken ma'n'gilik o'mirdin' miyrasxorları bolıwımız ushın , Ol Muxaddes Ruwxın Qutqarıwshımız İysa Masix arqalı mol-mol etip jawdırdı .
56003007	
56003008	Bul so'z — haqıyqat . Qudayg'a isengenlerdin' o'zlerin jaqsı islerdi islewge arnawg'a tırısıwları ushın , aytqanlarımdı talap etiwin'di qa'leymen . Bular — adamlar ushın jaqsı ha'm paydalı .
56003009	Biraq , aqılsız tartıslar menen shejireler tuwralı so'zlerden , Muxaddes Nızamg'a baylanıslı aytıs ha'm ja'njellerden qash . O'ytkeni bular paydasız ha'm biykar na'rseler .
56003010	Alawızlıq tuwdıratug'ın adamg'a bir-eki eskertiw jasag'annan son' , onın' menen baylanıstı u'z .
56003011	Bunday adamnın' buzılg'anın ha'm o'z-o'zin hu'kim etip , gu'na islep atırg'anın bilesen' . Son'g'ı sa'lemnama ha'm tilekler
56003012	Artemdi yamasa Tixikti sag'an jibergenimde , da'rhal Nikopoliske , menin' janıma keliwge bar ku'shin'di sal . Sebebi qıstı sol jerde o'tkiziwge qarar ettim .
56003013	Nızam xızmetkeri Zenas penen Apolostı jolg'a atlandırg'anın'da , olar hesh bir na'rsege mu'ta'j bolmawı ushın g'amxorlıq jasa .
56003014	Mu'ta'j adamlarg'a ja'rdem beriw ushın ha'm jemissiz o'mir su'rmew ushın , bizin' adamlarımız da jaqsı islerdi islewge o'zlerin bag'ıshlawdı u'yrensin .
56003015	Menin' janımdag'ılardın' ha'mmesi sag'an sa'lem aytıp atır . Ortaq isenimdegi bizlerdi su'yetug'ınlarg'a sa'lem ayt . Qudaydın' miyrimi ha'mmen'izge yar bolsın !
57001001	Sa'lemnama . İysa Masix ushın tutqın bolg'an men , Pavelden ha'm tuwısqanımız Timofeyden , bizler menen birge xızmet etetug'ın su'yikli Filimong'a sa'lem !
57001002	Ja'ne de , apamız Afiyag'a , bizler menen birge Qudaydın' a'skeri bolg'an Arxipke ha'm senin' u'yin'degi iseniwshiler ja'ma'a'tine de sa'lem jollaymız .
57001003	A'kemiz Quday ha'm İyemiz İysa Masix sizlerge miyrim ha'm tınıshlıq bersin ! Filimonnın' isenimi ha'm su'yispenshiligi
57001004	Men duwa etkenimde seni tilge alıp , Qudayıma ba'rqulla shu'kirlik bildiremen .
57001005	Sebebi senin' İyemiz İysag'a degen isenimin' ha'm pu'tkil iseniwshilerge degen su'yispenshiligin' haqqında esitip atırman .
57001006	İsenimin'di basqalar menen bo'lisiwde ta'sirli bolıwın' ushın , qullası , Masix arqalı bizler iye bolatug'ın ha'r qanday iygilikti biliwde jetilisip barıwın' ushın duwa etip atırman .
57001007	O'ytkeni tuwısqanım , sen sebepli iseniwshilerdin' kewilleri ko'terilip qaldı . Solay etip , senin' su'yispenshiligin' mag'an u'lken quwanısh ha'm ta'selle berdi . Paveldin' Onisim ushın o'tinish etiwi
57001008	Sonlıqtan Masixtın' elshisi sıpatında wazıypan'dı atqarıwdı sag'an buyırıwg'a biyligim bolsa da ,
57001009	ha'zir İysa Masix ushın tutqın bolg'an men , g'arrı Pavel , qamaqta menin' ulım bolg'an Onisim ushın sennen su'yispenshilik penen o'tinip sorayman .
57001010	
57001011	Ol bir waqıtları sag'an paydasız bolg'an edi , biraq endi bolsa sag'an da , mag'an da ju'da' paydalı bolıp qaldı .
57001012	Onı , yag'nıy o'z ju'rek-bawırımdı sag'an qaytarıp jiberip atırman .
57001013	Xosh Xabar ushın qamaqta bolg'anımda , senin' ornın'da mag'an xızmet etiwi ushın onı janımda alıp qalıwdı qa'ler edim .
57001014	Biraq , senin' isleytug'ın jaqsılıg'ın' ma'jbu'riy tu'rde emes , al o'z ıqtıyarın' menen bolıwı ushın , senin' qayılshılıg'ın'sız hesh na'rse islegim kelmedi .
57001015	Mu'mkin , onın' sennen waqıtsha ayra tu'skeninin' sebebi onı ma'n'gige qaytarıp alıwın' ushın bolg'an shıg'ar .
57001016	Onı endi qul dep emes , al quldan zıyat su'yikli tuwısqanın' sıpatında qabıl et . A'sirese men ushın ol ju'da' qa'dirli . Al sen ushın bolsa , ol ha'm qul sıpatında , ha'm İyemizdegi bir tuwısqan sıpatında ja'ne de qa'dirlirek boladı .
57001017	Sonlıqtan eger meni joldasım dep sanaytug'ın bolsan' , onı meni qabıl etkendey , qabıl et .
57001018	Ol sag'an qanday da bir jamanlıq islegen bolsa yamasa qarızdar bolsa , menin' esabıma jazıp qoy .
57001019	Men , Pavel , bunı o'z qolım menen jazıp atırman : men to'leymen . Al senin' mag'an o'z o'mirin' menen qarızdar ekenin'di aytpay-aq qoyayın .
57001020	Awa , tuwısqanım , men sennen İyemiz aldında bir ja'rdem alayın . Masix aldında kewlimdi ko'ter .
57001021	Qulaq asatug'ının'a isenip , sag'an jazıp atırman . Senin' aytqanımnan da artıq isleytug'ının'dı bilemen .
57001022	Sonın' menen birge , mag'an turatug'ın bir orın da tayarla . O'ytkeni Quday sizlerdin' duwa etip sorag'anların'ızg'a juwap berip , meni sizlerge jiberetug'ınınan u'mit etemen . Son'g'ı sa'lemnama
57001023	İysa Masix ushın menin' menen birge tutqın bolg'an Epafras sag'an sa'lem aytıp atır .
57001024	Ja'ne de , bizler menen xızmet etip atırg'an Mark , Aristarx , Dimas ha'm Luka da sag'an sa'lem jollap atır .
57001025	İyemiz İysa Masixtın' miyrimi sizlerge yar bolsın !
58001001	Quday O'z Ulı İysa arqalı so'yledi . Quday a'yyemgi zamanlarda payg'ambarlar arqalı ko'p ma'rtebe ha'm ha'r tu'rli jollar menen ata-babalarımızg'a so'ylegen edi .
58001002	Al bul son'g'ı waqıtlarda bolsa , Quday bizlerge O'z Ulı İysa arqalı so'yledi . Quday O'z Ulın pu'tkil barlıqtın' miyrasxorı etip belgilep , Ol arqalı pu'tkil du'nyanı jaratqan edi .
58001003	Qudaydın' Ulı — Qudaydın' saltanatının' jarqırag'an nurı bolıp , Ol Qudaydın' ta'biyatının' haqıyqattan qanday ekenin ko'rsetedi . Ul O'zinin' qu'diretli so'zi menen pu'tkil barlıqtı saqlap tur . Ol O'zin qurban etip , bizlerdi gu'nalarımızdan tazalag'annan son' , joqarıdag'ı qu'diretli Qudaydın' on' ta'repine otırdı . Qudaydın' Ulı İysa perishtelerden ullı
58001004	Qudaydın' Ulı perishtelerden qanshelli joqarı attı alg'an bolsa , Ol olardan sonshelli u'stin turadı .
58001005	O'ytkeni Quday perishtelerdin' qaysı birine : « Sen Menin' Ulımsan' , Bu'gin Men Sag'an A'ke boldım » . Ja'ne de : « Men Og'an A'ke bolaman , Ol Mag'an Ul boladı » , — degen edi ?
58001006	Ja'ne de , Quday tun'g'ısh Ulın du'nyag'a jiberip atırıp bılay degen : « Menin' barlıq perishtelerim Og'an tabınsın » .
58001007	Al perishteler haqqında bolsa , Muxaddes Jazıw bılay deydi : « Quday O'z perishtelerin samalday , Xızmetshilerin ottın' jalınınday qıladı » .
58001008	Biraq , Qudaydın' Ulı haqqında Muxaddes Jazıw bılay deydi : « O Quday , Senin' taxtın' ma'n'gi turadı , Patshalıq biyligin' — a'dil biylik .
58001009	Sen haqlıqtı su'yip , nızamsızlıqtı jek ko'rdin' . Sonlıqtan Quday , Senin' Qudayın' , Seni xızmetke tayınlap , Sag'an joldasların'a qarag'anda , Dan'q ha'm quwanıshtı ko'birek berdi » .
58001010	Ja'ne de , bılay deydi : « O İyemiz , A'wel basta jerdin' tiykarın Sen salg'ansan' . Aspandı da Senin' qolların' jaratqan .
58001011	Jer ha'm aspan joq bolıp ketedi , biraq Sen ma'n'gige barsan' . Olardın' ha'mmesi de kiyimdey tozıp qaladı .
58001012	Olardı shapan sıyaqlı orap qoyasan' , Olar kiyim sıyaqlı o'zgertiledi . Biraq , Sen hesh qashan o'zgermeysen' , O'mir jılların' da tamam bolmaydı » .
58001013	Quday perishtelerdin' hesh birine de : « Dushpanların'dı ayaqların'nın' astına bastırmag'anımsha , Menin' on' jag'ımda otır » , — demegen .
58001014	Aqırı perishtelerdin' ha'mmesi qutqarılıwg'a iye bolatug'ınlarg'a xızmet qılıw ushın jiberilgen xızmetshi ruwxlar-g'o .
58002001	Dıqqat-itibarlı bolayıq ! . Sonlıqtan esitkenlerimizden uzaqlap , joldan shıg'ıp ketpewimiz ushın , esitkenlerimizge ele de ko'birek dıqqat awdarıwımız kerek .
58002002	Sebebi perishteler arqalı aytılg'an so'z ku'shke iye bolıp , ha'r qanday jınayat ha'm boysınbawshılıq ushın a'dil jaza beriletug'ın edi .
58002003	Solay eken , da'slep İyemiz İysa ta'repinen aytılg'an , son'ınan Onnan esitkenler ta'repinen tastıyıqlang'an ullı qutqarılıwg'a itibarsız qarasaq , bizler bul jazadan qalay qashıp qutıla alamız ?
58002004	Quday da bul haqqında ka'ramatlı belgiler , tan' qalarlıq na'rseler ha'm ha'r tu'rli ka'ramatlı isler arqalı , ja'ne de , O'z qa'lewi boyınsha Muxaddes Ruwxtın' sıyların u'lestiriwi arqalı gu'walıq berdi . Qutqarılıwg'a jetelewshi İysa
58002005	Quday bizler so'z etip atırg'an keleshek zamandı perishtelerge bag'ınıshlı qılg'an joq .
58002006	Kerisinshe , Muxaddes Jazıwdın' bir jerinde birew bılay dep gu'walıq bergen edi : « O İyem , Sen eske alg'anday adam kim o'zi ? Sen og'an g'amxorlıq ko'rsetetug'ınday , adam ulı kim bolıptı ?
58002007	Onı perishtelerden az waqıtqa to'menirek qoydın' , Dan'q-hu'rmet tajın og'an kiydirip ,
58002008	Ha'mme na'rseni onın' ayaqlarına bas urg'ızdın' » . Quday ha'mme na'rseni adamg'a bag'ınıshlı qılıp , og'an bag'ınıshlı bolmag'an hesh bir na'rse qaldırmadı . Degen menen , ha'mme na'rsenin' adamg'a bag'ınıshlı ekenin bizler elege deyin ko'rmey atırmız .
58002009	Biraq bizler perishtelerden az waqıtqa to'menirek qoyılg'an İysanın' o'lim azabın shekkeni ushın , dan'q-hu'rmet tajın kiygenin ko'rip turmız . Awa , Ol Qudaydın' miyrimi menen ha'mme adamlar ushın o'limdi basınan keshirgen edi .
58002010	Ha'mme na'rse Quday ushın ha'm Quday arqalı bar bolg'an . Usı Quday ko'p perzentlerin ullılıqqa eristiriw ushın , olardı qutqarılıwg'a jetelewshi İysanı azap-aqıretler arqalı minsizlikke jetkiziwdi maqul ko'rdi .
58002011	O'ytkeni muxaddes qılıwshı İysa ha'm Ol muxaddes qılg'an iseniwshilerdin' ha'mmesi bir A'keden . Sonlıqtan İysa olardı « tuwısqanlarım » dep atawg'a uyalmaydı .
58002012	İysa bılay deydi : « Quday , Senin' atın'dı tuwısqanlarıma ja'riya etemen , Olardın' jıyınında Seni alg'ıslayman » .
58002013	Ja'ne basqa jerde bılay delingen : « Men Qudayg'a su'yenemen » tag'ı da : « Minekey , Men Qudaydın' Mag'an bergen balaları menen birge usı jerdemen » .
58002014	Bul balalar et ha'm qannan ibarat bolg'anlıqtan , İysanın' O'zi de olarg'a ten'lesip , et ha'm qannan ibarat bolg'an adamnın' denesine iye boldı . Bunı Ol o'lim u'stinen biylikke iye bolg'andı , yag'nıy shaytandı O'z o'limi arqalı nabıt qılıw ushın
58002015	ha'm o'mir boyı o'lim qorqınıshı sebepli qul bolg'anlardın' ha'mmesin azat qılıw ushın isledi .
58002016	Sebebi , a'lbette , İysa perishtelerge emes , al İbrayımnın' urpag'ınan bolg'anlarg'a ja'rdem etedi .
58002017	Sol sebepten Qudaydın' xızmetinde miyrim-sha'pa'a'tli ha'm sadıq bas ruwxaniy bolıp , adamlardın' gu'naların tazalaw ushın , Ol ha'r ta'repleme tuwısqanlarına uqsawı kerek edi .
58002018	Onın' O'zi sınaqqa tu'sip , azap shekkenlikten , Ol sınaqqa tu'skenlerge de ja'rdem ete aladı .
58003001	İysa Muwsadan ullı . Solay etip , bizler menen birge Quday ta'repinen shaqırılg'an , ha'y muxaddes tuwısqanlarım , Qudaydın' elshisi ha'm bas ruwxaniyi , dep o'zlerimiz ashıq ta'n alg'an İysa haqqında teren' oylan'lar !
58003002	Muwsa Qudaydın' pu'tkil shan'arag'ında Qudayg'a sadıq bolg'anınday , İysa da O'zin xızmetke qoyg'an Qudayg'a sadıq boldı .
58003003	U'ydi salg'an u'ydin' o'zinen go're ko'birek hu'rmet ko'rgeni sıyaqlı , İysa da Muwsadan go're joqarıraq ullılıqqa ılayıq tabıldı .
58003004	Ha'r bir u'ydin' qurıwshısı bar , al Quday pu'tkil barlıqtın' jaratıwshısı .
58003005	Muwsa keleshekte aytılatug'ın so'zler haqqında gu'walıq beriw ushın , Qudaydın' pu'tkil shan'arag'ında bir xızmetker sıpatında sadıq boldı .
58003006	Biraq , Masix Qudaydın' shan'arag'ın basqaratug'ın Ul sıpatında sadıq boldı . Eger o'zlerimizdegi u'mit sebepli payda bolatug'ın batırlıq ha'm quwanıshtı aqırına deyin bekkem saqlasaq , bizler — Onın' shan'arag'ımız . İsenbewshilik haqqında eskertiw
58003007	Sol sebepten Muxaddes Ruwx bılay deydi : « Eger bu'gin Qudaydın' dawısın esitsen'iz ,
58003008	Sho'ldegi sınaq waqtında qozg'alan' ko'tergen ata-babaların'ızday , Qaysarlıq etpen'ler .
58003009	Olar sol jerde qırıq jıl boyı Menin' islerimdi ko'rgen bolsa da , Meni sınay berdi .
58003010	Sonlıqtan Men sol a'wladqa g'a'zeplenip bılay dedim : „ Olardın' ju'rek qa'lewleri ba'rqulla tuwrı emes , Olar Menin' jollarımdı bilmedi “ .
58003011	Ja'ne de , Men qa'ha'rlengenimde : „ Olar Menin' dem alıw ushın beretug'ın ma'kanıma kirmeydi “ , — dep ant ishken edim » .
58003012	Ha'y tuwısqanlarım , ju'regin'iz isenbey jawız bolıp qalıp , tiri Qudaydan bezip ketiwden saq bolın'lar !
58003013	Kerisinshe , aran'ızdag'ı hesh birin'iz gu'nanın' aldawına erip , ju'regin qaysar qılmawı ushın , ha'r ku'ni ele « bu'gin » dep aytılıp atır eken , bir-birin'izdi jigerlendirip barın'lar .
58003014	O'ytkeni eger bizler da'slepki isenimimizdi aqırına deyin bekkem saqlasaq , Masixqa tiyisli bolg'an ha'mme na'rsege sherikles bolamız .
58003015	Joqarıda bılay delingen edi : « Eger bu'gin Qudaydın' dawısın esitsen'ler , Og'an qarsı qozg'alan' ko'tergen ata-babaların'ızday , Qaysarlıq etpen'ler » .
58003016	Qudaydın' so'zin esitse de , Og'an qarsı qozg'alan' ko'tergen kimler edi ? Muwsanın' basshılıg'ında Mısırdan shıqqanlardın' ha'mmesi emes pe edi ?
58003017	Quday kimlerge qırıq jıl ashıwlı edi ? Gu'na islep , su'yekleri sho'lde qalg'anlarg'a emes pe ?
58003018	Quday kimlerge : « Menin' dem alıw ushın beretug'ın ma'kanıma kirmeysizler » , — dep ant ishken edi ? O'zine boysınbag'anlarg'a emes pe ?
58003019	Solay etip , ko'rip turg'anımızday , olar isenbegenlikten sol jerge kire almadı .
58004001	Qudaydın' dem alıw ushın beretug'ın ma'kanı . Sonlıqtan Quday beretug'ın dem alıstı , yag'nıy Ol beretug'ın tınıshlıqtı alıw haqqında wa'de ele de ku'shke iye eken , aran'ızdag'ı ha'r birin'iz usı wa'deden bos qalıp qoyıwdan qorqıp , saq bolın'lar .
58004002	Sebebi bizlerge ja'riyalang'an Xosh Xabardı ata-babalarımız da esitken edi . Biraq olar esitken so'zlerin isenim menen qabıl etpegenlikten , bul so'zlerdin' olarg'a paydası tiymedi .
58004003	Quday du'nyanı jaratıp bolg'annan keyin-aq , dem alıw ushın beretug'ın ma'kandı tayarlap qoyg'an bolsa da , olar haqqında bılay degen : « Men qa'ha'rlengenimde : „ Olar Menin' dem alıw ushın beretug'ın ma'kanıma hesh qashan kirmeydi “ , — dep ant ishtim » . Biraq , isenetug'ın bizler sol ma'kang'a kiremiz .
58004004	Muxaddes Jazıwdın' bir jerinde jetinshi ku'n haqqında bılay delingen : « Quday jetinshi ku'ni barlıq islerinen dem aldı » .
58004005	Ja'ne de , Muxaddes Jazıwdın' basqa jerinde Quday bılay degen : « Olar Menin' dem alıw ushın beretug'ın ma'kanıma hesh qashan kirmeydi » .
58004006	Solay etip , aldın Xosh Xabardı esitkenler so'zge qulaq aspag'anlıqtan , dem alatug'ın ma'kang'a kirmedi . Biraq , basqalar ushın ol jerge kiriwge mu'mkinshilik bar .
58004007	Sol sebepten Quday « bu'gin » dep atalatug'ın ja'ne bir ku'ndi belgilep , aldın aytılg'anday , ko'p waqıtlardan son' , Dawıt arqalı bılay degen edi : « Eger bu'gin Qudaydın' dawısın esitsen'ler , Qaysarlıq etpen'ler » .
58004008	Eger Eshua izraillılardı Qudaydın' dem alıw ushın beretug'ın ma'kanına eristirgende , Quday son'ınan basqa bir ku'n haqqında aytpag'an bolar edi .
58004009	Demek , Qudaydın' xalqı ushın haqıyqıy dem alatug'ın waqıt keledi .
58004010	Quday du'nyanı jaratqannan son' qalay dem alg'an bolsa , Ol beretug'ın dem alıstı , yag'nıy Ol beretug'ın tınıshlıqtı alg'an ha'r bir adam da o'z islerinen solay dem aladı .
58004011	Solay eken , hesh birimiz boysınbag'an sol adamlarg'a erip adaspay , Quday beretug'ın dem alıstı , yag'nıy Ol beretug'ın tınıshlıqtı alıwg'a tırısayıq .
58004012	Qudaydın' so'zi tiri ha'm ta'sirli . Ol eki ju'zli qılıshtan da o'tkir bolıp , jan menen ruwxtı , buwın menen su'yeklerdi bo'letug'ın da'rejede sug'ılıp kiredi : ol ju'rektegi oy ha'm niyetlerdi a'shkara qıladı .
58004013	Jaratılg'an hesh bir na'rse Quday aldında jasırın emes . Onın' ko'z aldında ha'r bir na'rse ashıq ha'm ayan . Bizler usı Qudayg'a esap beremiz . Bas ruwxaniyimiz İysa
58004014	Biraq , bizlerde aspang'a ko'terilgen ullı bas ruwxaniyimiz — Qudaydın' Ulı İysa bar . Sonlıqtan o'zlerimiz ashıq ta'n alg'an isenimimizdi bekkem saqlayıq .
58004015	Ol — bizlerdin' ha'lsizliklerimizdi bo'lise alatug'ın bas ruwxaniy . Onın' O'zi ha'r ta'repleme bizler sıyaqlı sınaldı , biraq gu'na islemedi .
58004016	Sonlıqtan rehimlilik alıw ushın ha'm kerek waqtında o'zlerimizge ja'rdem etetug'ın miyrimge erisiw ushın , Qudaydın' miyrimge iye taxtına batıllıq penen jaqınlayıq .
58005001	Ha'r bir bas ruwxaniy adamlar arasınan tan'lap alınadı ha'm ol Qudayg'a baylanıslı islerde adamlardın' wa'kili bolıp , olardın' gu'naları ushın Qudayg'a sadaqa ha'm qurbanlıqlar beriw ushın tayınlanadı .
58005002	Bilmey qalıp joldan adasqanlarg'a ol mu'la'yimlilik penen qatnas jasay aladı . O'ytkeni onın' o'zinin' de ha'lsiz jerleri bar .
58005003	Sol sebepten ol tek xalıqtın' gu'naları ushın emes , al o'zinin' gu'naları ushın da qurbanlıq beriwi sha'rt .
58005004	Hesh bir adam bas ruwxaniy bolıw ma'rtebesine o'zliginen erise almaydı . Tek Xaron sıyaqlı Quday ta'repinen shaqırılsa g'ana erise aladı .
58005005	Sol sıyaqlı , Masix ta bas ruwxaniy bolıw ma'rtebesine iye bolıw ushın , O'zin O'zi ullılag'an joq . Al Og'an : « Sen Menin' Ulımsan' , Bu'gin Men Sag'an A'ke boldım » , — degen Qudaydın' O'zi Onı usı ma'rtebege eristirdi .
58005006	Muxaddes Jazıwdın' basqa jerinde Quday Og'an bılay degen : « Sen Melxisedek sıyaqlı , Ma'n'gige ruwxaniysen' » .
58005007	Masix jer ju'zinde adam bolıp jasag'an ku'nlerde O'zin o'limnen qutqara alatug'ın ku'shke iye bolg'an Qudayg'a ba'lent dawıs penen nala etip , ko'z jasların to'gip , duwa etip jalbarındı . Ol Qudayg'a boysıng'anlıqtan , Quday Onı esitti .
58005008	Ol Qudaydın' Ulı bolsa da , shekken azapları arqalı boysınıwdı u'yrendi .
58005009	Masix usı ta'rizde minsizlikke erisip , O'zine boysınatug'ınlardın' ha'mmesi ushın ma'n'gilik qutqarılıwg'a jol ashtı
58005010	ha'm Ol Quday ta'repinen Melxisedek sıyaqlı bas ruwxaniy , dep ataldı . İsenimnen qaytpaw haqqında eskertiw
58005011	Melxisedek haqqında aytajaq ko'p so'zlerimiz bar , biraq sizler zeyinsiz bolg'anlıqtan , tu'sindiriw qıyın boladı .
58005012	Usı waqıtqa kelip , sizler mug'allim bolıwın'ız kerek edi . Biraq sizler Qudaydın' so'zlerinin' da'slepki tiykarların qaytadan u'yreniwge mu'ta'jsiz . Sizlerge ku'shli awqat emes , al su't kerek !
58005013	Su't penen azıqlanatug'ın ha'r bir adam go'dek , yag'nıy haqıyqatlıq so'zi boyınsha jasawda ta'jiriybesiz adam bolg'anı .
58005014	Al ku'shli awqat eresek adamlar ushın , yag'nıy o'mirdegi ta'jiriybesi arqalı jaman menen jaqsını ayırıw sezimine iye bolg'anlar ushın arnalg'an .
58006001	Sonlıqtan Masix haqqında baslang'ısh ta'liymattı u'yreniwde toqtap qalmayıq , al alg'a ilgerilep , jetisip barayıq . O'limge jetelewshi isler ushın ta'wbe etiwden , Qudayg'a iseniwden ,
58006002	suwg'a shomıldırıw haqqında qag'ıydalardan , qol qoyıp duwa etiwden , o'lilerdin' tiriliwinen ha'm ma'n'gilik hu'kimnen ibarat bolg'an sol ta'liymattın' tiykarların qaytadan salmayıq .
58006003	Eger Quday ruxsat berse , bizler alg'a ilgerilep , jetisip baramız .
58006004	Bir ma'rtebe haqıyqatlıq nurı tu'sip , Qudaydın' sıyının' da'min tatqan ha'm Muxaddes Ruwxqa sherik bolg'anlardı ,
58006005	Qudaydın' so'zinin' jaqsı ekenin ha'm keleshektin' qu'diretli islerin o'mirlerinde ko'rip bolıp ,
58006006	isenimnen qaytqanlardı du'zetip ta'wbe qıldırıw mu'mkin emes . Sebebi olar Qudaydın' Ulın o'zleri qaytadan atanaq ag'ashqa shegelep , masqara qılg'an boladı .
58006007	U'stine jiyi-jiyi jawg'an jawındı ishken ha'm o'zinde islegenlerge paydalı zu'ra'a't bergen jerdi Quday jarılqaydı .
58006008	Biraq , shen'gel ha'm jantaq o'sirgen jer jaramsız bolıp , ko'p ku'tpey g'arg'ısqa ushıraydı ha'm aqırı jandırılıp jiberiledi .
58006009	Sizlerge kelsek , su'yikli tuwısqanlarım , bizler usılay desek te , sizlerdin' qutqarılıwg'a baylanıslı ele de ko'birek jarılqawlarg'a iye ekenin'izge isenimimiz ka'mil .
58006010	O'ytkeni Quday a'dalatsız emes : Ol sizlerdin' miynetin'izdi ha'm iseniwshilerge qılg'an ha'm qılıp atırg'an xızmetin'iz arqalı O'zine ko'rsetken su'yispenshiligin'izdi umıtpaydı .
58006011	Ha'r birin'izdin' u'mitin'izdi aqırına deyin bekkem saqlawın'ız ushın , usılay g'ayrat salıwın'ızdı a'rman etemiz .
58006012	Ja'ne de erinshek bolmay , Quday ta'repinen wa'de etilgenlerdi isenim ha'm sabırlılıq penen alg'anlardan o'rnek alıwın'ızdı qa'leymiz . Qudaydın' o'zgermeytug'ın wa'desi
58006013	Quday İbrayımg'a wa'de bergende , O'zinen ullıraq hesh kim bolmag'anlıqtan , O'zinin' atı menen ant iship ,
58006014	bılay degen edi : « Seni u'sti-u'stine jarılqayman , Urpaqların'dı sansız qılıp ko'beytemen » .
58006015	Solay etip , İbrayım sabırlılıq penen ku'tip , wa'de etilgendi aldı .
58006016	Adamlar o'zlerinen ullıraq bolg'an menen ant ishedi . Olar ushın ant aytılg'an so'zlerdi tastıyıqlap , ha'r bir tartıstı toqtatadı .
58006017	Sol sıyaqlı , Quday da O'z erkinin' o'zgermeytug'ının wa'deni alg'anlarg'a ashıq ko'rsetpekshi bolıp , wa'desin ant penen tastıyıqladı .
58006018	Solay etip , usı eki na'rse , yag'nıy wa'de ha'm ant o'zgermeydi . Sebebi Quday olardı aytqanda o'tirik so'ylewi mu'mkin emes . Sonlıqtan o'zlerimizge berilgen u'mitti bekkem saqlawımız ushın , Qudaydan pana tapqan bizler olar arqalı u'lken jubanıshqa iye bolamız .
58006019	Bizlerdin' bul u'mitimiz janlarımız ushın kemenin' ko'shkisi sıyaqlı isenimli ha'm bekkem . Usı u'mit bizlerdi aspandag'ı Muxaddes shatırdın' perdesinin' arg'ı ta'repine o'tkizedi .
58006020	İysa bizler ushın sol jerge bizlerden aldın kirip , Melxisedek sıyaqlı ma'n'gige bas ruwxaniy boldı .
58007001	Ruwxaniy Melxisedek . Bul Melxisedek Sa'lem patshası ha'm Qu'diretli Qudaydın' ruwxaniyi edi . Ol patshalardı jen'iliske ushıratıp qaytıp kiyatırg'an İbrayımdı qarsı alıp , og'an pa'tiyasın bergen edi .
58007002	Al İbrayım og'an ha'mme na'rsenin' onnan birin bergen edi . Onın' eki atı bar , birinshisi Melxisedek bolıp , bul attın' ma'nisi « a'dillik patshası » , al ekinshisi Sa'lem patshası bolıp , bul attın' ma'nisi « tınıshlıq patshası » degendi an'latadı .
58007003	Onın' a'kesi , anası ha'm shejiresi belgisiz . O'mirinin' bası , ya son'ı joq . Ol sol jag'ınan Qudaydın' Ulına uqsaydı ha'm ma'n'gige ruwxaniy bolıp qaladı .
58007004	Qaran'lar , ol qanshelli ullı ! Ha'tte , tu'p babamız İbrayım da tu'sken oljalarının' onnan birin og'an bergen edi .
58007005	Lebiy urıwınan shıqqan ruwxaniyler Muxaddes Nızamdag'ı buyrıq boyınsha o'z tuwısqanlarınan , yag'nıy xalıqtan , ha'mmesi de İbrayımnın' urpaqları bolsa da , onnan birin alıwı tiyis edi .
58007006	Melxisedek Lebiy urıwınan bolmasa da , İbrayımnan onnan birin alıp , Qudaydın' wa'desine iye bolg'an og'an pa'tiyasın bergen edi .
58007007	Pa'tiya bergen adam pa'tiya alg'an adamnan ullı ekeni so'zsiz .
58007008	Onnan birin alatug'ın ruwxaniylerdin' basında o'lim bar . Biraq , İbrayımnan onnan birin alg'an Melxisedektin' tiri ekeni haqqında gu'walıq bar .
58007009	Demek , onnan birin alatug'ın Lebiydin' o'zi de İbrayım arqalı onnan birin berdi , dep aytıwg'a boladı .
58007010	O'ytkeni Melxisedek İbrayımdı qarsı alg'anda , Lebiy ele babası İbrayımnın' belinde edi . İysa Melxisedek sıyaqlı ruwxaniy
58007011	İzrail xalqı Muxaddes Nızamdı lebiylilerdin' ruwxaniylik xızmeti tiykarında alg'an edi . Biraq eger Xaron a'wladınan bolg'an lebiylilerdin' ruwxaniylik xızmeti arqalı minsizlikke erisiw mu'mkin bolg'anda , onda Melxisedek sıyaqlı basqa bir ruwxaniydin' keliwine ha'jet bar ma edi ?
58007012	Sebebi ruwxaniylik xızmeti o'zgertilse , Muxaddes Nızam da o'zgertiliwi tiyis .
58007013	Aldın so'z etilgen adam , yag'nıy İysa basqa urıwdan shıqqan edi . Sol urıwdan hesh kim qurbanlıq shalınatug'ın orında xızmet etpegen .
58007014	Al İyemiz İysanın' Yahuda urıwınan kelip shıqqanı anıq . Muwsa bul urıwg'a baylanıslı ruwxaniylik haqqında hesh na'rse aytpag'an edi .
58007015	Melxisedekke uqsag'an basqa bir ruwxaniy payda bolg'anınan bul so'zlerimiz ele de anıg'ıraq boladı .
58007016	İysa Lebiy urıwına baylanıslı bolg'an Muxaddes Nızamdag'ı qag'ıydalar boyınsha emes , al tawsılmaytug'ın o'mir qu'direti menen ruwxaniy boldı .
58007017	O'ytkeni Muxaddes Jazıwda Ol haqqında : « Sen Melxisedek sıyaqlı , Ma'n'gige ruwxaniysen' » , — degen gu'walıq bar .
58007018	Ruwxaniylik haqqında a'welgi qag'ıydalar ha'lsiz ha'm paydasız bolg'anlıqtan biykar etildi .
58007019	Sebebi Muxaddes Nızam hesh bir na'rseni minsizlikke eristirmedi . Bunın' ornına , bizlerdi Qudayg'a jaqınlastıratug'ın jaqsı u'mit berildi .
58007020	İysa Qudaydın' bergen antı boyınsha ruwxaniy boldı . Al lebiyli ruwxaniyler Qudaydın' antı boyınsha ruwxaniy bolg'an joq .
58007021	İysa O'zine : « Quday İyemiz ant ishti , Ol antınan taymaydı : „ Sen ma'n'gige ruwxaniysen' “ » , — degen Qudaydın' antı boyınsha ruwxaniy boldı .
58007022	Solay etip , İysa ele de jaqsıraq kelisimnin' girewi boldı .
58007023	Ja'ne bir ayırmashılıg'ı mınaday : a'piwayı ruwxaniylerdin' sanı ko'p edi . O'ytkeni o'lim olarg'a xızmetlerin dawam etiwge tosqınlıq qılatug'ın edi .
58007024	Biraq İysa ma'n'gi jasaytug'ın bolg'anlıqtan , Onın' ruwxaniyligi de ma'n'gi .
58007025	Sonlıqtan Ol O'zi arqalı Qudayg'a kelgenlerdi pu'tkilley qutqaratug'ın ku'shke iye . Sebebi Ol ma'n'gige tiri bolıp , Qudaydan olar ushın o'tinip soraydı .
58007026	İysa bizlerge kerek bolg'an bas ruwxaniydin' anıq O'zi boladı . O'ytkeni Ol muxaddes , ayıpsız , pa'k , gu'nakarlardan ajıratılg'an ha'm aspannan da joqarı ko'terilip , ullı abırayg'a iye bolg'an .
58007027	Basqa bas ruwxaniyler sıyaqlı , ha'r ku'ni a'weli O'z gu'naları ushın , al son'ınan xalıqtın' gu'naları ushın qurbanlıq beriwdin' Og'an ha'jeti joq . Sebebi Ol O'zin qurban etip , bul isti bir ma'rtebe ha'm birotala orınladı .
58007028	Muwsanın' Nızamı adam bolg'anlıqtan minsiz emes bolg'anlardı bas ruwxaniy qılıp qoyadı . Biraq Muwsanın' Nızamınan son' , Qudaydın' ant etip bergen wa'desi Onın' ma'n'gige minsiz Ulın bas ruwxaniy etip qoydı .
58008001	İysa — jan'a kelisimnin' bas ruwxaniyi . Aytqanlarımızdın' toq eteri mınadan ibarat : bizlerdin' aspanda qu'diretli Qudaydın' on' jag'ında otırg'an bas ruwxaniyimiz İysa bar .
58008002	Ol sol jerde adam ta'repinen emes , al Quday ta'repinen qurılg'an haqıyqıy ha'm muxaddes shatırda xızmet qıladı .
58008003	Ha'r bir bas ruwxaniy sadaqa ha'm qurbanlıqlar beriw ushın tayınlanadı . Sonlıqtan bizlerdin' bas ruwxaniyimizdin' de beretug'ın bir na'rsesi bolıwı tiyis edi .
58008004	Eger İysa jer ju'zinde qalg'anda , ruwxaniy bolmas edi . O'ytkeni a'lle qashan jer ju'zinde Muxaddes Nızam boyınsha sadaqalar beretug'ın ruwxaniyler bar .
58008005	Biraq , bul ruwxaniyler aspandag'ı haqıyqıy ha'm muxaddes shatırdın' u'lgisi ha'm ko'len'kesi bolg'an jerdegi Muxaddes shatırda xızmet etedi . Sebebi Muwsa usı Muxaddes shatırdı qurıwg'a kiriskende , Quday ta'repinen bılay dep eskertilgen edi : « Abayla , ha'r bir na'rseni tawda o'zin'e ko'rsetilgen u'lgi boyınsha isle » .
58008006	Al İysa burıng'ıdan da jaqsıraq wa'delerge tiykarlanıp du'zilgen , Quday menen adamlardın' arasındag'ı jaqsıraq kelisimnin' ta'welleshisi boldı . Sonlıqtan Ol ruwxaniylerdin' xızmetinen anag'urlım joqarıraq xızmetke iye boldı .
58008007	Eger sol birinshi kelisim kemshiliksiz bolg'anda , onın' ornına ekinshisin du'ziwdin' keregi bolmas edi .
58008008	Al , xalqın ayıplı dep tapqan Qudaydın' so'zleri mınaday : « Jaratqan İyemiz bılay deydi : „ Men İzrail xalqı ha'm Yahudiya xalqı menen , Jan'a kelisim du'zetug'ın ku'nler jaqınladı .
58008009	Bul kelisim Men olardın' ata-babalarının' qolınan uslap , Mısır elinen alıp shıqqan waqtımda , Olar menen du'zgen kelisim sıyaqlı bolmaydı . O'ytkeni olar Menin' kelisimime sadıq bolmadı . Sonda Men de olardan ju'zimdi teris burdım .
58008010	Sol ku'nlerden son' , İzrail xalqı menen du'zetug'ın kelisimim mınaw : Nızamlarımdı olardın' sana-sezimlerine salıp , Ju'reklerine oyıp jazıp qoyaman . Men olardın' Qudayı bolaman , Olar Menin' xalqım boladı .
58008011	Hesh kimnin' janındag'ı adamg'a , YA bolmasa , o'z tuwısqanına , İyemizdi bil , dep u'yretiwine ha'jet joq . Sebebi kishkenesinen u'lkenine deyin , Olardın' ha'mmesi Meni biletug'ın boladı .
58008012	Men olardın' nahaq islerin rehimlilik penen keshiremen , Gu'naların qaytıp esime almayman “ » .
58008013	Quday « jan'a kelisim » dep , burıng'ısının' go'nergen ko'rsetti . Go'nergen na'rse ko'p o'tpey joq boladı .
58009001	Birinshi kelisim da'wirindegi diniy xızmet . Birinshi kelisim da'wirinde sıyınıw qag'ıydaları ha'm adamnın' qolınan qurılg'an Muxaddes shatır bar edi .
58009002	Qurılg'an sol Muxaddes shatırdag'ı « Muxaddes bo'lme » dep atalatug'ın birinshi bo'lmede shıra qoyg'ısh , stol ha'm stoldın' u'stinde Qudayg'a usınılg'an nanlar bolatug'ın edi .
58009003	Muxaddes shatırdag'ı ekinshi perdenin' artında « En' muxaddes bo'lme » dep atalatug'ın ekinshi , ishki bo'lme bar edi .
58009004	Bul bo'lmede xosh iyisli zatlar tu'tetiletug'ın altınnan islengen orın ha'm ha'mme jeri altın menen qaplang'an Kelisim sandıg'ı bar edi . Sandıqtın' ishinde manna salıng'an altın gu'ze , Xaronnın' bo'rtken hasası ha'm on buyrıq oyıp jazılg'an taslar bar edi .
58009005	Sandıqtın' u'stinde kerub atlı ullı perishtelerdin' mu'sini bar edi . Olar sandıqtın' u'stindegi gu'nalar keshiriletug'ın jerdi qanatları menen jawıp turatug'ın edi . Biraq , ha'zir bul na'rseler haqqında birme-bir ayta almaymız .
58009006	Muxaddes shatır usılay u'skenelengen edi . Onın' birinshi bo'lmesine ruwxaniyler ha'r qashan kirip , sıyınıw xızmetin orınlaytug'ın edi .
58009007	Al ekinshi , ishki bo'lmege bolsa , bir jılda bir ma'rtebe tek bas ruwxaniy g'ana kire alatug'ın edi . Ol o'zi menen birge sol jerge o'zinin' gu'nalarının' ha'm xalıqtın' bilmey islegen gu'nalarının' keshiriliwi ushın shalıng'an qurbanlıqtın' qanın alıp kiriwi tiyis edi .
58009008	Bul arqalı Muxaddes Ruwx bizlerge mınanı bildiredi : Muxaddes shatırdın' birinshi bo'lmesi ele bar eken , En' muxaddes bo'lmege baratug'ın jol jabıq boladı .
58009009	Bul ha'zirgi zaman ushın tımsal bolıp , berilgen sadaqalar ha'm qurbanlıqlardın' Qudayg'a sıyınatug'ın adamnın' hu'jdanın pa'kley almaytug'ının ko'rsetedi .
58009010	Bular tek jewge , ishiwge ha'm ha'r qıylı diniy tazalanıw u'rdislerine baylanıslı na'rseler bolıp , jan'a du'zim payda bolg'ang'a deyin ku'shke iye bolg'an sırtqı qag'ıydalar g'ana . Masixtın' minsiz qurbanlıg'ı
58009011	Biraq Masix payda bolg'an jaqsı na'rselerdin' bas ruwxaniyi bolıp kelip , qoldan sog'ılmag'an , yag'nıy bul du'nyadag'ı jaratılıstan bolmag'an ullıraq ha'm minsiz Muxaddes shatırg'a kirdi .
58009012	Masix teke ha'm baspaqlardın' qanı menen emes , al O'z qanı menen En' muxaddes bo'lmege birinshi ha'm son'g'ı ma'rtebe kirip , bizlerge ma'n'gilik qutqarılıw alıp keldi .
58009013	Burın haramlanıp qalg'anlardın' denesinin' pa'k bolıwı ushın , olardın' u'stilerine teke menen o'gizlerdin' qanı ha'm qasharlardın' ku'li sebilip , olardı muxaddes qılatug'ın edi .
58009014	Al endi bolsa , ma'n'gilik Muxaddes Ruwx arqalı O'zin minsiz qurbanlıq qılıp Qudayg'a bag'ıshlag'an Masixtın' qanı bizlerdin' tiri Qudayg'a xızmet ete alıwımız ushın , hu'jdanımızdı o'limge jetelewshi islerden tazalawı so'zsiz .
58009015	Solay etip , Quday ta'repinen shaqırılg'anlardın' wa'de etilgen ma'n'gilik miyrastı alıwı ushın , Masix Quday menen adamlardın' arasında du'zilgen jan'a kelisimnin' ta'welleshisi boldı . O'ytkeni Ol adamlardı birinshi kelisimnin' waqtında islegen gu'nalarınan qutqarıw ushın , O'zin qurban etti .
58009016	Wa'siyat bar jerde wa'siyat etken adamnın' o'limin tastıyıqlaw da kerek boladı .
58009017	Wa'siyat tek adamnın' o'liminen son' g'ana ku'shke iye boladı . Wa'siyat etken adam tiri bolsa , ol hesh qanday ku'shke iye emes .
58009018	Sonlıqtan birinshi kelisim de qan to'gilgennen keyin ku'shke endi .
58009019	Muwsa Muxaddes Nızamnın' ha'r bir buyrıg'ın xalıqqa ja'riyalag'annan son' , baspaq ha'm tekelerdin' suw qosılg'an qanına qızıl ju'n ha'm issop sho'bin malıp alıp , kelisim kitabının' da , pu'tkil xalıqtın' da u'stine septi de :
58009020	« Bul — Qudaydın' sizler menen du'zgen kelisimin bekitetug'ın qan » , — dedi .
58009021	Sonday-aq , ol Muxaddes shatırdın' ha'm sıyıng'anda qollanılatug'ın barlıq zatlardın' u'stine de qan septi .
58009022	Haqıyqattan da , Muxaddes Nızam boyınsha derlik ha'mme na'rse qan menen tazalanadı . Qan to'gilmese , gu'na keshirilmeydi .
58009023	Solay etip , aspandag'ı haqıyqıy na'rselerdin' u'lgisi bolg'an bul na'rseler usılay tazalanıwı kerek edi . Biraq aspandag'ı na'rseler bolsa , onnan da jaqsıraq qurbanlıqlar menen tazalanıwı tiyis .
58009024	Sebebi Masix aspandag'ı haqıyqıy ha'm muxaddes shatırdın' u'lgisi bolg'an , qoldan qurılg'an Muxaddes shatırg'a emes , al tuwrı aspang'a kirip , ha'zir bizler ushın Qudaydın' aldında tur .
58009025	Maldın' qanı menen En' muxaddes bo'lmege jıl sayın kiretug'ın bas ruwxaniy sıyaqlı , aspang'a kirgen Masixqa O'zin qayta-qayta qurban etiwdin' keregi joq .
58009026	Eger olay bolmag'anda , du'nya jaratılg'annan baslap Masixtın' qayta-qayta azap shegiwi tiyis bolar edi . Biraq Masix O'zin qurban etip , gu'nanı joq qılıw ushın , zamannın' aqırında tek bir ma'rtebe jerge keldi .
58009027	Bir ma'rtebe o'lip , onnan son' hu'kim etiliw adamlardın' ta'g'dirine jazılg'an .
58009028	Sol sıyaqlı , Masix ta ko'plerdin' gu'naların juwıw ushın , birinshi ha'm son'g'ı ma'rtebe qurban boldı . Ekinshi ma'rtebe bolsa , Ol gu'nalardı juwıw ushın emes , al O'zin intizarlıq penen ku'tip atırg'anlardı tolıq qutqarıw ushın keledi .
58010001	Masix — son'g'ı qurbanlıq . Muxaddes Nızam keleshektegi jaqsı na'rselerdin' haqıyqıy kelbeti emes , al ko'len'kesi g'ana . Sonlıqtan usı Muxaddes Nızam boyınsha ha'r jılı u'zliksiz beriletug'ın birdey qurbanlıqlar Qudayg'a sıyınatug'ınlardı hesh qashan tolıq pa'kley almaydı .
58010002	Eger tolıq pa'kley alsa , qurbanlıq beriliw toqtatılmas pa edi ? O'ytkeni sıyınıwshılar bir ma'rtebe gu'nalarınan tazalang'anınan son' , olarda qaytıp gu'nakarlıq sezimi qalmag'an bolar edi .
58010003	Biraq usı qurbanlıqlar adamlarg'a jıl sayın gu'naların esine tu'siredi .
58010004	Sebebi o'gizler menen tekelerdin' qanı gu'nalardı joq qıla almaydı .
58010005	Sol sebepten Masix du'nyag'a kelip , Qudayg'a bılay degen edi : « Qurbanlıq penen sadaqanı Sen qa'lemedin' , Biraq , Men ushın bir dene tayarladın' .
58010006	Jag'ılg'an sadaqalardı ha'm gu'na ushın berilgen qurbanlıqlardı Sen xosh ko'rmedin' .
58010007	Sonda Men bılay dedim : „ Oralg'an kitapta Men tuwralı jazılg'anday , O Quday , Senin' qa'lewin'di orınlaw ushın , Mine , Men keldim “ » .
58010008	To'mendegilerdin' Muxaddes Nızam boyınsha beriletug'ınına qaramastan , Masix aldın : « Qurbanlıqlardı , sadaqalardı , jag'ılg'an sadaqalardı ha'm gu'na ushın berilgen qurbanlıqlardı Sen qa'lemedin' ha'm olardı xosh ko'rmedin' » , — degen edi .
58010009	Son'ınan Masix : « Senin' qa'lewin'di orınlaw ushın , Men keldim » , — dedi . Yag'nıy , Ol ekinshi kelisimdi ornatıw ushın , birinshi kelisimdi biykar etti .
58010010	Qudaydın' usı qa'lewi boyınsha , İysa Masix O'z denesin birinshi ha'm son'g'ı ma'rtebe qurban etiwi arqalı bizler muxaddes qılındıq .
58010011	Ha'r bir ruwxaniy ha'r ku'ni xızmette turıp , birdey qurbanlıqlardı qayta-qayta beredi . Biraq bul qurbanlıqlar gu'nalardı hesh qashan joq qıla almaydı .
58010012	Al bizlerdin' bas ruwxaniyimiz Masix gu'nalar ushın ma'n'gilikke tatırlı tek bir qurbanlıq berip , Qudaydın' on' ta'repine otırdı .
58010013	Ol sol waqıtlardan beri , O'z dushpanlarının' ayaqlarının' astına basılıwın ku'tpekte .
58010014	O'ytkeni Ol muxaddes qılıng'anlardı tek bir qurbanlıq penen ma'n'gilikke minsiz qıldı .
58010015	Muxaddes Ruwx ta bul haqqında bizlerge gu'walıq beredi . A'weli Ol bılay degen :
58010016	« Jaratqan İyemiz bılay deydi : „ Sol ku'nlerden son' , Olar menen du'zetug'ın kelisimim mınaw : Nızamlarımdı olardın' ju'reklerine salıp , Sana-sezimlerine oyıp jazıp qoyaman “ » .
58010017	Son'ınan Ol qosımsha qılıp , bılay deydi : « Olardın' gu'naların ha'm nızamsız islerin qaytıp esime almayman » .
58010018	Demek , gu'nalar keshirilgen bolsa , endi olar ushın qurbanlıq beriwdin' de keregi joq . İsenimde bekkem turıp , sabırlı bolın'lar !
58010019	Sonlıqtan ha'y tuwısqanlarım , İysanın' qanı sebepli aspandag'ı En' muxaddes bo'lmege kiriwge bizlerde batıllıq bar .
58010020	Ol bizlerge Muxaddes shatırdag'ı perde arqalı , yag'nıy O'z denesi arqalı sol En' muxaddes bo'lmege kiriwge jan'a ha'm tiri jol ashıp berdi .
58010021	Usı İysa — Qudaydın' shan'arag'ın basqaratug'ın bizlerdin' ullı ruwxaniyimiz .
58010022	Sol sebepten Onın' qanı menen hu'jdanımız ayıplag'an islerden janımızdı tazalap ha'm denemizdi taza suw menen juwıp , tolıq isenim menen shın ju'rekten Qudayg'a jaqınlayıq .
58010023	O'zlerimiz ashıq moyınlag'an u'mitimizdi ekilenbey bekkem saqlayıq . Sebebi wa'de bergen Quday sadıq .
58010024	Bir-birimizge g'amxor bolıp , bir-birimizdi su'yispenshilikke ha'm jaqsı isler islewge ruwxlandırayıq .
58010025	Ayırım adamlardın' a'detke aylandırg'anınday , jıynalıslarımızdı qaldırmayıq . Kerisinshe , İyemiz keletug'ın sol ku'nnin' jaqınlag'anın bilip , bir-birimizdi ele de ko'birek jigerlendirip barayıq .
58010026	O'ytkeni eger bizler haqıyqattı bilgenimizden son' da , bile tura gu'na islewdi dawam etsek , onda endi gu'nalar ushın beriletug'ın basqa qurbanlıq joq .
58010027	Tek hu'kimdi ha'm Qudayg'a qarsı bolg'anlardı jandırıp joq qılatug'ın lawlag'an ottı qorqınısh penen ku'tiw g'ana qaladı .
58010028	Muwsanın' Nızamın ta'n almay buzg'an adam eki yamasa u'sh gu'wanın' gu'walıg'ı menen ayawsız tu'rde o'ltiriletug'ın edi .
58010029	Endi bir oylanıp ko'rin'ler , Qudaydın' Ulın ayaq astı etip , o'zin muxaddes qılg'an qandı , yag'nıy kelisimdi bekitken qandı qa'dirsiz ko'rgen ha'm Qudaydın' miyirimli Ruwxın masqaralag'an adam bunnan da awırıraq jazag'a ılayıqlı bolmay ma ?
58010030	Sebebi bizler « O'sh alıw Menin' qolımda , sazayın O'zim beremen » ha'm ja'ne de « Jaratqan İyemiz O'z xalqın hu'kim etedi » , — degen Qudaydı bilemiz .
58010031	Tiri Qudaydın' qolına tu'siw qanshelli qorqınıshlı !
58010032	Al sizler o'zlerin'izge haqıyqatlıq nurı tu'skennen son' , azap-aqıretlerge tolı gu'reske shıdag'an da'slepki ku'nlerin'izdi eske tu'sirin'ler .
58010033	Geybir waqıtları o'zlerin'iz el-jurt aldında masqara etilip , ja'bir shegetug'ın edin'ler . Al ayırım waqıtları usınday awhalg'a tu'skenlerdin' ha'siretin bo'lisetug'ın edin'ler .
58010034	Sizler isenim sebepli qamaqta bolg'anlardın' da da'rtlerine sherik boldın'lar . O'zlerin'izdi ele de jaqsıraq ha'm ma'n'gige bar bolatug'ın mal-mu'lik ku'tip turg'anın bilip , mal-mu'lkin'izdin' talan-taraj qılınıwın quwanısh penen qabıl ettin'ler .
58010035	Solay etip , usı bekkem isenimin'izdi joytpan'lar . O'ytkeni ol ushın alatug'ın sıyın'ız u'lken .
58010036	Qudaydın' qa'lewin orınlap , wa'de etilgendi alıwın'ız ushın , sizlerge sabırlılıq kerek boladı .
58010037	Sebebi Quday bir payg'ambarı arqalı bılay degen : « Endi az-maz waqıttan keyin , Keletug'ın tez arada keledi , Ol keshikpeydi .
58010038	Mag'an tiyisli aqlang'an adam isenimi menen jasaydı , Eger ol arqag'a sheginse , og'an kewlim tolmaydı » .
58010039	Bizler arqag'a sheginip nabıt bolatug'ınlardan emespiz . Al , isenip qutqarılatug'ınlardanbız .
58011001	İsenim haqqında . İsenim — bul u'mit etilgen na'rselerdin' a'melge asatug'ınına ha'm ko'rinbeytug'ın zatlardın' bar ekenine gu'mansız iseniw .
58011002	Ata-babalarımız usınday isenimi sebepli , Quday ta'repinen xoshametlendi .
58011003	Bizler isenimimiz sebepli , du'nyanın' Qudaydın' so'zi menen jaratılg'anın tu'sinemiz . Solay etip , ko'rinbeytug'ın na'rselerden ko'rinetug'ın na'rseler payda bolg'an .
58011004	İsenimi sebepli , Abıl Qudayg'a Kainnan go're jaqsıraq qurbanlıq berdi . Ol isenimi sebepli aqlang'an adam dep sanalıp , Quday ta'repinen xoshametlendi . O'ytkeni Quday onın' bergen sadaqaların qabıl etti . Abıl o'lgen bolsa da , onın' isenim menen islegen isi ele u'lgi bolıp kelmekte .
58011005	İsenimi sebepli , Enok o'lim ko'rmey-aq joqarıg'a alındı . Onı hesh kim taba almadı , sebebi Quday onı joqarıg'a alg'an edi . Ol joqarıg'a alınıwg'a deyin onın' Qudayg'a unag'an adam ekeni haqqında gu'walıq berildi .
58011006	İsenim bolmasa , Qudayg'a unaw mu'mkin emes . O'ytkeni kim de kim Qudayg'a jaqınlamaqshı bolsa , Onın' bar ekenine ha'm Onın' O'zin izlegenlerdi sıylıqlaytug'ınına iseniwi tiyis .
58011007	İsenimi sebepli , Nux ele bolmag'an na'rseler tuwralı Quday ta'repinen eskertilgende , Qudaydan qorqıp , shan'arag'ının' qutqarılıwı ushın , keme soqtı . Ol bul arqalı du'nyanı hu'kim etti ha'm isenimi sebepli aqlanıwg'a eristi .
58011008	İsenimi sebepli , İbrayım wa'de etilgen elge ketiw ushın shaqırılg'anda , Qudaydın' so'zine boysınıp , qay jerge ketip baratırg'anın bilmese de , jolg'a shıqtı .
58011009	İbrayım wa'de etilgen elge ornalasqanda , isenimi sebepli jat jerli adamday bolıp jasadı . O'zi menen birdey wa'dege sherik bolg'an Isaq ha'm Yaqıp penen , ol shatırlarda o'mir keshirdi .
58011010	Sebebi ol do'retiwshisi de , qurıwshısı da Quday bolg'an , bekkem tiykarg'a iye qalanı ku'tetug'ın edi .
58011011	İsenimi sebepli , Saranın' na'silsiz bolıwına ha'm o'zinin' jası o'tkenine qaramay , İbrayım a'ke bolıw mu'mkinshiligine eristi . O'ytkeni ol wa'de etken Qudaydın' sadıq ekenine isendi .
58011012	Solay etip , bir adamnan , yag'nıy qartayıp na'silsizlenip qalg'an İbrayımnan aspandag'ı juldızlar sıyaqlı , ten'iz jag'asındag'ı qum sıyaqlı esap-sansız a'wladlar payda boldı .
58011013	Aldın aytılg'an bul adamlardın' ha'mmesi de o'mirlerinin' aqırına deyin isenimin saqlap qaldı . Wa'de etilgenlerdi almasa da , olardı uzaqtan ko'rip quwandı . Olar o'zlerinin' jer ju'zinde jat ha'm qonaq adamlar ekenin ashıq moyınladı .
58011014	Usılay so'ylegen adamlar o'z watanın izlep ju'rgenin ko'rsetedi .
58011015	Eger olar o'zleri taslap ketken eldi watanım dep oylay bergende , sol jerge qaytıp barıwg'a jol tabar edi .
58011016	Biraq , olar jerdegi watannan da jaqsırag'ın , yag'nıy aspandag'ı watandı a'rman etetug'ın edi . Sol sebepten Quday olardın' Qudayı bolıwg'a arlanbaydı . Sebebi Ol olar ushın bir qala tayarlap qoyıptı .
58011017	İbrayım sınalg'anda , isenimi sebepli ulı Isaqtı qurbanlıqqa berdi . Quday İbrayımg'a : « Senin' urpag'ın' Isaq arqalı dawam etedi » , — degen wa'deni bergen bolsa da , ol jalg'ız ulın qurban etpekshi boldı .
58011018	
58011019	O'ytkeni İbrayım Quday o'lilerdi de tirilte aladı , dep isendi . Astarlap aytqanda , ol Isaqtı o'limnen qaytarıp aldı .
58011020	İsenimi sebepli , Isaq keleshekte bolatug'ın na'rselerdi boljap , ulları Yaqıp ha'm İsabqa pa'tiyasın berdi .
58011021	Yaqıp o'lerinen aldın isenimi sebepli , Yusuptın' eki ulına birme-bir pa'tiyasın berdi ha'm hasasının' ushına su'yenip , Qudayg'a sıyındı .
58011022	Yusup o'lerinen aldın isenimi sebepli , İzrail balalarının' Mısırdan shıg'atug'ının boljap ayttı ha'm olarg'a keterinde o'zinin' su'yegin alıp ketiwdi buyırdı .
58011023	Muwsa tuwılg'anda , ata-anası isenimi sebepli , onı u'sh ay jasırıp qoydı . Sebebi balanın' ayrıqsha ekenin ko'rdi ha'm patshanın' pa'rmanınan qorqpadı .
58011024	Muwsa erjetkende , isenimi sebepli , Faraonnın' qızının' balası dep atalıwdan waz keshti .
58011025	Ol waqıtsha gu'nakar o'mirdin' ka'yip-sapasın su'riwdin' ornına , Qudaydın' xalqı menen birge ja'bir shegiwdi tan'ladı .
58011026	Masix sebepli xorlanıwdı Mısırdın' g'a'ziynelerinen de ullıraq baylıq dep sanadı . O'ytkeni ol alajaq sıyın ku'tetug'ın edi .
58011027	İsenimi sebepli , ol patshanın' qa'ha'rinen qorqpay , Mısırdı taslap ketti . Ko'rinbeytug'ın Qudaydı ko'rgendey , ol ma'rt edi .
58011028	Tun'g'ıshlardı nabıt qılg'an perishte izraillılarg'a qol tiygizbesin dep , Muwsa isenimi sebepli , Qutqarılıw bayramının' qurbanlıg'ının' shalınıwın ha'm onın' qanının' qapılarg'a sebiliwin buyırdı .
58011029	İsenimi sebepli , izraillılar Qızıl ten'izdi qurg'aq jerden o'tkendey keship o'tti . Mısırlılar da usılay islemekshi bolıp ha'reket etkende , suwg'a batıp ketti .
58011030	İsenimi sebepli , izraillılar Erixo qalasının' a'tirapın jeti ku'n aylang'anda , qala diywalları quladı .
58011031	Sonda isenimi sebepli , buzıq hayal Rahab ta Qudayg'a boysınbaytug'ın adamlar menen birge o'ltirilmedi . Sebebi ol jansızlardı jıllı ju'zlik penen qabıl alg'an edi .
58011032	Ja'ne ne aytayın ? Gedeon , Barak , Samson , Effa , Dawıt , Samuel ha'm barlıq payg'ambarlar haqqında aytıp otırıw ushın waqtım jetpeydi .
58011033	İsenimi sebepli , olar patshalıqlardı jen'di , a'dillik ornattı , wa'de etilgen na'rselerdi aldı ha'm arıslanlardın' awızların tosıp qoydı .
58011034	Lawlag'an ottı so'ndirdi , qılısh ju'zinen qashıp qutıldı . Ha'lsiregende Qudaydan ku'sh aldı , sawashta qu'diretli boldı ha'm jaw a'skerlerin qıyrattı .
58011035	İsenimi sebepli , hayallar o'z marhumların tirilgen halda qaytarıp aldı . Al ayırımları ele de jaqsıraq tiriliwge erisiw ushın , azatlıqtan waz keshti ha'm azaplanıp o'ltirildi .
58011036	Ja'ne geybirewleri masqaralanıp , qamshı jedi , ha'tte , shınjırlar menen baylanıp , qamaqqa salındı .
58011037	İsenimi sebepli , olar tas penen urıldı , pıshqı menen kesilip ekige bo'lindi , qılıshtan o'tkerilip o'ltirildi . Qoy ha'm eshkinin' terilerin jamılıp , sergizdan bolıp ju'rdi , joqshılıqta jasadı , qıyınshılıqlarg'a ushıradı ha'm xorlıq ko'rdi .
58011038	Du'nya bul adamlarg'a ılayıq emes edi ! Olar sho'llerdi , tawlardı , u'n'girlerdi ha'm to'lelerdi gezip sebil boldı .
58011039	Olardın' ha'mmesi de isenimi sebepli Quday ta'repinen xoshametlengen bolsa da , wa'de etilgendi almadı .
58011040	O'ytkeni Quday bizler ushın bunnan da jaqsıraq na'rseni tayarlap qoyg'anlıqtan , olar bizlersiz minsizlikke erispedi .
58012001	Quday O'zi su'ygen adamın ta'rbiyalaydı . Minekey , bizlerdi qorshag'an usınday ko'p sanlı gu'walar toparı bar eken . Sonlıqtan bizler de kesent beretug'ın ha'r bir ju'kti ha'm o'zlerimizge tez jabısatug'ın gu'nanı taslap , Quday aldımızg'a qoyg'an jarısta shıdamlılıq penen juwırayıq .
58012002	İsenimimizdin' tiykarın salıwshı ha'm onı minsizlikke eristiriwshi İysag'a ko'z tigeyik . Ol O'zin ku'tip turg'an quwanısh ushın , atanaq ag'ashta shegeleniwdin' shermendeshiligin pisent etpey o'limge barıp , Qudaydın' taxtının' on' ta'repine otırdı .
58012003	Gu'nakarlardın' usınday qarsılıqlarına shıdag'an İysanı oylan'lar . Sonda haldan tayıp , ruwxıy tu'skinlikke tu'speysizler .
58012004	Sizler gu'nag'a qarsı gu'reste qanın'ız to'gilgenshe gu'resken joqsız-g'o .
58012005	Qudaydın' O'z ullarına so'ylegendey qılıp , sizlerge aytqan mına aqıl-na'siyatın umıttın'ız : « Ulım ! Jaratqan İyemizdin' ta'rbiyasına itibarsız qarama , Ol seni a'shkaralag'anda , ruwxın'dı tu'sirme .
58012006	Sebebi Ol su'ygen adamın ta'rbiyalaydı , Ulı qılıp qabıl etken ha'r bir adamın jazalaydı » .
58012007	Ta'rbiyalanıw ushın shegip atırg'an azapların'ızg'a shıdan'lar . Quday sizlerge O'z balalarınday qatnas jasap atır-g'o . A'kesi ta'repinen ta'rbiyalanbaytug'ın ul bola ma ?
58012008	Ha'r bir adam alatug'ın ta'rbiyanı almay atırg'an bolsan'ız , onda sizler haqıyqıy ullar emes , al nekesiz tuwılg'an balalarsız .
58012009	Sonday-aq , bizlerdi ta'rbiyalag'an du'nyadag'ı a'kelerimizdi bizler hu'rmet etetug'ın edik . Onday bolsa , ruwxıy A'kemiz bolg'an Qudayg'a ele de ko'birek boysınıp jasawımız kerek emes pe ?
58012010	A'kelerimiz bizlerdi o'zleri durıs dep oylag'an jol boyınsha qısqa waqıt ishinde ta'rbiyaladı . Biraq Quday Onın' muxaddesligine sherik bolıwımız ushın , bizlerdin' paydamızdı oylap ta'rbiyalaydı .
58012011	Ta'rbiyalaw ushın berilgen ha'r bir jaza waqtında quwanısh emes , al qapagershilik alıp keledi . Biraq keyin ala ol usılay ta'rbiyalang'an adamlarg'a tınıshlıq beriwshi haqlıq alıp keledi .
58012012	Solay etip , tu'sken en'sen'izdi ko'terip , ayaqların'ızda tik turın'lar .
58012013	Aran'ızda isenimi aqsag'anlar jaman jolg'a tu'spey tuwrılanıwı ushın , du'ziw jol menen ju'rin'ler . Qudayg'a qulaq aspay ketpen'ler !
58012014	Ha'mme menen tatıw bolıp jasawg'a ha'm muxaddes bolıwg'a tırısın'lar . Muxaddeslikke iye bolmay turıp , hesh kim de İyemizdi ko'rmeydi .
58012015	Aran'ızdag'ı hesh birin'iz Qudaydın' miyriminen ayırılıp qalmawı ushın ha'm aran'ızda sizlerge zıyan tiygizip , ko'plerdi za'ha'rleytug'ın ashshı tamır ko'gerip shıqpawı ushın , bir-birin'izge jaqsılap qaran'lar .
58012016	İshin'izde hesh kim buzıqshılıq islemesin yamasa tun'g'ıshlıq huqıqın bir awqat ushın satqan İsab sıyaqlı qudaysız bolmasın .
58012017	Xabarın'ız bar , İsab son'ınan a'kesinin' pa'tiyasın alıwdı qa'legende , tilegi qabıl etilmedi . Ol ko'z jasların to'gip jalbarınsa da , o'zi islep qoyg'an isti o'zgerte almadı .
58012018	Sizler jaqınlag'an taw — ko'zge ko'rinetug'ın , lawlap jang'an , qaran'g'ılıq penen tu'nekke sho'kken , dawıl basqan ,
58012019	ka'rnay sesti ha'm Qudaydın' so'zi jan'lag'an Sinay tawı emes . Qudaydın' sol dawısın esitkenler bizlerge qaytıp aytılmasın , dep jalbarıng'an edi .
58012020	O'ytkeni olar : « Eger tawg'a , ha'tte , maldın' tuyag'ı tiyse de , tas penen urıp o'ltirilsin » , — degen buyrıqtan qorqıp , shıday almadı .
58012021	Bul ko'rinis sonshelli qorqınıshlı bolg'anlıqtan , Muwsa da : « Ju'da' qorqıp , dirildep baratırman » , — degen edi .
58012022	Biraq sizler Sion tawına , yag'nıy tiri Qudaydın' qalası — aspandag'ı Erusalimge , ondag'ı mın'-mın'lag'an perishtelerdin' quwanıshlı jıyınına
58012023	ha'm atları aspanda jazılg'an , Qudaydın' tun'g'ısh balaları sıyaqlı bolg'an birinshi iseniwshiler jıynag'ına jaqınladın'lar . Sizler ja'ne de ha'mme adamdı hu'kim etiwshi Qudayg'a , minsizlikke erisken haq adamlardın' ruwxlarına ,
58012024	jan'a kelisimnin' ta'welleshisi İysag'a ha'm Abıldın' qanınan da artıq bolg'an İysanın' keshirim beretug'ın sebilgen qanına jaqınladın'lar .
58012025	Abaylı bolın'lar , so'ylep turg'an Qudayg'a qulaq aspay ketpen'ler . Onın' tapsırması menen jer betinde eskertip so'ylegen Muwsag'a qulaq aspag'an İzrail xalqı jazadan qashıp qutıla almag'an edi . Eger bizler de aspannan o'zlerimizge eskertip so'ylep turg'an Qudayg'a qulaq aspasaq , bunnan da awırıraq jazadan qalay qashıp qutıla alamız ?
58012026	Quday Sinay tawında so'ylegende , Onın' dawısı jerdi silkindirip jibergen edi . Ol tag'ı da : « Ja'ne bir ma'rtebe tek jerdi emes , al aspandı da silkindiremen » , — dep wa'de bergen edi .
58012027	« Ja'ne bir ma'rtebe » degen so'zler silkinbeytug'ın na'rselerdin' ma'n'gige qalıwı ushın , silkinetug'ın na'rselerdin' , yag'nıy jaratılg'an na'rselerdin' joq bolatug'ının an'latadı .
58012028	Solay etip , bizler silkinbes patshalıqqa eriskenimiz ushın shu'kirlik bildirip , Qudayg'a unamlı tu'rde , Og'an hu'rmet ha'm qorqınısh penen sıyınayıq .
58012029	Sebebi bizin' Qudayımız — jandırıp joq qılatug'ın ot .
58013001	Son'g'ı aqıl-na'siyatlar . Bir-birin'izdi tuwısqanlarsha su'yiwdi dawam etin'ler .
58013002	Miymandoslıqtı umıtpan'lar . O'ytkeni ayırımlar usılay islep , o'zleri bilmey , perishtelerdi qonaq qılg'an .
58013003	Qamaqta bolg'anlardı o'zlerin'iz olar menen birge tutqın bolg'anday este tutın'lar . Ja'ne de , azap shegip atırg'anlardı da o'zlerin'iz azap shegip atırg'anday yadın'ızdan shıg'arman'lar .
58013004	Ha'mmen'iz nekege hu'rmet penen qaran'lar . Neken'izdin' to'segi gu'na menen bılg'anbasın . Sebebi Quday buzıqshılıq islegenlerdi ha'm neke hadallıg'ın buzg'anlardı hu'kim etedi .
58013005	Aqshanı su'yiwden awlaq bolıp jasan'lar . O'zlerin'izde barg'a qanaat etin'ler . O'ytkeni Quday bılay degen : « Seni hesh qashan taslap ketpeymen , Hesh qashan qaldırmayman » .
58013006	Sonlıqtan bizler batırlıq penen bılay deymiz : « Jaratqan İyem mag'an ja'rdem beredi , men qorqpayman , Adam mag'an ne isley aladı ? »
58013007	Sizlerge Qudaydın' so'zin aytqan jetekshilerin'izdi eske tu'sirin'ler . Olardın' qalay jasag'anına ha'm o'mirinin' aqırı qanday bolg'anına qarap , olardın' iseniminen o'rnek alın'lar .
58013008	İysa Masix keshe , bu'gin ha'm ma'n'gilikke birdey .
58013009	Ha'r tu'rli jat ta'liymatlarg'a berilip , azg'ırılman'lar . Kewildin' awqatqa baylanıslı qag'ıydalardı orınlaw menen emes , al Qudaydın' miyrimi menen bekkemlengeni jaqsı . Bunday qag'ıydalardı orınlawshılar hesh qanday payda ko'rmedi .
58013010	Bizlerdin' qurbanlıq shalınatug'ın ornımız bar . Onın' u'stinde İysa Masix bizler ushın qurban boldı . Muxaddes shatırda xızmet etetug'ın yahudiy ruwxaniylerinin' sol qurbanlıqtan payda ko'riwge haqısı joq .
58013011	Yahudiy bas ruwxaniyi gu'na ushın qurbanlıqqa berilgen mallardın' qanın En' muxaddes bo'lmege aparadı . Al shalıng'an mallardın' denesi elattın' sırtında o'rtep jiberiledi .
58013012	Sol sıyaqlı İysa da O'z qanı menen adamlardı muxaddes qılıw ushın , qala da'rwazasının' sırtında azap shekti .
58013013	Olay bolsa , bizler de Onın' ko'rgen xorlıg'ın bo'lisiwimiz ushın , elattın' sırtına shıg'ıp , Og'an barayıq .
58013014	Sebebi bul jerde bizlerdin' ma'n'gilik qalamız joq . Bizler keleshekte aspannan tu'setug'ın qalanı a'rman etemiz .
58013015	Sonlıqtan İysa arqalı Qudayg'a u'zliksiz maqtawlarımızdı qurbanlıq sıpatında usınayıq . Yag'nıy , Onın' atına degen alg'ıslarımız awzımızdan tu'spesin .
58013016	Jaqsılıq islewdi ha'm o'zlerin'izde bolg'an na'rseni basqalar menen bo'lisiwdi umıtpan'lar . O'ytkeni bunday qurbanlıqlar Qudayg'a unaydı .
58013017	Jetekshilerin'izdin' so'zlerin tın'lan'lar ha'm olarg'a boysının'lar . Sebebi olar sizler ushın Qudayg'a esap beretug'ın adamlar bolg'anlıqtan , janların'ızdı qarawıllaydı . Olar bul xızmetin quwanısh penen , nalımay atqarıw ushın , olarg'a qulaq asın'lar . Bolmasa , o'zlerin'iz zıyan ko'resizler .
58013018	Bizler ushın duwa etin'ler . Bizler o'zlerimizdin' pa'k hu'jdang'a iye ekenimizge ha'm ha'r ta'repleme hadal o'mir su'riwdi qa'leytug'ınımızg'a isenemiz .
58013019	A'sirese janın'ızg'a tez qaytıp barıwım ushın duwa etiwin'izdi o'tinish etemen . Son'g'ı sa'lemnama ha'm tilekler
58013020	O'z qanın to'gip , ma'n'gilik kelisimdi bekitiwi arqalı qoylardın' ullı Shopanı bolg'an İyemiz İysanı tınıshlıq beriwshi Quday o'limnen tiriltti .
58013021	Usı Quday Onın' erkin orınlawın'ız ushın , sizlerge ha'r bir jaqsı na'rseni jetkizsin . O'zine unaytug'ın na'rseni Ol İysa Masix arqalı bizlerde a'melge asırsın . Masixqa ma'n'gige dan'q bolsın ! Awmiyin .
58013022	Tuwısqanlarım , sizlerge o'tinish etemen , usı na'siyat so'zlerimdi qabıl etin'ler . O'ytkeni men sizlerge qısqasha jazdım .
58013023	Tuwısqanımız Timofeydin' azat etilgenin biliwin'izdi qa'leymen . Ol jaqın arada janıma kelse , onın' menen birlikte sizlerdi ko'riwge baraman .
58013024	Jetekshilerin'izdin' ha'mmesine ha'm pu'tkil iseniwshilerge sa'lem aytın'lar . İtaliyadan kelgenler sizlerge sa'lem aytıp atır .
58013025	Qudaydın' miyrimi ha'mmen'izge yar bolsın !
59001001	Sa'lemnama . Men , Qudaydın' ha'm İyemiz İysa Masixtın' qulı Yaqıptan , jer ju'zine tarqalıp ketken Qudaydın' xalqına sa'lem ! Sınaw ha'm azg'ırıw
59001002	Ha'y , tuwısqanlarım , tu'rli sınawlarg'a ushırag'anın'ızda onı u'lken quwanısh penen qabıl etin'ler .
59001003	Sebebi isenimin'izdin' sınalıwınan sabırlıq payda bolatug'ının bilesizler .
59001004	Hesh bir kemshiliksiz , jetilisken ha'm minsiz adamlar bolıwın'ız ushın tolıq sabırlıq etin'ler .
59001005	Eger aran'ızdag'ı birin'izdin' danalıg'ı kem bolsa , ha'mmege saqıylıq penen , ayıplamay beretug'ın Qudaydan sorasın . Quday og'an beredi .
59001006	Biraq hesh gu'manlanbastan , isenim menen sorasın . O'ytkeni gu'manlang'an adam samal menen shayqatılıp tınıshsızlang'an ten'iz tolqınına uqsaydı .
59001007	O'zinin' pu'tkil jollarında turaqsız bolg'an , bunday eki oylı adam İyemizden bir na'rse alaman , dep oylamasın .
59001008	
59001009	To'men jasaytug'ın tuwısqan Qudaydın' o'zine bergen ma'rtebesi menen maqtansın .
59001010	Al bay tuwısqan o'z pa'sligi menen maqtansın . Sebebi bay adam daladag'ı gu'l sıyaqlı solıp qaladı .
59001011	Quyash shıg'ıp , ja'ziyrama ıssısı menen sho'pti quwratıp taslaydı . Onın' gu'li to'gilip , ko'rkinin' go'zzallıg'ı jog'aladı . Bay adam da usılay o'z isleri menen solıp joq boladı .
59001012	Sınawg'a shıdag'an adam baxıtlı ! O'ytkeni ol sınawdan o'tkennen son' , Qudaydın' O'zin su'yetug'ınlarg'a wa'de etken o'mir tajın aladı .
59001013	Azg'ırılıwg'a tu'skende hesh kim : « Men Quday ta'repinen azg'ırılıp atırman » , — demesin . Sebebi Quday jamanlıq penen azg'ırıla almaydı ha'm Onın' O'zi de hesh kimdi azg'ırmaydı .
59001014	Biraq ha'r kim o'zinin' jaman qa'lewlerine berilip , aldanıp azg'ırıladı .
59001015	Keyin sol qa'lew ha'mledar bolıp , gu'nanı tuwadı . Al gu'na jetilisip , o'limdi tuwadı .
59001016	Ha'y , su'yikli tuwısqanlarım , aldanban'lar !
59001017	Ha'r qanday jaqsı ha'm minsiz sıy joqarıdan , nurlar A'kesi bolg'an Qudaydan keledi . Onda hesh qanday o'zgeris yamasa o'zgeriwshi ko'len'ke joq .
59001018	Onın' jaratqanlarının' arasında birinshi miyweleri bolıwımız ushın , Ol O'z qa'lewi boyınsha bizlerdi haqıyqat so'zi menen o'mirge eristirdi . Tın'law ha'm orınlaw
59001019	Su'yikli tuwısqanlarım , mınanı este saqlan'lar : ha'r bir adam esitiwde shaqqan , so'ylewde aqırın , g'a'zepleniwde de aqırın bolsın .
59001020	O'ytkeni adamnın' g'a'zebi Qudaydın' talap etken haqlıg'ın iske asıra almaydı .
59001021	Sonlıqtan ha'r qanday iplaslıqtı ha'm ha'mme jerdi jaylap ketken jamanlıqtı taslap , o'zlerin'izde egilgen , janların'ızdı qutqara alatug'ın Qudaydın' so'zin kishipeyillik penen qabıl etin'ler .
59001022	So'zdi tek tın'lawshılar bolıp , o'z-o'zin'izdi aldaman'lar , onı orınlawshılar bolın'lar .
59001023	Eger kim de kim so'zdi tın'lap , onı orınlamasa , ol o'z ta'biyg'ıy kelbetin aynada ko'rgen adamg'a uqsaydı .
59001024	Sebebi ol o'zin ko'rip bolıp , ketip qaladı ha'm qanday ekenin da'rhal umıtadı .
59001025	Biraq azatlıq beriwshi minsiz nızamg'a anıqlap qaraytug'ın ha'm ol boyınsha jasaytug'ın adam umıtshaq tın'lawshı bolmay , onı is ju'zinde qollanadı . Bunday adam o'z isleri menen baxıtlı boladı .
59001026	O'zin dinshil dep esaplap , tilin tıymag'an adam o'zin o'zi aldag'an boladı . Onın' dinshilligi bos .
59001027	A'kemiz Qudaydın' aldında pa'k ha'm qa'tesiz dinshillik bul — jetim-jesirlerge qıyın ku'nlerinde ja'rdem etip , o'zin du'nyanın' napa'kliklerinen saqlaw .
59002001	Ha'y , tuwısqanlarım , ullı İyemiz İysa Masixqa isenimi bar sizler adamlardı alalaman'lar .
59002002	Eger sizlerdin' jıynalısın'ızg'a altın ju'zikli , sa'nli kiyimler kiygen bir adam menen jupını kiyim kiygen bir jarlı adam kelse ,
59002003	sizler sa'nli kiyim kiygen adamg'a hu'rmet ko'rsetip : « Siz bul jerge , jaqsı jerge otırın' » , al jarlı adamg'a bolsa : « Sen ana jerde tur » yamasa : « Ayaq betimde otır » desen'ler ,
59002004	aran'ızda alalıq jasap , jaman niyetli hu'kim shıg'arıwshılar bolıp qalmaysızlar ma ?
59002005	Qulaq salın'lar , su'yikli tuwısqanlarım : Quday bul du'nyada jarlı bolg'anlardı isenimde bay bolıwı ha'm O'zin su'ygenlerge wa'de etken Patshalıg'ının' miyrasxorları bolıwı ushın tan'lamadı ma ?
59002006	Biraq sizler jarlını biyabıray qıldın'ız-g'o . Sizlerge zulımlıq jasap atırg'an baylar emes pe ? Sizlerdi hu'kimxanalarg'a su'yrep aparatug'ın da baylar emes pe ?
59002007	Sizlerge berilgen qa'dirli attı mazaq qılıwshılar da olar emes pe ?
59002008	Muxaddes Jazıwdag'ı : « O'zin'di su'ygenin' sıyaqlı , janın'dag'ı adamdı da su'y » , — degen baslı nızamdı haqıyqattan orınlasan'lar , jaqsı qılasızlar .
59002009	Biraq adamlardı alalasan'lar , gu'na islep atırg'an bolasızlar ha'm Muxaddes Nızam aldında jınayatshı sıpatında jazalanasızlar .
59002010	O'ytkeni kim de kim Muxaddes Nızamdı tolıg'ı menen orınlap , tek bir na'rsede ayıplı bolsa , ol pu'tkil Muxaddes Nızamg'a qarsı gu'nakar boladı .
59002011	Sebebi « Neke hadallıg'ın buzba » , — degen Quday , « Adam o'ltirme » , — de degen . Eger sen neke hadallıg'ın buzbasan' da , biraq adam o'ltirsen' , Muxaddes Nızamg'a qarsı jınayatshı bolasan' .
59002012	Azatlıq beriwshi nızam boyınsha hu'kim etiletug'ınlar sıyaqlı so'ylen'ler ha'm is tutın'lar .
59002013	O'ytkeni hu'kim — rehimsiz adamg'a rehimsiz . Al rehim hu'kimnen u'stin . İsenim ha'm isler
59002014	Tuwısqanlarım , eger kim de kim isenimi barlıg'ın aytıp , jaqsı isler qılmasa , ne paydası bar ? Bunday isenim onı qutqara ala ma ?
59002015	Bir er yamasa hayal tuwısqanımız jalan'ash qalıp , ku'ndelik azıg'ına zar bolsa ,
59002016	aran'ızdag'ı birin'iz olarg'a : « Aman-esen barın' , jılının' ha'm toyın' » dese , biraq denesine kerekli zatlar bermese , bunnan ne payda ?
59002017	Sol sıyaqlı , islersiz isenim de o'z-o'zinen o'li .
59002018	Biraq birew : « Senin' isenimin' bar , menin' islerim bar . Mag'an islersiz isenimin'di ko'rset , al men sag'an isenimimdi islerim arqalı ko'rseteyin » , — deydi .
59002019	Sen Qudaydın' jalg'ız ekenine isenesen' be ? Jaqsı qılasan' . Jinler de bug'an isenip , qaltırasadı .
59002020	Ha'y , aqılsız adam , islersiz isenimin'nin' paydasız ekenin biliwdi qa'leysen' be ?
59002021	Babamız İbrayım ulı Isaqtı qurbanlıq shalınatug'ın orıng'a bag'ıshlap , isleri menen aqlanbadı ma ?
59002022	Ko'rip turg'anın'day , isenimi onın' isleri menen ha'reket etti . İsenimi isleri menen ka'mal taptı .
59002023	Solay etip , « İbrayım Qudayg'a isendi ha'm sol sebepli aqlandı » , — dep jazılg'an Muxaddes Jazıw orınlanıp , ol Qudaydın' dostı dep ataldı .
59002024	Ko'rip tursızlar , adam tek isenimi menen emes , isleri menen aqlanadı .
59002025	Sol sıyaqlı , jansızlardı qabıl etip , olardı basqa joldan jibergen buzıq hayal Rahab ta o'z isleri menen aqlanbadı ma ?
59002026	Ruwxsız dene o'li bolg'anı sıyaqlı , islersiz isenim de o'li .
59003001	Tildi tıyıw haqqında . Ha'y , tuwısqanlarım ! Ko'plerin'iz mug'allim bola bermen'ler . Sebebi bizlerdin' , mug'allimlerdin' awırıraq hu'kim alatug'ınımızdı bilesizler .
59003002	Ha'mmemiz ko'p qa'te isleymiz . Eger kim de kim so'ylegende qa'te qılmasa , ol pu'tkil denesin boysındıra alatug'ın minsiz adam bolg'anı .
59003003	Bizlerge boysınıwı ushın , atlardın' awızlarına suwlıq salıp , olardın' pu'tkil denesin basqara alamız .
59003004	Kemeler de sonshelli u'lken bolıp , ku'shli samallar menen ju'rse de , kemeshinin' qa'legen jerine ju'da' kishkene rul menen burıladı .
59003005	Sol sıyaqlı , til de denenin' kishkene bir mu'shesi bolsa da , ko'p maqtanadı . Kishkene bir ushqın sonshelli u'lken tog'aydı jandırıp jibere aladı .
59003006	Til — bul ot , denemizdin' mu'sheleri arasında bir jamanlıq du'nyası . Ol pu'tkil denemizdi iplaslaydı ha'm o'mirimizdi jandıradı . Onın' o'zi de dozaq otında janadı .
59003007	Ha'r tu'rli haywanlar , quslar , jer bawırlawshılar ha'm ten'iz janıwarları adam ta'repinen qolg'a u'yretilgen ha'm qolg'a u'yretilmekte .
59003008	Biraq tildi hesh bir adam boysındıra almaydı . Ol toqtatıp bolmaytug'ın jamanlıq bolıp , o'ltiriwshi za'ha'rge tolı .
59003009	Tilimiz benen İyemizdi , A'kemizdi alg'ıslaymız . Sol tilimiz benen Qudayg'a uqsatıp jaratılg'an adamlardı g'arg'aymız da .
59003010	Bir awızdan ha'm maqtaw , ha'm g'arg'ıs shıg'adı . Tuwısqanlarım , bunday bolmawı kerek .
59003011	Bir bulaqtan ha'm dushshı , ha'm ashshı suw shıg'a ma ?
59003012	Tuwısqanlarım ! A'njir ag'ashı za'ytu'n yamasa ju'zim ag'ashı a'njir bere ala ma ? Ashshı bulaq ta dushshı suw bere almaydı .
59003013	Aran'ızda dana ha'm tu'simpaz adam kim ? Bunday adam o'z danalıg'ın jaqsı ju'ris-turısı arqalı ko'rsetip , kishipeyillik penen jaqsı isler islewi tiyis .
59003014	Biraq eger ju'regin'izde ashshı ku'nshillik ha'm menmenlik bar bolsa , onda maqtanban'lar , haqıyqatqa qarsı jalg'an so'ylemen'ler .
59003015	Bunday « danalıq » joqarıdan tu'spegen . Bunday « danalıq » du'nyadan , adam ta'biyatınan , shaytannan .
59003016	O'ytkeni qay jerde ku'nshillik ha'm menmenlik bar bolsa , sol jerde ta'rtipsizlik ha'm ha'r tu'rli jamanlıq boladı .
59003017	Biraq joqarıdan tu'sken danalıq birinshiden pa'k , son'ınan tatıw , mu'la'yim , boysınıwshı , miyrim-sha'pa'a'tke ha'm jaqsı jemislerge tolı . Ol a'dalatsız ha'm eki ju'zli emes .
59003018	Tınıshlıq penen tuqım sewip , tınıshlıq ornatıwshılar haqlıq jemisin jıynap aladı .
59004001	Qudayg'a boysının'lar ! . Aran'ızdag'ı urıs ha'm ja'njeller qayaqtan kelip shıg'adı ? Denelerin'izdin' mu'shelerinde urısıp atırg'an qa'lewlerin'izden emes pe ?
59004002	Bir na'rseni qa'leysizler , biraq erise almaysızlar . Sonlıqtan adam o'ltiresizler . Ku'nshillik etesizler , biraq qa'legenin'izge erise almag'anlıqtan , ja'njellesip urısasızlar . Sizler Qudaydan soramag'anın'ız ushın , almay atırsızlar .
59004003	Sorasan'ız da almay atırsızlar . Sebebi jaman niyet penen , o'z na'psin'izge paydalanıw ushın sorap atırsızlar .
59004004	Ha'y , opasızlar ! Du'nya menen dos bolıwdın' Qudayg'a dushpanlıq ekenin bilmeysizler me ? Du'nyanın' dostı bolıwdı qa'legen adam o'zin Qudayg'a dushpan qıladı .
59004005	Muxaddes Jazıwda : « Qudaydın' bizlerge salg'an Muxaddes Ruwxı bizlerdin' Qudayg'a sadıq bolıwımızdı qattı qa'leydi » , — dep bosqa aytılg'an dep oylaysızlar ma ?
59004006	Degen menen , Qudaydın' bizlerge beretug'ın miyrimi ja'ne de ullıraq . Sonlıqtan Muxaddes Jazıwda : « Quday menmenlerge qarsı turadı , biraq kishipeyillilerge O'z miyrimin beredi » , — delingen .
59004007	Solay etip , Qudayg'a boysının'lar ! Shaytang'a qarsı turın'lar , sonda ol sizlerden qashıp ketedi .
59004008	Qudayg'a jaqınlasın'lar , sonda Ol da sizlerge jaqınlasadı . Ha'y , gu'nakarlar , qolların'ızdı gu'nadan tazalan'lar ! Ha'y , eki oylılar , ju'reklerin'izdi pa'klen'ler !
59004009	Qayg'ırın'lar , aza tutıp , jılan'lar ! Ku'lkin'iz azag'a , quwanıshın'ız qayg'ıg'a aylansın .
59004010	İyemizdin' aldında o'zlerin'izdi pa's tutın'lar , Ol sizlerdi ma'rtebeli qıladı . Bir-birin'izdi jamanlaman'lar !
59004011	Tuwısqanlarım , bir-birin'izdi jamanlaman'lar ! O'z tuwısqanın jamanlaytug'ın yamasa hu'kim etetug'ın adam Muxaddes Nızamg'a qarsı so'ylep , onı hu'kim etken boladı . Eger sen Muxaddes Nızamdı hu'kim etsen' , onda Muxaddes Nızamdı orınlawshı emes , al onı hu'kim etiwshi bolasan' .
59004012	Nızam shıg'arıwshı ha'm hu'kim etiwshi — jalg'ız Quday . Tek g'ana Ol qutqarıwg'a ha'm nabıt qılıwg'a qu'diretli . Al tuwısqanın'dı hu'kim etetug'ınday , sen kim bolıpsan' ? Maqtanshaqlıq haqqında
59004013	Endi « Bu'gin yamasa erten' pa'len qalag'a ketemiz , ol jerde bir jıl qalıp , sawda-satıq islep , payda ko'remiz » , — deytug'ınlar , tın'lan'lar !
59004014	Sizler erten' ne bolatug'ının bilmeysizler-g'o . O'mirin'izdin' o'zi ne ? Ol az waqıt ko'rinip , keyin joq bolatug'ın puw .
59004015	Onın' ornına : « Eger İyemiz qa'lese , jasaymız ha'm mınanı ya ananı isleymiz » , — dep aytıwın'ız tiyis .
59004016	Biraq sizler menmensip maqtanasızlar . Ha'r qanday maqtanshaqlıq — jawızlıq .
59004017	Solay etip , kim de kim jaqsılıq islewdi bilse de , onı islemese , gu'na qılg'an boladı .
59005001	Baylarg'a eskertiw . Tın'lan'lar endi , ha'y baylar , basın'ızg'a tu'setug'ın baxıtsızlıqlar sebepli o'kirip jılan'lar !
59005002	Baylıg'ın'ız shirip , kiyimlerin'izdi ku'ye jegen .
59005003	Altın ha'm gu'mislerin'iz tat basqan . Olardın' tatı sizlerge qarsı gu'walıq berip , denen'izdi ot sıyaqlı jeydi . Sizler bul aqırg'ı ku'nlerde de baylıq u'stine baylıq jıynadın'lar .
59005004	Sizler eginlerin'izdi org'an jumısshılardın' is haqısın jep qoydın'lar . Mine , sol oraqshılardın' dadı Qu'diretli İyemizdin' qulag'ına jetti .
59005005	Sizler jer ju'zinde molshılıqta jasap , ka'yip-sapa shektin'ler . Bawızlanatug'ın ku'nde o'zlerin'izdi semirttin'ler .
59005006	Sizler o'zlerin'izge qarsı turmag'an haq adamlardı hu'kim etip o'ltirdin'ler . Sabırlı bolın'lar !
59005007	Solay etip , tuwısqanlarım , İyemiz kelgenshe , sabırlı bolın'lar ! A'ne , diyxan sabırlıq etip , birinshi ha'm son'g'ı jawınlar jawg'ansha , jerdin' qımbatlı zu'ra'a'tin ku'tip atır .
59005008	Sizler de sabırlı bolıp , bekkem turın'lar ! O'ytkeni İyemizdin' keletug'ın waqtı jaqın .
59005009	Tuwısqanlar , hu'kim etilmewin'iz ushın bir-birin'izge qarsı narazılıq bildirmen'ler . Mine , hu'kim etiwshi İyemiz qapı aldında tur .
59005010	Ha'y , tuwısqanlar , Qudaydın' atınan so'ylegen payg'ambarlardın' qıyınshılıqlarda sabırlıq etkeninen o'rnek alın'lar .
59005011	Sabırlıq etkenlerdi bizler baxıtlı dep esaplaymız . Sizler Ayuptın' sabırlıg'ı haqqında esittin'ler . Son'ında İyemizdin' ol ushın neler islegenin de bilesizler . İyemiz ju'da' miyrim-sha'pa'a'tli ha'm rehimli .
59005012	Ha'y , tuwısqanlarım ! En' baslısı , ant ishpen'ler . YA aspan menen , ya jer menen , ya basqa na'rse menen ant ishpen'ler . Tek « awa » n'ız awa , « yag' » ın'ız yaq bolsın . Sonda hu'kim etilmeysizler . İsenim menen etilgen duwa
59005013	Aran'ızda azap shegip atırg'an bar ma ? Ol duwa etsin . Ruwxı ko'terin'ki adam bar ma ? Ol Qudayg'a alg'ıs-maqtaw qosıg'ın aytsın .
59005014	Aran'ızda awırıw adam bar ma ? Ol iseniwshiler ja'ma'a'tinin' aqsaqalların shaqırsın . Olar İyemiz İysanın' atı menen onı may menen sılap , ol ushın duwa etsin .
59005015	İsenim menen etilgen duwa awırıwg'a shıpa beredi ha'm İyemiz onı ayaqqa turg'ızadı . Eger ol gu'na islegen bolsa , gu'nası keshiriledi .
59005016	Solay etip , shıpa tabıwın'ız ushın , bir-birin'izdin' aldın'ızda gu'naların'ızdı moyınlan'lar ha'm bir-birin'iz ushın duwa etin'ler . Haq adamnın' duwası ju'da' ku'shli ta'sirge iye .
59005017	İliyas ta bizler sıyaqlı bir adam edi . Jawın jawmasın dep , ol ku'shli duwa etkende , jerge u'sh jıl , altı ay jawın jawmadı .
59005018	Ol ja'ne duwa etti . Sonda aspannan jawın jawıp , jer o'nim berdi .
59005019	Ha'y , tuwısqanlarım ! Aran'ızda bir adam haqıyqat jolınan adassa , birin'iz onı haqıyqatqa qaytarsa ,
59005020	bilsin , bir gu'nakardı nadurıs joldan qaytarg'an adam bir jandı o'limnen qutqarg'an ha'm ko'p gu'nalardı juwg'an boladı .
60001001	Sa'lemnama . İysa Masixtın' elshisi Petrden , Pont , Galatiya , Kapadokiya , Aziya ha'm Bitiniya u'lkelerine tarqalıp ketken , sol u'lkelerde jat jerli bolıp jasag'an , Quday ta'repinen tan'lap alıng'anlarg'a sa'lem !
60001002	İysa Masixqa boysınıp , Onın' qanı u'stilerin'izge sebilip tazalanıwın'ız ushın , Quday A'ke sizlerdi a'zelden-aq tan'lap aldı ha'm Muxaddes Ruwx sizlerdi muxaddes qıldı . Sizlerge miyrim ha'm tınıshlıq mol-mol etip berilsin ! Jog'almaytug'ın u'mit
60001003	İyemiz İysa Masixtın' A'kesi — Qudayg'a alg'ıslar bolsın ! Sebebi Ol O'zinin' sheksiz miyrim-sha'pa'a'ti menen bizlerdi jan'adan tuwıldırdı . Sonlıqtan İysa Masixtın' o'limnen tiriliwi arqalı bizlerge jog'almaytug'ın u'mit berdi
60001004	ha'm shirimeytug'ın , pa'k ha'm eskirmeytug'ın bir miyrasqa eristirdi . Usı miyras sizler ushın aspanda saqlawlı tur .
60001005	Zamannın' aqırında ayan bolıwg'a tayar turg'an qutqarılıwg'a erisiwin'iz ushın , sizler isenimin'iz arqalı Qudaydın' qu'direti menen qorg'almaqtasız .
60001006	Usı sebepli quwanıp , shadlanın'lar . Ha'zir qısqa bir waqıt ha'r tu'rli sınawlarg'a ushırag'anın'ızda azap shegiwge tuwra kelse de ,
60001007	bul isenimin'izdin' taza bolıwı ushın paydalı . O'ytkeni ot penen tazalang'anda joq bolıp ketetug'ın altınnan qımbatlıraq bolg'an isenimin'iz sınawdan o'tip , sizler İysa Masix kelgende , maqtaw , dan'q ha'm hu'rmetke sazıwar bolasızlar .
60001008	Sizler Masixtı ko'rmegen bolsan'ız da , Onı su'yesizler . Ha'zir Onı ko're almasan'ız da , Og'an isenip , so'z benen aytıp jetkiziwge qıyın bolg'an bir a'jayıp ha'm ullı quwanısh penen shadlanbaqtasızlar .
60001009	Sebebi isenimin'izdin' na'tiyjesine , yag'nıy janların'ızdın' qutqarılıwına erisesizler .
60001010	Sizlerge beriletug'ın miyrim haqqında payg'ambarshılıq etip aytqan payg'ambarlar bul qutqarılıw tuwralı muqıyatlap izlenip izertledi .
60001011	Olardın' ishinde bolg'an Masixtın' Ruwxı Masixtın' shegetug'ın azapları ha'm sol azaplardan son' keletug'ın ullılıq haqqında aldın ala bildirgende , olar bulardın' qay waqıtta ha'm qalay bolatug'ının izertledi .
60001012	Olardın' izertlep aytqanlarının' o'zlerinin' zamanında emes , al sizlerdin' zamanın'ızda bolatug'ının Quday olarg'a ashıq bildirdi . Bulardı , yag'nıy Xosh Xabardı aspannan jiberilgen Muxaddes Ruwxtın' qu'direti menen ja'riyalawshılar sizlerge ha'zir ja'riyaladı . Ha'tte , perishteler de bulardı biliwdi qattı qa'leydi . Muxaddes bolın'lar !
60001013	Solay etip , aqıl-oyın'ızdı is-ha'reketke tayarlap , sergek bolın'lar . İysa Masix kelgende sizlerge beriletug'ın miyrimnen tolıq u'mit etin'ler .
60001014	Til alg'ısh balalar sıyaqlı bolıp , Qudaydı bilmegen o'tken o'mirin'izdegi jaman qa'lewlerin'iz boyınsha jasaman'lar .
60001015	Kerisinshe , sizlerdi shaqırg'an Quday muxaddes bolg'anı sıyaqlı , sizler de ha'r bir is-ha'reketin'izde muxaddes bolın'lar .
60001016	O'ytkeni bılay dep jazılg'an : « Muxaddes bolın'lar , sebebi Men muxaddespen » .
60001017	Hesh kimnin' bet-ju'zine qaramay , ha'r bir adamdı islerine qaray hu'kim etetug'ın Qudaydı « A'ke » dep shaqıratug'ın bolsan'ız , jat jerli bolıp jasaytug'ın bul du'nyadag'ı o'mirin'izde Qudaydan qorqıp jasan'lar .
60001018	Xabarın'ız bar , ata-babaların'ızdan qalg'an paydasız o'mir ta'rizinen gu'mis yamasa altın sıyaqlı o'tkinshi na'rseler menen satıp alınbadın'lar .
60001019	Al Qudaydın' minsiz ha'm kemshiliksiz Qozısı bolg'an Masixtın' biybaha qanı menen satıp alınıp qutqarıldın'lar .
60001020	Quday du'nyanı jaratpastan burın usı maqset penen Masixtı tan'lap alıp , Onı bul aqırg'ı ku'nlerde sizler ushın jiberdi .
60001021	Onı o'limnen tiriltip , dan'qqa eristirgen Qudayg'a Ol arqalı isenesiz . Sol sebepli isenimin'iz ha'm u'mitin'iz Qudayg'a qaratılg'an .
60001022	Haqıyqatqa boysınıw arqalı o'z janların'ızdı gu'nadan tazalag'anlıqtan , tuwısqanların'ızdı tuwısqanlıq su'yispenshilik penen su'yesizler . Solay etip , bir-birin'izdi shın ju'rekten su'yin'ler .
60001023	Sizler o'letug'ın na'sil arqalı emes , al o'lmeytug'ın na'sil arqalı , yag'nıy Qudaydın' tiri ha'm ma'n'gilik so'zi arqalı jan'adan tuwıldın'ız .
60001024	O'ytkeni : « Pu'tkil adamzat sho'pke uqsaydı , Onın' barlıq sa'n-saltanatı da dala gu'lindey , Sho'p quwrap qalar , gu'ller to'giler .
60001025	Biraq , Qudaydın' so'zi ma'n'gi saqlanar » . Usı so'z — sizlerge ja'riyalang'an Xosh Xabar .
60002001	Tiri tas ha'm Qudaydın' xalqı . Sonlıqtan ha'r qanday jamanlıqtı , ha'r qıylı o'tirikti ha'm eki ju'zlilikti , ku'nshillikti ha'm ha'r qanday o'sekti qoyın'lar !
60002002	Jan'a tuwılg'an na'restelerdin' ana su'tine qushtar bolg'anınday , sizler de ruwxıy taza su't bolg'an Qudaydın' so'zine qushtar bolın'lar . Sonda azıq alıp o'sip , qutqarılasızlar .
60002003	Sebebi sizler İyemizdin' jaqsılıg'ın tatıp ko'rdin'ler .
60002004	Adamlar kereksiz dep taslag'an , biraq Quday ta'repinen tan'lang'an biybaha tiri tasqa — İyemiz İysag'a kelin'ler .
60002005	Sizler de tiri taslar sıyaqlısızlar . Sonlıqtan Quday sizlerdi ruwxıy İbadatxana salıwda qollanıp , İysa Masix arqalı O'zine unaytug'ın ruwxıy qurbanlıq beriwin'iz ushın , muxaddes ruwxaniyler qılıp atır .
60002006	O'ytkeni Muxaddes Jazıwda bılay delingen : « Mine , Men O'zim tan'lag'an biybaha bir tastı , mu'yeshke qoyılatug'ın tiykarg'ı tastı Erusalimde ornataman . Og'an isengen adam hesh qashan uyatqa qalmaydı » .
60002007	İsenetug'ın sizler ushın bul tas qımbatlı . Al isenbeytug'ınlar ushın Ol : « Qurılısshılar kereksiz dep taslag'an tas , U'ydin' mu'yeshinin' tiykarg'ı tası boldı » .
60002008	Ja'ne de , « su'rniktiretug'ın ha'm qulatatug'ın jartas boldı » . İsenbeytug'ınlar Qudaydın' so'zin tın'lamag'anı ushın su'rnigedi . Bul olardın' ta'g'dirine jazılg'an .
60002009	Biraq sizler Quday ta'repinen tan'lang'an adamlar , Patshanın' ruwxaniyleri , muxaddes millet ha'm Qudayg'a tiyisli xalıqsız . Sizler o'zlerin'izdi qaran'g'ılıqtan O'zinin' a'jayıp nurına shaqırg'an Qudaydın' tan' qalarlıq islerin ja'riyalaw ushın tan'landın'lar .
60002010	Bir waqıtları Qudaydın' xalqı emes edin'ler . Biraq endi Qudaydın' xalqısız . Bir waqıtları Qudaydın' miyrim-sha'pa'a'tin bilmegen edin'ler , endi bolsa , Onın' miyrim-sha'pa'a'tin aldın'lar .
60002011	Su'yikli tuwısqanlarım , bul du'nyada jat jerli ha'm qonaq bolg'an sizlerge jalbarınaman , janın'ızg'a ha'r qashan qarsı turatug'ın denenin' jaman qa'lewlerinen qashın'lar .
60002012	İsenbeytug'ınlar arasında hadal o'mir su'rin'ler . Olar sizlerdi jamanlıq islewshiler , dep ayıplasa da , jaqsı islerin'izdi ko'rip , Quday keletug'ın ku'ni Onı alg'ıslaydı . Basshılarg'a boysının'lar !
60002013	İyemiz İysa ushın , adamlar ornatqan ha'r qanday ha'kimshilikke boysının'lar . Joqarı biylikke iye patshag'a ha'm
60002014	jamanlıq islewshilerdi jazalaw , jaqsılıq islewshilerdi xoshametlew ushın patsha ta'repinen jiberilgen ha'kimlerge boysının'lar .
60002015	Sebebi Quday sizlerdin' jaqsı islerin'iz arqalı aqılsız adamlardın' o'sek so'zlerinin' toqtawın qa'leydi .
60002016	Al sizler azat adamlarsız . Biraq azatlıg'ın'ızdı jamanlıq islew ushın paydalanbay , Qudaydın' qulları bolıp jasan'lar .
60002017	Ha'mme adamlarg'a hu'rmet ko'rsetin'ler . İseniwshi tuwısqanların'ızdı su'yin'ler . Qudaydan qorqın'lar , patshanı sıylan'lar .
60002018	Ha'y qullar , xojayınların'ızg'a boysının'lar ! Olardın' tek jaqsı ha'm miyrimlilerin g'ana emes , al qatalların da tolıq hu'rmet etip , boysının'lar .
60002019	Eger kim de kim nahaq azap shekkende Qudaydı oylap , azaplarg'a shıdasa , bul Qudayg'a unaydı .
60002020	Eger gu'na islegenin'iz ushın tayaq jegenin'izde shıdasan'ız , bul sizlerge abıray a'perer me eken ? Biraq , jaqsılıq isley tura azap shekkenin'izde shıdasan'ız , bul Qudayg'a unaydı .
60002021	O'ytkeni Quday sizlerdi usı ushın shaqırdı . Masixtın' O'zi sizler ushın azap shegip , Onın' izinen ju'riwin'iz ushın o'rnek ko'rsetti .
60002022	« Ol gu'na islemedi , awzınan hesh jalg'an so'z de shıqpadı » .
60002023	Masqaralang'anda hesh kimge masqaralaw menen juwap qaytarmadı . Ol azap shekkende de hesh kimdi qorqıtpadı , al O'zin a'dillik penen hu'kim etiwshi Qudaydın' qolına tapsırdı .
60002024	Bizlerdin' gu'na ushın o'lip , haq bolıp jasawımız ushın , Ol gu'nalarımızdı atanaq ag'ashta O'z denesine ju'kledi . Onın' jaraqatları arqalı shıpa taptın'ız .
60002025	Burın adasqan qoylar sıyaqlı edin'iz , endi bolsa , janların'ızdın' Shopanına ha'm Bag'ıwshısına qaytıp keldin'ler .
60003001	Erli-zayıplılarg'a aqıl-na'siyatlar . Ha'y hayallar , Masix Qudayg'a boysıng'anday , sizler de ku'yewlerin'izge boysının'lar . Sonda olardın' geybirewleri Qudaydın' so'zine qulaq aspasa da , sizlerdin' Qudaydan qorqıp , pa'k o'mir su'rip atırg'anın'ızdı ko'rip , so'zlerin'iz arqalı emes , al siz , hayallardın' u'lgili o'mirin'iz arqalı qolg'a kirgizilip , iseniwshi boladı .
60003002	
60003003	Sulıwlıg'ın'ız tek sırtqı bezeniwlerden : a'sheko'ylengen shashlar , tag'ılg'an altınlar ha'm sa'nli kiyimlerden g'ana ibarat bolmasın .
60003004	Al sulıwlıg'ın'ız sırlı bolg'an ishki du'nyan'ızdan , yag'nıy jumsaq ha'm tınısh bolg'an jog'almaytug'ın ruwxıy go'zzallıqtan ibarat bolsın . Bul Quday aldında ju'da' qımbatlı .
60003005	O'tmishte Qudaydan u'mit etken muxaddes hayallar da o'z ku'yewlerine boysınıp , usılay bezengen .
60003006	Solardın' biri Sara da o'z ku'yewi İbrayımdı « xojayınım » dep atap , og'an boysındı . Eger sizler de jaqsılıq islep , hesh qanday qorqınıshqa berilmesen'iz , Saranın' qızları bolasızlar .
60003007	Ha'y ku'yewler , sol sıyaqlı sizler de hayalların'ızdı jaqsı tu'sinip jasan'lar . Olardın' na'zik ekenin ha'm ma'n'gilik o'mirdi sizler menen birge miyras etip alatug'ının bilip , olardı hu'rmet etin'ler . Solay etsen'iz , duwa etkenin'izde tosqınlıq bolmaydı . Haqıyqatlıq ushın azap shegiw
60003008	Juwmaqlastırıp aytqanda , ha'mmen'iz bir niyet penen birlesin'ler . Basqalardın' quwanısh ha'm qayg'ısın bo'lisin'ler . Bir-birin'izdi tuwısqanlarsha su'yin'ler . Qayırqom ha'm kishipeyil bolın'lar .
60003009	Jamanlıqqa jamanlıq , g'arg'ısqa g'arg'ıs penen juwap qaytarman'lar . Kerisinshe , jaqsılıq penen juwap qaytarın'lar . Sebebi Quday sizlerdi bul ushın shaqırg'an .
60003010	« Kim de kim o'mirdi su'yip , jaqsı ku'nler keliwin qa'lese , tilin jaman so'zden , awzın o'tirik so'z aytıwdan tıysın .
60003011	Jamanlıqtan qashıp , jaqsılıq islesin . Tınıshlıq izlep , onı ornatıwg'a umtılsın .
60003012	O'ytkeni Qudaydın' ko'zleri haq adamlarda , Onın' qulag'ı olardın' jalbarınıwların esitedi . Biraq Quday jamanlıq isleytug'ınlarg'a qarsı turadı » .
60003013	Jaqsılıq islewge intalı bolsan'ız , kim sizlerge jamanlıq isleydi ?
60003014	Haq islerin'iz ushın azap shegip atırg'an bolsan'ız , sizler baxıtlısızlar ! Adamlardın' qorqıtqanınan qorqpan'lar ha'm qa'weterlenben'ler .
60003015	Masixtı « İyemiz » dep , kewillerin'izde ayrıqsha qa'sterlen'ler . Sizlerdegi u'mit haqqında sorag'an ha'r bir adamg'a juwap beriwge ha'mme waqıt tayar bolın'lar .
60003016	Degen menen , bunı mu'la'yimlilik penen , hu'rmet ko'rsetip islen'ler . Masixqa tiyisli bolg'an sizlerdin' jaqsı ju'ris-turısın'ızdı jamanlap mazaq etetug'ınlar uyalıp qalıwı ushın , hu'jdanın'ızdı taza tutın'lar .
60003017	Jaqsılıq etip azap shegiw Qudaydın' qa'lewi bolsa , bul jamanlıq islep azap shegiwden jaqsıraq .
60003018	Masixtın' O'zi de haq bola tura , nahaqlar ushın azap shekti . Ol bizlerdi Qudayg'a alıp keliw ushın , gu'nalarımız ushın bir ma'rtebe qurban boldı . Denesi o'ltirilse de , Ol ruwxta tirildi .
60003019	Ol , ha'tte , qamaqta bolg'an ruwxlarg'a da barıp , O'z jen'isin ja'riyaladı .
60003020	A'yyemgi waqıtları Nuxtın' zamanında keme sog'ılg'anda , Quday adamlardın' ta'wbe etiwin sabırlılıq penen ku'tse de , olar Og'an boysınbag'an edi . Sol kemege az g'ana adam , yag'nıy segiz adam minip , suwdan qutqarıldı .
60003021	Bul — İysa Masixtın' qayta tiriliwi arqalı ha'zir sizlerdi qutqaratug'ın suwg'a shomıldırılıwdın' tımsalı . Suwg'a shomıldırılıw deneni kirden tazalaw emes , al Qudaydan pa'k hu'jdan soraw degendi bildiredi .
60003022	Masix aspang'a ko'terilip , Qudaydın' on' jag'ında otır . Og'an perishteler , aspandag'ı biylewshiler ha'm ku'sh iyeleri boysındı .
60004001	Quday ushın jasaw . Solay etip , Masix denesi menen azap shekti . Sizler de Masixta bolg'an oylar menen o'zlerin'izdi azap shegiwge tayarlan'lar . Sebebi denesi azap shegip atırg'an adam gu'na islewdi toqtatadı .
60004002	Bunnan bılay , du'nyadag'ı o'mirin'izdin' qalg'an bo'leginde adamnın' jaman qa'lewleri boyınsha emes , al Qudaydın' erki boyınsha jasan'lar .
60004003	Sizlerdin' o'tken o'mirin'izde isenbeytug'ın adamlarg'a jag'atug'ın a'detlerdi islep jasag'anın'ız jeter ! Sol waqıtları sizler buzıqshılıqqa , jaman qa'lewlerge , ma'sku'nemlikke , ayshı-a'shiretke , na'psiqawlıqqa ha'm jerkenishli butparazlıqqa berilip , o'mir su'rgen edin'ler .
60004004	Endi bolsa , isenbeytug'ınlar sizlerdin' olar menen birlikte usınday na'psiqumarlıqta qatnaspag'anın'ız sebepli hayran bolıp , sizlerdi mazaq etip atır .
60004005	Biraq olar bunın' ushın tiriler menen o'lilerdi hu'kim etiwge tayar turg'an Quday aldında juwap beredi .
60004006	Sol sebepli , o'lilerdin' denesi basqalar qatarı o'lip jazalansa da , ruwxı Quday sıyaqlı jasawı ushın , Xosh Xabar o'lilerge de ja'riyalandı .
60004007	Ha'mme na'rsenin' aqırı jaqın . Sonlıqtan duwa etiw ushın aqıl menen is tutıp , sergek bolın'lar !
60004008	En' baslısı , bir-birin'izdi shın ju'rekten su'yin'ler . O'ytkeni su'yispenshilik ko'p gu'nalardı juwadı .
60004009	Narazılıq bildirmey , bir-birin'izge miymandos bolın'lar .
60004010	Ha'r birin'iz jaqsı xızmetshi sıpatında Qudaydın' sizlerge miyrimlilik penen bergen ha'r tu'rli ruwxıy sıyların qollana otırıp , bir-birin'izge xızmet etin'ler .
60004011	Adamlar aldında so'ylegen adam Qudaydın' so'zine say so'ylesin . Basqalarg'a xızmet etetug'ın adam Qudaydın' bergen ku'shi menen xızmet etsin . Usılayınsha , İysa Masix arqalı Quday ha'r bir iste alg'ıslansın . Ullılıq ha'm qu'diret ma'n'gige Masixtiki . Awmiyin . Masixıy bolıp azap shegiw
60004012	Su'yikli tuwısqanlarım , sizlerdi sınaw ushın keletug'ın awır azaptı tan' qalarlıq na'rse dep , hayran bolman'lar .
60004013	Kerisinshe , Masixtın' azaplarına sherik bolg'anın'ızg'a quwanın'lar . Solay etip , Masix saltanat penen kelgende , quwanıp shadlanasızlar .
60004014	Masixtın' atı ushın masqaralanıp atırg'an bolsan'ız , sizler baxıtlısızlar ! Sebebi Qudaydın' ullı Ruwxı u'stin'izde boladı .
60004015	Ja'ne hesh birin'iz adam o'ltiriwshi , urı , jamanlıq islewshi yamasa basqalardın' jumısına aralasıp , kesent beretug'ın bolıp , azap shekpesin .
60004016	Biraq sizler masixıy bolg'anın'ız ushın azap shegip atırg'an bolsan'ız , uyalman'lar . Al bul at penen atalatug'ının'ız ushın Qudaydı alg'ıslan'lar .
60004017	O'ytkeni hu'kim shıg'arılatug'ın waqıt jetip keldi . Hu'kim shıg'arıwdı Quday O'z shan'arag'ınan baslaydı . Eger bul Qudaydın' shan'arag'ı bolg'an bizlerden baslansa , Qudaydın' Xosh Xabarına qulaq aspaytug'ınlardın' aqırı qanday boladı ?
60004018	« Eger haq adam zorg'a qutqarılsa , Qudaysız ha'm gu'nakar adamg'a ne boladı ? »
60004019	Sonlıqtan Qudaydın' erkine boysınıp , azap shekkenler jaqsılıq islep , janların isenimli Jaratqang'a tapsırsın .
60005001	Ja'ma'a't aqsaqalları ha'm jasları . Aran'ızdag'ı ja'ma'a't aqsaqallarına olarday ja'ma'a't aqsaqalı bolg'an men , Masixtın' shekken azaplarının' gu'wası ha'm Ol qaytıp kelgende ashıq ko'rinetug'ın saltanatının' sheriklesi sıpatında mınalardı o'tinish etemen :
60005002	Qudaydın' sizlerge tapsırg'an su'riwin ma'jbu'riy tu'rde emes , al shın kewilden , Qudaydın' erkine say qılıp bag'ın'lar . Bunı aqsha ushın paydaku'nemlik penen emes , al o'z qa'lewin'iz benen islen'ler .
60005003	O'zlerin'izge tapsırılg'an adamlarg'a u'stemlik etpey , su'riwge u'lgi bolın'lar .
60005004	Solay etsen'iz , bas Shopan kelgende , ma'n'gi ullılıqtın' tajın alasızlar .
60005005	Ha'y jaslar , sol sıyaqlı sizler de aqsaqallarg'a boysının'lar . Ha'mmen'iz bir-birin'iz benen kishipeyil qatnasta bolın'lar . Sebebi : « Quday menmenlerge qarsı turadı , Biraq kishipeyillilerge O'z miyrimin beredi » .
60005006	Sonlıqtan o'zlerin'izdi Qudaydın' qu'diretli qolı astında pa's tutın'lar . Sonda belgilengen waqıt kelgende , Ol sizlerdi ma'rtebeli etedi .
60005007	Barlıq g'am-ta'shiwishlerin'izdi Og'an tapsırın'lar . O'ytkeni Ol sizlerge g'amxorlıq qıladı .
60005008	Saq ha'm sergek bolın'lar . Dushpanın'ız shaytan kimdi jutsam eken dep , aqırg'an arıslanday bolıp gezip ju'r .
60005009	İsenimde bekkem bolıp , shaytang'a qarsı turın'lar . Sebebi du'nyanın' basqa jerlerindegi tuwısqanların'ızdın' birdey azap shegip atırg'anınan xabarın'ız bar .
60005010	Pu'tkil miyrimnin' tiykarı bolg'an Quday sizlerdi İysa Masix arqalı O'zinin' ma'n'gilik saltanatına shaqırdı . Qısqa waqıt azap shekkenin'izden son' , Ol sizlerdi O'zi jetilistiredi , bekkemleydi , ku'sh-quwat beredi ha'm tıyanaqlı qıladı .
60005011	Qu'diret ma'n'gige Onıki bolsın ! Awmiyin . Son'g'ı sa'lemnama
60005012	Men sizlerge usı qısqasha xatımdı o'zim isenimli tuwısqanım dep esaplaytug'ın Silag'a jazdırıp atırman . Sizlerdi jigerlendirip , bul xatta aytqanlarımnın' Qudaydın' haqıyqıy miyrimi ekeni haqqında gu'walıq beremen . Usı miyrim menen bekkem turın'lar .
60005013	Sizler menen birge tan'lang'an Babilondag'ı iseniwshiler ja'ma'a'ti ha'm tutıng'an ulım Mark sizlerge sa'lem aytıp atır .
60005014	Bir-birin'izdi su'yispenshilik penen su'yip , sa'lemlesin'ler . Masixqa tiyisli bolg'an sizlerdin' ha'mmen'izge tınıshlıq yar bolsın !
61001001	Sa'lemnama . İysa Masixtın' qulı ha'm elshisi Simon Petrden , Qudayımız ha'm Qutqarıwshımız İysa Masixtın' haqlıg'ı arqalı bizler alg'an qımbatlı isenimge ten' isenimdi sıyg'a alg'anlarg'a sa'lem !
61001002	Qudaydı ha'm İyemiz İysanı haqıyqattan bilip barıwın'ız arqalı sizlerge miyrim ha'm tınıshlıq mol-mol etip berilsin ! Shaqırılıw ha'm tan'lap alınıw
61001003	Qudaylıq qu'diretke iye İysa Masix O'zin biliwimiz arqalı jasawımız ha'm Qudaydın' jolı menen ju'riwimiz ushın bizlerge kerekli bolg'an ha'mme na'rseni berdi . Ol bizlerdi O'z ullılıg'ın ha'm iygiligin alıwımız ushın shaqırdı .
61001004	Quday O'z ullılıg'ı ha'm iygiligi arqalı bizlerge ju'da' u'lken ha'm qımbatlı wa'deler berdi . Solay etip , bul wa'deler sebepli sizler du'nyadag'ı jaman qa'lewlerden qutılıp , qudaylıq ta'biyatqa sherik bolasızlar .
61001005	Sonlıqtan sizler bar ku'shin'izdi sarp etip , isenimin'izge jaqsılıqtı , jaqsılıqqa bilimdi ,
61001006	bilimge na'psini tıyıwdı , na'psini tıyıwg'a sabırlılıqtı , sabırlılıqqa Qudayg'a bag'ıshlanıwdı ,
61001007	Qudayg'a bag'ıshlanıwg'a tuwısqanlıq su'yispenshilikti , tuwısqanlıq su'yispenshilikke su'yispenshilikti qosıp arttırın'lar .
61001008	Eger bul jaqsı qa'siyetler sizlerde bar bolıp , artıp atırg'an bolsa , onda İyemiz İysa Masixtı biliwde tabıssız ha'm jemissiz bolmaysız .
61001009	Bul jaqsı qa'siyetlerge iye bolmag'an adam uzaqtı ko're almaytug'ın soqır adam bolg'anı . Ol burıng'ı gu'nalarınan tazalang'anın umıtqan adam demek .
61001010	Sonlıqtan ha'y tuwısqanlarım , Qudaydın' sizlerdi shaqırg'anı ha'm tan'lap alg'anı haqıyqat ekenin ko'rsetiw ushın , ele de ku'sh-g'ayrat salın'lar . Usılay islesen'iz , hesh qashan su'rnikpeysiz .
61001011	Solay etip , İyemiz ha'm Qutqarıwshımız İysa Masixtın' ma'n'gilik Patshalıg'ına kiriw jolı sizlerge ken' ashıladı . Muxaddes Jazıwlarg'a dıqqat awdarın'lar !
61001012	Sol sebepten sizler bulardı bilip , o'zin'izdegi haqıyqattı bekkem tutsan'lar da , men usılardı sizlerge ha'mme waqıt esletip turıwg'a tayarman .
61001013	Bul denede jasag'an waqtımda yadın'ızda bolg'an na'rselerdi esletip turıwdı durıs dep taptım .
61001014	O'ytkeni İyemiz İysa Masixtın' mag'an bildiriwi boyınsha , bul deneden ayırılatug'ın waqtımnın' jaqın ekenin bilemen .
61001015	Men bul du'nyadan ketkenimnen son' da bulardı ha'mme waqıt eslep tura alıwın'ız ushın , jan-ta'nim menen tırısaman .
61001016	Bizler İyemiz İysa Masixtın' qu'diretin ha'm qayta keliwin sizlerge ma'lim etkenimizde , yadtan oylap tabılg'an an'ızlarg'a tiykarlanbadıq . Al Onın' ullılıg'ın o'z ko'zlerimiz benen ko'rgen edik .
61001017	Sebebi qu'diretli ha'm ullı Qudaydan İysag'a : « Bul — Menin' su'yikli Ulım , Men Og'an ırzaman » , — degen saza esitilgende , Ol Quday A'keden dan'q ha'm saltanat aldı .
61001018	Onın' menen birge muxaddes tawda bolg'anımızda , aspannan kelgen usı sazanı bizler de esittik .
61001019	Ja'ne bizlerde ele de isenimlirek bolg'an payg'ambarlardın' so'zleri bar . Tan' atıp , tan' juldızı jarqırag'anday , ju'reklerin'iz tolıq tu'sinik alatug'ın ku'nge deyin qaran'g'ı jerde nurın shashqan shırag'a uqsag'an payg'ambarlardın' so'zlerine dıqqat awdarsan'ız , jaqsı qılasızlar .
61001020	Aldı menen mınanı bilip qoyın'lar : Muxaddes Jazıwda bolg'an hesh bir payg'ambarshılıq so'zin hesh kimge o'z betinshe tu'sindiriwge bolmaydı .
61001021	O'ytkeni hesh bir payg'ambarshılıq so'zi adamnın' qa'lewi menen aytılg'an emes . Al Muxaddes Ruwx ta'repinen basqarılg'an adamlar Qudaydın' so'zlerin aytqan .
61002001	Jalg'an ustazlar haqqında . Biraq , burın İzrail xalqı arasında jalg'an payg'ambarlardın' bolg'anı sıyaqlı , sizlerdin' aran'ızda da jalg'an ustazlar boladı . Olar aran'ızg'a jasırın tu'rde azg'ın ta'liymatlar kirgizip , ha'tte , o'zlerin O'z qanın to'lep satıp alg'an İyesin de ta'n almaydı . Solay etip , bundaylardın' is-ha'reketi olardı tez arada nabıt bolıwg'a alıp keledi .
61002002	Ko'p adamlar olardın' buzıqlıg'ına eredi . Olar sebepli haqıyqat jolına til tiyedi .
61002003	Olar na'psiqawlıq penen , o'zleri oylap tapqan jalg'an so'zler aytıp , sizlerden paydalanadı . Olardın' hu'kimi a'welden-aq tayar turg'an bolıp , olar ko'p keshikpey nabıt etiledi .
61002004	Sebebi Quday gu'na islegen perishtelerdi de ayamag'an . Olardı hu'kim etiletug'ın ku'nge deyin saqlansın dep , tas tu'nek dozaqqa ılaqtırıp , qaran'g'ılıqqa qamap qoyıptı .
61002005	Quday qudaysızlardın' du'nyasına suw tasqının jibergende , a'yyemgi du'nyanı da ayamadı . Biraq , haqıyqatlıq jarshısı bolg'an Nuxtı ha'm onnan basqa jeti adamdı aman saqlap qaldı .
61002006	Sodom ha'm Gomora qalaların da hu'kim etip , ku'lge aylandırdı . Bul arqalı keleshekte qudaysızlardın' basına tu'setug'ınlardı mısal etip ko'rsetti .
61002007	Al ar-namıssız adamlardın' buzıqlıg'ınan azap shekken haq adam Luttı Quday qutqardı .
61002008	Olardın' arasında jasag'an bul haq adamnın' olardın' nahaq islerin ko'rip ha'm esitip turıp , pa'k kewli ku'n sayın qıynalatug'ın edi .
61002009	Solay etip , Quday O'z jolı menen ju'retug'ın adamlardı qıyınshılıqlardan qalay qutqarıwdı ha'm nahaq adamlardı hu'kim shıg'arılatug'ın qıyamet-qayım ku'nine deyin qalay saqlap , jazalawdı biledi .
61002010	A'sirese o'zinin' gu'nakar ta'biyatının' buzıq qa'lewlerine berilip , Qudaydın' biyligin mensinbeytug'ın nahaq adamlardın' ta'g'diri usılay boladı . Sol sıyaqlı , uyatsız ha'm o'jet adamlar bolg'an jalg'an ustazlar ullılıqqa iye bolg'anlarg'a til tiygiziwden qorqpaydı .
61002011	Perishtelerdin' ku'sh ha'm qu'direti jalg'an ustazlardan anag'urlım ullıraq bolsa da , perishteler Quday aldında olardı masqaralap ayıplamaydı .
61002012	Biraq bul jalg'an ustazlar o'zleri tu'sinbeytug'ın zatlarg'a til tiygizedi . Uslap alınıp nabıt qılınıw ushın tuwılg'an sanasız ha'm ta'biyg'ıy sezim boyınsha jasaytug'ın haywanlarday bolg'an olar sol haywanlar sıyaqlı nabıt boladı .
61002013	Olar islegen jaman islerine ılayıq jaza aladı . Bular ku'ndiz ayshı-a'shiretke beriliwdi o'mirdin' mazmunı dep biledi . Sizlerdin' ju'zin'izdi qara qılıp , daq tu'siretug'ın bul adamlar sizler menen birge zıyapatta otırg'anda , o'z o'tiriginen ra'ha'tlenedi .
61002014	Olardın' ko'zleri buzıqshılıqqa tolg'an bolıp , olar u'zliksiz gu'na isleydi . İsenimi ha'lsiz adamlardı joldan azg'ıratug'ın bul adamlar — na'psiqaw ha'm g'arg'ıs urg'an adamlar .
61002015	Tuwrı joldı taslap adasqan olar nahaq jol menen payda ko'riwdi jaqsı ko'rgen Bosor ulı Bilamnın' jolın tuttı .
61002016	Biraq ol islegen gu'nası ushın a'shkara etilgen edi : tilsiz eshek tilge kirdi , ol adamday bolıp so'ylep , payg'ambardın' aqılsız isine tosqınlıq jasag'an edi .
61002017	Bul adamlar suwsız bulaqlar , dawıl aydag'an duman . Olar ushın tas tu'nek qaran'g'ılıq tayar tur .
61002018	O'ytkeni olar nadurıs jol menen ju'retug'ın adamlardan jan'a g'ana qutılg'anlardı bos ha'm lap so'zler menen aldap , gu'nakar ta'biyattın' buzıq qa'lewlerine baslaydı .
61002019	O'zleri azg'ınlıqtın' qulı bola tura , olarg'a azatlıqtı wa'de etedi . Sebebi adam neden jen'ilse , sonın' qulı boladı-g'o .
61002020	Adamlar İyemiz ha'm Qutqarıwshımız İysa Masixtı bilip , du'nyanın' napa'kliklerinen qutılg'annan son' , ja'ne sol na'rselerdin' duzag'ına tu'sip , olardan jen'ilse , onda keyingi awhalı burıng'ıdan da beter boladı .
61002021	O'ytkeni haqıyqatlıq jolın bilgennen son' , berilgen muxaddes buyrıqtan ju'z burg'annan go're , bul joldı hesh bilmegen olar ushın jaqsıraq bolar edi .
61002022	Olardın' o'mirinde ushırasatug'ın bunday awhalg'a mına naqıl so'zler tuwrı keledi : « İyt o'z qusıg'ına qaytadı , Shoshqa juwındırılg'annan son' , Barıp batpaqqa awnaydı » .
61003001	İyemizdin' qaytıp keletug'ın ku'ni haqqında . Su'yikli tuwısqanlarım , bul menin' sizlerge jazıp atırg'an ekinshi xatım . Men eki xatımda da muxaddes payg'ambarlardın' aldın ala aytqan so'zleri ha'm Qutqarıwshı İyemizdin' elshileri arqalı bergen buyrıg'ın eske tu'siriwin'iz ushın sizlerde pa'k oy-pikirlerdi oyatıwg'a ha'reket ettim .
61003002	
61003003	En' aldı menen mınanı bilip qoyın'lar : du'nyanın' aqırg'ı ku'nlerinde o'z jaman qa'lewlerine eretug'ın mazaq etiwshiler payda boladı . Olar sizlerdi mazaq qılıp :
61003004	« İyen'izdin' qaytıp kelemen degen wa'desi qa'ne ? Ata-babalarımız du'nyadan o'tkennen beri , ha'mme na'rse qalay jaratılg'an bolsa , ele solay turıptı-g'o » , — deydi .
61003005	Sebebi olar Qudaydın' so'zi menen aspannın' ju'da' a'yyemgi waqıtlarda bar bolg'anın ha'm jerdin' suw arqalı suwdan jaratılg'anın jortag'a bilmegendey boladı .
61003006	Sol eski du'nya da usı suw tasqınınan nabıt bolg'an edi .
61003007	Al ha'zirgi aspan ha'm jer bolsa , otta janıw ushın Qudaydın' sol so'zi menen saqlanıp , qudaysız adamlardın' hu'kim etilip nabıt bolatug'ın ku'nine shekem qorg'alıp turıptı .
61003008	Su'yikli tuwısqanlarım , biraq tek mınanı esten shıg'arman'lar : İyemizdin' na'zerinde bir ku'n mın' jılday , mın' jıl bir ku'ndey .
61003009	Ayırımlar keshikti dep esaplag'anday , İyemiz wa'desin orınlawdı keshiktirip atırg'an joq . Kerisinshe , Ol hesh kimnin' nabıt bolıwın qa'lemey , ha'r bir adam ta'wbe etsin dep , sizler ushın sabırlılıq penen ku'tip turıptı .
61003010	Degen menen , İyemizdin' qaytıp keletug'ın ku'ni urı sıyaqlı ku'tilmegende keledi . Sol ku'ni aspan ullı gu'rsildi menen joq boladı , aspan deneleri janıp ketedi , jer ha'm jer betindegi ha'r bir na'rse janıp ku'lge aylanadı .
61003011	Ha'mme na'rse usı ta'rizde joq bolıp ketetug'ın bolsa , sizler qanday adamlar bolıwın'ız za'ru'r ? Sizler muxaddes bolıp jasap , Qudaydın' jolı menen ju'riwin'iz kerek .
61003012	Qudaydın' ku'ninin' keliwin sag'ına ku'tip , onın' keliwin tezletiwin'iz lazım . O'ytkeni sol ku'ni aspan janıp joq boladı , aspan deneleri de ku'shli ıssıdan erip ketedi .
61003013	Biraq bizler Qudaydın' wa'desi boyınsha haqlıq ornag'an jan'a aspan menen jan'a jerdi ku'temiz .
61003014	Sonlıqtan , ha'y su'yikli tuwısqanlarım , usılardı ku'tip ju'rgen ekensiz , Qudaydın' aldında kemshiliksiz ha'm minsiz bolıwg'a bar ku'shin'iz benen ha'reket etip , tınısh jasan'lar .
61003015	Su'yikli tuwısqanımız Paveldin' de o'zine berilgen danalıg'ı menen sizlerge jazg'anınday , İyemizdin' sabırlılıg'ın qutqarılıw pursatı dep esaplan'lar .
61003016	Pavel barlıq xatlarında usı haqqında so'z etedi . Onın' xatlarında tu'siniwge qıyın bolg'an bazı bir jerler bar . Nadan ha'm tıyanaqsız adamlar basqa Muxaddes Jazıwlardı burmalag'anı sıyaqlı , bulardı da burmalaydı . Usı is-ha'reketleri olardı nabıt bolıwg'a alıp keledi .
61003017	Solay etip , ha'y su'yikli tuwısqanlarım , bulardı aldın ala bilip qoyın'lar , ar-namıssız adamlarg'a erip , o'zlerin'izdin' bekkem negizin'izdi joytıp qoymawın'ız ushın saq bolın'lar .
61003018	İyemiz ha'm Qutqarıwshımız İysa Masixtın' miyrimine bo'lenip , Onı biliwde o'sip barın'lar . Ha'zir ha'm ma'n'gige Og'an dan'q bolsın ! Awmiyin .
62001001	O'mir So'zi . En' bastan bar bolg'an o'mir So'zi haqqında : Onı esitkenimizdi , o'z ko'zlerimiz benen ko'rgenimizdi ha'm anıqlap ko'rip , Og'an qollarımızdı tiygizgenimizdi sizlerge ja'riyalap atırmız .
62001002	O'mir ashıq ko'rindi , bizler Onı ko'rdik ha'm Ol tuwralı gu'walıq berip atırmız . A'ke menen birge bolıp , bizlerge ko'ringen ma'n'gilik O'mirdi sizlerge ja'riyalap atırmız .
62001003	Sizler de bizler menen qarım-qatnasta bolıwın'ız ushın , ko'rgenimizdi ha'm esitkenimizdi sizlerge ja'riyalap atırmız . Bizlerdin' qarım-qatnasımız bolsa , A'ke ha'm Onın' Ulı İysa Masix penen boladı .
62001004	Bulardı sizlerge quwanıshımız tolı bolıwı ushın jazıp atırmız . Quday — nur
62001005	İysa Masixtan esitip , sizlerge ja'riyalap atırg'an xabarımız bul : Quday — nur , Onda hesh qanday qaran'g'ılıq joq .
62001006	Eger Onın' menen qarım-qatnastamız dep , qaran'g'ılıqta ju'rgen bolsaq , jalg'an so'ylep , haqıyqat boyınsha jasamag'an bolamız .
62001007	Biraq Qudaydın' O'zi nurda bolg'anı sıyaqlı , bizler de nurda ju'rsek , bir-birimiz benen qarım-qatnasta bolamız ha'm Onın' Ulı İysanın' qanı bizlerdi ha'r qanday gu'nadan tazalaydı .
62001008	Gu'namız joq desek , o'z-o'zimizdi aldag'an bolamız ha'm bizlerde haqıyqatlıq bolmaydı .
62001009	Eger gu'nalarımızdı moyınlasaq , sadıq ha'm haq Quday gu'nalarımızdı keshirip , bizlerdi ha'r qanday jamanlıqtan tazalaydı .
62001010	Eger gu'na islemedik desek , Qudaydı o'tirikshi qılıp qoyamız ha'm bizlerde Onın' so'zi bolmaydı .
62002001	İysa — bizlerdin' Jaqlawshımız . Ha'y , balalarım ! Men bulardı sizlerge gu'na islemewin'iz ushın jazıp atırman . Biraq eger birimiz gu'na islep qoysaq , A'kenin' aldında Jaqlawshımız , haq bolg'an İysa Masix bar .
62002002	Ol bizlerdin' gu'nalarımızdın' keshiriliwi ushın qurban boldı . Ol tek bizlerdin' emes , al pu'tkil du'nyanın' gu'naları ushın bag'ıshlang'an qurbanlıq boldı .
62002003	Eger Qudaydın' buyrıqların orınlasaq , Onı biletug'ınımızdı usı arqalı bilip alamız .
62002004	« Onı bilemen » dep , Onın' buyrıqların orınlamag'an adam o'tirikshi , onda haqıyqatlıq joq .
62002005	Biraq Qudayg'a degen su'yispenshilik Onın' so'zin orınlag'an adamda haqıyqattan ka'mal tabadı . Quday menen birge ekenimizdi usı arqalı bilip alamız .
62002006	« Quday menen birgemen » degen adam İysa sıyaqlı jasawı sha'rt . Jan'a buyrıq
62002007	Ha'y , su'yikli tuwısqanlarım , sizlerge jan'a buyrıqtı emes , a'zelden o'zlerin'iz qabıl etken eski buyrıqtı jazıp atırman . Bul eski buyrıq — sizler esitken Qudaydın' so'zi .
62002008	Biraq sizlerge ja'ne jan'a buyrıq ta jazıp atırman . Bunın' haqıyqat ekeni Masix ha'm sizler arqalı ko'rinip atır . Sebebi qaran'g'ılıq o'tip baratır , al haqıyqıy nur a'lle qashan jarqırap tur .
62002009	« Nurdaman » dep , tuwısqanın jek ko'retug'ın adam ele qaran'g'ılıqta boladı .
62002010	Tuwısqanın su'ygen adam nurda jasaydı ha'm onda su'rnigiwge sebep bolmaydı .
62002011	Biraq , tuwısqanın jek ko'riwshi qaran'g'ılıqta boladı . Ol qaran'g'ılıqta ju'rip , qayaqqa baratırg'anın bilmeydi . O'ytkeni qaran'g'ılıq onın' ko'zlerin soqır etken .
62002012	Balalarım , sizlerge jazıp atırman . Sebebi İysanın' atı arqalı gu'naların'ız keshirildi .
62002013	A'keler , sizlerge jazıp atırman . O'ytkeni sizler en' bastan bar Bolg'andı bilesizler . Jaslar , sizlerge jazıp atırman . Sebebi sizler shaytandı jen'din'iz . Balalarım , sizlerge jazdım . O'ytkeni sizler A'keni bilesizler .
62002014	A'keler , sizlerge jazdım . Sebebi sizler en' bastan bar Bolg'andı bilesizler . Jaslar , sizlerge jazdım . O'ytkeni sizler ku'shlisiz ha'm sizlerde Qudaydın' so'zi bolıp , sizler shaytannın' u'stinen jen'iske eristin'iz .
62002015	Du'nyanı ha'm du'nyadag'ı na'rselerdi su'ymen'ler . Kim de kim du'nyanı su'yse , onda A'kege degen su'yispenshilik joq .
62002016	Sebebi du'nyada bolg'an ha'r bir na'rse : denenin' qa'lewleri , ko'zdin' qa'lewleri ha'm o'mirdegi menmenlik A'keden emes , du'nyadan .
62002017	Du'nya ha'm onın' qa'lewleri o'tip ketedi , biraq Qudaydın' erkin orınlag'an adam ma'n'gi jasaydı .
62002018	Balalarım , bul son'g'ı waqıt . Masixqa qarsı turıwshının' keletug'ının esitkenin'izdey , a'lle qashan ko'p Masixqa qarsı turıwshılar payda boldı . Son'g'ı waqıt bolg'anın usınnan bilemiz .
62002019	Olar aramızdan shıqtı , biraq bizlerge tiyisli emes edi . Eger bizlerge tiyisli bolg'anda , bizler menen birge qalar edi . Olardın' ketkeni arqalı olardın' hesh birinin' bizlerge tiyisli emes ekeni ma'lim boldı .
62002020	Al sizler muxaddes bolg'an Masixtan Muxaddes Ruwxtı alg'anlıqtan , ha'mmen'iz haqıyqattı bilesizler .
62002021	Men sizlerge haqıyqattı bilmegenin'iz ushın emes , al haqıyqattı ha'm hesh qanday jalg'annın' haqıyqattan emes ekenin bilgenin'iz sebepli jazıp atırman .
62002022	İysanın' Masix ekenin ta'n almag'an adam o'tirikshi bolmasa , onda kim o'tirikshi ? A'keni ha'm Uldı ta'n almag'an adam — Masixqa qarsı turıwshı .
62002023	Uldı ta'n almag'an adamda A'ke de joq . Al Uldı ta'n alg'an adamda A'ke de bar .
62002024	A'wel bastan esitken so'zin'izdi o'zlerin'izde saqlan'lar . Eger a'wel bastan esitken so'zin'iz sizlerde bolsa , sizler de Ul ha'm A'ke menen birge bolasızlar .
62002025	Masixtın' O'zi bizlerge wa'de etken ma'n'gilik o'mir — usı .
62002026	Bulardı sizlerdi azg'ırmaqshı bolıp atırg'anlar haqqında jazıp atırman .
62002027	Biraq sizler Masixtın' Muxaddes Ruwxına iyesiz . Sizlerde Muxaddes Ruwx bolg'anlıqtan , sizlerge hesh kimnin' u'yretiwinin' ha'jeti joq . Masixtın' Muxaddes Ruwxı sizlerge ha'mmesin u'yretedi . Onın' ta'limi haqıyqıy , jalg'an emes . Onın' sizlerge u'yretkeni sıyaqlı , Masix penen jasan'lar .
62002028	Awa , balalarım , endi Masix penen qarım-qatnasta bolıp , Ol kelgende , Onın' aldında uyatqa qalmawımız ushın ma'rt bolamız .
62002029	Qudaydın' haq ekenin bilsen'iz , haq is qılg'an ha'r bir adamnın' da Onnan tuwılg'anın bilin' .
62003001	Qudaydın' balaları . Qaran'lar , Qudaydın' balaları dep atalıwımız ushın , A'ke bizlerdi qanday ullı su'yispenshilik penen su'ydi ! Haqıyqattan da , bizler Qudaydın' balalarımız . Du'nya A'keni bilmegenlikten , bizlerdi de bilmey atır .
62003002	Ha'y , su'yikli tuwısqanlarım , bizler endi Qudaydın' balalarımız . Biraq qanday bolatug'ınımız ele bizlerge ko'rsetilmedi . Masix kelgende , Ol sıyaqlı bolatug'ınımızdı bilemiz . O'ytkeni Onın' qanday ekenin ko'remiz .
62003003	Masixtan usılay u'mit etken ha'r bir adam Ol pa'k bolg'anı sıyaqlı , o'zin pa'kleydi .
62003004	Gu'na islegen ha'r bir adam nızamsızlıq islegen boladı . Sebebi gu'nanın' o'zi — nızamsızlıq .
62003005	Al Masixtın' gu'nalarımızdı alıp taslaw ushın kelgenin bilesizler . Onın' O'zinde gu'na joq .
62003006	Onın' menen jasaytug'ın adam gu'na islemeydi . Gu'na islewdi dawam etip atırg'an adam Onı ko'rmegen de , bilmegen de .
62003007	Perzentlerim ! Hesh kimge o'zlerin'izdi aldatpan'lar . Masixtın' haq bolg'anı sıyaqlı , haq is islegen adam da haq .
62003008	Gu'na isley beretug'ın adam shaytannan . O'ytkeni shaytan bastan baslap gu'na islep kiyatır . Sonlıqtan Qudaydın' Ulı shaytannın' islerin joq qılıw ushın keldi .
62003009	Qudaydan tuwılg'an ha'r bir adam gu'na islemeydi , sebebi Qudaydın' tuqımı onda boladı . Ol Qudaydan tuwılg'anlıqtan , gu'na islewdi dawam ete almaydı .
62003010	Qudaydın' balaları menen shaytannın' balaların mınadan ayırıwg'a boladı : haq is islemegen ha'm tuwısqanın su'ymegen adam Qudaydan emes . Bir-birimizdi su'yeyik !
62003011	Sizler a'zelden esitken xabar bul : bir-birimizdi su'yeyik !
62003012	Shaytang'a tiyisli bolıp , o'z tuwısqanın o'ltirgen Kaing'a uqsamayıq . Ol ne ushın tuwısqanın o'ltirdi ? O'ytkeni o'zinin' isleri jawız , al tuwısqanının' isleri haq edi .
62003013	Ha'y , tuwısqanlarım , du'nya sizlerdi jek ko'rip atırg'an bolsa , hayran qalman'lar .
62003014	Bizler o'zlerimizdin' o'limnen o'mirge o'tkenimizdi bilemiz , sebebi tuwısqanlarımızdı su'yemiz . Kim de kim tuwısqanın su'ymese , ol o'li bolıp qala beredi .
62003015	Tuwısqanın jek ko'rgen ha'r bir adam — adam o'ltiriwshi . Hesh bir adam o'ltiriwshinin' ma'n'gilik o'mirge iye emes ekenin bilesizler .
62003016	Su'yispenshiliktin' ne ekenin Masixtın' bizler ushın O'z janın bergeninen bilemiz . Sonlıqtan bizler de tuwısqanlarımız ushın o'z janımızdı beriwimiz sha'rt .
62003017	Kim de kim du'nya-malg'a bay bola tura , tuwısqanının' joqshılıqta jasap atırg'anın ko'rse de tas bawırlıq etse , qalayınsha onday adamda Qudaydın' su'yispenshiligi boladı ?
62003018	Perzentlerim , tek so'z yamasa til menen emes , al is ha'm haqıyqatlıq penen su'yeyik .
62003019	Haqıyqatqa tiyisli ekenimizdi usı arqalı bilemiz . Eger kewlimiz bizlerdi ayıplap atırg'an bolsa da , Quday aldında kewlimiz tınısh boladı . O'ytkeni Quday kewlimizden ullı ha'm Ol ha'mme na'rseni biledi .
62003020	
62003021	Ha'y , su'yikli tuwısqanlarım , eger kewlimiz bizlerdi ayıplamasa , onda Qudaydın' aldında batır bolamız
62003022	ha'm Onnan ne sorasaq ta alamız . Sebebi bizler Onın' buyrıqların orınlap , Og'an unaytug'ın na'rselerdi islep atırmız .
62003023	Onın' buyrıg'ı bul : Ulı İysa Masixtın' atına isenip , Onın' bizlerge buyırg'anınday , bir-birimizdi su'yiwimiz tiyis .
62003024	Qudaydın' buyrıqların orınlag'an adam Qudayda , Quday da onda boladı . Onın' bizlerde ekenin Onın' bizlerge bergen Muxaddes Ruwxı arqalı bilemiz .
62004001	Ruwxlardı sınan'lar ! . Ha'y , su'yikli tuwısqanlarım , ha'r qanday ruwxqa isenben'ler . Biraq ruwxlardın' Qudaydan bolg'anın yamasa bolmag'anın biliw ushın , olardı sınap ko'rin'ler . O'ytkeni du'nyada ko'p jalg'an payg'ambarlar payda boldı .
62004002	Qudaydın' Ruwxın mınadan bilesizler : İysa Masixtın' adam denesinde kelgenin ta'n alg'an ha'r qanday ruwx Qudaydan .
62004003	İysanı ta'n almag'an ha'r bir ruwx Qudaydan emes . Bul — Masixqa qarsı turıwshının' ruwxı . Sizler onın' keletug'ının esitken edin'ler . Mine , ol a'lle qashan du'nyada .
62004004	Ha'y , perzentlerim , sizler Qudaydansızlar ha'm jalg'an payg'ambarlardı jen'din'ler . Sebebi sizlerdegi Muxaddes Ruwx du'nyadag'ı ruwxtan ullı .
62004005	Jalg'an payg'ambarlar du'nyadan . Sol sebepli , olar du'nyag'a tiyisli so'zlerdi so'yleydi ha'm du'nya olardı tın'laydı .
62004006	Al bizler Qudaydanbız . Kim de kim Qudaydı bilse , bizlerdi tın'laydı . Al kim de kim Qudaydan bolmasa , bizlerdi tın'lamaydı . Haqıyqat Ruwxı menen jalg'an ruwxtı usınnan bilemiz . Quday — su'yispenshilik
62004007	Ha'y , su'yikli tuwısqanlarım , bir-birimizdi su'yeyik ! O'ytkeni su'yispenshilik Qudaydan . Ha'r bir su'yiwshi adam Qudaydan tuwılg'an ha'm Qudaydı biledi .
62004008	Su'ymeytug'ın adam Qudaydı bilmeydi . Sebebi Quday — su'yispenshilik .
62004009	Quday bizlerge degen su'yispenshiligin bılay ko'rsetti : Quday O'zinin' jalg'ız Ulın du'nyag'a jiberip , bizlerge Ol arqalı o'mir berdi .
62004010	Mine , su'yispenshilik — usı : bizler Qudaydı emes , al Quday bizlerdi su'yip , O'z Ulın bizlerdin' gu'nalarımızdın' keshiriliwi ushın qurbanlıq qılıp jiberdi .
62004011	Ha'y , su'yikli tuwısqanlarım ! Quday bizlerdi usılay su'ygen bolsa , bizler de bir-birimizdi su'yiwge parızlımız .
62004012	Hesh kim hesh qashan Qudaydı ko'rgen emes . Biraq eger bir-birimizdi su'ysek , Quday bizlerde boladı ha'm Onın' su'yispenshiligi bizlerde ka'mal tabadı .
62004013	Bizlerdin' Onda , Onın' bizlerde ekenin , Onın' bizlerge bergen Ruwxı arqalı bilemiz .
62004014	A'ke O'z Ulın du'nyanın' Qutqarıwshısı qılıp jibergenin bizler ko'rdik ha'm bul tuwralı gu'walıq beremiz .
62004015	Kim de kim İysanı Qudaydın' Ulı dep ta'n alsa , Quday onda , ol da Qudayda boladı .
62004016	Bizler Qudaydın' bizlerge degen su'yispenshiligin bilemiz ha'm og'an isenemiz . Quday — su'yispenshilik . Kim de kim su'yispenshilik penen jasasa , ol Qudayda , Quday da onda boladı .
62004017	Solay etip , hu'kim shıg'arılatug'ın qıyamet-qayım ku'ninde ma'rt bolıwımız ushın , Qudaydın' su'yispenshiligi bizlerde ka'mal tabadı . O'ytkeni bizler bul du'nyada Masix sıyaqlı bolamız .
62004018	Su'yispenshilikte qorqıw joq . Kerisinshe , minsiz su'yispenshilik qorqıwdı quwıp shıg'aradı . Sebebi qorqıw jaza menen baylanıslı boladı . Qorqatug'ın adam su'yispenshilikte minsizlikke erispegen .
62004019	Bizler bir-birimizdi su'yemiz , o'ytkeni da'slep Quday bizlerdi su'ydi .
62004020	Eger kim de kim : « Qudaydı su'yemen » dep , tuwısqanın jek ko'rse , ol o'tirikshi . Sebebi ko'zge ko'rinetug'ın tuwısqanın su'ymegen adam ko'zge ko'rinbeytug'ın Qudaydı qalay su'ye aladı ?
62004021	« Qudaydı su'yetug'ın adam o'z tuwısqanın da su'yiwi tiyis » , — degen buyrıqtı bizler Masixtan alg'anbız .
62005001	Du'nyanı jen'etug'ın isenimimiz . İysanın' Masix ekenine isenetug'ın ha'r bir adam Qudaydan tuwılg'an . A'keni su'ygen ha'r bir adam Onın' balaların da su'yedi .
62005002	Qudaydı su'yip , Onın' buyrıqların orınlag'anımızdan Qudaydın' balaların su'yetug'ınımızdı bilemiz .
62005003	O'ytkeni Qudaydın' buyrıqların orınlag'anımız Onı su'yetug'ınımızdı an'latadı . Onın' buyrıqları awır emes .
62005004	Sebebi Qudaydan tuwılg'an ha'r bir adam du'nyanı jen'edi . Du'nya u'stinen jen'iske erisken bizlerdin' isenimimiz boladı .
62005005	İysanın' Qudaydın' Ulı ekenine isenetug'ın adamnan basqa , kim du'nyanı jen'e aladı ? Qudaydın' Ulı haqqında gu'walıq
62005006	Bul — suw ha'm qan menen kelgen İysa Masix . Ol tek suw menen emes , al suw ha'm qan menen keldi . Ja'ne de , gu'walıq beriwshi Muxaddes Ruwx . O'ytkeni Muxaddes Ruwx — haqıyqat .
62005007	Gu'walıq beretug'ınlar u'shew :
62005008	Muxaddes Ruwx , suw ha'm qan . Bulardın' u'shewinin' gu'walıg'ı bir .
62005009	Bizler adamnın' gu'walıg'ın qabıl etemiz , al Qudaydın' gu'walıg'ı onnan da ullı . Sebebi bul — Qudaydın' O'z Ulı tuwralı bergen gu'walıg'ı .
62005010	Qudaydın' Ulına isenetug'ın adamnın' o'zinde usı gu'walıq bar . Al Qudayg'a isenbeytug'ın adam Qudaydı o'tirikshi qılg'an boladı . O'ytkeni Qudaydın' O'z Ulı tuwralı bergen gu'walıg'ına isenbeydi .
62005011	Sol gu'walıq mınaw : Quday bizlerge ma'n'gilik o'mir berdi ha'm bul o'mir Onın' Ulında .
62005012	Qudaydın' Ulına iye bolg'an adam o'mirge iye boladı , Qudaydın' Ulına iye bolmag'an adam o'mirge iye emes .
62005013	Men bulardı Qudaydın' Ulına isengen sizlerge ma'n'gilik o'mirge iye ekenin'izdi biliwin'iz ushın jazıp atırman .
62005014	Bizlerde Og'an degen mınaday batıllıq bar : Qudaydın' erkine say ne sorasaq ta , Ol bizlerdi esitedi .
62005015	Eger ne sorasaq ta , Onın' esitetug'ının biletug'ın bolsaq , Onnan sorag'anlarımızdı alatug'ınımızdı da bilemiz .
62005016	Eger kim de kim tuwısqanının' o'limge aparmaytug'ın gu'na islegenin ko'rse , duwa etsin . Quday og'an o'mir beredi . Bunı o'limge aparmaytug'ın gu'na islegenler haqqında aytıp atırman . O'limge aparatug'ın gu'na da bar . Bul ushın duwa etsin , dep atırg'anım joq .
62005017	Ha'r qanday jamanlıq — gu'na , biraq o'limge aparmaytug'ın gu'na da bar .
62005018	Qudaydan tuwılg'an adam gu'na islewdi dawam etpeytug'ının bilemiz . Sebebi onı Qudaydın' Ulı saqlaydı ha'm shaytan og'an qol tiygize almaydı .
62005019	O'zlerimizdin' Qudayg'a tiyisli ekenimizdi ha'm pu'tkil du'nya shaytannın' qol astında ekenin bilemiz .
62005020	Ja'ne de , Qudaydın' Ulı kelip , haqıyqıy Qudaydı biliwimiz ushın aqıl-oy bergenin de bilemiz . Bizler haqıyqıy Qudayda , yag'nıy Onın' Ulı İysa Masixtamız . Ol — haqıyqıy Quday ha'm ma'n'gilik o'mir .
62005021	Perzentlerim , o'zlerin'izdi butlardan saqlan'lar !
63001001	Haqıyqat ha'm su'yispenshilik . Men , Yuxan aqsaqaldan , Quday ta'repinen tan'lang'an xanımg'a ha'm onın' balalarına sa'lem ! Men sizlerdi shın ju'rekten su'yemen . Tek men emes , al haqıyqattı bilgenlerdin' ha'mmesi de sizlerdi su'yedi .
63001002	Sebebi bizlerde haqıyqat bar ha'm ol bizler menen ma'n'gi birge boladı .
63001003	A'kemiz Qudaydan ha'm A'kenin' Ulı İysa Masixtan kelgen miyrim , rehim ha'm tınıshlıq , bizlerde haqıyqatlıq ha'm su'yispenshilik arqalı birge bolsın .
63001004	Senin' balaların'nın' arasındag'ı geybirewlerinin' A'kemizden alg'an buyrıq boyınsha haqıyqat jolı menen ju'rgenin bilip , qattı quwandım .
63001005	Endi sennen o'tinemen , qımbatlı xanım , ha'mmemiz bir-birimizdi su'yeyik . Men sag'an jan'a buyrıqtı emes , bizler a'wel bastan qabıl etken buyrıqtı jazıp atırman .
63001006	Su'yispenshilik — bul Qudaydın' buyrıqları boyınsha jasaw . A'wel bastan esitkenin'iz sıyaqlı , Onın' buyrıg'ı — su'yispenshilik penen jasawdan ibarat .
63001007	Du'nya ju'zinde İysa Masixtın' adam denesinde kelgenin ta'n almaytug'ın ko'plegen aldawshılar payda boldı . Bunday adam — aldawshı ha'm Masixqa qarsı turıwshı .
63001008	Miynetimizdin' jemisin joytpay , ılayıqlı sıylıq alıwın'ız ushın o'zlerin'izge saq bolın'lar .
63001009	Masixtın' ta'liymatı menen jasamay , shekten shıg'ıp ketken adamda Quday joq . Onın' ta'liymatı menen jasaytug'ın adamda ha'm A'ke , ha'm Ul bar .
63001010	Eger kim de kim sizlerge kelip , bul ta'liymattı a'kelmese , onı u'ylerin'izge qabıl alman'lar , og'an sa'lem de bermen'ler .
63001011	O'ytkeni og'an sa'lem bergen adam onın' jaman islerine sherik bolg'an boladı .
63001012	Sizlerge jazatug'ın ko'p na'rselerim bar , biraq olardı qag'az betine sıya menen jazıwdı qa'lemeymen . Quwanıshımız tolı bolıwı ushın janın'ızg'a kelip , ju'zbe-ju'z so'ylesemen degen u'mittemen .
63001013	Quday tan'lag'an sin'lin'nin' balaları sag'an sa'lem aytıp atır .
64001001	Sa'lemnama . Men , Yuxan aqsaqaldan , shın ju'regimnen su'yetug'ın su'yikli tuwısqanım Gayusqa sa'lem !
64001002	Su'yikli tuwısqanım ! Ruwxıy o'mirin' saw bolg'anday , ha'mme na'rsede tabısqa erisip , denin' saw bolıwı ushın duwa etip atırman .
64001003	Ayırım tuwısqanlarımız kelip , senin' haqıyqatqa sadıq ekenin' ha'm haqıyqat jolı menen ju'rgenin' haqqında gu'walıq bergende qattı quwandım .
64001004	Menin' ushın balalarımnın' haqıyqat jolı menen ju'rgenin esitiwden artıq quwanısh joq . Awızbirishilik ha'm alawızlıq
64001005	Su'yikli tuwısqanım ! Biytanıs bolıwına qaramay , sen tuwısqanlarımızg'a shın ju'rekten ja'rdem berip atırsan' .
64001006	Olar iseniwshiler ja'ma'a'ti aldında senin' su'yispenshiligin' haqqında gu'walıq berdi . Olardı Qudayg'a mina'sip tu'rde jolg'a atlandırıp jibersen' , jaqsı is qılg'an bolar edin' .
64001007	Sebebi olar isenbeytug'ın adamlardan hesh qanday ja'rdem qabıl etpey , İysanın' atı ushın jolg'a shıqqan edi .
64001008	Sonlıqtan haqıyqatqa sherik bolıwımız ushın bunday adamlardı qollap-quwatlawımız kerek .
64001009	Men iseniwshiler ja'ma'a'tine bazı na'rselerdi jazg'an edim , biraq olardın' arasında birinshi bolıwdı jaqsı ko'retug'ın Diotref bizlerdi qabıl etpey atır .
64001010	Sonlıqtan eger barsam , onın' islerin a'shkara etemen . Ol bizlerdi jaman so'zler menen nadurıs ayıplap ju'r . Bular jetpegendey , ol tuwısqanlardı da qabıl etpey atır , ha'tte , qabıl qılmaqshı bolg'anlarg'a tosqınlıq jasap , olardı ja'ma'a'tten quwıp atır .
64001011	Su'yikli tuwısqanım , jaman emes , jaqsı o'rnek al . Jaqsılıq isleytug'ın adam Qudaydan . Jamanlıq isleytug'ın adam Qudaydı ko'rgen emes .
64001012	Dimitriy haqqında ha'mme adam , haqıyqattın' o'zi de jaqsı gu'walıq berip atır . Bizler de jaqsı gu'walıq berip atırmız . Gu'walıg'ımızdın' durıs ekenin sen bilesen' .
64001013	Sag'an jazajaq ko'p na'rselerim bar edi , biraq sıya ha'm qa'lem menen jazıwdı qa'lemeymen .
64001014	Seni tez arada ko'riw u'mitindemen , sonda ju'zbe-ju'z so'ylesemiz .
64001015	Aman bol ! Doslar sag'an sa'lem aytıp atır . Sen de sol jerdegi doslarg'a atpa-at sa'lem aytıp qoy .
65001001	Sa'lemnama . Men , İysa Masixtın' qulı ha'm Yaqıptın' tuwısqanı Yahudadan , A'kemiz Quday ta'repinen shaqırılg'anlarg'a sa'lem ! A'kemiz Quday sizlerdi su'yedi ha'm İysa Masixtın' O'zi sizlerdi saqlap kelmekte .
65001002	Sizlerge miyrim-sha'pa'a't , tınıshlıq ha'm su'yispenshilik mol-mol etip berilsin ! Gu'na ha'm jaza
65001003	Su'yikli tuwısqanlarım ! Bizlerge ortaq bolg'an qutqarılıwımız haqqında jazıwdı ju'da' qa'legen edim . Endi iseniwshilerge birotalag'a berilgen İysag'a degen isenim ushın gu'resin' dep , sizlerge na'siyat etip jazıwg'a ma'jbu'r boldım .
65001004	Sebebi aran'ızg'a ayırım qudaysız adamlar jasırın kirip alg'an . Olar Qudaydı miyrimli dep , Onın' miyriminen buzıqshılıq qılıw ushın paydalanadı , jalg'ız Hu'kimdarımız ha'm İyemiz bolg'an İysa Masixtı ta'n almaydı . Ondaylardın' jazası a'zelden-aq jazılıp qoyılg'an .
65001005	Bulardın' ha'mmesinen xabarın'ız bolsa da , men sizlerge esletip qoymaqshıman : Quday O'z xalqın Mısır elindegi qulshılıqtan qutqardı , biraq son'ınan isenbeytug'ınlardı nabıt etti .
65001006	Sonday-aq , o'z ma'rtebe-biyligine qanaat etpey , ma'kanın taslap ketken perishtelerdi de Quday ullı jaza ku'ninde hu'kim etiw ushın ma'n'gige baylap , qaran'g'ılıqqa qamap qoyıptı .
65001007	Bularg'a uqsap , Sodom menen Gomora qalaları ha'm olardın' a'tiraplarındag'ı qalalar da buzıqshılıq ha'm ta'biyg'ıy emes jınısıy haramılıq isledi . Ma'n'gilik otta janıw jazasın alg'an bul qalalar adamlarg'a eskertiw boldı .
65001008	Sol sıyaqlı , aran'ızg'a kirgen bul adamlar da qıyalparazlıqqa berilip , o'z denelerin iplaslaydı ha'm Qudaydın' biyligin mensinbey , perishtelerdi mazaq etedi .
65001009	Ha'tte , bas perishte Mixail de Muwsanın' denesi haqqında shaytan menen tartısqanda , onı g'arg'ap hu'kim etiwge batılı barmay , tek : « Qudaydın' O'zi sag'an sazayın'dı bersin » , — degen edi .
65001010	Biraq bul adamlar o'zleri tu'sinbeytug'ın na'rselerdi mazaq etip , sanasız haywanlar sıyaqlı tek ta'biyg'ıy sezim boyınsha jasag'anlıqtan nabıt boladı .
65001011	Olar ha'siret shegedi ! O'ytkeni Kainnın' jawız jolı menen barmaqta . Bilam sıyaqlı da'mego'yshilikke berilgen olar Korey sıyaqlı qozg'alan' ko'terip , nabıt boladı .
65001012	Tek g'ana o'zin oylap , qarım-qatnas keshelerin'izde sizler menen birge iship-jegen bunday uyatsız adamlar ishekke tu'sken qurt sıyaqlı qa'wipli . Olar samal menen ko'ship ju'retug'ın jamg'ırsız bultlarg'a , gu'zde miywesiz qalıp o'lgen , tamırı menen julıp taslang'an tereklerge uqsaydı .
65001013	Olar ko'bigin shashıratqan ten'izdin' qa'ha'rli tolqınları sıyaqlı , pataslıqların a'tirapqa shashıratadı . Adasqan juldızlar sıyaqlı bolg'an olar ushın tas tu'nek qaran'g'ılıq ma'n'gige tayar tur .
65001014	Adam-atanın' jetinshi a'wladı bolg'an Enok usı adamlar haqqında mına payg'ambarshılıqtı aytqan edi : « Mine , İyemiz ha'r bir adamdı hu'kim qılıw ushın , qudaysız gu'nakarlardın' barlıq jawız is-ha'reketlerin , O'zine qarsı aytılg'an barlıq jaman so'zlerin a'shkara etiw ushın , O'zinin' mın'-mın'lag'an muxaddesleri menen keledi » .
65001015	
65001016	Bul adamlar ha'mme waqıt nalıp , basqalarg'a kewli tolmaydı . Olar na'psiqawlıq penen is tutadı ha'm lapgo'ylik etip , o'z paydası ushın basqalarg'a jaramsaqlanadı . Aqıl-na'siyatlar
65001017	Biraq sizler , su'yikli tuwısqanlarım , İyemiz İysa Masixtın' elshileri ta'repinen aldın aytılg'an so'zlerdi eske tu'sirin'ler .
65001018	Olar sizlerge : « Du'nyanın' son'g'ı ku'nlerinde o'z na'psine berilgen , Qudaydan qorqpaytug'ın mazaq etiwshiler payda boladı » , — degen edi .
65001019	Bunday adamlar — alawızlıq salıwshı ha'm Muxaddes Ruwxtan bos qalıp , o'zinin' gu'nakar ta'biyatının' qulı bolg'an adamlar .
65001020	Biraq sizler , su'yikli tuwısqanlarım , en' muxaddes bolg'an isenimin'izdi o'mirin'izdin' tiykarı qılıp , jetilisip barın'lar . Muxaddes Ruwx penen duwa etin'ler .
65001021	O'zlerin'izdi ma'n'gilik o'mirge eristiretug'ın İyemiz İysa Masixtın' miyrim-sha'pa'a'tin ku'tip , Qudaydın' su'yispenshiligi menen jasawdı dawam etin'ler .
65001022	İsenimde ekileniwshi ayırım adamlarg'a miyrimlilik penen qatnas jasan'lar .
65001023	Bazılardı ottan shıg'arıp , qutqarın'lar . Ja'ne basqalarg'a saqlıq penen rehimlilik ko'rsetin'ler . Al olardın' gu'nalarınan bolsa , jerkenin'ler .
65001024	Qutqarıwshımız bolg'an jalg'ız Quday sizlerdi jıg'ılıwdan saqlawg'a , O'zinin' saltanatında ullı quwanısh penen minsiz qılıp turg'ızıwg'a qu'diretli . İyemiz İysa Masix arqalı a'zelden , ha'zir ha'm ma'n'gige , ullılıq , saltanat , ku'sh-qu'diret ha'm hu'kimdarlıq Qudaydiki bolsın ! Awmiyin .
65001025	
66001001	Kitaptın' mazmunı . Bul — tez arada ju'z beriwi kerek bolg'an waqıyalardı O'z xızmetshilerine bildiriw ushın Qudaydın' İysa Masixqa bergen ayanı . Al Ol O'z perishtesin jiberip , bul ayandı xızmetshisi Yuxang'a bildirdi .
66001002	Yuxan Qudaydın' so'zin ha'm İysa Masixtın' gu'walıg'ın , yag'nıy o'zi ko'rgen na'rselerinin' ha'mmesin bayan etti .
66001003	Bul payg'ambarshılıq so'zlerdi oqıytug'ın ha'm bul jerde jazılg'anlardı tın'lap , orınlaytug'ınlar qanday baxıtlı ! Sebebi bul waqıyalardın' bolatug'ın waqtı jaqın . İseniwshi jeti ja'ma'a'tke sa'lemnama
66001004	Men , Yuxannan , Aziya u'lkesindegi jeti ja'ma'a'tke sa'lem ! Ha'zir bar , burınnan bar bolg'an , keleshekte de bar bolatug'ın ha'm keletug'ın Qudaydan , Onın' taxtı aldında turg'an jeti ruwxtan , isenimli gu'wa bolg'an , o'liler arasınan birinshi bolıp tirilgen ha'm jer ju'zi patshalarının' Hu'kimdarı bolg'an İysa Masixtan miyrim ha'm tınıshlıq sizlerge berilsin ! İysa Masix bizlerdi su'yip , O'z qanı menen bizlerdi gu'nalarımızdan azat qıldı
66001005	
66001006	ha'm bizlerdi O'z Patshalıg'ına eristirip , A'kesi Qudaydın' xızmetindegi ruwxaniyleri etti . Ullılıq ha'm qu'diret ma'n'gige Onıki bolsın ! Awmiyin .
66001007	« Mine , Ol bultlar menen kelmekte ! Ha'r bir ko'z Onı ko'redi , Onın' denesin teskenler de ko'redi . Jer ju'zinin' barlıq xalıqları , Ol sebepli o'kirip jılaydı » . Awa , usılay boladı , awmiyin .
66001008	Ha'zir bar , burınnan bolg'an , keleshekte de bar bolatug'ın ha'm keletug'ın , ha'mme na'rsege qu'diretli Quday İyemiz bılay deydi : « Men — Alfa ha'm Omegaman » .
66001009	Men , İysanın' qayg'ı-ha'siretine , patshalıg'ına ha'm sabırlıg'ına sizler menen birge sherik bolg'an tuwısqanın'ız Yuxan , Qudaydın' so'zin ha'm İysa haqqında ja'riyalag'anım ushın Patmos atlı atawg'a su'rgin etilgen edim .
66001010	İyemizdin' ku'ninde , meni Muxaddes Ruwx basqarıp turg'anda , arqamnan ka'rnaydın' dawısına uqsag'an ba'lent bir dawıstı esittim .
66001011	« Ko'rip turg'anların'dı kitapqa jaz ha'm jeti ja'ma'a'tke , yag'nıy Efes , Smirna , Pergam , Tiatira , Sardis , Filadelfiya ha'm Laodikiyag'a jiber » , — dedi dawıs .
66001012	So'ylep turg'andı ko'riw ushın , men arqama burıldım . Burılıp , jeti altın shıra qoyg'ıshtı ko'rdim .
66001013	Olardın' ortasında u'stine uzınlıg'ı ayag'ına tu'setug'ın kiyim kiygen , ko'kiregine altın o'n'irshe baylag'an Adam Ulına uqsag'an birew tur edi .
66001014	Onın' bası ha'm shashları aq ju'n sıyaqlı , qarday appaq edi . Ko'zleri bolsa , ottın' jalınınday jarqırap turg'an edi .
66001015	Onın' ayaqları peshte qızdırılg'an jıltıraq qolag'a uqsag'an bolıp , dawısı sarqırap aqqan suwdın' sestindey edi .
66001016	Al on' qolında jeti juldız bar bolıp , awzınan eki ju'zli o'tkir qılısh shıg'ıp turg'an edi . Ju'zi ku'shli jarqırap turg'an quyashtay edi .
66001017	Men Onı ko'riwden-aq , o'li sıyaqlı ayaqlarına jıg'ıldım . Al Ol on' qolın u'stime qoyıp , bılay dedi : — Qorqpa ! Men — birinshi ha'm son'g'ıman .
66001018	Men tirimen . O'lgen edim , biraq , mine , ma'n'gige tirimen . O'limnin' ha'm o'liler ma'kanının' giltleri Menin' qolımda .
66001019	Sonlıqtan ko'rgenlerin'di , ha'zir ju'z berip atırg'an na'rselerdi ha'm bunnan son' bolatug'ınlardı jaz .
66001020	On' qolımda sen ko'rgen jeti juldızdın' ha'm jeti altın shıra qoyg'ıshtın' sırı mınaw : jeti juldız — jeti ja'ma'a'ttin' jetekshileri , jeti shıra qoyg'ısh — jeti ja'ma'a't .
66002001	Efes ja'ma'a'tine . — Efes ja'ma'a'tinin' jetekshisine jaz . On' qolına jeti juldız uslag'an , jeti altın shıra qoyg'ıshtın' ortasında ju'retug'ın bılay deydi :
66002002	« Senin' islerin'di , awır miynetin'di ha'm sabırlılıg'ın'dı bilemen . Jaman adamlardın' jamanlıq islewine jol qoymaytug'ının'dı da bilemen . Elshi emes bolıp turıp , o'zlerin elshi dep atag'anlardı sınadın' ha'm olardın' o'tirikshi ekenin bilip aldın' .
66002003	Awa , sen sabırlısan' . Menin' atım ushın qıyınshılıqlarg'a shıdam berdin' ha'm sharshamadın' .
66002004	Biraq , sag'an bir qarsılıg'ım bar : sen birinshi isengen waqtın'dag'ı su'yispenshiligin'di joyttın' .
66002005	Solay etip , ne na'rsede aljasqanın'dı esin'e tu'sir ! Ta'wbe qılıp , da'slepki islerin'di dawam et . Eger ta'wbe qılmasan' , sag'an kelip , shıra qoyg'ıshın'dı ornınan alıp taslayman .
66002006	Degen menen , sende bir unamlı qa'siyet bar : sen Nikolas uyımının' islerin jek ko'resen' . Olardı Men de jek ko'remen .
66002007	Qulag'ı bar Muxaddes Ruwxtın' ja'ma'a'tlerge aytıp atırg'an so'zlerin esitsin . Jen'ip shıqqang'a Qudaydın' ja'nnetindegi o'mir tereginin' miywesin jew huqıqın beremen » . Smirna ja'ma'a'tine
66002008	— Smirna ja'ma'a'tinin' jetekshisine jaz . O'lip , o'limnen qayta tirilgen , birinshi ha'm son'g'ı bolg'an bılay deydi :
66002009	« Senin' qayg'ı-ha'siretin'di ha'm ka'mbag'allıg'ın'dı bilemen . Biraq , sen baysan' . O'zlerin yahudiylermiz deytug'ınlardın' seni masqaralap aytqan so'zlerin de bilemen . Biraq olar yahudiy emes , al shaytan jıyını .
66002010	Basın'a tu'setug'ın qıyınshılıqlardan qorqpa ! Mine , shaytan sizlerdi sınaw ushın aran'ızdag'ı bazıların'ızdı qamaqqa taslaydı . On ku'n azap shegesizler . O'liwge tuwra kelse de , Mag'an sadıq qal , sonda Men sag'an o'mir tajın beremen .
66002011	Qulag'ı bar Muxaddes Ruwxtın' ja'ma'a'tlerge aytıp atırg'an so'zlerin esitsin . Jen'ip shıqqan ekinshi o'limnen hesh qanday za'lel ko'rmeydi » . Pergam ja'ma'a'tine
66002012	— Pergam ja'ma'a'tinin' jetekshisine jaz . Eki ju'zli o'tkir qılıshqa iye bolg'an bılay deydi :
66002013	« Shaytannın' taxtı turg'an jerde jasaytug'ının'dı bilemen . Atıma sadıq ekenin'di de bilemen . Ha'tte , sadıq gu'wam Antipa aran'ızda , shaytan otırg'an jerde o'ltirilgen ku'nlerde de sen Mag'an degen isenimin'nen qaytpadın' .
66002014	Biraq , sag'an biraz qarsılıg'ım bar : aran'ızda Bilam ta'liymatın tutıwshılar bar . Butqa soyılg'an qurbanlıq go'shin jewge ha'm buzıqshılıq qılıwg'a u'yretiw ushın , Bilam Balakqa İzrail xalqın joldan urıwdı u'gitlegen edi .
66002015	Sol sıyaqlı , sizlerdin' aran'ızda Nikolas uyımının' ta'liymatın tutıwshılar da bar .
66002016	Bul ushın ta'wbe qıl ! Bolmasa , tez janın'a kelip , olarg'a qarsı awzımdag'ı qılısh penen urısaman .
66002017	Qulag'ı bar Muxaddes Ruwxtın' ja'ma'a'tlerge aytıp atırg'an so'zlerin esitsin . Jen'ip shıqqang'a sırlı manna ha'm bir aq tas ta beremen . Bul tastın' u'stine jan'a at jazılg'an . Attı tastı alg'an adamnan basqa hesh kim bilmeydi » . Tiatira ja'ma'a'tine
66002018	— Tiatira ja'ma'a'tinin' jetekshisine jaz . Ko'zleri lawlap jang'an otqa , ayaqları jıltırag'an qolag'a uqsag'an Qudaydın' Ulı bılay deydi :
66002019	« Senin' islerin'di , su'yispenshiligin'di , isenimin'di , xızmetin'di ha'm sabırlılıg'ın'dı bilemen . Son'g'ı islerin'nin' birinshi isengen waqtın'dag'ı islerin'nen ko'birek ekenin de bilemen .
66002020	Degen menen , sag'an bir qarsılıg'ım bar : o'zin payg'ambar dep atag'an İzabel atlı hayalg'a jol qoyıp atırsan' . Bul hayal xızmetshilerimdi joldan urıp , buzıqshılıq islewge ha'm butlarg'a soyılg'an qurbanlıq go'shin jewge u'yretpekte .
66002021	Ta'wbe etiwi ushın og'an ma'wlet bergen edim . Biraq ol buzıqshılıg'ı ushın ta'wbe etiwdi qa'lemeydi .
66002022	Mine , Men onı kesellik to'segine qulataman . Onın' menen buzıqshılıq isleytug'ınlardı da onın' menen birgelikte islegen jaman isleri ushın ta'wbe etpese , u'lken qayg'ı-ha'siretke duwshar etemen .
66002023	Onın' izine ergenlerdi de o'limge duwshar etemen . Sonda pu'tkil ja'ma'a'tler Menin' kewil ha'm ju'reklerdi sınawshı ekenimdi bilip aladı . Ha'r birin'izge islerin'izge qaray qaytaraman .
66002024	Biraq , Tiatiradag'ı basqalarg'a , yag'nıy sol hayaldın' ta'liymatın tutpay , „ shaytannın' ta'liymatının' teren' sırların “ u'yrenbegen sizlerge aytatug'ınım mınaw : „ Men kelemen degenshe , o'zlerin'izde bar bolg'anlarg'a bekkem bolın'lar “ . Sizlerge bunnan basqa awırmanlıq salmayman .
66002025	
66002026	Jen'ip shıg'ıp , Menin' buyırg'anlarımdı aqırına deyin orınlag'ang'a milletler u'stinen biylik beremen .
66002027	„ Ol olardı temir tayaq penen basqarıp , Ilay ıdıs sıyaqlı sındırıp taslaydı “ . A'kemnen Men alg'an usınday biylikti ol da aladı .
66002028	Jen'ip shıqqang'a tan' juldızın da beremen .
66002029	Qulag'ı bar Muxaddes Ruwxtın' ja'ma'a'tlerge aytıp atırg'an so'zlerin esitsin » .
66003001	Sardis ja'ma'a'tine . — Sardis ja'ma'a'tinin' jetekshisine jaz . Qudaydın' jeti ruwxına ha'm jeti juldızına iye bolg'an bılay deydi : « Senin' islerin'di bilemen . Tiri ja'ma'a't degen atın' bar , biraq sen o'lisen' .
66003002	Sergek bol ! Ele o'lmey qalg'an , endi o'leyin dep atırg'anlardı bekkemle . Sebebi Qudayımnın' aldında senin' islerin'nin' jetkiliksiz ekenligin ko'rdim .
66003003	Sonlıqtan o'zin' qabıl alıp esitken ta'liymatın'dı esin'e tu'sir . Onı tutınıp , ta'wbe et ! Eger sergek bolmasan' , Men urı sıyaqlı ku'tilmegende kelemen , sag'an qashan keletug'ınımdı bilmey qalasan' .
66003004	Biraq Sardiste , sizlerdin' aran'ızda , iplaslanbag'an ayırım adamlar bar . Olar aq kiyim kiyip , Menin' menen birge ju'redi . O'ytkeni olar usıg'an ılayıqlı .
66003005	Jen'ip shıqqan usınday aq kiyim kiyedi . Bunday adamnın' atın O'mir kitabınan hesh qashan o'shirmeymen . A'kemnin' ha'm Onın' perishtelerinin' aldında bul adamnın' atın ashıq ta'n alaman .
66003006	Qulag'ı bar Muxaddes Ruwxtın' ja'ma'a'tlerge aytıp atırg'an so'zlerin esitsin » . Filadelfiya ja'ma'a'tine
66003007	— Filadelfiya ja'ma'a'tinin' jetekshisine jaz . Muxaddes ha'm haqıyqat bolg'an , Dawıttın' giltine iye , Ol ashsa hesh kim jaba almaytug'ın , japsa , hesh kim asha almaytug'ın bılay deydi :
66003008	« Senin' islerin'di bilemen . Mine , senin' aldın'a hesh kim jaba almaytug'ın ashıq bir qapı qoydım . Ku'shin' az bolsa da so'zimdi orınlap , atımnan waz keshpedin' .
66003009	Qara , shaytannın' jıyınınan bolg'anlardı , o'zlerin yahudiymiz dep atap , biraq yahudiy bolmag'an o'tirikshilerdi sag'an tapsıraman . Olardı sag'an keliwge ha'm senin' ayag'ın'a bas urıwg'a ma'jbu'r etip , olarg'a Menin' seni su'yetug'ınımdı ko'rsetemen .
66003010	Sabırlılıq penen shıda degen buyrıg'ımdı orınlag'anın' ushın , jer ju'zinde jasaytug'ınlardı sınaw maqseti menen pu'tkil du'nya ju'zine keletug'ın sınaq waqtınan Men de seni saqlayman .
66003011	Men jıldam kelemen . Tajın'dı hesh kim alıp qoymawı ushın , o'zin'de bar na'rsege bekkem bol .
66003012	Jen'ip shıqqandı Qudayımnın' İbadatxanasının' su'tini qılaman . Sol adam ol jerden hesh qashan shıqpaydı . Onın' u'stine Qudayımnın' atın , Qudayımnın' qalasının' atın , yag'nıy aspannan , Qudaydın' janınan tu'setug'ın jan'a Erusalimnin' atın ha'm O'zimnin' jan'a atımdı jazaman .
66003013	Qulag'ı bar Muxaddes Ruwxtın' ja'ma'a'tlerge aytıp atırg'an so'zlerin esitsin » . Laodikiya ja'ma'a'tine
66003014	— Laodikiya ja'ma'a'tinin' jetekshisine jaz . Awmiyin , sadıq ha'm haqıyqıy gu'wa , Qudaydın' jaratqanlarının' Hu'kimdarı bılay deydi :
66003015	« Senin' islerin'di bilemen . Sen ya suwıq , ya ıssı emessen' . Qa'ne endi , ya suwıq , ya ıssı bolsan' !
66003016	Sen ıssı da , suwıq ta emes , al jıllı bolg'anın' ushın , seni awzımnan qusıp jiberemen .
66003017	Bayman , bayıdım , hesh na'rsege mu'ta'j emespen , deysen' . Biraq o'zin'nin' baxıtsız , ayanıshlı , jarlı , soqır ha'm jalan'ash ekenligin'di bilmeysen' .
66003018	Sonlıqtan Menin' sag'an aytatug'ın ma'sla'ha'tim mınaw : bay bolıwın' ushın , Mennen otta tazalang'an altın , jalan'ashlıg'ın'nın' ayıbı ko'rinbew ushın aq kiyimler , ko'riwin' ushın ko'zlerin'e su'rtetug'ın da'ri satıp al .
66003019	Men su'ygenlerimnin' ha'mmesin a'shkara etip , ta'rbiyalayman . Sol sebepli intalı bolıp , ta'wbe et .
66003020	Mine , Men qapı aldında qag'ıp turman . Eger kim de kim dawısımdı esitip , qapını ashsa , onın' u'yine kiremen . Men onın' menen , ol Menin' menen birge awqat jeymiz .
66003021	Men jen'ip shıg'ıp , A'kem menen birge Onın' taxtına otırg'anımday , jen'ip shıqqang'a da Menin' menen birge taxtıma otırıw huqıqın beremen .
66003022	Qulag'ı bar Muxaddes Ruwxtın' ja'ma'a'tlerge aytıp atırg'an so'zlerin esitsin » .
66004001	Aspandag'ı taxt . Bunnan son' , aspanda ashıq turg'an bir qapını ko'rdim . Men burın esitken dawıs , yag'nıy ka'rnay sestine uqsag'an ses mag'an bılay dedi : « Bul jerge ko'teril ! Men sag'an bunnan son' bolıwı tiyis waqıyalardı ko'rsetemen » .
66004002	Sonda men da'rhal Muxaddes Ruwxqa tolıp , aspanda bir taxtı ha'm onda Otırg'andı ko'rdim .
66004003	Taxtta Otırg'annın' ko'rinisi yaspis , sardis sıyaqlı hasıl taslarday jarqırap , al taxtın' a'tirapın jarqırag'an hasıl zumrat tası sıyaqlı raduga qorshap turg'an edi .
66004004	Taxtın' do'gereginde basqa jigirma to'rt taxt bolıp , bul taxtlarda aq kiyimli , baslarına altın taj kiygen jigirma to'rt aqsaqal otırg'an edi .
66004005	Taxttan shaqmaq shag'ıp , gu'rsildegen dawıs shıg'ıp , gu'ldirmamanın' gu'rkiregeni esitilip turg'an edi . Al taxtın' aldında jeti shıra janıp turg'an edi . Bul — Qudaydın' jeti ruwxı .
66004006	Ja'ne taxtın' aldında kristall sıyaqlı shiyshe ten'iz bar edi . Taxttın' to'rt ta'repinde , yag'nıy do'gereginde aldı-artı ko'zge tolg'an to'rt maqluq turg'an edi .
66004007	Olardın' birinshisi arıslang'a , ekinshisi buzawg'a uqsag'an edi . Al u'shinshisinin' ju'zi adamnın' tu'rindey , to'rtinshisi ushıp baratırg'an bu'rkit sıyaqlı edi .
66004008	Ha'r birinin' altı qanatı bolıp , qanatlarının' ishi-sırtı tolg'an ko'z edi . Olar ku'ni-tu'ni toqtamastan : « Bar bolg'an , ha'zir bar ha'm keleshekte bar bolatug'ın ha'm keletug'ın , ha'mme na'rsege qu'diretli Quday İyemiz muxaddes , muxaddes , muxaddes ! » — deydi .
66004009	To'rt maqluq ma'n'gi o'mir su'retug'ın taxtta Otırg'andı ullılap , Og'an hu'rmet ko'rsetip shu'kirlik bildirgen sayın ,
66004010	jigirma to'rt aqsaqal taxtın' u'stinde otırg'an ma'n'gi o'mir Su'retug'ınnın' aldına jıg'ılıp , Og'an tabındı . Olar tajların taxtın' aldına qoyıp bılay dedi :
66004011	« Quday İyemiz ! Sen dan'q , hu'rmet ha'm qu'diretti alıwg'a ılayıqlısan' . Sebebi ha'mme na'rseni Sen jaratqansan' . Ha'mmesi Senin' erkin' menen jaratıldı ha'm bar boldı » .
66005001	Mo'rlengen kitap ha'm Qozı . Sonda taxtta Otırg'annın' on' qolında ishi-sırtı jazılg'an , jeti mo'r basılıp bekitilgen bir kitaptı ko'rdim .
66005002	Ja'ne men ba'lent dawıs penen ja'riyalap baqırg'an bir ku'shli perishteni de ko'rdim . Ol jar salıp : « Kim bekitilgen mo'rlerdi buzıp , kitaptı ashıwg'a ılayıqlı ? » — dedi .
66005003	Biraq aspanda da , jerde de , jerdin' astında da kitaptı ashıp , onın' ishine qarawg'a ılayıqlı hesh kim bolmadı .
66005004	Kitaptı ashıp , onın' ishine qarawg'a ılayıqlı hesh kim tabılmag'anlıqtan , men qattı jıladım .
66005005	Sonda aqsaqallardın' biri mag'an : — Jılama ! Qara , Yahuda urıwınan shıqqan Arıslan , Dawıttın' Urpag'ı jen'ip shıqtı ! Ol bekitilgen mo'rlerdi buzıp , kitaptı asha aladı , — dedi .
66005006	Sol waqıtta men to'rt maqluq penen aqsaqallar qorshap turg'an taxtın' ortasında bawızlang'ang'a uqsag'an bir Qozını ko'rdim . Qozının' jeti mu'yizi ha'm jeti ko'zi bar edi . Bul ko'zler — Qudaydın' pu'tkil jer ju'zine jibergen jeti ruwxı .
66005007	Qozı jaqınlap barıp , taxtta Otırg'annın' on' qolınan kitaptı aldı .
66005008	Qozı kitaptı alg'anda , to'rt maqluq ha'm jigirma to'rt aqsaqal Onın' ayag'ına jıg'ıldı . Ha'r birinin' qolında tarlı a'sbap ha'm xosh iyisli zatlarg'a tolg'an altın keseler bar edi . Bul xosh iyisli zatlar muxaddeslerdin' duwaların bildiredi .
66005009	Olar jan'a alg'ıs-maqtaw qosıg'ın aytıp bılay dedi : « Sen kitaptı alıwg'a ha'm bekitilgen mo'rlerdi buzıp ashıwg'a ılayıqlısan' ! O'ytkeni Sen O'zin'di qurban ettin' ha'm ha'r bir urıw , til , xalıq ha'm milletten shıqqan adamlardı Qudayg'a arnaw ushın , O'z qanın'dı to'gip , olardın' to'lemlerin o'tedin' .
66005010	Olardı patshalıg'ın'a eristirip , Qudaydın' xızmetindegi ruwxaniyler qıldın' . Olar jer ju'zinde ha'kimlik etedi » .
66005011	Son'ınan taxttı , maqluqlardı ha'm aqsaqallardı qorshag'an esap-sansız , mın'lag'an , millionlag'an perishtelerdi ko'rdim ha'm olardın' dawısların esittim .
66005012	Olar dawıslap qosıq aytıp bılay dedi : « Bawızlang'an Qozı ku'sh , baylıq , danalıq , qu'diret , hu'rmet , dan'q ha'm alg'ıs-maqtawdı alıwg'a ılayıqlı » .
66005013	Ja'ne men aspandag'ı , jer ju'zindegi , jerdin' astındag'ı ha'm ten'izdegi pu'tkil jaratılıstın' , olardag'ı pu'tkil barlıqtın' bılay dep qosıq aytqanın esittim : « Taxtta otırg'an ha'm Qozı alg'ıs-maqtawg'a , hu'rmetke , dan'qqa ha'm qu'diretke ma'n'gige iye bolsın ! »
66005014	To'rt maqluq : « Awmiyin ! » dep juwap berdi , al jigirma to'rt aqsaqal jerge jıg'ılıp tabındı .
66006001	Bekitilgen mo'rlerdin' buzıp ashılıwı . Son'ınan men Qozının' bekitilgen jeti mo'rdin' birinshisin buzıp ashqanın ko'rdim . Sonda to'rt maqluqtın' birinin' gu'ldirmamanın' gu'rkiregenine uqsag'an dawıs penen : « Kel » degenin esittim .
66006002	Men qarap , bir aq attı ko'rdim . Attın' u'stindeginin' oq jayı bar edi . Og'an bir taj berildi . Ol jen'impaz bolıp , ja'ne jen'iske erisiwge atlandı .
66006003	Qozı bekitilgen ekinshi mo'rdi buzıp ashqanda , ekinshi maqluqtın' : « Kel » degenin esittim .
66006004	Sonda ottay qızıl bir at shıqtı . Atqa mingenge adamlardın' bir-birin o'ltiriwi ushın , du'nya ju'zindegi paraxatshılıqtı joq qılıw biyligi berildi . Og'an u'lken bir qılısh ta berildi .
66006005	Qozı bekitilgen u'shinshi mo'rdi buzıp ashqanda , u'shinshi maqluqtın' : « Kel » degenin esittim . Men qarap , bir qara attı ko'rdim . Atqa mingennin' qolında pa'lle ta'rezi bar edi .
66006006	To'rt maqluqtın' ortasınan shıqqan bir dawıstın' : « Bir ku'nlik is haqıg'a bir qadaq biyday yamasa u'sh qadaq arpa beriledi . Biraq , za'ytu'n mayına ha'm sharapqa zıyan tiygizbe ! » — degenin esittim .
66006007	Qozı bekitilgen to'rtinshi mo'rdi buzıp ashqanda , to'rtinshi maqluqtın' : « Kel ! » degenin esittim .
66006008	Men qarap , aqshıl sur attı ko'rdim . Atqa mingennin' atı o'lim bolıp , onın' izinen birew erip kiyatır edi . Bul — o'liler ma'kanı edi . Olarg'a qılısh , ashlıq , juqpalı awırıwlar ha'm jerdegi jırtqısh haywanlar menen adamlardı o'ltiriw ushın , du'nyanın' to'rtten bir bo'leginin' u'stinen biylik berildi .
66006009	Qozı bekitilgen besinshi mo'rdi buzıp ashqanda , qurbanlıq shalınatug'ın orınnın' astında Qudaydın' so'zi ha'm o'zleri aytqan gu'walıqları ushın o'ltirilgenlerdin' janların ko'rdim .
66006010	Olar ba'lent dawıs penen baqırıp bılay dedi : « Muxaddes ha'm haqıyqıy İyemiz ! Sen endi qashan jer ju'zinde jasaytug'ınlardı hu'kim etip , olardan to'gilgen qanımız ushın o'sh alasan' ? »
66006011	Sonda olardın' ha'r birine aq kiyim berilip : « Sizler sıyaqlı o'ltiriletug'ın o'zlerin'izdey xızmetshilerdin' ha'm tuwısqanların'ızdın' sanı tolıq bolg'ang'a shekem az-maz ku'tip turın'lar » , — delindi .
66006012	Qozı bekitilgen altınshı mo'rdi buzıp ashqanda qarasam , jer ku'shli silkinip , quyash qara ju'nnen toqılg'an qaptay , al ay tolıg'ı menen qan sıyaqlı qıp-qızıl bolıp ketti .
66006013	Al aspandag'ı juldızlar ku'shli samal sebepli shayqalg'an a'njir ag'ashınan to'gilgen pispegen miyweler sıyaqlı jerge tu'sti .
66006014	Aspan bolsa , oralg'an qag'az sıyaqlı joq bolıp ketti . Ha'r bir taw ha'm ataw ornınan ko'shirildi .
66006015	Sonda du'nyanın' patshaları , ha'meldarları , a'skerbasıları , bayları , ku'shlileri , barlıq qul ha'm azat adamları u'n'girler menen tawdag'ı jartaslar arasına jasırındı .
66006016	Olar tawlar ha'm jartaslarg'a jalınıp : « U'stimizge qulap , taxtın' u'stinde Otırg'annan ha'm Qozının' g'a'zebinen bizlerdi jasıra go'rin' !
66006017	Sebebi olardın' qa'ha'rli g'a'zebinin' ku'ni keldi , bug'an kim shıday aladı » , — dedi .
66007001	Mo'rlengen 144000 adam . Bunnan son' , men jer ju'zinin' to'rt mu'yeshinde turg'an to'rt perishteni ko'rdim . Olar jer betine , ten'izge ha'm ha'r bir terekke espesin dep , jer ju'zinin' to'rt samalın uslap turg'an edi .
66007002	Men ja'ne shıg'ıstan ko'terilip kiyatırg'an , tiri Qudaydın' mo'rine iye basqa bir perishteni ko'rdim . Ol jerge ha'm ten'izge zıyan keltiriw biyligi berilgen to'rt perishtege ba'lent dawıs penen baqırıp :
66007003	« Bizler Qudayımızdın' xızmetshilerinin' man'laylarına mo'r baspag'anımızsha , jerge , ten'izge ha'm tereklerge zıyan tiygizben'ler ! » — dedi .
66007004	Sonda men man'laylarına mo'r basılg'anlardın' sanı bir ju'z qırıq to'rt mın' ekenin esittim . Olar İzrail xalqının' barlıq urıwlarınan edi .
66007005	Yahuda urıwınan on eki mın' , Ruben urıwınan on eki mın' , Gad urıwınan on eki mın' , Asher urıwınan on eki mın' , Naftali urıwınan on eki mın' , Manasiya urıwınan on eki mın' , Simon urıwınan on eki mın' , Lebiy urıwınan on eki mın' , İsahar urıwınan on eki mın' , Zebulon urıwınan on eki mın' , Yusup urıwınan on eki mın' , Benamin urıwınan on eki mın' adamg'a mo'r basıldı . Aq kiyim kiygen ko'p adamlar
66007006	
66007007	
66007008	
66007009	Bunnan son' qarasam , ha'r tu'rli milletten , ha'r tu'rli urıwdan , ha'r tu'rli xalıqtan ha'm ha'r tu'rli tilden bolg'an , hesh kim sanay almaytug'ın u'lken topar taxtın' ha'm Qozının' aldında tur edi . Ha'mmesi aq kiyim kiygen bolıp , qollarına xurma ag'ashının' shaqaların uslap turg'an edi .
66007010	Olar ba'lent dawıs penen : « Qutqarıw taxt u'stinde otırg'an Qudayımızdın' ha'm Qozının' qolında » , — dep baqırıp turg'an edi .
66007011	Barlıq perishteler taxtın' , aqsaqallardın' ha'm to'rt maqluqtın' do'gereginde turg'an edi . Olar taxtın' aldında jerge jıg'ılıp , Qudayg'a tabınıp bılay dedi :
66007012	« Awmiyin . Alg'ıs , dan'q , danalıq , maqtaw , hu'rmet , ku'sh-qu'diret ma'n'gige Qudayımızdiki bolsın . Awmiyin » .
66007013	Sonda aqsaqallardın' biri mennen : — Aq kiyim kiygen mına adamlar kimler , olar qayaqtan keldi ? — dep soradı .
66007014	— Bunı siz bilesiz , mırzam , — dedim men . Ol mag'an bılay dedi : — Bular — awır azaptı basınan keshirgenler . Kiyimlerin Qozının' qanı menen juwıp , appaq qılg'anlar .
66007015	Sonlıqtan olar Qudaydın' taxtının' aldında turıp , Onın' İbadatxanasında ku'ni-tu'ni Og'an xızmet etedi . Taxtta Otırg'an olar menen birge bolıp , O'z panasında saqlaydı .
66007016	Olar endi hesh qashan ash bolmaydı ha'm sho'llemeydi , quyash yamasa ja'ziyrama ıssı olardı ku'ydirmeydi .
66007017	O'ytkeni taxtın' ortasında bolg'an Qozı olardın' shopanı bolıp , tiri suw bulaqlarına alıp baradı . Quday olardın' barlıq ko'z jasların su'rtip taslaydı .
66008001	Bekitilgen jetinshi mo'rdin' buzıp ashılıwı . Qozı bekitilgen jetinshi mo'rdi buzıp ashqanda , aspanda yarım saattay u'nsizlik ornadı .
66008002	Sonda men Qudaydın' aldında turg'an jeti perishteni ko'rdim . Olarg'a jeti ka'rnay berildi .
66008003	Son'ınan basqa bir perishte kelip , qurbanlıq shalınatug'ın orında turdı . Onın' qolında xosh iyisli zatlardı tu'tetiwge arnalg'an altın ıdıs bar edi . Og'an pu'tkil muxaddeslerdin' duwalarına qosıp , taxtın' aldındag'ı altınnan islengen qurbanlıq shalınatug'ın orıng'a bag'ıshlaw ushın , ko'p mug'darda xosh iyisli zatlar berildi .
66008004	Sonda muxaddeslerdin' duwaları menen birge xosh iyisli zatlardın' tu'tini perishtenin' qolınan ko'terilip , Qudaydın' aldına jetip bardı .
66008005	Perishte xosh iyisli zatlar salıng'an ıdıstı alıp , onı qurbanlıq shalınatug'ın orınnın' janıp turg'an shog'ına toltırdı da , jerge ılaqtırıp jiberdi . Sonda gu'ldirmama gu'rkirep , gu'rsildegen dawıslar esitildi ha'm shaqmaq shag'ıp , jer silkindi . Jeti ka'rnay
66008006	Jeti perishte qollarındag'ı jeti ka'rnaydı shertiwge tayarlandı .
66008007	Birinshi perishte ka'rnayın shertti . Sonda qang'a aralasqan burshaq ha'm ot jerge jawdı . Jer betinin' u'shten biri , tereklerdin' u'shten biri ha'm jasıl sho'plerdin' ha'mmesi janıp ketti .
66008008	Ekinshi perishte ka'rnayın shertti . Lawlap jang'an taw sıyaqlı u'lken bir na'rse ten'izge ılaqtırıldı . Ten'izdin' u'shten biri qang'a aylandı .
66008009	Ten'izdegi janıwarlardın' u'shten biri o'ldi ha'm kemelerdin' u'shten biri qıyralıp qaldı .
66008010	U'shinshi perishte ka'rnayın shertti . Sonda aspannan shom sıyaqlı jalınlap jang'an bir u'lken juldız da'ryalardın' u'shten bir bo'legine ha'm suw bulaqlarının' u'stine tu'sti .
66008011	Bul juldızdın' atı — juwsan . Suwlardın' u'shten bir bo'legi juwsan sıyaqlı ashshı boldı . Suw ashshı bolg'anlıqtan , ishken adamlardın' ko'bisi o'lip qaldı .
66008012	To'rtinshi perishte ka'rnayın shertti . Quyashtın' u'shten biri , aydın' u'shten biri ha'm juldızlardın' u'shten biri zaqımlandı . Olardın' u'shten biri qaran'g'ılanıp , ku'ndiz ha'm tu'nnin' u'shten bir bo'legi jaqtısız qaldı .
66008013	Men son'ınan qarap , aspannın' ortasında ushıp ju'rgen bir bu'rkittin' ba'lent dawıs penen bılay degenin esittim : « Ha'siret , ha'siret ! Jer ju'zinde jasawshılar ha'siret shegedi ! Sebebi ka'rnayların shertetug'ın qalg'an u'sh perishte ka'rnay shertiwge tayar tur ! »
66009001	Besinshi perishte ka'rnayın shertti . Sonda men aspannan jerge tu'sken bir juldızdı ko'rdim . Og'an teren' tun'g'ıyıqtın' awzın ashatug'ın gilt berildi .
66009002	Juldız teren' tun'g'ıyıqtın' awzın ashqanda , tun'g'ıyıqtan u'lken peshtin' tu'tinindey tu'tin shıqtı . Bul tu'tinnen quyash ha'm hawa qaran'g'ılanıp ketti .
66009003	Tu'tinnin' ishinen jerge shegirtkeler jawdı . Olarg'a jerdegi shayanlardın' ku'shine uqsag'an bir ku'sh berilgen edi .
66009004	Shegirtkelerge jerdegi ko'k sho'plerge , o'simliklerge ha'm tereklerge zıyan keltirmew , tek man'laylarında Qudaydın' mo'ri joq adamlarg'a g'ana azap beriw buyırıldı .
66009005	Olarg'a bul adamlardı o'ltirmey , tek bes ay dawamında azap beriwge ruxsat etildi . Olar bergen azap adamdı shayan shaqqanday qıynaydı .
66009006	Sol ku'nleri adamlar o'lim izleydi , biraq taba almaydı . O'liwdi an'saydı , biraq o'lim olardan qashıp ketedi .
66009007	Shegirtkelerdin' ko'rinisi sawashqa tayarlang'an atlar sıyaqlı bolıp , baslarında altın tajlarg'a uqsag'an tajları bar edi . Ju'zleri bolsa , adamnın' ju'zine uqsag'an edi .
66009008	Shashları hayaldın' shashınday , tisleri arıslannın' tisindey edi .
66009009	Ko'kireklerinde temir sawıtlarg'a uqsag'an sawıtlar bolıp , qanatlarının' sesti sawashqa shawıp baratırg'an sansız atlı arbalardın' sesti sıyaqlı edi .
66009010	Shegirtkelerdin' shayandikindey quyrıqları ha'm iyneleri bar edi . Quyrıqları adamlarg'a bes ay boyı azap beretug'ın ku'shke iye edi .
66009011	Olardın' u'stinen teren' tun'g'ıyıqtın' perishtesi patshalıq etetug'ın edi . Bul perishtenin' evreyshe atı Abbadon , al grekshe atı Apollion edi .
66009012	Birinshi ha'siret o'tti , mine , bunnan son' ja'ne eki ha'siret kelmekte .
66009013	Altınshı perishte ka'rnayın shertti . Sonda men Qudaydın' aldındag'ı altınnan islengen qurbanlıq shalınatug'ın orınnın' to'rt mu'yeshindegi shaqlardan shıqqan bir dawıstı esittim .
66009014	Dawıs qolında ka'rnayı bar altınshı perishtege : « Ullı Evfrat da'ryasının' janında baylawlı turg'an to'rt perishteni bosatıp jiber » , — dedi .
66009015	Sonda anıq sol saat , sol ku'n , sol ay ha'm sol jıl ushın tayar turg'an to'rt perishte adamlardın' u'shten birin o'ltiriw ushın bosatılıp jiberildi .
66009016	Olardın' atlı a'skerlerinin' sanı eki ju'z million ekenligin esittim .
66009017	Ayanımda ko'rgen atlar menen atlılardın' ko'rinisi mınaday : atlılardın' ottay qızıl , qara ko'kshil ha'm ku'kirt ren'li sawıtları bar edi . Atlardın' basları arıslannın' basına uqsag'an bolıp , awızlarınan ot , tu'tin ha'm ku'kirt shıg'ıp turg'an edi .
66009018	Adamzattın' u'shten biri usı u'sh ba'leden : bulardın' awzınan shıqqan ot , tu'tin ha'm ku'kirtten o'ldi .
66009019	O'ytkeni atlardın' ku'shi awızlarında ha'm quyrıqlarında edi . Quyrıqları bası bar jılanlar sıyaqlı bolıp , adamlardı olar menen azaplaytug'ın edi .
66009020	Usı ba'lelerden o'lmey qalg'an adamlar o'z qolları menen islegen jaman isleri ushın ta'wbe etpedi . Olar ya ko're , ya esite , ya ju're almaytug'ın altın , gu'mis , qola , tas ha'm ag'ashtan islengen butlarg'a ha'm jinlerge tabınıwdan waz keshpedi .
66009021	Ja'ne de adam o'ltiriw , sıyqırshılıq islew , jınısıy buzıqshılıq qılıw ha'm urlıq islewdi qoyıp , ta'wbe etpedi .
66010001	Perishte ha'm kitapsha . Son'ınan men aspannan tu'sip kiyatırg'an basqa bir ku'shli perishteni ko'rdim . Ol bultqa orang'an bolıp , basının' u'stinde raduga bar edi . Ju'zi quyashqa , ayaqları otlı su'tinge uqsag'an edi .
66010002	Onın' qolında ashılg'an bir kitapsha bar edi . Ol on' ayag'ın ten'izge , al sol ayag'ın jerge qoyıp ,
66010003	arıslannın' aqırg'anına uqsag'an ba'lent dawıs penen baqırdı . Ol baqırg'anda , jeti gu'ldirmama sesti gu'rkirep , tilge kirdi .
66010004	Jeti gu'ldirmama tilge kirgende , men jazbaqshı bolıp edim , biraq aspannan bir dawıstın' : « Jeti gu'ldirmamanın' aytqanların jazba , olardı qupıya saqla » , — degenin esittim .
66010005	Sonnan keyin , bir ayag'ı menen ten'izde , bir ayag'ı menen jerde turg'anın o'zim ko'rgen sol perishte on' qolın aspang'a ko'terdi .
66010006	Ol aspandı ha'm aspandag'ılardın' ha'mmesin , jerdi ha'm jerdegilerdin' ha'mmesin , ten'izdi ha'm ten'izdegilerdin' ha'mmesin jaratqan ma'n'gi tiri Qudaydın' atı menen ant iship : « Endi waqıt qalmadı .
66010007	Biraq , jetinshi perishte ka'rnayın shertetug'ın ku'nlerde Qudaydın' O'z xızmetshileri — payg'ambarlarg'a xabarlag'an sırlı jobası a'melge asadı » , — dedi .
66010008	O'zim aspannan esitken dawıs menin' menen ja'ne so'ylese baslap : « Barıp , ten'izde ha'm jerde turg'an perishtenin' qolındag'ı ashıwlı kitapshanı al » , — dedi .
66010009	Men perishtenin' janına barıp , kitapshanı mag'an beriwin soradım . Perishte mag'an : « Bunı al da , jep qoy . Ol qarnın'a barg'anda ashshı , al awzın'da pal sıyaqlı tatlı boladı » , — dedi .
66010010	Sonda men kitapshanı perishtenin' qolınan alıp , jep qoydım . Ol awzımda pal sıyaqlı tatlı boldı , al jutqanımnan keyin qarnımdı ashıttı .
66010011	Son'ınan mag'an bılay delindi : « Sen ja'ne ko'p xalıqlar , milletler , tiller ha'm patshalar tuwralı payg'ambarshılıq aytıwın' tiyis » .
66011001	Eki gu'wa . Sonnan keyin , mag'an o'lsheytug'ın tayaq sıyaqlı qamıs berilip , bılay delindi : — Bar da , Qudaydın' İbadatxanasın ha'm qurbanlıq shalınatug'ın orındı o'lshep , sol jerde sıyınıp atırg'anlardı sanap shıq .
66011002	Al İbadatxananın' sırtqı ha'wlisin o'lshemey qaldır . Sebebi ol jer butqa tabınıwshılarg'a berildi . Olar muxaddes qalanı qırıq eki ay dawamında ayaq astı qıladı .
66011003	Men O'zimnin' eki gu'wama ku'sh beremen . Olar aza kiyimin kiyip , bir mın' eki ju'z alpıs ku'n payg'ambarshılıq qıladı .
66011004	Bul eki gu'wa — pu'tkil du'nyanın' İyesi Quday aldında turg'an eki za'ytu'n ag'ashın ha'm eki shıra qoyg'ıshtı bildiredi .
66011005	Eger kim de kim olarg'a zıyan tiygizbekshi bolsa , olardın' awızlarınan ot shıg'ıp , dushpanların ku'ydirip joq qıladı . Olarg'a zıyan tiygizbekshi bolg'anlar usılay o'ltiriledi .
66011006	Bul eki gu'wa o'zleri payg'ambarshılıq aytqan ku'nlerde jawın jawmasın dep , aspandı jawıp taslaw biyligine iye . Ja'ne olardın' suwlardı qang'a aylandırıwg'a , qansha qa'lese , jer ju'zin sonsha ha'r tu'rli ba'lelerge duwshar etiwge de biyligi bar .
66011007	Olar gu'walıqların aytıp tawısqanda , teren' tun'g'ıyıqtan shıqqan jırtqısh haywan olar menen urısadı ha'm olardı jen'ip o'ltiredi .
66011008	Olardın' o'ligi tımsalıy tu'rde Sodom ha'm Mısır dep atalatug'ın ullı qalanın' ko'shesinde qaldırıladı . Olardın' İyesi İysa da sol jerde atanaq ag'ashqa shegelengen edi .
66011009	U'sh yarım ku'n barlıq xalıqlardın' , urıwlardın' , tiller ha'm milletlerdin' adamları olardın' o'ligine qarap , denelerin qa'birge qoyıwg'a ruxsat etpeydi .
66011010	Jer ju'zinde jasawshılar bug'an quwanıp , bayram qıladı ha'm bir-birine sawg'alar jiberedi . O'ytkeni bul eki payg'ambar jer ju'zinde jasawshılarg'a azap bergen edi .
66011011	Biraq u'sh yarım ku'nnen son' , Qudaydan kelgen o'mir demi olardın' denelerine enip , ekewi de ayaqqa turdı . Bunı ko'rgenlerdi ku'shli qorqınısh biyledi .
66011012	Sonda eki payg'ambar aspannan esitilgen bir dawıstın' o'zlerine : « Bul jerge ko'terilin'ler » , — degenin esitti . Olar dushpanlarının' ko'z aldında bir bult u'stinde aspang'a ko'terilip ketti .
66011013	Sol waqıtta-aq ku'shli jer silkiniw bolıp , qalanın' onnan biri qıyralıp qaldı ha'm jeti mın' adam nabıt boldı . Al qalg'an adamlardı ku'shli qorqınısh biylep , aspandag'ı Qudaydı alg'ısladı .
66011014	Ekinshi ha'siret o'tti . Mine , u'shinshi ha'siret jaqınlap kelmekte . Jetinshi ka'rnay
66011015	Jetinshi perishte ka'rnayın shertti . Aspannan ba'lent dawıslar esitilip : « Du'nya ju'zi patshalıg'ı Quday İyemizdiki ha'm Onın' Masixıniki boldı . Ol ma'n'gige patshalıq etedi » , — dedi .
66011016	Qudaydın' aldında o'z taxtlarında otırg'an jigirma to'rt aqsaqal jerge bas urıp , Qudayg'a tabındı ha'm bılay dedi :
66011017	« Ha'mme na'rsege qu'diretli , bar bolg'an ha'm ha'zir de bar Quday İyemiz ! Sag'an shu'kirlik etemiz . Sebebi Sen ullı qu'diretin' menen patshalıq ete basladın' .
66011018	Usı sebepli , milletler ashıwg'a mingen edi . Endi bolsa , Senin' g'a'zebin' olar u'stine jawdı . O'lilerdi hu'kim etiw , Xızmetshilerin' bolg'an payg'ambarlarg'a , muxaddeslerge , yag'nıy Senin' atın'dı hu'rmet etetug'ın u'lken-kishige sıylıq beriw ha'm jer ju'zin nabıt qılıwshılardı nabıt qılıw waqtın' keldi » .
66011019	Sonda Qudaydın' aspandag'ı İbadatxanası ashıldı ha'm İbadatxanadag'ı Onın' Kelisim sandıg'ı ko'rindi . Sol waqıtta shaqmaq shag'ıp , dawıslar ha'm gu'ldirmamanın' gu'rkiregeni esitildi . Jer silkinip , ku'shli burshaq jawdı .
66012001	Hayal ha'm aydarha . Aspanda bir ullı ka'ramatlı belgi payda boldı : quyashqa orang'an , ayaqlarının' astında ay , basında on eki juldızlı tajı bar bir hayal ko'rindi .
66012002	Hayal ha'mledar edi , ol bosanbaqshı bolıp , tolg'aq tutıp baqırmaqta edi .
66012003	Son'ınan aspanda basqa bir ka'ramatlı belgi payda boldı : jeti baslı , on shaqlı , baslarında jeti tajı bar , u'lken qızıl aydarha ko'rindi .
66012004	Aydarha quyrıg'ı menen aspandag'ı juldızlardın' u'shten birin sıpırıp , jerge ılaqtırdı . Son'ınan ol tuwılıwdan-aq balanı jutıp jiberiw ushın , tuwayın dep atırg'an hayaldın' aldında turıp aldı .
66012005	Hayal ul tuwdı . Bul bala barlıq milletlerdi temir tayaq penen basqaradı . Bala da'rhal Qudayg'a , Qudaydın' taxtına alıp kelindi .
66012006	Al hayal sho'lge qashıp ketti . Ol jerde hayaldın' bir mın' eki ju'z alpıs ku'n bag'ılıwı ushın , Quday ta'repinen tayarlang'an bir orın bar edi .
66012007	Aspanda sawash baslandı . Bas perishte Mixail ha'm onın' perishteleri aydarhag'a qarsı urıstı . Aydarha da o'z perishteleri menen olarg'a qarsı urıssa da ,
66012008	ku'shi jetpey jen'ilip qalıp , aspandag'ı orınlarınan ayırıldı .
66012009	U'lken aydarha , a'za'zu'l yamasa shaytan dep atalg'an , pu'tkil du'nyanı joldan azg'ırg'an eski jılan perishteleri menen birlikte jerge ılaqtırıldı .
66012010	Sonda men aspanda ba'lent bir dawıstın' bılay degenin esittim : « Qudayımızdın' qutqarıwı , qu'direti , patshalıg'ı ha'm Masixının' hu'kimdarlıg'ı endi ornadı . O'ytkeni tuwısqanlarımızdın' ayıplawshısı , Olardı Qudayımızdın' aldında ku'ni-tu'ni ayıplag'an shaytan jerge ılaqtırıldı .
66012011	Tuwısqanlarımız Qozının' qanı menen ha'm o'zleri aytqan gu'walıqları menen onı jen'di . Bul ushın olar o'z janların o'limge qıydı .
66012012	Sonlıqtan , ha'y , aspan ha'm onda jasawshılar shadlanın'lar ! Al jer ha'm ten'iz sizler ha'siret shegesizler ! Sebebi shaytan qa'ha'rli tu'rde u'stilerin'izge tu'sti . Ol o'z waqtının' az qalg'anın biledi » .
66012013	Aydarha o'zinin' jerge ılaqtırılg'anın ko'rgende , ul bala tuwg'an hayaldın' izinen quwa ketti .
66012014	Hayaldın' jılannan sho'ldegi o'zi ushın arnalg'an jerge ushıp ketiwi ushın , og'an u'lken bir bu'rkittin' eki qanatı berildi . Hayal ol jerde u'sh yarım jıl bag'ılıwı lazım edi .
66012015	Sonda jılan hayaldı sel menen ıg'ızıp jiberiw ushın , awzınan onın' izinen da'ryaday suw ag'ızdı .
66012016	Biraq jer awzın ashtı da , aydarhanın' awzınan ag'ızg'an suwın jutıp jiberip , hayalg'a ja'rdem etti .
66012017	Sonda aydarha hayalg'a qarsı qa'ha'rlendi . Ol hayal na'silinen bolg'an basqalar menen , yag'nıy Qudaydın' buyrıqların orınlap , İysa Masixtın' gu'walıg'ına sadıq qalg'anlar menen urısıwg'a atlandı . Aydarha ten'iz jag'asında turıp aldı .
66013001	Ten'izden shıqqan jırtqısh haywan . Son'ınan men on shaqlı , jeti baslı bir jırtqısh haywannın' ten'izden shıg'ıp kiyatırg'anın ko'rdim . Onın' shaqlarında on taj bolıp , baslarında Qudayg'a til tiygiziwshi atlar jazılg'an edi .
66013002	Men ko'rgen jırtqısh haywan qaplang'a uqsag'an edi . Onın' ayaqları ayıwdın' ayag'ınday , awzı arıslannın' awzınday edi . Aydarha og'an o'z qu'direti ha'm taxtı menen birlikte u'lken biylik te berdi .
66013003	Jırtqısh haywannın' baslarının' biri o'limshi halda jaraqatlang'anday bolıp ko'rindi . Degen menen , bul jaraqat jazılıp ketti . Sonda pu'tkil du'nya tan' qalıp , jırtqısh haywannın' izine erip ketti .
66013004	Adamlar jırtqısh haywang'a biylik bergen aydarhag'a sıyındı . Olar jırtqısh haywang'a da sıyınıp : « Bul jırtqısh haywang'a kim ten' kele aladı ? Onın' menen kim urısa aladı ? » — dedi .
66013005	O'zin maqtap , Qudayg'a til tiygizetug'ın so'zler aytıw ushın jırtqısh haywang'a awız berildi . Ol ja'ne qırıq eki ay dawamında ju'rgizetug'ın biylik aldı .
66013006	Qudayg'a , Onın' atı menen ma'kanına ha'm aspanda jasawshılarg'a til tiygiziw ushın , jırtqısh haywan awzın ashıp so'yley basladı .
66013007	Og'an muxaddeslerge qarsı urısıp , olardı jen'iwge ku'sh berildi . Ol ha'r bir urıw , ha'r bir xalıq , ha'r bir til ha'm ha'r bir millet u'stinen biylikke iye boldı .
66013008	Du'nyag'a tiyisli adamlardın' ha'mmesi , du'nya jaratılg'annan beri bawızlang'an Qozının' O'mir kitabında atı jazılmag'an ha'r bir adam jırtqısh haywang'a sıyındı .
66013009	Qulag'ı bar mınalardı esitip alsın :
66013010	« Kimnin' ta'g'dirine tutqın bolıw jazılsa , Ol tutqıng'a tu'sedi . Kimnin' ta'g'dirine qılısh penen o'ltiriliw jazılsa , Ol qılısh penen o'ltiriledi » . Sol waqıtta muxaddeslerdin' sabır etip , iseniwi kerek boladı . Jerden shıqqan jırtqısh haywan
66013011	Bunnan son' , men jerden shıg'ıp kiyatırg'an basqa bir jırtqısh haywandı ko'rdim . Onın' qozınikindey eki mu'yizi bolıp , ol aydarha sıyaqlı so'yleytug'ın edi .
66013012	Bul jırtqısh haywan birinshi jırtqısh haywannın' pu'tkil biyligi menen ol ushın ha'reket etti . Jer ju'zin ha'm onda jasaytug'ınlardı o'limshi haldag'ı jaraqatı jazılg'an birinshi jırtqısh haywang'a sıyınıwg'a ma'jbu'rledi .
66013013	Ol u'lken ka'ramatlar islep , ha'tte , adamlardın' ko'z aldında aspannan jerge ot ta jawdırdı .
66013014	Birinshi jırtqısh haywan ushın , ol o'zine islewge ruxsat etilgen ka'ramatlar arqalı jer ju'zinde jasaytug'ınlardı joldan azg'ırdı . Ol adamlarg'a qılıshtan jaralang'an , biraq tiri qalg'an birinshi jırtqısh haywannın' hu'rmetine onın' butın sog'ıwdı buyırdı .
66013015	Birinshi jırtqısh haywannın' butı tilge kirip , o'zine tabınbag'anlardın' ha'mmesin o'ltiriwdi buyırsın dep , og'an birinshi jırtqısh haywannın' butına jan beriw ushın qu'diret berildi .
66013016	Ol ha'r bir adamdı : u'lken-kishini , bay-jarlını , azat-quldı on' qolına yamasa man'layına tamg'a bastırtıwg'a ma'jbu'rledi .
66013017	Solay etip , kim de kim usı tamg'ag'a , yag'nıy birinshi jırtqısh haywannın' atına yamasa atının' sanına iye bolmasa , bir na'rse satıp ala almaydı da , sata almaydı da .
66013018	Bul danalıqtı talap etedi . Aqılı jetken adam haywannın' sanın esaplap shıqsın . O'ytkeni bul — adamnın' sanı . Onın' sanı altı ju'z alpıs altı .
66014001	Qozı ha'm 144000 adam . Son'ınan qarap , Qozının' Sion tawının' u'stinde turg'anın ko'rdim . Qozı menen birlikte man'laylarında Qozının' ha'm Onın' A'kesinin' atı jazılg'an bir ju'z qırıq to'rt mın' adam bar edi .
66014002	Aspannan sarqırap aqqan suwdın' sestindey , ku'shli gu'ldirmama dawısınday bir ses esittim . Men esitken bul ses tarlı a'sbap shertiwshilerdin' shıg'arg'an sestine uqsag'an edi .
66014003	Usı bir ju'z qırıq to'rt mın' adam taxtın' , to'rt maqluqtın' ha'm aqsaqallardın' aldında jan'a bir qosıq aytıp turg'an edi . Gu'nalarının' qunı o'telip , jer ju'zinen satıp alıng'an usı adamlardan basqa hesh kim bul qosıqtı u'yrene almas edi .
66014004	Bular — İyemizge sadıq qalıp , butlarg'a tabınbag'an pa'k adamlar edi . Qozı qayaqqa barsa , olar Onın' izine eredi . Olar Qudaydın' ha'm Qozının' tun'g'ıshları bolıp , adamlar arasınan satıp alıng'anlar .
66014005	Awızlarınan jalg'an so'z shıqpag'an olar — minsiz adamlar .
66014006	Bunnan son' , men aspannın' ortasında ushıp ju'rgen basqa bir perishteni ko'rdim . Bul perishte jer ju'zinde jasawshılarg'a : ha'r bir millet ha'm urıwg'a , ha'r bir til ha'm xalıqqa ja'riyalanatug'ın ma'n'gi Xosh Xabarg'a iye edi .
66014007	Ol ba'lent dawıs penen : « Qudaydan qorqın'lar ! Onı alg'ıslan'lar ! Onın' hu'kim etetug'ın waqtı keldi . Aspandı , jerdi , ten'izdi ha'm suw bulaqların Jaratqang'a sıyının'lar ! » — dedi .
66014008	Onın' izinen kiyatırg'an ekinshi perishte bılay dedi : « Quladı ! O'z buzıqshılıg'ının' ku'shli sharabın barlıq milletlerge ishkizip , olardı azg'ırg'an ullı Babilon quladı ! »
66014009	Ekewinin' izinen kiyatırg'an u'shinshi perishte ba'lent dawıs penen bılay dedi : « Kim de kim birinshi jırtqısh haywang'a ha'm onın' mu'sinine tabınıp , man'layına yamasa qolına onın' tamg'asın qabıl etse ,
66014010	ol Qudaydın' qa'ha'rli g'a'zep kesesinde tayarlang'an Qudaydın' g'a'zebinin' ku'shli sharabınan ishedi . Muxaddes perishtelerdin' ha'm Qozının' aldında ot ha'm janıp turg'an ku'kirtten azap shegedi .
66014011	Olarg'a azap beretug'ın ottın' tu'tini sheksiz burqırap turadı . Birinshi jırtqısh haywang'a ha'm onın' mu'sinine tabınıp , atının' tamg'asın qabıl etkenler ku'ni-tu'ni tınıshlıq ko'rmeydi .
66014012	Sol waqıtta Qudaydın' buyrıqların orınlap , İysag'a degen isenimine sadıq qalg'an muxaddeslerdin' sabırlıg'ı kerek boladı » .
66014013	Sonda aspannan bir dawıs mag'an : « Mınanı jazıp qoy : bunnan bılay , İyemizge sadıq qalıp , janın qıyg'anlar qanday baxıtlı ! » — dedi . « Awa , olar miynetlerinin' ra'ha'tin ko'redi . Sebebi islegen islerinin' jemisi olardan ayırılmaydı » , — deydi Muxaddes Ruwx . Jerdin' zu'ra'a'tin jıynaw
66014014	Son'ınan men qarap , bir aq bulttı ko'rdim . Bulttın' u'stinde basında altın tajı , qolında o'tkir orag'ı bar , Adam Ulına uqsag'an Birew otır edi .
66014015	İbadatxanadan shıqqan basqa bir perishte bulttın' u'stinde Otırg'ang'a ba'lent dawıs penen baqırıp : « Orag'ın'dı salıp , or ! Orıw waqtı keldi . O'ytkeni jerdin' zu'ra'a'ti pisip jetilisti » , — dedi .
66014016	Bulttın' u'stinde otırg'an orag'ın jerge siltedi ha'm jerdin' zu'ra'a'ti orıldı .
66014017	Aspandag'ı İbadatxanadan basqa bir perishte shıqtı . Onın' da o'tkir orag'ı bar edi .
66014018	Al ot u'stinen biylikke iye basqa bir perishte qurbanlıq shalınatug'ın orınnan shıg'ıp , o'tkir oraqlıg'a ba'lent dawıs penen : « O'tkir orag'ın'dı iske sal ! Jerdegi ju'zim ag'ashınan solqımlardı jıyna . Sebebi ju'zim pisti » , — dedi .
66014019	Perishte orag'ın jerge siltep , jerdegi ju'zimnin' zu'ra'a'tin jıynap aldı . Onı Qudaydın' g'a'zebinin' u'lken iskenjesine ılaqtırdı .
66014020	Ju'zim jemisleri qalanın' sırtındag'ı iskenjede sıg'ıldı . İskenjeden aqqan qan u'sh ju'z shaqırım jerge deyin bardı ha'm atlardın' ju'wenlerine shekem ko'terildi .
66015001	Jeti perishte ha'm jeti ba'le . Men aspanda ja'ne ullı ha'm tan' qalarlıq basqa bir belgi ko'rdim . Bul — qolında son'g'ı jeti ba'le bar jeti perishte edi . O'ytkeni usı ba'leler menen Qudaydın' g'a'zebi juwmaqlanatug'ın edi .
66015002	Sonda ot aralas shiyshe ten'iz sıyaqlı bir na'rseni ko'rdim . Haywannın' , onın' mu'sininin' ha'm atının' sanı u'stinen jen'iske eriskenler qollarına Qudaydın' bergen tarlı a'sbapların alıp , shiyshe ten'izdin' u'stinde turg'an edi .
66015003	Olar Qudaydın' xızmetshisi Muwsanın' ha'm Qozının' qosıg'ın aytıp turg'an edi : « Ha'mme na'rsege qu'diretli Quday İye , Senin' islerin' ullı ha'm a'jayıp , O , milletler Patshası ! Senin' jolların' haqıyqat ha'm a'dil .
66015004	İyem , Sennen qorqpaytug'ın , atın'dı alg'ıslamaytug'ın kim bar ? Sebebi tek jalg'ız Sen g'ana muxaddessen' . Pu'tkil milletler kelip , Senin' aldın'da tabınadı . O'ytkeni Senin' a'dil islerin' ayan boldı » .
66015005	Bunnan son' men qarap , aspandag'ı İbadatxananın' , yag'nıy Gu'walıq shatırının' ashılg'anın ko'rdim .
66015006	Qolında jeti ba'le bar jeti perishte jarqırag'an appaq kiyim kiyip , ko'kireklerine altın o'n'irshe baylap , İbadatxanadan shıqtı .
66015007	To'rt maqluqtın' biri jeti perishtege ma'n'gige jasawshı Qudaydın' qa'ha'rli g'a'zebine tolı jeti altın kese berdi .
66015008	İbadatxana Qudaydın' ullılıg'ının' ha'm qu'diretinin' tu'tini menen tolıp ketti . Jeti perishtenin' jeti ba'lesi tamamlanbag'ansha , hesh kim İbadatxanag'a kire almadı .
66016001	Qudaydın' g'a'zebine tolı jeti kese . Son'ınan men İbadatxanadan shıqqan bir ba'lent dawıstın' jeti perishtege : « Barın'lar ! Qudaydın' g'a'zebine tolı jeti keseni jerge to'gin'ler ! » — degenin esittim .
66016002	Sonda birinshi perishte barıp , keseni jerge to'kti . Birinshi jırtqısh haywannın' tamg'asına iye bolıp , onın' mu'sinine tabınatug'ınlardın' u'stinde azap beriwshi jerkenishli jaralar payda boldı .
66016003	Ekinshi perishte kesesin ten'izge to'kti . Ten'iz o'linin' qanına uqsaytug'ın qang'a aylanıp , ten'izdegi pu'tkil tirishilik nabıt boldı .
66016004	U'shinshi perishte kesesin da'ryalarg'a ha'm suw bulaqlarına to'kti . Olar da qang'a aylandı .
66016005	Suwlar u'stinen ha'kimlik etetug'ın perishtenin' bılay degenin esittim : « Ha'zir bar ha'm burınnan bar bolg'an muxaddes Qudayımız ! Senin' shıg'arg'an bul hu'kimlerin' a'dil .
66016006	Muxaddeslerdin' ha'm payg'ambarlardın' qanın to'kkeni ushın , Sen olarg'a qan ishkizdin' . Bug'an olar ılayıqlı » .
66016007	Sonda men qurbanlıq shalınatug'ın orınnan shıqqan bir dawıstın' bılay degenin esittim : « Awa , ha'mme na'rsege qu'diretli Quday İyemiz , Senin' hu'kimlerin' tuwrı ha'm a'dil » .
66016008	To'rtinshi perishte kesesin quyashqa to'kti . Sonlıqtan quyashqa adamlardı ot penen ku'ydiriw ku'shi berildi .
66016009	Adamlardı ku'shli ha'wir ku'ydirip jiberdi . Olar ta'wbe etpedi ha'm usı ba'lelerdin' u'stinen biylikke iye bolg'an Qudaydı alg'ıslamay , Onın' atına til tiygizdi .
66016010	Besinshi perishte kesesin jırtqısh haywannın' taxtı u'stine to'kti . Jırtqısh haywannın' patshalıg'ı tas tu'nek bolıp qaldı . Adamlar azapqa shıdamay , tillerin tisledi .
66016011	Biraq olar jaman is-ha'reketleri ushın ta'wbe etpey , ko'rip atırg'an azapları ha'm jaraları sebepli , aspandag'ı Qudayg'a til tiygizdi .
66016012	Altınshı perishte kesesin ullı Evfrat da'ryasına to'kti . Ku'nshıg'ıstan keletug'ın patshalarg'a jol tayarlaw ushın , da'ryanın' suwı qurıp qaldı .
66016013	Bunnan son' , men aydarhanın' , jırtqısh haywannın' ha'm jalg'an payg'ambardın' awzınan shıqqan qurbaqalarg'a uqsaytug'ın u'sh jawız ruwxtı ko'rdim .
66016014	Bul ruwxlar — ka'ramatlar isleytug'ın jinlerdin' ruwxları edi . Olar ha'mme na'rsege qu'diretli Qudaydın' ullı ku'ninde bolatug'ın sawashqa pu'tkil du'nyanın' patshaların jıynaw ushın atlandı .
66016015	« Mine , Men urı sıyaqlı ku'tilmegende kelemen ! Jalan'ash bolıp ju'rip , uyatqa qalmawı ushın u'stindegi kiyimlerin saqlap , sergek turg'anlar qanday baxıtlı ! » — ( dedi İyemiz İysa ) .
66016016	U'sh jawız ruwx evreyshe « Armagedon » dep atalatug'ın jerge patshalardı jıynadı .
66016017	Jetinshi perishte kesesin hawag'a to'kti . İbadatxanadag'ı taxttan shıqqan ba'lent bir dawıs : « Orınlandı » , — dedi .
66016018	Sonda shaqmaq shag'ıp , gu'rsildegen dawıslar esitildi ha'm gu'ldirmama gu'rkirep , ku'shli jer silkiniw boldı . Adamzat jer ju'zinde payda bolg'alı berli , bunday ku'shli jer silkiniw hesh qashan bolg'an emes .
66016019	Ullı qala u'shke bo'linip quladı . Milletlerdin' qalaları da qıyralıp qaldı . Quday ullı Babilondı yadında saqlap , O'zinin' qa'ha'rli g'a'zebinin' sharabı tolı keseni og'an ishiw ushın berdi .
66016020	Barlıq atawlar ornınan ko'ship , tawlar joq bolıp ketti .
66016021	Aspannan adamlardın' u'stine ha'r bir danası batpanday ku'shli burshaq jawdı . Burshaq sonshelli qorqınıshlı bolıp , adamlar usı ba'le ushın Qudayg'a til tiygizdi .
66017001	Jırtqısh qızıl haywannın' u'stinde otırg'an hayal1 Jeti kesesi bar jeti perishtenin' biri jaqınlap keldi de , menin' menen so'ylese baslap bılay dedi : — Berman kel , men sag'an ko'p suwlardın' u'stinde otırg'an ullı buzıq hayaldın' qanday jazag'a tartılatug'ının ko'rsetemen .
66017002	Du'nya patshaları onın' menen buzıqshılıq islegen edi . Jer ju'zinde jasawshılar onın' buzıqshılıg'ının' sharabına ma's bolg'an edi .
66017003	Son'ınan perishte meni Muxaddes Ruwxtın' basqarıwında sho'lge alıp bardı . Ol jerde men jeti baslı , on shaqlı , u'sti Qudayg'a til tiygizetug'ın atlarg'a tolı , jırtqısh qızıl haywannın' u'stinde otırg'an bir hayaldı ko'rdim .
66017004	Hayal qızg'ılt ko'k ha'm qımbatlı qızıl lipaslar kiyip , altın , hasıl taslar ha'm hinjiler menen bezengen edi . Onın' qolında jerkenishli na'rselerge ha'm buzıqshılıg'ının' haramılıqlarına tolı altın kese bar edi .
66017005	Al man'layına bolsa : « ULLI BABİLON , DU'NYANIN' BUZIQLARININ' HA'M JERKENİSHLİ NA'RSELERİNİN' ANASI » , — degen sırlı at jazılg'an edi .
66017006	Hayaldın' muxaddeslerdin' ha'm İysa haqqında gu'walıq berip o'lgenlerdin' qanına ma's ekenin ko'rdim . Bunı ko'rip , men qattı tan' qaldım .
66017007	Perishte mag'an bılay dedi : — Nege tan' qalıp tursan' ? Men sag'an hayaldın' ha'm onı ko'terip ju'rgen jeti baslı , on shaqlı jırtqısh haywannın' sırın ashıp beremen .
66017008	Sen ko'rgen jırtqısh haywan burın bar edi , biraq ha'zir joq . Birazdan son' , ol teren' tun'g'ıyıqtan shıg'ıp , nabıt boladı . Du'nya jaratılg'annan beri atları O'mir kitabında jazılmag'an jer ju'zinde jasawshılar jırtqısh haywandı ko'rgende hayran qaladı . Sebebi bul haywan bir waqıtları bar edi , endi joq , biraq ja'ne keledi .
66017009	Bunı tu'siniw ushın danalıq kerek . Jeti bas — hayal u'stinde otırg'an jeti tawdı ha'm jeti patshanı bildiredi .
66017010	Bulardın' besewi quladı , birewi bar , basqası ele kelmedi . Ol keledi , biraq uzaq waqıt turmaydı .
66017011	Burın bar bolg'an , biraq endi joq jırtqısh haywannın' o'zi segizinshi patsha . Aldın'g'ı jeti patshanın' biri bolg'an ol nabıt boladı .
66017012	Sen ko'rgen on shaq ele patshalıq etpegen on patsha . Biraq bular jırtqısh haywan menen birlikte az waqıt patshalıq etiw ushın biylik aladı .
66017013	Bul patshalar bir niyetke iye bolıp , ku'shlerin ha'm biyligin jırtqısh haywang'a beredi .
66017014	Olar Qozıg'a qarsı urısadı , biraq Qozı olardı jen'edi . O'ytkeni Qozı — hu'kimdarlar Hu'kimdarı ha'm patshalar Patshası . Onın' menen birge bolg'anlar — shaqırılg'anlar , tan'lang'anlar ha'm Og'an sadıq qalg'anlar .
66017015	Son'ınan perishte mag'an bılay dedi : — Mına sen ko'rgen suwlar , yag'nıy u'stinde buzıq hayal otırg'an suwlar — xalıqlar , alamanlar , milletler ha'm tiller .
66017016	Sen ko'rgen on shaq ha'm jırtqısh haywan buzıq hayaldı jek ko'rip , onın' ha'mme na'rsesin talan-taraj etedi ha'm onı tır jalan'ash qaldıradı . Onın' etin jep , o'zin otqa jandıradı .
66017017	Sebebi Quday O'zinin' erkin orınlaw ushın , olardın' kewillerine usı niyetti salg'an edi . Solay etip , Qudaydın' so'zleri orınlanıwg'a deyin olar o'z ara kelisip , patshalıqların jırtqısh haywang'a beredi .
66017018	Sen ko'rgen hayal — du'nya patshalarının' u'stinen ha'kimlik etetug'ın ullı qala .
66018001	Babilonnın' qulawı . Bunnan son' , men ku'shli biylikke iye basqa bir perishtenin' aspannan tu'skenin ko'rdim . Onın' saltanatınan du'nya ju'zi jarqırap ketti .
66018002	Perishte qattı dawıslap bılay dedi : « Quladı ! Ullı Babilon quladı ! Ol endi jinlerdin' ma'kanı , Ha'r tu'rli jawız ruwxlardın' ordası , Ha'r qıylı haram ha'm jerkenishli quslardın' uyası boldı .
66018003	O'ytkeni barlıq milletler onın' buzıqshılıg'ının' ku'shli sharabın ishti . Du'nyanın' patshaları onın' menen birge buzıqshılıq isledi . Du'nyanın' sawdagerleri de onın' asıp-tasqan molshılıg'ınan bayıp ketti » .
66018004	Sonda men aspannan basqa bir dawıs esittim . Bul dawıs bılay dedi : « Ha'y , xalqım ! Onın' gu'nalarına sherik bolıp , Ol duwshar bolg'an ba'lelerge duwshar bolmawın' ushın , onnan shıg'ıp ket !
66018005	Sebebi onın' gu'naları u'sti-u'stine jıynalıp , aspang'a jetti , Quday onın' jaman islerin yadında saqladı .
66018006	Babilon sizlerge ne qılg'an bolsa , og'an sonı qaytarın'lar . İslegen islerin eki ese etip qaytarın'lar , O'zi aralastırıp tayarlag'an sharaptan eki ese toltırıp , og'an berin'ler .
66018007	Ol qanshama sa'n-saltanatqa ha'm molshılıqqa bo'lengen bolsa , og'an sonshama qayg'ı-ha'siret berin'ler . O'ytkeni ol o'z kewlinde : „ Men hayal patsha bolıp , taxtta otırman , jesir emespen . Hesh qashan qayg'ı ko'rmeymen “ , — deydi .
66018008	Sonlıqtan ol o'lim , qayg'ı ha'm ashlıq ba'lelerine bir ku'nnin' ishinde duwshar boladı , ol otta janıp ku'l boladı . Sebebi onı hu'kim qılıwshı Quday İyemiz qu'diretli » .
66018009	Onın' menen birge buzıqshılıq islep , onın' asıp-tasqan molshılıg'ın bo'lisken du'nyanın' patshaları ol janıp atırg'an ottın' tu'tinin ko'rgende , onı azalap jılaydı .
66018010	Olar onın' shegip atırg'an azabınan qorqıp , uzaqta turıp : « Way-way , ullı qala , ku'shli qala Babilon ! Az waqıt ishinde hu'kim etildin'-g'o » , — deydi .
66018011	Du'nyanın' sawdagerleri de ol ushın jılap , aza tutadı . O'ytkeni olardın' buyımların satıp alatug'ın endi hesh kim joq .
66018012	Olar altın , gu'mis , hasıl taslar , hinji , bahalı gezleme , jipek , qızg'ılt ko'k ha'm qırmızı gezlemelerdi , ha'r tu'rli xosh iyisli ag'ashlardı , pil su'yeginen islengen zatlardı , qımbat bahalı ag'ashlardan islengen na'rselerdi , qola , temir ha'm ma'rmerden islengen ha'r qıylı buyımlardı ,
66018013	da'mli qabıq , mazalı da'm beretug'ın na'rselerdi , xosh iyisli tu'tetkilerdi , a'tir may , a'tir , sharap , za'ytu'n mayı , sapalı un ha'm biyday , iri qara mal ha'm qoylar , atlar ha'm arbalar , qullardı , ja'ne de adam janın satatug'ın ha'm satıp alatug'ın edi .
66018014	Olar ja'ne : « Janın' su'ygen miyweler qolın'nan ketti . Pu'tkil baylıg'ın' ha'm ko'zdi qamastıratug'ın zatların' joq boldı . Endi olardı hesh qashan taba almaysan' » , — deydi .
66018015	Babilonda usı na'rselerdi satıp , bayıp ketken sawdagerler qalanın' shekken azabınan qorqınıshqa tu'sedi ha'm uzaqta turıp , jılap aza tutadı .
66018016	Olar bılay deydi : « Way , way , ullı qala ! Bahalı gezleme , qızg'ılt ko'k ha'm qırmızı lipaslar kiygen , altın , hasıl taslar ha'm hinjiler menen bezengen ullı qala !
66018017	Usınday u'lken baylıq az waqıt ishinde joq boldı » . Barlıq keme basshıları , keme jolawshıları , kemede isleytug'ınlar ha'm ten'izden ku'n ko'retug'ınlardın' ha'mmesi uzaqta turıp ,
66018018	ol jang'an ottın' tu'tinin ko'rgende : « Usı ullı qalag'a ten' keletug'ın qala bar ma ? » — dep dad saldı .
66018019	Baslarına ku'l shashtı , aza tutıp jılap , bılay dep baqırıstı : « Way , way , ullı qala ! Ten'iz kemelerine iye bolg'anlardın' ha'mmesi ol sebepli , onın' qımbat bahalı buyımları sebepli bayıg'an edi . Degen menen , qala az waqıt ishinde wayran boldı .
66018020	Quwanın'lar Babilonnın' awhalına , Ha'y aspan , muxaddesler , elshiler ha'm payg'ambarlar ! Sebebi Quday onı hu'kim etip , sizler ushın o'sh aldı » .
66018021	Son'ınan bir ku'shli perishte u'lken digirman tasına uqsaytug'ın bir tastı ko'terip , ten'izge ılaqtırdı da , bılay dedi : « Ullı qala Babilon ! Minekey , ol usınday ku'sh penen ılaqtırılıp , ma'n'gige joq boladı .
66018022	Endigiden bılay , sende tarlı a'sbap shertiwshilerdin' , qosıqshılardın' , sırnay ha'm ka'rnay shertiwshilerdin' dawısları hesh qashan esitilmeydi . Sende qaytıp hesh bir o'nerdin' ustası tabılmaydı , digirmannın' dawısı hesh qashan esitilmeydi .
66018023	Sende bunnan bılay shıra jaqtısı bolmaydı . Kelin-ku'yew sesleri hesh qashan esitilmeydi . O'ytkeni sawdagerlerin' du'nyada ataqlı adamlar bolıp , pu'tkil milletler senin' sıyqırshılıg'ın' menen azg'ırılg'an edi .
66018024	Ja'ne de , payg'ambarlardın' , muxaddeslerdin' ha'm jer ju'zinde o'ltirilgenlerdin' ha'mmesinin' qanı sennen tabılg'an edi » .
66019001	Haliluyya1 Bunnan son' , men aspanda ko'p sanlı alamannın' dawısına uqsag'an ba'lent dawıslardı esittim . Olar bılay dedi : « Haliluyya ! Qutqarıw , ullılıq ha'm qu'diretQudayımızg'a tiyisli .
66019002	Sebebi Onın' hu'kimleri tuwrı ha'm a'dil . Ol jer ju'zin buzıqshılıg'ı menen haramlag'anullı buzıq hayaldı hu'kim etip , O'z xızmetshilerinin' qanı ushın onnan o'sh aldı » .
66019003	Olar ja'ne dawıslap bılay dedi : « Haliluyya ! Buzıq hayaldın' jang'an otının' tu'tinima'n'gige burqırap turadı » .
66019004	Sonda jigirma to'rt aqsaqal ha'm to'rt maqluq jerge jıg'ılıp : « Awmiyin ! Haliluyya ! » — dedi de , taxt u'stinde otırg'an Qudayg'a tabındı .
66019005	Son'ınan taxttan shıqqan bir dawıs bılay dedi : « Ha'y , Qudayımızdın' barlıq xızmetshileri ! Onnan qorqıwshı u'lken-kishi ha'mmen'iz , Onı alg'ıslan'lar ! »
66019006	Son' men u'lken alamannın' dawısına , sarqırap aqqan suwlardın' shuwıldısına ha'm ku'shli gu'ldirmamanın' gu'rkiregenine uqsag'an dawıstı esittim . Sol dawıs bılay dedi : « Haliluyya ! O'ytkeni ha'mme na'rsege qu'diretli Quday İyemiz patshalıq etedi .
66019007	Shadlanıp , kewil ko'tereyik ! Onı dan'qqa bo'leyik ! Sebebi Qozının' neke toyı baslanajaq , Onın' qalın'lıg'ı o'zin tayarladı .
66019008	Og'an kiyiw ushın , Taza , jarqırag'an appaq ko'ylek berildi » . Taza , appaq ko'ylek — muxaddeslerdin' haq islerin bildiredi .
66019009	Sonda perishte mag'an : — Bılay dep jaz : « Qozının' neke toyına shaqırılg'anlar qanday baxıtlı ! » — dedi . Ol ja'ne : — Bul so'zler — Qudaydın' haqıyqat so'zleri , — dedi .
66019010	Men og'an tabınıw ushın , ayaqlarına jıg'ıldım . Biraq ol mag'an bılay dedi : — Bunday qıla go'rme ! Men de sen ha'm İysanın' gu'walıg'ına iye tuwısqanların' sıyaqlı , Qudaydın' xızmetshisimen . Qudayg'a tabın ! O'ytkeni İysanın' gu'walıg'ı — Muxaddes Ruwx ta'repinen ilhamlandırılg'an payg'ambarshılıq so'zlerinin' tiykarı , — dedi . Aq Atlı
66019011	Bunnan son' , men aspannın' ashılg'anın ko'rdim . Ol jerde bir aq at turg'an bolıp , atqa Mingennin' atı Sadıq ha'm Haqıyqat edi . Ol a'dillik penen hu'kim shıg'arıp , sawash ju'rgizedi .
66019012	Onın' ko'zleri lawlap jang'an otqa uqsag'an bolıp , al basında bolsa ko'p sanlı taj bar edi . Onda O'zinen basqa hesh kim bilmeytug'ın bir at jazılg'an edi .
66019013	Ol qang'a boyalg'an kiyim kiygen bolıp , Onın' atı — Qudaydın' So'zi edi .
66019014	Taza ha'm appaq kiyim kiygen aspan la'shkerleri aq atlarg'a minip , Onın' izinen kiyatır edi .
66019015	Onın' awzınan o'tkir qılısh shıg'ıp turg'an bolıp , Ol sol qılısh penen milletlerdi o'ltiredi . Olardı temir tayaq penen basqaradı ha'm ha'mme na'rsege qu'diretli Qudaydın' qa'ha'rli g'a'zebinin' sharabın sıg'ıp shıg'aratug'ın iskenjeni O'zi basadı .
66019016	Onın' kiyiminde ha'm sanında : « PATSHALAR PATSHASI HA'M HU'KİMDARLAR HU'KİMDARI » , degen at jazılg'an edi .
66019017	Son'ınan men quyashta turg'an bir perishteni ko'rdim . Ol ba'lent dawıs penen baqırıp , aspanda ushıp ju'rgen barlıq quslarg'a bılay dedi : « Patshalardın' , a'skerbasılardın' ha'm ku'shli adamlardın' , atlardın' ha'm atqa mingenlerdin' , azat-qullardın' , u'lken-kishi ha'mmenin' o'liginin' etin jew ushın bir jerge jıynalıp , Qudaydın' ullı zıyapatına kelin'ler » .
66019018	
66019019	Sonda men jırtqısh haywandı , du'nya patshaların ha'm olardın' la'shkerlerin ko'rdim . Olar atta Otırg'an menen ha'm Onın' la'shkerleri menen urısıw ushın bir jerge jıynalg'an edi .
66019020	Jırtqısh haywan ha'm onın' aldında ka'ramatlar islegen jalg'an payg'ambar qolg'a alındı . Jırtqısh haywannın' tamg'asın qabıl etip , onın' mu'sinine tabıng'anlardı o'z ka'ramatları menen azg'ırg'an — usı jalg'an payg'ambar edi . Olardın' ekewi de ku'kirt jang'an ot ko'line tiriley ılaqtırıldı .
66019021	Al qalg'anlar atta Otırg'annın' awzınan shıqqan qılısh penen o'ltirildi . Barlıq quslar olardın' o'liginin' etin jep toydı .
66020001	Mın' jıl . Son' men qolında teren' tun'g'ıyıqtın' gilti ha'm u'lken shınjırı bar bir perishtenin' aspannan tu'skenin ko'rdim .
66020002	Perishte aydarhanı , yag'nıy a'za'zu'l ha'm shaytan dep atalg'an sol eski jılandı tutıp , mın' jılg'a baylap tasladı .
66020003	Mın' jıl tamam bolmag'ansha , milletlerdi endi azg'ırmasın dep , onı teren' tun'g'ıyıqqa ılaqtırıp jiberdi . Ol jerdi jawıp , awzın mo'rlep tasladı . Mın' jıl o'tkennen son' , ol qısqa mu'ddetke bosatılıwı tiyis .
66020004	Son'ınan men taxtlardı ha'm olarda otırg'anlardı ko'rdim . Olarg'a hu'kim etiw biyligi berilgen edi . İysanın' gu'walıg'ı ha'm Qudaydın' so'zi ushın bası kesilgenlerdin' janların da ko'rdim . Bular jırtqısh haywang'a ha'm onın' mu'sinine tabınbag'an , man'laylarına ha'm qollarına jırtqısh haywannın' tamg'asın bastırmag'an edi . Olar tirilip , Masix penen birge mın' jıl patshalıq etti .
66020005	Bul — birinshi qayta tiriliw . Qalg'an o'liler mın' jıl tamam bolmag'ansha tirilmedi .
66020006	Birinshi qayta tiriliwde qatnasqanlar baxıtlı ha'm muxaddes . Ekinshi o'limnin' bular u'stinen hesh qanday biyligi joq . Olar Qudaydın' ha'm Masixtın' ruwxaniyleri bolıp , Onın' menen birlikte mın' jıl patshalıq etedi . Shaytannın' jazalanıwı
66020007	Mın' jıl o'tkennen son' , shaytan qamalg'an jerinen azat etiledi .
66020008	Jer ju'zinin' to'rt mu'yeshindegi milletlerdi , Gog ha'm Magogtı azg'ırıp , olardı sawashqa jıynaw ushın , ol qamaqtan shıg'adı . Olardın' sanı ten'izdin' qumı sıyaqlı san-sanaqsız boladı .
66020009	Olar jer ju'zin basıp o'tip , muxaddeslerdin' ma'kanı bolg'an Qudaydın' su'yikli qalasın qorshap aldı . Biraq aspannan ot jawıp , olardı ku'ydirip , joq qılıp jiberdi .
66020010	Al olardı azg'ırg'an shaytan ot ha'm ku'kirt ko'line ılaqtırıldı . Burın sol jerge jırtqısh haywan ha'm jalg'an payg'ambar da ılaqtırılg'an edi . Olar ku'ni-tu'ni , ma'n'gige azap shegedi . O'lilerdin' hu'kim etiliwi
66020011	Sonda men bir ullı aq taxttı ha'm taxtta Otırg'andı ko'rdim . Jer ha'm aspan Onın' ju'zinen qashıp , joq bolıp ketti .
66020012	Taxttın' aldında turg'an u'lken-kishi o'lilerdi de ko'rdim . Son'ınan bir kitaplar ashıldı . Basqa bir kitap ta ashıldı , bul — O'mir kitabı edi . O'liler kitaplarda jazılg'anlar boyınsha , o'z islerine qaray hu'kim etildi .
66020013	Ten'iz o'zinde bolg'an o'lilerdi , o'lim ha'm o'liler ma'kanı da o'zlerinde bolg'an o'lilerdi shıg'arıp berdi . Ha'r biri o'z islerine qaray hu'kim etildi .
66020014	O'lim ha'm o'liler ma'kanı ot ko'line ılaqtırıldı . Bul ot ko'li — ekinshi o'lim .
66020015	Atları O'mir kitabında jazılmag'anlardın' ha'mmesi ot ko'line ılaqtırıldı .
66021001	Jan'a aspan ha'm jan'a jer . Bunnan son' , men jan'a aspan menen jan'a jerdi ko'rdim . Sebebi burıng'ı aspan ha'm burıng'ı jer joq bolıp ketken edi . Endi ten'iz de joq edi .
66021002	Ja'ne men aspannan , Qudaydın' janınan tu'sip kiyatırg'an muxaddes qala — jan'a Erusalimdi ko'rdim . Ol o'z ku'yewi ushın tayarlanıp bezengen kelin sıyaqlı edi .
66021003	Sonda taxttan shıqqan bir ba'lent dawıstın' bılay degenin esittim : « Mine , Qudaydın' ma'kanı adamlar arasında . Quday da olardın' arasında jasaydı . Olar Qudaydın' xalqı boladı , Qudaydın' O'zi de olardın' Qudayı bolıp , olar menen birge jasaydı .
66021004	Quday olardın' barlıq ko'z jasların su'rtip taslaydı . Endi o'lim de , qayg'ı da , jılaw da , azap ta bolmaydı . O'ytkeni burıng'ılar o'tip ketti » .
66021005	Taxtta Otırg'an : — Endi ha'mmesin jan'alayman , — dedi . Ol ja'ne mag'an : — Mınanı jaz : sebebi bul so'zler isenimli ha'm haqıyqat , — dedi .
66021006	Son'ınan Ol mag'an bılay dedi : — Orınlandı . Men — Alfa ha'm Omegaman , birinshi ha'm son'g'ıman . Sho'llegen adamg'a o'mir suwının' bulaqlarınan esheyin suw beremen .
66021007	Jen'ip shıqqan usılardı miyras etip aladı . Men onın' Qudayı bolaman , ol Mag'an perzent boladı .
66021008	Biraq qorqaqlar , isenbeytug'ınlar , haramılar , adam o'ltiriwshiler , buzıqlar , sıyqırshılar , butparazlar ha'm barlıq o'tirikshilerdin' ornı — ku'kirt jang'an ot ko'li boladı . Bul — ekinshi o'lim . Jan'a Erusalim
66021009	Son'ınan aqırg'ı jeti ba'lege tolı jeti kesesi bar jeti perishtenin' biri janıma kelip : — Berman kel . Men sag'an Qozının' qalın'lıg'ın ko'rsetemen . Ol Qozının' bolajaq kelinshegi , — dedi .
66021010	Perishte meni Muxaddes Ruwxtın' basqarıwında u'lken ha'm biyik bir tawg'a ko'terdi . Ol jerden mag'an aspannan , Qudaydın' janınan tu'sip kiyatırg'an muxaddes qala Erusalimdi ko'rsetti .
66021011	Qala Qudaydın' saltanatına iye edi . Ol hasıl tas sıyaqlı , kristallday mo'ldir yaspis tası sıyaqlı jarqırap tur edi .
66021012	Qalanın' u'lken ha'm biyik diywalları bolıp , on eki da'rwazası bar edi . Da'rwazalardı on eki perishte qarawıllaytug'ın edi . Da'rwazalarg'a İzraildın' on eki urıwının' atları jazılg'an edi .
66021013	Shıg'ısta u'sh da'rwaza , arqada u'sh da'rwaza , qublada u'sh da'rwaza , batısta u'sh da'rwaza bar edi .
66021014	Qalanın' diywalları on eki tiykar tasqa iye bolıp , olarda Qozının' on eki elshisinin' atları jazılg'an edi .
66021015	Menin' menen so'ylesken perishtenin' qolında qalanı ha'm qalanın' da'rwazaları menen diywalların o'lshew ushın , o'lsheytug'ın altın tayaq bar edi .
66021016	Qala to'rt mu'yesh ta'rizinde bolıp , uzınlıg'ı menen eni birdey edi . Perishte qalanı o'lsheytug'ın tayaq penen o'lshegende , uzınlıg'ı , eni ha'm biyikligi birdey bolıp , ha'r bir ta'repi eki mın' eki ju'z shaqırım bolıp shıqtı .
66021017	Perishte diywallardı da o'lshep shıqtı . Adamnın' o'lshemi boyınsha , diywallardın' biyikligi alpıs bes metr bolıp shıqtı .
66021018	Diywallar yaspis tasınan , al qala mo'ldir shiyshe sıyaqlı , sap altınnan salıng'an edi .
66021019	Qala diywallarının' tiykar tasları ha'r tu'rli hasıl taslar menen bezelgen edi . Birinshi tiykar tası yaspis , ekinshisi ko'k sapfir , u'shinshisi xalkidon , to'rtinshisi jasıl zumrat ,
66021020	besinshisi ala sardoniks , altınshısı sardolik , jetinshisi sarı yaqıt , segizinshisi ko'k zumrat , tog'ızınshısı sarı topaz , onınshısı sarı zumrat , on birinshisi ko'k yaqıt , on ekinshisi qızg'ılt ko'k ametist .
66021021	On eki da'rwaza on eki hinji , yag'nıy ha'r bir da'rwaza bir hinjiden sog'ılg'an edi . Qalanın' ko'shesi mo'ldir shiyshe sıyaqlı sap altınnan edi .
66021022	Men qalada İbadatxana ko'rmedim . O'ytkeni ha'mme na'rsege qu'diretli Quday İyemiz ha'm Qozı qalanın' İbadatxanası edi .
66021023	Qalanı jaqtılandırıw ushın quyashtın' yamasa aydın' keregi joq edi . Sebebi Qudaydın' saltanatı onı jaqtılandırıp turatug'ın edi . Al Qozı onın' shırası edi .
66021024	Milletler qalanın' jaqtısında ju'redi . Du'nya patshaları o'z dan'q-saltanatın ol jerge alıp keledi .
66021025	Qalanın' da'rwazaları ha'r qashan ashıq turadı , o'ytkeni ol jerde hesh qashan tu'n bolmaydı .
66021026	Adamlar o'z milletinin' dan'q-saltanatın ha'm abırayın ol jerge alıp keledi .
66021027	Og'an hesh qanday haram na'rse , jerkenishli ha'm jalg'an isler islegen hesh kim hesh qashan kirmeydi . Tek atları Qozının' O'mir kitabında jazılg'anlar g'ana kiredi .
66022001	Sonda perishte mag'an kristall sıyaqlı jıltırag'an o'mir suwının' da'ryasın ko'rsetti . Bul da'rya Qudaydın' ha'm Qozının' taxtınan shıg'ıp ,
66022002	qalanın' ken' ko'shesinin' ortası boylap ag'ıp tur edi . Da'ryanın' eki ta'repinde ha'r ayda on eki tu'rli miywe berip turatug'ın o'mir teregi bar edi . Terektin' japıraqları bolsa , milletlerdin' shıpa alıwı ushın arnalg'an edi .
66022003	Endi hesh qanday g'arg'ıs bolmaydı . Qudaydın' ha'm Qozının' taxtı qalanın' ishinde boladı . Al xızmetshileri Og'an xızmet etedi .
66022004	Olar Qudaydın' ju'zin ko'redi , man'laylarına Onın' atı jazıladı .
66022005	Endi tu'n bolmaydı . YA shıra jaqtısının' , ya quyash jaqtısının' keregi bolmaydı . Sebebi Quday İyemizdin' O'zi olarg'a jaqtı boladı ha'm olar ma'n'gige patshalıq etedi . İysanın' keliwi
66022006	Son'ınan perishte mag'an bılay dedi : — Bul so'zler — isenimli ha'm haqıyqat . O'z payg'ambarlarına Ruwxın bergen Quday İyemiz jaqın arada bolıwı tiyis waqıyalardı xızmetshilerine bildiriw ushın , O'z perishtesin jiberdi .
66022007	« Mine , Men jıldam kelemen ! Bul kitaptın' payg'ambarshılıq so'zlerin orınlaytug'ın adam qanday baxıtlı ! » — deydi İyemiz İysa .
66022008	Men — usılardı esitken ha'm ko'rgen Yuxanman . Bulardı esitip ha'm ko'rgenimde , usılardı mag'an ko'rsetken perishtege tabınıw ushın , onın' ayaqlarına jıg'ıldım .
66022009	Biraq ol mag'an : — Bunday qıla go'rme ! Men de sen , payg'ambar bolg'an tuwısqanların' ha'm bul kitaptın' so'zlerin orınlaytug'ınlar sıyaqlı , Qudaydın' xızmetshisimen . Qudayg'a tabın , — dedi .
66022010	Son'ınan ol mag'an bılay dedi : — Bul kitaptın' payg'ambarshılıq so'zlerin mo'rlep taslama . O'ytkeni waqıt jaqın qaldı .
66022011	Jamanlıq qılatug'ın adam ja'ne de jamanlıq qılıwdı dawam etsin . Haram bolg'an adam haram isin dawam etsin . Haq bolg'an adam ja'ne de haq isler isley bersin . Muxaddes bolg'an adam muxaddes bolıp qalsın .
66022012	İyemiz İysa bılay deydi : « Mine , Men jıldam kelemen ! Beretug'ın sıyım O'zim menen birge . Ha'r bir adamg'a islerine qaray qaytaraman .
66022013	Men — Alfa ha'm Omegaman , birinshi ha'm son'g'ıman , bası ha'm aqırıman .
66022014	O'mir tereginen jewge huqıq alıw ushın ha'm qalag'a da'rwaza arqalı kiriw ushın kiyimlerin juwg'anlar qanday baxıtlı !
66022015	İytler — sıyqırshılar , neke hadallıg'ın buzıwshılar , adam o'ltiriwshiler , butqa tabınıwshılar , o'tirikti jaqsı ko'rip , jalg'an islerdi islewshilerdin' ha'mmesi sırtta qaladı .
66022016	Men , İysa , iseniwshi ja'ma'a'tlerdegi sizlerge bul gu'walıqtı jetkizsin dep , O'z perishtemdi jiberdim . Men — Dawıttın' tiykarı ha'm urpag'ı , jaqtı tan' juldızıman » .
66022017	Muxaddes Ruwx ha'm kelin : « Kel ! » deydi . Esitken ha'r bir adam : « Kel ! » desin . Sho'llegen adam kelsin , qa'legen adam o'mir suwınan esheyin alsın .
66022018	Bul kitaptag'ı payg'ambarshılıq so'zlerin esitken ha'r bir adamdı eskertip atırman : eger kim de kim bul so'zlerge bir na'rse qossa , Quday da onı bul kitaplarda jazılg'an ba'lelerge duwshar etedi .
66022019	Eger kim de kim bul payg'ambarshılıq kitabının' so'zlerinen bir na'rse alıp taslasa , Quday da onı bul kitapta jazılg'an o'mir tereginen ha'm muxaddes qaladan u'lessiz qaldıradı .
66022020	Bulardı gu'walıq etip aytqan İyemiz : « Awa , Men jıldam kelemen » , — deydi . Awmiyin ! Kele go'r , İyem İysa !
66022021	İyemiz İysanın' miyrimi ha'mmen'izge yar bolsın ! Awmiyin .
