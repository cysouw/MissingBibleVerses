# language_name:        Tswana
# closest ISO 639-3:    tsn
# ISO_15924:            Latn
# year_short:           1992
# year_long:            1857 complete Bible<br>1908 Bible revised<br>1992 Bible in new orthography
# vernacular_title:     BAEBELE e e Boitshepo 
# english_title:        The Bible in Tswana
# URL:                  https://www.bible.com/de/bible/278/gen.1.tsw08no
# copyright_short:      © Bible Society of South Africa 1992
# copyright_long:       BAEBELE e e Boitshepo<br>© 1908, 1992 Bible Society of South Africa. Used by permission. All rights reserved.<br>These Scriptures have been made available in electronic format and on this website for your personal use only. Any other use including but not limited to copying or re-posting elsewhere on the internet is prohibited. This text may not be sold or otherwise offered for sale. This Bible text may be quoted in any form (written, visual, electronic or audio), up to and inclusive of five hundred (500) verses without express written permission of the publisher, providing the verses do not amount to a complete book of the Bible nor do the verses quoted account for twenty-five percent (25%) or more of the total text of the work in which they are quoted. When these Scriptures are quoted in any work, notice of copyright must appear on the title or copyright page. For more information on copyright or to apply for copyright use, please visit www.biblesociety.co.za.<br>The pioneer translator of the Bible into Tswana was Robert Moffat who started translating the Bible soon after his arrival in Kuruman in 1817. Tswana was the first South African language to receive a complete Bible. As each section was translated by Robert Moffat, it was printed on a missionary press at Kuruman. The complete Bible was available by 1857, was revised in 1908 and written in a new orthography in 1992. This version is sometimes referred to as the Wookey translation. These days it is mostly used by readers in Botswana. Please visit www.biblesociety.co.za to order a printed copy of this Bible.
# notes:                
40001001	Lokwalo lwa losika lwa ga Jesu Jeresete morwa Dafite , morwa Aberahame .
40001002	Aberahame a tsala Isake ; Isake a tsala Jakobe ; Jakobe a tsala Juta le bomonnawe ;
40001003	Juta le Tamare ba tsala Perese le Sera ; Perese a tsala Heserone ; Heserone a tsala Rame ;
40001004	Rame a tsala Aminatabe ; Aminatabe a tsala Našone ; Našone a tsala Salemone ;
40001005	Salemone le Rahabe ba tsala Boase ; Boase le Ruthe ba tsala Obete ;
40001006	Obete a tsala Jese ; Jese a tsala Dafite kgosi . Dafite le mosadi yo o kileng a ne e le mogatsa Uria , ba tsala Solomone ;
40001007	Solomone a tsala Rehoboame ; Rehoboame a tsala Abija ; Abija a tsala Asa ;
40001008	Asa a tsala Jehošafate ; Jehošafate a tsala Jorame ; Jorame a tsala Usia ;
40001009	Usia a tsala Jothame ; Jothame a tsala Ahase ; Ahase a tsala Hesekia ;
40001010	Hesekia a tsala Manase ; Manase a tsala Amone ; Amone a tsala Josia ;
40001011	Josia a tsala Jekonia le bomonnawe , ka lobaka lwa go isiwa kwa Babilone .
40001012	E rile morago ga go isiwa kwa Babilone , Jekonia a tsala Salathiele ; Salathiele a tsala Serubabele ;
40001013	Serubabele a tsala Abiute ; Abiute a tsala Eliakime ;
40001014	Eliakime a tsala Asore ; Asore a tsala Satoke ; Satoke a tsala Akime ; Akime a tsala Eliute ;
40001015	Eliute a tsala Eleasare ; Eleasare a tsala Mathane ; Mathane a tsala Jakobe ;
40001016	Jakobe a tsala Josefe , monna wa ga Maria , yo o belegeng Jesu yo o bidiwang Keresete .
40001017	Jalo ditshika tsotlhe , go simolola ka Aberahame go tla go fitlha mo go Dafite , ke ditshika di le 14 ; go tswa mo go Dafite go tla go fitlha mo lobakeng lwa go isiwa kwa Babilone , ke ditshika di le 14 ; le go tswa mo lobakeng lwa go isiwa kwa Babilone go tla go fitlha mo go Keresete , ke ditshika di le 14 .
40001018	Jaana go tsalwa ga Jesu Keresete ga nna jaana : E rile Maria mmaagwe a sena go beelelwa ke Josefe , ba ise ba kopane , a fitlhelwa a ithwele ga Mowa o o Boitshepo .
40001019	Mme Josefe monna wa gagwe , ka a le mosiami , mme a sa rate go mo senola , go mo tlhabisa ditlhong , a nna le mogopolo wa go mo tlhalela mo sephiring .
40001020	Mme ya re a akanya jalo , bonang , moengele wa Morena a bonala kwa go ene ka toro , a re : “ Josefe morwa Dafite , se boife go tsaya Maria mosadi wa gago , gonne go ithwala ga gagwe ke ga Mowa o o Boitshepo .
40001021	O tlaa bona ngwana wa mosimane ; mme o tlaa mo raya leina o re , Jesu ; gonne ke ene yo o tlaa gololang batho ba gagwe mo dibeng tsa bone . ”
40001022	Jaana gotlhe mo go dirafetse , gore go dirafale se se kileng sa buiwa ke Morena ka moperofeti fa a re :
40001023	“ Bonang , kgarebane e tlaa ithwala , mme e tlaa bona ngwana wa mosimane , mme ba tlaa mo raya leina ba re , Imanuele , ” ke gore : “ Modimo o mo go rona ” fa go phuthololwa .
40001024	Mme Josefe a tsoga mo borokong , a dira jaaka moengele wa Morena a mo laile , a tsaya mosadi wa gagwe ;
40001025	mme a se ka a mo itse , ga tsamaya a bona ngwana wa mosimane pele , mme a mo raya leina a re , Jesu .
40002001	Jaana e rile Jesu a tsalelwa mo Bethelehema wa Jutea , mo metlheng ya kgosi Herote , bonang , banna ba ba botlhale ba ba tswang botlhabatsatsi ba fitlha mo Jerusalema ba re :
40002002	“ O fa kae yo o tsetsweng , Kgosi ya Bajuta ? Gonne re bonye naledi ya gagwe re le kwa botlhabatsatsi , mme re tsile go mo obamela . ”
40002003	E rile kgosi Herote a utlwa jalo a fuduega , le motse otlhe wa Jerusalema nae .
40002004	Mme a phutha baperesiti ba bagolo botlhe , le bakwaledi ba batho , a ba botsa kwa go tulweng Keresete o tlaa tsalelwa teng .
40002005	Ba mo raya ba re : “ Mo Bethelehema wa Jutea ; gonne go kwadilwe jalo ke moperofeti a re :
40002006	‘ Wena Bethelehema , lefatshe la Juta , ga o mmotlana gope mo magosaneng a Juta ; gonne mo go wena go tlaa tswa molaodi , yo o tlaa nnang modisa wa batho ba me Baiseraele . ’ ”
40002007	Foo Herote a biletsa banna ba ba botlhale bao kwa thoko , a tlhotlhomisa go tlhaloganya mo go bone lobaka lo naledi e bonetseng ka lone .
40002008	Mme a ba roma kwa Bethelehema a re : “ Yang lo tlhotlhomise sentle ka ga ngwanyana yo ; e re lo sena go mmona , lo tle go nkitsise , gore le nna ke ye go mo obamela . ”
40002009	Bone ya re ba sena go utlwa kgosi ba tsamaya ; mme bonang , naledi e ba e bonyeng ba le kwa botlhabatsatsi , ya ba etelela pele , ya tsamaya ya fitlha ya ema e okame golo fa ngwanyana o leng teng .
40002010	Ba re ba bona naledi ba itumela ka boitumelo jo bogolo thata .
40002011	Ba fitlha ba tsena mo ntlong , ba bona ngwanyana a na le Maria mmaagwe ; ba wela fa fatshe ba mo obamela ; mme ba ntsha mahumo a bone , ba mo ntshetsa dineo : gouta , le malao a lebano le mura .
40002012	Mme e ne ya re ka ba tlhagisitswe ke Modimo ka toro , gore ba se ka ba boela kwa go Herote , ba tsaya tsela e sele ba ya lefatsheng la ga bone .
40002013	Jaana e rile ba sena go tsamaya , bonang , moengele wa Morena a bonala kwa go Josefe ka toro a re : “ Tloga o tseye ngwanyana le mmaagwe , o tshabele kwa Egepeto , o bo o nne teng go tle go tsamaye ke go itsise ; gonne Herote o tlaa batla ngwanyana go mmolaya . ”
40002014	Mme a tloga a tsaya ngwanyana le mmaagwe bosigo , a ya Egepeto ;
40002015	Mme a nna teng , ga tsamaya Herote a swa ; gore go dirafale se se builweng ke Morena ka moperofeti a re : “ Ke biditse morwaake a le kwa Egepeto . ”
40002016	Foo Herote , o rile a lemoga fa a sotlilwe ke banna ba ba botlhale bao , a gakala thata , mme a roma batho , a bolaya tshimane yotlhe ya Bethelehema , le ya tikologo yotlhe ya teng , go simolola ka ba ba dinyaga pedi le bomonnaa bone , ka fa motlheng o o o tlhotlhomisitseng , a tlhaloganya mo go ba ba botlhale ka one .
40002017	Foo ga dirala se se kileng sa buiwa ke moperofeti Jeremia a re :
40002018	“ Lentswe la utlwala mo Rama , selelo le khutsafalo e kgolo , e le Ragele a lelela bana ba gagwe ; mme a gana go gomodiwa , ka gobo ba seyo . ”
40002019	E rile Herote a sena go swa , bonang , moengele wa Morena a bonala kwa go Josefe ka toro , kwa Egepeto , a re :
40002020	“ Tloga o tseye ngwanyana le mmaagwe , o ye lefatsheng la Iseraele ; gonne ba ba kileng ba batla go mmolaya ba sule . ”
40002021	Mme a tloga a tsaya ngwanyana le mmaagwe , a tla mo lefatsheng la Iseraele .
40002022	E rile a utlwa fa Arekelao a busa mo Jutea , mo boemong jwa ga Herote rraagwe , a boifa go ya teng ; mme ya re ka a tlhagisitswe ke Modimo ka toro , a ngongwaelela kwa dintlheng tsa Galilea .
40002023	A fitlha a aga mo motseng o go tweng Nasaretha ; gore go dirafale se se kileng sa buiwa ke baperofeti , fa a tlaa bidiwa Monasara .
40003001	E rile mo metlheng eo ga tla Johane Mokolobetsi , a rera mo nageng ya Jutea a re :
40003002	“ Ikwatlhayeng , gonne bogosi jwa legodimo bo atametse . ”
40003003	Gonne yo , ke ene yo Isaia moperofeti o ne a bua ka ga gagwe , a re : “ Lentswe la mongwe yo o kuang mo nageng a re : Baakanyang mmila wa Morena , siamisang ditsela tsa gagwe . ”
40003004	Jaana Johane ene , diaparo tsa gagwe e ne e le tsa bobowa jwa kamela , le moitlamo wa letlalo mo lothekeng lwa gagwe ; dijo tsa gagwe e le tsie le dinotshe tsa naga .
40003005	Foo ga tswela kwa go ene Jerusalema , le lefatshe lotlhe la Jutea , le mo tikologong yotlhe ya Joretane ;
40003006	mme ba kolobediwa ke ene mo nokeng ya Joretane , ba ipolela dibe tsa bone .
40003007	Mme e rile a bona Bafarisai ba le bantsi le Basadukai ba tla kolobetsong ya gagwe , a ba raya a re : “ Lotsalo lwa dinoga ke lona , lo tlhagisitswe e mang go tshaba bogale jo bo tlang ?
40003008	Ke gona ungwang maungo a a tshwanetseng boikwatlhao .
40003009	Lo se ka lwa gopola lwa ithaya lwa re : ‘ Re na le Aberahame ke ene rraetsho ; ’ gonne ke a lo raya , Modimo o nonofile go tsosetsa Aberahame bana ka maje a .
40003010	Le jaana fela selepe se tsepilwe mo metsweng ya ditlhare ; ke gone setlhare sengwe le sengwe se se sa ungweng loungo lo lo molemo , se a rengwa , se latlhelwa mo molelong .
40003011	Nna le gale ke lo kolobeletsa boikwatlhao ka metsi ; mme yo o tlang morago ga me o nonofile bogolo go nna , yo ditlhako tsa gagwe ke sa tshwanelang go di mo tsholela , ene o tlaa lo kolobetsa ka Mowa o o Boitshepo le ka molelo ;
40003012	yo loselo lwa gagwe o lo tshotseng ka seatla , mme o tlaa olosetsa ruri mo segotlong sa gagwe ; mabele a gagwe o tlaa a phuthela mo polokelong ya gagwe ; mme mmoko o tlaa o tshuba ka molelo o o sa ka keng wa tingwa . ”
40003013	Foo Jesu a tswa kwa Galilea , a tla kwa Joretane kwa go Johane , a tla go kolobediwa ke ene .
40003014	Mme Johane a rata go mo itsa , a re : “ Ke tshwanetse ka bo ke kolobediwa ke wena , mme a o tla mo go nna ? ”
40003015	Mme Jesu a mo fetola a re : “ Mma go nne jalo gompieno ; gonne go re tshwanetse go dirafatsa tshiamo yotlhe jalo . ” Foo a mo leseletsa .
40003016	Jesu o rile a sena go kolobediwa , a tlhamalala a tlhatloga a tswa fa metsing ; mme bonang , magodimo a mo atlhamologela , mme a bona Mowa wa Modimo o fologa jaaka lephoi o fologela mo go ene ;
40003017	mme bonang , lentswe la tswa mo magodimong la re : “ Yo ke morwaake yo o rategang , yo ke itumelang thata mo go ene . ”
40004001	Foo Jesu a gogelwa ke Mowa kwa nageng , a ya go raelwa ke diabolo .
40004002	E rile a sena go ikitsa go ja ka malatsi a le 40 , le masigo a le 40 , morago a tloga a bolawa ke tlala .
40004003	Mme moraedi a tla a mo raya a re : “ A e re fa o le Morwa Modimo , o laole maje a , o re a fetoge dinkgwe . ”
40004004	Mme ene a fetola a re : “ Go kwadilwe ga twe : ‘ Motho ga a tshele ka senkgwe se le sosi , fa e se ka lefoko lengwe le lengwe le le tswang mo molomong wa Modimo . ’ ”
40004005	Foo diabolo a mo isa mo motseng o o boitshepo ; a mmaya mo setlhoeng sa tempele .
40004006	A mo raya a re : “ A e re fa o le Morwa Modimo , o itatlhele kwa tlase , gonne go kwadilwe ga twe : “ ‘ O tlaa laela baengele ba gagwe ka ga gago ; mme ba tlaa go legelela ka diatla tsa bone , e se re kgotsa lonao lwa gago lwa sugakanngwa ke lentswe . ’ ”
40004007	Jesu a mo raya a re : “ Go bile go kwadilwe ga twe : ‘ O se ka wa leka Morena Modimo wa gago . ’ ”
40004008	Gape diabolo a mo isa kwa thabeng e e godileng thata , a mmontsha magosi otlhe a lefatshe , le kgalalelo ya one .
40004009	Mme a mo raya a re : “ Dilo tsotlhe tse ke tlaa di go naya , fa o ka wela fa fatshe wa nkobamela . ”
40004010	Foo Jesu a mo raya a re : “ Tloga o ye koo Satane ! Gonne go kwadilwe ga twe : ‘ O obamele Morena Modimo wa gago , ke ene esi yo o tlaa mo direlang . ’ ”
40004011	Foo diabolo a mo tlogela ; mme baengele ba tla ba mo direla .
40004012	Jaana e rile a utlwa fa Johane a golegilwe , a ngongwaelela kwa Galilea .
40004013	A tswa mo Nasaretha , a tla a aga mo Kaperenaume o o fa lewatleng , mo molelwaneng wa Sebulone le Nafetali ;
40004014	gore go tle go dirale se se kileng sa buiwa ke moperofeti Isaia a re :
40004015	“ Lefatshe la Sebulone , le lefatshe la Nafetali , bolebana le lewatle , moseja ga Joretane , Galilea wa merafe ,
40004016	batho ba ba neng ba dutse mo lefifing , ba bona lesedi le legolo , le ba ba neng ba dutse mo lefatsheng le le mo moriting wa loso , lesedi la ba tlhabela . ”
40004017	E sa le ka lobaka loo Jesu a simolola go rera , le go re : “ Ikwatlhaeng , gonne bogosi jwa legodimo bo atametse . ”
40004018	Ya re a tsamayatsamaya fa lewatleng la Galilea , a fitlhela banna ba le babedi , e le bana ba monna , e bong Simone yo o bidiwang Petere , le Anterea monnawe , ba konopela lotloa mo lewatleng , ka e ne e le batshwari ba ditlhapi .
40004019	Mme a ba raya a re : “ Ntshalang morago , mme ke tlaa lo dira batshwara batho . ”
40004020	Mme ba akofa ba tlogela ditloa tsa bone , ba mo sala morago .
40004021	Ya re a tswa foo , a fitlhela ba bangwe ba le babedi , e le bana ba monna , e bong Jakobe morwa Sebete , le Johane monnawe , ba na le Sebete rraabo mo mokorong , ba tlhamaganya ditloa tsa bone ; mme a ba bitsa .
40004022	Ba akofa ba tlogela mokoro le rraabo , ba mo sala morago .
40004023	Mme Jesu a tsamayatsamaya le lefatshe lotlhe la Galilea , a etla a ruta mo matlong a thuto a bone , a rera Mafoko a a Molemo a bogosi , a fodisa malwetse mangwe le mangwe otlhe , le dipobolo dingwe le dingwe tsotlhe mo bathong .
40004024	Mme tumo ya gagwe ya utlwala mo lefatsheng lotlhe la Siria ; mme ba isa kwa go ene botlhe ba ba bobolang , ba tshwerwe ke malwetse mangwe le mangwe , le ditlhokofatso , le ba ba tsenyweng ke mewa e e maswe , ba ba karalalang le ba ba teteselang ; mme a ba fodisa .
40004025	Matshutitshuti a mantsi a batho a mo sala morago , a a tswang kwa Galilea , le kwa Dikapolise , le kwa Jerusalema , le kwa Jutea le kwa moseja ga Joretane .
40005001	Jesu e rile ka a bone matshutitshuti a batho , a tlhatlogela mo thabeng ; ya re a sena go dula fa fatshe barutwa ba gagwe ba tla kwa go ene ,
40005002	mme a tswa molomo , a ba ruta a re :
40005003	“ Go sego ba ba humanegileng mo moweng ; gonne bogosi jwa legodimo ke jwa bone .
40005004	Go sego ba ba lelang ; gonne ba tlaa gomodiwa .
40005005	Go sego ba ba pelonomi ; gonne ba tlaa rua lefatshe .
40005006	Go sego ba ba bolawang ke tlala le lenyora ka ntlha ya tshiamo ; gonne ba tlaa kgorisiwa .
40005007	Go sego ba ba kutlwelobotlhoko ; gonne ba tlaa utlwelwa botlhoko .
40005008	Go sego ba ba pelo di itshekileng ; gonne ba tlaa bona Modimo .
40005009	Go sego ba ba letlanyang ; gonne ba tlaa bidiwa bomorwa Modimo .
40005010	Go sego ba ba bogiseditsweng tshiamo ; gonne bogosi jwa legodimo ke jwa bone .
40005011	“ Lo a bo lo le sego fa batho ba lo kgoba , ba lo bogisa , ba lo pateletsa bosula bongwe le bongwe ka ntlha ya me .
40005012	Itumeleng lo bo lo ipele thata ; gonne tuelo ya lona e kgolo kwa legodimong ; gonne ba bogisitse fela jalo baperofeti ba ba neng ba le pele ga lona .
40005013	“ Ke lona letswai la lefatshe ; mme fa letswai le senyegile molodi , ana le ka lokwa ka eng ? Ga le tlhole le na le gope , fa e se go latlhelwa kwa ntle , le go gatakwa ke batho fela .
40005014	“ Ke lona lesedi la lefatshe . Motse o o beilweng mo godimo ga thaba ga o ka ke wa fitlhega .
40005015	Le gone batho ga ba ke ba tshuba lobone go tla ba lo huhumetsa tlase ga seelo , mme ba lo tlhoma mo setlhomong fela ; lo phatsimele botlhe ba ba mo ntlong .
40005016	Fela jalo , a lesedi la lona le phatsime fa pele ga batho gore ba bone ditiro tsa lona tse di molemo , mme ba galaletse Rraeno yo o kwa legodimong .
40005017	“ Lo se ka lwa itlhoma gore ke tsile go senya molao le fa e le baperofeti ; ga ke a tla go senya , fa e se go tlhomamisa fela .
40005018	Gonne ammaaruri ke a lo raya : Go tsamaya legodimo le feta le lefatshe , ga go ketla go feta tlhasenyana epe , le fa e le lonakanyana lope fela mo molaong , dilo tsotlhe di tle di tsamaye di dirafale pele .
40005019	Ke gone , le fa e le mangmang yo o tlaa tlolang mongwe o mmotlanyana wa melao e , a ba a ruta batho jalo , o tlaa bidiwa mmotlanyana mo bogosing jwa legodimo ; mme le fa e le mangmang yo o tlaa e dirang , a ba a e ruta batho , ene o tlaa bidiwa mogolo mo bogosing jwa legodimo .
40005020	Gonne ke lo raye ke re , fa tshiamo ya lona e sa gaise tshiamo ya bakwadi le ya Bafarisai , ga lo ketla lo tsena gope mo bogosing jwa legodimo .
40005021	“ Lo utlwile fa go reilwe ba bogologolo ga twe : ‘ O se ka wa bolaya motho ; mme le fa e le mang yo o bolayang o tla bo a na le go sekisiwa ; ’
40005022	mme nna ke lo raya ke re , mongwe le mongwe yo o galefelang wa ga gabo ka bomo , o tlaa bo a na le go sekisiwa ; mme le fa e le mang yo o tlaa rayang wa ga gabo a re : ‘ Selo fela , ’ o tlaa bo a na le go ya tshekong ; le fa e le mang yo o tlaa reng , ‘ Seeleele ke wena , ’ o tlaa bo a lebanywe ke molete wa molelo .
40005023	Ke gone , fa o isa neo ya gago o le fa sebesong , mme e re o le foo o bo o gakologelwa fa wa gaeno a na le sengwe nao ,
40005024	tlogela neo ya gago teng fa pele ga sebeso , o ye o letlane le wa gaeno pele , foo o itse go tla o isa neo ya gago .
40005025	“ O akofe o dumalane le moganetsi wa gago o sa ntse o na nae mo tseleng ; e se re kgotsa moganetsi a go neela moatlhodi , mme moatlhodi a go neela leotlana , mme wa latlhelwa mo ntlong ya kgolegelo .
40005026	Ammaaruri ke go raya ke re : Ga o ketla o tswa teng gope o ise o lefe ledinyana la bofelo pele .
40005027	“ Lo utlwile fa go tulwe : ‘ O se ka wa dira boaka . ’
40005028	Nna ke lo raya ke re : Mongwe le mongwe yo o lebang mosadi fela ka go mo eletsa , o setse a dirile boaka nae mo pelong .
40005029	Fa leitlho la gago le go kgopisa , o le gonye , o le latlhe ; gonne go ka nna molemo mo go wena fa nama nngwe ya gago e ka senyega , e seng mmele otlhe wa gago go latlhelwa mo moleteng .
40005030	Fa seatla sa gago se segolo se go kgopisa , o se kgaole , o se latlhe ; gonne go ka nna molemo mo go wena fa nama nngwe ya gago e ka senyega , e seng mmele otlhe wa gago go latlhelwa mo moleteng .
40005031	“ Le gone go ne go tulwe : ‘ Le fa e le mang yo o tlhalang mosadi wa gagwe , a mo neye lokwalo lwa go mo tlhala . ’
40005032	Mme nna ke lo raya ke re : Mongwe le mongwe yo o tlhalang mosadi wa gagwe , fa e se ka ntlha ya boaka , o mo dira seaka ; mme le fa e le mang yo o tlaa mo nyalang a sena go tlhalwa o dira boaka .
40005033	“ Gape lo utlwile fa go reilwe ba bogologolo ga twe : ‘ O se ka wa ikana ka go aka , mme o tlhomamisetse Morena go ikana ga gago ; ’
40005034	mme nna ke lo raya ke re : Se ikaneng ka gope , le fa e le ka legodimo , ka e le setulo sa Modimo sa bogosi ;
40005035	le fa e le ka lefatshe , ka e le sebeo sa one sa dinao ; le fa e le ka Jerusalema , ka e le motse wa Kgosi e kgolo .
40005036	Le gone o se ka wa ikana ka tlhogo ya gago , ka o sa ka ke wa dira thiri e le nngwe fela go nna tshweu kgotsa ntsho .
40005037	Go bua ga lona fa e le ‘ Ee ’ , e nne ‘ Ee ’ ; fa e le ‘ Nnyaa ’ , e nne ‘ Nnyaa ’ ; gonne se se fetang mo , se tswa mo bosuleng .
40005038	“ Lo utlwile fa go tulwe : ‘ A leitlho le tswelwe ke leitlho , le leino ke leino . ’
40005039	Nna ke lo raya ke re : Se ganeleng le motho yo o bosula ; mme yo o go fapholang ka fa lesameng le legolo , mo neele le le lengwe .
40005040	Fa motho mongwe a rata a ka bo a go isa tshekong , mme a go tseela morepo , o mme a tseye kobo ya gago le yone .
40005041	Le fa e le mang yo o go patikelang go tsamaya sebaka sa kilometara e le nngwe fela , ya nae di le pedi .
40005042	Naya ene yo o go lopang , le yo o ratang go adima mo go wena , o se ka wa mo fularela fela .
40005043	“ Lo utlwile fa go tulwe : Rata wa gaeno , mme o ile mmaba wa gago ;
40005044	mme nna ke lo raya ke re : Ratang baba ba lona , lo rapelele ba ba lo bogisang ;
40005045	gore lo nne bana ba Rraeno yo o kwa legodimong ; gonne ene o tlhabisetsa ba ba molemo le ba ba bosula letsatsi la gagwe , a nesetse basiami le basiamolodi pula .
40005046	Fa e le fano lo rata ba ba lo ratang , e bo e le gore lo na le tuelo efe ? Bakgethisi le bone a ga ba dire jalo ?
40005047	Le gone fa lo dumedisa bagalona ba le bosi , e bo e le gore lo dirang bogolo go ba bangwe ? Baditšhaba le bone a ga ba dire jalo ?
40005048	Ke gone lo tlaa nnang boitekanelo , jaaka Rraeno yo o kwa legodimong a le boitekanelo .
40006001	“ Lo itise gore lo se dire tshiamo ya lona fa pele ga batho go bonwa ke bone , gonne fa lo dira jalo ga lo na tuelo kwa go Rraeno yo o kwa legodimong .
40006002	“ Ke gone e re fa o ntsha dikatso , o se ka wa letsa lonaka fa pele ga gago , jaaka baitimokanyi ba tle ba dire mo matlong a thuto , le mo mebileng , gore ba nne le tlotlego mo bathong . Ammaaruri ke a lo raya : Tuelo ya bone ba setse ba e amogetse .
40006003	Mme wena e re fa o ntsha dikatso , a seatla sa gago sa molema se se ka sa itse se seatla sa gago se segolo se se dirang ,
40006004	gore go ntsha dikatso ga gago go nne mo sephiring , mme Rraago yo o bonang mo sephiring o tlaa go duela .
40006005	“ Mme e re fa lo rapela lo se ka lwa nna jaaka baitimokanyi ; gonne bone ba rata go rapela ba eme mo matlong a thuto , le fa makopanelong a mebila gore ba bonwe ke batho . Ammaaruri ke a lo raya : Tuelo ya bone ba e amogetse .
40006006	Mme wena , e re fa o rapela , o tsene mo ntlwaneng ya gago e e kwa teng , o re o sena go tswala , o rapele Rraago yo o mo sephiring , mme Rraago yo o bonang mo sephiring o tlaa go duela .
40006007	“ Fa lo rapela , lo se ka lwa boaboela fela jaaka Baditšhaba ba tle ba dire ; gonne ba gopola gore ba tlaa utlwiwa ka ntlha ya go bue bobe ga bone .
40006008	Ke gone se nneng jaaka bone ; gonne Rraeno o itse dilo tse lo di tlhokang lo ise lo di mo lope .
40006009	Ke gone lo rapele lo re : “ Rraetsho yo o kwa legodimong , leina la gago a le itshepisiwe .
40006010	Bogosi jwa gago a bo tle . Go rata ga gago a go dirwe mo lefatsheng jaaka kwa legodimong .
40006011	Re neye gompieno sejo sa rona sa letsatsi .
40006012	Mme o re itshwarele melato ya rona , jaaka le rona re itshwarela ba ba molato le rona .
40006013	O se ka wa re isa mo thaelong , mme o re golole mo go yo o bosula . ( Gonne bogosi ke jwa gago , le thata , le kgalalelo , ka bosenabokhutlo . Amen . )
40006014	“ Gonne fa lo itshwarela batho ditlolo tsa bone , Rraeno wa legodimo le ene o tlaa lo itshwarela le lona .
40006015	Fa lo sa itshwarele batho ditlolo tsa bone , Rraeno le ene ga a ketla a itshwarela ditlolo tsa lona .
40006016	“ Le gone gape , e re fa lo ikitsa go ja , lo se ka lwa itlhontsha difatlhogo jaaka baitimokanyi ; ka gobo bone ba itlhontsha difatlhogo , gore ba bonwe ke batho jaaka ba ikiditse go ja . Ammaaruri ke a lo raya : Tuelo ya bone ba setse ba e amogetse .
40006017	Mme wena , e re fa o ikitsa go ja , o itlotse tlhogo , o tlhape mo sefatlhogong ;
40006018	gore o se bonwe ke batho fa o ikiditse go ja , fa e se ke Rraago yo o mo sephiring ; mme Rraago yo o bonang mo sephiring o tlaa go duela .
40006019	“ Se iphutheleng dikhumo mo lefatsheng , kwa motoutwana o senyang teng le morodu , le kwa magodu a thubelang go utswa teng .
40006020	Iphutheleng dikhumo kwa legodimong , kwa motoutwana o sa senyeng teng le fa e le morodu , le kwa magodu a sa phunyeng le fa e le go utswa teng ;
40006021	gonne kwa khumo ya gago e leng teng , pelo ya gago le yone e tlaa nna fela teng .
40006022	“ Leitlho ke lobone lwa mmele ; ke gone e a re fa leitlho la gago le bona sentle , mmele otlhe wa gago o tlale lesedi .
40006023	Mme e a re fa leitlho la gago le le bosula , mmele otlhe wa gago o tlale lefifi . Ke gone e a re fa lesedi le le mo go wena e le lefifi , ana lefifi leo le legolo jang !
40006024	“ Ga go na motho ope yo o ka direlang barena ba le babedi ; ka a tlaa ila yo mongwe , mme a rate yo mongwe ; gongwe a ngaparele yo mongwe , mme a nyatse yo mongwe . Ga lo ka ke lwa direla Modimo le Dikhumo .
40006025	“ Ke gone ke lo rayang ke re : Se tlhobaeleleng botshelo jwa lona lwa re ‘ Re tlaa ja eng , re tlaa nwa eng ? ’ Le fa e le ka ga mmele lwa re : ‘ Re tlaa apara eng ? ’ Botshelo a ga bo gaise dijo , le mmele a ga o gaise diaparo ?
40006026	Lebang dinonyane tsa loapi , jaaka di sa jale le gone di sa robe , le fa e le go rorela mo mabolokelong ; mme Rraeno wa legodimo o a di otla . Lona a ga lo tlhwatlhwa e kgolo thata bogolo go tsone ?
40006027	Ke ofe wa lona yo o ka ikokeletsang boleele jwa letsogo le le lengwe fela ka go itlhobaelela bobe ?
40006028	“ Lo itlhobaelelelang diaparo ? Akanyang dithunya tsa masoma a naga , ka fa di golang ka teng : ga di dire , ga di otlhe .
40006029	Le fa go ntse jalo ke a lo raya , le e leng ene Solomone mo kgalalelong yotlhe ya gagwe , o ne a sa kgabe jaaka sengwe sa tsone tseo .
40006030	Fa Modimo o apesa jalo bojang jwa naga jo gompieno bo emeng , mme e re ka moso bo latlhelwe mo pesetsong , a ga o ketla o apesa lona bogolo jang , lona ba tumelo e potlana ?
40006031	“ Ke gone se itlhobaeleleng lwa re : ‘ Re tlaa ja eng ? ’ Kgotsa , ‘ Re tlaa nwa eng ? ’ Kgotsa , ‘ Re tlaa apara eng ? ’
40006032	Gonne Baditšhaba ba batla tsone dilo tsotlhe tseo ; gonne Rraeno wa legodimo o a itse fa lo tlhoka dilo tse tsotlhe .
40006033	Mme batlang pele bogosi jwa gagwe le tshiamo ya gagwe ; mme dilo tsotlhe tse lo tlaa di okelediwa .
40006034	Ke gone se tlhobaeleleng moso : gonne moso o tlaa itlhobaelela ka osi . Letsatsi lengwe le lengwe le lekanywe ke bosula jwa lone .
40007001	“ Lo se ka lwa sekisa , gore lo se sekisiwe .
40007002	Gonne tshekiso e lo sekisang ka yone , lo tlaa sekisiwa ka yone ; le selekanyo se lo lekanyang ka sone , lo tlaa lekanyediwa ka sone .
40007003	O lebelang selabe se se mo leitlhong la wa gaeno , mme o sa tlhokomele mosipuri o o mo leitlhong le e leng la gago ?
40007004	Kgotsa o tlaa raya wa gaeno jang o re : ‘ Mma ke ntshe selabe se se mo leitlhong la gago ; ’ mme bona , mosipuri ke oo o mo leitlhong la gago ?
40007005	Moitimokanyi ke wena , ntsha mosipuri o o mo leitlhong la gago pele ; foo o tlaa bona sentle go ntsha selabe se se mo leitlhong la wa gaeno .
40007006	“ Lo se ka lwa naya dintša se se itshepileng , le gone lo se ka lwa latlhela diperela tsa lona fa pele ga dikolobe , gore e se re kgotsa tsa di gataka ka ditlhako , mme tsa menoga tsa gagola lona .
40007007	“ Lopang , mme lo tlaa newa ; batlang , mme lo tlaa bona ; kgwanyakgwanyang , mme lo tlaa bulelwa .
40007008	Gonne mongwe le mongwe yo o lopang o a amogela ; le yo o batlang o a bona ; mme go bulelwe yo o kgwanyakgwanyang .
40007009	Kgotsa go na le monna ofe mo go lona yo e ka reng fa morwawe a mo lopa senkgwe , a mo naya lentswe ?
40007010	Kgotsa fa a lopa tlhapi , a mo naya noga ?
40007011	Ke gone fa e le gore lona ba lo leng bosula , lo itse go naya bana ba lona dineo tse di molemo , bogolo jang Rraeno yo o kwa legodimong o tlaa naya ba ba mo lopang dilo tse di molemo ?
40007012	“ Ke gone tsotlhe tse lo ratang batho ba di lo direla , le lona lo ba direleng fela jalo ; gonne mo ke molao le baperofeti .
40007013	“ Tsenang ka kgoro e e pitlaganyeng ; gonne kgoro e atlhame , tsela le yone e kgolo e e isang tshenyegong , le ba ba tsenang ka yone ba bantsi .
40007014	Gonne kgoro e pitlaganye , tsela le yone e e isang botshelong e tshesane , mme ba ba e bonang ga ba bantsi .
40007015	“ Lo itise mo baperofeting ba e seng bone , ba ba tlang mo go lona ba apere jaaka dinku , mme mo teng e le diphiri tse di garolakang .
40007016	Lo tlaa ba itse ka maungo a bone . A batho ba tle ba hule loungo lwa mofine mo manganeng , kgotsa difeige mo masitlwaneng ?
40007017	Fela jalo setlhare sengwe le sengwe se se molemo se ungwa loungo lo lo molemo ; mme setlhare se se bosula se ungwa loungo lo lo bosula .
40007018	Setlhare se se molemo ga se ka ke sa ungwa loungo lo lo bosula , le gone setlhare se se bosula ga se ka ke sa ungwa loungo lo lo molemo .
40007019	Setlhare sengwe le sengwe se se sa ungweng loungo lo lo molemo se a rengwa , se latlhelwe mo molelong .
40007020	Ke gone lo tlaa ba itse ka loungo lwa bone .
40007021	“ Ga se go re mongwe le mongwe yo o nthayang a re : ‘ Morena , Morena , ’ o tlaa tsena mo bogosing jwa legodimo ; fa e se yo o dirang go rata ga Rre yo o kwa legodimong .
40007022	E tlaa re mo letsatsing leo batho ba le bantsi ba tlaa nthaya ba re : ‘ Morena , Morena , a ga re a ka ra rera mo ineng la gago , ra ba ra kgoromeletsa ntle mewa e e maswe ka leina la gago , ra dira ditiro di le dintsi tse di nonofileng ka leina la gago ? ’
40007023	E dira gone ke tlaa ba ipolelelang ke re : ‘ Ga ke ise nke ke lo itse gope , tlogang fa go nna , lona ba lo dirang tshiamololo . ’
40007024	“ Ke gone mongwe le mongwe yo o utlwang mafoko a a me , a ba a a dira , o tlaa tshwantshiwa le monna yo o botlhale , yo o agileng ntlo ya gagwe mo lefikeng .
40007025	Mme pula ya fologa , merwalela ya tla , le diphefo tsa foka , tsa itaaka ntlo eo , mme e se ka ya wa , ka gobo e ne e thaetswe mo lefikeng .
40007026	“ Mme mongwe le mongwe yo o utlwang mafoko a a me , mme a sa a dire , o tlaa tshwantshiwa le monna wa seeleele , yo o agileng ntlo ya gagwe mo mošaweng .
40007027	Mme pula ya fologa , merwalela ya tla , le diphefo tsa foka , tsa itaaka ntlo eo , mme ya wa ; mme go wa ga yone ga nna gogolo . ”
40007028	Ga dirala , e rile Jesu a sena go wetsa mafoko a , batho ba gakgamalela thuto ya gagwe ,
40007029	ka a ba ruta jaaka yo o nang le thata , e seng jaaka bakwadi ba bone .
40008001	E rile a sena go fologa mo thabeng , matshutitshuti a magolo a batho a mo sala morago .
40008002	Mme bonang , ga tla molepero mo go ene , a mo obamela a re , “ Morena , fa o rata , o na le thata ya go nntlafatsa . ”
40008003	Jesu a otlolola seatla sa gagwe , a mo ama a re : “ Ke a rata , o ntlafale . ” Mme bolepero jwa gagwe jwa akofa jwa ntlafala .
40008004	Mme Jesu a mo raya a re : “ O bone o se ka wa bolelela ope ; tsamaya fela , o ye go itshupetsa moperesiti , o bo o ise tshupelo e Moše o e laotseng , gore e nne tshupo mo go bone . ”
40008005	E rile a sena go tsena mo Kaperenaume , ga tla mo go ene molaodi wa mophato , a mo rapela ,
40008006	a re : “ Morena , motlhanka wa me o letse fa fatshe kwa ntlong , o lwala botlhoko jwa teteselo , mme o tlhokofetse thata . ”
40008007	Jesu a mo raya a re : “ Ke tlaa ya ke mo fodisa . ”
40008008	Mme molaodi a mo fetola a re : “ Morena , go a rona fa o ka tla go tsena tlase ga ditlhomeso tsa ntlo ya me ; bua lefoko lengwe fela , mme motlhanka wa me o tlaa fola .
40008009	Gonne le nna ke monna yo ke mo taolong , ke bile ke na le batlhabani ba ba mo taolong , ke bile ke na le batlhabani ba ba mo taolong ya me ; mme ke raya yo ke re : ‘ Tsamaya , ’ mme a tsamaye ; le yo mongwe ke re : ‘ Ntlo , ’ mme a tle ; le motlhanka wa me ke re : ‘ Dira se , ’ mme a se dire . ”
40008010	Jesu ya re a utlwa , a gakgamala , a raya ba ba mo setseng morago a re : “ Ammaaruri ke a lo raya , ga ke ise nke ke bone tumelo e e kanakana , nnyaa , le fa e le mo go Iseraele .
40008011	Ke lo raya ke re : Batho ba le bantsi ba tlaa tswa kwa botlhabatsatsi le kwa bophirimatsatsi , mme ba tlaa dula le Aberahame , le Isake , le Jakobe mo bogosing jwa legodimo ;
40008012	mme bana ba bogosi ba tlaa lelekelwa kwa lefifing le le kwa ntle ; go tlaa nna selelo le go huranya meno teng . ”
40008013	Mme Jesu a raya molaodi wa mophato a re : “ Tsamaya , fela jaaka o dumetse , a go go dirafelele jalo . ” Mme motlhanka a fola fela ka lone lobaka loo .
40008014	E rile Jesu a sena go tsena mo ntlong ya ga Petere , a fitlhela mogwagadia Petere wa mosadi , a lwala botlhoko jwa letshoroma .
40008015	Mme a mo ama seatla , mme letshoroma la mo tlogela ; mme mosadi a tsoga a mo direla .
40008016	E rile go le maitseboa ba lere kwa go ene batho ba le bantsi ba ba tsenyweng ke badimo ; mme a kgoromeletsa mewa eo kwa ntle ka lefoko fela , a ba a fodisa botlhe ba ba lwalang ;
40008017	gore go dirafale sone se se kileng sa buiwa ke moperofeti Isaia a re : “ Ene ka esi o itseetse diemera tsa rona , a rwala matlhoko a rona . ”
40008018	Jaana , Jesu o rile a bona matshutitshuti a magolo a batho a mo dikanyeditse , a laola gore go tshelelwe kwa moseja .
40008019	Mme ga tla mokwadi mongwe mo go ene , a mo raya a re : “ Moruti , ke tlaa go sala morago gongwe le gongwe kwa o yang teng . ”
40008020	Jesu a mo raya a re : “ Diphokoje di na le mesima , dinonyane tsa loapi di na le ditlhaga ; mme Morwa Motho ene ga a na fa o ka bayang tlhogo ya gagwe teng . ”
40008021	Yo mongwe wa barutwa a mo raya a re : “ Morena , ntesa pele ke ye go fitlha rre . ”
40008022	Jesu a mo raya a re : “ Ntshala morago fela ; o tlogele baswi gore ba fitlhe baswi ba bone . ”
40008023	E rile a sena go tsena mo mokorong , barutwa ba gagwe ba tsena nae .
40008024	Ya re ka tshoganetso ga tsoga ledimo le legolo la phefo mo lewatleng , makhubu a ba a tla a thubegela mo godimo ga mokoro ; mme ene a bo a robetse .
40008025	Ba ya mo go ene ba mo tsosa ba re : “ Boloka , Morena ; re a nyelela . ”
40008026	Mme a ba raya a re : “ Lo boifelang , ba tumelo e potlana ke lona ? ” Foo a tsoga a kgalemela diphefo le lewatle ; mme ga nna tuulalo e kgolo .
40008027	Mme banna bao ba gakgamala ba re : “ Ana monna yo ke motho yo o ntseng jang , fa e bo ne ne diphefo le tsone di mo utlwa jaana le lewatle ? ”
40008028	E rile a sena go fitlha kwa moseja mo lefatsheng la Bagatare , a rakana le batho ba le babedi ba ba tsenyweng ke mewa e e maswe ba tswa mo diphupung , ba le bogale thata , mme ga bo go se na ope yo o ka fetang ka tsela eo .
40008029	Mme ba ba goa ba re : “ Re dirang ka wena , wena Morwa Modimo ? A o tsile go re tlhokofatsa e ise e nne motlha ? ”
40008030	Jaana fa kgakala nabo ga bo go le serapa se segolo sa dikolobe se fula .
40008031	Mewa e e maswe e mo rapela thata e re : “ Fa o re kgoromeletsa ntle , re romele mo serapeng sa dikolobe . ”
40008032	Mme a e raya a re : “ Yang , ” mme ya tswa ya ya ya tsena mo dikolobeng ; mme bonang , serapa sotlhe sa kgokologela ka mapawa mo lewatleng , sa swela mo metsing .
40008033	Badisa ba tsone ba tshaba , ba ya ba tsena mo motseng , ba bolela gotlhe , le ka fa go dirafaletseng ba ba neng ba tsenywe ke mewa e e maswe ka teng .
40008034	Foo motse otlhe wa tswa wa ya go kgatlhantsha Jesu ; mme ba re ba mmona , ba mo rapela thata gore a tsamaye a tswe mo melelwaneng ya bone .
40009001	A tsena mo mokorong , a kgabaganya letsha , a tla go fitlha mo motseng wa ga gabo .
40009002	Foo ba lere mo go ene monna mongwe yo o lwalang bolwetse jwa teteselo , a tshotswe ka bolao . Jesu ka a bona tumelo ya bone , a raya yo o teteselang a re : “ Ngwana , nametsega , dibe tsa gago o di itshwaretswe . ”
40009003	Mme bangwe ba bakwadi ba ithaya ba re : “ Monna yo o a tlhapatsa . ”
40009004	Jesu ka a itse megopolo ya bone a re : “ Lo gopolelang bosula mo dipelong tsa lona ?
40009005	Mo go ka nnang bofefo ke gofe , fa go ka twe : ‘ Dibe tsa gago o di itshwaretswe ; ’ le fa go ka twe : ‘ Tsoga o tsamaye ’ ?
40009006	Mme gore lo itse fa Morwa Motho a na le thata mo lefatsheng go itshwarela dibe , ” - foo a raya yo o teteselang a re : “ Tsoga o tseye bolao jwa gago o ye kwa ntlong ya gago . ”
40009007	Mme a tsoga a ya kwa ntlong ya gagwe .
40009008	E rile batho ba bantsintsi ba bona jalo , ba boifa , ba galaletsa Modimo o o neileng batho thata e e ntseng jalo .
40009009	Mme Jesu ya re a feta a tswa foo , a bona monna yo o bidiwang Mathaio , a dutse fa go kgethelwang teng ; a mo raya a re : “ Ntshala morago . ” Mme a ema a mo sala morago .
40009010	Ga dirala , ya re a dutse a ja mo ntlong , bonang , bakgethisi ba le bantsi le baleofi ba le bantsi ba tla ba dula le Jesu le barutwa ba gagwe .
40009011	E rile Bafarisai ba bona jalo , ba raya barutwa ba gagwe ba re : “ Kana moruti wa lona o jelang le bakgethisi le baleofi ? ”
40009012	Ya re a go utlwa a re : “ Ba ba itekanetseng ga ba dire ngaka sepe , fa e se ba ba lwalang fela .
40009013	Tsamayang lo ithute gore le a reng lefoko le : ‘ Ke eletsa boutlwelobotlhoko e seng setlhabelo ; ’ gonne ga ke a tla go bitsa basiami , fa e se baleofi fela . ”
40009014	Foo ga tla kwa go ene barutwa ba ga Johane ba re : “ Ana rona le Bafarisai re tle re ikeletseng go ja gantsi , mme barutwa ba gago ga ba ikitse go ja ? ”
40009015	Jesu a ba raya a re : “ A bagwe ba ka lela fa monyadi a sa ntse a na nabo ? Metlha e tlaa tla e monyadi o tlaa tlosiwang mo go bone ka yone , ke gone ba tlaa ikitsang go ja .
40009016	“ Ga go ope yo o bitielang seaparo se se onetseng ka sebata se se kweletlanyeng , se le magwata ; gonne se se kabong se se bitiela , se tlaa se garola , mme kgagogo ya gale e oketsege .
40009017	Le gone batho ga ba ke ba thela bojalwa jwa mofine jo boša mo mefalong e e onetseng ; gonne mefalo e tlaa phanyega , bojalwa jwa mofine bo tshologe , le mefalo e senyege ; mme ba tle ba thele bojalwa jwa mofine jo boša mo mefalong e meša , mme go bolokege gotlhe . ”
40009018	Ya re a sa ntse a bua dilo tse nabo , bonang ga tla molaodi mongwe , a mo obamela a re : “ Morwadiake ke gone o swang fela jaana , a ko o tle o mmeye seatla , mme o tlaa tshela . ”
40009019	Jesu a ema a mo sala morago , barutwa ba gagwe le bone ba ya nae .
40009020	Mme bonang , mosadi mongwe yo o sa leng a tshologa madi ka dinyaga di le 12 , a tla fa morago ga gagwe , a ama makantsa a seaparo sa gagwe ;
40009021	gonne a ithaya a re : “ Fa nka ama fela seaparo sa gagwe , ke tlaa fola . ”
40009022	Mme Jesu a retologa a mmona a re : “ Morwadiaka , nametsega , tumelo ya gago e go fodisitse . ” Mme mosadi o sa le a fodisiwa fela ka lobaka loo .
40009023	E rile Jesu a tsena mo ntlong ya molaodi , mme a bona ba ba letsang ditlhaka , le lekoko la batho le tsositse modumo ,
40009024	a ba raya a re : “ Thibogang , gonne morweetsana ga a a swa , o robetse . ” Ba mo tshega ka tshotlo .
40009025	Ya re lekoko la batho le sena go ntshiwa , a tsena a tshwara morweetsana ka seatla ; mme morweetsana a tsoga .
40009026	Mme tumo ya gone mo ya tswa , ya utlwala mo lefatsheng leo lotlhe fela .
40009027	E rile Jesu a feta a tswa foo , banna ba le babedi ba ba difofu ba mo sala morago , ba goa ba re : “ Morwa Dafite , re utlwele botlhoko ! ”
40009028	Ya re a sena go fitlha mo ntlong , difofu tsa tla kwa go ene ; mme Jesu a di raya a re : “ A lo a dumela fa ke nonofile go dira selo se ? ” Ba mo raya ba re : “ Ee , Morena . ”
40009029	Foo a ama matlho a bone a re : “ A go lo dirafalele ka fa tumelong ya lona . ”
40009030	Matlho a bone a buduloga . Mme Jesu a ba laya thata a re : “ Lo bone , gore golo mo go se ka ga itsiwe ke ope . ”
40009031	Mme ba tswa , ba utlwatsa tumo ya gagwe mo lefatsheng leo lotlhe fela .
40009032	E rile ba tswa , bonang , ga leriwe mo go ene monna mongwe wa semumu , a tsenywe ke mowa o o maswe .
40009033	Ya re mowa o o maswe a sena go kgoromelediwa ntle , semumu sa bua ; mme batho ba bantsintsi ba gakgamala ba re : “ Ga go ise go ke go bonwe jalo gope mo go Baiseraele . ”
40009034	Mme Bafarisai bone ba re : “ O kgoromeletsa mewa e e bosula ntle ka kgosana ya mewa e e busula . ”
40009035	Mme Jesu a tlhatlologanya metse le metsana yotlhe , a eta a ruta mo matlong a bone a thuto , a rera Mafoko a a Molemo a bogosi , a fodisa dipobolo dingwe le dingwe tsotlhe , le malwetse mangwe le mangwe otlhe fela .
40009036	Ya re a bona matshutitshuti a batho , a ba tlhomogela pelo , ka ba patikegile ba gasagasame jaaka dinku tse di se nang modisa .
40009037	Foo a raya barutwa ba gagwe a re : “ Thobo e kgolo ruri , mme barobi ba a tlhaela .
40009038	Ke gone , rapelang Morena wa thobo , gore a rome barobi mo thobong ya gagwe . ”
40010001	A ipiletsa barutwa ba gagwe ba ba 12 , a ba naya thata mo meweng e e maswe , go e kgoromeletsa ntle , le go fodisa dipobolo dingwe le dingwe tsotlhe , le malwetse mangwe le mangwe otlhe fela .
40010002	Jaana maina a baaposetole ba ba 12 ke a : Wa ntlha ke Simone yo o bidiwang Petere , le Anterea monnawe ; Jakobe morwa Sebete , le Johane monnawe ;
40010003	Filipo , le Baretholomea ; Thomase , le Mathaio wa mokgethisi ; Jakobe morwa Alefaio , le Thataeo ;
40010004	Simone wa Mokanana , le Jutase Isekariote , yo e leng ene o mo okileng .
40010005	Ba ba 12 ba , Jesu a ba roma , mme a ba laya a re : “ Lo se ka lwa tsamaya mo tseleng epe ya Baditšhaba , le fa e le mo motseng ope wa Basamaria , lo se ka lwa tsena mo go ona .
40010006	Bogolo lo yeng kwa dinkung tse di timetseng tsa ntlo ya Iseraele .
40010007	Lo ete lo rera lo re : ‘ Bogosi jwa legodimo bo atametse . ’
40010008	Fodisang babobodi , tsosang baswi , ntlafatsang balepero , kgoromeletsang mewa e e maswe ntle . Lo amogetse fela , nayang fela .
40010009	Se tseyeng gouta le fa e le selefera , le fa e le kgotlho mo pataneng tsa lona tsa madi ;
40010010	le fa e le kuana ya loeto , le fa e le dikobo di le pedi , le fa e le ditlhako , le fa e le tsamma ; gonne modiri o tshwanetswe ke sejo sa gagwe .
40010011	“ Le fa e ka ne e le motse ofe , le fa e le motsana o lo tsenang mo go one , lo senke yo o tshwanetseng teng ; mme lo nne foo , go tle go tsamaye lo tswe teng .
40010012	E re lo tsena mo ntlong lo e dumedise .
40010013	Fa ntlo eo e le yone e tshwanetseng , a kagiso ya lona e tle mo go yone ; mme fa e le e e sa tshwanelang , a kagiso ya lona e boele mo go lona .
40010014	Mme le fa e le bomang ba ba se ketlang ba lo tshola , le fa e le go reetsa mafoko a lona , e re lo tswa mo ntlong eo , kgotsa mo motseng oo , lo itlhotlhore ditlhole mo dinaong tsa lona .
40010015	Ammaaruri ke a lo raya : E tlaa re mo motlheng wa tsheko , go tlaa nna botoka ka ga lefatshe la Sotoma le Gomora bogolo go motse oo .
40010016	“ Bonang , ke lo roma jaaka dinku mo gare ga diphiri ; ke gone lo nneng botlhale jaaka dinoga , le bori jaaka maphoi .
40010017	Lo itise mo bathong ; gonne ba tlaa lo neela ditshekong , ba tlaa lo seola mo matlong a bone a thuto .
40010018	Ee , lo tlaa isiwa fa pele ga balaodi le dikgosi ka ntlha ya me , go tla lo nna tshupo mo go bone le mo go Baditšhaba .
40010019	Mme e re mogang ba lo neelang mo ditshekong , lo se ka lwa tlhobaelela gore lo tlaa bua jang , le gore lo tlaa bua eng ; gonne lo tlaa newa mo lobakeng loo fela se lo tlaa se buang .
40010020	Gonne e bo e se lona ba lo buang , mme e le Mowa wa ga Rraeno o o buang mo go lona .
40010021	“ Motho o tlaa neela morwa rraagwe mo losong , le rramotho ngwana wa gagwe ; bana ba tlaa tsogologela batsadi ba bone , ba ba bolaya .
40010022	Lo tlaa ilwa ke batho botlhe ka ntlha ya leina la me ; mme yo o itshokelang bokhutlong , ene o tlaa bolokwa .
40010023	E re ba lo bogisa mo motseng o , lo tshabele mo go o o tlhomaganyeng nao , gonne ammaaruri ke a lo raya : Lo tlaa re lo ise lo wetse go ralala metse ya Iseraele , Morwa Motho a ba a bile a tsile .
40010024	“ Morutwa ga a mogolo go feta moruti wa gagwe , le motlhanka ga a mogolo go feta morena wa gagwe .
40010025	Go lekanye morutwa fa a ntse jaaka moruti wa gagwe , le motlhanka fa a ntse jaaka morena wa gagwe . Fa ba reile mong wa ntlo ba re , Beelesebube , bogolo jang ba tlaa raya ba ntlo ya gagwe jalo .
40010026	“ Ke gone se ba boifeng , gonne ga go na sepe se se bipilweng , se se se ketlang se senolwa , le fa e le se se lobilweng se se se ketlang se itsege .
40010027	Se ke se lo bolelelang mo lefifing , lo se bolele mo leseding ; le se lo se sebediwang , lo se kakanye mo godimo ga matlo .
40010028	Le gone lo se ka lwa boifa ba ba bolayang mmele , mme ba sa nonofa go bolaya mowa ; bogolo lo boife ene yo o nonofileng go senya mowa le mmele mo moleteng .
40010029	Dithaga di le pedi a ga di rekwe ka bontlhanngwe jwa peni ? Mme epe ya tsone ga e ke e wela fa fatshe kwa ntle ga Rraeno .
40010030	Mme le e leng meriri tota , ya ditlhogo tsa lona , e badilwe yotlhe fela .
40010031	Ke gone se boifeng ; gonne lo tlhwatlhwa e kgolo bogolo go ya dithaga di le dintsi .
40010032	“ Ke gone mongwe le mongwe yo o tlaa impolelang fa pele ga batho , le nna ke tlaa mo ipolela fa pele ga Rre yo o kwa legodimong .
40010033	Mme le fa e le mang yo o tlaa intatolang fa pele ga batho , le nna ke tlaa mo itatola fa pele ga Rre yo o kwa legodimong .
40010034	“ Lo se ka lwa gopola gore ke tsile go lere kagiso mo lefatsheng ; ga ke a tla go lere kagiso , fa e se tšhaka fela .
40010035	Gonne ke tsile go lotlhanya monna le rraagwe , motsetsana le mmaagwe le ngwetsi le matsalaagwe ;
40010036	le baba ba motho e tlaa nna bone ba ntlo ya gagwe .
40010037	“ Yo o ratang rraagwe kgotsa mmaagwe bogolo go nna , ga a ntshwanela ; le yo o ratang morwawe kgotsa morwadie bogolo go nna , ga a ntshwanela .
40010038	Le yo o sa tseyeng mokgoro wa gagwe a ntshala morago , ga a ntshwanela .
40010039	Yo o bolokang botshelo jwa gagwe , bo tlaa mo latlhegela ; mme yo o latlhegelwang ke botshelo jwa gagwe ka ntlha ya me , o tlaa bo boloka .
40010040	“ Yo o tsholang lona o tshola nna , le yo o tsholang nna , o tshola ene yo o nthomileng .
40010041	Yo o tsholang moperofeti ka leina la moperofeti , o tlaa bona tuelo ya moperofeti ; le yo o tsholang mosiami ka leina la mosiami , o tlaa bona tuelo ya mosiami .
40010042	Le fa e le mang yo o tlaa nayang mongwe wa babotlana ba , le fa e ka bo e le metsi a a tsididi fela ka senwelo , ka leina la me , ammaaruri ke a lo raya , ga a ketla a latlhegelwa ke tuelo ya gagwe ka gope . ”
40011001	Ga dirala , e rile Jesu a sena go wetsa go laya barutwa ba gagwe ba ba 12 , a tloga a tswa gone a ya go ruta le go rera mo metseng ya bone .
40011002	Jaana e rile Johane a le mo ntlong ya kgolegelo , mme a utlwa ditiro tsa ga Keresete , a roma barutwa ba gagwe ,
40011003	a mo raya a re : “ A ke wena yo o tlang kgotsa a ke re lebelele o sela ? ”
40011004	Mme Jesu a ba fetola a re : “ Tsamayang , lo ye lo bolelele Johane dilo tse lo di utlwang , le tse lo di bonang :
40011005	Difofu di a bona , batlhotsi ba a tsamaya , balepero ba a ntlafadiwa , babosusu ba a utlwa , baswi ba a tsosiwa , le bahumanegi ba rerelwa Mafoko a a Molemo .
40011006	Go sego yo o sa fitlheleng sepe mo go nna se se mo kgopisang . ”
40011007	Ya re bao ba tsamaya , Jesu a simolola go bua le matshutitshuti a batho ka ga Johane a re : “ Kana lo ne lo tswela kwa nageng lo ya go bona eng ? A e ne e le lotlhaka lo lo tshikinngwang ke phefo ?
40011008	Mme lo ne lo tswa lo ya go bona eng ? A e ne e le monna yo o apereng diaparo tse di boleta ? Bonang , ba ba apereng tse di boleta ba mo matlong a dikgosi .
40011009	Mme lo ne lo tswelang ? A e ne e le go bona moperofeti ? Ee , ke a lo raya , e bile e le yo mogolo bogolo go feta moperofeti .
40011010	Yo ke ene go kwadilweng ka ga gagwe ga twe : ‘ Bonang , ke roma morongwa wa me fa pele ga sefatlhogo sa gago , yo o tlaa go baakanyetsang tsela ya gago . ’
40011011	Ammaaruri ke a lo raya ka re : Mo go ba ba tsetsweng ke basadi ga go a tsoga ope yo mogolo go feta Johane Mokolobetsi ; le fa go ntse jalo , yo o leng mmotlana mo bogosing jwa legodimo o mogolo bogolo go ene .
40011012	Mme e sa le ka lobaka lwa ga Johane Mokolobetsi le gompieno , bogosi jwa legodimo bo ntse bo tlhaselwa , mme batlhasedi ba bo gapa ka thata .
40011013	Gonne baperofeti botlhe le molao , ba ne ba ntse ba ruta , Johane a ba a tsamaya a tla .
40011014	Mme fa lo rata go amogela se , ka re : Ke ene Elija yo o bileng a tla .
40011015	Yo o nang le ditsebe go utlwa a a utlwe .
40011016	“ Ke tlaa tshwantsha losika lo ka eng ? Lo tshwana le banyana ba ba dutseng mo mananeng a motse , ba bitsanya le bankana ba bone ba re :
40011017	‘ Re ne ra lo leletsa ditlhaka , mme ga lo a ka lwa bina ; ra kurueletsa godimo , mme ga lo a ka lwa lela . ’
40011018	Gonne Johane o tsile a sa je , a sa nwe , mme ba re : ‘ O na le mowa o o maswe . ’
40011019	Morwa Motho a tla a ja , a nwa , mme ba re : ‘ Bonang , motho yo tshikhiri , monwi wa bojalwa jwa mofine , tsala ya bakgethisi le ya baleofi . ’ Mme botlhale bo atlholelwa ke ditiro tsa gagwe . ”
40011020	Foo a simolola go kgoba metse e bontsi jwa ditiro tsa gagwe tsa nonofo di dirilweng mo go yone , ka e se ka ya ikwatlhaya a re :
40011021	“ A bo go latlhega wena Korasine ! Go latlhega wena Bethesaita ! Gonne fa ditiro tsa nonofo tse di dirilweng mo go lona di ka bo di dirilwe mo Ture le Sitone , ba ka bo ba sa bolo go ikwatlhaya , ba apere letsela la kgetse le melora .
40011022	Le fa go ntse jalo ke a lo raya : E tlaa re mo motlheng wa tsheko , go tlaa nna botoka ka ga metse ya Ture le Sitone , bogolo go lona .
40011023	Mme wena , Kaperenaume , a o tlaa golediwa kwa legodimong ? O tlaa fologela mo Bobipong ; gonne fa ditiro tsa nonofo tse di dirilweng mo go wena di ka bo di dirilwe mo Sotoma , o ka bo o sa ntse o eme le gompieno .
40011024	Le fa go ntse jalo , ke a lo raya : E tlaa re mo motlheng wa tsheko , go tlaa nna botoka ka ga lefatshe la Sotoma , bogolo go wena . ”
40011025	E rile ka lobaka loo Jesu a bua a re : “ Ke a go leboga Rara , Morena wa legodimo le lefatshe , ka dilo tse o di lobetse ba ba botlhale le ba ba tlhaloganyang , mme wa di senolela banyana ba bannye .
40011026	Ee , Rra ; gonne go ne go le kgatlhego gore go nne jalo mo matlhong a gago .
40011027	“ Dilo tsotlhe ke di neetswe ke Rre ; mme ga go ope yo o itseng Morwa fa e se Rara , le gone ga go ope yo o itseng Rara , fa e se Morwa le mongwe le mongwe yo Morwa o ratang go mo mo senolela .
40011028	“ Tlang kwano go nna lotlhe ba lo lapileng , ba lo imelwang , mme ke tlaa lo lapolosa .
40011029	Ipeleseng jokwe ya me , lo ithute ga me ; gonne ke bonolo le boingotlo mo pelong , mme lo tlaa bonela mewa ya lona tapologo .
40011030	Gonne jokwe ya me e bonolo , le morwalo wa me o motlhofo . ”
40012001	E rile ka lobaka loo Jesu a ralala masimo a mabele go le letsatsi la Sabata ; barutwa ba gagwe ba bo ba bolailwe ke tlala , mme ba simolola go roba diako tsa mabele ba a ja .
40012002	Ya re Bafarisai ba bona jalo , ba mo raya ba re : “ Bona , barutwa ba gago ba dira se se sa letlelelwang go dirwa ka Sabata . ”
40012003	Mme ene a ba raya a re : “ A ga lo ise lo bale ka ga se Dafite o se dirileng , jale ka a bolailwe ke tlala , le ba o ne a na nabo ;
40012004	ka fa o tsenyeng mo ntlong ya Modimo ka teng , a ja dinkgwe tsa tshupelo , tse di sa letlelelwang go jewa ke ene , le fa e le ke ba o nang nabo , fa e se ke baperesiti ba le bosi fela ?
40012005	Kgotsa a go lo ise lo ko lo bale mo molaong , ka fa baperesiti ba tleng ba itshepolole Sabata ka teng mo tempeleng ka letsatsi la Sabata , mme ba bo ba se na molato ?
40012006	Mme nna ke a lo raya ka re : Mongwe yo o leng mogolo go feta tempele o fano .
40012007	Fa lo ka bo lo tlhalogantse gore lefoko le a reng fa le re : ‘ Ke eletsa boutlwelobotlhoko e seng setlhabelo , ’ lo ko lo se ka lwa sekisa ba ba se nang molato .
40012008	Gonne Morwa Motho ke morena wa Sabata . ”
40012009	A tloga a tswa teng a tsena mo ntlong ya bone ya thuto .
40012010	Ga bo go le monna mongwe teng yo seatla sa gagwe se omeletseng . Ba mmotsa ba re : “ A go letleletswe go fodisa ka letsatsi la Sabata ? ” Mme ya bo e le gore ba tle ba mo neye molato .
40012011	A ba raya a re : “ E ka nna motho ofe mo go lona , yo e ka reng a na le nku e le nngwe fela , mme fa yone e wetse mo mokoleng ka letsatsi la Sabata , yo o sa ka keng a e tshwara a e ntsha ?
40012012	Ke gone motho o tlhwatlhwa kgolo jang go gaisa nku ! Ke gone go letleletswe go dira molemo ka letsatsi la Sabata . ”
40012013	Foo a raya monna yoo a re : “ Otlolola seatla sa gago . ” A se otlolola ; sa fola sentle sa ba sa nna jaaka se sengwe .
40012014	Bafarisai ba tswela kwa ntle , ba gakololana ka fa ba ka mmolayang ka teng .
40012015	Jesu , ya re ka a lemoga , a tswa ka go ngongwaela ; mme batho ba le bantsi ba mo sala morago ; a ba fodisa botlhe fela .
40012016	A ba laya a re , ba se ka ba mo utlwatsa ;
40012017	gore go tle go dirale se se builweng ke moperofeti Isaia a re :
40012018	“ Bonang motlhanka wa me yo ke mo itshenketseng ; moratwi wa me yo mowa wa me o kgatlhegang thata mo go ene ; ke tlaa baya Mowa wa me mo go ene , mme o tlaa bolelela Baditšhaba katlholo .
40012019	Ga a ketla a ganela , le fa e le go goa ; ga go ope yo o tlaa utlwang lentswe la gagwe mo mebileng .
40012020	Lotlhaka lo lo phitshegileng ga a ketla a lo roba , le lodi lo lo kuang mosi ga a ketla a lo tima , go tle go tsamaye a ntshetse katlholo phenyong .
40012021	Baditšhaba ba tlaa solofela mo leineng la gagwe . ”
40012022	Foo ga leriwe kwa go ene mongwe yo o tsenyweng ke mowa o o maswe , a le sefofu , a bile a le semumu ; mme a mo fodisa , monna wa semumu a ba a tla a bua , a ba a bona .
40012023	Mme batho ba ba matshutitshuti ba gakgamala botlhe ba re : “ Yo , a ke ene morwa Dafite ? ”
40012024	E rile Bafarisai ba utlwa , ba re : “ Monna yo ga a kgoromeletse mewa e e maswe ntle , fa e se ka Beelesebube kgosana ya mewa e e maswe . ”
40012025	Mme ka a itse megopolo ya bone , a ba raya a re : “ Bogosi bongwe le bongwe jo bo ikgaogantseng bo a swafala ; le motse mongwe le mongwe , le fa e le ntlo e e ikgaogantseng ga e ka ke ya ema ;
40012026	Fa Satane a kgoromeletsa Satane ntle , o tlaa bo a ikgaogantse ; mme bogosi jwa gagwe bo tlaa ema jang ?
40012027	Mme nna , e ka re fa e le gore ke kgoromeletsa mewa e e maswe ntle ka Beelesebube , bomorwaa lona bone ba ba kgoromeletsa ntle ka mang ? Ke gone bone ba tlaa nnang baatlhodi ba lona .
40012028	E ka re fa e le gore ke kgoromeletsa mewa e e maswe ntle ka Mowa wa Modimo , e tlaa bo jalo bogosi jwa Modimo bo tsile mo go lona .
40012029	“ Kgotsa motho o ka tsena jang mo ntlong ya monna yo o thata , a thopa dilo tsa gagwe , fa a se ka a golega monna yo o thata pele ? Ke gone o ka thopang ntlo ya gagwe .
40012030	“ Yo o sa emang le nna o tlhabana le nna ; le yo o sa phutheng le nna o a falatsa .
40012031	Ke gone ke lo rayang ke re : Batho ba tlaa itshwarelwa dibe tsotlhe le tlhapatso ; mme tlhapatso e e tlhapatsang Mowa , ga e ketla e itshwarelwa .
40012032	Le fa e le mang yo o tlaa buang lefoko le le nyatsang Morwa Motho , o tlaa go itshwarelwa ; mme le fa e le mang yo o tlaa buang lefoko le le nyatsang Mowa o o Boitshepo , ga a ketla a go itshwarelwa , le fa e le mo lefatsheng leno , le fa e le mo go le le tlang .
40012033	“ Dirang setlhare se nne molemo , le loungo lwa sone lo nne molemo ; kgotsa dirang setlhare se nne bosula , le loungo lwa sone lo nne bosula ; gonne setlhare se itsiwe ka loungo lwa sone .
40012034	Lotsalo lwa dinoga ke lona ; lo ka bua jang dilo tse di molemo lo le bosula ? Gonne molomo o bua se se tswang mo botlalong jwa pelo .
40012035	Monna yo o molemo o ntsha dilo tse di molemo mo lohumong lwa gagwe lo lo molemo ; motho yo o bosula le ene o ntsha dilo tse di bosula mo lohumong lwa gagwe lo lo bosula .
40012036	“ Mme ke lo raya ke re : Lefoko lengwe le lengwe la boithamako le batho ba tlaa le buang , ba tlaa le bodiwa mo motlheng wa tsheko .
40012037	Gonne o tlaa atlholelwa ka mafoko a gago , le ka mafoko a gago o tlaa sekisiwa . ”
40012038	Foo bangwe ba bakwadi le Bafarisai ba mo fetola ba re : “ Moruti , re rata go bona sesupo sengwe mo go wena . ”
40012039	Mme ene a ba fetola ka go re : “ Losika lo lo bosula le lwa boaka , lo batla sesupo ; ga lo ketla lo newa sesupo sepe , fa e se sesupo sa moperofeti Jona .
40012040	Jaaka Jona a kile a nna mo mpeng ya leruarua ka malatsi a le mararo le masigo a le mararo ; Morwa Motho le ene o tlaa nna mo pelong ya lefatshe ka malatsi a le mararo le masigo a le mararo .
40012041	Banna ba Ninefe ba tlaa ema mo tshekong , ba ema le losika lo , ba lo sekisa ; ka gobo bone ba ikwatlhaile ka thero ya ga Jona ; mme bonang yo mogolo go feta Jona o fano .
40012042	Mohumagadi kgosi ya Borwa o tlaa ema mo tshekong , a ema le losika lo a lo sekisa ; ka gobo ene o ne a tswa dikhutlong tsa lefatshe , a tla go utlwa botlhale jwa ga Solomone ; mme bonang , yo mogolo go feta Solomone o fano .
40012043	“ Mowa o o maswe o a re o dule mo mothong , o ye o ralale dikaka o batla boikhutso , mme o se ke o bo bone .
40012044	Foo o itheye o re : ‘ Ke tlaa ba ke boela kwa ntlong ya me e ke duleng mo go yone ’ ; mme o re o tsile o fitlhele e se na motho ope , e feetswe , e baakantswe .
40012045	Jaana o ye o itseele mewa e sele e supa , e e o gaisang ka bosula , mme e tsene e age teng ; mme go fele go befile mo mothong yo go feta ga ntlha . Go tlaa nna jalo fela le losika lo , lo lo bosula . ”
40012046	Ya re a sa ntse a bua le batho ba bantsintsi , bonang , mmaagwe le bomonnawe ba bo ba emetse kwa thoko , ba eletsa go bua nae .
40012047	Mongwe a mo raya a re : “ Bona , mmaago le bomonnao ba eme kwa ntle , ba eletsa go bua nao . ”
40012048	Mme a fetola yo o mmoleletseng a re : “ Mme ke mang ? Le bonnake ke bomang ? ”
40012049	A otlolola letsogo a supa barutwa a re : “ Bonang mme le bonnake .
40012050	Gonne le fa e le mang yo o tlaa dirang go rata ga Rre yo o kwa legodimong , ke ene nnake , le kgaitsadiake , le mme . ”
40013001	E rile ka letsatsi leo Jesu a tswa mo ntlong , a ya a dula fa lewatleng .
40013002	Ga phuthegela kwa go ene matshutitshuti a magolo a batho , a ba a tla a tsena mo mokorong a dula teng ; mme bontsi jotlhe jwa batho jwa ema fa thoko ga lewatle .
40013003	Mme a bua nabo dilo di le dintsi ka ditshwantsho a re : “ Bonang , mojadi o kile a tswa a ya go jala .
40013004	Ya re a ntse a jala ditlhaka dingwe tsa wela fa tseleng , mme dinonyane tsa tla tsa di sela .
40013005	Tse dingwe tsa wela fa go leng matlapa , fa mmu o leng mosesane teng , mme tsa akofa tsa tlhaba ka di se mo mmung o o boteng .
40013006	E rile letsatsi le sena go gotela , tsa ša ; mme ereka di se na medi , tsa omelela fela .
40013007	Tse dingwe tsa wela mo mitlweng ; mme mitlwa ya gola , ya di hupetsa ;
40013008	tse dingwe tsa wela mo mmung o o molemo , tsa ungwa , dingwe tsa nna lekgolo , tse dingwe tsa nna 60 , tse dingwe 30 .
40013009	“ Yo o nang le ditsebe ( go utlwa ) , a a utlwe . ”
40013010	Mme barutwa ba tla , ba mo raya ba re : “ Ana o buelang nabo ka ditshwantsho ? ”
40013011	A ba fetola a re : “ Lona lo neilwe go itse masaitsiweng a bogosi jwa legodimo ; mme bone ga ba a go newa .
40013012	Gonne yo o nang le sengwe o tlaa newa , mme o tlaa nna le letlotlo ; mme yo o se nang sepe o tlaa tseelwa le se o nang naso .
40013013	Ke gone ka fa ke buang nabo ka ditshwantsho ka teng ; ka gobo le fa ba lebile , ga ba bone , le fa ba reeditse , ga ba utlwe , le gone ga ba tlhaloganye .
40013014	Polelelopele ya ga Isaia e ba dirafaletse e e rileng : “ ‘ Go utlwa lo tlaa nna lo utlwa , mme ga lo ketla lo tlhaloganya gope , le go leba lo tlaa nna lo leba , mme ga lo ketla lo bona gope ;
40013015	gonne dipelo tsa batho ba di thatafaditse , ba kabetse ditsebe , ba ipuduladitse matlho ; e se re kgotsa ba lemoga ka matlho , ba utlwa ka ditsebe , ba tlhaloganya ka pelo , mme ba sokologa gape , mme ka ba fodisa . ’
40013016	“ Matlho a lona a sego gonne a a bona ; le ditsebe tsa lona gonne di a utlwa .
40013017	Gonne ammaaruri ke a lo raya , baperofeti ba le bantsi le basiami ba eleditse go bona dilo tse lo di bonang , mme ga ba a ka ba di bona ; le go utlwa dilo tse lo di utlwang mme ga ba ka ba di utlwa .
40013018	“ Ke gone , utlwang setshwantsho sa mojadi .
40013019	E a re fa mongwe a utlwa lefoko la bogosi , a sa le tlhaloganye , foo yo o bosula a tle a phamole se se jadilweng mo pelong ya gagwe . Yo ke ene wa peo e e jaletsweng fa tseleng .
40013020	Wa peo e e jadilweng fa go leng matlapa , ke yo o utlwang lefoko mme a akofe a le tshole ka boitumelo ;
40013021	le fa go ntse jalo ga a na modi mo go ene , o tle a eme ka lobakanyana fela ; mme e re mogang go tsogang patiko kgotsa pogiso ka ntlha ya lefoko , a akofe a kgopiwe .
40013022	Wa peo e e jadilweng mo mitlweng ke yo o utlwang lefoko ; mme go bapalwa ke lefatshe le tsietso ya mahumo , di hupetse lefoko mme a ungologe .
40013023	Mme wa peo e e jadilweng mo mmung o o molemo ke yo o utlwang lefoko a ba a le tlhaloganye ; ke ene ruri yo o ungwang , mme go ungwa ga gagwe gongwe go nne lekgolo , gongwe go nne 60 , mo gongwe 30 . ”
40013024	A ba beela pele setshwantsho se sengwe a re : “ Bogosi jwa legodimo bo tshwantshiwa le motho yo o kileng a jala peo e e molemo mo tshimong ya gagwe ;
40013025	mme ya re go sa robetswe , mmaba wa gagwe a tla a jala mohoka le one mo mabeleng , mme a tsamaya .
40013026	E rile mogwang o gola , mabele a tsala , mohoka le one wa bonala .
40013027	Batlhanka ba mong wa tshimo ba tla ba mo raya ba re : ‘ Morena , a go o a jala peo e e molemo mo tshimong ya gago , mme jaanong e bile e tshotse mohoka kae ? ’
40013028	A ba raya , a re : ‘ Ke mmaba yo o dirileng jalo . ’ Batlhanka ba re : ‘ Fa e le jalo , a o rata ra ya ra o phutha ? ’
40013029	Mme a re : ‘ Nnyaa ; e se re kgotsa fa lo phutha mohoka , lwa o khumolela le mabele .
40013030	Lesang , lo mme go gole mmogo go ya thobong ; e tlaa re mo motlheng wa thobo ke tlaa raya barobi ke re : Phuthang mohoka pele , lo o bofe dingata go tla lo o fisa , mme mabele lo a phuthele mo bobolokelong jwa me . ’ ”
40013031	A ba beela pele setshwantsho se sengwe a re : “ Bogosi jwa legodimo bo tshwana le tlhaka ya peo ya mosetara , e motho o e tsereng , mme a e jala mo tshimong ya gagwe ;
40013032	ke peo e potlana ruri mo dipeong tsotlhe ; mme e re e sena go gola e be e feta merogo , e nne setlhare , dinonyane tsa loapi di be di tle di age mo dikaleng tsa sone . ”
40013033	A ba bolelela setshwantsho se sengwe a re : “ Bogosi jwa legodimo bo tshwana le sebediso se mosadi o se tsereng , a se tsenya mo dielong di le tharo tsa boupe , jwa ba jwa tla jwa bela jotlhe fela . ”
40013034	Dilo tse tsotlhe Jesu a di bua le matshutitshuti a batho ka ditshwantsho ; ga a ka a bua sepe nabo fa se se ka ditshwantsho fela ,
40013035	gore go dirafale se se kileng sa buiwa ke moperofeti , a re : “ Ke tlaa tumolola molomo wa me ka ditshwantsho ; ke tlaa kakanya dilo tse di sa leng di lojwa ka go thaiwa ga lefatshe . ”
40013036	Foo Jesu a tlogela matshutitshuti a batho , a tsena mo ntlong ; mme barutwa ba gagwe ba tla kwa go ene ba re : “ Re phuthololele setshwantsho sa mohoka mo tshimong . ”
40013037	A ba fetola a re : “ Mojadi wa peo e e molemo ke Morwa Motho ;
40013038	tshimo ke lefatshe ; peo e e molemo yone ke bana ba bogosi ; mme mohoka ke bana ba yo o bosula ;
40013039	mmaba yo o ba jadileng ke diabolo ; thobo ke bokhutlo jwa lefatshe ; barobi ke baengele .
40013040	Ke gone jaaka mohoka o phuthwa , o fisiwa ka molelo ; go tlaa nna fela jalo mo bokhutlong jwa lefatshe .
40013041	Morwa Motho o tlaa roma baengele ba gagwe , mme ba tlaa tlhopha mo bogosing jwa gagwe dilo tsotlhe tse di kgopisang , le ba ba ikepang ;
40013042	mme ba tlaa ba latlhela mo bokepisong jwa molelo ; go tlaa nna selelo le phuranyo ya meno teng .
40013043	Foo basiami ba tlaa betlama jaaka letsatsi mo bogosing jwa ga Rraabo . Yo o nang le ditsebe a a utlwe .
40013044	“ Bogosi jwa legodimo bo tshwana le khumo e e fitlhegileng mo nageng ; e motho o ne a e bona , mme a e loba ; mme ka boitumelo jwa gone , a ya a bapatsa tsotlhe tse o nang natso , a reka naga eo .
40013045	“ Gape bogosi jwa legodimo bo tshwana le moreki yo o batlang diperela tse dintle .
40013046	Ya re a sena go bona nngwe e e tlhwatlhwa kgolo , a ya a bapatsa tsotlhe tse o nang natso a e reka .
40013047	“ Gape bogosi jwa legodimo bo tshwana le lotloa lo lo digetsweng mo lewatleng , mme lwa gogoba ga ditshika tsotlhe tsa ditlhapi ;
40013048	lo e rileng lo sena go tlala ba lo gogela fa thoko ; ba dula ba tlhophela tse di monate mo megopeng , mme tse di bosula ba di latlha .
40013049	Go tlaa nna fela jalo mo bokhutlong jwa lefatshe ; baengele ba tlaa tswa , ba tlhaola ba ba bosula mo go ba ba siameng ,
40013050	ba ba latlhela mo bokepisong jwa molelo ; go tlaa nna selelo le phuranyo ya meno teng .
40013051	“ A dilo tse tsotlhe lo di tlhalogantse ? ” Ba mo raya ba re : “ Ee . ”
40013052	A ba raya a re : “ Ke gone he mokwadi mongwe le mongwe , yo o rutilweng sentle ka ga bogosi jwa legodimo , o tshwana le mong wa ntlo , yo o ntshang dilo tse dintšha le tse dikgologolo mo lohumong lwa gagwe . ”
40013053	Ga dirala , e rile Jesu a sena go wetsa ditshwantsho tse , a tloga a tswa teng .
40013054	Ya re a fitlha mo lefatsheng la ga gabo , a ba ruta mo ntlong ya bone ya thuto , ba ba ba gakgamala ba re : “ Monna yo o tshotse botlhale jo le ditiro tse tsa nonofo kae ?
40013055	A yo ga se morwa mmetli wa dikgong ? A mmaagwe ga se Maria ? Le bomonnawe a ga se boJakobe , le Josefe , le Simone le Jutase ?
40013056	Le bokgaitsadie a ga re na nabo botlhe ? Ana monna yo o a ba a tshotse kae dilo tsotlhe tse ? ”
40013057	Mme ba kgopega ka ga gagwe , mme Jesu a ba raya a re : “ Moperofeti ga a ke a tlhoka tlotlo , fa e se mo lefatsheng la ga gabo , le mo ntlong ya gagwe . ”
40013058	Mme a se ka a dira ditiro di le dintsi tsa nonofo teng , ka ntlha ya go tlhoka go dumela ga bone .
40014001	E rile ka lobaka loo molaodi Herote a utlwela tumedi ka ga Jesu .
40014002	Mme a raya batlhanka ba gagwe a re : “ Yo ke Johane Mokolobetsi ; o tsogile mo baswing ; ke gone ka fa dinonofo tse , di dirang mo go ene ka teng . ”
40014003	Gonne Herote o ne a tshwere Johane , a mo golega , a mo tsenya mo ntlong ya kgolegelo ka ntlha ya ga Herodiase , mosadi wa ga Filipo morwa rraagwe .
40014004	Gonne Johane o ne a mo reile a re : “ Ga o a letlelelwa go nna nae . ”
40014005	Mme a eletsa go mmolaya , mme a boifa batho , ka ba ne ba mo kaya fa e le moperofeti .
40014006	E rile go fitlha letsatsi la botsalo jwa ga Herote , morwadia Herodiase a bina mo modirong , mme a kgatlha Herote .
40014007	Foo a mo solofetsa ka ikano a re , se o tlaa se mo lopang o tlaa se mo naya fela .
40014008	Ene ka a laetswe ke mmaagwe a re : “ Nnaya fela fano tlhogo ya ga Johane Mokolobetsi ka mogotšana jaana . ”
40014009	Kgosi ya hutsafala ; le fa go ntse jalo ya laola gore a e newe , ka ntlha ya maikano a yone , le ka ntlha ya ba ba jang nayo .
40014010	Mme a roma batho , ba ya ba kgaola Johane tlhogo mo ntlong ya kgolegelo .
40014011	Tlhogo ya gagwe ya leriwe ka mogotšana , ya newa morweetsana ; ene a e isa kwa go mmaagwe .
40014012	Mme barutwana ba gagwe ba ya ba tsaya setoto , ba mo fitlha ; mme ba ya ba bolelela Jesu .
40014013	Jaana e rile Jesu a utlwa , a tloga teng ka mokoro a ngongwaelela kwa thoko , felong fa go se nang batho ; mme batho ba ba matshutitshuti ba re ba utlwa , ba mo latela ba tsamaya ka dinao , ba tswa mo metseng .
40014014	A tswa , a bona bontsintsi jo bogolo jwa batho mme a ba tlhomogela pelo , a fodisa balwetse ba bone .
40014015	Ya re go nna maitseboa barutwa ba gagwe ba tla mo go ene ba re : “ Golo fa ke naga fela , le lobaka lo setse lo fetile ; phatlalatsa batho , gore ba ye mo metsaneng go ithekela dijo . ”
40014016	Jesu a ba raya a re : “ Ga ba na go tsamaya ; ba feng ba je . ”
40014017	Ba mo raya ba re : “ Fano ga re na sepe fa e se dinkgwe di le tlhano , le ditlhapi di le pedi fela . ”
40014018	A re : “ Di lereng kwano go nna . ”
40014019	Mme a laola ba ba matshutitshuti go nna mo bojannyeng , a tsaya dinkgwe tse tlhano le ditlhapi tse pedi , a lelalela legodimong , a di segofatsa , a di ngathoganya , mme dinkgwe a di neela barutwa , barutwa ba di abela batho .
40014020	Mme ba ja botlhe ba kgora ; mme ba sela dikabetla tse di setseng , ya nna diroto tse di tletseng di le 12 .
40014021	Ba ba jeleng e ka ne e le banna ba le 5 000 , go sa balwe basadi le banyana .
40014022	A akofa a laola barutwa go tsena mo mokorong , ba mo etelelela pele kwa moseja , ene a sa ntse a phatlalatsa batho .
40014023	Ya re a sena go phatlalatsa batho , a tlhatlogela mo thabeng kwa thoko , a ya go rapela ; mme ya re go nna maabanyane a bo a le teng a le esi .
40014024	Mokoro one wa bo o setse o le fa gare ga lewatle , o kgarakgatshiwa ke makhubu a metsi ; gonne ba tlhabaganye le phefo .
40014025	Ya re bosigo , ka lobaka lwa tebelo ya bone , a ya kwa go bone a tsamaya ka dinao mo godimo ga lewatle .
40014026	Barutwa ba re ba mmona a tsamaya ka dinao mo godimo ga lewatle , ba fuduega ba re : “ Ke sedimo ; ” mme ba goisiwa ke poifo .
40014027	Mme Jesu a akofa a bua nabo a re : “ Nametsegang ; ke nna ; se boifeng . ”
40014028	Petere a mo fetola a re : “ Morena , fa e le wena , nthaya , o re ke ye koo go wena mo godimo ga metsi . ”
40014029	Mme a re : “ Ntlo . ” Petere a fologa mo mokorong , a tsamaya mo godimo ga metsi , a re o ya kwa go Jesu .
40014030	Mme ya re a utlwa phefo e le thata , a boifa ; mme ya re a simolola go nwela a goa a re : “ Morena , mpoloka . ”
40014031	Ka bofefo Jesu a otlolola letsogo , a mo tshwara , a mo raya a re : “ Ao ! Wena yo o tumelo e e potlana , o ne o belaelelang ? ”
40014032	Ya re ba sena go pagama mo mokorong phefo ya kokobela .
40014033	Mme ba ba mo mokorong ba mo obamela ba re : “ Ammaaruri o Morena Modimo . ”
40014034	E rile ba sena go kgabaganya , ba fitlha mo lefatsheng la Genesarete .
40014035	Ya re batho ba felo foo ba mo lemoga , ba roma mo tikologong yotlhe ya lefatshe leo , ba tlisa kwa go ene botlhe ba ba lwalang .
40014036	Ba mo rapela , gore a mme ba ke ba ame le fa e ka bo e le makantsa a seaparo sa gagwe ; mme ba ba mo amileng ba fodisiwa botlhe fela .
40015001	Foo ga tla Bafarisai le bakwadi ba ba tswang Jerusalema , ba tla kwa go Jesu ba re :
40015002	“ Ke go reng fa barutwa ba gago ba tlola mekgwa ya ba bogologolo ? Gonne fa ba ja dijo ga ba ke ba tlhapa diatla . ”
40015003	Mme a ba fetola a re : “ Ke go reng fa le lona lo tlola molao wa Modimo ka ntlha ya mekgwe ya lona ?
40015004	Gonne Modimo o rile : ‘ Tlotla rraago le mmaago , ’ gape : ‘ Yo o buang bosula ka ga rraagwe , le fa e le mmaagwe a a swe ruri . ’
40015005	Mme lona lwa re : ‘ Le fa e le mang yo o tlaa rayang rraagwe , le fa e le mmaagwe a re : Se o ka bong o thusiwa ke nna ka sone , se abetswe Modimo ; ’
40015006	a sa tlotle rraagwe le fa e le mmaagwe . Lo bo lo dirolotse lefoko la Modimo ka ntlha ya mekgwa ya lona .
40015007	Baitimokanyi ke lona , Isaia o boletse sentle ka ga lona a re :
40015008	‘ Tšhaba e , e ntlotla ka dipounama ; mme dipelo tsa bone di kgakala le nna .
40015009	Ba nkobamelela lefela , ka e a tle e re ba ruta , dithuto tsa bone e be e le dipolelo tsa batho fela . ’ ”
40015010	A ipiletsa batho ba le bantsi , a ba raya a re : “ Utlwang , lo tlhaloganye :
40015011	Se se tsenang ka molomo , ga se sone se se itshekololang motho ; mme se se tswang ka molomo , ke sone se se itshekololang motho . ”
40015012	Foo ga tla barutwa , ba mo raya ba re : “ A o a itse fa e rile Bafarisai ba utlwa lefoko le , ba kgotšwa ? ”
40015013	A ba fetola a re : “ Setlhatshana sengwe le sengwe se Rre wa legodimo o sa se tlhomang , se tlaa kumolwa ka medi .
40015014	Ba leseng ; ke bagogi ba ba foufetseng . Fa sefofu se goga sefofu , di tlaa wela mmogo mo kgatamping . ”
40015015	Mme Petere a mo fetola a re : “ Re ranolele setshwantsho se . ”
40015016	Mme a re : “ A le lona le gompieno lo sa ntse lo tlhoka tlhaloganyo ?
40015017	A ga lo lemoge gore tsotlhe tse di tsenang ka molomo di fetela mo mpeng , mme di ye go latlhelwa kwa ntle ?
40015018	Mme dilo tse di tswang ka molomo di tswa mo pelong ; mme tsone tseo di itshekolola motho .
40015019	Gonne mo pelong go tswa megopolo e e bosula , le dipolao , le dikgokafalo , le boaka , bogodu , le pateletso le dikgalo .
40015020	Dilo tse ke tsone tse di itshekololang motho ; go ja ka diatla tse di sa tlhapiwang ga go ke go itshekolola motho . ”
40015021	Jesu a tloga a tswa teng , a ngongwaelela kwa dintlheng tsa Ture le Sitone .
40015022	Mme bonang , mosadi wa Mokanana a tswa melelwaneng eo , a goa a re : “ Nkutlwela botlhoko , Morena , Morwa Dafite ; morwadiake o tshwenngwa thata ke mowa o o maswe . ”
40015023	Mme a se ka a mo fetola ka lefoko lepe . Barutwa ba gagwe ba tla ba mo rapela ba re : “ Mo reye a tsamaye , gonne o re tlhaeletsa kwa morago . ”
40015024	Mme a ba fetola a re : “ Ga ke a rongwa fa e se kwa dinkung tse di timetseng tsa ntlo ya Iseraele . ”
40015025	Mosadi a tla a mo obamela a re : “ Morena , a ko o nthuse . ”
40015026	Mme a mo fetola a re : “ Ga go a tshwanela fa go ka tsewa dijo tsa bana , tsa latlhelwa dintša . ”
40015027	Mme a re : “ Ee , Morena ; gonne le e leng dintša di tle di je matlhotlhora a a wang mo lomating lwa bojelo lwa beng ba tsone . ”
40015028	Foo Jesu a mo fetola a re : “ Ija , mosadi ! Tumelo ya gago e kgolo , a go go dirafalele ka fa o ratang ka teng . ” Morwadie o sa le a fodisiwa fela ka lobaka loo .
40015029	Jesu a tloga a tswa teng , a tla fa gaufi le lewatle la Galilea ; mme a tlhatlogela mo thabeng , a dula teng .
40015030	Ga tla kwa go ene matshutitshuti a magolo a batho , ba na le ba ba tlhotsang , le difofu , le dimumu , le digole le ba bangwe ba le bantsi , ba ba baya fa fatshe fa dinaong tsa gagwe , mme a ba fodisa .
40015031	Bontsi jwa batho jwa ba jwa tla jwa gakgamala , ka ba bona dimumu di bua , digole di itekanetse , batlhotsi ba tsamaya , le difofu di bona ; mme ba galaletsa Modimo wa Iseraele .
40015032	Jesu a ipiletsa barutwa ba gagwe a re : “ Ke tlhomogela batho ba bantsi ba pelo , ka jaana ba setse ba tlhotse le nna malatsi a le mararo , mme ba se na se ba se jang ; ga ke rate go ba phatlalatsa ka tlala , e se re gongwe ba dimelela mo tseleng . ”
40015033	Barutwa ba mo raya ba re : “ Fano mo nageng fela re tlaa bo re bonye kae dinkgwe tse di lekanyeng go kgorisa bontsi jo bo kanakana ? ”
40015034	Jesu a ba raya a re : “ Lo na le dinkgwe di le kae ? ” Ba re di supa le ditlhapi di se kae .
40015035	Mme a laola gore batho ba dule fa fatshe ;
40015036	mme a tsaya dinkgwe tse supa , le ditlhapi , a leboga , a di ngathoganya , a di neela barutwa , mme barutwa ba di abela batho .
40015037	Ba a ja botlhe fela , ba kgora ; ba ba ba sela dikabetla tse di setseng , ya nna diroto di supa di tletse .
40015038	Ba ba jeleng e ne e le banna ba ba dikete tse nne , go sa balwe basadi le banyana .
40015039	Mme a phatlalatsa matshutitshuti a batho , a tsena mo mokorong , a ya a fitlha mo melelwaneng ya Magetane .
40016001	Bafarisai le Basadukai ba tla , ba mo lopa gore a ba supetse sesupo se se tswang legodimong , mme ba bo ba mo lalela .
40016002	Mme a ba fetola a re : “ E a re fa go le maitseboa , lo a tle lo re : ‘ Go tlaa tsoga go sele ; ka legodimo le le lehibidu . ’
40016003	E re ka moso lo re : ‘ Go tlaa tsoga go sele ; ka legodimo le le lehibidu le bontsho . ’ Lo itse go lemoga ponalo ya legodimo ; mme lo palelwa ke go re metlha e kaela kae
40016004	Losika lo lo bosula , le lwa boaka , lo batla sesupo ; mme ga lo ketla lo newa sesupo sepe , fa e se sesupo sa ga Jona . ” Mme a ba tlogela a tsamaya .
40016005	Barutwa ba fitlha kwa moseja , mme ba bo ba lebetse go tsaya dinkgwe .
40016006	Mme Jesu a ba raya a re : “ Tlhokomelang , lo bo lo itise mo sebedisong sa Bafarisai le Basadukai . ”
40016007	Mme ba tseisanya kgang ba re : “ Ke ka gobo re se ka ra tsaya senkgwe . ”
40016008	Jesu ka a lemoga a re : “ Lona ba tumelonyana , lo tseisanyeditseng kgang ka gobo lo se na dinkgwe ?
40016009	A ga lo ise lo lemogo , le fa e le go gakologelwa dinkgwe tse tlhano , tsa ba ba 5 000 , le bokae jwa diroto tse lo seletseng mo go tsone ?
40016010	Le fa e le dinkgwe tse di supang tsa ba 4 000 , le bokae jwa diroto tse lo seletseng mo go tsone ?
40016011	Ana go ntse jang lo sa lemoge fa ke ne ke sa bue le lona ka ga dinkgwe ? Mme e le gore lo itise mo sebedisong sa Bafarisai le Basadukai . ”
40016012	Foo ba tlhaloganya fa a sa ba tlhagise ka ga sebediso sa senkgwe , mme e le ka ga thuto ya Bafarisai le Basadukai .
40016013	Jaana e rile Jesu a fitlha mo dintlheng tsa Kaesarea Filipi , a botsa barutwa ba gagwe a re : “ Ana batho ba tle ba re nna Morwa Motho ke mang ? ”
40016014	Ba re : “ Bangwe ba re : Johane Mokolobetsi ; ba bangwe ba re : Elija ; le ba bangwe ba re : Jeremia , kgotsa mongwe wa baperofeti . ”
40016015	A ba raya a re : “ Me lona lwa re nna ke mang ? ”
40016016	Simone Petere a mo fetola a re : “ O Keresete , Morwa Modimo o o tshedileng . ”
40016017	Jesu a mo fetola a re : “ O sego , Simone morwa Jona ; gonne ga o a go senolelwa ke nama le madi , fa e se ke Rre yo o kwa legodimong .
40016018	Le nna ke go raya ke re : O Petere , mme ke tlaa aga phuthego ya me mo lefikeng le ; mme dinonofo tsa Bobipo ga di ketla di e fenya .
40016019	Ke tlaa go neela dikopololo tsa bogosi jwa legodimo ; se o tlaa se bofang mo lefatsheng , se tlaa bo se bofilwe kwa legodimong ; mme se o tlaa se bofololang mo lefatsheng , se tlaa bo se bofolotswe kwa legodimong . ”
40016020	Foo a laya barutwa gore ba se ka ba bolelela ope fa e le ene Keresete .
40016021	Go simolola ka lobaka loo , Jesu a nna a tlhaloganyetsa barutwa ba gagwe fa a na le go ya kwa Jerusalema , le go bogisiwa dilo di le dintsi ke bagolwane le baperesiti ba bagolo le bakwadi , le go bolawa , le go ba a tsosiwa ka letsatsi la boraro .
40016022	Mme Petere a mo isa fa thoko , a simolola go mo omanya a re : “ A go nne kgakala nao , Morena ; mo ga go ketla go go dirafalela gope . ”
40016023	Mme ene a retologa , a raya Petere a re : “ Tloga fa pele ga me Satane ; gonne o sekgopi mo go nna ; ka gobo ga o tlhokomele dilo tsa Modimo , fa e se dilo tsa batho fela . ”
40016024	Foo Jesu a raya barutwa ba gagwe a re : “ Fa motho le fa e le mang a rata go ntshala morago , a a iitatole , mme a a tseye mokgoro wa gagwe a itse go ntshala morago .
40016025	Gonne le fa e le mang yo o ratang a ka bo a boloka botshelo jwa gagwe , bo tlaa mo latlhegela ; mme yo o latlhegelwang ke botshelo jwa gagwe , ka ntlha ya me , o tlaa bo bona .
40016026	Gonne motho o tlaa bo a ka thusega eng , le fa a ka fenya lefatshe lotlhe , mme a latlha botshelo jwa gagwe ? Kgotsa , se motho o ka se ntshang a se baya mo boemong jwa botshelo jwa gagwe ke eng ?
40016027	Gonne Morwa Motho o tlaa tla ka kgalalelo ya ga Rraagwe , a na le baengele ba gagwe ; e dira gone o tlaa duelang mongwe le mongwe ka fa ditirong tsa gagwe .
40016028	Ammaaruri ke a lo raya : Go bangwe ba bone ba ba emeng fa , ba ba se ketlang ba utlwa loso gope , go tsamaya ba bona Morwa Motho a tla mo bogosing jwa gagwe pele . ”
40017001	E rile malatsi a le marataro a sena go feta , Jesu a tseela Petere , Jakobe le Johane monnawe , kwa thoko , a ba tlhatlosetsa mo thabeng e e godileng .
40017002	Mme a ya a fetoga ponalo fa pele ga bone ; sefatlhogo sa gagwe sa phatsima jaaka letsatsi , le diaparo tsa gagwe tsa nna ditshweu jaaka lesedi .
40017003	Mme ga bonala kwa go bone Moše le Elija , ba bua mmogo nae .
40017004	Mme Petere a raya Jesu a re : “ Morena , go molemo go rona go nna fa ; fa o rata , ke tlaa dira metlaagana e le meraro fano ; mongwe e nne wa gago , o mongwe e nne wa ga Moše , o mongwe e nne wa ga Elija . ”
40017005	Ya re a sa ntse a bua , leru le le sedifetseng la ba tshutifalela ; mme bonang , lentswe la tswa mo lerung la re : “ Yo ke morwaake yo rategang , yo ke kgatlhegang thata mo go ene ; lo utlweng ene . ”
40017006	E rile barutwa ba le utlwa , ba wela fa fatshe ka difatlhogo , ba boifa segolo .
40017007	Mme Jesu a tla a ba ama a re : “ Tsogang lo eme , se boifeng . ”
40017008	Ya re ba tsholetsa matlho , ba se ka ba bona ope fa e se Jesu a le esi fela .
40017009	Ya re ba fologa mo thabeng , Jesu a ba laola a re : “ Lo se ka lwa bolelela ope ponalo e lo e bonyeng , Morwa Motho a ba a tle a tsoge mo losong pele . ”
40017010	Mme barutwa ba gagwe ba mmotsa , ba re : “ Ke go reng fa bakwadi ba re Elija o na le go tla pele ? ”
40017011	A ba fetola a re : “ Ruri Elija o etla , mme o tlaa tsosolosa dilo tsotlhe .
40017012	Ke lo raya ke re : Le jaana Elija o setse a tsile , mme ga ba a ka ba mo itse , ba ne ba mo direla ka fa ba ratang ka teng . Morwa Motho le ene o tlaa bogisiwa ke bone fela jalo . ”
40017013	Ke gone barutwa ba tlhaloganya fa a bua nabo ka ga Johane Mokolobetsi .
40017014	E rile ba sena go fitlha kwa bontsing jwa batho , ga tla monna mongwe kwa go ene , a mo khubamela a re :
40017015	“ Morena , utlwela morwaake botlhoko ; gonne o tle a nne a karalale , mme o utlwa botlhoko thata ; gonne o tle a wele mo molelong le mo metsing gantsi .
40017016	Ke ne ka mo lere mo barutweng ba gago , mme ba retelelwa ke go mo fodisa . ”
40017017	Jesu a ba fetola a re : “ Losika lo lo sa dumeleng , lo lo kgopo ke lona , ke tlaa nna le lona goleele go le kae ? Ke tlaa lo itshokela goleele go le kae ? Mo lereng kwano go nna . ”
40017018	Mme Jesu a kgalemela mowa o o maswe , mme wa tswa mo go ene ; mosimane o sa le a fodisiwa fela ka lobaka loo .
40017019	Foo barutwa ba tla mo go Jesu kwa thoko ba re : “ E ne e le ka go reng fa rona re sa nonofa go o kgoromeletsa ntle ? ”
40017020	Mme a ba raya a re : “ E ne e le ka ntlha ya bobotlana jwa tumelo ya lona ; gonne ammaaruri ke a lo raya : Fa lo na le tumelo e e kanang ka tlhaka ya peo ya mosetara , lo ka raya thaba e lwa re : ‘ Tloga fa , o hudugele fale ; ’ mme e tlaa huduga ; mme ga go ketla go nna le sepe se se tlaa lo retelelang . (
40017021	Mme losika lo , ga lo tswe gope fa e se ka thapelo , le ka go ikitsa go ja . ) ”
40017022	Ya re ba sa ntse ba tlhotse kwa Galilea , Jesu a ba raya a re : “ Morwa Motho o tloga a neelwa mo diatleng tsa batho ;
40017023	mme ba tlaa mmolaya , mme e tlaa re ka letsatsi la boraro o tlaa tsosiwa . ” Mme ba hutsafala segolo thata .
40017024	E rile ba sena go fitlha mo Kaperenaume , ba ba amogelang lekgetho la tempele ba tla mo go Petere ba re : “ A moruti wa lona ga a ntshe lekgetho la tempele ? ”
40017025	A re : “ Ee , o a le ntsha . ” Ya re a tsena mo ntlong , Jesu a mo raka ka go bua , a re : “ Simone o gopola jang ? Ana dikgosi tsa lefatshe di amogela sehuba , kgotsa lekgetho mo go bomang ? A ke mo go bomorwaa tsone , kgotsa mo baennyeng ? ”
40017026	Mme ya re a re : “ Mo baennyeng , ” Jesu a re : “ Fa e le jalo bomorwaa tsone ba gololosegile .
40017027	Le fa go ntse jalo , a re se ba kgopise ; ya lewatleng , o konopele kobe , o tseye tlhapi e e tlhatlogang pele ; mme o tlaa re o sena go e atlhamolosa molomo , o tlaa fitlhela ledi la bošeleng ba ba bošeleng ba ba 8 ; tsaya lone leo , o le ba neye , e le la me nao . ”
40018001	E rile ka lone lobaka loo barutwa ba tla mo go Jesu ba re : “ Ana yo e leng ene mogolo bogolo mo bogosing jwa legodimo e a bo e le mang ? ”
40018002	Mme a ipiletsa ngwanyana , a mmaya fa gare ga bone .
40018003	Mme a re : “ Ammaaruri ke a lo raya , fa lo sa sokologe , lwa nna jaaka banyana , ga lo ketla lo tsena mo bogosing jwa legodimo ka gope .
40018004	Ke gone le fa e le mang yo o tlaa ingotlang jaaka ngwanyana yo , ke ene yo o leng mogolo bogolo mo bogosing jwa legodimo .
40018005	Mme le fa e le mang yo o tsholang ngwanyana mongwe yo o ntseng jalo , ka leina la me , o tshola nna .
40018006	“ Le fa e le mang yo o tlaa kgopisang mongwe wa ba babotlana ba ba dumelang mo go nna , go ka nna molemo mo go ene fa lolwala lo logolo lo ka gokelelwa mo thamong ya gagwe , a ba a thabuediwa mo matenyeng a lewatle .
40018007	A bo go latlhega lefatshe ka ntlha ya dikgopi ! Gonne dikgopi di na le go tla fela , mme go bo go latlhega motho yo sekgopi se tlang ka ene .
40018008	“ Fa seatla sa gago , kgotsa lonao lwa gago di go kgopisa , o di kgaole o di latlhe ; gonne go ka nna molemo mo go wena go tsena mo botshelong o le segole kgotsa setlhotsa , bogolo go go latlhelwa mo molelong o o sa khutleng o le diatla tsoo pedi kgotsa dinao tsoo pedi .
40018009	Fa leitlho la gago le go kgopisa , o le gonye o le latlhe ; gonne go ka nna molemo mo go wena go tsena mo botshelong o le moitlho , bogolo go go latlhelwa mo moleteng wa molelo o le matlho oo mabedi .
40018010	“ Lo bone , gore lo se nyatse ope wa ba babotlana ba ; gonne ke a lo raya ka re , kwa legodimong baengele ba bone ba lebile ka metlha yotlhe sefatlhogo sa ga Rre yo o kwa legodimong .
40018011	( Gonne Morwa Motho o tsile go boloka se se latlhegileng . )
40018012	“ Lo gopola jang ? Fa motho mongwe a na le dinku di le lekgolo , mme fa nngwe ya tsone e timetse , a ga a tlogele tse di 99 , mme a ya kwa dithabeng , a batla e e timetseng ?
40018013	Mme e tlaa re fa go dirala a ya a e bona , ruri ke a lo raya , o itumelela yone bogolo go tse 99 tse di se kang tsa timela .
40018014	Fela jalo ga se go rata ga Rraeno yo o kwa legodimong , gore mongwe wa ba babotlana ba , a nyelele .
40018015	“ Fa wa gaeno a go leofetse , ya o mo kaele molato wa gagwe lo le babedi fela ; e tlaa re fa a go utlwile o tlaa bo o gapile wa gaeno .
40018016	Mme fa a gana go utlwa , a go ye mongwe fela , le fa e le ba le babedi nao , gore lefoko lengwe le lengwe le tlhomamisiwe ka melomo ya basupi ba le babedi , le fa e le ba le bararo .
40018017	Mme fa a gana go utlwa bone , ya o bolelele phuthego ; mme fa a gana go utlwa le yone phuthego , mo go wena o mo kaye jaaka moditšhaba fela , le mokgethisi .
40018018	“ Ammaaruri ke a lo raya : Le fa e ka ne e le dilo dife tse lo di bofang mo lefatsheng , di tlaa bo di bofilwe kwa legodimong ; le gone le fa e ka ne e le dilo dife tse lo tlaa di bofololang mo lefatsheng , di tlaa bo di bofolotswe kwa legodimong .
40018019	Gape , ke a lo raya : E tlaa re fa ba le babedi ba lona ba dumalanye mo lefatsheng ka ga sengwe fela se ba tlaa se lopang , ba tlaa se direlwa ke Rre yo o kwa legodimong .
40018020	Gonne kwa ba le babedi kgotsa ba le bararo ba phuthegileng gone , ka leina la me , foo nna ke gone mo gare ga bone . ”
40018021	Foo ga tla Petere a mo raya a re : “ Morena , kana wa gaetsho o ka nteofela gakae , mme ke ntse ke mo itshwarela ; a ke gasupa ? ”
40018022	Jesu a mo raya a re : “ Ga ke go reye ke re e nne gasupa ; ka re , e nne ga 70 gasupa .
40018023	Ke gone bogosi jwa legodimo bo tshwantshiwang le kgosi nngwe , e e neng e rata go gopola melato e e e neetseng batlhanka ba yone .
40018024	E rile e simolola go gopola , ga tlisiwa kwa go yone mongwe yo o molato nayo diponto di le makgolo a lekgolo .
40018025	Mme e rile ka a se na se o lefang ka sone , morena wa gagwe a laola gore a rekisiwe , le mosadi wa gagwe le bana , le dilo tsotlhe tsa gagwe , gore tefo e dirafale .
40018026	Ke gone motlhanka a wela fa fatshe a mo obamela a re : ‘ Morena , a ko o nne pelotelele le nna , mme ke tlaa go lefela gotlhe fela . ’
40018027	Mme morena wa motlhanka yoo , ka a tlhomoga pelo , a mo golola , a mo itshwarela molato oo .
40018028	“ Motlhanka yoo a tswa , mme a fitlhela mongwe wa batlhanka ka ene , yo o molato nae diponto di le some ; a mo tshwara a mo tlhaba dikutso a re : ‘ Lefa molato wa gago . ’
40018029	Jalo motlhanka ka ene a wela fa fatshe a mo rapela a re : ‘ A ko o nne pelotelele le nna , mme ke tlaa go lefela . ’
40018030	Mme a gana ; a ya a mo latlhela mo ntlong ya kgolegelo , a tla a tsamaye a lefe molato .
40018031	Jalo ya re batlhanka ka ene ba bona se se dirilweng , ba utlwa botlhoko thata , ba ya ba bolelela morena wa bone gotlhe mo go dirilweng .
40018032	Foo morena wa gagwe a mo ipiletsa , a mo raya a re : ‘ Motlhanka wa molotsana ke wena , ke go itshwaretse molato ole otlhe fela , ka go bo o ne o o inthapeletse .
40018033	Le wena a e ne e se tshwanelo ya gago go utlwela motlhanka ka wena botlhoko , fela jaaka le nna ke go utlwetse botlhoko ? ’
40018034	Mme morena wa gagwe a šakgala , a mo neela batlhokofatsi , a tla a tsamaye a lefe molato otlhe fela .
40018035	“ Fela jalo , Rre wa legodimo o tlaa direla lona , fa lo sa itshwarelane , mongwe le mongwe wa ga gabo ka dipelo tsa lona . ”
40019001	Ga dirala e rile Jesu a sena go wetsa mafoko a , a huduga kwa Galilea , a tla mo melelwaneng ya Jutea , kwa moseja ga Joretane ;
40019002	mme batho ba ba matshutitshuti a magolo ba mo sala morago ; mme a ba fodisa teng .
40019003	Ga tla Bafarisai kwa go ene , ba mo lalela , ba re : “ A go letleletswe monna go tlhala mosadi wa gagwe ka ntlha ya sengwe le sengwe ? ”
40019004	Mme a ba fetola a re : “ A ga lo ise lo ke lo bale fa yo o ba dirileng mo tshimologong a ba dirile nona le tshadi ,
40019005	a ba a re : ‘ Ke gone ka moo , motho o tlaa tlogelang rraagwe le mmaagwe , a ngaparela mosadi wa gagwe ; mme bobedi jo bo tlaa nna nama e le nngwe fela ? ’
40019006	Jalo ba bo ba sa tlhole ba le babedi , mme ke nama e le nngwe fela . Ke gone se se kopantsweng ke Modimo , a se se kgaoganngwe ke motho . ”
40019007	Ba mo raya ba re : “ Mme e le foo Moše a ba a reng , fa a laola gore go ntshiwe lokwalo lwa tlhalo , mme go tlhalwe mosadi ? ”
40019008	A ba raya a re : “ Moše a lo leseletsa go tlhala basadi ba lona ka ntlha ya bothata jwa dipelo tsa lona ; mme go tswa kwa tshimologong ga go a nna jalo .
40019009	Le nna ke lo raya ke re : Le fa e le mang yo o tlaa tlhalang mosadi wa gagwe , fa e se ka ntlha ya boaka , mme a nyala yo mongwe , o dira boaka ; le yo o mo nyalang a sena go tlhalwa , o dira boaka . ”
40019010	Barutwa ba mo raya ba re : “ Fa monna a ntse jalo le mosadi wa gagwe , go bo go se molemo go nyala . ”
40019011	Mme a ba raya a re : “ Batho botlhe ga ba ka ke ba tshola lefoko le , fa e se ba ba go neetsweng .
40019012	Gonne go na le banna ba baopa , ba ba sa leng ba tsalwa jalo , ba sa tswa sebopelong sa bommaabo ; go bile go na le baopa ba ba opafaditsweng ke batho ; mme go na le baopa ba ba ikopafaditseng , ka ntlha ya bogosi jwa legodimo . Yo o nonofileng go go tshola , a a go tshole . ”
40019013	Foo ga tlisiwa banyana kwa go ene , gore a ba beye diatla , mme a rapele ; mme barutwa ba ba kgalemela .
40019014	Mme Jesu a re : “ Lesang banyana , se ba itseng go tla kwa go nna , gonne bogosi jwa legodimo ke jwa ba ba ntseng jaolo . ”
40019015	Mme a ba baya diatla ; mme a tloga a tswa teng .
40019016	Mme bonang , mongwe a tla kwa go ene a re : “ Moruti , ana , ke direng se se molemo , gore ke bone botshelo jo bo sa khutleng ? ”
40019017	Mme a mo raya a re : “ O mpoletsang ka ga se se molemo ? Go mongwe fela yo o molemo ; mme fa o rata go tsena mo botshelong , tshegetsa ditaolo . ”
40019018	A mo raya a re : “ Dife ? ” Jesu a re : “ O se ka wa bolaya motho , o se ka wa dira boaka , o se ka wa utswa , o se ka wa supa maaka ;
40019019	tlotla rraago le mmaago , gape , o rate wa gaeno jaaka o ithata . ”
40019020	Mme lekau la mo raya la re : “ Dilo tsolthe tse ke di tlhokometse ; ke sa tlhoka eng ? ”
40019021	Jesu a mo raya a re : “ Fa o rata go itekanela , ya o rekise tse o nang natso , o abele bahumanegi , mme o tlaa dirana le khumo kwa legodimong ; mme o tle o ntshale morago . ”
40019022	Ya re lekau le utlwa lefoko leo , la tsamaya ka bohutsana ; gonne e ne e le motho yo o dithuo dikgolo .
40019023	Jesu a raya barutwa ba gagwe a re : “ Ammaaruri ke a lo raya : Go tlaa thatafalela mohumi go tsena mo bogosing jwa legodimo .
40019024	Ke bile ke lo raya ke re : Go ka nna bofefo kamela go tsena ka letshofa la lomao , bogolo go mohumi go tsena mo bogosing jwa Modimo . ”
40019025	Ya re barutwa ba utlwa , ba gakgamala thata , ba re : “ Fa e le jalo go a bo go ka bolokwa mang ? ”
40019026	Mme Jesu a ba leba , a ba raya a re : “ Mo bathong golo mo , go retetse ; mme mo Modimong dilo tsotlhe di ka dirafala . ”
40019027	Foo Petere a mo fetola a re : “ Bona , rona re tlogetse gotlhe , mme re go setse morago ; mme ka re , rona re a bo re tlaa bona eng ? ”
40019028	Jesu a ba raya a re : “ Ammaaruri ke a lo raya ka re : Lona ba lo ntshetseng morago , e tlaa re mo Bošafatsong jwa dilo tsotlhe , fa Morwa Motho a dula mo setulong sa gagwe sa bogosi sa kgalalelo , le lona lo tlaa dula mo ditulong tsa bogosi di le 12 , lo atlhola ditso tse 12 tsa Iseraele .
40019029	Mme mongwe le mongwe yo o tlogetseng matlo , le fa e le bomorwa rraagwe , le fa e le bokgaitsadie , le fa e le rraagwe , le fa e le mmaagwe , ( le fa e le mosadi , ) le fa e le bana , le fa e le masimo , ka ntlha ya leina la me , o tlaa amogela galekgolo , mme o tlaa rua botshelo jo bo sa khutleng .
40019030	Ba le bantsi ba tlaa nna ba morago , ba e neng e le ba pele ; mme ba e neng e le ba pele , ba tlaa nna ba morago .
40020001	“ Gonne bogosi jwa legodimo bo tshwana le motho yo o leng mong wa ntlo , yo o phaketseng a ya go thapela tshimo ya gagwe ya mafine badiri ka tuelo .
40020002	Ya re a sena go dumalana le badiri fa a tlaa ba naya thušeleng ka letsatsi , a ba isa mo tshimong ya gagwe ya mafine .
40020003	O tlogile a tswa , e ka ne e le ka nako ya boraro , mme a fitlhela ba bangwe ba eme mo patlelong ya borekelo , ba sa dire sepe .
40020004	Le bone a ba raya a re : ‘ Le lona yang mo tshimong ya mafine , mme se se siameng ke tlaa se lo naya . ’ Mme ba ya .
40020005	A ba a tswa gape , e ka ne e le ka nako ya borataro , le ka ya bofera o le mongwe , a dira fela jalo .
40020006	E rile e ka ne e le ka nako ya 11 a tswa , a fitlhela ba bangwe ba eme fela ; mme a ba raya a re : ‘ Lo emetseng fano motshegare otlhe lo sa dire sepe ? ’
40020007	Ba mo raya ba re : ‘ Ke ka gobo re sa thapiwa ke ope . ’ A ba raya a re : ‘ Le lona yang mo tshimong ya mafine . ’
40020008	“ Ya re go tsena maitseboa , morena wa tshimo a raya molebedi wa gagwe a re : ‘ Bitsa badiri , o ba neye maduo a bone ; o simolole ka ba morago go ya kwa go ba pele . ’
40020009	Mme ya re go tla bone ba nako e e ka neng e le ya 11 , mongwe le mongwe a amogela thušeleng .
40020010	Ya re ba pele ba tla ba itlhoma ba tlaa amogela bogolo ; mme le bone mongwe le mongwe a amogela thušeleng fela jalo .
40020011	Mme ba re ba a amogela ba ngongoregela mong wa ntlo ,
40020012	ba re : ‘ Ba ba morago ba dirile ka nako e le nngwe fela , mme o ba lekantse le rona , ba re itshoketseng letsapa la motshegare le mogote o o fisang . ’
40020013	“ Mme a fetola mongwe wa bone a re : ‘ Tsala , ga ke go siamololele ; a ga o a dumalana le nna ka thušeleng ?
40020014	Tsaya se e leng sa gago o tsamaye ; go rata ga me ke go naya yo wa morago fela jaaka le wena ke go neile .
40020015	A ga ke na tshiamo ya go dira ka selo sa me ka fa ke ratang ka teng ? Kgotsa a leitlho la gago le ntilotse , ka gobo nna ke molemo ? ’
40020016	“ Jalo ba morago ba tlaa nna ba pele , le ba pele ba nne ba morago . ”
40020017	Ya re Jesu a tlhatlogela kwa Jerusalema , a tseela barutwa ba ba 12 kwa thoko , mme ba le mo tseleng a ba raya a re :
40020018	“ Bonang , re tlhatlogela kwa Jerusalema ; mme Morwa Motho o tlaa neelwa baperesiti ba bagolo le bakwadi ; mme ba tlaa atlhola gore a swe ;
40020019	ba tlaa mo neela Baditšhaba go sotlwa , le go seolwa , le go bapolwa ; mme e tlaa re ka letsatsi la boraro o tlaa tsosiwa . ”
40020020	Foo ga tla kwa go ene mma bomorwa Sebete , a na le bomorwawe , a mo obamela , a mo lopa selo sengwe .
40020021	Mme Jesu a mo raya a re : “ O eletsa eng ? ” A mo raya a re : “ Laola gore bomorwaake ba babedi ba , ba dule , mongwe ka fa tsogong la gago le legolo , yo mongwe ka fa go la molema , mo bogosing jwa gago . ”
40020022	Jesu a mo fetola a re : “ Ga lo itse se lo se lopang . A lo nonofile go nwa senwelo se ke tlogang ke se nwa ? ” Ba mo raya ba re : “ Re nonofile . ”
40020023	A ba raya a re : “ Senwelo sa me ruri lo tlaa se nwa ; mme go dula ka fa tsogong la me le legolo , le ka fa tsogong la me la molema , ga se ga me go go aba , mme ke ga bone ba ba go baakanyeditsweng ke Rre . ”
40020024	Ya re ba ba some ba utlwa , ba gakalela bakaulengwe bao .
40020025	Mme Jesu a ba ipiletsa a re : “ Lo a itse fa balaodi ba Baditšhaba ba le bogoma mo go bone , le bagolo ba bone ba gagamatsa taolo mo go bone .
40020026	Ga go ketla go nna jalo mo go lona ; mme le fa e le mang yo o ratang go tla a nna mogolo mo go lona , a a nne modiredi wa lona ;
40020027	le gone le fa e le mang yo o ratang go nna wa pele mo go lona , a a nne motlhanka wa lona ;
40020028	fela jaaka Morwa Motho a ne a sa tla go direlwa , mme e le go direla , le go ntsha botshelo jwa gagwe go nna thekololo ya batho ba le bantsi . ”
40020029	E rile ba tswa mo Jeriko , bontsi jo bogolo jwa batho jwa mo sala morago .
40020030	Mme banna ba le babedi ba ba foufetseng ba bo ba dutse fa tseleng , mme ba re ba utlwa fa Jesu a feta , mme ba goa ba re : “ Morena Morwa Dafite , re utlwele botlhoko ! ”
40020031	Mme batho ba bantsi ba ba kgalemela , ba re ba didimale ; mme ba goa bogolo ba re : “ Re utlwele botlhoko , Morwa Dafite ! ”
40020032	Mme Jesu a ema , a ba bitsa a re : “ Lo rata ka lo direla eng ? ”
40020033	Ba mo raya ba re : “ Morena , ra re : ‘ A matlho a rona a foufololwe . ’ ”
40020034	Mme Jesu , ka a tlhomoga pelo , a ama matlho a bone , mme ba akofa ba bona , mme ba mo sala morago .
40021001	E rile ba atamela Jerusalema , ba fitlha kwa Bethefage , fa Thoteng ya Lotlhware ; foo Jesu a roma barutwa ba le babedi ,
40021002	a ba raya a re : “ Yang mo motsaneng o lo lebaganyeng nao , mme lo tlaa akofa lo fitlhela esela e golegilwe , e na le eselana ya yone ; di gololeng , lo tle natso kwano go nna .
40021003	Mme fa mongwe a bua sengwe le lona , lo re : ‘ Morena o a di batla ; ’ mme o tlaa akofa a di lesa . ”
40021004	Jaana golo mo , go dirilwe , gore go dirafale se se kileng sa buiwa ke moperofeti a re :
40021005	“ Bolelelang Morwadia Sione , lo re : ‘ Bona , Kgosi ya gago e tla kwa go wena , e le pelonolo , e pagame esela , le eselana , ngwana wa esela . ’ ”
40021006	Barutwa ba ya ba dira fela jaaka Jesu a ba laotse .
40021007	Ba lere esela le eselana , ba baya diaparo tsa bone mo go tsone ; mme a nna mo go tsone .
40021008	Bogolo jwa bontsi jwa batho jwa ala diaparo tsa jone mo tseleng ; ba bangwe ba kgaola dikala tsa ditlhare , ba di ala mo tseleng .
40021009	Batho ba bantsi ba ba mo eteletseng pele , le ba ba mo setseng morago , ba duduetsa , ba re : “ Hosana , Morwa Dafite ; go bakwe yo o tlang ka leina la Morena ; Hosana mo bogodimodimong . ”
40021010	E rile a sena go fitlha mo Jerusalema , motse otlhe wa fuduega wa re : “ Yo e a bo e le mang ? ”
40021011	Mme matshutitshuti a batho a re : “ Yo ke ene moperofeti , Jesu yo o tswang kwa Nasaretha wa Galilea . ”
40021012	Mme Jesu a tsena mo tempeleng ya Modimo , mme a leleka botlhe ba ba rekisang le ba ba rekang mo tempeleng , a pitikolola dimati tsa ba ba ananyang madi , le ditulo tsa ba ba rekisang maphoi .
40021013	A ba raya a re : “ Go kwadilwe ga twe : ‘ Ntlo ya me e tlaa bidiwa Ntlo ya thapelelo ’ ; mme lona lo e ntshitse mongobo wa dinokwane . ”
40021014	Difofu le ba ba tlhotsang ba tla kwa go ene mo tempeleng ; mme a ba fodisa .
40021015	Mme ya re baperesiti ba bagolo le bakwadi ba bona dilo tse di gakgamatsang tse o di dirang , le banyana ba duduetsa ba re : “ Hosana , Morwa Dafite , ” ba šakgala .
40021016	Ba mo raya ba re : “ A o a utlwa se ba se buang ba ? ” Jesu a ba raya a re : “ Ee , a ga lo ise lo ke lo bale fa go reng : ‘ O lekantse pako ka a a tswang melomong ya banyana , le ba ba anyang ? ’ ”
40021017	Mme a ba tlogela , a tswa mo motseng a tswela kwa Bethania , mme a lala teng .
40021018	Jaana ya re go le ka moso , fa a boela kwa motseng , a tshwarwa ke tlala .
40021019	Mme ya re a bona setlhare sa mofeige se le fa tseleng se le sosi , a ya kwa go sone , mme a se ka a fitlhela sepe mo go sone , fa e se matlhare fela ; mme a se raya a re : “ A go se tlhole go bonwa loungo mo go wena , go tloga fano go ya bosakhutleng . ” Ka bonako fela setlhare sa mofeige sa omelelela ruri .
40021020	Ya re barutwa ba bona , ba gakgamala ba re : “ Kana setlhare sa mofeige se omeleletse ruri ka bonako jang ? ”
40021021	Mme Jesu a ba fetola a re : “ Ammaaruri ke a lo raya : Fa lo na le tumelo , lo sa belaele , lo tlaa dira , e seng mo go diretsweng setlhare se sa mofeige go le gosi , mme le fa lo ka raya thaba e , lwa re : ‘ Manologa , o thabuegele mo lewatleng ! ’ Go tlaa dirala .
40021022	Le gone dilo tsotlhe tse lo di lopang mo thapelong , ka go dumela , lo tlaa di amogela . ”
40021023	E rile a sena go tsena mo tempeleng , baperesiti ba bagolo le bagolwane ba tla kwa go ene ka a ruta , ba re : “ Ana dilo tse , o di dira ka taolo efe ? E mang yo o go neileng taolo e ? ”
40021024	Jesu a ba fetola a re : “ Le nna ke tlaa lo botsa lefoko lengwe , le e tlaa reng fa lo ka le mpolelela , le nna ke lo bolelele taolo e ke dirang dilo tse ka yone .
40021025	Ana kolobetso ya ga Johane e ne e tswa kae ? A e ne e tswa legodimong kgotsa mo bathong ? ” Mme ba tseisanya kgang , ba re : “ E tlaa re fa re re : ‘ E tswa legodimong , ’ a re reye a re : ‘ Lo ne lo sa mo dumeleleng ? ’
40021026	Fa re re : ‘ E tswa mo bathong , ’ re bo re boifa batho ; gonne botlhe ba kaya Johane fa e le moperofeti . ”
40021027	Mme ba fetola Jesu , ba re : “ Ga re itse . ” Le ene a ba raya a re : “ Le nna ga ke lo bolelele taolo e ke dirang dilo tse ka yone .
40021028	“ Lo gopolang ? Monna mongwe o ne a na le bomorwawe ba le babedi . Mme a tla mo go wa ntlha a re : ‘ Morwaaka , ya o dire mo tshimong ya me ya mafine gompieno . ’
40021029	Mme a mo fetola a re : ‘ Ke a gana ; ’ mme morago a ikwatlhaya , a ya .
40021030	Mme a tla mo go wa bobedi , a bua jalo . Ene a fetola a re : ‘ Ke a ya morena ; ’ mme a se ka a ya .
40021031	Ke ofe wa babedi yo o dirileng go rata ga rraagwe ? ” Ba re : “ Wa ntlha . ” Jesu a ba raya a re : “ Ammaaruri ke a lo raya , Bakgethisi le diaka ba a lo feta , ba tsena pele ga lona mo bogosing jwa legodimo .
40021032	Gonne Johane o ne a tla kwa go lona ka tsela ya tshiamo ; mme ga lo a ka lwa mo dumela ; mme bakgethisi le diaka bone ba mo dumela ; mme lona ga e a ka ya re lo bona , le fa e le go sala lo ikwatlhaya morago , gore lo mo dumele , ga lo a ka lwa go dira .
40021033	“ Utlwang setshwantsho se sengwe : Go kile ga ne go le mong wa ntlo , a tlhomile tshimo ya mafine , a e agelela ka logora , a epa bogatelo jwa bojalwa jwa mofine mo go yone , a aga sefata sa baleti , mme tshimo a e neela badira masimo ba ba e thapang ka tuelo ; mme a etela kwa lefatsheng le sele .
40021034	E rile motlha wa maungo o atamela , a roma batlhanka ba gagwe kwa go bone badira masimo , gore ba ye go tsaya maungo a gagwe .
40021035	Mme badira masimo ba tshwara batlhanka ba gagwe , ba betsa mongwe , ba bolaya yo mongwe , yo mongwe ba mo kgobotletsa ka maje .
40021036	A ba a tloga a roma batlhanka ba bangwe ba le bantsi bogolo go ba pele ; le bone ba ba direla fela jalo .
40021037	Kwa morago a roma morwawe kwa go bone a re : ‘ Ba tlaa sisimoga morwaake . ’
40021038	Ya re badira masimo ba bona morwawe , ba raana ba re : ‘ Yo , ke moruaboswa ; ntlong , re mmolayeng , re gape boswa jwa gagwe . ’
40021039	Mme ba mo tshwara , ba mo latlhela kwa ntle ga tshimo ya mafine , ba mmolaya .
40021040	“ Ke gone e tlaa reng morena wa tshimo ya mafine a tla , o tlaa ba dirang badira masimo bao ? ”
40021041	Ba mo raya ba re : “ Batho bao ba ba se nang pelo , o tlaa ba senya ka botlhokapelo , mme o tlaa neela ba sele tshimo ya gagwe , ba ba tlaa mo nayang maungo mo metlheng ya one . ”
40021042	Jesu a ba raya a re : “ A go lo ise lo ke lo bale mo dikwalong , fa go tweng : “ ‘ Lentswe le baagi ba le ganneng , e bile ke lone le le dirilweng lentswe la kgokgotsho . Golo mo go dirilwe ke Morena , mme go a gakgamatsa mo matlhong a rona ’ ?
40021043	“ Ke gone ke lo raya ke re : Bogosi jwa Modimo lo tlaa bo tlosediwa , bo tlaa newa morafe o o tla ntshang maungo a lona .
40021044	Yo o welang mo lentsweng le , o tlaa thubaganngwa ; mme yo le mo welang , le tlaa mo phatlalatsa jaaka lorole . ”
40021045	Ya re baperesiti le Bafarisai ba utlwa ditshwantsho tsa gagwe ba lemoga fa a bua ka ga bone .
40021046	Mme ya re ba leka go mo tshwara , ba boifa batho , gonne ba mo kaya fa e le moperofeti .
40022001	Jesu a ba fetola , a fela a bua nabo gape ka ditshwantsho , a re :
40022002	“ Bogosi jwa legodimo bo tshwantshiwa le kgosi nngwe e e kileng ya direla morwa yone modiro wa nyalo .
40022003	Ya roma batlhanka ba yone go bitsa ba ba kileng ba lalelediwa modiro wa nyalo , mme ba nna ba gana go ya .
40022004	Gape a roma batlhanka ba bangwe a re : ‘ Rayang ba ba laleditsweng lo re : Bonang , ke baakantse modiro wa me ; dipholo tsa me le tse di nonneng di tlhabilwe , dilo tsotlhe di baakantswe ; tlang modirong wa nyalo . ’
40022005	Ba tlhokomologa , ba itsamaela fela , mongwe a ya morakeng wa gagwe , yo mongwe papading ya gagwe .
40022006	Ba ba setseng ba tshwara batlhanka ba yone , ba ba diraka mo go tlhabisang ditlhong , ba ba bolaya .
40022007	Mme kgosi ya nna bogale ; ya tloga ya bolotsa dintwa tsa yone , ya senya babolai , ya fisa motse wa bone .
40022008	Foo ya raya batlhanka ba yone ya re : ‘ Nyalo yone e baakantswe , mme ba ba neng ba e laleleditswe ba ne ba sa tshwanela .
40022009	Ke gone yang kwa marakanelong a ditsela , mme botlhe ba lo tlaa ba fitlhelang , lo ba reye lo re ba tle modirong wa nyalo . ’
40022010	Batlhanka bao ba tswela kwa ditseleng , ba phutha botlhe ba ba ba fitlhelang , ba ba bosula le ba ba molemo ; mme ba ba laleditsweng ba tlala ka ntlo ya modiro .
40022011	“ E rile kgosi e tsena e tla go bona balalediwa , ya bona motho teng yo o sa aparang seaparo sa nyalo .
40022012	Mme ya mo raya ya re : ‘ Tsala , o tsenye jang fano o se na seaparo sa nyalo ? ’ Mme a tlhoka se o se buang .
40022013	Foo kgosi ya raya batlhanka ya re : ‘ Mmofeng mabogo le maoto lo mo latlhele kwa ntle , kwa lefifing le le kwa ntlentle ; go tlaa nna selelo le phuranyo ya meno gone . ’
40022014	“ Gonne ba ba biditsweng ba bantsi , mme ba ba itshenketweng ba babotlana . ”
40022015	Foo ga tla Bafarisai , ba gakololana ka fa ba ka mo tshwarang mo puong ya gagwe ka teng .
40022016	Ba roma kwa go ene barutwa ba bone ba na le Baherote ba re : “ Moruti , re a itse fa o le boammaaruri , o ruta batho tsela ya Modimo ka boammaaruri , o sa tlhokomele ope ; gonne ga o re bomangmang jwa ga ope sepe .
40022017	Ke gone re bolelele gore o gopola eng ? A go siame go kgethela Kaesare , kgotsa nnyaa ? ”
40022018	Jesu a lemoga bolotsana jwa bone a re : “ Lo ntalelelang , baitimokanyi ke lona ?
40022019	Ntshupetsang ledi la lekgetho . ” Ba lere thušeleng kwa go ene .
40022020	Mme a ba raya a re : “ Setshwantsho se , le sekwalo se , ke tsa ga mang ? ”
40022021	Ba mo raya ba re : “ Tsa ga Kaesare . ” Foo a ba raya a re : “ Ke gone ntshetsang Kaesare dilo tse e leng tsa ga Kaesare ; lo bo lo ntshetse Modimo tse e leng tsa Modimo . ”
40022022	Ya re ba utlwa jalo ba gakgamala , ba mo tlogela , ba tsamaya .
40022023	Ya re ka tsatsi leo fela ga tla kwa go ene Basadukai , ba ba reng ga go na tsogo ya baswi . Ba mmotsa ,
40022024	ba re : “ Moruti , Moše o rile , fa motho a swa , a se na bana , a morwa rraagwe a nyale mosadi wa gagwe , a tsosetse morwa rraagwe losika .
40022025	Jaana go kile ga ne go le banna basupa mo go rona , e le bana ba monna , mme wa ntlha a nyala , a ba a swa ; ka a se na ngwana a tlogelela monnawe mosadi wa gagwe .
40022026	Ga nna fela jalo le wa bobedi , le wa boraro , go ya kwa go wa bosupa .
40022027	Morago ga bone botlhe mosadi le ene a swa .
40022028	Mme e tlaa re mo go tsogeng ga baswi , o tlaa nna mosadi wa ga mang mo go bone boo basupa , gonne ba ne ba nna nae botlhe fela ? ”
40022029	Mme Jesu a ba fetola a re : “ Lo a timela ka lo sa itse dikwalo , le fa e le nonofo ya Modimo ,
40022030	gonne e tlaa re mo go tsogeng ga baswi ba bo ba sa nyale , le fa e le go neelwa nyalo , mme ba bo ba ntse jaaka baengele kwa legodimong .
40022031	Ka ga go tsoga ga baswi , a ga lo ise lo bale se se kileng sa buiwa le lona ke Modimo , wa re :
40022032	‘ Ke nna Modimo wa ga Aberahame , Modimo wa ga Isake , Modimo wa ga Jakobe ? ’ Modimo ga se Modimo wa baswi , fa e se wa batshedi fela . ”
40022033	Mme ya re matshutitshuti a batho a utlwa , a gakgamadiwa ke thuto ya gagwe .
40022034	Bafarisai ba re ba utlwa fa a tlhokisitse Basadukai puo , ba phuthega mmogo .
40022035	Mongwe wa bone , e le mophutholodi wa molao , a mmotsa ka go mo lalela ,
40022036	a re : “ Moruti , taolo e kgolo mo molaong ke efe ? ”
40022037	Mme a mo raya a re : “ ‘ O rate Morena Modimo wa gago ka pelo yotlhe ya gago , le ka mowa otlhe wa gago , le ka tlhaloganyo yotlhe ya gago . ’
40022038	E ke yone taolo e kgolo le ya ntlha .
40022039	E nngwe ya bobedi e e tshwanang nayo ke e : ‘ O rate wa gaeno jaaka o ithata . ’
40022040	Mo ditaolong tse pedi tse , go tshegeletswe molao otlhe le baperofeti mo go tsone . ”
40022041	Jaana e rile Bafarisai ba sa ntse ba phuthegile , Jesu a ba botsa ,
40022042	a re : “ Lo gopola eng ka ga Keresete ! Ke morwa mang ? ” Ba mo raya ba re : “ Ke morwa Dafite . ”
40022043	A ba raya a re : “ Fa e le jalo , Dafite o bua ka Mowa a mmitsa Morena jang ? A re :
40022044	“ ‘ Morena o ne a raya Morena wa me a re : Dula ka fa letsogong la me le legolo , go tle go tsamaye ke beye baba ba gago tlase ga dinao tsa gago . ’
40022045	“ Fa e bo ne ne Dafite a mmitsa Morena , o ntse morwawe jang ? ”
40022046	Mme ga bo go se ope yo o nonofileng go mo fetola ka lefoko lepe ; le gone e sa le ka letsatsi leo ba tshaba go tlhola ba mmotsa dipotso dipe .
40023001	Foo Jesu a bua le matshutitshuti a batho , le barutwa ba gagwe ,
40023002	a re : “ Bakwadi le Bafarisai ba dutse mo setulong sa ga Moše .
40023003	Ke gone tsotlhe tse ba di lo rayang , lo di dire , lo di tlhokomele ; mme lo se ka lwa dira ka fa ditirong tsa bone ; gonne ba tle ba bue , mme ba se ke ba dire .
40023004	Ee , ba tle ba bofe merwalo e e bokete , e e botlhoko go rwalwa , mme ba e beye mo magetleng a batho ; mme bone ka bosi ga ba ke ba e tshikinya , le fa e le ka monwana wa bone .
40023005	Ditiro tsotlhe tsa bone ba di dira gore di bonwe ke batho , ba atlhamolose difelaketere tsa bone , ba golole makantsa a diaparo tsa bone .
40023006	Ba rate bonno jo bo kwa pele mo medirong , le ditulo tse di kwa pele mo matlong a thuto ;
40023007	le ditumediso mo marekelong , le go bidiwa ke batho , ba re : ‘ Rabi . ’
40023008	Mme lona , lo se ka lwa bidiwa Rabi , gonne Moruti wa lona o mongwe fela , mme lona lotlhe lo bomorwa Rraalona .
40023009	Lo se ka lwa bitsa ope rraeno mo lefatsheng ; gonne Rraeno o mongwe fela yo o kwa legodimong .
40023010	Le gone lo se ka lwa bidiwa Beng , gonne Mong wa lona o mongwe fela , e bong Keresete .
40023011	Yo o leng mogolo bogolo mo go lona o tlaa nna modiredi wa lona .
40023012	Le fa e le mang yo o tlaa ikgodisang , o tlaa ngotlafadiwa ; mme yo o ingotlafatsang o tlaa godisiwa .
40023013	“ A bo go latlhega lona bakwadi le Bafarisai , baitimokanyi ! Gonne lo tswaletse batho bogosi jwa legodimo ; gonne , lona ga lo tsene , le ba ba reng ba a tsena , ga lo ba letlelele go tsena .
40023014	A bo go latlhega lona bakwadi le Bafarisai , baitimokanyi ! Lo suputsa matlo a batlholagadi , mme ya re lo ntse lo dira jalo lo golole merapelo e le seipato fela . Ke gone lo tlaa bonang tshekiso e kgolo bogolo .
40023015	“ A bo go latlhega lona bakwadi le Bafarisai , baitimokanyi ! Gonne lo dikologa lewatle le lefatshe , gore lo tle lo ikgapele motho a le mongwe fela wa tšhaba ; mme e re a sena go fetolwa jalo , lo mo ntshe ngwana wa molete wa molelo , yo o bileng a gaisa lona sebedi .
40023016	“ A bo go latlhega lona bagogi ba lo foufetseng , ba lo reng : ‘ Le fa e le mang yo o ikanang ka tempele ga se sepe ; mme le fa e le mang yo o ikanang ka gouta ya tempele , o golegilwe ke go ikana ga gagwe . ’
40023017	Masilo le difofu ke lona ; se segolo ke eng ? A gouta , kgotsa tempele , e e leng yone e e itshepisitseng gouta ?
40023018	Gape , lo a tle lo re : ‘ Le fa e le mang yo o ikanang ka sebeso o a bo a se molato ; mme le fa e le mang yo o ikanang ka tshupelo e e mo go sone o golegilwe ke go ikana ga gagwe . ’
40023019	Difofu ke lona ; se segolo ke eng ? A tshupelo , kgotsa sebeso se se itshepisang tshupelo ?
40023020	Ke gone yo o ikanang ka sebeso , o ikana ka sone , le ka dilo tsotlhe tse di mo go sone .
40023021	Le yo o ikanang ka tempele , o ikana ka yone le ka one o o agileng mo go yone .
40023022	Le yo o ikanang ka legodimo , o ikana ka setulo sa Modimo sa bogosi , le ka one o o dutseng mo go sone .
40023023	“ A bo go latlhega lona bakwadi le Bafarisai , baitimokanyi ! Lo tle lo kgethe sa bosome sa ditlhatshana tsa rothwe le thoma le mosukujwane , mme lo tlogetse dilo tsa molao tse di boima bogolo di sa dirwa , e bong tshiamiso le kutlwelobotlhoko , le boikanngo ; tse lo ne lo tshwanetse go di dira , le tse dingwe lo sa di lese di sa dirwa .
40023024	Bagogi ba ba foufetseng ke lona , lo tlhotlha lo ntsha montsana , mme kamela lo e metse fela .
40023025	“ A bo go latlhega lona bakwadi le Bafarisai , baitimokanyi ! Gonne lo a tle lo tlhatswe bokafantle jwa senwelo le sejana , mme mo teng go bo go tletse tse di tswang patikong le tlhapelong .
40023026	Mofarisai wa sefofu ke wena , tlhatswa pele bokafateng jwa senwelo le sejana , gore bokafantle jwa sone le jone bo nne bontle .
40023027	“ A bo go latlhega lona bakwadi le Bafarisai , baitimokanyi ! Gonne lo tshwana le diphupu tse di sweufaditsweng , tse di bonalang di le dintle ka fa ntle , mme mo teng di tletse marapo a baswi , le boitshekologo jotlhe fela .
40023028	Fela jalo le lona , ka fa ntle lo bonala mo bathong jaaka e ketse lo siame , mme mo teng lo bo lo tletse boitimokanyo , le boikepo .
40023029	“ A bo go latlhega lona bakwadi le Bafarisai , baitimokanyi ! Gonne lo aga diphupu tsa baperofeti , lo kgabisa difikantswe tsa basiami ,
40023030	mme lo re : ‘ Fa re ka bo re ne re le teng mo metlheng ya borraetsho , re ka bo re se ka ra dumalana nabo mo go bolayeng baperofeti . ’
40023031	Jalo lo bo lo itshupa fa lo le bana ba batho ba ba bolaileng baperofeti .
40023032	Ke gone tlaleletsang borraeno seelo sa molato wa bone !
40023033	Dinoga ke lona , le lotsalo lwa dišaušawane , lo tlaa falola jang mo tshekisong ya molete ?
40023034	Ke gone bonang , ke roma baperofeti , le babotlhale le bakwadi , kwa go lona . Bangwe ba bone lo tlaa ba bolaya lo ba bapola ; bangwe ba bone lo tlaa ba seola mo matlong a lona a thuto , lo ba bogisa go tswa motseng go ya motseng o mongwe ,
40023035	gore go wele mo go lona molato otlhe wa madi a basiami a a tsholotsweng mo lefatsheng , go simolola ka madi a ga Abele mosiami , go tla mading a ga Sakaria morwa Barakia , yo lo mmolaetseng fa gare ga felo ga boitshepo le sebeso .
40023036	Ammaaruri ke a lo raya : Dilo tsotlhe tse di tlaa wela losika lo .
40023037	“ Jerusalema we ! Jerusalema we ! Yo o bolayang baperofeti , a kgobotletse ba ba romilweng kwa go ene ! Ke ratile gantsintsi jang go phutha bana ba gago , fela jaaka koko e tle e phuthe mamphorwana a yone mo diphukeng tsa yone , mme lo ganne !
40023038	Bonang , ntlo ya lona lo e tlogeletswe e ropefetse fela .
40023039	Gonne ke a lo raya : Ga lo ketla lo tlhola lo mpona , go tle go tsamaye lo re : ‘ A go bakwe ene yo o tlang mo leineng la Morena . ’ ”
40024001	Jesu a tswa mo tempeleng , mme a re o itsamaela fela ; barutwa ba gagwe ba tla kwa go ene , go mo supetsa dikago tsa tempele .
40024002	Mme a ba fetola a re : “ A ga lo bone dilo tsotlhe tse ? Ammaaruri ke a lo raya : Ga go ketla go lesiwa lentswe lepe fa , le tlhatlhaganye le le lengwe , le le se ketlang le digwa . ”
40024003	Mme e rile a dutse mo Thoteng ya Lotlhware , barutwa ba gagwe ba ya kwa go ene kwa thoko , ba re : “ Re bolelele gore dilo tse di tlaa dirafala leng ? Sesupo e tlaa nna eng sa go tla ga gago , le sa bokhutlo jwa lefatshe ? ”
40024004	Jesu a ba fetola a re : “ Lo itise gore ope a se ka a lo timetsa .
40024005	Gonne batho ba le bantsi ba tlaa tla ka leina la me ba re : ‘ Ke nna Keresete ; ’ mme ba tlaa timetsa batho ba le bantsi .
40024006	Mme lo tlaa utlwela dintwa , le medumo ya dintwa ; lo bone gore lo se ka lwa kgoberega , gonne dilo tse di na le go dirafala ; mme e bo e ise e nne bokhutlo .
40024007	Gonne morafe o tlaa tsogologela morafe , le bogosi bo tsogologele bogosi ; go tlaa nna meswele , le dithoromo tsa lefatshe mo mafelong mangwe le mangwe .
40024008	Dilo tsotlhe tse , ke tshimologo ya botlhoko jwa pelega .
40024009	“ Ke gone ba tlaa lo tsenyang mo dipitlaganong , ba lo bolaya , mme lo tlaa ilwa ke merafe yotlhe , ka ntlha ya leina la me .
40024010	Foo ba le bantsi ba tlaa kgopiwa , ba tlaa okana ba ilana .
40024011	Baperofeti ba le bantsi ba e seng bone ba tlaa tsoga , mme ba tlaa timetsa batho ba le bantsi .
40024012	E tlaa re ka boikepo bo tlaa bo bo ntsifetse , lorato lwa bontsi bogolo lo tlaa tsidifala .
40024013	Mme yo o itshokelang bokhutlong , ene yoo o tlaa bolokwa .
40024014	Mafoko a a Molemo a , a bogosi , a tlaa rerwa mo lefatsheng lotlhe , go nna tshupo mo merafeng yotlhe ; foo ke gone bokhutlo bo tlaa tlang .
40024015	“ Ke gone e tlaa reng lo bona se se makgapha a a swafatsang , se se boletsweng ke moperofeti Daniele , se eme mo felong ga boitshepo , a yo o balang a tlhaloganye .
40024016	Foo ba ba mo Jutea ba tshabele kwa dithabeng ;
40024017	yo o mo godimo ga ntlo , a a se fologele go ntsha dilwana tse di mo ntlong ya gagwe .
40024018	Le ene yo o kwa mosimo , a se ka a boela go tsaya kobo ya gagwe .
40024019	A bo go tlaa bo go latlhega ba ba imana , le ba ba amusang mo metlheng eo !
40024020	Mme lo rapele gore tshabo ya lona e se ka ya nna mariga , le fa e le ka letsatsi la Sabata ;
40024021	gonne go tlaa nna sepitla se segolo mo metlheng eo , se se iseng se ke se nne , e sa le ka tshimologo ya lefatshe go tla nakong eno ; nnyaa , le gone go se ketla go tlhola go nna jalo gope .
40024022	Mme fa e ka bo metlha eo e se ka ya khutshwafadiwa , e ka bo ne ne fano motho ope a se nka a bolokwa ; mme e tlaa re ka ntlha ya baitshenkedwi metlha eo e tlaa khutshwafadiwa .
40024023	“ Foo e tlaa re fa mongwe a lo raya a re : ‘ Bonang , Keresete ke yo , kgotsa , ke yole , ’ lo se ka lwa dumela .
40024024	Gonne go tlaa tsoga boKeresete ba e seng bone , le baperofeti ba e seng bone , mme ba tlaa bonatsa ditshupo tse dikgolo , le dikgakgamatso ; gore fa go ka nna jalo , ba timetse le ba e leng baitshenkedwi ka bosi .
40024025	Bonang , ke lo boletletse go sa le gale .
40024026	“ Ke gone fa ba lo raya ba re : ‘ Bonang , o kwa nageng , ’ lo se ka lwa tswa . Fa ba re : ‘ Bonang , o mo matlwaneng a a kwa teng , ’ lo se ka lwa dumela .
40024027	Gonne jaaka logadima lo tle lo gadime kwa botlhabatsatsi , mme lo bonale fela le kwa bophirimatsatsi ; go tla ga Morwa Motho go tlaa nna fela jalo .
40024028	“ Gongwe le gongwe kwa setoto se leng teng , manong a tle a phuthegele teng .
40024029	“ Mme gautshwane , morago ga sepitla sa metlha eo , letsatsi le tlaa fifala , kgwedi le yone ga e ketla e ntsha lesedi la yone , dinaledi di tlaa wa kwa legodimong , le dinonofo tsa magodimo di tlaa reketlisiwa .
40024030	Ke gone go tlaa bonalang sesupo sa Morwa Motho kwa legodimong . Foo ditšhaba tsotlhe tsa lefatshe di tlaa hutsafala , mme di tlaa bona Morwa Motho a tla ka maru a legodimo , ka nonofo le ka kgalalelo e kgolo .
40024031	O tlaa roma baengele ba gagwe ka tumo e kgolo ya lonaka , mme ba tlaa phutha baitshenkedwi ba gagwe kwa diphefong tsoo nne , go tswa sekhutlong sengwe sa legodimo go ya go se sengwe .
40024032	“ Jaana ithuteng ka setlhare sa mofeige setshwantsho sa sone : E re fa kala ya sone e setse e le nana , e kukunya makakaba , lo bo lo itse fa selemo se atametse .
40024033	Le lona fela jalo , e tlaa re lo bona dilo tsotlhe tse , lo bo lo itse fa a le gaufi , a le fela fa mejakong .
40024034	Ammaaruri ke a lo raya : Losika lo ga lo ketla lo feta go tle go tsamaye dilo tsotlhe tse di dirafale pele .
40024035	Legodimo le tlaa feta le lefatshe , mme mafoko a me ga a ketla a feta .
40024036	“ Ka ga letsatsi leo le nako eo , ga go itse ope , le fa e le baengele ba legodimo , le fa e le morwa , fa e se Rara a le esi fela .
40024037	Jaaka metlha ya ga Noa e ne e ntse , go tla ga Morwa Motho go tlaa nna fela jalo .
40024038	Gonne jaaka go ne ga nna mo metlheng eo ya pele ga morwalela , ba ne ba ja , ba nwa , ba nyala , ba newa nyalong , go tla go fitlha mo tsatsing le Noa o tsenyeng mo ntlong e e kokobalang ka lone .
40024039	Ba sa itse , morwalela wa ba wa tla wa ba tlosa botlhe ; go tla ga Morwa Motho le gone go tlaa nna fela jalo .
40024040	Foo banna ba le babedi ba tlaa bo ba le mo nageng ; mongwe o tlaa tsewa , yo mongwe a tlogelwe ;
40024041	basadi ba le babedi ba tlaa bo ba sila ; mongwe o tlaa tsewa , yo mongwe a tlogelwe .
40024042	“ Ke gone disang , gonne ga lo itse letsatsi le Morena wa lona o tlaa tlang ka lone .
40024043	Mme mo lo a go itse gore fa mong wa ntlo a ka bo a itsile nako ya bosigo e legodu le tlaa tlang ka yone , o ka bo a disitse , mme o ka bo a se ka a leseletsa ntlo ya gagwe ya phunngwa .
40024044	Ke gone , le lona nnang fela lo iketleeditse , gonne Morwa Motho o tlaa tla ka nako e lo sa mo solofeleng ka yone .
40024045	“ Ana , motlhanka yo o boikanngo le yo o botlhale e a bo e le mang , yo morena wa gagwe o mo tlhomileng go laola ba ntlo ya gagwe , go ba abela dijo ka dipaka tse e leng tsone ?
40024046	Go sego motlhanka yo e tlaa reng morena wa gagwe a tla a mo fitlhele a ntse a dira jalo .
40024047	Ammaaruri ke a lo raya , o tlaa mo tlhoma molaodi wa dilo tsotlhe tse o nang natso .
40024048	Mme e tlaa re fa motlhanka yoo , yo o busula , a ka ithaya mo pelong ya gagwe a re : ‘ Morena wa me o diegile ; ’
40024049	mme a simolola go betsa batlhanka ka ene , mme a ja , a nwa le matagwa ,
40024050	morena wa motlhanka yo o tlaa tla ka letsatsi le o sa mo lebeleleng ka lone , le ka nako e o sa e itseng .
40024051	Mme o tlaa mo seola mo gogolo , a ba a mo laolela bonno le baitimokanyi ; go tlaa nna selelo le khuranyo ya meno teng .
40025001	“ Foo bogosi jwa legodimo bo tlaa tshwantshiwa le makgarebane a a lesome , a a kileng a tsaya dipone tsa one , a tswa a ya go kgatlhantsha monyadi .
40025002	A matlhano a one a bo a le dieleele , mme a matlhano a le botlhale .
40025003	Gonne a a dieleele , e rile a tsaya dipone tsa one , a se ka a tsaya le lookwane .
40025004	Mme a a botlhale , e rile a tsaya dipone tsa one , a ba a tsaya lookwane ka digwana tsa one .
40025005	Jaana ya re monyadi a sa ntse a diegile , makgarebane a otsela otlhe , a robala .
40025006	“ Mme ya re bosigogare ga kuiwa ga twe : ‘ Bonang , monyadi ke yo ! Tswang lo ye go mo kgatlhantsha . ’
40025007	Foo makgarebane ao a tsoga otlhe , a baakanya dipone tsa one .
40025008	Mme a a dieleele a raya a a botlhale a re : ‘ Re tsheleleng lookwane lwa lona , gonne dipone tsa rona di a tima . ’
40025009	Mme a a botlhale a ba fetola a re : ‘ Go ka tla ga se ka ga lekana rona le lona ; bogolo yang kwa go ba ba rekisang , lo ithekele . ’
40025010	Mme ya re a sa ntse a ile go reka , monyadi a tla ; mme a a iketleeditseng a tsena nae mo modirong wa nyalo ; mme mojako wa tswalwa .
40025011	“ Morago ga tla makgarebane a mangwe a re : ‘ Morena , Morena , re bulele . ’
40025012	Mme a ba fetola a re : ‘ Ammaaruri ke a lo raya , ga ke lo itse . ’
40025013	“ Ke gone disang , gonne ga lo itse letsatsi le fa e le nako !
40025014	“ Gonne go tshwana jaaka monna yo e rileng a etela kwa lefatsheng le sele , a bitsa batlhanka ba gagwe , a ba neela dilo tsa gagwe .
40025015	Mongwe a mo neela ditalente di le tlhano , yo mongwe di le pedi , yo mongwe e le nngwe fela ; mongwe le mongwe a neelwa ka fa nonofong ya gagwe ; mme a itse go tloga a ya loetong lwa gagwe .
40025016	Ka bonako fela yo o amogetseng ditalente tse tlhano a ya a bapala ka tsone , mme a bona ditalente tse dingwe di le tlhano .
40025017	Le yo o amogetseng di le pedi fela jalo , a ya a bona tse dingwe di le pedi .
40025018	Mme yo o amogetseng e le nngwe fela , a ya a e epela mo mmung , a fitlha madi a morena wa gagwe .
40025019	“ Jaana ya re morago go sena go feta lobaka lo loleele , morena wa batlhanka bao a tla , mme a gopola melato nabo e o e ba neetseng .
40025020	Yo o ne a amogetse ditalente tse tlhano a tla a bile a tshotse ditalente tse dingwe di le tlhano , a re : ‘ Morena , o ne o nneetse ditalente di le tlhano , bona , ke bile ke bapetse ditalente tse dingwe tse tlhano . ’
40025021	Morena wa gagwe a mo raya a re : ‘ O dirile sentle , motlhanka yo o molemo le boikanngo ; o ntse o le boikanngo mo dilong tse dipotlana , ke tlaa go laodisa dilo di le dintsi ; tsena mo boitumelong jwa morena wa gago . ’
40025022	“ Le ene yo o ne a amogetse ditalente tse pedi , a tla a re : ‘ Morena , o ne o nneetse ditalente di le pedi ; bona , ke bile ke bapetse ditalente tse dingwe di le pedi . ’
40025023	Morena wa gagwe a mo raya a re : ‘ O dirile sentle motlhanka yo o molemo le boikanngo ; o ntse o le boikanngo mo dilong tse dipotlana ; ke tlaa go laodisa dilo di le dintsi ; tsena mo boitumelong jwa morena wa gago . ’
40025024	“ Le yo o ne a amogetse e le nngwe fela , a tla a re : ‘ Morena , ke go itsile fa o le monna yo o pelo e thata , ka o tle o robe kwa o se kang wa jala teng , o bo o sele kwa o se kang wa gasa gone ;
40025025	mme ka boifa , ka ya ka fitlha talente ya gago mo mmung ; bona , o na le se e leng sa gago ke se . ’
40025026	“ Mme morena wa gagwe a mo fetola a re : ‘ Motlhanka yo o bosula le botshwakga ke wena , o itsile fa ke tle ke robe kwa ke se kang ka jala teng , ke be ke sele kwa ke se kang ka gasa teng ;
40025027	ke gone o ne o tshwanetse go isa madi a me kwa baatising ba one ; e ne e tlaa re ke tla , ke fitlhele a oketsegile .
40025028	Ke gone mo tseeleng talente eo , lo e neye yo o nang le ditalente tse some .
40025029	Gonne mongwe le mongwe yo o nang le sengwe o tlaa newa , mme o tlaa nna le letlotlo ; mme yo o se nang sepe , le se o nang naso o tlaa se tseelwa .
40025030	Motlhanka yo o se nang molemo , lo mo kgoromeletse kwa lefifing le le kwa ntlentle : go tlaa nna selelo le phuranyo ya meno teng . ’
40025031	“ E tlaa re Morwa Motho a tla ka kgalalelo ya gagwe , a na le baengele botlhe , foo o tlaa dula mo setulong sa gagwe sa bogosi sa kgalalelo .
40025032	Merafe yotlhe e tlaa phuthelwa fa pele ga gagwe . Mme o tlaa ba kgaoganya , bangwe mo go ba bangwe , jaaka modisa a tle a kgaoganye dinku le dipodi ;
40025033	dinku o tlaa di baya ka fa letsogong le legolo , mme dipodi ka fa go la molema .
40025034	Foo Kgosi e tlaa raya ba ba ka fa tsogong la yone le legolo , e re : ‘ Tlang , lona basegofadiwa ba ga Rre , ruang bogosi jo lo bo baakanyeditsweng e sa le ka tlholego ya lefatshe .
40025035	Gonne ke ne ka tshwarwa ke tlala , lwa mpha dijo ; ka nyorwa , lwa nnosa ; ka nna moeng , mme lwa ntshola ;
40025036	ke ne ke sa apara , lwa nkapesa ; ka lwala , lwa ntekola ; ka nna mo ntlong ya kgolegelo , mme lwa tla kwa go nna . ’
40025037	“ Foo basiami ba tlaa mo fetola ba re : ‘ Ana Morena re kile ra go bona leng o tshwerwe ke tlala , mme ra go jesa , kgotsa o nyorilwe , ra go nosa ?
40025038	Re go bonye leng o le moeng ra go tshola , gongwe o sa apara ra go apesa ?
40025039	Re go bonye leng o lwala , kgotsa o le mo ntlong ya kgolegelo , mme ra ya kwa go wena ? ’
40025040	Mme kgosi e tlaa ba fetola e ba raya e re : ‘ Ammaaruri ke a lo raya : E re ka lo go diretse mongwe wa bonnake ba babotlana ba , lo go diretse nna . ’
40025041	“ Foo e tlaa raya le bone ba ba ka fa letsogong la yone la molema e re : ‘ Tlogang fa go nna , bahutsegi ke lona , lo yeng molelong o o sa khutleng , o o baakanyeditsweng diabolo le baengele ba gagwe .
40025042	Gonne ke ne ka tshwarwa ke tlala , mme ga lo a ka lwa mpha dijo ; ka nyorwa , mme lwa se ka lwa nnosa ;
40025043	ka nna moeng , mme lwa se ka lwa ntshola ; ke sa apara , mme lwa se ka lwa nkapesa ; ka lwala , ka ba ka nna mo ntlong ya kgolegelo , mme ga lo a ka lwa ntirela . ’
40025044	“ Foo le bone ba tlaa mo fetola ba re : ‘ Morena re kile ra go bona leng o tshwerwe ke tlala , kgotsa lenyora , kgotsa o le moeng , kgotsa o sa apara , kgotsa o lwala , kgotsa o le mo ntlong ya kgolegelo , mme ra se ka ra go direla ? ’
40025045	Foo o tlaa ba fetola a re : ‘ Ammaaruri ke a lo raya , e re ka lo se ka lwa go direla mongwe wa ba babotlana ba , le nna ga lo a ka lwa go ntirela . ’
40025046	Mme bao ba tlaa ya mo petsong e e sa khutleng ; mme basiami ba tlaa ya mo botshelong jo bo sa khutleng . ”
40026001	Ga dirala , e rile Jesu a sena go wetsa dithuto tsotlhe tse , a raya barutwa ba gagwe a re :
40026002	“ Lo a itse fa e tlaa re malatsi a le mabedi a sena go feta , go bo go tla modiro wa Tlolaganyo ; mme Morwa Motho o tlaa bo a neelwa go bapolwa . ”
40026003	Foo ditlhogo tsa baperesiti , le bagolwane ba batho , ba phuthegela kwa kgotleng ya moperesiti yo mogolo , yo o ne a bidiwa Kaiafase ;
40026004	mme ba gakololana mmogo gore ba tshware Jesu ka maano , ba mmolaye .
40026005	Mme ba re : “ E seng go le modiro , go ka tla ga tsoga pheretlhego mo bathong . ”
40026006	Jaana e rile Jesu a le mo Bethania , mo ntlong ya ga Simone wa molepero ,
40026007	ga tla mosadi kwa go ene , a tshotse sedibelwana sa alebasetara , se na le setlolo se se thata bobe go rekwa , mme a se thela mo tlhogong ya gagwe , ka a dutse a ja .
40026008	E rile barutwa ba bona jalo , ba gakatsega ba re : “ Ana tshenyo e ke ya go reng ?
40026009	Gonne setlolo se , se ka bo se ne se rekisitswe , sa bona madi a le mantsi , mme a newa bahumanegi . ”
40026010	Jesu ka a ba lemoga , a ba raya a re : “ Ana lo tshwenyetsang mosadi ? Gonne o dirile tiro e e molemo mo go nna .
40026011	Gonne bahumanegi lo na nabo ka metlha yotlhe ; mme nna ga ke nne le lona ka metlha yotlhe .
40026012	Gonne o rile ka a gorometsa setlolo se mo mmeleng wa me , a bo a dira jalo go mpaakanyetsa phitlho .
40026013	Ammaaruri ke a lo raya : Gongwe le gongwe mo lefatsheng lotlhe fela , kwa Mafoko a , a a Molemo , a tlaa rerwang teng , le sone se mosadi yo o se dirileng se tlaa bolelwa teng , gore e nne segopodiso ka ga gagwe . ”
40026014	Foo mongwe wa ba ba 12 , yo o bidiwang Jutase Isekariote , a ya ditlhogong tsa baperesiti ,
40026015	a re : “ Lo tlaa nnaya eng , ke tle ke mo lo neele ? ” Mme ba mo lekanyetsa dipapetlana tsa selefera di le 30 .
40026016	Go tswa fa lobakeng loo a senka ka fa o ka mo ba neelang ka teng .
40026017	Jaana e rile ka letsatsi la ntlha la senkgwe se se sa bedisiwang , barutwa ba tla kwa go Jesu ba re : “ O rata ra ya go go baakanyetsa kae , gore o jele Tlolaganyo teng ? ”
40026018	Mme a re : “ Yang kwa motseng , kwa go molebe , lo mo reye lo re : ‘ Moruti a re : Lobaka lwa me lo setse lo atametse ; ke tlaa jela Tlolaganyo kwa ntlong ya gago le barutwa ba me . ’ ”
40026019	Barutwa ba dira jaaka Jesu a ba kaetse ; mme ba baakanya Tlolaganyo .
40026020	Jaana ya re go le ka maabanyane a bo a dutse a ja le barutwa ba ba 12 .
40026021	Mme ya re ba ja , a re : “ Ammaaruri ke a lo raya : Mongwe wa lona o tlaa nkoka . ”
40026022	Mme ba hutsafala thata , ba simolola go mo raya mongwe le mongwe ba re : “ A ke nna , Morena ? ”
40026023	A ba fetola a re : “ Yo o tsenyang seatla sa gagwe mo sejaneng le nna , ke ene yo o tlaa nkokang .
40026024	Morwa Motho o tsamaya fela jaaka go kwadilwe ka ga gagwe ; mme go bo go latlhega monna yo Morwa Motho o okwang ke ene ! Go ka bo go le molemo mo monneng yoo fa a ka bo a se ka a tsalwa . ”
40026025	Mme Jutase yo o mo okang , a mo fetola a re : “ A ke nna , Moruti ? ” A mo raya a re : “ O boletse . ”
40026026	Ya re ba sa ja , Jesu a tsaya senkgwe , a se segofatsa , a se ngathoganya ; a se naya barutwa a re : “ Tsayang lo je ; se ke mmele wa me . ”
40026027	Mme a tsaya senwelo , a leboga , a se ba naya a re : “ Nwang lotlhe ga sone ;
40026028	gonne se ke madi a me a kgolagano e ntšha , a a tshololelwang ba le bantsi go tla ba itshwarelwa dibe .
40026029	Ke a lo raya : Ga nketla ke tlhola ke nwa loungo lo lwa mofine , go tle go tsamaye go fitlhe letsatsi le ke tlaa lo nwang lo le loša le lona ka lone , mo bogosing jwa ga Rre . ”
40026030	E rile ba sena go opela sefela , ba tswa ba ya kwa Thoteng ya Lotlhware .
40026031	Foo Jesu a ba raya a re : “ Lona lotlhe lo tlaa kgotšwa ka ga me sigong jono ; gonne go kwadilwe ga twe : ‘ Ke tlaa itaya modisa , mme dinku tsa letsomane di tlaa falalediwa koo . ’
40026032	Mme e tlaa re ke sena go tsosiwa , ke tlaa lo etelelela pele kwa Galilea . ”
40026033	Petere a fetola a re : “ Le fa botlhe ba ka kgotšwa ka ga gago , nna ga nketla ke kgotšwa gope . ”
40026034	Jesu a mo raya a re : “ Ammaaruri ke a go raya ka re : Sigong jono fela , koko e tona e ise e lele , o tlaa bo o intatotse gararo . ”
40026035	Petere a mo raya a re : “ Le fa nka bo ke na le go swa nao , le fa go ntse jalo ga nketla ke go itatola . ” Le barutwa botlhe ba bua fela jalo .
40026036	Foo Jesu a tla nabo kwa felong fa go tweng Gethesemane , mme a raya barutwa ba gagwe a re : “ Lona lo dule fa , ka nna ke ya fale , ke ya go rapela . ”
40026037	Mme a tsaya Petere le bomorwa Sebete boo babedi a ya nabo , mme a simolola go hutsafala le go huduega mo go botlhoko .
40026038	Foo a ba raya a re : “ Mowa wa me o hutsafetse thata , e le mo go isang losong fela ; nnang fa , lo lebelele le nna . ”
40026039	Mme a ya fa pelenyana , a wela ka sefatlhogo fa fatshe , a rapela a re : “ Rra we , fa go ka nna jalo , a senwelo se , se mphete , le fa go ntse jalo , e seng ka fa go rateng ga me , e leng ka fa go rateng ga gago . ”
40026040	A tla barutweng , a ba fitlhela ba robetse , mme a raya Petere , a re : “ Ao ! A lo ne lo sa ka ke lwa lebelela le nna ka lobakanyana fela ?
40026041	Lebelelang , lo rapele , gore lo se tsene mo thaelong ; mowa one o tlhaga , mme nama e bokoa . ”
40026042	Gape a tsamaya lwa bobedi , a rapela , a re : “ Rra we , fa senwelo se , se sa ka ke sa feta fa ke sa se nwe , a go rata ga gago go dirafale . ”
40026043	A ba a tla gape a ba fitlhela ba robetse , gonne matlho a bone a ne a bokaletse .
40026044	Mme a ba tlogela gape , a tsamaya , a rapela lwa boraro , a fela a ntse a bua mafoko ao fela .
40026045	Foo a tla barutweng , a ba raya a re : “ Lo nne lo robale jaanong , lo ikhutse ; bonang , nako e atametse , Morwa Motho o oketswe mo diatleng tsa baleofi .
40026046	Tsogang re tsamayeng ; bonang , yo o nkokang o gaufi . ”
40026047	Ya re a sa ntse a bua , bonang Jutase , mongwe wa ba ba 12 , a tla , a na le bontsi jo bogolo jwa batho ba tshotse ditšhaka le melamu , ba tswa ditlhogong tsa baperesiti le bagolwane ba batho .
40026048	Jaana mooki o ne a ba neile sekao sa go re : “ Le fa e le mang yo ke tlaa mo atlang , ke ene , lo tshwareng ene . ”
40026049	Mme a siamela kwa go Jesu a re : “ Dumela , Moruti , ” mme a mo atla .
40026050	Jesu a mo raya a re : “ Tsala , dira se o tsileng go se dira . ” Foo ba tla , ba tsenya Jesu diatla , ba mo tshwara .
40026051	Mme bonang , mongwe wa ba ba nang le Jesu , a ntsha letsogo la gagwe , a somola tšhaka , a rema motlhanka wa moperesiti ya mogolo , a mo kgaola tsebe .
40026052	Foo Jesu a mo raya a re : “ Ba o somele tšhaka ya gago mo bonnong jwa yone ; gonne botlhe ba ba tsayang tšhaka ba tlaa nyelela ka tšhaka .
40026053	Kgotsa a o a itlhoma , ke sa ka ke ka rapela Rre , mme e re fela jaana a rome bogolo go mephato e le 12 ya baengele go nthusa ?
40026054	Foo dikwalo di ne di tlaa dirala jang , ka di re : Go tshwanetse ga nna jaana ? ”
40026055	Ya re ka lobaka loo Jesu a raya matshutitshuti a batho a re : “ A lo tsile jaaka e kete lo tshologetse senokwane ka ditšhaka le melamu go ntshwara ? Ke ntse ka nna ka dula ka malatsi otlhe mo tempeleng , ke ruta , lo se ka lwa ntshwara .
40026056	Gotlhe mo go dirafetse gore dikwalo tsa baperofeti di dirale . ” Foo barutwa botlhe ba mo tlogela , ba tshaba .
40026057	Ba ba tshwereng Jesu ba mo gogela kwa goo rra Kaiafase , moperesiti yo mogolo , kwa bakwadi le bagolwane ba phuthegetseng teng .
40026058	Mme Petere a mo latela a saletse kgakala , a ya kwa kgotleng ya moperesiti yo mogolo , a tsena , a dula le maotlana , gore a bone bokhutlo .
40026059	Jaana ditlhogo tsa baperesiti , le lekgotla lotlhe , ba batla tshupo ya kako ka ga Jesu , gore ba mmolaye .
40026060	Mme ba se ka ba e bona , le fa go ne go tsile bapateletsi ba le bantsi . Kwa morago ga tla ba le babedi ,
40026061	ba re : “ Monna yo , o rile : ‘ Ke nonofile go senya tempele ya Modimo , le go ba ke e aga ka malatsi a le mararo . ’ ”
40026062	Mme moperesiti yo mogolo a ema , a mo raya a re : “ A ga o fetole ka sepe ? Ke eng se bao ba supang ka ga gago ? ”
40026063	Mme a nna a didimala fela . Moperesiti yo mogolo a mo raya a re : “ Ke a go ikanisa ka Modimo o o tshedileng , ka re : O re bolelele gore a o ene Keresete , Morwa Modimo ? ”
40026064	Jesu a mo raya a re : “ O boletse ; le fa go ntse jalo ke a lo raya , kwa pele lo tlaa bona Morwa Motho a dutse ka fa letsogong le legolo la nonofo , mme a tla ka maru a legodimo . ”
40026065	Foo moperesiti a ikgagola diaparo a re : “ O buile tlhapatso ; re sa ntse re dirang ka basupi ? Bonang , jaanong lo utlwile go tlhapatsa ga gagwe ; lo gopola jang ? ”
40026066	Ba mo fetola ka go re : “ O tshwanetse go swa . ”
40026067	Foo ba mo kgwela mathe mo sefatlhogong , ba mo tlhanya ; ba bangwe ba mo phaila ka diatla ba re :
40026068	“ Re perofesetse Keresete ke wena , o batotswe e mang ? ”
40026069	Jaana Petere a bo a dutse ka fa ntle mo lolwapeng ; mme lelata la ya kwa go ene , la re : “ Le wena o ne o na le Jesu wa Mogalilea . ”
40026070	Mme a itatola fa pele ga bone botlhe a re : “ Ga ke itse se o se buang . ”
40026071	E rile a tswetse kwa kgorwaneng , lelata le lengwe la mmona , la raya ba ba teng , la re : “ Monna yo le ene , o ne a na le Jesu wa Monasara . ”
40026072	Mme gape a itatola ka ikano a re : “ Ga ke mo itse , monna yoo . ”
40026073	Ya re kgantele ba ba emeng teng ba tla ba raya Petere ba re : “ Ruri o mongwe wa bone le wena ; gonne loleme lwa gago lo a go supa . ”
40026074	Foo a simolola go rogaka le go ikana a re : “ Ga ke mo itse monna yoo . ” Mme koko e tona ya tloga ya lela .
40026075	Mme Petere a gakologelwa lefoko le Jesu o le buileng a re : “ E tlaa re koko e tona e ise e lele , o tlaa bo o intatotse gararo . ” Mme a tswela kwa ntle , a lela mo go botlhoko .
40027001	Jaana e rile bosa bo sele , ditlhogo tsotlhe tsa baperesiti le bagolwane ba batho , ba gakololana ka ga Jesu , go mmolaya .
40027002	Mme ba mo golega , ba mo tsaya , ba ya go mo neela Pilato molaodi .
40027003	Foo Jutase yo o mo okileng , o rile a bona fa Jesu a sekisitswe , a ikwatlhaya , a busetsa dipapetlana tsa selefera tse di 30 kwa ditlhogong tsa baperesiti le bagolwane .
40027004	A re : “ Ke leofile , ka ke okile motho yo o se nang molato . ” Mme bone ba re : “ Ana moo re go dirang ? Moo ke dibonwa ke wena . ”
40027005	Mme a piriganyetsa dipapetlana tsa selefera fa fatshe mo felong ga boitshepo , a tsamaya ; a ya a ipeta .
40027006	Ditlhogo tsa baperesiti tsa tsaya dipapetlana tsa selefera , ba re : “ Ga go a siama go di tsenya mo letloleng la dikhumo la tempele , ka e le tlhwatlhwa ya madi a motho . ”
40027007	Ba gakololana , ba reka ka tsone sebata sa lefatshe sa mmopi wa dipitsa , go fitlha baeng mo go lone .
40027008	Ke gone sebata sa lefatshe seo sa bidiwa ga twe : “ Lefatshe la madi a motho ” , nako e sa le eno .
40027009	Foo ga dirala se se kileng sa buiwa ke moperofeti Jeremia , fa a re : “ Ba tsaya dipapetlana tsa selefera tse di 30 , e le tlhwatlhwa ya yo o sekasekilweng ; yo bangwe ba bana ba Iseraele ba mo sekaseketseng tlhwatlhwa .
40027010	Ba di ntshetsa sebata sa lefatshe sa mmopi wa dipitsa , jaaka Morena a nketetse . ”
40027011	Jaana Jesu a ema fa pele ga molaodi ; mme molaodi a mmotsa a re : “ A o Kgosi ya Bajuta ? ” Mme a re : “ Ke nna yone . ”
40027012	Ya re a newa molato ke ditlhogo tsa baperesiti le bagolwane , a se ka a fetola ka lepe .
40027013	Foo Pilato a mo raya a re : “ A ga o utlwe dilo tse dintsi tse ba di supang ka ga gago ? ”
40027014	A se ka a mo fetola ka lepe , le fa e le ka lefoko le le lengwe fela ; molaodi a ba a tla a gakgamala thata .
40027015	Jaana e ne e tle e re ka lobaka lwa modiro , molaodi a tle a gololele batho mogolegwi mongwe yo ba mo ratang .
40027016	Ya re lobaka loo ba bo ba na le mogolegwi yo o tumileng , go twe , Barabase .
40027017	Ke gone e rileng ba phuthegile , Pilato a ba raya a re : “ Lo rata ka lo gololela mang ? Barabase kgotsa Jesu yo go tweng Keresete ? ”
40027018	Gonne o ne a itse fa ba mo neetse tshekong ka kilo .
40027019	Ya re Pilato a sa ntse a le mo sennong sa tshekelo , mosadi wa gagwe a roma kwa go ene a re : “ O se ka wa dira sepe ka monna yo o siameng yoo , gonne ke bogile dilo di le dintsi gompieno mo torong ka ntlha ya gagwe . ”
40027020	Jaana ditlhogo tsa baperesiti le bagolwane ba bo ba tlhotlheletsa matshutitshuti a batho gore ba lope Barabase , mme ba bolaye Jesu .
40027021	Molaodi a ba fetola a re : “ Lo rata ka lo gololela ofe mo bobeding jo ? ” Ba re : “ Barabase . ”
40027022	Pilato a ba raya a re : “ Mme foo , Jesu yo o bidiwang Keresete ke tlaa mo reng ? ” Botlhe fela ba re : “ A a bapolwe . ”
40027023	A re : “ Ka ntlha yang ? O dirile bosula bofe ? ” Ba tshelela lošalaba godimo thata ba re : “ A a bapolwe . ”
40027024	Jalo e rile Pilato a bona fa a sa fenye sepe , mme bogolo go bile go tsoga pheretlhego , a tsaya metsi , a tlhapa diatla fa pele ga batho ba bantsi , a re : “ Ga ke na molato mo mading a monna yo o siameng yo ; a go bone lona koo . ”
40027025	Batho botlhe ba fetola ba re : “ Madi a gagwe a a nne mo go rona , le mo baneng ba rona . ”
40027026	Foo a ba gololela Barabase ; mme Jesu ene a mo seola , a ba a mo neela go bapolwa .
40027027	Foo batlhabani ba molaodi ba isa Jesu kwa kgotleng ya molaodi , ba phuthela mophato otlhe kwa go ene .
40027028	Ba mo swatola diaparo , ba mo apesa kobo e khibidu .
40027029	Ba loga serwalo sa mitlwa , ba se mo rwesa mo tlhogong , ba tsenya lotlhaka mo seatleng sa gagwe se se siameng ; ba khubama fa pele ga gagwe , ba mo sotla ba re : “ Dumela Kgosi ya Bajuta ! ”
40027030	Ba mo kgwela mathe , ba tsaya lotlhaka , ba mo gatla mo tlhogong .
40027031	Ya re ba sena go mo sotla , ba mo apola kobo , ba mo apesa diaparo tsa gagwe , ba mo gogela koo , ba ya go mmapola .
40027032	Ya re ba tswela kwa ntle , ba fitlhela monna mongwe wa Kurene , go twe Simone ; mme ene ba mo patikela go tsamaya nabo , gore a sikare mokgoro wa gagwe .
40027033	E rile ba sena go fitlha felong fa go tweng Golegotha , ke go re , “ Felo ga logata ” ,
40027034	ba re ba mo nosa bojalwa jwa mofine jo bo tlhakantsweng le santlhokwe ; ya re a sena go bo leka ka legano a gana go bo nwa .
40027035	E rile ba sena go mmapola , ba kgaogana diaparo tsa gagwe ba di laola ka bola .
40027036	Ba dula , ba mo lebelela teng .
40027037	Fa godimo ga tlhogo ya gagwe ba pega lokwalo lo lo supang molato wa gagwe , lwa re : “ YO , KE KGOSI YA BAJUTA ” .
40027038	Foo ga bapolwa nae dinokwane di le pedi , sengwe ka fa letsogong la gagwe le legolo , se sengwe ka fa go la molema .
40027039	Mme ba ba fetang ba mo kgala , ba tshikinya ditlhogo tsa bone ,
40027040	ba re : “ Wena yo o senyang tempele , o ba o e aga ka malatsi a le mararo , ipoloke ; fa o le Morwa Modimo , fologa mo mokgorong . ”
40027041	Ditlhogo tsa baperesiti le bone , ba na le bakwadi le bagolwane , ba mo sotla fela jalo , ba re :
40027042	“ O ntse a nna a boloka ba bangwe ; o retelelwa ke go ipoloka ka esi . Ke ene Kgosi ya Iseraele ; a a ke a fologe jaana mo mokgorong , mme re tlaa mo dumela .
40027043	O ikantse Modimo ; a o ko o mo golole jaanong , fa o mo eletsa , ka a rile : ‘ Ke Morwa Modimo . ’ ”
40027044	Dinokwane le tsone tse di bapotsweng nae , tsa latlhela dikgobo tse di ntseng jalo mo go ene .
40027045	Jaana go tswa nakong ya motshegare o mogolo go ya nakong ya boraro maitseboa , lefifi la khurumetsa lefatshe lotlhe .
40027046	Ya re e ka ne e le ka nako ya boraro maitseboa , Jesu a goa ka lentswe le legolo a re : “ Eli , Eli , lama sabakathani ? ” Ke go re : “ Modimo wa me , Modimo wa me , o ntatlhetseng ? ”
40027047	Bangwe ba ba emeng teng ya re ba utlwa , ba re : “ Monna yo , o bitsa Elija . ”
40027048	Mongwe wa bone a akofa a siana a tsaya ngami , a e ina mo bojalweng jo bo botšarara , a e tlhomela ka lotlhaka , a re o a mo nosa .
40027049	Ba bangwe ba re : “ Lesa ; re bone gore a Elija o tlaa tla go mo golola . ”
40027050	Mme Jesu a ba a goa gape ka lentswe le legolo , mme a neela mowa .
40027051	Mme bonang , sesiro sa tempele sa gagoga ka bogare , go simolola kwa godimo go ya kwa tlase ; le lefatshe la roroma ; le mafika a phatloga ;
40027052	le diphupu tsa atlhamologa ; le mebele e le mentsi ya baitshepi ba ba neng ba robetse ya tsosiwa .
40027053	Ba tswa mo diphupung morago ga go tsoga ga gagwe , ba tsena mo motseng o o boitshepo , ba bonwa ke batho ba le bantsi .
40027054	Mme jaana , molaodi wa mophato le ba o lebeletseng Jesu nabo , ba re ba bona thoromo ya lefatshe , le dilo tse di dirafetseng , ba boifa thata , ba re : “ Ruri yo e ne e le Morwa Modimo . ”
40027055	Le basadi ba le bantsi ba bo ba le teng ba lebile ba le kgakala , e le ba ba setseng Jesu morago ba mo direla , ba tswa Galilea .
40027056	Mo go bone ga bo go le Maria Magetalene , le Maria mma boJakobe le Josese , le mma bomorwa Sebete .
40027057	E rile go le maitseboa ga tla monna mongwe wa mohumi , yo go tweng , Josefe wa Arimathea , yo le ene ka esi e ne e le morutwa wa ga Jesu .
40027058	Monna yo , a ya kwa go Pilato , a lopa setoto sa ga Jesu . Mme Pilato a laola gore a se neelwe .
40027059	Josefe a tsaya setoto a se phuthela ka letsela le lentle la leloba ,
40027060	a se baya mo phupung e e leng ya gagwe e ntšha , e o ne a e gabile mo lefikeng ; mme a pitikela lentswe le legolo mo molomong wa phupu , a tsamaya .
40027061	Maria Magetalene a bo a le teng , le Maria yo mongwe , ba dutse go lebagana le phupu .
40027062	Jaana ya re ka moso , e le letsatsi le le rulaganang le letsatsi la Iketleetso , ditlhogo tsa baperesiti le Bafarisai ba phuthegela kwa go Pilato ,
40027063	ba re : “ Morena , re gakologetswe fa e rile leferefere leo le sa ntse le tshedile , la re : ‘ Morago ga malatsi a le mararo ke tlaa ba ke tsoga . ’
40027064	Ke gone laola gore phupu e disiwe thata , go ya go fitlha mo letsatsing la boraro , e ka tla ya re gongwe barutwa ba gagwe ba ya go mo utswa , mme ba raya batho ba re : ‘ O tsogile mo losong ; ’ mme timetso ya tla ya bifa bogolo go ya ntlha . ”
40027065	Pilato a ba raya a re : “ Lo na le lekoko la badisa , tsamayang lo ye go disa ka fa lo itseng ka teng . ”
40027066	Jalo ba tsamaya , ba ya go disa phupu , ba kana lentswe , le lekoko la badisa ba bo ba na nabo .
40028001	Jaana e rile letsatsi la Sabata le setse le fetile , bosigo boo sa jwa letsatsi la ntlha la beke , ga tla Maria Magetalene le Maria yo mongwe , ba tla go bona phupu .
40028002	Mme bonang , ga nna thoromo e kgolo ya lefatshe ; gonne moengele wa Morena a fologa kwa legodimong , a tla a pitikololela lentswe kwa thoko , mme a dula mo go lone .
40028003	Ponalo ya gagwe ya bo e ntse jaaka logadima , diaparo tsa gagwe di le ditshweu jaaka kapoko .
40028004	Mme balebedi ya re ka ba mmoifa , ba roroma thata , ba ba ba nna jaaka ba ba suleng .
40028005	Mme moengele a bua , a raya basadi a re : “ Lo se boifeng ; gonne ke a itse fa lo batla Jesu yo o ne a bapotswe .
40028006	Ga a yo fa ; gonne o tsogile , fela jaaka a ne a bua . Tlang lo bone felo fa Morena o ne a letse teng .
40028007	Mme lo itlhaganele , lo ye go raya barutwa ba gagwe lo re : ‘ O tsogile mo baswing ; mme bonang , o lo etelela pele kwa Galilea ; lo tlaa mmona teng ; ’ lo bo lo bone , ke lo boleletse . ”
40028008	Ba itlhaganela ba tswa fa phupung ka poifo le ka boitumelo jo bogolo , ba siana ba ya go itsise barutwa ba gagwe .
40028009	Mme bonang , Jesu a kgatlhana nabo , a re : “ Dumelang . ” Mme ba tla ba tshwara dinao tsa gagwe , ba mo obamela .
40028010	Foo Jesu a ba raya a re : “ Se boifeng ; yang go raya bana ba ga Rre , lo re , ba ye Galilea mme ba tlaa mpona teng . ”
40028011	Mme jaana , ya re ba sa ntse ba tsamaya , bonang , bangwe ba lekoko la badisa ba ya mo motseng , ba bolelela ditlhogo tsa baperesiti dilo tsotlhe tse di dirafetseng .
40028012	Mme e rile ba sena go phuthega le bagolwane , ba gakololanye , ba naya batlhabani madi a le mantsi thata ,
40028013	ba re : “ Lo tle lo re : ‘ Barutwa ba gagwe ba tsile bosigo ba mo utswa re robetse . ’
40028014	E tlaa re fa selo se se ka fitlha mo ditsebeng tsa molaodi , ene re tlaa mo kgona , le lona re lo sireletse . ”
40028015	Jalo ba amogela madi , ba dira jaaka ba rutilwe ; mme polelo e , ya tumisiwa mo Bajuteng , le gompieno e sa ntse e le teng .
40028016	Barutwa ba ba 11 ba tloga ba ya kwa Galilea , kwa thabeng e Jesu o e ba kaetseng .
40028017	Mme e rile ba mmona , ba mo obamela ; bangwe ba belaela .
40028018	Mme Jesu a tla kwa go bone , a bua nabo a re : “ Taolo yotlhe ke e neilwe kwa legodimong le mo lefatsheng .
40028019	Ke gone tsamayang , lo dire merafe yotlhe barutwa , lo ba kolobetse mo ineng la Rara , le la Morwa , le la Morwa o o Boitshepo .
40028020	Lo ba rute go tlhokomela dilo tsotlhe tse ke di lo laoletseng ; mme bonang , ke bo ke ntse ke na le lona ka metlha yotlhe , go ya bokhutlong jwa metlha . ”
41001001	Tshimologo ya Mafoko a a Molemo a ga Jesu Keresete , Morwa Modimo .
41001002	Fela jaaka go kwadilwe mo go Isaia moperofeti ga twe : “ Bonang , ke roma morongwa wa me fa pele ga sefatlhogo sa gago , yo o tlaa baakanyang tsela ya gago .
41001003	Lentswe la mongwe yo o kuang mo nageng , a re : ‘ Baakanyang mmila wa Morena , Siamisang ditsela tsa gagwe ! ’ ”
41001004	Johane a tla , ene yo o neng a kolobetsa kwa nageng , a ba a rera kolobetso ya boikwatlhao jwa go itshwarela dibe .
41001005	Mme ga tshologela kwa go ene ba lefatshe lotlhe la Jutea , le botlhe ba Jerusalema ; ba kolobediwa ke ene mo nokeng ya Joretane , ba ipolela dibe tsa bone .
41001006	Mme Johane , diaparo tsa gagwe e ne e le tsa boboa jwa kamela , a bile a itlamile ka moitlamo wa letlalo mo lothekeng lwa gagwe , mme a ja tsie le dinotshe tsa naga .
41001007	Mme a rera a re : “ Morago ga me go tla mongwe yo o nonofileng bogolo go nna , yo kgole ya setlhako sa gagwe ke sa tshwanelang go inama ke e hunolola .
41001008	Nna ke lo kolobetsa ka metsi ; mme ene o tlaa lo kolobetsa ka Mowa o o Boitshepo . ”
41001009	Mme ya re mo metlheng eo , Jesu a tswa Nasaretha wa Galilea , mme a kolobediwa ke Johane mo Joretane .
41001010	Mme ya re fela a tlhatloga mo metsing , a bona magodimo a fatogile , le Mowa o ntse jaaka lephoi o fologela mo go ene .
41001011	Mme lentswe la tswa mo magodimong la re : “ O morwaake yo o rategang , ke itumela thata mo go wena . ”
41001012	Mme Mowa wa akofa wa mo kgokgweeletsa kwa nageng .
41001013	Mme a nna mo nageng malatsi a le 40 a raelwa ke Satane ; a nna teng le diphologolo ; mme baengele ba mo direla .
41001014	Jaana e rile Johane a sena go golegwa , Jesu a tla mo Galilea , a rera Mafoko a a Molemo a Modimo ,
41001015	a re : “ Lobaka lo fitlhile , e bile bogosi jwa Modimo bo atametse ; ikwatlhayeng , lo dumele Mafoko a a Molemo . ”
41001016	Ya re a tsamaya fa lewatleng la Galilea , a bona Simone le monnawe Anterea ba konopela lotloa mo lewatleng ; gonne ba ne ba le batshwari ba ditlhapi .
41001017	Mme Jesu a ba raya a re : “ Tlang lo ntshale morago , mme ke tlaa lo dira go tla lo nna batshwari ba batho . ”
41001018	Ba akofa ba tlogela ditloa , ba mo sala morago .
41001019	Ya re a ya fa pelenyana , a bona Jakobe morwa Sebete , le Johane monnawe , ba le bone ba bileng ba le mo mokorong ba tlhamaganya ditloa .
41001020	A akofa a ba bitsa ; mme ba tlogela Sebete rraabo mo mokorong , le batlhanka ba ba thapilweng ka tuelo , mme ba mo sala morago .
41001021	Ba ya ba fitlha mo Kaperenaume ; mme ka letsatsi la Sabata a tsena mo ntlong ya thuto , mme a ruta .
41001022	Mme batho ba gakgamadiwa ke thuto ya gagwe ; gonne o ne a ba ruta jaaka mongwe yo o nang le taolo , e seng jaaka bakwadi .
41001023	Mme ga tshoganwa ka go bile go le monna mongwe mo ntlong ya bone ya thuto , a na le mowa o o maswe ;
41001024	mme a goa , a re : “ Re dirang ka wena , wena Jesu wa Nasaretha ? A o tsile go re senya ? Ke a go itse yo o leng ene , o Moitshepi wa Modimo . ”
41001025	Mme Jesu a o kgalemela a re : “ Didimala , mme o tswe mo go ene ! ”
41001026	Mowa o o maswe wa tswa mo go ene o mo fafamosa , o goa ka lentswe le legolo .
41001027	Ba gakgamala botlhe , ba ba ba tla ba botsanya ba re : “ Ana selo se ke eng ? A thuto e ntšha ! O laola ka thata le e leng mewa e e maswe , mme e mo utlwe . ”
41001028	Mme tumedi ya gagwe ya akofa ya ya le lefatshe lotlhe la Galilea le mo tikologong ya lone .
41001029	E rile fela ba sena go tswa mo ntlong ya thuto , ba ya go tsena mo ntlong ya ga Simone le Anterea , ba na le Jakobe le Johane .
41001030	Jaana mogwagadia Simone , wa mosadi , a bo a bobola botlhoko jwa letshoroma ; mme ba akofa ba mo mmolelela .
41001031	Mme a tla a mo tshwara ka seatla , a mo kakatlolola ; mme letshoroma la mo tlogela , mme mosadi a ba direla .
41001032	E rile go le maitseboa letsatsi le kotlomela , ba lere kwa go ene botlhe ba ba bobolang , le ba ba tsenyweng ke mewa e e bosula .
41001033	Motse otlhe wa bo o phuthegile o kokoanye fa mojakong .
41001034	Mme a fodisa batho ba le bantsi ba ba lwalang malwetse a le mantsi , a kgoromeletsa ntle mewa e e bosula e le mentsi ; mme a se ka a leseletsa mewa e e bosula go bua , ka gobo e ne e mo itse .
41001035	Ya re ka moso ka makuku a mantsho , a tsoga , a tswa , a ya kwa nageng mo bojosing , mme a rapela teng .
41001036	Mme Simone le ba o nang nabo ba mo latela .
41001037	Ba mo fitlhela , ba mo raya ba re : “ Batho botlhe ba a go batla . ”
41001038	Ene a ba raya a re : “ A re yeng go sele , re ye metseng e mengwe e e kwa pele , gore ke tle ke rere Mafoko a a Molemo le gone mo go yone ; gonne ke sone se ke tswetseng go se dira . ”
41001039	Mme a tsamaya le lefatshe lotlhe la Galilea , a etla a tsena mo matlong a bone a thuto , a rera , a kgoromeletsa mewa e e bosula ntle .
41001040	Ga tla molepero kwa go ene , a mo khubamela ; a mo raya a re : “ Fa o rata o na le thata ya go mphepafatsa . ”
41001041	Ya re ka a tlhomoga pelo , a otlolola letsogo , a mo ama , a mo raya a re : “ Ke a rata , phepafadiwa . ”
41001042	Mme lepero la mo tlogela ka bofefo , a ba a phepafala .
41001043	A mo laya thata , a akofa a mo tsamaisa ,
41001044	a mo raya a re : “ Bona , o se ka wa bolelela ope sepe , mme o tsamaye fela , o ye go itshupetsa moperesiti , o isetse go phepafadiwa ga gago tshupelo ka dilo tse Moše o di laotseng go nna tshupo mo go bone . ”
41001045	Mme ene a tswa , a simolola go kakanya thata , le go utlwatsa tiro e mo ntlheng tsotlhe , Jesu a ba a tla a retelelwa ke go tsena mo motseng ka go bonwa , mme a nna kwa ntle mo mafelong a a kwa bojosing ; ba mo tshologela ba tswa ntlheng tsotlhe fela .
41002001	E rile malatsi mangwe a sena go feta , a tsena gape mo Kaperenaume ; mme ga utlwiwa fa a le mo gae .
41002002	Batho ba le bantsi ba ne ba phuthegile , ga ba ga tla ga tlhokafala fa ba emang teng , le fa e le fa mojakong , mme a bua lefoko nabo .
41002003	Bangwe ba tla ba lere mo go ene monna yo o bobolang bolwetse jwa teteselo , a rwelwe ke batho ba le bane .
41002004	E rile ka ba retelelwa ke go mo atamela ka ntlha ya bontsi jwa batho , ba tlhomesolola ntlo bolebana nae ; ya re ba sena go phunya , ba folosa yo o bobolang bolwetse jwa teteselo ka bolao jo o letseng mo go jone .
41002005	Mme Jesu ka a bona tumelo ya bone , a raya yo o bobolang bolwetse jwa teteselo , a re : “ Morwaaka , dibe tsa gago o di itshwaretswe . ”
41002006	Mme ga bo go dutse bangwe ba bakwadi teng , ba akanya mo pelong tsa bone ba re :
41002007	“ Monna yo o buelang jaana ? O a tlhapatsa . E mang yo o ka itshwarelang dibe , fa e se a le mongwe fela , e bong Modimo ? ”
41002008	Ya re fela ka bonako , ka Jesu a lemoga mo moweng wa gagwe fa ba akanya jalo mo teng ga bone , a ba raya a re : “ Ana lo akanyeletsang dilo tse mo dipelong tsa lona ?
41002009	Mo go ka nnang bofefo ke gofe , a e ka nna go raya motho yo o bobolang bolwetse jwa teteselo , go re : ‘ Dibe tsa gago o di itshwaretswe ; ’ kgotsa go re : ‘ Tsoga , o tseye bolao jwa gago , o tsamaye ’ ?
41002010	Mme gore lo itse fa Morwa Motho a na le thata mo lefatsheng go itshwarela dibe , ” a raya yo o bobolang bolwetse jwa teteselo , a re :
41002011	“ Ke a go raya , Tsoga o tseye bolao jwa gago , o ye kwa ntlong ya gago . ”
41002012	Mme a tsoga , a tsaya bolao jwa gagwe fela ka bonako , a tswa fa pele ga bone botlhe ; ba ba ba gakgamala botlhe , ba galaletsa Modimo ba re : “ Ga re ise re ke re bone mo go ntseng jaana gope . ”
41002013	A ba a tswa a ya fa lewatleng gape ; mme bontsi jotlhe jwa batho jwa nna jwa ya kwa go ene , mme a ba ruta .
41002014	Mme ya re a feta , a bona Lefi morwa Alefaio a dutse fa go kgethelwang gona , mme o mo raya a re : “ Ntshala morago . ” Mme a nanoga a mo sala morago .
41002015	Ga dirala gore , e re a dutse a ja mo ntlong ya ga Lefi , bakgethisi ba le bantsi le baleofi ba bo ba na le Jesu le barutwa ba gagwe , gonne ba ne ba mo setse morago ka bontsi .
41002016	Mme bakwadi ba Bafarisai ba re ba bona fa a a ja le baleofi le bakgethisi , ba raya barutwa ba gagwe ba re : “ O ja a a nwa le bakgethisi le baleofi . ”
41002017	Ya re Jesu a utlwa a ba raya a re : “ Ba ba itekanetseng ga ba dire ngaka sepe , fa e se ba ba lwalang fela ; ga ke a tlela go bitsa basiami , fa e se baleofi fela . ”
41002018	Barutwa ba ga Johane le Bafarisai ba bo ba ikiditse dijo ; mme ba tla ba mo raya ba re : “ Ana fa e bo ne ne barutwa ba ga Johane le barutwa ba Bafarisai ba ikitsa go ja , mme barutwa ba gago ba sa ikitse go ja , ke ka ntlha yang ? ”
41002019	Jesu a ba raya a re : “ A bagwe ba ka ikitsa go ja monyadi a sa ntse a na nabo ? E a re monyadi a sa ntse a na nabo , boo ba sa ka ke ba ikitsa go ja .
41002020	Mme metlha e tlaa tla e monyadi o tlaa tlosiwang mo go bone ka yone ; foo ba tlaa ikitsa go ja mo motlheng oo .
41002021	“ Ga go na ope yo o ka rokelelang sebata se se kweletlanyeng mo seaparong se se onetseng , ka gobo fa se se bitiela , se tlaa se garola , se seša se garole se segologolo , mme kgagogo e keketsege .
41002022	Le gone ga go na ope yo o thelang bojalwa jwa mofine jo boša mo mefalong e e onetseng ; gonne bojalwa jwa mofine bo tlaa phanya mefalo , mme bojalwa jwa mofine bo senyege , mefalo le yone ; mme ba tle ba thele bojalwa jwa mofine jo boša mo mefalong e meša . ”
41002023	Ga dirala ya re a ralala masimo a mabele go le letsatsi la Sabata , mme barutwa ba re ba tsamaya ba simolola go roba diako tsa mabele .
41002024	Mme Bafarisai ba mo raya ba re : “ Bona , e a re go le letsatsi la Sabata ba bo ba direlang se se sa letlelelwang ? ”
41002025	Mme a ba raya a re : “ A ga lo ise lo ke lo bale gope ka fa Dafite o kileng a dira ka teng , jale ka a tlhoka , mme a bolailwe ke tlala , ene le ba o neng a na nabo ?
41002026	Jaaka a ne a tsena mo ntlong ya Modimo , Abiathare e le moperesiti yo mogolo , mme a ja dinkgwe tsa tshupelo , e le tse di sa tshwanelang go jewa fa e se ke baperesiti fela , mme a ba a fa le ba o nang nabo ? ”
41002027	A ba raya a re : “ Sabata o diretswe motho , motho ga a a direlwa Sabata ;
41002028	jalo Morwa Motho ke Morena le wa Sabata . ”
41003001	Motlha mongwe a ba a tsena gape mo ntlong ya thuto ; mme ga bo go le monna mongwe gone yo o seatla se omeletseng .
41003002	Mme ba mo lepa gore a o tlaa mo fodisa ka letsatsi la Sabata ; gore ba tle ba mo neye molato .
41003003	Mme a raya monna yo o seatla se omeletseng a re : “ Ema fa gare fa . ”
41003004	A ba raya a re : “ A go letleletswe go dira molemo ka letsatsi la Sabata , kgotsa go dira bosula , go boloka botshelo , kgotsa go bolaya ? ” Mme ba didimala fela .
41003005	Ya re a sena go ba kobakoba ka bogale , ka a tlhokofadiwa ke go thatafala ga dipelo tsa bone , a raya monna yoo a re : “ Otlolola seatla sa gago . ” Mme a se otlolola ; mme seatla sa gagwe sa fola .
41003006	Bafarisai ba tswa , ba akofa ba ya ba gakololana le Baherote ka fa ba ka mo senyang ka teng .
41003007	Mme Jesu a ngongwaelela kwa lewatleng a na le barutwa ba gagwe ; mme bontsi jo bogolo jwa batho ba ba tswang Galilea jwa mo sala morago , le ba ba tswang Jutea .
41003008	Le kwa Jerusalema , le kwa Idumea , le kwa moseja ga Joretane , le kwa tikologong ya Ture le Sitone , e le bontsi jo bogolo , ka ba utlwa dilo tse dikgolo tse o di dirang , ba tla kwa go ene .
41003009	Mme a bua le barutwa ba gagwe gore mokorwana o mo emele , ka ntlha ya bontsi jo bo betaganyeng , e se re kgotsa ba mo pitlaganya .
41003010	O ne a fodisitse batho ba le bantsi ; ga ba ga tla ga re botlhe ba ba nang le dipetso ba mo kgotlhaganyetsa , gore ba mo ame .
41003011	Le mewa e e maswe e ne e tle e re e mmona , e wele fa pele ga gagwe , e goe e re : “ O Morwa Modimo . ”
41003012	Mme a e laya thata a re , e se ka ya mo utlwatsa .
41003013	A tlhatlogela mo thabeng , a ipiletsa bone ba ene ka esi o ba ratang , mme ba ya kwa go ene .
41003014	A tlhaola ba le 12 gore ba nne nae , gore a tle a ba rome ba ye go rera Mafoko a a Molemo ,
41003015	le gore ba nne le thata ya go kgoromeletsa mewa e e bosula ntle . Mme ke ba :
41003016	Simone a mo okeletsa leina a re , Petere ;
41003017	le Jakobe morwa Sebete , le Johane monnawe Jakobe , bone a ba okeletsa leina a re , “ Boaneregese ” , ke go re : “ Bomorwa tumo ya maru ” ;
41003018	le Anterea , le Filipo , le Baretholomea , le Mathaio , le Thomase , le Jakobe morwa Alefaio , le Thataeo , le Simone wa Mokanana ,
41003019	le Jutase Isekariota , yo e leng ene o mo okileng .
41003020	A tla mo gae . Bontsi jwa batho jwa kgobokana gape , ba ba ba tla ba retelelwa le ke go ja .
41003021	E rile ditsala tsa gagwe di utlwa , tsa ya go mo tshwara , gonne di ne di re : “ O a tsenwa . ”
41003022	Le bakwadi ba ba fologileng kwa Jerusalema ba re : “ O na le Beelesebube . ” Gape ba re : “ O kgoromeletsa ntle mewa e e maswe ka kgosana ya mewa e e maswe . ”
41003023	Mme a ba ipiletsa , a bua nabo ka ditshwantsho , a re : “ Satane o ka kgoromeletsa Satane ntle jang ?
41003024	Fa bogosi bo ikgaogantse , bogosi joo ga bo ka ke jwa ema .
41003025	Ntlo le yone fa e ikgaogantse , ntlo eo ga e ketla e nonofa go ema .
41003026	Fa Satane a itsogologetse , a kgaoganye , ga a ka ke a ema , mme o na le bokhutlo .
41003027	“ Ga go na ope yo o ka tsenang mo ntlong ya monna yo o thata , a thopa dilo tsa gagwe , fa a se ka a golega monna yo o thata pele ; foo o ka thopa ntlo ya gagwe .
41003028	“ Ammaaruri ke a lo raya , dibe tsotlhe tsa bomorwa batho ba tlaa di itshwarelwa , le ditlhapatso tse ba tlhapatsang ka tsone , le fa e ka bo e le dife .
41003029	Mme le fa e le mang yo o tlhapatsang Mowa o o Boitshepo , ga a na go itshwarelwa gope , o molato wa boleo jo bo se nang bokhutlo . ”
41003030	Ya bo e le ka gobo ba rile , Jesu o na le mowa o o maswe .
41003031	Mme ga tla mmaagwe le bomonnawe ; ya re ba eme kwa thoko , ba roma kwa go ene , ba mmitsa .
41003032	Bontsi jwa batho jwa bo bo dutse bo mo dikanyeditse ; mme ba mo raya ba re : “ Bona , mmaago le bomonnao ba emetse kwa thoko ba a go batla . ”
41003033	Ene a ba fetola a re : “ Mme e mang le bonnake ke bomang ? ”
41003034	A kobakoba ba ba dutseng ba mo dikanyeditse a re : “ Bonang , mme le bonnake ke ba !
41003035	Gonne le fa e le mang yo o tlaa dirang go rata ga Modimo , ene ke nnake le kgaitsadiake , le mme . ”
41004001	Gape a simolola go ruta fa lewatleng . Ga bo go phuthegetse kwa go ene bontsi jo bogolo jwa batho , a ba a tla a tsena mo mokorong , a dula mo lewatleng ; mme bontsi jotlhe jwa bo bo ikamile lewatle , bo le mo lefatsheng .
41004002	Mme a ba ruta dilo di le dintsi ka ditshwantsho . Mo thutong ya gagwe a ba raya a re :
41004003	“ Reetsang . Bonang , mojadi o kile a tswa a ya go jala .
41004004	Mme ga dirala , ya re a ntse a jala , ditlhaka dingwe tsa wela fa tseleng , mme dinonyane tsa tla , tsa di sela .
41004005	Tse dingwe tsa wela fa go leng matlapa , fa go leng mmu o mosesane teng ; mme tsa akofa tsa tlhaba , ka di se mo mmung o o boteng ;
41004006	mme e rile letsatsi le sena go gotela , tsa ša , mme ka di se na medi tsa omelela fela .
41004007	Tse dingwe tsa wela mo mitlweng , mme mitlwa ya gola , ya di hupetsa , mme di se ka tsa ungwa sepe .
41004008	Tse dingwe tsa wela mo mmung o o molemo , tsa ungwa ka di gola di ata ; tsa tsala , tsa nna 30 , le 60 , le 100 . ”
41004009	Mme a re : “ Yo o nang le ditsebe go utlwa , a a utlwe . ”
41004010	Mme e rile a le esi , ba ba fa go ene ba na le ba ba 12 , ba mmotsa ka ga ditshwantsho .
41004011	Mme a ba raya a re : “ Lona lo neilwe bosaitsiweng jwa bogosi jwa Modimo , mme bone ba ba kwa ntle , dilo tsotlhe ba di direlwa ka ditshwantsho ,
41004012	gore ka go bona ba bone , mme ba se ka ba lemoga ; le ka go utlwa ba utlwe , mme ba se ka ba tlhaloganya , e se re kgotsa ba sokologa , mme ba go itshwarelwa . ”
41004013	A ba raya a re : “ A ga lo itse setshwantsho se ? Mme lo tlaa itse jang ditshwantsho tsotlhe ?
41004014	Mojadi o jala lefoko .
41004015	Ba ke bone ba ba fa tseleng , kwa lefoko le jalwang teng . Mme e a re ba sena go utlwa , Satane a akofe a tle , a tlose lefoko le le jadilweng mo go bone .
41004016	Jalo le bone ba ba jadilweng fa go matlapa , ke ba e a reng ba sena go utlwa lefoko , ba akofe ba le tshole ka boitumelo ;
41004017	mme ga ba na modi mo go bone ka bosi , ba tle ba eme ka lobakanyana fela ; e re mogang go tsogang patikego , kgotsa pogiso , ka ntlha ya lefoko , ba akofe ba kgopiwe .
41004018	Ba bangwe ke ba ba jadilweng mo mitlweng ; bao ke ba ba utlwileng lefoko ;
41004019	mme go bapalwa ke lefatshe , le tsietso ya mahumo , le dithato tsa dilo tse dingwe , di hupetse lefoko , mme ba ungologe .
41004020	Mme ba ke ba ba jadilweng mo mmung o o molemo ; ba utlwa lefoko , ba le tshole , ba ungwe 30 , le 60 , le 100 . ”
41004021	A ba raya a re : “ A lobone lo tle lo tlisiwe gore lo huhumediwe tlase ga seelo , kgotsa ka fa tlase ga bolao ? A ga se gore lo tlhongwe mo setlhomong ?
41004022	Gonne ga go a subiwa sepe , fa e se gore se tle se senolwe , le gone ga go a ka ga lobiwa sepe , fa e se gore se tle se tswele mo leseding .
41004023	Fa motho le fa e le mang a na le ditsebe go utlwa , a utlwe . ”
41004024	A ba raya a re : “ Lo tlhokomele se lo se utlwang ; selekanyo se lo lekanyang ka sone , lo tlaa lekanyediwa ka sone fela ; mme lo tlaa okelediwa .
41004025	Gonne yo o nang le sengwe , ene o tlaa newa ; mme yo o se nang sepe , le se o nang naso o tlaa se tseelwa . ”
41004026	Mme a re : “ Bogosi jwa Modimo bo ntse jaana , bo ntse jaaka fa motho a ka bo a latlhela peo mo mmung ;
41004027	mme a robale , a tsoge bosigo le motshegare , mme peo e ka mela , ya gola , ene a sa itse ka fa e golang ka teng .
41004028	Lefatshe le a ikungwisa ka losi ; e re pele go tswe mogwang ; foo go tswe seako , morago mabele a a tletseng mo seakong .
41004029	Mme ya re fa mabele a budule , motho a akofe a tsenye thipa , ka gobo go roba go fitlhile . ”
41004030	Mme a re : “ Ana re tlaa tshwantsha bogosi jwa Modimo jang ? Kgotsa re tlaa bo kaya ka setshwantsho sefe ?
41004031	Bo tshwana le tlhaka ya peo ya mosetara , e e a reng e jadilwe mo mmung , le fa e le potlana mo dipeong tsotlhe tse di mo lefatsheng .
41004032	Le fa go ntse jalo fa e jadilwe , e tlhoge e gole , e be e fete merogo yotlhe , e ntshe dikala tse dikgolo ; go bo go tle go tle dinonyane tsa loapi , di bone go kwaya mo moriting wa sone . ”
41004033	A bua lefoko nabo ka ditshwantsho di le dintsi tse di ntseng jaana , go ya ka fa ba nonofileng go le utlwa ka teng .
41004034	Mme a se ka a bua nabo fa e se ka ditshwantsho ; mme e ne e tle e re fa ba le bosi , a rarabololele barutwa ba gagwe dilo tsotlhe .
41004035	Ya re ka letsatsi leo , go le maitseboa , a ba raya a re : “ A re tsheleleng kwa moseja . ”
41004036	Mme ba tlogela bontsi jwa batho , ba mo tsaya , a ya nabo mo mokorong fela jaaka a ntse . A bo a patilwe ke mekoro e mengwe .
41004037	Mme ga tsoga matsubutsubu a matona a phefo , mme makhubu a metsi a tlolela mo mokorong ; mokoro wa ba wa rata go tlala .
41004038	Mme ene a bo a le kwa moseong ga mokoro , a robetse mo mosamong ; mme ba mo tsosa , ba mo raya ba re : “ Moruti , a ga o re sepe fa re nyelela ? ”
41004039	Mme a tsoga , a kgalemela phefo , a raya lewatle a re : “ Kgaotsa , o sisibale ! ” Mme phefo ya khutla , ga ba ga nna tuulalo e kgolo .
41004040	Mme a ba raya a re : “ Ana lo boifelang ? A ga lo ise lo nne le tumelo ? ”
41004041	Mme ba boifa thatathata ba re : “ Ana motho yo e a bo e le mang , fa e bo ne ne phefo e mo utlwa le lewatle jaana ? ”
41005001	Ba fitlha kwa moseja ga lewatle , mo lefatsheng la Bagerasa .
41005002	Ya re a sena go tswa mo mokorong , a akofa a kgatlhana le monna mongwe yo o nang le mowa o o maswe , a tswa mo diphupung ;
41005003	yo boago jwa gagwe bo leng mo diphupung ; mme ga bo go se ope yo o ka tlholang a mo golega , nnyaa , le fa e le ka ketane ;
41005004	gonne o ne a kile a golegwa gantsi ka mefiri le diketane , mme diketane a di komaganye , le mefiri a e thubaganye . Go ne go se ope yo o nonofileng go mo kgwabofatsa .
41005005	Ka gale le gale , bosigo le motshegare , a le mo diphupung le mo dithabeng , a bo a ntse a goa , a itshegaka ka maje .
41005006	Mme ya re a bona Jesu a sa le kgakala , a taboga , a ya a mo obamela .
41005007	A goa ka lentswe le legolo a re : “ Ke dirang ka wena , Jesu Morwa Modimo Mogodimodimo ? Ke go ikanisa ka Modimo , o se ka wa ntlhokofatsa . ”
41005008	Ka gobo o ne a o reile a re : “ Tswa mo monneng yo , mowa o o maswe ke wena ! ”
41005009	Mme a mmotsa a re : “ Leina la gago ga twe o mang ? ” A fetola a re : “ Leina la me ke Mophato , gonne re bantsi . ”
41005010	Mme a mo rapela thata gore a se ka a e leleka mo lefatsheng leo .
41005011	Jaana ka fa mofapheng wa thaba ga bo go le serapa se segolo sa dikolobe , di fula .
41005012	Mme ya mo rapela ya re : “ Mma re ye mo dikolobeng gore re tsene mo go tsone . ”
41005013	Mme a e leseletsa . Mewa e e maswe ya tswa , ya tsena mo dikolobeng ; mme serapa sa kgokologela ka mapawa mo lewatleng , e ka ne e le di le 2 000 ; mme tsa betwa ke lewatle .
41005014	Ba ba di disitseng ba tshaba , ba ya ba bolela mo motseng , le mo lefatsheng . Batho ba ya go bona gore se se diretseng ke eng ?
41005015	Mme ba tla mo go Jesu , ba fitlhela ene yo o neng a tsenywe ke mewa e e maswe a bile a dutse a apere , a ikutlwa sentle , e bong ene yo o neng a na le mophato ; mme ba boifa .
41005016	Ba ba bonyeng ka matlho ba ba kakanyetsa ka fa go dirafaletseng ene yo o ne a tsenywe ke mewa e e maswe ka teng , le ka ga dikolobe .
41005017	Ba simolola go mo rapela gore a tswe mo lefatsheng la bone .
41005018	Mme ya re a tsena mo mokorong , yo o neng e tsenywe ke mewa e e maswe a mo rapela gore a nne nae .
41005019	Mme a se ka a mo leseletsa , a mo raya a re : “ Ya kwa gaeno kwa ditsaleng tsa gago , o ba bolelele dilo tse dikgolo tse Morena o di go diretseng , le jaaka a go tlhomogetse pelo . ”
41005020	Mme a tsamaya , a ya a simolola go utlwatsa mo Dekapolise dilo tse dikgolo tse Jesu o di mo diretseng ; mme batho botlhe ba gakgamala .
41005021	E rile Jesu a sena go ba a tshelela kwa moseja o mongwe ka mokoro , bontsi jo bogolo jwa batho jwa phuthegela kwa go ene , a le fa lewatleng .
41005022	Mme ga tla mongwe wa balaodi ba ntlo ya thuto , go twe Jairo ; mme ya re a mmona a wela fa dinaong tsa gagwe .
41005023	A mo rapela thata a re : “ Morwadiake wa ngwanyana o fela mo losong , ke a go rapela , o tlo o tle , o beye diatla tsa gago mo go ene gore a fodisiwe , a tshele . ”
41005024	Jesu a ya nae ; batho le bone ba le bantsi ba mo sala morago , ba mo kgotlhaganyetsa .
41005025	Mme mosadi yo o sa leng a lwala ka go tshologa madi ka dinyaga di le 12 ,
41005026	mme a bogile dilo di le dintsi ka dingaka di le dintsi , a bile a fedisitse dilo tsotlhe tsa gagwe , mme a sa bone thusego epe , bogolo bolwetse bo golela pele fela ,
41005027	ya re ka a utlwa ka ga Jesu , a tla a tsena mo bontsing fa morago , a ama seaparo sa gagwe ,
41005028	gonne o ne a re : “ Fa nka ama le fa e ka bo e le diaparo tsa gagwe fela , ke tlaa fola . ”
41005029	Mme ka bonako go elela ga madi mo go ene ga khutla ; a ikutlwa mo mmeleng wa gagwe fa a fodisitswe mo petsong ya gagwe .
41005030	Ka bonako , ka Jesu a itemoga fa thata e dule mo go ene , a retologa mo kgotlhaganyong a re : “ Yo o amileng diaparo tsa me e mang ? ”
41005031	Barutwa ba gagwe ba mo raya ba re : “ O a bona fa bontsi bo go kgotlhaganyeditse , mme wa re o amilwe e mang ? ”
41005032	Mme a ba kobakoba go bona ene yo o dirileng selo se .
41005033	Mme mosadi ka a ikitse se se dirilweng mo go ene , a boifa a roroma , a tla a wela fa pele ga gagwe , a mmolelela boammaaruri jotlhe fela .
41005034	Mme a mo raya a re : “ Morwadiaka , tumelo ya gago e go fodisitse ; tsamaya ka kagiso , o fole mo petsong ya gago . ”
41005035	Ya re a sa ntse a bua , bangwe ba tla , ba tswa kwa ntlong ya molaodi wa ntlo ya thuto , ba re : “ Morwadio o sule , ana o sa ntse o lapisetsang moruti ? ”
41005036	Mme Jesu , a tlhokomologa lefoko le le buiweng , a raya molaodi wa ntlo ya thuto a re : “ O se ka wa boifa , dumela fela . ”
41005037	Mme a se ka a leseletsa ope go ya nae , fa e se Petere , le Jakobe le Johane monnawe Jakobe .
41005038	Ba fitlha kwa ntlong ya molaodi wa ntlo ya thuto ; mme a fitlhela go le khuduego , batho ba le bantsi ba lela , ba kurueletsa godimo .
41005039	Ya re a sena go tsena a ba raya a re : “ Lo direlang khuduego jaana , lo lela ? Ngwana ga a a swa , o robetse . ”
41005040	Mme ba mo tshega ka tshotlo . Ene ya re a sena go ba ntshetsa botlhe kwa ntle , a tsaya rrangwana le mmaagwe , le bone ba o nang nabo , a tsena kwa ngwana o leng teng .
41005041	A tshwara ngwana ka seatla , a mo raya a re : “ Talitha kumi , ” ke go re fa go phuthololwa : “ Morweetsana ke a go raya , tsoga . ”
41005042	Ka bonako morweetsana a tsoga , a tsamaya ka dinao , gonne o ne a le dinyaga di le some le bobedi . Ba gakgamala ka kgakgamalo e kgolo .
41005043	Mme a ba laya thata gore go se itse ope selo se ; mme a laola gore a fiwe dijo .
41006001	Mme a tswa teng , a tla mo lefatsheng la ga gabo ; le barutwa ba gagwe ba ya nae .
41006002	E rile go tla Sabata , a simolola go ruta mo ntlong ya thuto . Mme batho ba le bantsi ba re ba mo utlwa ba gakgamala ba re : “ Monna yo , o tshotse kae dilo tse ? Gape , botlhale jo bo neilweng monna yo , ke jo bo ntseng jang ? Le ditiro tsa nonofo tse di ntseng jaana , tse di dirwang ka diatla tsa gagwe di kaya eng ?
41006003	A ga se ene mmetli wa dikgong , morwa Maria , mogoloa boJakobe , le Josefe , le Jutase , le Simone ? Le bokgaitsadie a ga se bone ba re nang nabo fa ? ” Mme ba kgopega mo go ene .
41006004	Jesu a ba raya a re : “ Moperofeti ga a ke a tlhoka tlotlo , fa e se mo lefatsheng la ga gabo , le mo losikeng lwabo , le mo ntlong ya gagwe . ”
41006005	O ne a sa ka ke a dira tiro epe ya nonofo teng , fa e se gore o ne a baya diatla tsa gagwe mo balwetsing ba se kae , mme a ba fodisa .
41006006	Mme a gakgamalela go tlhoka go dumela ga bone . A nna a tsamaya le metsana . A e dikologa a ruta .
41006007	A ipiletsa ba ba 12 , a simolola go ba roma ka bobedi le bobedi ; a ba naya thata ya go laola mewa e e maswe ;
41006008	a ba laya gore ba se ka ba tseela loeto lwa bone sepe , fa e se tsamma fela ; a re , ba se ka ba tsaya senkgwe , le fa e le kuane , le fa e le madi mo meitlamong ya bone ;
41006009	a re , ba rwale ditlhako , mme ba se ka ba apara dikobo di le pedi .
41006010	A ba a ba raya a re : “ Gongwe le gongwe kwa lo tsenang mo teng , lo nne teng foo go tsamaya lo tswa teng .
41006011	Mme gongwe le gongwe kwa lo sa tsholwang teng , mme ba gana go lo utlwa , lo re lo tswa teng , lo itlhotlhore lorole lolo fa tlase ga dinao tsa lona , go nna tshupo ka ga bone . ”
41006012	Ba bolola ba ya ba rera gore batho ba ikwatlhaye .
41006013	Ba kgoromeletsa mewa e e maswe le e mentsi ntle , le batho ba le bantsi ba ba lwalang , ba ba tlotsa lookwane , ba ba fodisa .
41006014	Mme kgosi Herote a utlwa , gonne leina la ga Jesu le ne le setse le itsege ; mme a re : “ Johane Mokolobetsi o tsogile mo losong , ke gone dinonofo tse , di dirang mo go ene . ”
41006015	Bangwe ba re : “ Ke Elija , ” ba bangwe ba re : “ Ke moperofeti fela ; o ntse jaaka mongwe wa baperofeti . ”
41006016	Mme Herote ene o rile a utlwa a re : “ Ke Johane yo ke mo kgaotseng tlhogo , o tsogile . ”
41006017	Gonne Herote ka esi o ne a bo a kile a roma batho ba ya go tshwara Johane , a mo golega a mo tsenya mo ntlong ya kgolegelo ka ntlha ya ga Herotiase mosadi wa ga Filipo monnawe , ka a mo nyetse .
41006018	Gonne Johane o na a reile Herote a re : “ Ga o a letlelelwa go nyala mosadi wa ga monnao . ”
41006019	Mme Herotiase a itira mmaba wa gagwe , a eletsa go mmolaya ; mme a retelelwa ,
41006020	ka gobo Herote a boifa Johane , a itse fa e le motho yo o siameng , a le boitshepo , mme a mo dibela . Mme e ne e tle e re a mo utlwa a akabale thata , a mo utlwe ka boitumelo .
41006021	Mme e rile go fitlha letsatsi le le laotsweng , la go tlotla botsalo jwa ga Herote , a direla dikala tsa gagwe , le beng ba mephato , le magosana a Galilea modiro ;
41006022	mme ya re morwadia Herotiase ka esi a tsena , a bina , a kgatlha Herote le ba ba dutseng nae ba a ja ; mme kgosi ya raya morweetsana ya re : “ Ntopa fela se o se ratang , mme ke tlaa se go naya . ”
41006023	A ba a mo ikanela a re : “ Se o tlaa se ntopang fela , ke tlaa se go naya , le fa e ka nna bontlhanngwe jwa bogosi jwa me . ”
41006024	Mme a tswa , a ya a raya mmaagwe a re : “ Ke tlaa lopa eng ? ” Ene a re : “ Lopa tlhogo ya ga Johane Mokolobetsi . ”
41006025	Mme a itlhaganelela kwa kgosing , a lopa a re : “ Ke rata gore o nneye tlhogo ya ga Johane Mokolobetsi fela jaanong jaana ka mogotšana . ”
41006026	Mme kgosi ya hutsafala thata ; le fa go ntse jalo e se ka ya gana , ka ntlha ya maikano a yone , le ka ntlha ya ba ba dutseng ba ja nayo .
41006027	Mme kgosi ya akofa ya roma leotlana la yone , ya laola gore tlhogo ya gagwe e tlisiwe ; mme la ya la mo kgaola tlhogo a le mo ntlong ya kgolegelo .
41006028	La tlisa tlhogo ya gagwe ka mogotšana , la e naya morweetsana ; mme morweetsana a e naya mmaagwe .
41006029	Ya re barutwa ba gagwe ba utlwa , ba ya ba tsaya setoto sa gagwe , ba se boloka mo letswing .
41006030	Baaposetole ba phuthegela kwa go Jesu ; ba mmolelela dilo tsotlhe tse ba di dirileng , le tse ba di rutileng .
41006031	Mme a ba raya a re : “ Tlang lona lo le losi , re tsweleng kwa thoko kwa felong fa go se nang batho , mme lo itapolose ka lobakanyana . ” Gonne go ne go le batho ba le bantsi ba ba tlholang ba boaboa , ba bile ba ba tlhokisa lobaka le fa e le lwa go ja .
41006032	Ba tsamaya ka mokoro ba ya kwa thoko kwa felong fa go se nang batho .
41006033	Mme batho ba ba bona ba tsamaya , mme ba le bantsi ba bo ba ba itse , mme ba tabogela teng mmogo , ba tswa mo metseng yotlhe , mme ba ba raka .
41006034	Mme a tswa , a fitlhela bontsi jo bogolo jwa batho , mme a ba tlhomogela pelo , ka ba ntse jaaka dinku tse di se nang modisa ; mme a simolola go ba ruta dilo di le dintsi .
41006035	Ya re letsatsi le setse le fetile , barutwa ba gagwe ba ya mo go ene , ba re : “ Felo fano ke gare ga naga fela , le letsatsi le setse le fetile ;
41006036	ba phatlalatse gore ba ye kwa go nang le batho , le mo metsaneng mo tikologong , ba ithekele dijonyana . ”
41006037	A ba fetola a re : “ Lona ba neyeng go ja . ” Ba mo raya ba re : “ A ke re ye go reka dinkgwe ka diponto di le 20 , re ba neye ba je ? ”
41006038	A ba raya a re : “ Lo na le dinkgwe di le kae ? Yang go bona . ” Mme ya re ba sena go itse , ba re : “ Di tlhano le ditlhapi di le pedi . ”
41006039	Mme a ba laola gore batho botlhe ba dule mo bojannyeng jo botala , ka masomo .
41006040	Ba dula ba rulaganye ka makgolo , le ka bomasome a le matlhano .
41006041	Mme a tsaya dinkgwe tse tlhano , le ditlhapi tse pedi , a lelalela legodimong , a leboga , mme a ngathoganya dinkgwe ; jaana a di neela barutwa go di baya fa pele ga batho ; le tsone ditlhapi tse pedi a di ba abela botlhe .
41006042	Ba ja botlhe , ba kgora .
41006043	Mme ba sela dikabetla , tsa tlatsa diroto di le 12 , le ga tsone ditlhapi .
41006044	Mme ba ba jeleng dinkgwe e ne e ka ne e le banna ba le 5 000 .
41006045	Mme a akofa a patelela barutwa ba gagwe go tsena mo mokorong , le go tsamaela pele kwa moseja , kwa Bethesaita , ene ka esi a sa ntse a phatlalatsa batho .
41006046	Ya re a sena go dumedisanya nabo , a tlhatlogela mo thabeng , a ya go rapela .
41006047	Ya re ka lotlatlana mokoro wa bo o le fa gare ga lewatle , mme ene a bo a le esi kwa lefatsheng .
41006048	Mme ka a ba bona ba sugegile ka go fudua mokoro ka bothata , ka gobo ba tlhabaganye le phefo , a ya kwa go bone ka lobaka e ka ne e le lwa tebelo ya bone ya bosigo , a tsamaya mo godimo ga lewatle ; mme ya ne e kete o a ba feta .
41006049	Mme bone ya re ba mmona a tsamaya mo godimo ga lewatle , ba gopola gore ke sedimo , mme ba goa ;
41006050	ka ba ne ba mmona botlhe , mme ba fuduega . Mme a akofa a bua nabo a re : “ Nametsegang ; ke nna , se boifeng . ”
41006051	A palamela kwa go bone mo mokorong ; mme phefo ya khutla ; mme ba gakgamala , ba ja kgakge fela .
41006052	Gonne ba se ka ba tlhaloganya ka ga dinkgwe , le dipelo tsa bone di ne di kgwaraletse .
41006053	E rile ba sena go tshela ba fitlha kwa lefatsheng , kwa Genesarete , ba gokela mokoro fa losing .
41006054	Ya re ba sena go tswa mo mokorong , batho ba akofa ba mo lemoga .
41006055	Mme ba taboga le lefatshe leo jotlhe mo tikologong , ba simolola go rwala balwetsi ka malao , ba ba mo latisa kwa ba mo utlwalelang teng .
41006056	Gongwe le gongwe kwa o tsenang teng , mo metsaneng , kgotsa mo metseng , kgotsa mo nageng fela , ba baya balwetsi mo dipatlelong tsa borekelo , ba mo rapela gore ba ke ba ame le fa e ka bo e le makantsa a seaparo sa gagwe ; mme botlhe ba ba mo amileng ba fola .
41007001	Motlha mongwe ga phuthegela kwa go ene Bafarisai , le bangwe ba bakwadi , ba tswa Jerusalema .
41007002	Mme ba bo ba kile ba bona fa barutwa bangwe ba gagwe ba tle ba je dijo ka diatla tse di leswe , ke go re , tse di sa tlhapisiwang .
41007003	Gonne Bafarisai le Bajuta botlhe , fa ba sa tlhape mo diatleng le mo mabogong , ga ba ke ba ja ; mme boo ba tshegeditse mekgwa ya bagologolo .
41007004	Fa ba tswa kwa borekelong , ga ba ke ba a ja fa ba sa tlhape pele ; go bile go na le dilo di le dintsi tse ba tshwanetseng go di tshegetsa , jaaka go tlhatswa dinwelo , dipitsana le dijana tsa kgotlho , ( le disekamelo . )
41007005	Bafarisai le bakwadi ba mmotsa ba re : “ Ana barutwa ba gago ga ba tsamaeleng ka fa mekgweng ya bagologolo , ba ja fela senkgwe sa bone ka diatla tse di leswe ? ”
41007006	A ba raya a re : “ Isaia o boletse sentle ka ga lona baitimokanyi , jaaka go kwadilwe ga twe : ‘ Ba tšhaba e , ba ntlotla ka dipounama tsa bone , mme dipelo tsa bone di le kgakala le nna .
41007007	Ba nkobamelela lefela , ka ba ruta ka dithuto tse e leng melao ya batho fela . ’
41007008	“ Lo tlogela taolo ya Modimo , lo tshegeditse mekgwa ya batho fela . ”
41007009	A ba raya a re : “ Lo ganela ruri taolo ya Modimo , gore lo tshegetse mekgwa ya lona .
41007010	Gonne Moše o rile : ‘ Tlotla rraago le mmaago ; ’ gape a re : ‘ Yo o buang bosula ka ga rraagwe kgotsa mmaagwe , ruri a a swe . ’
41007011	Lona lo a tle lo re : ‘ Fa motho a raya rraagwe kgotsa mmaagwe a re : Se o ka bong o thusiwa ke nna ka sone e bile ke Korebana , ke go re , Se abetswe Modimo ;
41007012	lo bo lo sa tlhole lo mo leseletsa go direla rraagwe kgotsa mmaagwe sepe ; ’
41007013	mme lo dira lefoko la Modimo lolea fela ka mekgwa ya lona e lo e bolelang , le dilo tse dintsi tse di ntseng jalo lo a di dira . ”
41007014	A ba a ipiletsa bontsi jwa batho gape a re : “ Ntheetsang lotlhe , lo tlhaloganye !
41007015	Ga go na sepe se se kwa ntle ga motho se se ka reng se tsena mo go ene sa mo itshekolola ; dilo tse di tswang mo mothong ke tsone tse di itshekololang motho .
41007016	( Fa mongwe a na le ditsebe go utlwa , a a utlwe . ) ”
41007017	E rile a sena go tsena mo ntlong , a tlogetse bontsi jwa batho , barutwa ba gagwe ba mmotsa ka ga setshwantsho seo .
41007018	Mme a ba raya a re : “ A le lona lo ntse jaana lo se na tlhaloganyo ? A ga lo lemoge gore , se se kwa ntle ga motho , fa se tsena mo go ene , ga se ka ke sa mo itshekolola ;
41007019	gonne ga se tsene mo pelong , fa e se mo mpeng fela , mme se ye go tswela kwa ntle ? ” Mme moo , a go bua , e le go itshekisa dijo tsotlhe .
41007020	A ba a re : “ Se se tswang mo teng ga motho , ke sone se se itshekololang motho .
41007021	Gonne mo teng , mo dipelong tsa batho , go tswa megopolo e e bosula , le dikgokafalo , le bogodu le dipolao ,
41007022	le boaka , le bopelotshetlha , le boikepo , le tsietso , le bopepe , le leitlho le le bosula , le kgalo , le bopelompe , le bosilo ;
41007023	dilo tse tsotlhe tse di bosula di tswa mo teng , mme di itshekolole motho . ”
41007024	Mme a tswa teng , a tsamaya a ya mo melelwaneng ya Ture le Sitone . Mme a tsena mo ntlong nngwe , mme a bo a sa rate ga itse ope ; mme ga retela fa a ka lojwa .
41007025	Ka bonako mosadi mongwe yo ngwana wa gagwe wa mosetsanyana o nang le mowa o o maswe , ya re a mo utlwela , a tla a wela fa dinaong tsa gagwe .
41007026	Jaana mosadi yo ya bo e le Mogerika , wa tšhaba ya Serofonike . Mme a mo rapela thata gore a kgoromeletse ntle mowa o o maswe mo go morwadie .
41007027	Mme a mo raya a re : “ A bana ba kgore pele ; gonne , ga go a tshwanela go tsaya dijo tsa bana , le go di latlhela dintša . ”
41007028	Mosadi a mo fetola a re : “ Ee , Morena , le e leng tsone dintša , di le ka fa tlase ga lomati lwa bojelo , di ja matlhotlhora a bana . ”
41007029	Mme ene a mo raya a re : “ Ka lefoko leo tsamaya fela ; mowa o o maswe o dule mo go morwadio . ”
41007030	Mme a tsamaya a ya ga gagwe , mme a fitlhela ngwana a beilwe mo bolaong , mme mowa o o maswe o dule mo go ene .
41007031	Gape a tswa mo melelwaneng ya Ture , a ralala Sitone a ya a fitlha kwa lewatleng la Galilea , a raletse melelwane ya Dekapolise .
41007032	Ba lere kwa go ene monna mongwe yo o bosusu , yo o kwakwaetsang ; mme ba mo rapela thata gore a mmeye seatla .
41007033	Mme a mo ntsha mo bontsing a mo isa fa thoko , a tsenya menwana ya gagwe mo ditsebeng tsa gagwe , a kgwa mathe , a ba a ama loleme lwa gagwe ;
41007034	a lelalela legodimong , a fegelwa , a mo raya a re : “ Efatha , ” ke go re : “ Kabologa . ”
41007035	Ditsebe tsa gagwe tsa kabologa , le thapo ya loleme lwa gagwe ya hunologa , a itse go bua sentle .
41007036	A ba laya gore ba se ka ba bolelela ope ; mme fela jaaka a ba laile thata , bone ba ya ba bolela bogolo thata .
41007037	Ba gakgamala mo go feteletseng ba re : “ O dirile dilo tsotlhe sentle ; o dira gore ba ba bosusu ba utlwe , le ba ba dimumu ba bue . ”
41008001	E ne ya re mo metlheng eo , go bile go le bontsi jo bogolo jwa batho , mme ba se na se ba se jang , a ipiletsa barutwa ba gagwe , a ba raya a re :
41008002	“ Ke tlhomogela batho ba bantsi ba pelo , gonne go fetile malatsi a le mararo ba ntse ba tlhotse le nna , mme ba se na se ba se jang ?
41008003	E tlaa re fa ke ba tsamaisetsa kwa magaeng a bone ka tlala , ba tlaa dimelela mo tseleng , ka ba bangwe ba bile ba tswa kgakala . ”
41008004	Barutwa ba gagwe ba mo fetola ba re : “ Ana dinkgwe tse di ka lekanang go kgorisa batho ba di tlaa bo di tswa kae fano , mo gare ga naga fela ? ”
41008005	A ba botsa a re : “ Lo na le dinkgwe di le kae ? ” Ba re : “ Di supa . ”
41008006	A laola batho ba bantsi go dula fa fatshe , mme a tsaya dinkgwe tse supa , mme ya re a sena go leboga a di ngathoganya , a di neela barutwa gore ba di beye fa pele ga batho ; mme ba di baya fa pele ga batho ba bantsi .
41008007	Ba bo ba na le ditlhatswana di se kae , ya re a sena go di segofatsa , a laola gore le tsone di bewe fa pele ga bone .
41008008	Ba ja , ba kgora ; mme ba sela dikabetla tse di setseng , ba tlatsa diroto di supa .
41008009	Ba bo ba ka ne ba le 4 000 ; mme a ba tsamaisa .
41008010	Mme a akofa a tsena mo mokorong le barutwa ba gagwe , a tla mo dintlheng tsa Dalemanutha .
41008011	Mme Bafarisai ba tswa , ba simolola go tatalalana nae , ba batla sesupo mo go ene se se tswang legodimong , ba mo lalela .
41008012	Mme a fegelwa thata mo moweng a re : “ Ana losika lo , lo batlelang sesupo ? Ammaaruri ke a lo raya , losika lo ga lo ketla lo newa sesupo sepe . ”
41008013	Mme a ba tlogela , a tsena mo mokorong , a boela kwa moseja .
41008014	Ba lebala go tshola mofago , le mo mokorong ba bo ba se na sepe fa e se senkgwe se le sengwe fela .
41008015	Mme a ba laya a re : “ Lo tlhokomele , lo itise mo sebedisong sa Bafarisai , le mo sebedisong sa ga Herote . ”
41008016	Ba tseisanya kgang ba re : “ Ke ka go bo re se na senkgwe . ”
41008017	Jesu ka a go lemoga a re : “ Lo tseisanyetsang kgang ka go bo lo se na senkgwe ? A ga lo ise lo lemoge , le fa e le go tlhaloganya ? A dipelo tsa lona di kgwaraletse fela ?
41008018	Lo re lo na le matlho , a ga lo bone ? Lo re lo na le ditsebe , a ga lo utlwe ? A ga lo gakologelwe ?
41008019	E rile ke ngathoganyetsa ba ba 5 000 dinkgwe tse tlhano , lo ne lwa tlatsa diroto di le kae ka dikabetla tse lo di setseng ? ” Ba mo raya ba re : “ Di le 12 . ”
41008020	“ Ya re mo dinkgweng tse di supang tsa ba ba 4 000 , lo ne lwa tlatsa diroto di le kae ka dikabetla tse lo di setseng ? ” Ba mo raya ba re : “ Di supa . ”
41008021	A ba raya a re : “ A lo sa ntse lo ise lo tlhaloganye ? ”
41008022	Ba tla ba fitlha mo Bethesaita . Mme ba tlisa kwa go ene monna wa sefofu , ba mo rapela thata gore a mo ame .
41008023	Mme a tshwara monna wa sefofu ka seatla , a mo gogela kwa ntle ga motsana ; ya re a sena go mo kgwela mathe mo matlhong le go mmaya diatla , a mmotsa a re : “ A o bona sengwe ? ”
41008024	A lelala a re : “ Ke bona batho ; ke ba bona e kete ditlhare , ba a tsamaya . ”
41008025	Foo a mmaya diatla gape mo matlhong , mme a leba ka tlhomamo , a fodisiwa , a bona dilo tsotlhe sentle fela .
41008026	Mme a mo tsamaisetsa kwa ga gagwe kwa gae a re : “ O se ka wa tsena le fa e le mo motsaneng o . ”
41008027	Mme Jesu a tswela kwa metsaneng ya Kaesarea Filipi , a na le barutwa ba gagwe . Ya re mo tseleng a botsa barutwa ba gagwe a re : “ Ana batho ba tle ba re nna ke mang ? ”
41008028	Ba mo raya ba re : “ Johane Mokolobetsi ; bangwe ba re : Elija ; mme ba bangwe ba re : mongwe wa baperofeti . ”
41008029	A ba botsa a re : “ Mme lona lwa re ke mang ? ” Petere a mo fetola a re : “ O ene Keresete . ”
41008030	Mme a ba laya go re ba se bolelele ope ka ga gagwe .
41008031	A simolola go ba ruta fa Morwa Motho a na le go bogisiwa dilo di le dintsi , le go ganwa ke bagolwane , le ke ditlhogo tsa baperesiti , le ke bakwadi , le gone fa a tlaa bolawa , mme morago ga malatsi a le mararo a tlaa ba a tsoga .
41008032	Lefoko le a le buela kwa ntle fela . Mme Petere a mo tsaya , a simolola go mo omanya .
41008033	Mme ene a retologa , ya re a bona barutwa ba gagwe , a omanya Petere a re : “ Tloga fa pele ga me , Satane , gonne ga o tlhokomele dilo tse e leng tsa Modimo , fa e se tsa batho fela . ”
41008034	A ipiletsa bontsi jwa batho , ba na le barutwa ba gagwe , a ba raya a re : “ Fa motho mongwe le fa e le mang a rata go ntshala morago , a a iitatole , a tseye mokgoro wa gagwe , a itse go ntshala morago ,
41008035	gonne le fa e le mang yo o ratang a ka bo a boloka botshelo jwa gagwe , bo tlaa mo latlhegela ; mme le fa e le mang yo o latlhegela ; mme le fa e le mang yo o latlhegelwang ke botshelo jwa gagwe ka ntlha ya me , le ka ntlha ya Mafoko a a Molemo , o tlaa bo boloka .
41008036	Gonne go ka thusa motho eng , fa a fenya lefatshe lotlhe , mme a latlha botshelo jwa gagwe ?
41008037	Motho o ka ntsha eng , a se baya mo boemong jwa botshelo jwa gagwe ?
41008038	Gonne le fa e le mang yo o tlaa ntlhabelwang ke ditlhong , le mafoko a me a a tlhabelwa ke ditlhong , mo losikeng lo lwa boaka le boleo , Morwa Motho le ene o tlaa mo tlhabelwa ke ditlhong , mogang o tlang ka kgalalelo ya ga rraagwe , a na le baengele ba ba boitshepo . ”
41009001	A ba raya a re : “ Ammaaruri ke a lo raya , go na le bangwe mo go ba ba emeng fa , ba ba se ketlang ba utlwa loso gope , ba ise ba bone bogosi jwa Modimo bo tla ka nonofo pele . ”
41009002	Ya re malatsi a le marataro a sena go feta , Jesu a tsaya Petere , le Jakobe , le Johane , a tlhatlogela nabo mo thabeng e e godileng , kwa thoko ba le bosi ; mme a ya a fetoga ponalo fa pele ga bone ;
41009003	diaparo tsa gagwe tsa tsabakela , tsa nna bosweu thata ; mo go se nang mosweufatsi ope mo lefatsheng yo o ka di sweufatsang jalo .
41009004	Mme ga bonala kwa go bone Elija a na le Moše ; mme ba ba ba bua le Jesu .
41009005	Petere a bua a raya Jesu a re : “ Moruti , go molemo go rona go nna fa ; o mme re dire metlaagana e le meraro : mongwe e nne wa gago , mongwe e nne wa ga Moše , o mongwe e nne wa ga Elija . ”
41009006	Gonne a sa itse se o ka se buang , ka ba ne ba boifa thata .
41009007	Mme ga tla leru la ba tshutifalela ; mme ga tswa lentswe mo lerung la re : “ Yo ke Morwaake yo o rategang , utlwang ene . ”
41009008	Ka tshoganetso ba leba ka fa le ka fa , mme ba se ka ba tlhola ba bona ope , fa e se go ipona ba le bosi fela le Jesu .
41009009	Ya re ba fologa mo thabeng , a ba laya gore ba se bolelele ope dilo tse ba di bonyeng , fa e se mo lobakeng lo Morwa Motho o tlaa bong a setse a tsogile mo losong ka lone .
41009010	Ba tshegetsa lefoko leo , ba botsanya gore , go ba go tsoga mo baswing go ka ne go kaya eng ?
41009011	Mme ba mmotsa , ba re : “ Bakwadi ba reng fa ba re , Elija o na le go tla pele ? ”
41009012	A ba raya a re : “ Ruri Elija o tla pele , mme o tsosolosa dilo tsotlhe . Go kwadilwe jang ka ga Morwa Motho fa a tlaa boga dilo di le dintsi , a ba a nyadiwa ?
41009013	Ke a lo raya ka re , Elija o setse a tsile , mme ba bile ba mo diretse jaaka ba rata , fela jaaka go kwadilwe ka ga gagwe . ”
41009014	Ya re ba tla mo barutweng , ba fitlhela bontsi jo bogolo jwa batho bo ba dikanyeditse , le bakwadi ba tatalalanye nabo .
41009015	Fela ka bonako ya re batho ba bantsi botlhe ba mmona , ba gakgamala thata , ba tabogela kwa go ene , ba mo dumedisa .
41009016	Mme a ba botsa a re : “ Lo tatalanetseng nabo ? ”
41009017	Mongwe wa bontsi a mo fetola a re : “ Moruti , ke lerile morwaake kwa go wena ; o na le mowa wa semumu .
41009018	Gongwe le gongwe kwa o mo tshwarang teng , o mo piriganyetsa fa fatshe ; mme a phoke mafulo , a phuranye meno , a kwatlalale . Mme ke buile le barutwa ba gago gore ba o kgoromeletse ntle , mme ba palelwa . ”
41009019	A bua nabo a re : “ Ao ! a losika lo lo se nang tumelo ke lona , ke tlaa nna le lona goleele go le kae ? Ke tlaa lo itshokela goleele go le kae ? Mo lereng kwano go nna . ”
41009020	Ba mo isa kwa go ene ; mme ya re a mmona ka bonako mowa wa mo tsibiketsa mo go botlhoko ; mme a wela fa fatshe a bidikama , a phoka mafulo .
41009021	Mme a botsa rraagwe a re : “ Go fetile lobaka lo lokae , golo mo go sena go tlaa mo go ene ? ” Mme a re : “ E sa le ka bonyana jwa gagwe .
41009022	Gantsintsi o mo digetse mo molelong le mo metsing go mo senya ; mme fa o nonofile go dira sengwe , o re tlhomogele pelo , o re thuse . ”
41009023	Jesu a mo raya a re : “ Wa re : ‘ Fa o nonofile ! ’ Aitse dilo tsotlhe di ka diralela yo o dumelang . ”
41009024	Foo rra ngwana a goa a re : “ Ke a dumela ; thusa go tlhoka go dumela ga me . ”
41009025	Ya re Jesu a bona fa bontsi jwa batho bo tabogela mmogo teng , a kgalemela mowa o o maswe a re : “ Wena mowa wa semumu , o o bosusu , ke a go laola , tswa mo go ene , mme o se ka wa tlhola o tsena mo go ene . ”
41009026	Ya re o sena go goa , le go mo tsibiketsa thata , wa tswa , mme ngwana a nna jaaka moswi fela ; bontsi jwa batho jwa ba jwa tla jwa re : “ O sule . ”
41009027	Mme Jesu a mo tshwara ka seatla , a mo kakatlolola , mme a ema .
41009028	Ya re a sena go tsena mo ntlong , barutwa ba gagwe ba mmoletsa kwa thoko , ba re : “ Re ne re sa nonofa ka ntlha yang go o kgoromeletsa ntle ? ”
41009029	A ba raya a re : “ O o ntseng jaana ga o ka ke wa tswa ka sepe , fa e se ka thapelo , ( le ka go ikitsa go ja ) . ”
41009030	Mme a tswa teng , a ya a ralala lefatshe la Galilea ; mme a bo a rata ga se ka ga itse ope .
41009031	Gonne a ruta barutwa ba gagwe , a ba raya a re : “ Morwa Motho o neetswe mo diatleng tsa batho , mme ba tlaa mmolaya ; mme o tlaa re a sena go bolawa , go fete malatsi a le mararo , mme a ba a tsoge gape . ”
41009032	Mme ba se ka ba tlhaologanya lefoko leo , mme ba boifa go mmotsa .
41009033	Ba fitlha mo Kaperenaume ; mme a re a le mo ntlong , a ba botsa a re : “ Lo ne lo ganetsanya eng mo tseleng ? ”
41009034	Ba didimala fela , gonne ba ne ba ganetsantse mo tseleng kgang ya go re , yo mogolo ke mang ?
41009035	Mme a dula , a bitsa ba ba 12 ; a ba raya a re : “ Fa motho mongwe le fa e le mang a rata go nna wa kwa pele , a ene a nne wa moragorago , a ba a nne modiredi wa botlhe . ”
41009036	Mme a tsaya ngwanyana , a mmaya fa gare ga bone ; a mo tsaya mo mabogong a gagwe ; a ba raya a re :
41009037	“ Le fa e le mang yo o tlaa tsholang mongwe wa banyana ba ba ntseng jaana , ka leina la me , o tshola nna ; le gone le fa e le mang yo o tsholang nna , ga a tshole nna , o tshola ene yo o nthomileng . ”
41009038	Johane a mo raya a re : “ Moruti re bonye mongwe a kgoromeletsa mewa e e maswe ntle ka leina la gago ; mme ra mo itsa , ka gobo a sa re sale morago . ”
41009039	Mme Jesu a re : “ Lo se ka lwa mo itsa ; gonne ga go na motho ope yo o ka reng a dira tiro ya nonofo , ka leina la me , a ba a ka bua bosula ka ga me ka bofefo .
41009040	Gonne yo o sa tlhabaneng le rona , o ntlheng ya rona .
41009041	Gonne le fa e le mang yo o tlaa lo nosang metsi ka senwelo , ka gobo lo le ba ga Keresete , ammaaruri ke a lo raya , ga a ketla a tlhoka tuelo ya gagwe gope .
41009042	“ Mme le fa e le mang yo o tlaa kgopang mongwe wa ba babotlana ba , ba ba dumelang mo go nna , go ka nna molemo bogolo mo go ene fa lolwala lo logolo lo ka gokelelwa mo thamong ya gagwe , mme a thabuediwa mo lewatleng .
41009043	Fa seatla sa gago se go kgopa , o se kgaole ; go ka nna molemo mo go wena go tsena mo botshelong o le segole , bogolo go go tsena o le diatla tsoo pedi mo moleteng , mo molelong o o sa ka keng wa tingwa ;
41009044	( kwa seboko sa bone se sa sweng teng , le kwa molelo o sa tingweng teng . )
41009045	Mme fa lonao lwa gago lo go kgopa , o lo kgaole ; go ka nna molemo mo go wena go tsena mo botshelong o le setlhotsa , bogolo go go latlhelwa o le dinao tsoo pedi mo moleteng .
41009046	( Kwa seboko sa bone se sa sweng teng le kwa molelo o sa tingweng teng . )
41009047	Fa leitlho la gago le go kgopa , o le gonye ; go ka nna molemo mo go wena go tsena mo bogosing jwa Modimo o le moitlho , bogolo go go latlhelwa o le matlho mabedi mo moleteng .
41009048	Kwa seboko sa bone se sa sweng teng , le kwa molelo o sa tingweng teng .
41009049	“ Gonne mongwe le mongwe o tlaa lokwa ka molelo , ( le setlhabelo sengwe le sengwe se tlaa lokwa ka letswai . )
41009050	“ Letswai le molemo ; mme fa letswai le senyegile molodi , le tlaa lokwa ka eng ? Nnang le letswai mo go lona , mme lo agisanye . ”
41010001	A tloga teng , a tla mo melelwaneng ya Jutea le moseja ga Joretane ; mme matshutitshuti a batho a phuthegela kwa go ene gape , mme a ba ruta gape jaaka a tlwaetse .
41010002	Ga tla Bafarisai kwa go ene , ba mmotsa ba re : “ A monna o letleletswe go tlhala mosadi wa gagwe ? ” Mme ba bo ba mo lalela .
41010003	A ba fetola a re : “ Moše o lo laotse a reng ? ”
41010004	Ba re : “ Moše o ne a re leseletsa go kwala lokwalo lwa tlhalo , le go tlhala mosadi . ”
41010005	Mme Jesu a ba raya a re : “ Moše o ne a lo kwalela taolo e ka ntlha ya bothata jwa dipelo tsa lona .
41010006	E sa le ka tshimologo ya tlholego , go twe : ‘ O ba bopile nona le tshadi . ’
41010007	‘ Ke gone ka moo monna o tlaa tlogelang rraagwe le mmaagwe , a ngaparela mosadi wa gagwe ;
41010008	mme bobedi jo bo tlaa nna nama e le nngwe fela ; jalo ba bo ba sa tlhole ba le babedi , ke nama e le nngwe fela . ’
41010009	Ke gone , a motho a se kgaoganye tse Modimo o di kopantseng . ”
41010010	Ya re mo ntlong barutwa ba mmotsa gape ka ga selo se .
41010011	A ba raya a re : “ Le fa e le mang yo o tlaa tlhalang mosadi wa gagwe , a nyala o sele , o a mo akafalela ;
41010012	mme fa mosadi ka esi a tlhala monna wa gagwe , a nyalwa ke o sele , o dira boaka . ”
41010013	Ba lere banyana kwa go ene gore a ba ame , mme barutwa ba ba kgalemela .
41010014	Ya re Jesu a bona jalo , a gakatsega thata , a ba raya a re : “ Lesang banyana ba tle kwa go nna , lo se ka lwa ba itsa , gonne bogosi jwa Modimo ke jwa ba ba ntseng jalo .
41010015	Ammaaruri ke a lo raya , le fa e le mang yo o se ketlang a tshola bogosi jwa Modimo jaaka ngwanyana , ga a ketla a tsena mo go jone gope . ”
41010016	Mme a ba tsaya mo mabogong a gagwe , a ba segofatsa , ka go ba baya diatla .
41010017	Ya re a sa tsamaela pele mo tseleng , ga tabogela mongwe kwa go ene , a mo khubamela ka mangole , a mmotsa a re : “ Moruti yo o molemo , ke tlaa dirang gore ke rue botshelo jo bo sa khutleng ? ”
41010018	Jesu a mo raya a re : “ O mpiletsang molemo ? Ga go ope yo o molemo , fa e se a le mongwe fela , e bong Modimo .
41010019	Ditaolo o a di itse tse di reng : ‘ O se ka wa bolaya motho , o se ka wa dira boaka , o se ka wa utswa , o se ka wa supa tshupo ya kako , o se ka wa tsietsa , tlotla rraago le mmaago . ’ ”
41010020	Mme a mo raya a re : “ Moruti , dilo tse tsotlhe fela ke sa le ke di tlhokomela go tloga bokaung jwa me . ”
41010021	Mme Jesu a mo leba , a mo rata , mme a mo raya a re : “ O tlhoka selo se le sengwe fela : Ya go rekisa tsotlhe tse o nang natso , o abele bahumanegi , mme o tlaa nna le khumo kwa legodimong ; o bo o tle o ntshale morago . ”
41010022	Mme a bifa sefatlhogo ka lefoko leo , a tsamaya ka bohutsana , gonne e ne e le motho yo o dithuo dintsi .
41010023	Mme Jesu a lebaleba ka fa le ka fa , a raya barutwa ba gagwe a re : “ Kana ba ba nang le mahumo ba tlaa tsena mo bogosing jwa Modimo ka pitlagano jang ! ”
41010024	Barutwa ba gakgamalela mafoko a gagwe . Jesu a ba fetola gape , a re : “ Kana go thata jang mo go ba ba ikantseng nahumo go tsena mo bogosing jwa Modimo !
41010025	Go ka nna bofefo kamela go tsena ka letshoba la lomao , bogolo go mohumi go tsena mo bogosing jwa Modimo . ”
41010026	Ba gakgamala thatathata , ba mo raya ba re : “ Fa e le jalo go bo go ka bolokwa mang ? ”
41010027	Jesu a ba leba a re : “ Mo bathong go retetse , mme e seng mo Modimong , gonne mo Modimong dilo tsotlhe di ka dirafala . ”
41010028	Petere a simolola go mo raya a re : “ Bona , rona re tlogetse gotlhe , mme re go setse morago . ”
41010029	Jesu a re : “ Ammaaruri ke a lo raya , ga go motho ope yo o tlogetseng ntlo , kgotsa bomorwa rraagwe , kgotsa bokgaitsadie , kgotsa mmaagwe , kgotsa rraagwe , kgotsa bana , kgotsa masimo , ka ntlha ya me , le ka ntlha ya Mafoko a a Molemo ,
41010030	yo o se ketlang a bona ga lekgolo , le jaana mo lobakeng lono , e bong matlo , le bomorwa rraagwe , le bokgaitsadie , le bommaagwe , le bana , le masimo , di na le dipogiso ; mme mo lefatsheng le le tlang o tlaa bona botshelo jo bo sa khutleng .
41010031	Bantsi ba e neng e le ba pele ba tlaa nna ba morago ; le ba morago ba nne ba kwa pele . ”
41010032	Ba bo ba le mo tseleng ba tlhatlogela kwa Jerusalema ; Jesu a ba eteletse pele ; mme ba bo ba tseanye ; le ba ba setseng morago ba boifa . Mme a tsaya gape ba ba 12 , a simolola go ba bolelela dilo tse di tlaa mo dirafalelang .
41010033	A re : “ Bonang , re ya kwa Jerusalema ; mme Morwa Motho o tlaa neelwa ditlhogo tsa baperesiti le bakwadi , mme ba tlaa mo sekisa gore a swe , ba tlaa mo neela Baditšhaba ,
41010034	ba tlaa mo sotla , ba mo kgwela mathe , ba mo seola , ba mmolaya ; mme e tlaa re malatsi a le mararo a sena go feta , o tlaa ba a tsoga . ”
41010035	Ga mo atamela Jakobe le Johane , bomorwa Sebete , ba re : “ Moruti re rata wa re direla ka fa re tlaa go lopang ka teng . ”
41010036	A ba raya a re : “ Lo rata ke ka bo ke lo direlang ? ”
41010037	Ba mo raya ba re : “ O mme re dule , mongwe ka fa tsogong la gago le legolo , yo mongwe ka fa tsogong la gago la molema , mo kgalalelong ya gago . ”
41010038	Jesu a ba raya a re : “ Ga lo itse se lo se lopang . A lo nonofile go nwa senwelo se ke se nwang , kgotsa go kolobediwa ka kolobetso e ke kolobediwang ka yone ? ”
41010039	Ba mo raya ba re : “ Re nonofile . ” Jesu a ba raya a re : “ Senwelo se ke se nwang , lona lo tlaa se nwa ; lo ba lo kolobediwa ka kolobetso e ke kolobediwang ka yone .
41010040	Mme go dula ka fa tsogong la me le legolo , le ka fa go la molema , ga se ga me go go naya ; go tlaa newa bone ba ba go baakanyeditsweng . ”
41010041	Ya re ba ba some ba utlwa , ba simolola go gakalela boJakobe le Johane .
41010042	Mme Jesu a ba ipiletsa , a ba raya a re : “ Lo a itse fa ba ba kaiwang balaodi mo go Baditšhaba ba le bogoma mo go bone ; le bagolo ba bone ba a ba laola .
41010043	Go se ka ga nna jalo mo go lona ; le fa e le mang yo o ratang a ka bo a le mogolo mo go lona , a a nne modiredi wa lona .
41010044	Le gone yo o ratang a ka bo a le wa kwa pele mo go lona , a a nne motlhanka wa botlhe .
41010045	Gonne ruri Morwa Motho ga a a ka a tla go direlwa , mme e le go direla , le go ntsha botshelo jwa gagwe , gore e nne serekololo sa batho ba le bantsi . ”
41010046	Ba fitlha kwa Jeriko ; mme ya re a tswa mo Jeriko , a na le barutwa ba gagwe , le bontsi jo bogolo jwa batho , Baretimaeo morwa Timaeo , mokopi wa sefofu , a bo a dutse fa thoko ga tsela .
41010047	Ya re a utlwa fa e le Jesu wa Nasaretha , a simolola go goa a re : “ Jesu morwa Dafite , nkutlwela botlhoko ! ”
41010048	Mme batho ba le bantsi ba mo kgalemela , ba re a didimale , mme a goa bogolo bogolo a re : “ Morwa Dafite , nkutlwela botlhoko . ”
41010049	Mme Jesu a ema a re : “ Mmitseng , ” mme ba bitsa monna wa sefofu , ba mo raya ba re : “ Nametsega tlhe , nanoga o a go bitsa . ”
41010050	Ene a latlha seaparo sa gagwe , a tlola , a tla kwa go Jesu .
41010051	Jesu a mo fetola a re : “ O rata ka go direlang ? ” Monna wa sefofu a mo raya a re : “ Moruti , a nke ke amogele pono ya me . ”
41010052	Jesu a mo raya a re : “ Tsamaya , tumelo ya gago e go fodisitse . ” Mme a akofa a amogela pono ya gagwe , a ba a mo sala morago mo tseleng .
41011001	E rile ba setse ba atametse Jerusalema , ba le kwa Bethefage le Bethania , fa Thoteng ya Lotlhware , a roma barutwa ba gagwe ba le babedi .
41011002	A ba raya a re : “ Yang mo motsaneng o lo lebaganyeng nao ; lo tlaa re lo tsena mo go one lo akofe lo fitlhele eselana e golegilwe , e e iseng e ke e palangwe ke ope ; lo e golole , lo e lere kwano .
41011003	Mme e re fa mongwe a lo raya a re : ‘ Lo dirang jaana ? ’ Lo re : ‘ Morena o a e batla , mme o tlaa ba a akofa a e busetsa kwano . ’ ”
41011004	Ba tsamaya ba ya ba fitlhela eselana e golegilwe fa mojako , ka fa ntle , mo mmileng o o paa fela ; mme ba e golola .
41011005	Bangwe ba batho ba ba emeng teng , ba ba raya ba re : “ Lo dirang lo golola eselana ? ”
41011006	Ba bua nabo fela jaaka Jesu a ne a buile , mme ba ba lesa ba tsamaya .
41011007	Mme ba isa eselana kwa go Jesu , ba baya diaparo tsa bone mo go yone , mme a e palama .
41011008	Batho ba le bantsi ba ala diaparo tsa bone mo tseleng , ba bangwe ba ala dikala tse ba tswang go di kgaola mo nageng .
41011009	Ba ba eteletseng pele , le ba ba setseng morago , ba thela lošalaba , ba re : “ Hosana , go bakwe yo o tlang ka leina la Morena ;
41011010	a go bakwe bogosi jo bo tlang , bogosi jwa ga rraetsho Dafite ; Hosana mo bogodimodimong . ”
41011011	Mme a tsena mo Jerusalema , mo tempeleng ; mme a re a sena go kobakoba dilo tsotlhe , ka go setse go le maitseboa thata , a tswa a ya kwa Bethania a na le ba ba 12 .
41011012	Ya re ka moso , ba sena go tswa mo Bethania , a bolawa ke tlala .
41011013	Ya re a bonela mofeige kgakala , o na le makakaba , a ya kwa go one , a re e tlaa re gongwe a bone sengwe mo go one , mme a re a fitlha fa go one a se ka a fitlhela sepe fa e se makakaba fela , gonne e ne e ise e nne lobaka lwa difeige .
41011014	Mme a o raya a re : “ Motho ope a se ka a tlhola a ja loungo mo go wena gope . ” Barutwa ba gagwe ba mo utlwa .
41011015	Mme ba fitlha mo Jerusalema ; mme a tsena mo tempeleng , a simolola go kgoromeletsa kwa ntle ba ba rekisang , le ba ba rekang mo tempeleng , a pitikolola dimati tsa ba ba ananyang madi , le ditulo tsa ba ba rekisang maphoi ;
41011016	a se ka a leseletsa motho ope go ralala tempele a tshotse sejana .
41011017	Mme a ruta , a ba raya a re : “ A ga go a kwalwa ga twe : ‘ Ntlo ya me e tlaa bidiwa Ntlo ya thapelelo ya merafe yotlhe ’ ? Mme lona lo e ntshitse mongobo wa dinokwane . ”
41011018	Ditlhogo tsa baperesiti le bakwadi ba go utlwa , mme ba senka ka fa ba ka mo senyang ka teng , gonne ba mmoifa , ka batho botlhe ba gakgamaletse thuto ya gagwe .
41011019	E ne e tle e re go le maitseboa a tswe mo motseng .
41011020	Ya re ka moso ba feta , ba fitlhela mofeige o omeletse go ya le kwa meding .
41011021	Mme Petere ka a gakologelwa , a mo raya a re : “ Moruti bona , mofeige o o letseng o o hutsitse o bile o omeletse . ”
41011022	Mme Jesu a ba raya a re : “ Nnang le tumelo mo Modimong .
41011023	Ammaaruri ke a lo raya , le yo o tlaa rayang thaba e , a re : ‘ Manologa o thabuegele mo lewatleng ; ’ fa a sa belaele mo pelong ya gagwe , a dumela fa se o se buang se tlaa dirala ; o tlaa se bona .
41011024	Ke gone ke lo rayang ke re , dilo tsotlhe tse lo di rapelelang lo di lopa , lo dumela fa lo di amogetse , mme lo tlaa di bona .
41011025	E tle e ne e re lo ema lo rapela , fa mongwe a le molato le lona lo mo itshwarele ; gore Rraeno yo o kwa legodimong le ene a lo itshwarele ditlolo tsa lona . (
41011026	Fa lona lo sa itshwarele , le gone Rraeno yo o kwa legodimong ga a ketla a lo itshwarela ditlolo tsa lona . ) ”
41011027	Mme ba ba ba tla gape mo Jerusalema ; ya re a tsamayatsamaya mo tempeleng ga tla kwa go ene ditlhogo tsa baperesiti , le bakwadi , le bagolwane ;
41011028	ba mo raya ba re : “ Dilo tse o di dira ka taolo efe ? Le yo o go neileng taolo ya go dira dilo tse ke mang ? ”
41011029	Jesu a ba raya a re : “ Ke tlaa lo botsa potso nngwe , lo mphetole , mme ke tlaa lo bolelela taolo e ke dirang dilo tse ka yone .
41011030	Kana kolobetso ya ga Johane , a e ne e tswa legodimong kgotsa mo bathong ? Mphetolang . ”
41011031	Ba tseisanya kgang ba re : “ E tlaa re fa re re : ‘ E tswa legodimong , ’ ene a re reye a re : ‘ Mme lo ne lo sa mo dumeleleng ? ’
41011032	Fa re ka re : ‘ E tswa mo bathong ’ ” — ba ne ba boifa batho ; gonne ruri batho botlhe ba kaya Johane fa e ne e le moperofeti .
41011033	Mme ba fetola Jesu ba re : “ Ga re itse . ” Jesu a ba raya a re : “ Le nna ga ke lo bolelele taolo e ke dirang dilo tse ka yone . ”
41012001	A simolola go bua nabo ka ditshwantsho . A re : “ Monna mongwe o kile a tlhoma tshimo ya mafine , a e beela logora , a epa lesudu la kgatisetso ya bojalwa jwa mofine , a aga sefata , mme a e neela badira masimo ba e thapa ka tuelo , mme a etela kwa lefatsheng le sele .
41012002	E rile motlha o fitlha , a roma motlhanka kwa go bone badira masimo , gore a amogele maungo a tshimo mo go bone .
41012003	Mme ba mo tshwara , ba mmetsa , ba mo leleka a iphotlhere fela .
41012004	A ba a roma motlhanka yo mongwe kwa go bone gape ; ene ba mo ntsha dintho mo tlhogong , ba mo gagautla mo go tlhabisang ditlhong .
41012005	A roma yo mongwe ; ene ba mmolaya ; le ba bangwe ba le bantsi ; bangwe ba ba betsa , ba bangwe ba ba bolaya .
41012006	O ne a sa ntse a na le mongwe , e bong morwawe yo o rategang ; lwa bofelo a roma ene kwa go bone , a re : ‘ Ba tlaa sisimoga morwaake . ’
41012007	Badira tshimo bao ba raana ba re : ‘ Yo ke moruaboswa ; tlang , re mmolayeng mme boswa e tlaa nna jwa rona . ’
41012008	Mme ba mo tshwara ba mmolaya , ba mo latlhela kwa ntle ga tshimo ya mafine .
41012009	“ Jaana morena wa tshimo ya mafine o tlaa dirang ? O tlaa tla a senya badira tshimo , mme tshimo o tlaa e neela ba sele .
41012010	A le fa e le lefoko le ga lo ise lo le bale la go re : ‘ Lentswe le baagi ba le ganneng ke lone le le dirilweng tlhogo ya kgokgotsho .
41012011	Selo se , sa tswa mo go Morena , mme se a gakgamatsa mo matlhong a rona ’ ? ”
41012012	Mme ba batla go mo tshwara ; mme ba boifa batho ba bantsi , gonne ba lemoga fa a bua setshwantsho se ka ga bone ; mme ba mo tlogela ba tsamaya .
41012013	Ba roma Bafarisai bangwe le Baherote kwa go ene , gore ba mo tshware mo puong .
41012014	Ya re ba sena go fitlha ba mo raya ba re : “ Moruti , re a itse fa o le boammaaruri , o sa re ope sepe ; gonne ga o tlhokomele bomangmang jwa batho , mme o bolela tsela ya Modimo ka bommaanete ; a go letleletswe go kgethela Kaesare kgotsa nnyaa ?
41012015	A ke re ntshe lekgetho kgotsa re se ka ra le ntsha ? ” Ene , ka a itse boitimokanyo jwa bone , a ba raya a re : “ Lo nthaelelang ? Nteretseng thušeleng gore ke e bone . ” Ba e lere .
41012016	A ba raya a re : “ Setshwano se le sekwalo , ke tsa ga mang ? ” Ba mo raya ba re : “ Tsa ga Kaesare . ”
41012017	Jesu a ba raya a re : “ Ke gone ntshetsang Kaesare dilo tse e leng tsa ga Kaesare , le Modimo tse e leng tsa Modimo . ” Mme ba mo gakgamalela thata .
41012018	Ga tla kwa go ene Basadukai ba ba reng ga go na tsogo ya baswi ;
41012019	ba mmotsa ba re : “ Moruti , Moše o re kwaletse a re , fa morwa rramotho a swa , a tlogela mosadi , mme a sa tlogele ngwana , morwa rraagwe a tseye mosadi wa gagwe , a tsosetse morwa rraagwe losika .
41012020	Go kile ga ne go le bomorwa monna ba supa ; wa ntlha a tsaya mosadi , mme a swa , a sa tlogele losika ;
41012021	wa bobedi a tsaya mosadi yoo , mme a swa , a sa tlogele losika ; le mo go wa boraro ga nna jalo .
41012022	Le ka bosupa jwa bone ba se ka ba tlogela losika . Morago ga bone botlhe mosadi le ene a swa .
41012023	Ana e tlaa re mo go tsogeng ga baswi , e tlaa nna mosadi wa ga mang mo go bone , gonne ba ne ba mo nyetse boo basupa ? ”
41012024	Jesu a ba raya a re : “ A ga se gone ka fa lo timelang ka teng , ka lo sa itse dikwalo , le fa e le nonofo ya Modimo ?
41012025	Gonne e tlaa re ba tsoga mo baswing boo ba sa nyale , le fa e le go neelwa nyalong ; mme ba bo ba ntse jaaka baengele kwa legodimong .
41012026	Mme ka ga baswi , fa ba tsosiwa ; a ga lo a bala mo lokwalong lwa ga Moše , fa go bolelwang ka ga setlhare teng , ka fa Modimo o buileng nae ka teng wa re : ‘ Ke nna Modimo wa ga Aberahame , wa ga Isake le wa ga Jakobe ’ ?
41012027	One ga se Modimo wa baswi , mme ke wa batshedi ; lo timela fela thata . ”
41012028	Mongwe wa bakwadi a tla , mme a utlwa ka fa ba botsanyang ka teng , mme ka a itse fa a ba fetotse sentle , a mmotsa a re : “ Taolo e e leng tlhogo ya tsone tsotlhe ke efe ? ”
41012029	Jesu a mo fetola a re : “ Ya tlhogo ke e : ‘ Utlwa wena Iseraele . Morena Modimo wa rona , o mongwe fela ;
41012030	gape , o rate Morena Modimo wa gago ka pelo yotlhe ya gago , le ka mowa otlhe wa gago , le ka tlhaloganyo yotlhe ya gago , le ka thata yotlhe ya gago . ’
41012031	Ya bobedi ke e : ‘ O rate mongwe ka wena jaaka o ithata . ’ Ga go na taolo epe e e fetang tsone tse . ”
41012032	Mme mokwadi a mo raya a re : “ Ka mmaanete , Moruti , o buile sentle , jaaka o re : O mongwe fela , le gone : Ga go ope o sele fa e se ene .
41012033	Le go mo rata ka pelo yotlhe , le ka tlhaloganyo yotlhe , le ka thata yotlhe , le motho go rata mongwe ka ene jaaka a ithata , ke mo go gaisang ditshupelo tse di fisiwang di le boleka , le ditlhabelo tsotlhe . ”
41012034	Ya re Jesu a bona fa a fetotse ka tlhaloganyo , a mo raya a re : “ Ga o kgakala le bogosi jwa Modimo . ” Morago ga mo ga se ka ga tlhola go le ope yo o pelokgale ya go mmotsa potso epe .
41012035	Jesu ya re a ruta mo tempeleng a bua a re : “ Bakwadi ba bua jang ba re : ‘ Keresete ke morwa Dafite ’ ?
41012036	Dafite ka esi a bua ka Mowa o o Boitshepo a re : ‘ Morena o reile Morena wa me a re : Dula ka fa tsogong la me le legolo , ke be ke tle ke dire baba ba gago sebeo sa dinao tsa gago . ’
41012037	Dafite ka esi o mmitsa Morena ; mme o ntse morwawe jang ? ” Ba e leng batho fela ba mo utlwa ka boitumelo .
41012038	Mo go ruteng ga gagwe a re : “ Lo itise mo bakwading ba ba eletsang go tsamaya ka dikobo tse di kgokgothang , le go dumedisiwa mo marekelong ,
41012039	le ditulo tse di kwa pele mo matlong a thuto , le manno a a kwa pele mo medirong .
41012040	Bone ba ba supuletsang basadi ba batlholagadi matlo a bone , ba golole merapelo go nna seipato ; bao ba tlaa bona tshekiso e kgolo bogolo . ”
41012041	Mme a ya a dula bolebana le letlole la madi a tempele , a bona ka fa batho ba bantsi ba tsenyang madi mo letloleng ka teng ; ba ba humileng ba le bantsi ba tsenya a magolo .
41012042	Mme ga tla mosadi wa motlholagadi wa sehumanegi , a tsenya madinyana a le mabedi a e a reng a kopanye e be e le bontlhanngwe jwa peni fela .
41012043	A ipiletsa barutwa ba gagwe , a ba raya a re : “ Ammaaruri ke a lo raya , Motlholagadi yo , wa sehumanegi , o tsentse bogolo go botlhe ba ba tsenyang mo letloleng la madi .
41012044	Gonne bone botlhe ba tsentse ga letlotlo la bone ; mme ene o tsentse ga lehuma la gagwe , a tsenya gotlhe mo o nang nago , e bong gotlhe mo o tshelang ka gone . ”
41013001	E rile a tswa mo tempeleng , mongwe wa barutwa ba gagwe a mo raya a re : “ Moruti , bona maje a , ka fa a ntseng ka teng , le dikago tse ka fa di ntseng ka teng . ”
41013002	Jesu a mo raya a re : “ A o a di bona dikago tse dikgolo tse ? Ga go ketla go tlogelwa fa lentswe lepe le tlhatlaganye le le lengwe , le le se ketlang le dingwa . ”
41013003	Ya re a dutse mo Thoteng ya Lotlhware , bolebana le tempele , bo Petere le Jakobe le Johane le Anterea ba mmoletsa kwa thoko ba re :
41013004	“ Re bolelele gore dilo tse di tlaa dirafala leng , le sesupo e tlaa nna eng sa fa dilo tsotlhe tse di tloga di dirafala ? ”
41013005	Jesu a simolola go ba raya a re : “ Lo itise gore motho ope a se ka a lo timetsa .
41013006	Bantsi ba ba tlaa tlang ka leina la me , ba ikaya ba re : ‘ Ke nna ene ; ’ mme ba tlaa timetsa batho ba le bantsi .
41013007	Mme lo tlaa re lo utlwela dintwa , le medumo ya dintwa , lo ise ka lwa fuduega ; dilo tse di na le go dirafala fela ; mme e tlaa bo e ise e nne bokhutlo .
41013008	Gonne morafe o tlaa tsogologela morafe , le bogosi bogosi ; go tlaa nna dithoromo tsa lefatshe mo mafelong mangwe le mangwe ; go tlaa nna meswele ; mme dilo tse e be e le tshimologo ya metlotsedi .
41013009	“ Lo itise , gonne ba tlaa lo neela mo makgotleng ; lo tlaa bediwa mo matlong a thuto ; lo tlaa ema fa pele ga balaodi le dikgosi ka ntlha ya me , go nna tshupo mo go bone .
41013010	Mme Mafoko a a Molemo a na le go rerelwa merafe yotlhe pele .
41013011	Mme e tlaa re ba lo gogela kwa ditshekong , ba lo neela balaodi , lo se ka lwa tlhobaelela pele se lo tlaa se buang ; fela se lo tlaa se newang mo nakong eo , lo bue sone fela , gonne e tlaa bo e se lona ba lo buang , e tlaa bo e le Mowa o o Boitshepo .
41013012	Mme morwa rramotho o tlaa neela morwa rraagwe go bolawa , le rra motho ngwana wa gagwe ; le bana ba tlaa tsogolegela batsadi ba bone , ba dira gore ba bolawe .
41013013	Lo tlaa ilwa ke batho botlhe ka ntlha ya leina la me ; mme yo o itshokelang bokhutlong , yoo o tlaa bolokwa .
41013014	“ E tlaa re lo bona yo o makgapha a a swafatsang a eme fa o sa tshwanelang go ema teng , yo o balang a a tlhaloganye , foo ba ba mo Jutea ba tshabele kwa dithabeng ;
41013015	le ene yo o fa godimo ga ntlo a se fologe , le fa e le go tsena mo teng , go tsaya sengwe mo ntlong ya gagwe ;
41013016	mme yo o kwa nageng a se ka a boela kobo ya gagwe .
41013017	Go tlaa bo go latlhega bone ba ba baimana , le ba ba amusang mo metlheng eo !
41013018	Mme lo rapele gore go se ka ga nna go le mariga .
41013019	Gonne metlha eo e tlaa nna ya pitlagano , jaaka go ise go ke go bonwe gope , e sa le ka tshimologo ya tlholego e Modimo o e tlhodileng , le gompieno le gone ga go ketla go tlhola go bonwa gope .
41013020	Mme fa Morena a ko a se ka a khutshwafatsa metlha eo , e ka bo ne ne fano motho ope a se nka a bolokwa ; mme a khutshwafatsa metlha ka ntlha ya baitshenkedwi ba o ba itshenketseng .
41013021	“ Foo fa motho mongwe a ka lo raya a re : ‘ Bonang , Keresete ke yo ; ’ kgotsa , ‘ Bonang , o fale ; ’ lo se ka lwa dumela .
41013022	Gonne go tlaa tsoga boKeresete ba e seng bone , le baperofeti ba e seng bone , mme ba tlaa ntsha ditshupo le dikgakgamatso , gore ba tle ba timetse baitshenkedwi fa go ka nna jalo .
41013023	Mme lona lo itise ; bonang , ke lo boleletse dilo tsotlhe go sa le gale .
41013024	“ E tlaa re mo metlheng eo , morago ga pitlagano eo , letsatsi le tlaa fifala , kgwedi le yone ga e ketla e ntsha lesedi la yone ;
41013025	le dinaledi di tlaa bo di wa kwa legodimong , le dinonofo tse di mo magodimong di tlaa reketlisiwa .
41013026	Ke gone ba tlaa bonang Morwa Motho a tla mo marung ka nonofo e kgolo le kgalalelo .
41013027	Foo o tlaa roma baengele ba gagwe , mme ba tlaa phutha baitshenkedwi ba gagwe kwa diphefong tsoo nne , go tswa bofelelong jwa lefatshe go ya bofelelong jwa legodimo .
41013028	“ Jaana ithuteng ka setlhare sa mofeige setshwantsho sa sone ; e re fa kala ya sone e setse e le nana , mme e kukunya makakaba , lo a itse fa selemo se atametse .
41013029	Le lona fela jalo , e tlaa re lo bona dilo tse di dirafala , lo bo lo itse fa a le gaufi , a le fela fa mejakong .
41013030	Ammaaruri ke a lo raya , losika lo ga lo ketla lo feta , go tle go tsamaye dilo tsotlhe tse , di dirafale pele .
41013031	Legodimo le tlaa feta le lefatshe ; mme mafoko a me ga a ketla a feta .
41013032	“ Mme ka ga letsatsi leo kgotsa nako eo , ga go itse ope , le fa e le baengele ba ba kwa legodimong , le fa e le Morwa , fa e se Rara fela .
41013033	Itiseng , lo lebelele lo rapele , gonne ga lo itse lobaka gore ke lofe .
41013034	Go tshwana jaaka fa monna a ile go jaka kwa lefatsheng le sele , e re ka a tlogetse ntlo ya gagwe , a bile a neetse batlhanka ba gagwe thata , le mongwe le mongwe tiro ya gagwe , le gone a laola molebedi wa kgoro gore a lebelele .
41013035	Ke gone , lebelelang , gonne ga lo itse gore morena wa ntlo o tlaa tla leng , kgotsa ka maabanyane , kgotsa bosigogare , kgotsa ka makuku , kgotsa a ka bosigo boo sa ;
41013036	e se re kgotsa fa a ka tla ka tshoganetso a lo fitlhela lo robetse .
41013037	Mme se ke se rayang lona , ke se raya botlhe fela ka re : ‘ Lebelelang . ’ ”
41014001	Jaana morago ga malatsi a le mabedi , ga bo go le modiro wa Tlolaganyo , le wa senkgwe se se sa bedisiwang ; mme ditlhogo tsa baperesiti le bakwadi ba batla ka fa ba ka mo tshwarang ka teng ka bolotsana , go mmolaya ,
41014002	gonne ba re : “ E seng go le modiro , e ka tla ya re gongwe ga nna pheretlhego mo bathong . ”
41014003	Mme e rile a le kwa Bethania , mo ntlong ya ga Simone wa molepero , mme a dutse a ja , ga tla mosadi , a tshotse sedibelwana sa alebesetara se na le setlolo sa nareto , se se thata bobe go rekwa , mme a se thela mo tlhogong ya gagwe .
41014004	Mme ga bo go le bangwe teng ba ba gaketseng , ba re : “ Ana setlolo se fa se sentswe jaana ke go reng ?
41014005	Gonne setlolo se ne se ka rekisiwa , sa bona bogolo go diponto di le 30 , mme tsa newa bahumanegi . ” Mme ba mo ngongoregela .
41014006	Mme Jesu a re : “ Mo leseng , lo mo tshwenyetsang ? O dirile tiro e e molemo mo go nna ,
41014007	gonne bahumanegi lo na nabo ka metlha yotlhe , lo ka ba direla molemo ka metlha yotlhe ka fa lo ratang ka teng ; mme nna ga ke nne le lona ka metlha yotlhe .
41014008	O dirile ka fa o nonofileng ka teng : mmele wa me o o tloleditse phitlho go sa le gale .
41014009	Ammaaruri ke a lo raya , gongwe le gongwe kwa Mafoko a a Molemo a tlaa rerwang teng mo lefatsheng lotlhe fela , le sone se mosadi yo o se dirileng , se tlaa bolelwa teng , gore e nne segopodiso ka ga gagwe . ”
41014010	Mme Jutase Isekariote , yo e neng e le mongwe wa ba ba 12 , a tsamaya a ya ditlhogong tsa baperesiti , gore a tle a ba mo neele .
41014011	Bone ya re ba utlwa ba itumela , ba mo solofetsa gore ba tlaa mo naya madi . Mme a batla ka fa o ka ba mo neelang ka teng go se na kgoreletso .
41014012	E rile ka letsatsi la ntlha la senkgwe se se sa bedisiwang , fa ba isa setlhabelo sa Tlolaganyo , barutwa ba gagwe ba mo raya ba re : “ O rata ra ya go baakanya kae , gore o jele Tlolaganyo teng ? ”
41014013	Mme a roma barutwa ba gagwe ba le babedi , a ba raya a re : “ Yang mo motseng , mme lo tlaa rakana le monna mongwe a rwele nkgwana ya metsi ; lo sale ene morago ;
41014014	kwa o tsenang teng lo tle lo reye mong wa ntlo lo re : ‘ Moruti a re : Ntlwana ya me e kae ( ya bojelo jwa baeng , ) kwa ke tlaa jelang Tlolaganyo teng le barutwa ba me ? ’
41014015	Ene ka esi o tlaa lo bontsha ntlwana e kgolo e e fa godimo , e tsentswe dilwana , e baakantswe ; mme lo re baakanyetse teng . ”
41014016	Barutwa ba tswa ba ya ba tsena mo motseng , ba fitlhela go ntse jaaka a ba boleletse ; mme ba baakanya Tlolaganyo .
41014017	Ya re go le ka maabanyane a tla le ba ba 12 .
41014018	Ya re ba dutse ba a ja , Jesu a re : “ Ammaaruri ke a lo raya , mongwe wa lona o tlaa nkoka , e bong ene yo ke jang nae . ”
41014019	Mme ba simolola go hutsafala , le go mo raya mongwe le mongwe go re : “ A ke nna ? ”
41014020	Mme a ba raya a re : “ Ke mongwe wa ba ba 12 yo o inang le nna mo sejaneng .
41014021	Gonne Morwa Motho o a tsamaya , fela jaaka go kwadilwe ka ga gagwe ; mme go bo go latlhega monna yo o okang Morwa Motho ! Go ka bo go le molemo mo monneng yoo fa a ka bo a se ka a tsalwa . ”
41014022	Ya re ba sa ja , a tsaya senkgwe , ya re a sena go se segofatsa , a se ngathoganya , a se ba naya a re : “ Tsayang ; se ke mmele wa me . ”
41014023	A ba a tsaya senwelo , mme ya re a sena go leboga , a se ba naya ; mme ba nwa botlhe ga sone .
41014024	A ba raya a re : “ Se ke madi a me a kgolagano , a a tshololelwang batho ba le bantsi .
41014025	Ammaaruri ke a lo raya , ga nketla ke tlhola ke nwa loungo lwa mofine , go tsamaye letsatsi leo le tle , le ke tlaa lo nwang lo le loša mo bogosing jwa Modimo ka lone . ”
41014026	Mme e rile ba sena go opela sefela , ba tswa ba ya kwa Thoteng ya Lotlhware .
41014027	Jesu a ba raya a re : “ Lo tlaa kgotšwa lotlhe , gonne go kwadilwe ga twe : ‘ Ke tlaa itaya modisa , mme dinku di tlaa falalediwa koo . ’
41014028	Le fa go ntse jalo e tlaa re ke sena go tsosiwa , ke tlaa lo etelela pele ke ya kwa Galilea . ”
41014029	Petere a mo raya a re : “ Le fa botlhe ba ka kgotšwa , nna nnyaa . ”
41014030	Jesu a mo raya a re : “ Ammaaruri ke a go raya ka re , wena gompieno , e bong sigong jono , e tlaa re koko e tona e ise e be e lele gabedi , o tlaa bo o intatotse gararo . ”
41014031	Mme a tlerebetsa ka thata a re : “ Le fa nka bo ke na le go swa nao , ga nketla ke go itatola . ” Ba bua jalo botlhe fela .
41014032	Ba tla felong fa go bidiwang Gethesemane ; mme a raya barutwa ba gagwe a re : “ Lona lo dule fa , ka ke sa ntse ke rapele . ”
41014033	A tsaya Petere , Jakobe le Johane , a ya nabo , mme a simolola go tseana thata , le go fuduega mo go botlhoko .
41014034	A ba raya a re : “ Mowa wa me o hutsafetse thata , e le mo go isang losong fela ; lo nne fa , lo lebelele . ”
41014035	A ya fa pelenyana , a wela fa fatshe , a rapela gore , fa go ka nna jalo , nako eo e mo fete .
41014036	A re : “ Ntata , Rra , dilo tsotlhe di ka dirafala mo go wena ; tlosa senwelo se mo go nna ; le fa go ntse jalo e seng ka fa go rateng ga me , e leng ka fa go rateng ga gago . ”
41014037	Mme a tla , a ba fitlhela ba robetse , a raya Petere a re : “ Simone , a o robetse ? A o ne o sa ka ke wa lebelela ka lobakanyana fela ?
41014038	Lebelelang lo rapele , gore lo se tsene mo thaelong ; mowa one o tlhaga , mme nama e bokoa . ”
41014039	A ba a tsamaya gape , a rapela , a fela a ntse a bua mafoko ao fela .
41014040	Mme a ba a tla gape , a ba fitlhela ba robetse ; gonne matlho a bone a ne a bokaletse thata , ba bile ba sa itse ka fa ba ka mo fetolang ka teng .
41014041	A ba a tla lwa boraro , a ba raya a re : “ Jaanong lo nne lo robale , lo ikhutse ; go lekanye ; nako e fitlhile ; bonang , Morwa Motho o oketswe mo diatleng tsa baleofi .
41014042	Nanogang , re tsamayeng ; bonang , yo o nkokang o gaufi ! ”
41014043	Mme ya re ka bonako , a sa ntse a bua , ga tla Jutase , mongwe wa ba ba 12 , a na le bontsi jwa batho , ba tshotse ditšhaka le melamu , ba tswa ditlhogong tsa baperesiti le bakwadi le bagolwane .
41014044	Jaana yo o mo okang o ne a ba neetse sekao sa go re : “ Le fa e le mang yo ke tlaa mo atlang , ke ene ; lo tshware ene , lo mo gogele koo ka tiiso . ”
41014045	Ya re a sena go fitlha , a siamela kwa go ene a re : “ Moruti , ” mme a mo atla .
41014046	Mme ba mo tsenya diatla , ba mo tshwara .
41014047	Mme mongwe wa ba ba emeng fa , a somola tšhaka , a rema motlhanka wa moperesiti yo mogolo , a mo kgaola tsebe .
41014048	Mme Jesu a bua a re : “ A ke gore lo tshologetse legodu , ka lo tsile go ntshwara lo tshotse ditšhaka le melamu ?
41014049	Ke ntse ka nna le lona ka malatsi otlhe mo tempeleng , ke ruta , mme lo se ka lwa ntshwara ; mme mo , go dirwa gore mafoko a dikwalo a dirafale . ”
41014050	Mme ba mo tlogela botlhe , ba tshaba .
41014051	Lekau lengwe la bo le mo setse morago , a itshopere bosaikategang jwa gagwe ka letsela la leloba ; mme ba mo tshwara ;
41014052	mme a tlogela letsela la leloba , a tshaba a sa ikatega .
41014053	Mme ba gogela Jesu kwa moperesiting yo mogolo ; mme ga phuthega nae ditlhogo tsotlhe tsa baperesiti le bagolwane le bakwadi .
41014054	Petere le ene o ne a latetse Jesu a le kgakala nae , a ba a tsenela kwa teng ga lolwapa lwa moperesiti yo mogolo ; mme a bo a dutse le maotlana , a ikomosa mo leseding la molelo .
41014055	Jaana ditlhogo tsa baperesiti , le botlhe ba lekgotla ba batla tshupo ka ga Jesu , gore ba tle ba mmolaye ; mme ba se ka ba e bona .
41014056	Gonne batho ba le bantsi ba ne ba supa ditshupo tsa kako ka ga Jesu ; ditshupo tsa bone tsa bo di sa supele gongwe .
41014057	Ga ema bangwe , ba mo pateletsa ba re :
41014058	“ Re mo utlwile a re : ‘ Ke tlaa senya tempele e , e e dirilweng ka diatla , mme e tlaa re ka malatsi a le mararo ke be ke age e sele , e e sa dirwang ka diatla . ’ ”
41014059	Le fa e le jalo , le e leng ditshupo tsa bone ga di a ka tsa supela gongwe .
41014060	Mme moperesiti yo mogolo a ema fa gare , a botsa Jesu a re : “ A ga o fetole sepe ? Ke eng se batho ba ba se supang ka ga gago ? ”
41014061	Mme ene a didimala fela , a se ka a fetola ka sepe . Gape moperesiti yo mogolo a mmotsa a re : “ A o Keresete , Morwa Yo o Bakwang ? ”
41014062	Jesu a mo raya a re : “ Ke nna ; mme lo tlaa bona Morwa Motho a dutse ka fa letsogong le legolo la nonofo , a tla ka maru a legodimo . ”
41014063	Moperesiti yo mogolo a ikgagola diaparo a re : “ Re sa dirang ka basupi ?
41014064	Lo e utlwile tlhapatso eo ; lo gopola jang ? ” Mme ba mo sekisa botlhe fela ba re : “ O tshwanetse go swa . ”
41014065	Bangwe ba simolola go mo kgwela mathe , le go mmipa sefatlhogo , go mo tlhanya , le go mo raya ba re : “ Perofesa ; ” le maotlana a mo tshola ka go mo phaila ka diatla .
41014066	Ya re Petere a le kwa tlase mo lwapeng , ga tla lengwe la malata a moperesiti yo mogolo ;
41014067	ya re le bona Petere a ikomosa , la mo leba la re : “ Le wena o ne o na le Monasaretha yo , e bong Jesu . ”
41014068	Mme a itatola a re : “ Ga ke mo itse , le fa e le go tlhaloganya se o se buang ; ” mme a tswela kwa mathuding ; mme koko e tona ya lela .
41014069	Lelata la mmona gape , la simolola go raya ba ba emeng teng , la re : “ Yo ke mongwe wa bone . ”
41014070	Mme a ba a latola gape . Mme ya re kgantele ba ba emeng teng ba raya Petere gape ba re : “ Ruri o mongwe wa bone , gonne o Mogalilea . ”
41014071	Mme a simolola go rogaka , le go ikana a re : “ Ga ke mo itse , monna yo lo buang ka ga gagwe . ”
41014072	Mme koko e tona ya akofa ya lela lwa bobedi . Mme Petere a gakologelwa lefoko la ka fa Jesu o buileng nae ka teng , a re : “ E tlaa re koko e tona e ise e lele gabedi , o bo o intatotse gararo . ” Mme a re a akanya mo , a lela .
41015001	E rile bosigo boo sa , ditlhogo tsa baperesiti di na le bagolwane le bakwadi , le botlhe ba lekgotla , ba epa pitso , mme ba golega Jesu , ba mo tlosa , ba ya go mo neela Pilato .
41015002	Mme Pilato a mmotsa a re : “ A o kgosi ya Bajuta ? ” Mme a mo fetola a re : “ O a bolela . ”
41015003	Ditlhogo tsa baperesiti tsa mo naya melato ya dilo di le dintsi .
41015004	Pilato a ba a mmotsa gape a re : “ A ga o fetole ka lepe ? Bona dilo tse dintsi tse ba go nayang melato ka ga tsone . ”
41015005	Jesu a se ka a tlhola a fetola ka lepe ; Pilato a ba a gakgamala .
41015006	Jaana e ne e tle e re ka lobaka lwa modiro a ba gololele mogolegwi mongwe , yo ba mo mo lopang .
41015007	Ga bo go le mongwe yo go tweng Barabase , a golegilwe le ba ba dirileng pheretlho mo motseng , e le banna ba e rileng mo pheretlhong ba bolaya batho .
41015008	Mme bontsi jwa batho jwa atamela , jwa simolola go mo lopa gore a dire jaaka a ne a tle a ba direle .
41015009	Pilato a ba fetola a re : “ A lo rata ka lo gololela Kgosi ya Bajuta ? ”
41015010	Ka go bo a lemoga fa ditlhogo tsa baperesiti di mo neetse mo tshekong ka khufano .
41015011	Mme ditlhogo tsa baperesiti tsa tlhotlheletsa batho gore bogolo a ba gololele Barabase .
41015012	Pilato a ba fetola gape a re : “ Jaana yo lo mmitsang Kgosi ya Bajuta ke tlaa mo reng ? ”
41015013	Ba thela lošalaba gape ba re : “ Mmapole . ”
41015014	Pilato a ba raya a re : “ Ka ntlha yang ? O dirile bosula bofe ? ” Ba thela lošalaba ka thata e kgolo ba re : “ Mmapole . ”
41015015	E rile ka Pilato a rata go thethebatsa batho dipelo , a ba gololela Barabase , mme ya re a sena go seola Jesu , a mo neela go bapolwa .
41015016	Foo batlhabani ba tsaya Jesu ba mo gogela mo teng ga lolwapa , kwa go leng ntlo ya bogosi teng , mme ba phutha mophato otlhe fela .
41015017	Mme ba mo apesa bohibidu jo bo mokgona , ba loga serwalo sa mitlwa ba se mo rwesa ;
41015018	mme ba simolola go mo dumedisa ba re : “ Dumela kgosi ya Bajuta ! ”
41015019	Ba mmetsa mo tlhogong ka lotlhaka , ba mo kgwela mathe , ba wa ka mangole ba mo obamela .
41015020	Ya re ba sena go mo sotla , ba mo apola bohibidu jo bo mokgona , ba mo apesa diaparo tsa gagwe . Ba mo gogela kwa ntle ba ya go mmapola .
41015021	Ga bo go le mongwe , go twe Simone wa Kurene , rraabo bo Alekesantere le Rufuse , a bo a feta a tswa kwa nageng , mme ba mo tshwara ba mo patikela go ya nabo , gore a sikare mokgoro wa gagwe .
41015022	Ba mo fitlhisa kwa felong fa go tweng Golegotha , ke go re , “ Felo ga logata ” , fa go phuthololwa .
41015023	Ba re ba mo nosa bojalwa jwa mofine jo bo tlhakantswe le mura ; mme a se ka a bo amogela .
41015024	Mme ba mmapola ; le diaparo tsa gagwe ba di kgaogana , ba laolela mongwe le mongwe se o se tsayang ka go thela bola .
41015025	Ya bo e le nako ya boraro , fa ba mmapola .
41015026	Lokwalo lwa molato wa gagwe lwa bo lo kwadilwe fa godimo lo re : “ KGOSI YA BAJUTA . ”
41015027	Mme ba bapola dinokwane di le pedi nae , sengwe ka fa letsogong la gagwe le legolo , se sengwe ka fa go la molema .
41015028	( Lokwalo lwa dirafala lo lo reng : “ A balelwa le batlodi . ” )
41015029	Ba ba fetang ba mo kgala , ba tshikinya ditlhogo ba re : “ Ahe , wena yo o senyang tempele o ba o e aga ka malatsi a le mararo .
41015030	Ipoloke , o fologe mo mokgorong . ”
41015031	Fela jalo ditlhogo tsa baperesiti di na le bakwadi , ba ne ba na le tshotlo ka ga gagwe ba re : “ O ne a boloka ba bangwe ; ene ka esi ga a ka ke a ipoloka .
41015032	A ene Keresete , Kgosi ya Iseraele , a ke a fologe jaana mo mokgorong gore re bone , re dumele . ” Le ba ba bapotsweng nae ba mo kgoba .
41015033	E rile go le nako ya borataro ya motshegare o mogolo , ga nna lefifi mo lefatsheng lotlhe , go ya go fitlha mo nakong ya 9 ya motshegare wa maitseboa .
41015034	Ya re go le nako ya 9 Jesu a goa ka lentswe le legolo a re : “ Eloi , Eloi , lama sabakathani , ” ke go re : “ Modimo wa me , Modimo wa me , o ntatlhetseng ? ”
41015035	Bangwe ba ba emeng teng ba re ba utlwa , ba re : “ Bonang , o bitsa Elija . ”
41015036	Mme mongwe a taboga , a ina ngami mo bojalweng jo bo botšarara , a e tlhomela ka lotlhaka , a mo nosa a re : “ Lesang ; mmang re boneng boo Elija o tlaa tla go mo pagolola . ”
41015037	Jesu a goa ka lentswe le legolo , mme a neela mowa .
41015038	Mme sesiro sa tempele sa garoga ka bogare , go tswa kwa godimo go ya kwa tlase .
41015039	Molaodi wa mophato yo o emeng foo a lebaganye nae , ya re a bona fa a neetse mowa jalo , a re : “ Ruri monna yo , e ne e le Morwa Modimo . ”
41015040	Le gone ga bo go le basadi teng ba lebile ba le kwa kgakala ; mo go bone ga bo go le Maria Magetalene , le Maria mma Jakobe yo mmotlana le Josese , le Salome ;
41015041	ba e rileng a sa ntse a le kwa Galilea , ba mo sala morago , ba mo direla ; le basadi ba bangwe ba le bantsi ba ba tsileng nae mo Jerusalema .
41015042	E rile go setse go le maitseboa jaanong , ka e le letsatsi la Iketleetso , ke go re , letsatsi la go tsoga go le Sabata ,
41015043	ga tla Josefe wa Arimathea , e le mongwe yo o tlotlegang wa lekgotla , yo o bileng ka esi a lebeletse bogosi jwa Modimo ; a ya ka pelokgale kwa go Pilato , a lopa setoto sa ga Jesu .
41015044	Mme Pilato a belaela gore a jaana o sule ; mme a bitsa molaodi wa mophato , a mmotsa fa e setse e le sebaka a sena go swa .
41015045	Ya re a sena go utlwa mo molaoding wa mophato , a neela Josefe setoto .
41015046	A reka letsela la leloba , a mo pagolola , a mo tshophelela ka letsela leo la leloba , a mmaya mo phupung e e neng e gabilwe mo lefikeng , mme a pitikela lentswe fa molomong wa phupu .
41015047	Maria Magetalene , le Maria mma Josese ba bona fa o beilweng teng .
41016001	E rile Sabata o sena go feta , boMaria Magetalene , le Maria mma Jakobe , le Salome , ba reka ditlhatshana tsa malao gore ba ye go mo tlotsa .
41016002	Ya re ka letsatsi la ntlha la beke , go le ka maphakela a magolo , ba tla ba fitlha fa phupung letsatsi le sena go tlhaba .
41016003	Ba bo ba ntse ba raana ba re : “ Mang yo o tlaa re tlosetsang lentswe fa molomong wa phupu ? ”
41016004	Mme ya re ba tsholetsa matlho ba bona fa lentswe le setse le fidikolotswe , gonne le ne le le legolo thata .
41016005	Mme ya re ba tsena mo phupung , ba bona motho wa lekau a dutse ka fa ntlheng ya letsogo le legolo , a apere kobo e tshweu ; mme ba tseana .
41016006	A ba raya a re : “ Se tseaneng ; lo batla Jesu wa Monasaretha yo o neng a bapotswe , o tsogile , ga a yo fa , bonang felo fa ba ne ba mmeile teng !
41016007	Yang lo bolelele barutwa ba gagwe , le Petere , lo re , o lo etelela pele a ya Galilea ; lo tlaa mmona teng jaaka a kile a lo bolelela . ”
41016008	Mme ba tswa mo phupung , ba tshaba , gonne go roroma le go gakgamala go ne go ba tshwere ; mme ba se ka ba bua le ope sepe ka ba boifa .
41016009	Jaana e rile a sena go tsoga go le ka maphakela ka letsatsi la ntlha la beke , a bonala pele kwa go Maria Magetalene , yo o kileng a kgoromeletsa ntle mewa e e maswe e e supang mo go ene .
41016010	Ene a ya a bolelela bone ba ba kileng ba ne ba na nae , mme ba bo ba hutsafetse ba lela .
41016011	Ya re ba utlwa fa a tshedile , a bile a bonywe ke ene , ba se ka ba dumela .
41016012	Morago ga dilo tse a senogela bangwe ba le babedi ka tshwano e sele , ba le mo tseleng , ba tsamaela golo gongwe mo nageng .
41016013	Le bone ba ya ba bolelela ba bangwe ; le bone bao , ba se ka ba ba dumela .
41016014	Morago a senogela ba ba 11 ba dutse ba ja ; mme a ba kgoba ka go tlhoka go dumela ga bone , le ka bothata jwa dipelo tsa bone , ka ba ganne go dumela ba ba mmonyeng a sena go tsoga .
41016015	A ba raya a re : “ Yang mo lefatsheng lotlhe , lo rerele lobopo lotlhe Mafoko a a Molemo .
41016016	Yo o dumelang a ba a kolobediwa , o tlaa bolokwa ; yo o ganang go dumela o tlaa sekisiwa .
41016017	Ditshupo tse , di tlaa dirana le ba ba dumelang : ba tlaa kgoromeletsa ntle mewa e e maswe ka leina la me ; ba tlaa bua dipuo tse dintšha ;
41016018	ba tlaa tsholetsa dinoga , mme fa ba ka nwa se se bolayang , ga se ketla se ba utlwisa botlhoko gope ; ba tlaa baya diatla mo balwetseng , mme ba tlaa fola . ”
41016019	Jalo , e rile Morena Jesu a sena go bua nabo , a tsholelediwa kwa legodimong , mme a dula ka fa letsogong le legolo la Modimo .
41016020	Mme bone ba tswa , ba rera Mafoko a a Molemo mo ntlheng tsotlhe , Morena a ntse a dira nabo , a tlhomamisa lefoko ka ditshupo tse di diranang najo . Amen .
42001001	Go Motlotlegi Theofila : E re ka batho ba le bantsi ba ineetse go kwala ka thulaganyo polelo ya dilo tse di nang le tlhomamo ruri mo go rona ,
42001002	fela jaaka re di neilwe ke ba ba di bonyeng ka matlho , le ba e neng e le badiredi ba lefoko mo tshimologong ;
42001003	le nna , ka ke tlhotlhomisitse ruri dilo tsotlhe le tsa tshimologo , ke ntse ke ikaeletse fa go ka nna molemo go go kwalela ka thulaganyo ,
42001004	gore o itse tlhomamo ya dilo tse o rutilweng mo go tsone .
42001005	E rile mo metlheng ya ga Herote kgosi ya Jutea , ga bo go le moperesiti mongwe go twe Sakaria , wa lekoko la phapaano ya ga Abija ; mosadi wa gagwe le ene a bo a le wa bomorwadia Arone , leina la gagwe e le Elisabethe .
42001006	Ba bo ba le tshiamo fa pele ga Modimo ka bobedi jwa bone , ba tsamaya mo ditaolong tsotlhe le mo ditaong tsa Morena ba se na molato .
42001007	Ba bo ba se na ngwana , ka Elisabethe a le moopa , ba bile ba setse ba tsofetse thata boo babedi .
42001008	Jaana ga dirala ya re a dira tiro ya gagwe ya boperesiti fa pele ga Modimo ka fa phapaanong ya lekoko la gagwe ,
42001009	ka fa tlwaelong ya boperesiti , ga bo go tla letsatsi la gagwe la go tsena mo tempeleng ya Modimo ka lone , a ya go fisa maswalo .
42001010	Bontsi jotlhe jwa batho ba bo ba rapela ba le ka fa ntle ka lobaka lwa go fisa maswalo .
42001011	Mme ga bonala kwa go ene moengele wa Morena , a eme ka fa ntlheng ya letsogo le le siameng la sebeso sa maswalo .
42001012	Ya re Sakaria a mmona a fuduega , le poifo ya mo wela .
42001013	Mme moengele a mo raya a re : “ Sakaria , o se ka wa boifa gonne thapelo ya gago e utlwilwe ; mme mosadi wa gago Elisabethe o tlaa bona ngwana wa mosimane nao ; mme o tlaa mo raya leina o re , Johane .
42001014	O tlaa nna le boitumelo le boipelo ; le batho ba le bantsi ba tlaa itumelela go tsalwa ga gagwe .
42001015	Gonne o tlaa nna mogolo mo ponong ya Morena ; ga a ketla a nwa bojalwa jwa mofine , le fa e le bojalwa jo bo loileng ; mme o tlaa tlala Mowa o o Boitshepo le a sa tswa sebopelong sa ga mmaagwe .
42001016	Bana ba le bantsi ba Iseraele o tlaa ba sokololela mo go Morena Modimo wa bone .
42001017	O tlaa mo etelela pele ka mowa le ka nonofo ya ga Elija , go sokololela dipelo tsa borara mo baneng , le ba ba sa utlweng go sepela mo botlhaleng jwa basiami ; go baakanyetsa Morena sešaba se o se etleeleditsweng . ”
42001018	Jalo Sakaria a raya moengele a re : “ Golo mo ke tlaa go itse ka eng , ka ke le monnamogolo le mosadi wa me a tsofetse thata ? ”
42001019	Moengele a mo fetola a re : “ Ke nna Gaberiele , yo ke emang fa pele ga Modimo ; ke romilwe go tla ke bua nao , le go go bolelela mafoko a , a boitumelo .
42001020	Bona , o tlaa nna semumu , o retelelwe ke go bua , go tle go tsamaye letsatsi le tle , le dilo tse di tlaa dirafalang ka lone , ka o sa dumele mafoko a me , a a tlaa dirafalang mo lobakeng lwa one . ”
42001021	Mme batho ba bo ba lebeletse Sakaria ; mme ba gakgamalela tiego ya gagwe e e kalo mo tempeleng .
42001022	Mme ya re a tswa , a retelewa ke go bua nabo ; mme ba lemoga fa a bonye ponatshegelo mo tempeleng ; mme a nna a ba gwetlha , mme a fela a ntse semumu fela .
42001023	Ga dirala , ya re malatsi a tirelo ya gagwe a sena go feta , a tsamaya a ya kwa ga gagwe .
42001024	E rile morago ga malatsi ao , Elisabethe mosadi wa gagwe a nna moimana , mme a iphitlha ka dikgwedi di le tlhano , a re :
42001025	“ Morena o ntiretse jalo mo metlheng e o ntebileng ka yone go ntlosa kgobo mo bathong . ”
42001026	Jaana e rile ka kgwedi ya borataro , moengele Gaberiele a rongwa ke Modimo kwa motseng wa Galilea , o o bidiwang Nasaretha .
42001027	A ya kwa kgarebaneng e e beeletsweng ke monna yo o bidiwang Josefe , wa ntlo ya ga Dafite ; leina la kgarebane e ne e le Maria .
42001028	Moengele a tsena kwa go ene , a mo raya a re : “ Dumela wena yo o sego thata , Morena o na nao : ( O sego mo basading ) . ”
42001029	Maria a fuduiwa thata ke lefoko la gagwe , mme a akanya tumediso e , gore e ka ne e le e e ntseng jang .
42001030	Moengele a mo raya a re : “ O se ka wa boifa Maria ; gonne o bonye lesego mo Modimong .
42001031	Bona , o tlaa nna moimana , mme o tlaa bona ngwana wa mosimane , o tlaa mo raya leina o re , Jesu .
42001032	O tlaa nna mogolo , mme o tlaa bidiwa Morwa Mogodimodimo ; Morena Modimo o tlaa mo naya setulo sa bogosi sa ga Dafite rraagwe .
42001033	O tlaa busa ntlo ya ga Jakobe ka bosakhutleng ; bogosi jwa gagwe ga bo ketla bo nna le bokhutlo . ”
42001034	Mme Maria a raya moengele a re : “ Mo go tlaa nna jang , ka ke sa itse monna ? ”
42001035	Mme moengele a mo fetola a re : “ Morwa o o Boitshepo o tlaa tla mo go wena , le nonofo ya Mogodimodimo e tlaa go tshutifalela ; ke gone le sone seo se se boitshepo se o tlaa se belegang , se tlaa bidiwa boitshepo , Morwa Modimo .
42001036	Bona , Elisabethe wa losika lwa gago , le ene o ithwele ngwana wa mosimane mo botsofeng jwa gagwe ; mme e , ke yone kgwedi ya borataro mo go ene yo o neng a bidiwa moopa .
42001037	Gonne ga go na lefoko lepe le le tswang Modimong le le ka tlhokang nonofo . ”
42001038	Mme Maria a re : “ Bona , lelata la Morena ; a go ntirafalele jaaka lefoko la gago . ” Mme moengele a mo tlogela .
42001039	E rile mo metlheng eo Maria a tloga , a itlhaganelela kwa lefatsheng la makgabana , kwa motseng mongwe wa Juta .
42001040	Mme a tsena mo ntlong ya ga Sakaria , a dumedisa Elisabethe .
42001041	Ga dirala ya re Elisabethe a utlwa tumediso ya ga Maria , ngwana a tlola mo sebopelong sa gagwe ; Elisabethe a tlala Mowa o o Boitshepo ;
42001042	mme a bua ka lentswe le legolo a re : “ O sego mo basading , go bile go sego loungo lwa sebopelo sa gago .
42001043	Mme mo , go ntswela kae , fa e bo jaana mma Morena wa me a ka tla mo go nna jaana ?
42001044	Gonne bona , e re lentswe la tumediso ya gago le tsena fela mo ditsebeng tsa me , ngwana a bo a tlola ka boitumelo mo sebopelong sa me .
42001045	Go sego ene mosadi , yo o dumetseng ; gonne dilo tse o di boleletsweng ke Morena di tlaa dirafala . ”
42001046	Foo Maria a re : “ Mowa wa me o godisa Morena ,
42001047	mowa wa me o bile o itumetse mo Modimong Mmoloki wa me .
42001048	Gonne o lebile bobotlanyana jwa lelata la one ; gonne bona , jaana ditshika tsotlhe di tlaa mpitsa mosegofadiwa .
42001049	Gonne one o o leng thata o ntiretse dilo tse dikgolo ; mme leina la one le boitshepo .
42001050	Boutlwelobotlhoko jwa one bo mo go ba ba o boifang , mo tshikatshikeng .
42001051	O supile nonofo ka letsogo la one ; o faladitse ba ba pelompe mo ditlhatlhanyong tsa dipelo tsa bone .
42001052	O digile dikgosana mo ditulong tsa tsone tsa bogosi ; mme o godisitse ba ba leng babotlana fela .
42001053	Ba ba bolawang ke tlala o ba kgorisitse ka dilo tse di molemo ; bahumi o ba tsamaisitse ba iphotlhere fela .
42001054	O thusitse Iseraele motlhanka wa one , gore a gakologelwe boutlwelobotlhoko jwa one .
42001055	Jaaka o buile le borraetsho , ka ga Aberahame le losika lwa gagwe ka bosakhutleng . ”
42001056	Maria a nna nae e ka ne e le ka dikgwedi di le tharo , a ba a boela kwa ga gagwe .
42001057	Jaana lobaka lwa ga Elisabethe lwa fitlha , lo o tlaa belegang ka lone ; mme a bona mosimane .
42001058	Bankane le ba ga gabo ba utlwa jaaka Morena a mo godiseditse boutlwelobotlhoko jo bogolo ; ba itumela nae .
42001059	Ga dirala ya re ka letsatsi la bo 8 ba tla go rupisa ngwana , ba bo ba re ba mo raya leina , ba re , Sakaria , leina la ga rraagwe .
42001060	Mme mmaagwe a ba fetola , a re : “ Nnyaa , ga go a nna jalo ; o tlaa bidiwa Johane . ”
42001061	Ba mo raya ba re : “ Ga go na ope wa losika lwa gago yo o bidiwang ka leina leo . ”
42001062	Jalo ba gwetlha rraagwe , go itse ka fa o ratang a bidiwa ka teng .
42001063	Mme a lopa sematla se se kwalelang , mme a kwala a re : “ Leina la gagwe ke Johane . ” Ba gakgamala botlhe .
42001064	Molomo wa gagwe wa momologa ka bonako , le loleme lwa gagwe lwa hunologa , mme a bua , a baka Modimo .
42001065	Poifo ya wela botlhe ba ba agileng mo tikologong ya bone ; dipolelo tse tsotlhe , tsa bolelwa thata mo lefatsheng lotlhe la makgabana la Jutea .
42001066	Botlhe ba ba utlwang , dilo tse , ba di tsaya ka pelo ba re : “ Kana ngwana yo , e tlaa nna yo o ntseng jang ! ” Gonne seatla sa Morena sa bo se nna nae .
42001067	Foo Sakaria , rraagwe , a tlala Mowa o o Boitshepo , mme a perofesa , a re :
42001068	“ A go bakwe Morena Modimo wa Iseraele , gonne o lekotse batho ba one , o bile o ba diretse thekololo .
42001069	O re emiseditse lonaka lwa poloka mo ntlong ya ga Dafite motlhanka wa one .
42001070	Jaaka o buile ka melomo ya baperofeti ba one ba ba boitshepo , ba ba ntseng ba le yo e sa le ka tshimologo ya lefatshe ;
42001071	gore re gololwe mo babeng ba rona , le mo diatleng tsa botlhe ba ba re ilang ;
42001072	gore o dirafaletse borraetsho boutlwelobotlhoko , le gore o gakologelwe kgolagano e e boitshepo ya one ;
42001073	le maikano a o ikanetseng rraetsho Aberahame ka one .
42001074	Fa o tlaa re naya gore e tle e re re golotswe mo diatleng tsa baba ba rona , re o direle re se na poifo ,
42001075	mo boitshepong le mo tshiamong fa pele ga one , ka malatsi otlhe a botshelo jwa rona .
42001076	Ee , le wena ngwana , o tlaa bidiwa moperofeti wa Mogodimodimo ; gonne o tlaa tsamaya fa pele ga sefatlhogo sa Morena go baakanya ditsela tsa gagwe ;
42001077	go naya batho ba gagwe kitso ya poloko ka boitshwarelo jwa dibe tsa bone .
42001078	Ka ntlha ya boutlwelobotlhoko jo bonana jwa Modimo wa rona ; jo bophepa jwa moso jo bo tswang godimong bo re lekotseng ka jone ,
42001079	go phatsimela ba ba dutseng mo lefifing le mo moriting wa loso , go siamisetsa dinao tsa rona mo tseleng ya kagiso . ”
42001080	Jalo ngwana a gola , a nonofa mo moweng ; mme a nna mo dinageng go ya go fitlha mo lobakeng lwa go itshupa ga gagwe mo go Iseraele .
42002001	Jaana e rile mo metlheng eo ga tswa taolo kwa go Kaesare Aguseto , gore lefatshe lotlhe le kwalwe .
42002002	Go kwalwa mo ga ntlha , ke mo go dirilweng ka Kuirinio a le molaodi wa Siria .
42002003	Mme botlhe ba ya go kwalwa , mongwe le mongwe a ya kwa motseng wa ga gabo .
42002004	Josefe le ene a tlhatloga kwa Galilea , a tswa motseng wa Nasaretha , a ya kwa Jutea kwa motseng wa ga Dafite , o o bidiwang Bethelehema ; ka a le wa kgotla le wa losika lwa ga Dafite ;
42002005	a ya go kwalwa le Maria , mosadi yo o mmeeleditseng , a bile a le moimana .
42002006	Ga dirala ya re ba sa le gone , ga fitlha malatsi a o tlaa belegang ka one .
42002007	Mme a bona ngwana wa mosimane wa ntlha wa gagwe , mme a mo phuthela ka matsela , a mmaya mo bojelong jwa dipitse ; gonne go ne go se na bonno mo ntlong ya baeti .
42002008	Jaana ga bo go le badisa mo nageng , mo lefatsheng leo , ba disitse letsomane la bone bosigo .
42002009	Mme moengele wa Morena a ema fa go bone , le kgalalelo ya Morena ya phatsima ntlheng tsotlhe tsa bone ; mme ba boifa ka poifo e kgolo .
42002010	Moengele a ba raya a re : “ Se boifeng , gonne bonang , ke lo lereditse mafoko a a molemo , a boitumelo jo bogolo , jo bo tlaa dirafalelang batho botlhe .
42002011	Gonne gompieno mo motseng wa ga Dafite lo tsaletswe Mmoloki , yo e leng Keresete Morena .
42002012	Mme se , e tlaa nna sesupo mo go lona ; lo tlaa fitlhela ngwanyana a phuthetswe ka matsela , a letse mo bojelong jwa dipitse . ”
42002013	Mme ba tshogana ka moengele a bile a na le bontsintsi jwa lesomosomo la legodimo , ba baka Modimo ba re :
42002014	“ Kgalalelo e nne go Modimo kwa bogodimodimong , le kagiso e nne mo lefatsheng , mo batho ba o kgatlhegang thata mo go bone . ”
42002015	Ga dirala e rile baengele ba sena go ba tlogela ba ya legodimong , badisa ba raana ba re : “ A re yeng fela jaana kwa Bethelehema , re bone selo se , se se dirafetseng se Morena o se re itsisitseng . ”
42002016	Jalo ba tla ka potlako ; ba fitlhela Maria le Josefe , le ngwanyana a letse mo bojelong jwa dipitse .
42002017	Ya re ba sena go bona , ba itsise mo ntlheng tsotlhe lefoko le ba le boleletsweng ka ga ngwana yo .
42002018	Mme botlhe ba ba utlwang ba gakgamadiwa ke dilo tse badisa ba di ba bolelelang .
42002019	Mme Maria a boloka dipolelo tsotlhe tse , a di akanya mo pelong ya gagwe .
42002020	Badisa ba boa ba galaletsa Modimo , ba o baka ka ntlha ya dilo tsotlhe tse ba di utlwileng le tse ba di bonyeng , fela jaaka ba boleletswe .
42002021	E rile malatsi a a 8 a go rupisa ngwanyana a sena go feta , ya bo leina la gagwe le bidiwa JESU , le o le reilweng ke moengele gale a ise a ingwe mo sebopelong .
42002022	E rile malatsi a bontlafatso jwa bone a sena go feta , ka fa molaong wa ga Moše , ba mo isa kwa Jerusalema go mo neela Morena ;
42002023	jaaka go kwadilwe mo molaong wa Morena ga twe : “ Mosimane mongwe le mongwe wa ntlha o tlaa bidiwa boitshepelo Morena ; ”
42002024	le gore ba ise setlhabelo sa maphoi a le mabedi , le fa e le sa maebana a le mabedi , jaaka go builwe mo molaong wa Morena .
42002025	Ga bo go le monna mongwe mo Jerusalema , leina la gagwe go twe , Simeone ; monna yo a bo a siame , a le morapedi wa Modimo , a lebeletse kgomotso ya Iseraele ; mme Mowa o o Boitshepo wa bo o le mo go ene .
42002026	O ne a senoletswe ke Mowa o o Boitshepo fa a se ketla a swa a ise a bone Keresete wa Morena pele .
42002027	Mme a tla ka Mowa mo tempeleng ; ya re batsadi ba lere ngwana Jesu go mo direla ka fa temalong ya molao ,
42002028	foo a mo tshola ka mabogo a gagwe , a baka Modimo a re :
42002029	“ Morena , jaana o ka mma motlhanka wa gago a tsamaya ka kagiso jaaka lefoko la gago ;
42002030	gonne matlho a me a bonye poloka ya gago ,
42002031	e o e baakantseng fa pele ga sefatlhogo sa ditšhaba tsotlhe ;
42002032	lesedi le le bonesang Baditšhaba , le kgalalelo ya Iseraele batho ba gago . ”
42002033	Rraagwe le mmaagwe ba bo ba gakgamalela dilo tse di builweng ka ga gagwe ;
42002034	mme Simeone a ba segofatsa , a raya Maria mmaagwe a re : “ Bona , ngwana yo o beetswe go wa le go tsoga gape ga batho ba le bantsi mo go Iseraele ; le gore a nne sesupo se se tlaa ganediwang ;
42002035	ee , le tšhaka e tlaa phololela le one mowa wa gago , gore megopolo ya dipelo di le dintsi e senolwe . ”
42002036	Ga bo go le mongwe go twe , Ana , moperofeti wa sesadi , morwadia Fanuele wa lotso lwa Ašere , a bo a tsofetse thata , mme a kile a nna le monna ka dinyaga di supa go tloga mo bokgarebaneng jwa gagwe .
42002037	A bo a ntse botlholagadi ka dinyaga e ka ne e le di le 84 , yo o sa tlogeleng tempele , a direla Modimo ka go ikitsa go ja le ka mekokotlelo bosigo le motshegare .
42002038	A tla fela ka lobaka loo , a leboga Modimo , a bua ka ga gagwe le batho botlhe ba ba lebeletseng thekololo ya Jerusalema .
42002039	Ya re ba sena go dira dilo tsotlhe ka fa molaong wa Morena ba boela kwa Galilea , kwa Nasaretha , motse wa ga bone .
42002040	Ngwana a gola , a nonofa a tlala botlhale ; le tshegofatso ya Modimo ya nna mo go ene .
42002041	Jaana , batsadi ba gagwe ba ne ba tle ba ya Jerusalema ka dinyaga tsotlhe , ba ya modirong wa Tlolaganyo .
42002042	E rile a le dinyaga di le 12 ba tlhatlogela kwa Jerusalema jaaka temalo ya modiro .
42002043	Ya re ba sena go swetsa malatsi , ba boa , mme mosimane Jesu a sala mo Jerusalema , mme batsadi ba gagwe ba bo ba sa itse .
42002044	Bone ya re ka ba gopotse gore o mo lekokong la bone , ba tsamaya fela ka letsatsi le le lengwe fela ; mme ba mmatla mo go ba ga bone , le mo go ba ba itsanyeng nabo .
42002045	Ya re ba sa mmone ba boela gape kwa Jerusalema ba ntse ba mmatla .
42002046	Ga dirala ya re malatsi a le mararo a sena go feta , ba mo fitlhela mo tempeleng , a dutse fa gare ga baruti , a ba utlwa , a ba a ba botsa dipotso .
42002047	Botlhe ba ba mo utlwang ba gakgamadiwa ke tlhaloganyo ya gagwe , le diphetolo tsa gagwe .
42002048	Mme ya re ba mmona , ba gakgamala ; mmaagwe a mo raya a re : “ Morwaaka , o ne o re direlelang jalo ? Bona , rraago le nna re go batlile ka bohutsana . ”
42002049	Ene a ba raya a re : “ Lo ne lo mpatlelang ? A lo ne lo sa itse fa ke tshwanetse go nna mo go tse e leng tsa ga Rre ? ”
42002050	Mme ba se ka ba tlhaloganya lefoko le o le buang nabo .
42002051	Mme a fologa nabo , a fitlha mo Nasaretha , mme a nna a ba utlwa , mme mmaagwe ene a boloka dipolelo tsotlhe tse mo pelong ya gagwe .
42002052	Jesu a tswelela mo botlhaleng le mo go goleng , le mo go ratweng ke Modimo le batho .
42003001	Jaana e rile ka ngwaga wa 15 wa puso ya ga Kaesare Tiberio , ka Ponto Pilato a le molaodi wa Jutea , le Herote a le kgosana ya Galilea , le Filipo monnawe a le kgosana ya Iturea le ya lefatshe la Terakoniti , le Lesaniase a le kgosana ya Abilene ,
42003002	le Anase le Kaiafase ba le baperesiti ba bagolo , lefoko la Modimo la tla kwa go Johane morwa Sakaria , a le mo nageng .
42003003	Mme a tla mo lefatsheng lotlhe le le mo tikologong ya Joretane , a rera kolobetso ya boikwatlhao jo bo bonang boitshwarelo jwa dibe ;
42003004	jaaka go kwadilwe mo lokwalong lwa mafoko a moperofeti Isaia , a re : “ Lentswe la yo o goang kwa nageng a re : Baakanyang mmila wa Morena , siamisang ditsela tsa gagwe .
42003005	Megogoro yotlhe e tlaa katelwa , le dithaba tsotlhe , le marota a tlaa papanwa ; le tse di sokameng di tlaa lolamisiwa , le ditsela tse di magwata di tlaa rethefadiwa ;
42003006	le nama yotlhe e tlaa bona poloka ya Modimo . ”
42003007	Foo a raya batho ba bantsintsi ba ba ileng go kolobediwa ke ene a re : “ Lotsalo lwa dinoga ke lona , lo tlhagisitswe e mang go tshaba bogale jo bo tlang ?
42003008	Ke gone ungwang maungo a a tshwanetseng boikwatlhao ; mme lo se ka lwa simolola go ithaya lo re : ‘ Re na le Aberahame rraetsho ; ’ gonne ke a lo raya , Modimo o nonofile go tsosetsa Aberahame bana ka maje a .
42003009	Le jaana selepe se tsepilwe mo metsweng ya ditlhare ; ke gone setlhare sengwe le sengwe se se sa ungweng loungo lo lo molemo se a rengwa , se latlhelwe mo molelong . ”
42003010	Matshutitshuti a batho a mmotsa a re : “ Mme re tlaa dirang ? ”
42003011	A ba fetola a re : “ Yo o nang le dikobo di le pedi , a a abele yo o se nang sepe ; le yo o nang le dijo , a a dire jalo . ”
42003012	Ga tla bakgethisi le bone go kolobediwa , ba mo raya ba re : “ Moruti , rona re tlaa dirang ? ”
42003013	A ba raya a re : “ Se kgethiseng ka thata go fetisa mo lo go laoletsweng . ”
42003014	Le batlhabani le bone ba mmotsa ba re : “ Mme rona re tlaa dirang ? ” A ba raya a re : “ Se bogiseng ope , le gone se tseeleng ope sepe ka patiko , mme lo itumelele tuelo ya lona . ”
42003015	Ya re ka batho ba le mo tebelelong , mme botlhe ba akanya mo dipelong tsa bone ka ga Johane , gore a jaana ga e ka ne e le ene Keresete ;
42003016	Johane a fetola , a ba raya botlhe a re : “ Nna le gale , ke lo kolobetsa ka metsi ; mme go tla yo o thata bogolo go nna , yo kgole ya ditlhako tsa gagwe ke sa tshwanelang go e hunolola ; ene o tlaa lo kolobetsa ka Mowa o o Boitshepo , le ka molelo ;
42003017	yo loselo lwa gagwe o lo tshotseng ka seatla ; mme o tlaa olosetsa ruri mo segotlong sa gagwe , a ba a phuthela mabele mo ntlong ya polokelo ; o tlaa tshuba mmoko ka molelo o o sa timeng . ”
42003018	A nna a rerela batho mafoko a a molemo ka dikgakololo di le dintsi di sele ;
42003019	mme kgosana Herote ene , ka a omantswe ke ene ka ntlha ya ga Herodiase mosadi wa ga Filipo monnawe , le ka ntlha ya dilo tsotlhe tse di bosula tse Herote o di dirileng ,
42003020	a fela a oketsa dilo tsotlhe tse ka go tswalela Johane mo ntlong ya kgolegelo .
42003021	Jaana e rile batho botlhe ba sena go kolobediwa , ya re Jesu le ene a kolobediwa , a rapela , legodimo la atlhamologa .
42003022	Mowa o o Boitshepo wa fologela mo go ene o na le popego e kete ya lephoi , mme ga tswa lentswe mo legodimong , le le reng : “ O morwaake yo o rategang ; ke itumetse thata mo go wena . ”
42003023	Jesu ka esi o rile a simolola go ruta , a bo a le e ka ne e le dinyaga di le 30 mme , jaaka go ne go gopolwa , ya bo e le morwa Josefe , morwa Heli ,
42003024	morwa Mathate , morwa Lefi , morwa Meleki , morwa Janai , morwa Josefe ,
42003025	morwa Matathie , morwa Amose , morwa Nahume , morwa Eseli , morwa Nagai ,
42003026	morwa Maathe , morwa Matathiase , morwa Semeine , morwa Joseke , morwa Jote ,
42003027	morwa Joanane , morwa Rese , morwa Serubabele , morwa Shealetiele , morwa Neri ,
42003028	morwa Meleki , morwa Adi , morwa Kosame , morwa Elematame , morwa Ere ,
42003029	morwa Jesua , morwa Eliesere , morwa Jorime , morwa Mathate , morwa Lefi ,
42003030	morwa Simeone , morwa Jutase , morwa Josefe , morwa Joname , morwa Eliakime ,
42003031	morwa Melea , morwa Menne , morwa Matathe , morwa Nathane , morwa Dafite ,
42003032	morwa Jese , morwa Obete , morwa Boase , morwa Salamone , morwa Našone ,
42003033	morwa Aminatabe , morwa Arani , morwa Heserone , morwa Perese , morwa Juta ,
42003034	morwa Jakobe , morwa Isake , morwa Aberahame , morwa Tera , morwa Nahore ,
42003035	morwa Saruge , morwa Reu , morwa Pelege , morwa Ebere , morwa Shela ,
42003036	morwa Kainane , morwa Arefekesate , morwa Sheme , morwa Noa , morwa Lameke ,
42003037	morwa Methusela , morwa Enoke , morwa Jarete , morwa Mahalalele , morwa Kainane ,
42003038	morwa Enose , morwa Sethe , morwa Atame , morwa Modimo .
42004001	Jesu a ntse a tletse Mowa o o Boitshepo , a boa kwa Joretane , a nna a tsamaisiwa ke Mowa mo gare ga naga ,
42004002	a ntse a raelwa ke diabolo ka malatsi a 40 . A se ka a ja sepe mo malatsing ao ; mme a sena go feta , morago a bolawa ke tlala .
42004003	Mme diabolo a mo raya a re : “ E re fa o le Morwa Modimo , raya lentswe le , gore le fetoge senkgwe . ”
42004004	Jesu a mo fetola a re : “ Go kwadilwe ga twe : ‘ Motho ga a ketla a tshela ka senkgwe se le sosi . ’ ”
42004005	Diabolo a mo tlhatlosa , a mmontsha magosi otlhe a lefatshe ka ponyo ya leitlho .
42004006	Diabolo a mo raya a re : “ Ke tlaa go naya thata yotlhe e , le kgalalelo ya magosi a , gonne mo go neetswe nna , mme ke ka go naya yo ke ratang go go mo naya .
42004007	Ke gone fa o ka nkobamela , gotlhe e tlaa nna ga gago . ”
42004008	Jesu a mo fetola a re : “ Go kwadilwe ga twe : ‘ O obamele Morena Modimo wa gago , mme o direle one o le osi fela . ’ ”
42004009	Foo a mo isa kwa Jerusalema , a mmaya mo setlhoeng sa tempele , a mo raya a re : “ E re fa o le Morwa Modimo , o le fano o itigele kwa tlase ;
42004010	gonne go kwadilwe ga twe : ‘ O tlaa laya baengele ba one ka ga gago gore ba go dibele ;
42004011	ba tlaa go legelela ka diatla gore e se re kgotsa motlhamongwe lonao lwa gago lwa sugakanngwa ke lentswe . ’ ”
42004012	Jesu a mo fetola a re : “ Go tulwe : ‘ O se ka wa leka Morena Modimo wa gago . ’ ”
42004013	E rile diabolo a sena go swetsa thaelo yotlhe , a mo tlogela ka lobaka .
42004014	Jesu a boela kwa Galilea ka thata ya Mowa ; mme tumo ka ga gagwe ya tswela mo tikologong yotlhe ya lefatshe .
42004015	A ruta mo matlong a bone a thuto , a galalediwa ke botlhe fela .
42004016	Mme a fitlha mo Nasaretha kwa o goletseng teng ; mme a tsena mo ntlong ya thuto ka letsatsi la Sabata jaaka a tlwaetse , a ema gore a bale .
42004017	Mme a neelwa lokwalo lwa moperofeti Isaia . A re a sena go menolola lokwalo , a bona felo fa go kwadilweng teng ga twe :
42004018	“ Mowa wa Morena o mo go nna , gonne o ntloleditse go rerela bahumanegi Mafoko a a Molemo ; o nthomile ( go fodisa ba ba pelo di phatlogileng ) , go rerela bagolegwi kgololo , le phoufologo ya ba ba foufetseng , go golola ba ba teketilweng ,
42004019	go bolela ngwaga o o lebosegang wa Morena . ”
42004020	Mme a mena lokwalo , a ba a lo neela motlhanka , mme a dula . Matlho a botlhe ba ba mo ntlong ya thuto a bo a tlhomilwe mo go ene .
42004021	A simolola go ba raya a re : “ Gompieno , lokwalo lo , lo dirafetse , mo ditsebeng tsa lona . ”
42004022	Mme botlhe ba supa ka ga gagwe , ba gakgamalela mafoko a a monate a a tswang mo molomong wa gagwe . Ba re : “ Yo , a ga se morwa Josefe ? ”
42004023	A ba raya a re : “ Ruri , lo a bo lo tlaa mpolelela setshwantsho se , lo re : ‘ Ngaka , iphodise ; tsotlhe tse re di utwileng di dirilwe kwa Kaperenaume , o di dire le mono lefatsheng la gaeno . ’ ”
42004024	A re : “ Ruri ke o lo raya , ga go moperofeti ope yo o lebosegang mo lefatsheng la ga gabo .
42004025	“ Ke lo bolelela boammaruri ka re , go ne go le basadi ba batlholagadi ba le bantsi mo go Iseraele , mo metlheng ya ga Elija , jale , ka legodimo le tswadilwe ka dinyaga di le tharo le dikgwedi di le thataro , mme ga nna leuba le legolo mo lefatsheng lotlhe ;
42004026	Elija ga a ka a rongwa kwa go ope wa bone , fa e se kwa Sarepete mo lefatsheng la Sitone , kwa mosading yo e neng e le motlholagadi .
42004027	Gape go ne go le balepero ba le bantsi mo Iseraele mo metlheng ya moperofeti Eliša ; mme ope wa bone a se ka a ntlafadiwa fa e se Naamane wa Mosiria . ”
42004028	Botlhe ba ba mo ntlong ya thuto ba re ba utlwa dilo tse , ba tlala bogale .
42004029	Ba nanoga ba mo kgoromeletsa kwa ntle ga motse , ba mo gogela kwa tlhoreng ya thota e motse wa bone o agilweng mo go yone , gore ba mo piriganyetse ka kwa tlase .
42004030	Mme ene a ba ralala , a tswa a itsamaela fela .
42004031	A fitlha kwa Kaperenaume , motse wa Galilea . A bo a ba ruta ka letsatsi la Sabata .
42004032	Mme ba gakgamalela thuto ya gagwe ; ka gonne lefoko la gagwe le ne le na le thata .
42004033	Mo ntlong ya thuto ga bo go le motho yo o nang le mowa o o maswe , mme a goa ka lentswe le legolo .
42004034	A re : “ Hee ! Re go dirang wena Jesu wa Nasaretha ? A o tsile go re senya ? Ke a go itse yo o leng ene ; o Moitshepi wa Modimo . ”
42004035	Mme Jesu a o kgalemela a re : “ Didimala , o tswe mo go ene , ” ya re mowa o o maswe o sena go mo piriganya fa gare ga bone , wa tswa mo go ene , mme wa se ka wa mo utlwisa botlhoko .
42004036	Botlhe ba welwa ke kgakgamalo , ba raana ba re : “ Ana lefoko le ke la eng ? Gonne o laola mewa e e maswe ka thata le ka nonofo , mme e tswe . ”
42004037	Tumedi ka ga gagwe ya tswela kwa mafelong otlhe mo tikologong ya lefatshe .
42004038	Mme a ema a tswa mo ntlong ya thuto , a ba a tsena mo ntlong ya ga Simone . Mme mogwagadia Simone wa mosadi a bo a tshwerwe ke bolwetse jo bogolo jwa letshoroma ; mme ba mo mo rapelela .
42004039	Mme a ya a mo okama , a kgalemela bolwetse jwa letshoroma ; mme jwa mo tlogela ; mme a akofa a ema , a ba direla .
42004040	Jaana e rile letsatsi le kotlomela , botlhe ba ba nang le ba ba bobolang malwetse mangwe le mangwe , ba ba isa kwa go ene ; mme a baya diatla mo go mongwe le mongwe wa bone , a ba fodisa .
42004041	Le mewa e e maswe le yone ya tswa mo bathong ba le bantsi , ya goa ya re : “ O Morwa Modimo . ” Mme a e kgalemela , a se ka a e leseletsa go bua ; ka e mo itse fa e le ene Keresete .
42004042	E rile bosigo bo sena go sa a tsamaya a ya kwa gare ga naga fela ; mme batho ba mmatla , ba fitlha kwa go ene , ba re ba a mo kganela gore a se ba tlogele .
42004043	A ba raya a re : “ Ke na le go rerela le metse e mengwe Mafoko a a Molemo a bogosi jwa Modimo , gonne ke romilwe go dira jalo . ”
42004044	Mme a nna a rera mo matlong a thuto a Galilea .
42005001	Ga dirala ya re ka batho ba bantsi ba mo pitlaganya , ba utlwa lefoko la Modimo , a bo a eme fa bodibeng jwa Geneserete .
42005002	Foo a bona mekoro e le mebedi e eme fa bodibeng , mme batshwari ba ditlhapi ba bo ba dule mo go yone , ba tlhatswa ditloa tsa bone .
42005003	A tsena mo go mongwe wa mekoro , e le wa ga Simone , a mo lopa gore a ke a katoge lefatshe go le gonnye . Mme a dula , a ruta batho a le mo mokorong .
42005004	Jaana e rile a sena go khutla go bua , a raya Simone a re : “ Sutelang kwa go boteng , mme lo digele ditloa tsa lona go tshwara . ”
42005005	Simone a mo fetola a re : “ Morena , re letse re leka bosigo jotlhe , ra se ka ra tshwara sepe , le fa go ntse jalo ke tlaa digela ditloa ka lefoko la gago . ”
42005006	Ya re ba sena go dira jalo ba sobokanya bontsi jo bogolo jwa ditlhapi , ditloa tsa bone tsa ba tsa kgaoga .
42005007	Mme ba gwetlha balekane ba bone ba ba mo mokorong o mongwe , gore ba tle go ba thusa . Ba tla ; mme ba tlatsa mekoro yoo mebedi ya ba ya tla ya simolola go nwela .
42005008	Simone Petere ya re a bona jalo , a wela fa mangoleng a ga Jesu a re : “ Ntlogela Morena , gonne ke motho wa boleo . ”
42005009	Gonne go le ene , le botlhe ba o nang nabo , ba bo ba gakgamaletse tshwaro ya ditlhapi tse ba di tshwereng ;
42005010	le bone boJakobe jalo le Johane , bomorwa Sebete , e le balekane ba ga Simone . Jesu a raya Simone a re : “ O se ka wa boifa ; go simolola ka leno o tlaa tshwara batho . ”
42005011	Ya re ba sena go fitlhisa mekoro ya bone kwa lefatsheng , ba tlogela gotlhe , ba mo sala morago .
42005012	Ga dirala e rile le mo motseng mongwe , bonang , monna yo o tletseng lepero ; yo e rileng a bona Jesu a wela fa fatshe ka sefatlhogo , a mo rapela , a re : “ Morena , fa o rata , o na le thata go nntlafatsa . ”
42005013	Mme a otlolola seatla , a mo ama a re : “ Ke a rata , o ntlafale . ” Mme fela ka bonako lepero la mo tlogela .
42005014	Mme a mo laya gore a se ka a bolelela ope ; mme a re : “ Tsamaya o itshupetse moperesiti , o ntshetse bontlafatso jwa gago ka fa Moše o laotseng ka teng , gore e nne tshupo mo go bone . ”
42005015	Tumedi ka ga gagwe ya tota bogolo bogolo ; mme matshutitshuti a batho a phuthegela mmogo go utlwa , le go fodisiwa malwetse a bone .
42005016	Mme ene a ngongwaelela a tswa a ya kwa gare ga naga go rapela .
42005017	Ga dirala ya re ka letsatsi lengwe la malatsi ao , ka a ruta , ga bo go le Bafarisai le baruti ba molao ba dutse teng , ba ba tswang mo metseng yotlhe ya Galilea le Jutea , le Jerusalema ; mme thata ya Morena ya nna nae go ba fodisa .
42005018	Mme bonang , banna bangwe ba lere motho yo o tshwerweng ke go tetesela , ba mo tshotse ka bolao , ba batla ka fa ba ka mo isang mo teng ka teng , le go mmaya fa pele ga gagwe .
42005019	E rile ka ba sa bone ka fa ba ka mo isang mo ntlong ka teng , ka ntlha ya bontsi jwa batho , ba tlhatlogela kwa godimo ga ntlo , ba mo folosa ka bolao jwa gagwe ka fa borulelong , ba mmaya fa gare , fa pele ga Jesu .
42005020	Ya re a bona tumelo ya bone , a mo raya a re : “ Monna , dibe tsa gago o di itshwaretswe . ”
42005021	Bakwadi le Bafarisai ba simolola go akanya go re : “ E mang yo , yo o buang ditlhapatso ? E mang yo o ka itshwarelang dibe fa e se Modimo osi fela ? ”
42005022	Ya re Jesu a lemoga megopolo ya bone , a ba raya a re : “ Lo akanya eng mo pelong tsa lona ?
42005023	Mo go bofefo ke gofe , a ke go re : ‘ Dibe tsa gago di itshwaretswe ; ’ le fa e le go re : ‘ Tsoga o tsamaye ? ’
42005024	Mme gore lo tle lo itse fa Morwa Motho a na le thata mo lefatsheng , ya go itshwarela dibe , ” a raya ene yo o teteselang a re : “ Ke a go raya , ‘ Tsoga o tseye bolao jwa gago , o ye kwa ntlong ya gago . ’ ”
42005025	Fela ka bonako a tsoga fa pele ga bone , a tsaya se o neng a letse mo go sone , a ya kwa ntlong ya gagwe , a ntse a galaletsa Modimo .
42005026	Kgakgamalo ya ba tshwara botlhe , mme ba galaletsa Modimo ; ba ba ba tlala poifo ba re : “ Re bonye dilo di sele gompieno . ”
42005027	Morago ga dilo tse a tswela kwa ntle , mme a fitlhela mokgethisi mongwe yo o bidiwang Lefi , a dutse fa go kgethelwang teng ; a mo raya a re : “ Ntshala morago . ”
42005028	A tlogela gotlhe , a ema a mo sala morago .
42005029	Lefi a mo direla modiro o mogolo mo ntlong ya gagwe ; mme ga bo go le lesomo le legolo la bakgethisi , le la ba bangwe ba ba dutseng ba ja nabo .
42005030	Bafarisai le bakwadi ba ba mo go bone , ba ngongoregela barutwa ba gagwe ba re : “ Lo jelang lo nwa le bakgethisi le baleofi ? ”
42005031	Jesu a ba fetola a re : “ Ba ba itekanetseng ga ba dire ngaka sepe ; fa e se ba ba lwalang fela .
42005032	Ga ke a tla go bitsa basiami , fa e se baleofi fela , gore ba tle boikwatlhaong . ”
42005033	Ba mo raya ba re : “ Ana barutwa ba ga Johane ba ikiletsang go ja gantsi , ba dira mekokotlelo , le ba Bafarisai jalo ; mme ba gago ba a ja ba nwa fela ? ”
42005034	Jesu a ba raya a re : “ A lo ka kgona bagwe go ikitsa go ja fa monyadi a sa ntse a na nabo ?
42005035	Metlha e tlaa tla ; e tlaa re monyadi a sena go tlosiwa mo go bone , e dire gone ba tlaa ikitsang go ja mo metlheng eo . ”
42005036	Le gone a bua setshwantsho nabo a re : “ Ga go ope yo o gagolang seaparo se seša , a tsaya sebata a bitiela seaparo se se onetseng ka sone ; fa a dira jalo , sebata se seša se tlaa gagola se se onetseng , le gone sebata se seša se a bo se sa dumalane le se se onetseng .
42005037	Le gone ga go ope yo o tshelang bojalwa jwa mofine jo boša bo mo mefalong e e onetseng ; fa a dira jalo , bojalwa jwa mofine jo boša bo tlaa phanya mefalo , mme e tshologe le mefalo e senyege .
42005038	Bojalwa jwa mofine jo boša bo tshwanetse go tshelwa mo mefalong e meša .
42005039	Le gone ga go ope yo e reng a sena go nwa bojalwa jwa mofine yo bo gologolo a eletse jo boša ; ka a tlaa a re : ‘ Jo bogologolo bo molemo bogolo . ’ ”
42006001	Jaana ga dirala e rile ka Sabata o mongwe a ralala masimo a mabele ; mme barutwa ba gagwe ba roba diako tsa mabele , ba di ja ka go di sosorela mo diatleng .
42006002	Mme bangwe ba Bafarisai ba ba raya ba re : “ Lo direlang se se sa letlelelwang go dirwa ka malatsi a Sabata ? ”
42006003	Jesu a ba fetola a re : “ A ga lo ise lo bale , ka ga se Dafite o se dirileng jale , ka a bolailwe ke tlala , ene le ba o neng a na nabo ;
42006004	ka fa o neng a tsena mo ntlong ya Modimo ka teng , a tsaya dinkgwe tsa tshupelo , a di ja , a ba a di naya le ba o nang nabo ; e le tse di sa letlelelwang go jewa ke ope , fa e se ke baperesiti ba le bosi fela ? ”
42006005	A ba raya a re : “ Morwa Motho ke Morena wa Sabata . ”
42006006	Ga dirala ya re ka Sabata o mongwe , a tsena mo ntlong ya thuto , a ruta ; ga bo go le monna teng , yo seatla sa gagwe se segolo se omeletseng .
42006007	Bakwadi le Bafarisai ba mo lepa gore a o tlaa fodisa ka letsatsi la Sabata ; gore ba bone ka fa ba ka mo nayang molato ka teng .
42006008	Mme a itse megopolo ya bone , mme a raya monna yo o seatla se omeletseng a re : “ Nanoga , a eme fa gare . ” A nanoga a ema fa gare .
42006009	Jesu a ba raya a re : “ Ke a lo botsa ka re , a go letleletswe go dira molemo ka malatsi a Sabata , kgotsa go dira bosula , go boloka botshelo kgotsa go bo senya ? ”
42006010	A ba koba botlhe , a raya monna yoo a re : “ Otlolola seatla sa gago . ” A dira jalo ; mme seatla sa gagwe sa fola sa nna jaaka se sengwe .
42006011	Ba tlala botsenwa ; mme ba gakololana ka ga se ba ka se dirang Jesu .
42006012	Mme ya re mo metlheng eo ga dirala gore a tswa a ya kwa thabeng , a ya go rapela ; mme a lala a rapela Modimo bosigo jotlhe .
42006013	Ya re bosigo bo sena go sa , a bitsa barutwa ba gagwe ; mme mo go bone a itshenkela ba le 12 , ba o bileng a ba raya leina a re , Baaposetole :
42006014	Simone , yo o bileng a mo raya leina a re , Petere , le Anterea monnawe , Jakobe le Johane , Filipo le Baretholomea ,
42006015	Mathaio le Thomase , Jakobe morwa Alefaio , le Simone yo o bidiwang Selote ,
42006016	le Jutase oo rra Jakobe , le Jutase Isekariote yo o tlogileng a nna mooki .
42006017	Mme a fologa nabo , a ema mo lobaleng , a na le bontsi jo bogolo jwa barutwa ba gagwe , le batho ba le bantsintsi ba ba tswang mo Jutea yotlhe , le Jerusalema , le kwa lefatsheng le le okameng lewatle la Ture le Sitone , ba tsile go mo utlwa , le go fodisiwa malwetse a bone ;
42006018	le ba ba tshwenngwang ke mewa e e maswe , mme ba fodisiwa .
42006019	Mme bontsi jotlhe jwa senka go mo ama , ka gonne nonofo e ne e tswa mo go ene , a ba fodisa botlhe .
42006020	A tsholeletsa matlho a gagwe barutweng ba gagwe , a re : “ Lo sego lona bahumanegi , gonne bogosi jwa Modimo ke jwa lona .
42006021	Lo sego lona ba lo bolawang ke tlala jaana ; gonne lo tlaa kgorisiwa . Lo sego lona ba lo lelang jaana ; gonne lo tlaa tshega .
42006022	Lo sego , mogang batho ba lo ilang , ba ikgaoganya le lona , ba lo kgoba , ba latlha leina la lona jaaka se se bosula , ka ntlha ya Morwa Motho .
42006023	“ Lo itumele mo motlheng oo , lo bo lo ipele , gonne bonang , tuelo ya lona e kgolo kwa legodimong ; gonne borraabo ba diretse baperofeti jalo .
42006024	Go bo go latlhega lona ba lo humileng ! Gonne lo amogetse kgomotso ya lona .
42006025	A bo go latlhega lona ba lo kgotsheng jaana ! Gonne lo tlaa bolawa ke tlala . Go latlhega lona ba lo tshegang jaana ! Gonne lo tlaa hutsafala lo lela .
42006026	“ Go latlhega lona , mogang batho botlhe ba buang sentle ka ga lona , gonne borraabo ba diretse baperofeti ba tsietso fela jalo !
42006027	“ Ke raya lona ba lo utlwang ke re , ratang baba ba lona , ba ba lo ilang lo ba direle molemo .
42006028	Lo segofatse ba ba lo hutsang , lo rapelele ba ba lo gobololang .
42006029	Ene yo o go fapholang mo lesameng lengwe , mo neele le le lengwe ; le yo o go tseelang kobo , le kojana o se ka wa gana ka yone .
42006030	Naya mongwe le mongwe yo o go lopang , le yo o go tseelang dilwana tsa gago , o se ka wa ba wa di mo lopa .
42006031	Fela jaaka lo rata batho ba lo direla , le lona lo ba direle fela jalo .
42006032	“ Fa lo rata ba ba lo ratang , lo bo lo na le tebogo efe , gonne baleofi le bone ba rata ba ba ba ratang ?
42006033	Fa lo direla bone molemo ba ba lo direlang molemo , lo bo lo na le tebogo efe , gonne baleofi le bone ba dira fela jalo ?
42006034	Fa lo adima bone ba lo solofetseng go amogela mo go bone , lo bo lo na le tebogo efe ? Gonne baleofi le bone ba tle ba adime baleofi , gore ba amogele mo go kalo gape .
42006035	Mme lona , ratang baba ba lona , ba direleng molemo , adimang fela , lo sa tlhoboge gope ; mme tuelo ya lona e tlaa nna kgolo , mme lo tlaa nna bana ba Mogodimodimo ; gonne ene o pelonomi mo go ba ba sa lebogeng , le mo go ba ba bosula .
42006036	Ke gone lona lo nne kutlwelobotlhoko fela , jaaka Rraalona le ene a le kutlwelobotlhoko .
42006037	“ Le gone lo se ka lwa sekisa , mme ga lo ketla lo sekisiwa ; se boneng batho molato , mme ga lo ketla lo bonwa molato ; rebolang , mme lo tlaa rebolwa ;
42006038	nayang , mme lo tlaa newa , selekanyo se se molemo , se se katetsweng , se se tsikitleditsweng , se se penologang , batho ba tlaa se lo naya mo dihubeng tsa lona . Gonne ka selekanyo se lo lekanyang ka sone lo tlaa ba lo lekanyediwa ka sone fela .
42006039	“ Le gone a bua setshwantsho nabo a re : A sefofu se ka goga sefofu ? A ga di ketla di wela mmogo mo kgatamping ?
42006040	Morutwa ga a mogolo go feta moruti wa gagwe ; mongwe le mongwe mogang o itekanelang o tlaa nna jaaka moruti wa gagwe .
42006041	“ O bonelang selabe se se mo leitlhong la wa gaeno , mme o sa tlhokomele mosipuri o o mo leitlhong le e leng la gago ?
42006042	Kgotsa , o tlaa raya wa gaeno jang o re : ‘ Mothoetsho , mma ke ntshe selabe se se mo leitlhong la gago , ’ le mororo o sa bone mosipuri o o mo leitlhong le e leng la gago ? Moitimokanyi ke wena , ntsha mosipuri o o mo leitlhong la gago pele , e dire gone o tlaa bonang sentle go ntsha selabe se se mo leitlhong la wa gaeno .
42006043	“ Gonne ga go na setlhare sepe se se molemo , se se tleng se ungwe loungo lo lo bosula ; le gone ga go setlhare se se bosula , se se tleng se ungwe loungo lo lo molemo .
42006044	Gonne setlhare sengwe le sengwe se itsiwe ka loungo lwa sone . Gonne batho ga ba ke ba hula difeige mo ditlhareng tse di mitlwa , le fa e le loungo lwa mofine mo monganeng .
42006045	Motho yo o molemo o ntsha se se molemo mo lohumong lo lo molemo lwa pelo ya gagwe ; le motho yo o bosula , o ntsha se se bosula mo lohumong lo lo bosula ( lwa pelo ya gagwe ) ; gonne go bua ga molomo wa gagwe go tle go tswe mo go se se tletseng mo pelong .
42006046	“ Lo mpiletsang Morena , Morena , mme lo sa dire tse ke reng lo di dire ?
42006047	Mongwe le mongwe yo o tlang mo go nna , a utlwa mafoko a me a ba a a dira , ke tlaa lo supetsa gore o tshwana le mang .
42006048	O tshwana le monna yo o kileng a aga ntlo , a epela kwa teng , a thaya motheo mo lefikeng ; mme ya re morwalela wa metsi o tla , noka ya itaaka ntlo eo thata , mme ya retelelwa ke go e tshikinya ; ka e ne e agilwe sentle .
42006049	Mme yo o utlwang , a sa dire , o tshwana le monna yo o kileng a aga ntlo fela , e se na motheo , mme noka ya itaaka ntlo eo thata , mme ya akofa ya wa , mme go senyega ga ntlo eo ga nna gogolo . ”
42007001	Jaana e rile a sena go swetsa mafoko otlhe a gagwe mo ditsebeng tsa batho , a tsena mo Kaperenaume .
42007002	Ga bo go le molaodi wa mophato , a na le motlhanka , mme a mo rata thata , a bo a lwala a le gaufi le go swa .
42007003	O rile a utlwa ka ga Jesu , a roma bagolwane ba Bajuta kwa go ene , ba mo rapela gore a tle go fodisa motlhanka wa gagwe .
42007004	Bone , ya re ba fitlha kwa go Jesu , ba mo rapela thata ba re : “ Ke motho yo o tshwanetseng fa o ka mo direla jalo ;
42007005	gonne o rata morafe wa rona , e bile ene ka esi o re agetse ntlo ya thuto . ”
42007006	Foo Jesu a ya nabo . Ya re jaana a setse a se kgakala le ntlo , molaodi wa mophato a roma ditsala kwa go ene , tsa ya go mo raya tsa re : “ Morena , o se ka wa itapisa , ka gobo ga ke a tshwanela fa o ka tsena kwano tlase ga ditlhomeso tsa me .
42007007	Ke gone ke ikaileng le gone fa ke sa tshwanela go ya koo go wena ; mme bua lefoko fela , mme motlhanka wa me o tlaa fodisiwa .
42007008	Gonne le nna ke monna yo ke beilweng mo taolong , ke bile ke na le batlhabani ba mo taolong ya me ; mme ke reye mongwe ke re : ‘ Tsamaya , ’ mme a tsamaya ; ke reye yo mongwe ke re : ‘ Ntlo , ’ mme a tle ; le motlhanka wa me : ‘ Dira se , ’ mme a se dire . ”
42007009	Jesu ya re a utlwa dilo tse a mo gakgamalela , mme a retologa a raya batho ba bantsi ba ba mo setseng morago a re : “ Ke a lo raya , ga ke ise nke ke bone tumelo e kgolo jaana , nnyaa , le fa e le mo Iseraele . ”
42007010	Ba ba romilweng , ya re ba boela kwa ntlong , ba fitlhela motlhanka ( yo o neng a ntse a lwala ) a fodile .
42007011	Ga dirala ya re ka moso , a ya kwa motseng o o bidiwang , Naine ; le barutwa ba gagwe ba le bantsi ba ya nae , le bontsi jo bogolo jwa batho .
42007012	Jaana ya re a atamela kgoro ya motse , bonang , ga bo go rwelwe moswi , a isiwa kwa ntle ; ya bo e le morwa mmaagwe yo o esi , mme ene mmaagwe ya bo e le motlholagadi ; le batho ba le bantsi ba motse ba bo ba na le mosadi .
42007013	Ya re Morena a mmona , a mo tlhomogela pelo , a mo raya a re : “ Se lele . ”
42007014	Mme a atamela a ama setsholo ; ba ba mo rweleng ba ema . Mme a re : “ Lekau , ke a go raya , tsoga . ”
42007015	Yo o neng a sule a rapamologa , mme a simolola go bua . Mme a mo neela mmaagwe .
42007016	Poifo ya ba tshwara botlhe ; mme ba galaletsa Modimo ba re : “ Go tsogile moperofeti yo mogolo gare ga rona ; Modimo o lekotse batho ba one . ”
42007017	Tumedi e ka ga gagwe , ya tswela mo lefatsheng lotlhe la Jutea , le mo tikologong yotlhe ya teng .
42007018	Barutwa ba ga Johane ba mmolelela dilo tsotlhe tse .
42007019	Johane a ipiletsa barutwa ba gagwe ba le babedi a ba roma kwa go Jesu , ba ya go re : “ A ke wena yo o tlang , kgotsa a re lebelele o sele ? ”
42007020	Ya re banna bao ba sena go fitlha kwa go ene ba re : “ Re romilwe ke Johane Mokolobetsi kwano go wena , a re : ‘ A ke wena yo o tlang , kgotsa a re lebelele o sele ? ’ ”
42007021	Ya re e sa ntse e le nako eo a fodisa batho ba le bantsi malwetse le dipobolo , le mewa e e bosula ; le difofu di le dintsi a di naya go bona .
42007022	Jesu a bua , a ba raya a re : “ Tsamayang , lo ye lo bolelele Johane dilo tse lo di bonyeng , le tse lo di utlwileng , lo re : Difofu di a bona , batlhotsi ba a tsamaya , balepero ba a ntlafadiwa , basusu ba a utlwa , baswi ba a tsosiwa , bahumanegi ba rerelwa Mafoko a a Molemo .
42007023	Mme go sego ene yo o se ketlang a fitlhela sekgopi sepe mo go nna . ”
42007024	E rile barongwa ba ga Johane ba sena go tsamaya , a simolola go bua le matshutitshuti a batho ka ga Johane a re : “ Kana lo ne lo tswela kwa nageng lo ya go bonang ? A lo ne lo solofetse go bona lotlhaka lo lo tshikinngwang ke phefo ne ?
42007025	Kana lo ne lo tswa lo ya go bonang ? A lo ne lo re , monna yo o apereng diaparo tse di boleta ? Bonang , ba ba apereng dietsela , le ba ba tshelang mo letlepung , ba nna mo malwapeng a dikgosi .
42007026	Mme kana lo ne lo tswa lo ya go bonang ? A lo ne lo re moperofeti ? Ee , ke a lo raya e bile ke yo mogolo go feta moperofeti .
42007027	Yo ke ene go kwadilweng ka ga gagwe ga twe : ‘ Bona , ke roma morongwa wa me fa pele ga sefatlhogo sa gago , yo o tlaa baakanyang tsela ya gago fa pele ga gago . ’
42007028	Ke a lo raya ka re , mo go ba ba tsetsweng ke basadi ga go na moperofeti ope yo o mogolo go feta Johane Mokolobetsi ; mme ene yo o leng mmotlana mo bogosing jwa Modimo o mogolo go feta ene . ”
42007029	Batho botlhe ba mo utlwa , le bakgethisi , ba atlholela Modimo tshiamo , ka ba kolobeditswe ka kolobetso ya ga Johane .
42007030	Mme Bafarisai le ba molao ba tsupuetsa boikaelelo jwa Modimo ka ga bone , ka ba se ka ba kolobediwa ke ene .
42007031	Morena a ba a re : “ Ana batho ba losika lo , ke tlaa ba tshwantsha ka eng ? Mme ba tshwana le eng ?
42007032	Ba tshwana le banyana ba ba dutseng mo mananeng a motse , ba bitsanya ba re : ‘ Re lo leleditse diletso , mme ga lo a ka lwa bina ; ra kuruetsa , mme ga lo a ka lwa lela . ’
42007033	Gonne Johane Mokolobetsi o tsile , a sa je senkgwe , a sa nwe bojalwa jwa mofine ; mme lwa re : ‘ O na le mowa o o bosula . ’
42007034	Morwa Motho o tsile , a ja , a nwa ; mme lwa re : ‘ Bonang motho yo o tshikiri , le monwa bojalwa , tsala ya bakgethisi le baleofi ! ’
42007035	Mme botlhale bo atlholetswe tshiamo ke bana botlhe ba jone . ”
42007036	Mongwe wa Bafarisai a mo lopa gore a ye go ja nae . Mme a tsena mo ntlong ya Mofarisai , a dula a ja .
42007037	Bonang , mosadi mongwe yo o mo motseng , e le moleofi , ya re a tlhaloganya fa Jesu a dutse a ja mo ntlong ya Mofarisai , a lere setlolo ka sedibelwana sa alebasetara .
42007038	A ema ka fa morago , fa dinaong tsa gagwe , a lela , mme a simolola go kolobetsa dinao tsa gagwe ka dikeledi , a di phimola ka moriri wa tlhogo ya gagwe , a ba a mo atla dinao , a di tlotsa setlolo .
42007039	Jaana ya re Mofarisai yo o mmiditseng a bona jalo , a ithaya a re : “ Monna yo , fa e ka bo e le moperofeti , o ka bo a lemogile mosadi yo o mo amang gore ke mang , le ka fa o ntseng ka teng , ka e le moleofi . ”
42007040	Mme Jesu a mo fetola a re : “ Simone , ke na le sengwe se nka se buang nao . ” Ene a re : “ Moruti , a ko o bue . ”
42007041	“ Ga bo go le motho yo go tsewang dilo molato mo go ene , a bo a na le batho ba le babedi ba ba molato nae ; mongwe a le molato diponto di le 50 , yo mongwe a le molato diponto di le tlhano fela .
42007042	E rile ka ba se na sepe go lefa ka sone , a ba itshwarela boo babedi . Ka re , mpolelela gore yo o tlaa mo ratang bogolo mo go bone ke ofe ? ”
42007043	Simone a mo fetola a re : “ Ke a gopola e tlaa nna ene yo o mo itshwaretseng go le gogolo . ” A mo raya a re : “ O gopotse sentle . ”
42007044	A retologela mosadi , a raya Simone a re : “ A o bona mosadi yo ? Ke tsile mo ntlong ya gago , ga o a ka wa nnaya metsi a dinao ; mme yo o nkolobeditse dinao ka dikeledi , a di phimola ka moriri wa gagwe .
42007045	Ga o a ka wa nkatla ; mme mosadi yo , ke sa le ke tsena , ga a ise a ke a khutle go nkatla dinao .
42007046	Tlhogo ya me ga o a ka wa e tlotsa lookwane ; mme mosadi yo , o ntloditse dinao ka setlolo .
42007047	Ke gone ke go rayang ke re , dibe tsa gagwe tse di leng dintsi o di itshwaretswe , gonne o ratile go le gogolo ; mme yo o itshwaretsweng go le gobotlana , o rata go le gobotlana . ”
42007048	A raya mosadi a re : “ Dibe tsa gago o di itshwaretswe . ”
42007049	Ba ba dutseng nae ba ja , ba simolola go ithaya ba re : “ E mang yo , yo o itshwarelang dibe le gone ? ”
42007050	Mme a raya mosadi a re : “ Tumelo ya gago e go bolokile ; tsamaya ka kagiso . ”
42008001	Ga akofa ga dirala morago ga moo , gore a tsamaye a ye le metse le metsana yotlhe , a rera a bolela Mafoko a a Molemo a bogosi jwa Modimo ; le ba ba 12 ba bo ba na nae ,
42008002	le basadi bangwe ba ba fodisitsweng mewa e e bosula le diemera , le Maria yo o bidiwang Magetalene , yo mewa e supa e duleng mo go ene ,
42008003	le Joana mosadi wa ga Tšhusa , molebalebedi ntlo wa ga Herote , le Susana , le ba bangwe ba le bantsi ba ba mo direlang ka dilo tsa bone .
42008004	E rile bontsi jo bogolo jwa batho ba sena go phuthega , le batho ba ba tswang mo metseng yotlhe ba tsile kwa go ene , a bua ka setshwantsho a re :
42008005	“ Mojadi o kile a tswa a ya go jala peo ya gagwe ; ya re a jala , ditlhaka dingwe tsa wela fa tseleng ; mme tsa gatwe ka dinao , le dinonyane tsa loapi tsa di sela tsa di ja .
42008006	Tse dingwe tsa wela fa go letlapa ; ya re fela di sena go tlhaba , tsa ba tsa swaba , ka di tlhokile longola .
42008007	Tse dingwe tsa wela mo mitlweng ; mme mitlwa ya tlhoga natso , ya di hupetsa .
42008008	Tse dingwe tsa wela mo mmung o o molemo , tsa gola , tsa ungwa loungo lwa nna lekgolo . ” Ya re a bua dilo tse , a goa a re : “ Yo o nang le ditsebe go utlwa a a utlwe ! ”
42008009	Barutwa ba gagwe ba mmotsa gore setshwantsho se e ka ne e le sa eng ?
42008010	Mme a re : “ Lona lo neilwe go itse masaitsiweng a bogosi jwa Modimo ; mme ba bangwe ba go newa ka ditshwantsho ; gore ka go bona ba se ka ba bona le ka go utlwa ba se ka ba tlhaloganya .
42008011	“ Mme jaana setshwantsho ke se : Peo ke lefoko la Modimo .
42008012	Ba ba fa tseleng ke ba ba utlwileng ; foo go tle diabolo a tlose lefoko mo pelong tsa bone , gore ba se ka ba dumela mme ba bolokwa .
42008013	Ba ba fa go leng letlapa ke ba e a reng ba utlwile , ba tshole lefoko ka boitumelo ; bao , e re ka ba sena modi , ba dumele ka lobakanyana fela ; mme mo motlheng wa thaelo ba tenege .
42008014	Tse di wetseng mo mitlweng , ke ba ba utlwileng , mme ba re ba ntse ba tswelela pele ba hupediwa ke ditlhodiego , le mahumo , le ditlhapelo tsa botshelo jono , ba se ke ba ungwe loungo lope lo lo itekanetseng .
42008015	Tse di mo mmung o o molemo ke ba e a reng ba sena go utlwa lefoko , ba le tshware thata mo pelong e e siameng , e e molemo , mme ba ungwe loungo ka bopelotelele .
42008016	“ Ga go na motho ope , yo e a reng a tshubile lobone a lo ribegetse ka sejana , le fa e le go lo huhumetsa tlase ga bolao ; mme o a tle a lo tlhome ka setlhomo , gore ba ba tsenang ba bone lesedi .
42008017	“ Gonne ga go a fitlhega sepe se se ketlang se bonatshiwa ; ga go sepe se se sa itsegeng se se se ketlang se itsiwe , se tswela kwa leseding .
42008018	“ Ke gone , itiseng , ka fa lo utlwang ka teng ; gonne le fa e le mang yo o nang le sengwe , ke ene o tlaa newang ; mme le fa e le mang yo o se nang sepe , go tlaa tlosiwa mo go ene le se o itlhomang a na naso . ”
42008019	Ga tla kwa go ene mmaagwe le bomonnawe , mme ba retelelwa ke go fitlha fa go ene ka ntlha ya bontsi jwa batho .
42008020	A bolelelwa ke bangwe ba re : “ Mmaago le bomonnao ba emetse kwa thoko , ba eletsa go go bona . ”
42008021	A ba fetola a re : “ Mme le bonnake ke ba ba utlwang lefoko la Modimo , mme ba le dira . ”
42008022	Jaana ga dirala ya re ka letsatsi lengwe la malatsi ao , a tsena mo mokorong a na le barutwa ba gagwe , a ba raya a re : “ A re tsheleleng kwa moseja ga bodiba . ” Ba bolola ka mokoro .
42008023	Ya re ba ntse ba tsamaya , ene a thulamela ; mme ga fologela matsubutsubu a phefo mo bodibeng ; mme ba tlalelwa ke metsi , ba nna mo poitshegong .
42008024	Ba tla mo go ene ba mo tsosa ba re : “ Morena , Morena , re a nyelela . ” Foo a tsoga , a kgalemela phefo le go suma ga metsi ; mme ga khutla , ga nna tuulalo fela .
42008025	Mme a ba raya a re : “ Tumelo ya lona e kae ? ” Mme e re ka ba boifa , ba gakgamala , ba raana ba re : “ Ana motho yo o ntse jang , fa e bo ne ne a laola le tsone diphefo jaana le metsi , mme di mo utlwe ? ”
42008026	Ba fitlha mo lefatsheng la Bagerasa le le lebaganyeng le Galilea .
42008027	Ya re a tswela mo lefatsheng , a kgatlhana le monna mongwe yo o tswang mo motseng , yo o nang le mowa o o maswe ; yo o sa leng a nna fela ka lobaka lo loleele a sa apare sepe , a bile a sa nne mo ntlong epe , fa e se mo diphupung fela .
42008028	Ya re a bona Jesu , a goa , a wela fa fatshe fa pele ga gagwe , mme ka lentswe le legolo a re : “ Ke dirang ka wena , Jesu Morwa Modimo wa Mogodimodimo ? Ke a go rapela , o se ka wa ntlhokofatsa . ”
42008029	Gonne o ne a laotse mowa o o maswe gore o tswe mo monneng yoo . Ka gobo o ne o ntse o mo tshwere gantsi ; a disiwa a golegilwe ka dikeetane le mehiri ; mme a komoganye dikgolego , a kgweelediwe ke mowa o o maswe kwa gare ga naga .
42008030	Jesu a mmotsa a re : “ Leina la gago e mang ? ” A re : “ Ke Mophato , ” gonne go ne go tsenye mewa e e maswe e le mentsi mo go ene .
42008031	Mme ya mo rapela gore a se e laolele go ya kwa moleteng o o se nang bolekanyetso .
42008032	Jaana ga bo go le serapa se segolo sa dikolobe teng , se fula mo thabeng ; ya mo rapela gore a e leseletse go tsena mo go tsone . Mme a e leseletsa .
42008033	Mme mowa o o maswe wa tswa mo monneng yoo , wa tsena mo dikolobeng ; mme serapa sa kgokologela ka mapawa mo bodibeng , mme sa betwa ke metsi .
42008034	E rile badisa ba tsone ba bona se se dirafetseng , ba tshaba , ba ya ba bolela mo motseng le mo lefatsheng .
42008035	Mme ba tswa ba ya go bona se se dirafetseng ; ba tla kwa go Jesu , ba fitlhela monna yo mowa o o maswe o duleng mo go ene a dutse fela fa dinaong tsa ga Jesu , a apere , a bile a na le tlhaloganyo e e siameng ya gagwe ; mme ba boifa .
42008036	Le ba ba se bonyeng ba ba bolelela ka fa yo o neng a tsenywe ke mowa o o maswe o fodisitsweng ka gone .
42008037	Batho botlhe ba lefatshe la Bagerasa le ba tikologo ya gone , ba mo rapela gore a tsamaye a tswe mo go bone , ka ba ne ba tshwerwe ke poifo e kgolo , mme a tsena mo mokorong , a boa .
42008038	Mme monna yo mowa o o maswe o duleng mo go ene , a mo rapela gore a nne nae ; mme Jesu a mo naya tsela a re :
42008039	“ Boela kwa ntlong ya gago , mme o bolele dilo tse dikgolo tse Modimo o di go diretseng . ” Mme a tsamaya , a ya a bolela mo motseng otlhe , a kakanya dilo tse dikgolo tse Jesu o di mo diretseng .
42008040	Ya re Jesu a boa , batho ba mo tshola sentle ; ka ba ne ba mo lebeletse botlhe .
42008041	Mme bonang , ga tla monna mongwe yo o bidiwang Jairo , ya bo e le molaodi mongwe wa ntlo ya thuto ; a wela fa fatshe fa dinaong tsa ga Jesu , a mo rapela gore a ye go tsena mo ntlong ya gagwe ;
42008042	ka a ne a na le ngwana wa mosetsana yo o esi , yo o ka neng a le dinyaga di le 12 ; mme a bo a le mo pitlaganong ya loso . Ya re a tsamaya batho ba mo kgotlhaganyetsa .
42008043	Mosadi mongwe yo o lwetseng botlhoko jwa go tshologa madi ka dinyaga di le 12 , a feditse dilo tsotlhe tse o tshelang ka tsone mo dingakeng , mme a retela go fodisiwa ke epe ya tsone ,
42008044	a tla fa morago ga gagwe ; a ama makantsa a seaparo sa gagwe ; mme fela ka bonako go tshologa ga madi ga khutla mo go ene .
42008045	Mme Jesu a re : “ Ke amilwe ke mang ? ” Ya re ba itatola botlhe , Petere le ba o nang nabo ba re : “ Morena , batho ba go kgotlhaganyeditse ba go pitlagantse . ”
42008046	Jesu a re : “ Mongwe o nkamile ; ka ke ikutlwile fa nonofo e dule mo go nna . ”
42008047	Ya re mosadi a bona fa a sa fitlhega , a tla a roroma , a wela fa fatshe fa pele ga gagwe , a mmolelela fa pele ga batho botlhe ka fa o mo amileng ka gone , le ka fa o fodisitsweng ka gone .
42008048	Mme a mo raya a re : “ Morwadiaka , tumelo ya gago e go fodisitse ; tsamaya ka kagiso . ”
42008049	Ya re a sa ntse a bua , ga tla mongwe , a tswa kwa ntlong ya molaodi wa ntlo ya thuto , a mo raya a re : “ Morwadio o sule , se lapise Moruti . ”
42008050	Ya re Jesu a utlwa jalo , a mo fetola a re : “ Se boife , dumela fela , mme o tlaa fodisiwa . ”
42008051	Ya re a fitlha kwa ntlong , a se ka a leseletsa ope go tsena nae , fa e se Petere , le Johane le Jakobe , le rra mosetsana , le mmaagwe ba le bosi .
42008052	Mme botlhe ba bo ba lela , ba mo lelela ; mme ene a re : “ Se leleng , gonne ga a a swa , o robetse . ”
42008053	Ba mo tshega ka tshotlo , ka ba itse fa a sule .
42008054	A mo tshwara ka seatla , a bitsa a re : “ Mosetsana , tsoga . ”
42008055	Mme mowa wa gagwe wa ba wa boa , mme a tsoga ka bonako ; a laola gore a fiwe dijo .
42008056	Batsadi ba gagwe ba gakgamadiwa thata ; mme a ba laya gore ba se bolelele ope se se dirilweng .
42009001	A phutha ba ba 12 , a ba naya thata le taolo go laola mewa e e maswe yotlhe , le go fodisa malwetse .
42009002	A ba roma gore ba ye go rera bogosi jwa Modimo , le go fodisa ba ba lwalang .
42009003	A ba raya a re : “ Lo se ka lwa tseela loeto lwa lona sepe , le fa e ka nna thobane , le fa e le kuana , le fa e le senkgwe , le fa e le madi ; le gone a go se nne ope wa lona yo o tsayang dikobo di le pedi .
42009004	Ntlo e lo tsenang mo go yone , le fa e ka nna efe , lo nne teng ; e be e nne yone e lo tswang mo go yone fa lo tsamaya .
42009005	Le fa e le bomang ba ba sa lo tsholeng , e re lo tswa mo motseng oo , lo itlhotlhore lorole mo dinaong tsa lona , go nna tshupo ka ga bone . ”
42009006	Ba tsamaya ; ba ralala metsana , ba rera Mafoko a a Molemo , ba ba ba fodisa balwetse mo ntlheng tsotlhe .
42009007	Jaana kgosana Herote a utlwa ka ga dilo tsotlhe tse di dirilweng ke ene ; mme a akabala thata , gonne bangwe ba re : “ Johane o tsogile mo losong . ”
42009008	Ba bangwe ba re : “ Elija o bonetse , ” mme ba bangwe ba re : “ Mongwe wa baperofeti ba bogologolo o bile o tsogile . ”
42009009	Herote a re : “ Johane ke mo kgaotse tlhogo ; mme yo ke utlwang dilo tse di ntseng jaana ka ga gagwe , ya bo e le mang ? ” Mme a eletsa go mmona .
42009010	E rile baaposetole ba sena go boa , ba mmolelela dilo tse ba di dirileng . A ba tsaya , ba ngongwaelela kwa thoko ba le bosi , kwa motseng o o bidiwang Bethesaita .
42009011	Ya re batho ba bantsi ba sena go lemoga ba mo latela ; a ba tshola a bua nabo ka ga bogosi jwa Modimo , a fodisa ba ba tlhokang phodiso .
42009012	Ya re letsatsi le simolola go fefa , ba ba 12 ba tla kwa go ene , ba mo raya ba re : “ Phatlalatsa bontsi jo , jwa batho , gore ba ye kwa metseng le kwa metsaneng mo ntlheng tsotlhe , ba robale teng , ba bone dijo ; gonne fano re mo gare ga naga fela . ”
42009013	A ba raya a re : “ Lona lo ba fe , ba je . ” Mme ba re : “ Ga re na sepe , fa e se dinkgwe di le tlhano le ditlhapi di le pedi ; fa e se fela re ka ya go rekela batho botlhe ba dijo . ”
42009014	Gonne go ne go le banna e ka ne e le ba le 5 000 . A raya barutwa ba gagwe gore ba dudise batho fa fatshe ka masomo , lesomo lengwe le lengwe batho ba nne 50 .
42009015	Ba dira jalo ba ba dudisa botlhe .
42009016	Mme a tsaya dinkgwe tse tlhano , le ditlhapi tse pedi , a lelalela legodimong a di segofatsa , a di ngathoganya , a di neela barutwa go di baya fa pele ga batho .
42009017	Ba ja , ba kgora botlhe ; mme ga selwa dikabetla tse ba di siileng , diroto di le 12 .
42009018	Ga dirala ya re a rapela a le esi , barutwa ba gagwe ba bo ba na nae ; mme a ba botsa a re : “ Batho ba tle ba re nna ke mang ? ”
42009019	Ba mo fetola ba re : “ Johane Mokolobetsi ; bangwe ba re : Elija ; ba bangwe ba re : mongwe wa baperofeti ba bogologolo o bile o tsogile . ”
42009020	A ba raya a re : “ Lona lwa re ke mang ? ” Petere a mo fetola a re : “ O Keresete wa Modimo . ”
42009021	A ba laya thata , a ba laola gore ba se bolelele ope selo seo ;
42009022	a re : “ Morwa Motho o na le go boga dilo di le dintsi , le go ganwa ke bagolwane le ke ditlhogo tsa baperesiti , le bakwadi , mme o tlaa bolawa , a ba a tsosiwa ka letsatsi la boraro . ”
42009023	A raya botlhe a re : “ Fa motho mongwe a rata go ntshala morago a a iitatole , a tseye mokgoro wa gagwe ka malatsi otlhe , mme a ntshale morago .
42009024	Gonne le fa e le mang yo o ratang a ka bo a boloka botshelo jwa gagwe bo tlaa mo latlhegela ; mme le fa e le mang yo o tlaa latlhegelwang ke botshelo jwa gagwe ka ntlha ya me , yoo o tlaa bo boloka .
42009025	Gonne motho o a ba a ka thusega eng , fa a fenya lefatshe lotlhe , mme ene ka sebele sa gagwe a itimetsa , kgotsa a itatlha ?
42009026	Gonne le fa e le mang yo o tlaa ntlhabelwang ke ditlhong , le mafoko a me a a tlhabelwa ke ditlhong , Morwa Motho o tlaa tlhabisiwa ditlhong ke ene , mogang o tlang ka kgalalelo ya gagwe , le ya ga rraagwe , le ya baengele ba ba boitshepo .
42009027	Ke lo bolelela ruri gore go na le bangwe ba bone ba ba emeng fa , ba ba se ketlang ba utlwa loso , ba ise ba bone bogosi jwa Modimo . ”
42009028	Ga dirala ya re e ka ne e le malatsi a 8 morago ga mafoko a , a tsaya Petere , le Johane le Jakobe , a tlhatlogela mo thabeng , a ya go rapela .
42009029	Ya re a sa ntse a rapela , tshwano ya sefatlhogo sa gagwe ya fetoga , le diaparo tsa gagwe tsa sweufala , e le bosweu jo bo fatlhang .
42009030	Mme bonang , ga bua nae banna ba le babedi , e le Moše le Elija ;
42009031	ba bonala ba le mo kgalalelong , mme ba bua ka ga go swa ga gagwe mo o tlaa tlogang a go dirafatsa kwa Jerusalema .
42009032	Jaana Petere le ba o nang nabo ba bo ba fentswe ke boroko ; ya re ba sena go tsoga , ba bona kgalalelo ya gagwe , le banna ba babedi ba ba emeng nae .
42009033	Ga dirala ya re ba kgaogana nae , Petere a raya Jesu a re : “ Morena , go molemo go rona go nna fa ; o mme re dire metlaagana e le meraro ; mongwe e nne wa gago , mongwe e nne wa ga Moše , mongwe e nne wa ga Elija , ” ka a sa itse se o se buang .
42009034	Mme ya re a sa ntse a bua jalo , ga tla leru la ba tshutifalela ; mme ya re ba tsena mo lerung ba boifa .
42009035	Ga tswa lentswe mo lerung la re : “ Yo ke Morwaake , ( yo o rategang ) moitshenkedwi wa me ; utlwang ene . ”
42009036	Mme ya re lentswe le khutla , Jesu a bonwa a le esi . Mme ba didimala fela , ba se ka ba bolelela ope mo malatsing ao sepe sa dilo tse ba di bonyeng .
42009037	Ga dirala ya re ka moso ba sena go fologa mo thabeng , bontsi jo bogolo jwa batho jwa mo kgatlhantsha .
42009038	Mme bonang , monna mongwe mo bontsing a goa a re : “ Moruti , ke a go rapela , a ko o lebe morwaake ; gonne ke ene ngwanake yo o esi .
42009039	Mme bona , mowa o tlo o mo tseye , mme re tshogane ka a goa , o mo tsibiketse , a phoke masulo , o mo tapete , o mo tlogele ka bothata .
42009040	Ke rapetse barutwa ba gago gore ba o kgoromeletse ntle ; mme ba reteletswe . ”
42009041	Jesu a fetola a re : “ Ao , losika lo lo se nang tumelo , lo lo tlhogo e thata ! Ke tlaa nna le lona lobaka lo lo kae ke iphapaanya le lona ? Lere morwao kwano . ”
42009042	Ya re a sa ntse a tla kwa go ene , mowa o o maswe wa mo piriganya , wa mo tsibiketsa mo go botlhoko . Jesu a kgalemela mowa o o maswe , a fodisa ngwana , a ba o mo neela rraagwe .
42009043	Botlhe ba gakgamadiwa ke tlotlomalo e kgolo ya Modimo . Ya re ba sa ntse ba gakgametse botlhe ka ga dilo tsotlhe tse Jesu o di dirileng , a raya barutwa ba gagwe a re :
42009044	“ A mafoko a , a tsenelele mo ditsebeng tsa lona ; gonne Morwa Motho o tlaa neelwa mo diatleng tsa batho . ”
42009045	Mme ba se ka ba tlhaloganya lefoko le ; ba le lobelwa gore ba se ka ba le lemoga ; mme ba boifa go mmotsa ka ga lefoko leo .
42009046	Mme ga tsoga kgang mo go bone ya gore , yo o tlaa nnang mogolo mo go bone ke mang ?
42009047	Ya re Jesu a bona mogopolo wa dipelo tsa bone , a tsaya ngwanyana , a mmaya fa go ene .
42009048	A ba raya a re : “ Le fa e le mang yo o tlaa tsholang ngwanyana yo ka leina la me , o tshola nna ; mme le fa e le mang yo o tlaa ntsholang , o tshola ene yo o nthomileng ; gonne yo o leng mmotlana bogolo mo go lona , ke ene yo e leng mogolo . ”
42009049	Johane a bua a re : “ Morena re kile ra bona mongwe a kgoromeletsa mewa e e maswe kwa ntle ka leina la gago ; mme ra mo itsa ka a sa go sale morago le rona . ”
42009050	Jesu a mo raya a re : “ Lo se ka lwa mo itsa ; gonne yo o sa tlhabaneng le rona o ntlheng ya rona . ”
42009051	Ga dirala e rile motlha o setse o atametse o a tlaa tsholediwang ka one , a lebanyetsa ruri sefatlhogo sa gagwe go ya Jerusalema .
42009052	A roma barongwa fa pele ga sefatlhogo sa gagwe ; ba ya ba tsena mo motsaneng wa Basamaria go mo etleeletsa teng .
42009053	Mme ba se ka ba mo tshola , ka sefatlhogo sa gagwe se ntse jaaka e kete o ya Jerusalema .
42009054	Ya re barutwa ba gagwe , Jakobe le Johane , ba bona jalo ba re : “ Morena , a o rata ra laola molelo wa fologa kwa legodimong wa ba laila ? ”
42009055	Mme a retologa , a ba omanya , ( a re : “ Ga lo ikitse gore lo ba mowa o o ntseng jang .
42009056	Gonne Morwa Motho ga a a tla go senya botshelo jwa batho fa e se go bo boloka fela . ” ) Mme ba ya kwa motsaneng o sele .
42009057	Ya re ba ntse ba tsamaya mo tseleng , monna mongwe a mo raya a re : “ Ke tlaa go sala morago gongwe le gongwe kwa o yang teng . ”
42009058	Jesu a mo raya a re : “ Diphokoje di na le mesima , le dinonyane tsa loapi di na le ditlhaga ; mme Morwa Motho ene ga a na fa o ka itatsang tlhogo teng . ”
42009059	A raya yo mongwe a re : “ Ntshala morago . ” Mme a re : “ Morena , ntesa pele ke ye go fitlha rre . ”
42009060	Jesu a mo raya a re : “ Lesa baswi ba fitlhe baswi ba bone ; mme wena tsamaya o utlwatse bogosi jwa Modimo . ”
42009061	Yo mongwe le ene a re : “ Morena , ke tla go sala morago , ntesa pele ke ye go dumedisa bone ba ba kwa gaetsho . ”
42009062	Jesu a mo raya a re : “ Ga go motho ope yo o ka reng a tshwere mogoma ka seatla , mme a šeba kwa morago , yo o ka tshwanelang bogosi jwa Modimo . ”
42010001	Jaana morago ga dilo tse , Morena a baakanya ba bangwe ba le 70 , a ba roma ka bobedi le bobedi fa pele ga sefatlhogo sa gagwe , ba ya mo metseng yotlhe , le gongwe le gongwe kwa le ene o tlogang a ya teng .
42010002	A ba raya a re : “ Thobo e kgolo ruri , mme badiri ba botlana ; ke gone rapelang Morena wa thobo , gore a rome badiri mo thobong ya gagwe .
42010003	Tsamayang ; bonang , ke lo roma jaaka dikwanyana gare ga diphiri .
42010004	Se tsholeng patana ya madi , le fa e le kuana , le fa e le ditlhako ; le gone lo se ka lwa dumedisa ope mo tseleng .
42010005	Ntlo e lo tsenang mo go yone , le fa e ka nna efe , e re pele lo re : ‘ A kagiso e nne le ntlo e . ’
42010006	Fa morwa kagiso a le teng , kagiso ya lona e tlaa nna mo go yone ; mme fa a seyo , kagiso ya lona e tlaa ba e boela mo go lona .
42010007	Lo nne fela mo ntlong eo , lo ja lo nwa dilo tse ba di lo nayang ; gonne modiri o tshwanetswe ke tuelo ya gagwe . Lo se ka lwa tsamayatsamaya le matlo fela .
42010008	Motse o lo tsenang mo go one , le fa e ka nna ofe , mme ba lo tshola , lo je fela tse di bewang fa pele ga lona ;
42010009	lo fodise ba ba lwalang mo go one ; lo bo lo ba reye lo re : ‘ Bogosi jwa Modimo bo lo atametse . ’
42010010	Motse o lo tsenang mo go one , le fa e ka nna ofe , mme ba sa lo tshole , tswelang mo mebileng ya one lo re :
42010011	‘ Le e leng lorole lwa motse wa lona lo lo re ngaparetseng dinao , re a lo lo phimolela ; le fa go ntse jalo , itseng mo gore bogosi jwa Modimo bo atametse . ’
42010012	Ke a lo raya , e tlaa re mo letsatsing leo , go tlaa nna botoka ka ga Sotoma bogolo go motse oo .
42010013	“ A bo go latlhega wena Korasine ! go latlhega wena Bethesaita ! gonne fa ditiro tsa nonofo tse di dirilweng mo go lona di ka bo di dirilwe mo Ture le Sitone , ba ka bo ba sa bolo go ikwatlhaya , ba dutse mo matseleng a dikgetse le mo meloreng .
42010014	Le fa go ntse jalo , go tlaa nna botoka ka ga Ture le Sitone mo katlholong bogolo go lona .
42010015	Wena Kaperenaume , a o golelediwa legodimong ? O tlaa folosediwa mo Bobipong .
42010016	Yo o utlwang lona , o utlwa nna ; yo o ganang lona , o gana nna ; mme yo o ganang nna o gana ene yo o nthomileng . ”
42010017	Ba ba 70 ba boa ka boitumelo , ba re : “ Morena , mewa e e maswe le yone ya re utlwa ka leina la gago . ”
42010018	Mme a ba raya a re : “ Ke bonye Satane a wa jaaka logadima kwa legodimong .
42010019	Bonang , ke lo neile thata ya go gata dinoga le diphepheng , le mo nonofong yotlhe ya mmaba , ga go sepe se se tlaa lo utlwisang botlhoko ka gope .
42010020	Le fa go ntse jalo , lo se ka lwa itumelela moo gore mewa e a lo utlwa ; lo itumelele gore maina a lona a kwadilwe kwa legodimong . ”
42010021	Ya re mo lobakeng loo Jesu a itumela ka Mowa o o Boitshepo a re : “ Ke a go leboga , Rra , Morena wa legodimo le lefatshe ; ka gobo dilo tse o di lobetse ba ba botlhale le ba ba tlhaloganyang , mme o di senoletse banyana ba bannye ; ee , Rra , gonne go ne go le kgatlhego mo matlhong a gago gore go nne jalo .
42010022	“ Dilo tsotlhe ke di neetswe ke Rre ; mme ga go ope yo o itseng Morwa gore e mang , fa e se Rara ; le Rara gore e mang , fa e se Morwa , le mongwe yo Morwa o ratang go mo mo senolela . ”
42010023	A retologela barutwa , a ba sebela , a re : “ Go sego matlho a a bonang tse lo di bonang ;
42010024	gonne ke a lo raya , baperofeti ba le bantsi ba eleditse , le dikgosi , go bona tse lo di bonang , mme ba se ka ba di bona ; le go utlwa tse lo di utlwang , mme ba se ka ba di utlwa . ”
42010025	Mme bonang , motho mongwe wa molao , a ema a mo lalela a re : “ Moruti , ke tlaa dirang gore ke rue botshelo jo bo sa khutleng ? ”
42010026	A mo raya a re : “ Go kwadilwe eng mo molaong ? O bala jang ? ”
42010027	A fetola a re : “ Go tulwe , o rate Morena Modimo wa gago ka pelo yotlhe ya gago , le ka mowa otlhe wa gago , le ka thata yotlhe ya gago , le ka tlhaloganyo yotlhe ya gago ; le mongwe ka wena jaaka o ithata . ”
42010028	A mo raya a re : “ O fetotse ka tshiamo ; dira mo , mme o tlaa tshela . ”
42010029	Mme ene , ka a rata go itshiamisa , a raya Jesu a re : “ Ana mongwe ka nna e be e le mang ? ”
42010030	Jesu a mo fetola a re : “ Monna mongwe o kile a tswa Jerusalema a fologela kwa Jeriko ; mme a wela mo dinokwaneng ; tsa mo rutla diaparo , tsa mo itaya , tsa tsamaya tsa mo tlogela a le gaufi le go swa .
42010031	Mme ga tshoganwa ka moperesiti mongwe a tla ka tsela eo ; mme ya re a mmona , a mo fapoga a feta ka fa ntlheng nngwe ya tsela .
42010032	Fela jalo le molefi ya re a fitlha felong foo , mme a mmona a mo fapoga a feta ka fa ntlheng e nngwe ya tsela .
42010033	Mme Mosamaria mongwe ya re a etile , a tla fela fa o leng teng ; ya re a mmona a mo tlhomogela pelo ,
42010034	a ya mo go ene a fapa dintho tsa gagwe , a di thela lookwane le bojalwa jwa mofine , a mo pega mo peleseng ya gagwe , a mo isa kwa ntlong ya baeti , a mo tlamela .
42010035	Ka moso a ntsha bošeleng ba le bane , a ba naya mong wa ntlo , a mo raya a re : ‘ Mo tlamele sentle ; mme se o tlaa se ntshang bogolo go mo , ka ntlha ya gagwe , e tlaa re ke boa ke se go lefele . ’
42010036	“ Jaana , o gopola gore ke mang wa ba bararo ba , yo o itshupileng a le wa ga gabo ene yo o wetseng mo dinokwaneng ? ”
42010037	Mme a re : “ Ke yo o mo utlwetseng botlhoko . ” Jesu a mo raya a re : “ Ya o dire jalo le wena . ”
42010038	Jaana ga dirala ya re ba sa ntse ba tsamaya le tsela , a tsena mo motsaneng mongwe , mme mosadi mongwe yo o bidiwang Maretha a mo tsholela mo ntlong ya gagwe .
42010039	Mme a bo a na le monnawe yo o bidiwang Maria , yo o bileng a ne a dutse fa dinaong tsa Morena , a utlwa mafoko a gagwe .
42010040	Maretha a bo a imetswe ke go direla mo gogolo ; mme a tla mo go ene a re : “ Morena , a ga o re sepe ka nnake a nteseleditse go direla ke le nosi ? Ka re mo reye a nthuse . ”
42010041	Morena a mo fetola a re : “ Maretha , Maretha , o a tlhodiega , o itapisa ka dilo di le dintsi ;
42010042	go batlwa selo se le sengwe fela ; gonne Maria o itshenketse kabelo e e molemo , e o se ketlang a e tlosediwa . ”
42011001	Ga dirala , ya re a rapela felong gongwe , ya re a khutla , mongwe wa barutwa ba gagwe a mo raya a re : “ Morena , re rute go rapela , jaaka Johane le ene a ne a ruta barutwa ba gagwe . ”
42011002	A ba raya a re : “ E re fa lo rapela lo re : “ ‘ Rra , leina la gago a le itshepisiwe . Bogosi jwa gago a bo tle .
42011003	Re neye ka letsatsi lengwe le lengwe sejo sa letsatsi .
42011004	O re itshwarele dibe tsa rona ; gonne le rona re itshwarela mongwe le mongwe yo o molato le rona . O se re gogele mo thaelong . ’ ”
42011005	A ba raya a re : “ Ke ofe wa lona yo o ka reng a na le tsala , mme a ya kwa go ene gare ga bosigo , a mo raya a re : ‘ Tsala , nkadima dinkgwe di le tharo ;
42011006	gonne tsala ya me e nkgorogetse , e tswa loetong , mme ga ke na sepe se nka se mo fang ; ’
42011007	mme yole yo o kwa teng a ka mo fetola a re : ‘ Se ntshwenye ; go setse go tswetswe , le bana ba me ke na nabo mo bolaong ; ga nka ke ka tsoga ka go naya ? ’
42011008	Ke a lo raya , le fa a gana go tsoga a mo naya , ka gobo e le tsala ya gagwe , le fa go ntse jalo , ka ntlha ya kemelelo ya gagwe o tlaa tsoga a mo naya ka fa o tlhokang ka teng .
42011009	“ Ke lo raya ke re : Lopang , mme lo tlaa newa ; batlang , mme lo tlaa bona ; kgwanyakgwanyang , mme lo tlaa bulelwa .
42011010	“ Gonne mongwe le mongwe yo o lopang , o a amogela ; le yo o batlang o a bona ; le yo o kgwanyakgwanyang o tlaa bulelwa .
42011011	Ke ofe wa lona yo o ka reng e le rrabana , mme fa morwawe a mo lopa senkgwe , o ka mo naya lentswe ? Kgotsa fa a lopa tlhapi , o ka mo naya noga mo boemong jwa tlhapi ?
42011012	Gongwe fa a lopa letsae a o ka mo naya phepheng ?
42011013	Ke gone , fa lona lo le bosula , lo itse go naya bana ba lona dineo tse di molemo ; bogolo jang Rraeno wa legodimo o tlaa naya ba ba mo lopang Mowa o o Boitshepo . ”
42011014	Ya re motlha mongwe a bo a kgoromeletsa ntle mewa e e bosula , mme ya bo e le e e dimumu . Ga dirala ya re mowa o o maswe o sena go tswa , motho yo o semumu a bua ; mme batho ba gakgamala .
42011015	Bangwe ba bone ba re : “ O kgoromeletsa mewa e e maswe ntle ka Beelesebube kgosana ya mewa e e maswe . ”
42011016	Ba bangwe ba mo raela , ba batla mo go ene sesupo se se tswang legodimong .
42011017	Mme ene , ka a itse megopolo ya bone , a ba raya a re : “ Bogosi bongwe le bongwe jo bo ikgaogantseng bo a swafala ; le lolwapa lo lo ikgaoganyang lo a thubega .
42011018	E ka re fa Satane le ene a ikgaogantse , bogosi jwa gagwe bo tlaa ema jang ? Gonne lo re : Ke kgoromeletsa mewa e e maswe ntle ka Beelesebube .
42011019	Mme fa ke kgoromeletsa mewa e e maswe ntle ka Beelesebube , bomorwaa lona bone ba ba kgoromeletsa ntle ka mang ? Ke gone bone ba tlaa nnang baatlhodi ba lona .
42011020	Fa ke kgoromeletsa mewa e e maswe ntle ka monwana wa Modimo , e tlaa bo jalo bogosi jwa Modimo bo tsile mo go lona .
42011021	“ E a re fa motho yo o thata , yo o tlhometseng dibolao , a disitse lolwapa lwa gagwe , dilo tsa gagwe di nna ka kagiso .
42011022	Mme e tlaa re fa mongwe yo o thata bogolo go ene a mo tlhasela , a mo fenya , o tlaa mo tseela dibolao tsotlhe tsa gagwe tse o di ikantseng , a ba a aba dithoto tsa gagwe tse di gapilweng .
42011023	“ Yo o sa emang le nna , o tlhabana le nna ; le ene yo o sa phutheng le nna o a falatsa .
42011024	“ Mowa o o maswe o a re o dule mo mothong , o tlo o ye o ralale dikaka o batla boikhutso ; mme o re o sa bone bope , o itheye o re : ‘ Ke tlaa boela kwa ntlong ya me e ke duleng mo go yone . ’
42011025	O re o fitlha , o fitlhele e feetswe , e baakantswe .
42011026	Foo o ye o tseye mewa e sele e supa , e e bosula bogolo go one ; mme e tsene e age teng ; mme bokhutlo jwa motho yo , bo bife bogolo go ga ntlha . ”
42011027	Ga dirala ya re a sa ntse a bua dilo tse , mosadi mongwe mo bontsing , a tsholetsa lentswe la gagwe , a mo raya a re : “ Go sego sebopelo se se go belegeng le mabele a o a amuleng . ”
42011028	Mme ene a re : “ Ee , mme bogolo go sego ba ba utlwang lefoko la Modimo , ba le boloka . ”
42011029	E rile matshutitshuti a batho a phuthegela kwa go ene , a simolola go re : “ Losika lo , ke losika lo lo bosula ; lo batla sesupo ; mme ga lo ketla lo newa sesupo , fa e se sesupo sa moperofeti Jona .
42011030	Gonne jaaka Jona a kile a ne a le sesupo mo go Baninefe , Morwa Motho le ene o tlaa nna jalo mo losikeng lo .
42011031	Mohumagadi , kgosi ya Borwa , o tlaa ema mo tshekong le banna ba losika lo , mme o tlaa ba sekisa ; gonne ene o kile a tswa dikhutlong tsa lefatshe , a tla go utlwa botlhale jwa ga Solomone ; mme bonang , yo mogolo go feta Solomone o fa .
42011032	Banna ba Ninefe ba tlaa ema mo tshekong le losika lo , mme ba tlaa lo sekisa ; gonne ba ne ba ikwatlhaya ka thero ya ga Jona ; mme bonang , yo mogolo go feta Jona o fa .
42011033	“ Ga go ope yo o ka reng fa a tshubile lobone , a lo beye mo go fitlhegileng , le fa e le kwa tlase ga seelo sa mabele , fa e se mo setlhomong fela gore ba ba tsenang ba bone lesedi .
42011034	Lobone lwa mmele wa gago ke leitlho ; ke gone fa leitlho la gago le bona sentle , mmele otlhe wa gago o a bo o tletse lesedi ; mme fa le le bosula , mmele wa gago le one o tletse lefifi .
42011035	Ke gone o ipone , e se re kgotsa lesedi le le mo go wena ya bo e le lefifi .
42011036	Ke gone ya re mmele wa gago otlhe o tletse lesedi , go se na gope fa go leng lefifi , o tlaa bonesega otlhe fela ; fela jaaka go tuka sentle ga lobone go tle go go neye lesedi . ”
42011037	Jaana ya re a sa ntse a bua , Mofarisai mongwe a mo lopa gore a ye go ja nae motshegare ; mme a tsena , a dula a ja .
42011038	Ya re Mofarisai a go bona , a gakgamala ka a se ka a tlhapa diatla pele go ise go jewe .
42011039	Morena a mo raya a re : “ Aitse jaana lona Bafarisai lo a tle lo tlhatswe bokafantle jwa senwelo le mogotšana , mme bokafateng jwa lona bo tletse bogagapa le bosula fela .
42011040	Dieleele ke lona , yo o dirileng bokafantle , a ga a a dira bokafateng le jone ?
42011041	Le fa go ntse jalo , atswang bahumanegi ka dilo tse di mo teng ; mme bonang , dilo tsotlhe di tlaa bo di lo ntlafaletse .
42011042	“ Go a bo go latlhega lona Bafarisai ! Ka gobo lo ntsha sa bosome sa mosukujwane , le sa rue , le sa merogo yotlhe lekgetho ; mme lo tlhokomologa tshiamiso le lorato lwa Modimo ; tseno , lo ne lo tshwanetse go di dira , le tse dingwe lo sa di tlogele di sa dirwa .
42011043	“ Go latlhega lona Bafarisai ! gonne lo rata ditulo tse di kwa pelepele mo matlong a thuto , le ditumediso mo marekelong .
42011044	Go latlhega lona bakwadi le Bafarisai , baitimokanyi ! Gonne lo tshwana jaaka diphupu tse di sa bonaleng , mme batho ba tsamaya fa godimo ga tsone ba sa itse . ”
42011045	Ga fetola mongwe wa ba molao , a mo raya a re : “ Moruti , fa o bua jaana le rona , o a re kgoba . ”
42011046	A re : “ Le lona , go latlhega lona ba molao , gonne lo belesa batho merwalo e e botlhokotlhoko go rwalwa ; mme lona ka losi lo gana go ama merwalo eo le fa e le ka monwana mongwe wa lona .
42011047	A bo go latlhega lona ! Ka lo aga difikantswe tsa baperofeti , mme ke borraeno ba ba ba bolaileng .
42011048	Jalo lo supa fa lo dumalana le ditiro tsa borraeno ; gonne ruri ba ba bolaile , mme lona lo aga difikantswe tsa bone .
42011049	Ke gone go buileng le jone botlhale jwa Modimo jwa re : ‘ Ke tlaa roma baperofeti le baaposetole kwa go bone ; mme bangwe ba bone ba tlaa ba bolaya , ba ba bogisa ; ’
42011050	gore madi a baperofeti botlhe , a a tsholotsweng e sa le ka motheo wa lefatshe , a lopiwe mo losikeng lo ;
42011051	go simolola ka madi a ga Abele , go tla go fitlha mo mading a ga Sakaria , yo o swetseng fa gare ga sebeso le tempele ; ee , ke a lo raya , a tlaa lopiwa mo losikeng lo .
42011052	“ Go latlhega lona ba molao , ka lo tlositse sekopololo sa kitso ; lona ka losi ga lo a ka lwa tsena , le ba ba rileng ba a tsena , lo ba kgoreleditse . ”
42011053	E rile a sena go tswa teng , bakwadi le Bafarisai ba simolola go mo tlhotlheletsa ka thata , le go leka go mo gakatsa , gore a bue ka ga dilo di le dintsi ;
42011054	ba mo lalela , ba batla go tshwara sengwe se se ka tswang mo molomong wa gagwe .
42012001	Gone foo , fela go sena go phuthega boidiidi jwa batho , ba ba ba tla ba ba katakalana , a simolola go raya barutwa ba gagwe sa ntlha a re : “ Lo itise mo sebedisong sa Bafarisai , se e leng boitimokanyo .
42012002	Ga go ne sepe se se bipilweng , se se se ketlang se senolwa ; le fa e le se se fitlhegileng , se se ketlang se itsege .
42012003	Ke gone tsotlhe tse lo di buileng mo lefifing di tlaa utlwiwa mo leseding ; le se lo se sebileng mo matlwaneng a a kwa teng , se tlaa kakanngwa mo ditlhoeng tsa matlo .
42012004	“ Ke a lo raya ditsala tsa me ka re : Se boifeng ba ba bolayang mmele , mme kwa morago ba sa tlhole ba na le se ba ka se dirang .
42012005	Ke tlaa lo tlhagisa ka ga yo lo tlaa mmoifang ; ka re : Boifang ene yo e tlaa reng a sena go bolaya , a bile a na le thata go latlhela mo moleteng , ee , ke a lo raya , boifang ene .
42012006	“ Dithaga di le tlhano , a ga di rekwe ka madinyana a le mabedi ? Mme go bo go se epe ya tsone e e lebalwang fa pele ga Modimo .
42012007	Le meriri ya ditlhogo tsa lona e badilwe yotlhe ; ke gone , se boifeng ; gonne lo molemo bogolo go dithaga di le dintsi .
42012008	“ Ke a lo raya ka re , le fa e le mang yo o tlaa impolelang fa pele ga batho , Morwa Motho le ene o tlaa mo ipolela fa pele ga baengele ba Modimo ;
42012009	mme yo o tlaa intatolang fa pele ga batho , o tlaa itatolwa fa pele ga baengele ba Modimo .
42012010	“ Le mongwe le mongwe yo o tlaa buang lefoko le le tswitlang Morwa Motho , o tlaa go itshwarelwa ; mme yo o tlhapatsang Mowa o o Boitshepo , ga a ketla a go itshwarelwa .
42012011	“ Mogang ba lo isang fa pele ga ditsheko tsa matlo a thuto , le kwa balaoding , le bathata , lo se ka lwa tlhodiegela gore lo tlaa fetola jang , le fa e le gore lo tlaa reng , gongwe gore lo tlaa buang .
42012012	Gonne Mowa o o Boitshepo o tlaa lo ruta mo lobakeng loo fela se lo tshwanetseng go se bua . ”
42012013	Mongwe mo bontsing a mo raya a re : “ Moruti , bua le mogolole gore a kgaogane boswa le nna . ”
42012014	Mme a mo raya a re : “ Monna , ke dirilwe e mang moatlhodi le moabi mo go lona ? ”
42012015	A ba raya a re : “ Tlhokomelang lo bo lo itise mo bopelotshetlheng ; gonne botshelo jwa motho ga bo a ema mo letlotlong la dithoto tse o nang natso . ”
42012016	A bua setshwantsho nabo a re : “ Lefatshe la mohumi mongwe la ungwisa segolo .
42012017	Mme a ithaya a re : ‘ Ke tlaa dirang ka ke se na mo ke ka bolokelang maungo a me teng ? ’
42012018	A re : ‘ Ke tlaa dira jaana : Ke tlaa rutla matlo a me a mabolokelo , ke aga a sele a magolo ; mme ke tlaa bolokela mabele a me le dithoto tsa me teng .
42012019	Ke tlaa raya mowa wa me ke re : Mowa , o na le dithoto di tona , di boloketswe dinyaga di le dintsi ; iketle , o je , o nwe , o dire mokete . ’
42012020	Mme Modimo wa mo raya wa re : ‘ Seeleele ke wena , mowa wa gago o lopiwa mo go wena sigong jono ; mme dilo tse o di baakantseng di tlaa nna tsa ga mang ? ’
42012021	“ Le ene yo o ikhumelang fela a sa humele Modimo , o ntse fela jalo . ”
42012022	A raya barutwa ba gagwe a re : “ Ke gone ke lo rayang ke re : Se tlhobaeleng ka ga botshelo jwa lona , gore lo tlaa ja eng ; le fa e le ka ga mmele gore lo tlaa apara eng ;
42012023	gonne botshelo bo gaisa dijo , le mmele disparo .
42012024	Elang mahukubu tlhoko , lo bone fa a sa jale , a sa robe ; ga a na letlole le fa e le sebolokelo ; mme Modimo o a a jesa ; lona lo tlhwatlhwa e kgolo jang go feta dinonyane !
42012025	Ke ofe wa lona yo o ikoketsang boleele jwa letsogo , le fa e le le lengwe fela ka go tlhobaela ?
42012026	E ka re fa lo sa nonofa go dira se sennyennyane , ana lo tlhobaelelang tse dingwe ?
42012027	Elang dithunya tsa masoma tlhoko , ka fa di golang ka teng ; ga di dire , ga di otlhe ; le fa go ntse jalo ke a lo raya , le ene Solomone , mo kgalalelong yotlhe ya gagwe , o ne a sa kgabe jaaka sengwe sa tseo .
42012028	Fa e bo ne ne Modimo o apesa bojang jo bo mo nageng jalo , jo e a reng gompieno bo eme mo nageng , e re ka moso bo latlhelwe mo pesetsong ; bogolo jang a ga o ketla o apesa lona , lona ba lo tumelo e potlana ?
42012029	“ Se batleng se lo tlaa se jang , le se lo tlaa se nwang , le gone lo se ka lwa etsaetsega .
42012030	Gonne dilo tsotlhe tse , di batlwa ke merafe ya lefatshe ; mme Rraeno o a itse fa lo tlhoka dilo tse .
42012031	Bogolo batlang bogosi jwa one , mme dilo tsotlhe tse , lo tlaa di okelediwa .
42012032	“ Letsomanyane , se boifeng , gonne Rraeno o natefelwa ke go lo naya bogosi .
42012033	Rekisang tse lo nang natso , mme lo ntshe maatso ; itireleng dipatana tsa madi tse di sa onaleng , lohumo kwa magodimong lo lo sa tlhaeleng , kwa go sa atameleng legodu lepe teng , le fa e le motoutwana go senya teng .
42012034	Gonne kwa lohumo lwa lona lo leng teng , dipelo tsa lona le tsone di tlaa nna teng .
42012035	“ A ditheka tsa lona di tlangwe , le dipone tsa lona di tuke ;
42012036	le lona lo nne jaaka batho ba ba lebeletseng morena wa bone , fa a boa kwa modirong wa nyalo ; gore e tle e re a tla a kgwanyakgwanya , ba mmulele ka bofefo .
42012037	Go sego batlhanka bao , ba e tlaa reng morena wa bone a tla , a ba fitlhele ba lebeletse ; ammaaruri , ke a lo raya , o tlaa ikokwaela , a ba dudisa go ja , mme o tlaa tla a ba neela dijo .
42012038	Fa a ka tla ka tebelo ya bobedi bosigo , le fa a ka tla ka tebelo ya boraro , mme a ba fitlhela jalo , ba bo ba le sego batlhanka bao .
42012039	Itseng se , gore fa mong wa ntlo a ka bo a itsile nako e legodu le tlaa tlang ka yone , o ka bo a disitse , mme a ko a se ka a leseletsa ntlo ya gagwe ya phunngwa .
42012040	Le lona etleetsegang ; gonne Morwa Motho o tla ka nako e lo sa e gopoleng . ”
42012041	Foo Petere a mo raya a re : “ Morena , setshwantsho se , a o se bua le rona , kgotsa o se bua le botlhe fela ? ”
42012042	Morena a re : “ Molebalebi yo o ikanyegang , yo o botlhale , e be e le mang , yo morena wa gagwe o tlaa mo laodisang ba ntlo ya gagwe , gore a ba abele dijo mo lobakeng lo e leng lone ?
42012043	Go sego motlhanka yoo , yo e tlaa reng morena wa gagwe a tla , a mo fitlhele a ntse a dira jalo .
42012044	Ammaaruri ke a lo raya , o tlaa mmaya molaodi wa dilo tsotlhe tse o nang natso .
42012045	Mme fa motlhanka yo a ka ithaya mo pelong ya gagwe a re : ‘ Morena wa me o diegile go tla ; ’ mme a simolola go betsa batlhanka le malata , le go ja le go nwa , le go tagwa ;
42012046	morena wa motlhanka yoo o tlaa tla ka letsatsi le o sa mo lebeleleng ka lone , le ka nako e o sa e itseng , mme o tlaa mo kgwathisa thata , a mo laolela kabelo ya gagwe le ba ba se nang boikanngo .
42012047	“ Mme motlhanka yo o itsileng go rata ga morena wa gagwe , mme a se ka a ipaakanya , le fa e le go dira ka fa go rateng ga gagwe , o tlaa bediwa dithupa di le dintsi .
42012048	Mme yo o se kang a itse , mme a dira dilo tse di tshwanetseng dithupa , o tlaa bediwa dithupa di le dipotlana . Le gone , le fa e le mang yo o neilweng segolo , go tlaa lopiwa segolo mo go ene ; le motho yo batho ba mo neetseng go le gotona , ba tlaa lopa mo go fetisang mo go ene .
42012049	“ Ke tsile go latlhela molelo mo lefatsheng ; mme ke sa eletsa eng fa jaana o setse o gotsitswe ?
42012050	Ke na le kolobetso e ke nang le go kolobediwa ka yone ; mme ke pitlaganye jang go tsamaye go dirafale !
42012051	A lo itlhoma gore ke tsile go aba kagiso mo lefatsheng ? Ke a lo raya , nnyaa ; mme bogolo kgaogano .
42012052	Gonne go tloga fano batho ba le batlhano , ba e leng ba ntlo e le nngwe fela , ba tlaa kgaogana , ba bararo ba ganele le ba babedi , le ba babedi ba ganele le ba bararo .
42012053	Ba tlaa kgaogana : Rra motho a ganele le morwawe , le morwa a ganele le rraagwe ; mma motho a ganele le morwadie , le morwadi a ganele le mmaagwe ; matsala a motho a ganele le ngwetsi ya gagwe ; ngwetsi le matsalaagwe . ”
42012054	Le gone a raya matshutitshuti a batho a re : “ E a tle e re lo bona leru le tlhatloga kwa bophirimatsatsi , lo re : ‘ Go tla mookodi ; ’ mme go dirafale jalo .
42012055	E re lo bona phefo ya borwa e foka , lo re : ‘ Go tlaa nna mogote o o fisang ; ’ mme go dirafale .
42012056	Baitimokanyi ke lona , lo itse go phutholola ponalo ya legodimo le ya lefatshe ; mme go ntse jang lo sa itse go phutholola motlha ono ?
42012057	“ Ana , mme go ntse jang , lona ka losi ga lo sekasekeleng se se siameng ?
42012058	Gonne e a re fa o ya le moganetsi wa gago kwa molaoding , o tlhoafalele gore o re o sa ntse o le mo tseleng , o gololwe mo go ene ; gore e se re kgotsa a go gogela fa pele ga moatlhodi , mme moatlhodi a go neela leotlana , mme leotlana le go latlhela mo ntlong ya kgolegelo .
42012059	“ Ke a go bolelela , ga o ketla o tswa teng gope , o ise o bo o lefe ledinyana la bofelo pele . ”
42013001	Jaana e rile ka lobaka loo ga bo go le bangwe teng , ba molelela ka ga Bagalilea , ba madi a bone Pilato o a tlhakantseng le ditlhabelo tsa bone .
42013002	Mme Jesu a ba fetola a re : “ A lo itlhoma gore Bagalilea bao e ne e le baleofi bogolo go Bagalilea botlhe , ka ba bogile dilo tse ?
42013003	Ke a lo raya , nnyaa ; fa lo sa ikwatlhaye , le lona lotlhe lo tlaa nyelela fela jalo .
42013004	Kgotsa ba ba 18 bale , ba kago e e godileng e ba wetseng , ya ba bolaya mo Siloame , a lo itlhoma gore e ne e le baleofi go feta batho botlhe ba ba agileng mo Jerusalema ?
42013005	Ke a lo raya , nnyaa ; fa lo sa ikwatlhaye , le lona lotlhe lo tlaa nyelela fela jalo . ”
42013006	A bua setshwantsho ke se , a re : “ Monna mongwe o ne a na le setlhare sa mofeige se tlhomilwe mo tshimong ya gagwe ya mafine ; mme a tla go batla loungo mo go sone , mme a se ka a fitlhela sepe .
42013007	A raya mmaakanyi wa mafine a re : ‘ Bona , dinyaga tse tharo tse , ke ntse ke tla go batla loungo mo setlhareng se , sa mofeige , mme ke sa fitlhele sepe ; a se rengwe ; se bile se emeletseng lefela mo mmung ? ’
42013008	A mo fetola a re : ‘ Morena , a ko o se lese le ka ngwaga ono , ke tle ke se lemele , ke se tsenye motshotelo .
42013009	E tlaa re fa se ungwa go tlaa nna molemo ; fa go sa nne jalo , foo o tlaa itse go se rema . ’ ”
42013010	Ya re ka letsatsi la Sabata a bo a ruta mo go nngwe ya matlo a thuto .
42013011	Bonang , ga bo go le motsadi mongwe yo o sa leng a tsenwa ke mowa wa seemera , ka dinyaga di le 18 ; mme a bo a hutaganye ; a sa ka ke a ikinamolola ka gope .
42013012	Mme Jesu ya re a mmona , a mmitsa , a mo raya a re : “ Mosadi , o golotswe mo seemereng sa gago . ”
42013013	Mme a baya diatla tsa gagwe mo go ene , mme a siamisiwa fela ka bonako ; mme a galaletsa Modimo .
42013014	Molaodi wa ntlo ya thuto ka a gakaditswe ke Jesu , ka a fodisitse ka letsatsi la Sabata , a raya batho a re : “ Go malatsi a le marataro a batho ba tshwanetseng go dira ka one ; ke gone tlang lo fodisiwe ka one , e seng ka letsatsi la Sabata . ”
42013015	Mme Morena a mo fetola a re : “ Baitimokanyi ke lona , a le mongwe le mongwe wa lona a e a re go le letsatsi la Sabata a golole kgomo ya gagwe le esela ya gagwe mo ntlong ya yone , a e goge a ye go e nosa ?
42013016	Mosadi yo e le morwadia Aberahame , yo Satane o sa le a mo golega ka dinyaga di le 18 , a ga a a tshwanelwa ke go gololwa mo kgoleng e , ka letsatsi la Sabata ? ”
42013017	Ya re a sena go bua dilo tse , baganetsi botlhe ba gagwe ba tlhabisiwa ditlhong ; mme bontsi jotlhe jwa batho jwa itumela , ka ntlha ya dilo tsotlhe tsa kgalalelo tse di dirilweng ke ene .
42013018	Ke gone o ba reileng a re : “ Ana bogosi jwa Modimo bo tshwana le eng ? Mme ke tlaa bo tshwantsha ka eng ?
42013019	Bo tshwana le tlhaka ya peo ya mosetara , e motho o ne a e tsaya , a e latlhela mo tshimong ya gagwe ; mme ya gola , ya tswa setlhare : dinonyane tsa loapi tsa aga mo dikaleng tsa sone . ”
42013020	Gape a re : “ Ke tlaa tshwantsha bogosi jwa Modimo ka eng ?
42013021	Bo tshwana le sebediso se mosadi o ne a se tsaya , a se tsenya mo dielong di le tharo tsa boupi , ga tsamaya jwa bela jotlhe fela . ”
42013022	A nna a tsamaya a ralala metse le metsana , a ruta , a ntse a etela kwa Jerusalema .
42013023	Mongwe a mo raya a re : “ Morena , ba ba bolokwang a ba ba botlana ? ” Mme a ba raya a re :
42013024	“ Ganelang go tsena ka kgoro e e pitlaganyeng ; gonne ke a lo raya , bantsi ba tlaa batla go tsena , mme ba tlaa retelelwa .
42013025	E tlaa re fa mong wa ntlo a setse a nanogile , mme a tswadile ntlo , mme lo simolola go ema ka fa ntle , lo kgwanyakgwanya setswalo , lo re : ‘ Morena , Morena , re bulele ; ’ mme fa a lo fetola a re : ‘ Ga ke lo itse kwa lo tswang teng ; ’
42013026	e dira gone lo tlaa simololang go re : ‘ Re kile ra ja ra nwa fa pele ga gago , mme o ne wa ruta mo mebileng ya rona . ’
42013027	Mme ene o tlaa re : ‘ Ke a lo bolelela , ga ke lo itse kwa lo tswang teng ; ntlogelang lona lotlhe badiri ba tshiamololo . ’
42013028	Go tlaa nna selelo le phuranyo ya meno , mogang lo bonang Aberahame le Isake , le Jakobe , le baperofeti botlhe mo bogosing jwa Modimo , mme lona lo kgoromeleditswe kwa ntle .
42013029	Mme ba tlaa tswa kwa botlhabatsatsi , le kwa bophirimatsatsi , le kwa botsheka le kwa borwa , mme ba tlaa dula mo bogosing jwa Modimo .
42013030	Bonang , go na le ba morago ba ba tlaa nnang ba pele , go bile go na le ba pele ba ba tlaa nnang ba morago . ”
42013031	Ya re ka nako eo fela , ga tla bangwe ba Bafarisai , ba mo raya ba re : “ Tswa mono o tsamaye , gonne Herote o rata gobo a ka go bolaya . ”
42013032	Mme a ba raya a re : “ Yang lo reye phokoje eo lo re : Bona , ke kgoromeletsa mewa e e maswe ntle , ke fodisa gompieno le ka moso , mme e tlaa re ka letsatsi la boraro ke be ke dirwa boitekanelo .
42013033	Le fa go ntse jalo ke na le go tswelela pela gompieno le ka moso , le ka moso o mongwe ; gonne ga go ka ke ga nna go re moperofeti o ka swela kwa ntle ga Jerusalema .
42013034	“ Jerusalema we ! Jerusalema we ! Wena yo o bolayang baperofeti , o kgobotletsa ka maje ba ba rongwang kwa go wena ; ke ka bo ke phuthile bana ba gago mmogo gantsi jang , jaaka koko e tle e phuthele mamphorwana a yone mo diphukeng tsa yone , mme lo ganne .
42013035	Bona , ntlo ya lona lo e tlogeletswe e le letlotla fela ; ammaaruri ke a lo raya , ga lo ketla lo tlhola lo mpona , go tle go tsamaye lobaka lo tle , lo lo tlaa buang ka lone , lo re : ‘ Go bakwe ene yo o tlang mo ineng la Morena . ’ ”
42014001	Ga dirala e rile go le letsatsi la Sabata , a tsena mo ntlong ya Mofarisai mongwe wa mogolwane , a ya go ja senkgwe , mme ba bo ba mo lepile .
42014002	Bonang , ga bo go le monna e fa pele ga gagwe a lwala pudulogo ya metsi .
42014003	Jesu a bua , a raya ba molao le Bafarisai a re : “ A go letleletswe go fodisa ka letsatsi la Sabata , kgotsa nnyaa ? ”
42014004	Ba didimala fela . Mme a mo tsaya , a mo fodisa , a mo lesa a tsamaya .
42014005	A ba raya a re : “ Ke ofe wa lona yo e ka reng fa a na le esela , le fa e le kgomo , fa e wetse mo sedibeng , a se ke a akofa a ya go e ntsha fela ka letsatsi la Sabata ? ”
42014006	Ba retelelwa ke go mo fetola mo dilong tse .
42014007	A bua setshwantsho le ba ba laleditsweng , ka a bona ka fa ba itebalebelang ditulo tse di kwa pele ka teng ; a ba raya a re :
42014008	“ E re fa mongwe a go laleditse modiro wa nyalo , o se ka wa dula mo mannong a a kwa pele , e se re kgotsa mongwe yo o tlotlegang bogolo go wena a ba a laleditswe le ene ;
42014009	mme yo o go laleditseng nae a tla , a go raya a re : ‘ Sutela monna yo ; ’ foo o simolole go tsaya setulo se se kwa morago ka ditlhong .
42014010	Mme e re fa o laleditswe , o ye o tseye setulo se se kwa moragorago , gore e tle e re yo o go laleditseng a tla , a go reye a re : ‘ Tsala , dulela kwa pele ; ’ foo o tlaa dirana le tlotlo fa pele ga ba ba dutseng ba a ja nao .
42014011	Gonne mongwe le mongwe yo o ikgodisang o tlaa ngotlafadiwa ; mme yo o ingotlafatsang o tlaa godisiwa . ”
42014012	Le gone a raya yo o mo laleditseng a re : “ E re fa o dira modiro wa motshegare le fa e le wa maitseboa , o se ka wa laletsa ditsala tsa gago , le fa e le bana ba ga rraago , le fa e le ba losika lwa gago , le fa e le bagaeno ba ba humileng ; e se re kgotsa le bone , ba ba ba go bitsa , mme tuelo e go dirafalele .
42014013	Mme e re fa o dira modiro , laletsa bahumanegi , digole , batlhotsi le difofu .
42014014	O tlaa nna sego ; gonne bone ga ba na se ba ka go duelang ka sone ; gonne o tlaa duelwa mo go tsogeng ga basiami . ”
42014015	E rile mongwe wa ba ba dutseng ba ja nae a utlwa dilo tse , a mo raya a re : “ Go sego yo o tlaa jang senkgwe mo bogosing jwa Modimo . ”
42014016	Mme a mo raya a re : “ Monna mongwe o kile a dira modiro o mogolo wa maitseboa , a laletsa batho ba le bantsi .
42014017	Ya re ka lobaka lwa modiro go jewa , a roma motlhanka wa gagwe a ya go raya ba ba laleditsweng a re : ‘ Tlang gonne dilo tsotlhe di baakantswe . ’
42014018	Mme botlhe fela ba ya seoposengwe , ba simolola go ipata . Wa ntlha a mo raya a re : ‘ Ke rekile sebata sa lefatshe , mme ke tshwanetse go ya go se bona ; ke a go rapela , a ke itshwarelwe , ke ipoletse . ’
42014019	Yo mongwe a re : ‘ Ke rekile dikgomo tsa bojokwe ba le batlhano , mme ke ya go di leka ; ke a go rapela , a ke itshwarelwe , ke ipoletse . ’
42014020	Yo mongwe a re : ‘ Ke nyetse mosadi , ke gone ke sa ka keng ka ya . ’
42014021	“ Motlhanka yoo a boa , a bolelela morena wa gagwe dilo tse . Foo mong wa ntlo , ka a le bogale , a raya motlhanka wa gagwe a re : ‘ Tsamaya ka bonako , o tswele kwa mebileng le mo diferwaneng tsa motse , mme o lere kwano mo teng bahumanegi , digole , difofu le batlhotsi . ’
42014022	Motlhanka a re : ‘ Morena , se o se laotseng se dirilwe , mme bonno bo sa le teng . ’
42014023	Morena a raya motlhanka a re : ‘ Tswela kwa ditseleng tse dikgolo , le kwa dikgoreng , mme o ba patelele go tsena gore ntlo ya me e tlale . ’
42014024	Gonne ke a lo raya , ga go ope wa banna bao ba ba laleditsweng yo o tlaa isang modiro wa me mo ganong . ”
42014025	Jaana ga bo go tsamaya nae bontsintsi jwa batho ; mme a retologa , a ba raya a re :
42014026	“ Fa motho , le fa e le mang , a tla kwa go nna , mme a sa nthate bogolo go rraagwe , le mmaagwe , le mosadi wa gagwe , le bana , le bana ba ga rraagwe ba basimane , le ba basetsana , ee , le jone botshelo jwa gagwe , ga a ka ke a nna morutwa wa me .
42014027	Le fa e le mang yo o sa sikareng mokgoro o e leng wa gagwe , mme a ntshala morago , ga a ka ke a nna morutwa wa me .
42014028	“ Gonne ke ofe wa lona yo e ka reng fa a rata go aga kago e e godileng , mme a se ka a dula pele a bala madi a yone , gore a tle a itse fa a na le a a lekanyeng go e swetsa .
42014029	E se re kgotsa a sena go e thaya a retelelwa ke go e swetsa ; mme botlhe ba ba e bonang ba simolole go mo sotla .
42014030	Ba re : ‘ Monna yo o simolotse go aga , mme a bo a sa nonofa go swetsa . ’
42014031	“ Kgotsa kgosi ke efe e e ka reng e ya go tlhabana le kgosi e nngwe , e e se keng e dula pele , e senka kgakololo ya gore a e nonofile , ka e na le ba ba 10 000 , go ya go kgatlhantsha e e tlang kwa go yone e na le ba ba 20 000 .
42014032	E tle e re fa go sa nna jalo , e re e nngwe e sa ntse e le kgakala , e rome batho ba ye go lopa mo go ka agisanyang .
42014033	Go ntse fela jalo , le fa e le mang mo go lona yo o sa tlogeleng dilo tsotlhe tse o nang natso , ga a ka ke a nna morutwa wa me .
42014034	“ Le gale letswai le molemo ; mme fa letswai le senyegile molodi , le a bo le ka lokwa ka eng ?
42014035	Ga le na tiro , le fa e le mo tshimong , le fa e le mo thutubudung ; batho ba tle ba le latlhele kwa ntle . Yo o nang le ditsebe go utlwa , a a utlwe . ”
42015001	Jaana bakgethisi botlhe le baleofi ba bo ba ne ba mo atamela go mo utlwa .
42015002	Bafarisai ba ngongorega le bakwadi , ba re : “ Monna yo , o tshola baleofi , o ja nabo . ”
42015003	Mme a bua setshwantsho se nabo a re :
42015004	“ Motho ke ofe wa lona yo e ka reng a na le dinku di le lekgolo , mme fa nngwe ya tsone e timela , yo o se keng a tlogela tse di 99 mo nageng , a ye go batla e e timetseng , go tle go tsamaye a e bone ?
42015005	Mme o tlaa re a sena go e bona , a e beye mo magetleng a gagwe , a itumele .
42015006	E re a tla mo gae a phuthe ditsala tsa gagwe le ba ga gabo , a ba reye a re : ‘ Itumeleng le nna , gonne ke bonye nku etsho e e neng e timetse . ’
42015007	Ke a lo raya , go tlaa nna boitumelo fela jalo kwa legodimong ka ga moleofi a le mongwe fela yo o ikwatlhayang , bogolo go ka ga ba ba siameng ba le 99 , ba ba sa direng boikwatlhao sepe .
42015008	“ Kgotsa , mosadi ke ofe , yo e ka reng a na le madi a le some a selefera , fa a latlhegelwa ke le lengwe , a se ke a tshube lobone , a feela ntlo , a batla ka tlhaofalo go tsamaye a le bone ?
42015009	O tlaa re a sena go le bona , a phuthe ditsala tsa gagwe le ba ga gabo a re : ‘ Itumeleng le nna , gonne ke bonye ledi le le neng le ntatlhegetse . ’
42015010	Ke a lo raya , go boitumelo fela jalo fa pele ga baengele ba Modimo ka ga moleofi a le mongwe fela yo o ikwatlhayang . ”
42015011	Mme a re : “ Monna mongwe o ne a na le bana ba basimane ba le babedi .
42015012	Yo mmotlana wa bone a raya rraagwe a re : ‘ Rra , nnaya mo e neng e tlaa nna ga me ga boswa . ’ Mme a ba kgaoganyetsa dilo tse o tshelang ka tsone .
42015013	Mme ya re malatsi a ise a fete a le mantsi morago ga moo , ngwana yo mmotlana a phutha gotlhe , a etela kwa lefatsheng le le kgakala , mme a le gone a senya dilo tsa gagwe mo ditlhapelong tsa bofafalele .
42015014	Ya re a sena go di fedisa tsotlhe fela , ga wela mmopamo o mogolo thata mo lefatsheng leo ; mme a simolola go nna mo pitlaganong .
42015015	Mme a ya a ineela mo go mongwe monni wa lefatshe leo , mme ene a mo isa kwa nageng ya gagwe gore a otlele dikolobe teng .
42015016	Mme a eletsa a ka bo a ka kgora moroko o o jewang ke dikolobe ; mme a se ka a fiwa ke ope .
42015017	Mme e rile a itharabologelwa a re : ‘ Kana batlhanka ba ba thapilweng ba ga rre ba bantsi jang , ba na le dijo tse di lekanyeng di ba di sala , mme nna ke swela fano ka tlala .
42015018	Ke tlaa nanoga ke ya kwa go rre , ke mo raya ke re : Rra , ke leofetse legodimo , le fa pele ga gago ;
42015019	ka moo ga ke tlhole ke tshwanela go bidiwa morwao ; ntira jaaka mongwe wa batlhanka ba gago ba ba thapilweng . ’
42015020	“ Mme a nanoga , a tla kwa go rraagwe . Ya re a sa ntse a le kgakala , rraagwe a mmona , mme a tlhomolwa ke pelo , a taboga , a ya a wela mo thamong ya gagwe , a mo atla .
42015021	Mme morwawe a mo raya a re : ‘ Rra , ke leofetse legodimo , le fa pele ga gago , ga ke tlhole ke tshwanela go bidiwa morwao . ’
42015022	Rraagwe a raya batlhanka a re : ‘ Ntshang seaparo se sentlentle ka bonako , lo se mo apese ; lo mo rwese mohitsana mo letsogong , le ditlhako mo dinaong ;
42015023	lereng namane e e nonneng , lo e tlhabe ; mme a re jeng , re dire mokete o mogolo ;
42015024	gonne yo morwaake o ne a sule , mme o bile o tshedile ; o ne a latlhegile , mme o bonywe . ’ Ba simolola go dira mokete .
42015025	“ Jaana morwawe yo mogolo a bo a le kwa nageng ; ya re a tla a atamela ntlo , a utlwa kopelo le pino .
42015026	Mme a bitsa mongwe wa batlhanka , a mmotsa a re : ‘ Ke eng se se dirwang jaana ? ’
42015027	A mo raya a re : ‘ Monnao o tsile ; mme rraago o tlhabile namane e e nonneng , ka gobo a mmonye a itekanetse fela . ’
42015028	“ Mme a nna bogale , a gana go tsena ; mme rraagwe a tswela kwa go ene a mo rapela .
42015029	A fetola rraagwe a re : ‘ Bona , ke go diretse ka dinyaga tse dintsi tse , le gone ga ke ise nke ke tlole taolo ya gago gope ; le fa go ntse jalo , ga o ise o ko o nneye le fa e le potsane , gore ke dire mokete le ditsala tsa me .
42015030	Mme morwao yo , yo o supuditseng dilo tsa gago le baakafadi , o rile a sa ntse a tla fela , wa mo tlhabisa namane e e nonneng . ’
42015031	“ A mo raya a re : ‘ Morwaaka , ke na nao ka metlha yotlhe , le tsotlhe tse e leng tsa me ke tsa gago .
42015032	E ne e le tshwanelo fa re ka dira mokete , ra ba ra itumela ; gonne yo monnao o ne a sule , mme o bile o tshedile ; o ne a latlhegile , mme o bonywe . ’ ”
42016001	Le gone a raya barutwa a re : “ Go ne go le monna mongwe e le mohumi , a na le molebedi wa dilo tsa gagwe ; ene yo a newa molato kwa go mong wa gagwe , ga twe , o senya dilo tsa gagwe .
42016002	Mme a mmitsa , a mo raya a re : ‘ Eng se ke se utlwang ka ga gago ? Bolela ka thulaganyo ka ga tebalebelo ya gago ; gonne ga o ka ke wa tlhola o nna molebedi . ’
42016003	Molebedi a ithaya a re : ‘ Ke tlaa dirang , ka e le fa morena wa me a ntlosa mo tebalebelong ? Ga nka ke ka lema ; mme go kopa go ntlhabisa ditlhong .
42016004	Ke a itse ka fa ke tlaa dirang ka teng , gore e tle e re ke sena go ntshiwa mo tebalebelong ba tle ba ntsholele mo matlong a bone . ’
42016005	“ Mme a bitsa mongwe le mongwe wa batho ba ba molato le morena wa gagwe , a raya wa ntlha a re : ‘ O molato o kae le morena wa me ? ’
42016006	A re : ‘ Dithatholelo tsa lookwane di le lekgolo . ’ A mo raya a re : ‘ Tsaya lokwalo o nne fa fatshe ka bonako , o kwale o re , di 50 . ’
42016007	Foo a raya yo mongwe a re : ‘ Wena o molato o kae ? ’ A re : ‘ Dikgetse tsa mabele di le lekgolo . ’ A mo raya a re : ‘ Tsaya lokwalo lwa gago o kwale o re , di 80 . ’
42016008	“ Mme morena wa gagwe a faka molebedi yo o sa siamang , ka a dirile ka botlhale ; gonne bana ba lefatshe leno ba tlhalefetse losika lwa bone go gaisa bana ba lesedi .
42016009	“ Ke lo raya ke re : Itireleng ditsala ka mahumo a a sa siamang ; gore e tle e re a tlhaela , di lo tsholele mo maagong a a sa khutleng .
42016010	Yo o ikanyegang mo go se sennye , o okanyega le mo go se segolo ; yo o sa siamang mo go se sennye , ga a a siama le mo go se segolo .
42016011	Ke gone fa lo se ka lwa ikanyega ka ga mahumo a a sa siamang , lo tlaa neelwa e mang dikhumo tsa boammaaruri ?
42016012	Fa lo se ka lwa ikanyega mo go tsa yo mongwe , lo tlaa newa e mang se e leng sa lona ?
42016013	“ Ga go motlhanka ope yo o ka direlang beng ba le babedi ; gonne o tlaa ila mongwe , a rate yo mongwe ; kgotsa a ngaparele mongwe , a nyatse yo mongwe . Ga lo ka ke lwa direla Modimo le mahumo . ”
42016014	Bafarisai le bone , ba e neng e le barati ba khumo ya madi , ba utlwa dilo tsotlhe tse , mme ba mo sotla .
42016015	Mme a ba raya a re : “ Ke lona ba lo itshiamisang fa pele ga batho ; mme Modimo o itse dipelo tsa lona ; gonne se se tlotlegang thata mo bathong , se bo se le makgapha fa pele ga Modimo .
42016016	“ Molao o ntse o le teng le baperofeti go tla go fitlha mo go Johane ; e sa le ka lobaka loo Mafoko a a Molemo a bogosi jwa Modimo a ntse a rerwa , mme mongwe le mongwe o tsena mo go lone ka go ikeka .
42016017	Go ka nna bofefo legodimo go feta le lefatshe , bogolo go tlhakanyana nngwe ya molao go tlhaela .
42016018	“ Mongwe le mongwe yo o tlhalang mosadi wa gagwe , a nyala o sele , o dira boaka ; le yo o nyalang mosadi yo o tlhadilweng ke monna wa gagwe , le ene o dira boaka .
42016019	“ Jaana ga bo go le monna mongwe , a humile , a apere bohibidu le leloba le le boleta , a tshela fela ka malatsi otlhe mo letlepung le mo bontlentleng .
42016020	Ga bo go le mokopi mongwe yo o bidiwang Lasaro , a beilwe fa kgorong ya gagwe a tletse dintho .
42016021	A eletsa go otlwa ka matlhotlhora a a wang mo lomating lwa bojelo lwa mohumi ; ee , dintša le tsone tsa tla tsa latswa dintho tsa gagwe .
42016022	“ Ga dirala gore mokopi a swa , mme baengele ba mmelegela kwa sehubeng sa ga Aberahame , mohumi le ene a swa , a fitlhwa .
42016023	O rile a le mo Bobipong , a tsholetsa matlho a gagwe , a le mo ditlhokofatsong tse ditona , mme a bona Aberahame kwa kgakala , le Lasaro a le mo sefubeng sa gagwe .
42016024	Mme a goa a re : ‘ Aberahame , Rra , nkutlwela botlhoko , o rome Lasaro , gore a tle a ine ntlha ya monwana wa gagwe mo metsing , a ntsidifatse loleme , gonne ke tlhokofadiwa mo gogolo mo kgabong e . ’
42016025	“ Aberahame a re : ‘ Morwaaka , gopola jaaka e rile mo botshelong jwa gago o ne o amogetse dilo tse di molemo tsa gago , le jaaka Lasaro le ene a ne a na le dilo tse di bosula ; mme jaanong , ene o a gomodiwa , mme wena o tlhokofadiwa mo gogolo .
42016026	Bogolo go tsotlhe tse , fa gare ga rona le lona , go tlhomilwe phatlha e kgolo e e se nang bogato ; gore ba ba kwano , ba ba ratang go fetela koo go lona , ba retelelwe ; le koo ba ba ratang go tla kwano go rona , ba retelelwe . ’
42016027	Mme a re : ‘ Rra , ke gone ke go rapelang ka re , a ko o mo rome kwa ntlong ya ga rre ;
42016028	ka ke na le bana ba ga rre ba le batlhano ; gore a ye go ba itsise gore e se re kgotsa le bone ba tla felong fano ga tlhokofatso e kgolo . ’
42016029	“ Aberahame a mo raya a re : ‘ Ba na le Moše le baperofeti ; a ba utlwe bone . ’
42016030	Mme a re : ‘ Nnyaa , Aberahame , Rra ; fa mongwe a tswa mo baswing a ya kwa go bone , ba tlaa ikwatlhaya . ’
42016031	Mme a mo raya a re : ‘ Fa ba sa utlwe Moše le baperofeti , le gone ga ba ketla ba rapelesega , le fa mongwe a ka tsoga mo baswing . ’ ”
42017001	A raya barutwa ba gagwe a re : “ Go retetse gore dikgopiso di se ka tsa tla ; mme go latlhega ene yo di tlang ka ene .
42017002	Go ka bo go le molemo bogolo mo go ene fa lolwala lo ka bo lo gokeletswe mo thamong ya gagwe , mme a thabuediwa mo lewatleng , bogolo go fa a ka bo a kgopisa mongwe wa ba babotlana ba .
42017003	Itiseng : E re fa wa gaeno a go leofela , o mo omanye ; mme fa a ikwatlhaya , o mo itshwarele .
42017004	Fa a go leofela gasupa ka letsatsi , mme a nna a boela mo go wena gasupa ka letsatsi a re : ‘ Ke a ikwatlhaya , ’ o mo itshwarele fela . ”
42017005	Baaposetole ba raya Morena ba re : “ Totisa tumelo ya rona . ”
42017006	Morena a re : “ Fa lo ne lo na le tumelo , e le kana ka tlhaka ya peo ya mosetara , lo ne lo ka raya setlhare se sa mosekamine lwa re : ‘ Khumoga ka medi , o ye go tlhongwa mo lewatleng ; ’ se ne se tlaa lo utlwa .
42017007	“ Ke mang wa lona yo e ka reng a na le motlhanka yo o lemang , kgotsa a disa dinku , e re a goroga a tswa kwa nageng , a ka mo raya a re : ‘ Tla , o dule o je ? ’
42017008	Bogolo a ga a mo reye a re : ‘ Baakanya se ke lalelang ka sone , o ikokwaele , o ntirele , ke tle ke tsamaye ke je ke nwe ; morago o tlaa itse go ja le go nwa ? ’
42017009	A o tle a leboge motlhanka yoo ka a dirile dilo tse o di laoletsweng ?
42017010	Go ntse jalo le lona , e tlaa re lo sena go dira dilo tsotlhe tse lo di laoletsweng , lo re : ‘ Re batlhanka ba re se nang molemo ; re dirile se e neng e le tshwanelo ya rona go se dira , fela . ’ ”
42017011	Ga dirala ya re a sa ntse a etela kwa Jerusalema , a ralala fa gare ga Samaria le Galilea .
42017012	Ya re a tsena mo motsaneng mongwe , a kgatlhana le banna ba le some , e le balepero , ba emetse kwa kgakala ;
42017013	mme ba tsholetsa mantswe a bone ba re : “ Jesu , Morena re utlwele botlhoko ! ”
42017014	Ya re a ba bona , a ba raya a re : “ Tsamayang , lo ye go itshupetsa baperesiti . ” Ga dirala ya re ba sa tsamaya , ba ntlafala .
42017015	Mongwe wa bone o rile a ipona fa a fodisitswe a boa , a galaletsa Modimo ka lentswe le legolo .
42017016	A wela ka sefatlhogo fa fatshe fa dinaong tsa gagwe , a mo leboga ; mme ya bo e le Mosamaria .
42017017	Jesu a bua a re : “ A ba ne ba sa ntlafadiwa boo some ? Ba ba 9 ba kae ?
42017018	A go ne go sa bonwe ope yo o boang a tla go baka Modimo , fa e se moeng yo ? ”
42017019	Mme a mo raya a re : “ Nanoga , o tsamaye ; tumelo ya gago e go fodisitse . ”
42017020	Mme e rile a bodiwa ke Bafarisai , gore bogosi jwa Modimo bo tlaa tla leng , a ba fetola a re : “ Bogosi jwa Modimo ga bo tle ka go bonwa .
42017021	Le gone ga ba ketla ba re : ‘ Bonang fano ! ’ kgotsa ; ‘ Bonang fale ! ’ Gonne bonang , bogosi jwa Modimo bo mo teng ga lona . ”
42017022	A raya barutwa a re : “ Metlha e tlaa tla e lo tlaa eletsang go bona letsatsi lengwe la malatsi a Morwa Motho ka yone , mme ga lo ketla lo le bona .
42017023	Ba tlaa lo raya ba re : ‘ Bonang fale ! ’ kgotsa , ‘ Bonang fano ! ’ Se tsamayeng , le fa e le go ba sala morago .
42017024	Gonne jaaka e a re fa logadima lo gadima ntlheng nngwe tlase ga legodimo , lo phatsimele kwa ntlheng e nngwe tlase ga legodimo ; Morwa motho le ene o tlaa nna jalo mo motlheng wa gagwe .
42017025	Pele o na le go boga dilo di le dintsi , le go ganwa ke losika lo .
42017026	Jaaka go kile ga dirala mo metlheng ya ga Noa , go tlaa nna fela jalo le mo metlheng ya Morwa Motho .
42017027	Ba ne ba ja , ba nwa , ba nyala , ba neelwa nyalong , ga tsamaya ga tla letsatsi le Noa o tsenang mo ntlong e e kokobalang ka lone , mme morwalela wa tla wa ba senya botlhe fela .
42017028	Le jaaka go diretse mo metlheng ya ga Lote : Ba ne ba ja , ba nwa , ba reka , ba rekisa , ba tlhoma , ba aga ;
42017029	mme ka letsatsi leo fela , le Lote o duleng mo Sotoma ka lone , ga nna molelo le sulefura mo go tswang legodimong , ga ba laila botlhe fela .
42017030	Go tlaa nna fela jalo mo motlheng o Morwa Motho o tlaa senolwang ka one .
42017031	“ A e re mo letsatsing leo yo o mo godimo ga ntlo , mme dilo tsa gagwe di le mo ntlong , a se ka a fologa a ya go di tlosa ; jalo le ene yo o kwa nageng , a se ka a boela kwa morago .
42017032	Gakologelwang mosadi wa ga Lote .
42017033	Le fa e le mang yo o tlaa batlang go boloka botshelo jwa gagwe , bo tlaa mo latlhegela ; mme le fa e le mang yo o tlaa latlhegelwang ke botshelo jwa gagwe , o tlaa bo boloka .
42017034	Ke a lo bolelela ka re , e tlaa re mo bosigong joo , go tlaa bo go le batho ba le babedi ba tlhakanetse phate ; mme mongwe o tlaa tsewa , yo mongwe a tlogelwe .
42017035	Basadi ba le babedi ba tlaa bo ba sila mmogo ; mongwe o tlaa tsewa , yo mongwe a tlogelwe .
42017036	( Banna ba le babedi ba tlaa bo ba le mo nageng ; mongwe o tlaa tsewa , yo mongwe a tlogelwe . ) ”
42017037	Mme ba mo fetola , ba mo raya ba re : “ Kae , Morena ? ” A ba raya a re : “ Kwa setoto se leng teng , manong le one a tlaa phuthegela teng . ”
42018001	A bua setshwantsho nabo , sa gore batho ba tshwanetse go rapela ka metlha yotlhe , ba sa ngosele .
42018002	A re : “ E kile ya re mo motseng mongwe , ga bo go le moatlhodi yo o sa boifeng Modimo , le motho , a sena sepe nae .
42018003	Ga bo go le mosadi wa motlholagadi mo motseng oo ; a nna a ya kwa go ene gantsi a re : ‘ Ntsheka mo go yo o mpatikang . ’
42018004	Mme a nna a gana ka lobaka ; mme ya re kwa morago a ithaya a re : ‘ Le fa ke sa boife Modimo , le motho ke sa mo re sepe ;
42018005	le fa go ntse jalo , e re ka motlholagadi yo a ntshwenya , ke tlaa mo sekela , gore a se ka a mphatlola tlhogo ka go boaboa ga gagwe . ’ ”
42018006	Morena a re : “ Utlwang se moatlhodi yo o sa siamang o se buang .
42018007	Mme Modimo one , a ga o ketla o sekela ba e leng baitshenkedwi ba one , ba ba goelang kwa go one motshegare le bosigo , mme o bile o pelotelele ka ga bone .
42018008	Ke a lo bolelela , o tlaa ba sekela ka bonako . Le fa go ntse jalo e tlaa re Morwa Motho a tla , a o tlaa fitlhela tumelo mo lefatsheng ? ”
42018009	Setshwantsho ke se , a se bua le bangwe ba ba ikayang fa e le bone basiami , ba nyatsa ba bangwe botlhe , a re :
42018010	“ Banna ba le babedi ba kile ba ya tempeleng , ba ya go rapela ; mongwe e le Mofarisai yo mongwe e le mokgethisi .
42018011	“ Mofarisai a ema a ithapelelela jaana a re : ‘ Modimo , ke a go leboga ka gobo ke sa nna jaaka batho ba bangwe , ba le baikgagapeledi , le basiamolodi le ba boaka , kgotsa jaaka mokgethisi yo .
42018012	Ke tle ke ikitse go ja gabedi ka beke nngwe le nngwe ; le sa bosome sa tsotlhe tse ke di bapalang ke se ntshe . ’
42018013	“ Mme mokgethisi ene , a emela kwa kgakala , le e leng matlho a se ka a a lelaletsa legodimong , a ititaya sehuba a re : ‘ Modimo , nkutlwela botlhoko , nna yo ke leng moleofi . ’
42018014	Ke a lo bolelela , monna yo o fologetse kwa ntlong ya gagwe a siamisitswe bogolo go yo mongwe , gonne mongwe le mongwe yo o ikgodisang o tlaa ngotlafadiwa ; mme yo o ingotlafatsang o tlaa godisiwa . ”
42018015	Le gone ba lere kwa go ene banyana ba bone ba bannyennyane , gore a ba ame . Ya re barutwa ba bona jalo , ba ba kgalemela .
42018016	Mme Jesu a ba bitsa gore ba ye kwa go ene , a re : “ Lesang banyana , ba tle mo go nna ; lo se ka lwa ba itsa ; gonne bogosi jwa legodimo ke jwa ba ba ntseng jalo .
42018017	Ammaaruri ke a lo raya , le fa e le mang yo o se ketlang a tshola bogosi jwa Modimo jaaka ngwanyana , ga a ketla a tsena mo go jone ka gope . ”
42018018	Molaodi mongwe a mmotsa a re : “ Moruti yo o molemo , ke tlaa dirang gore ke rue botshelo jo bo sa khutleng ? ”
42018019	Jesu a mo raya a re : “ O mpiletsang molemo ? Ga go ope yo o molemo , fa e se yo mongwe fela , e bong Modimo .
42018020	Ditaolo o a di itse , di a re : “ ‘ O se ka wa dira boaka , o se ka wa bolaya motho , o se ka wa utswa , o se ka wa supa tshupo ya kako , tlotla rraago le mmaago . ’ ”
42018021	Mme a re : “ Tsotlhe tse ke sa le ke di tshegetsa le mo bokaung jwa me , nako ke eno . ”
42018022	Ya re Jesu a utlwa , a mo raya a re : “ O sa ntse o tlhoka sengwe : Rekisa tsotlhe tse o nang natso , o abele bahumanegi ; mme o tlaa nna le lohumo kwa legodimong ; mme o tle o ntshale morago . ”
42018023	Ya re a utlwa jalo , a hutsafala thata ; ka a ne a humile thata .
42018024	Jesu ya re a mmona ( fa a hutsafetse thata ) a re : “ Ana go thata jang mo go ba ba nang le mahumo go tsena mo bogosing jwa Modimo !
42018025	Gonne go ka nna bofefo kamela go tsena ka letshofa la lomao , bogolo go mohumi go tsena mo bogosing jwa Modimo . ”
42018026	Ba ba utlwang jalo ba re : “ Fa e le jalo go a bo go ka bolokwa mang ? ”
42018027	Ene a re : “ Dilo tse di retetseng mo bathong , di ka dirafala mo Modimong . ”
42018028	Petere a re : “ Bona , rona re tlogetse magarona , re go setse morago . ”
42018029	A ba raya a re : “ Ammaaruri ke a lo raya , ga go ope yo o tlogetseng ntlo , kgotsa mosadi , kgotsa bana ba ga rraagwe , kgotsa batsadi , kgotsa bana , ka ntlha ya bogosi jwa Modimo ,
42018030	yo o se ketlang a bona bogolo jo bo feteletseng mo motlheng ono , le botshelo jo bo sa khutleng mo lefatsheng le le tlang . ”
42018031	A tsaya ba ba some le bobedi , a ba raya a re : “ Bonang , re ya kwa Jerusalema , mme dilo tsotlhe tse di kwadilweng ke baperofeti di tlaa dirafalela Morwa Motho .
42018032	Gonne o tlaa neelwa Baditšhaba , mme o tlaa sotlwa , a gagautlwa ka mo go tlhabisang ditlhong , a ba a kgwelwa mathe .
42018033	Ba tlaa mo seola , ba mmolaya ; mme o tlaa ba a tsoga ka letsatsi la boraro . ”
42018034	Mme ba se ka ba tlhaloganya sepe sa dilo tse ; polelo e , ya bo e ba subegetse ; ba se ka ba lemoga dilo tse di buiwang .
42018035	Ga dirafala , e rile a setse a atametse Jeriko , monna mongwe wa sefofu a bo a dutse fa tseleng , a kopa .
42018036	Ya re a utlwa go feta ga bontsi jwa batho , a botsa a re : “ Selo se ke eng ? ”
42018037	Ba mmolelela ba re : “ Jesu wa Nasaretha o a feta . ”
42018038	Mme a goa a re : “ Jesu Morwa Dafite , nkutlwela botlhoko ! ”
42018039	Ba ba eteletseng pele ba mo kgalemela ba re a didimale , mme a nna a goa segolo bogolo a re : “ Morwa Dafite , nkutlwela botlhoko ! ”
42018040	Jesu a ema , a laola gore a tlisiwe fa go ene ; ya re a sena go mo atamela , a mmotsa a re :
42018041	“ O rata ka go direlang ? ” Mme a re : “ Morena , a ke foufologe . ”
42018042	Jesu a mo raya a re : “ Foufologa ; tumelo ya gago e go fodisitse . ”
42018043	Mme a foufologa fela ka bonako , mme a mo sala morago , a galaletsa Modimo ; batho botlhe ba re ba bona jalo ba baka Modimo .
42019001	Mme a tsena , a ralala Jeriko .
42019002	Bonang , ga bo go le monna yo o bidiwang Sakaio ; ya bo e le mokgethisi yo mogolo , a humile .
42019003	A batla go bona Jesu gore e mang ; mme a retelelwa ka ntlha ya bontsi jwa batho , ka gobo a le mokhutshwane .
42019004	Mme a tabogela kwa pele , a palama setlhare sa mosekamore gore a tle a mmone ; ka a tlaa feta ka tsela eo .
42019005	Ya re Jesu a fitlha felong foo , a lelala , a mo raya a re : “ Sakaio , akofa o fologe , gonne ke na le go tlhola kwa ntlong ya gago gompieno . ”
42019006	A akofa a fologa , mme a mo tshola ka boitumelo .
42019007	Ya re batho ba bona jalo , ba ngongorega botlhe ba re : “ O ile go tlhola kwa goo rra monna yo e leng moleofi . ”
42019008	Sakaio a ema , a raya Morena a re : “ Bona , Morena bontlhanngwe jwa dilo tsa me ke bo naya bahumanegi ; mme fa ke tseetse mongwe selo sengwe ka patiko , ke mo rebolela di le nne . ”
42019009	Jesu a mo raya a re : “ Gompieno poloko e tsile mo ntlong e , gonne le ene ke morwa Aberahame .
42019010	Gonne Morwa Motho o tsile go batla le go boloka se se neng se latlhegile . ”
42019011	Ya re ba sa ntse ba reeditse dilo tse , a oketsa , a bua setshwantsho ka gobo a le gaufi le Jerusalema , le gone ka ba itlhoma bogosi jwa Modimo bo tlaa akofa bo bonala .
42019012	Ke gone a re : “ Mogolwane mongwe o kile a etela kwa lefatsheng le le kgakala , a ya go ikamogelela bogosi , le go ba a boa .
42019013	A bitsa batlhanka ba gagwe ba ba some , a ba neela diponto di le some ; a ba raya a re : ‘ Bapalang ka tsone , go tsamaye ke be ke tle . ’
42019014	Ba motse wa ga gabo ba bo ba mo tlhoile , mme ba roma batho ba ya go mo latela ba re : ‘ Ga re rate monna yo a re busa . ’
42019015	“ Ga dirala e rile a sena go boa , bogosi jone a bo amogetse , a laola gore batlhanka bao ba bilediwe kwa go ene , e bong ba o ba neetseng madi , gore a tle a itse ka fa ba bapetseng ka teng .
42019016	Wa ntlha a tla fa pele ga gagwe a re : ‘ Morena , ponto ya gago e bapetse diponto di le some kwa ntle . ’
42019017	Mme a mo raya a re : ‘ O dirile sentle motlhanka yo o molemo ; e re ka o ne o ikanyega mo go se sennye , amogela thata ya go laola metse e le some . ’
42019018	Wa bobedi , a tla a re : ‘ Morena , ponto ya gago e bapetse diponto di le tlhano kwa ntle . ’
42019019	Le ene a mo raya a re : ‘ Le wena o laole metse e le metlhano . ’
42019020	“ Yo mongwe a tla a re : ‘ Morena , bona , ponto ya gago ke e ; ke e bolokile ka go e bofelela ka letsela .
42019021	Gonne ke go boifile , ka o le monna yo o se nang mafoko ; o tsaya se o sa se bayang ; o robe se o sa se jalang . ’
42019022	A mo raya a re : ‘ Ke tlaa go sekisa ka molomo wa gago , motlhanka yo o bosula ke wena . O itsile fa ke le monna yo ke se nang mafoko , ke tsaya se ke sa se bayang , ke robe se ke sa se jalang ;
42019023	ke gone , o ne o sa tsenyetseng madi a me mo polokelong ya baatisi ba one ? E ne e tlaa re ke tla , ke be ke a batle le kokeletso ya one ? ’
42019024	“ A raya ba ba emeng teng a re : ‘ Mo tseeleng ponto eo , lo e neye yo o nang le lesome la diponto . ’
42019025	Ba mo raya ba re : ‘ Morena , o na le diponto di le some . ’
42019026	Ke a lo raya ka re : ‘ Mongwe le mongwe yo o nang le sengwe , o tlaa newa ; mme yo o se nang sepe , go tlaa tsewa mo go ene le se o nang naso . ’
42019027	Le fa go ntse jalo baba bao ba me , ba ba ganneng , ba re , ke se ka ka ba busa , ba lereng kwano , lo ba bolaele fa pele ga me . ”
42019028	E rile a sena go bua jalo , a fetela kwa pele , a tlhatlogela kwa Jerusalema .
42019029	Ga dirala e rile a atamela Bethefage le Bethania , fa thoteng e e bidiwang ya Lotlhware , a roma barutwa ba gagwe ba le babedi .
42019030	A re : “ Yang mo motsaneng o lo lebaganyeng nao ; o e tlaa reng lo tsena mo go one lo fitlhele eselana e golegilwe , e e iseng e ke e pagangwe ke ope ; e gololeng lo tle nayo .
42019031	Mme fa mongwe a lo botsa a re : ‘ Lo e gololelang ? ’ Lo mo reye lo re : ‘ Morena o a e batla . ’ ”
42019032	Ba ba romilweng ba ya , mme ba fitlhela fela jaaka a ba boleletse .
42019033	Ya re ba sa golola eselana , beng ba yone ba ba raya ba re : “ Lo gololelang eselana ? ”
42019034	Mme ba re : “ Morena o a e batla . ”
42019035	Ba e isa kwa go Jesu ; ba latlhela diaparo tsa bone mo eselaneng , ba palamisa Jesu mo go yone .
42019036	Ya re a tsamaya , ba ala diaparo tsa bone mo tseleng .
42019037	Ya re jaana a atamela , a le fela fa phologong ya Thota ya Lotlhware , bontsi jotlhe jwa barutwa jwa simolola go duduetsa , le go baka Modimo ka lentswe le legolo , ka ntlha ya ditiro tsotlhe tsa nonofo tse ba di bonyeng ;
42019038	ba re : “ Go bakwe Kgosi e e tlang ka leina la Morena ; kagiso kwa legodimong le kgalalelo kwa bogodimodimong . ”
42019039	Bafarisai bangwe ba ba mo bontsing jwa batho , ba mo raya ba re : “ Moruti , kgalemela barutwa ba gago . ”
42019040	Mme a ba fetola a re : “ Ke a lo bolelela gore fa ba , ba ka didimala , maje a tlaa akofa a goa . ”
42019041	Ya re a atamela , a bona motse , a o lelela a re :
42019042	“ Ao ! O ka bo o itsile , ee , e leng wena , mo tsatsing leno le la gago , o ka bo o itsile dilo tse e leng tsa kagiso ! Mme jaanong di subetswe matlho a gago .
42019043	Gonne metlha e tlaa tla mo go wena ya gore baba ba gago ba tlaa tlhatlosa lomota tikologong ya gago , ba tlaa go dika , ba go kganelela ka ntlha tsotlhe .
42019044	Ba tlaa go piriganyetsa fa fatshe le bana ba gago ba le mo teng ga gago ; mme ga ba ketla ba tlogela mo go wena lentswe lepe le tlhatlaganye le le lengwe ; gonne o ne o sa itse motlha wa go lekolwa ga gago . ”
42019045	A tsena mo tempeleng ; a simolola go kgoromeletsa ntle ba ba rekisang ;
42019046	a ba raya a re : “ Go kwadilwe ga twe : ‘ Ntlo ya me e tlaa bidiwa ntlo ya borapelelo , ’ mme lona lo e ntshitse mongobo wa dinokwane . ”
42019047	A ruta ka letsatsi lengwe le lengwe mo tempeleng . Mme ditlhogo tsa baperesiti le bakwadi , le bagolwane ba batho , ba senka go mmolaya ;
42019048	ba bo ba sa ka ke ba bona ka fa ba ka dirang ka teng , gonne batho botlhe ba mo kgomareletse go mo reetsa .
42020001	Ga dirala ka letsatsi lengwe la malatsi ao , ka a ruta mo tempeleng , a rera Mafoko a a Molemo , a tshogana ka a kgatlhantshiwa ke ditlhogo tsa baperesiti le bakwadi , ba na le bagolwane ;
42020002	ba bua nae ba re : “ Re bolelele gore o dira dilo tse ka taolo efe ? Kgotsa yo o go neileng taolo e e mang ? ”
42020003	A ba fetola a re : “ Le nna ke tlaa lo botsa potso nngwe ; lo e mpolelele :
42020004	Kolobetso ya ga Johane a e ne e tswa kwa legodimong , kgotsa mo bathong ? ”
42020005	Mme ba gakololana ba re : “ E tlaa re fa re re : ‘ E ne e tswa kwa legodimong , ’ ene o tlaa re : ‘ Lo ne lo sa mo dumeleleng ? ’
42020006	Fa re re : ‘ E ne e tswa mo bathong , ’ batho botlhe ba tlaa re kgobotletsa ka maje ; ka ba dumetse ruri fa Johane e ne e le moperofeti . ”
42020007	Mme ba mo fetola ka go re : “ Ga re itse kwa e ne e tswa teng . ”
42020008	Jesu a ba raya a re : “ Le nna ga ke lo bolelele taolo e ke dirang dilo tse ka yone . ”
42020009	A simolola go bua le batho ka setshwantsho , ke se , a re : “ Monna mongwe a tlhoma tshimo ya mafine , mme a e neela badiri ba masimo , ba e thapa ka tuelo , mme a tloga a ya go nna mo lefatsheng le sele ka lobaka lo loleele .
42020010	Ya re ka lobaka lwa loungo , a roma motlhanka kwa badiring ba tshimo , gore ba mo neye ntlhanngwe ya loungo lwa tshimo ya mafine ; mme badira tshimo ba mmetsa , ba mo leleka a iphotlere fela .
42020011	A ba a roma motlhanka yo mongwe ; le ene ba mmetsa , ba mo gagautla ka mo go tlhabisang ditlhong , ba mo leleka a iphotlhere fela .
42020012	A fela a roma wa boraro ; mme le ene ba mo ntsha dintho , ba mo latlhela kwa ntle .
42020013	Morena wa tshimo ya mafine a re : ‘ Ke tla dirang ? Ke tlaa roma morwaake yo o rategang ; e tlaa re kgotsa ene ba mo sisimoge . ’
42020014	Mme ya re badiri ba tshimo ba mmona , ba gakololana ba re : ‘ Yo ke ene moruaboswa ; ntlhong , re mmolayeng , gore boswa e nne jwa rona . ’
42020015	Mme ba mo latlhela kwa ntle ga tshimo ya mafine , ba mmolaya . Ke gone , morena wa tshimo ya mafine o tlaa ba dirang ?
42020016	O tlaa tla a senya badiri bao ba tshimo ; mme tshimo ya mafine o tlaa e neela ba sele . ” Ba re ba utlwa jalo ba re : “ A go se nne jalo . ”
42020017	A ba leba a re : “ Se se kwadilweng e be e le eng fa go twe : ‘ Lentswe le baagi ba le latlhileng , e bile ke lone le le dirilweng la tlhogo ya kgokgotsho ? ’
42020018	Mongwe le mongwe yo o welang mo lentsweng leo o tlaa thubaganngwa ; mme yo le tlaa mo welang le tlaa mo gasagasa jaaka lorole fela . ”
42020019	Bakwadi le ditlhogo tsa baperesiti ba senka go mo tsenya diatla ka nako eo fela ; mme ba boifa batho ; gonne ba lemoga fa a buile setshwantsho se ka ga bone .
42020020	Ba mo lepa , ba ntsha ditlhola tse di itshemang basiami , gore di ye go tshwara mafoko a gagwe , gore ba tle ba mo neele mo thateng le mo taolong ya molaodi wa motse .
42020021	Ba mmotsa ba re : “ Moruti , re a itse fa o bua , o ruta ka tshiamo , o sa tlhokomele bomangmang jwa ope , mme o ruta tsela ya Modimo ka boammaaruri ;
42020022	a re letleletswe go kgethela Kaesare kgotsa nnyaa ? ”
42020023	A lemoga bolotsana jwa bone , mme a ba raya a re :
42020024	“ Ntshupetsang thušeleng . O na le setshwantsho le sekwalo sa ga mang ? ” Ba re : “ Sa ga Kaesare . ”
42020025	A ba raya a re : “ Fa e le jalo , ntshetsang Kaesare , dilo tse e leng tsa ga Kaesare , le Modimo tse e leng tsa Modimo . ”
42020026	Ba retelelwa ke go tshwara lefoko le fa pele ga batho ; ba gakgamalela phetolo ya gagwe , mme ba didimala fela .
42020027	Foo ga tla kwa go ene bangwe ba Basadukai , ba ba latolang go tsoga ga baswi ; ba mmotsa ba re :
42020028	“ Moruti , Moše o re kwaletse a re , fa morwa rraamotho a swa , a na le mosadi , mme fa a se na ngwana , morwa rraagwe yo mongwe a tseye mosadi wa gagwe , go tsosetsa morwa rraagwe yo o suleng losika .
42020029	Jaana go kile ga ne go le bomorwa motho ba supa ; wa ntlha a tsaya mosadi , mme a swa a se na ngwana ;
42020030	le wa bobedi a tsaya mosadi yoo ,
42020031	le wa boraro a mo tsaya ; le boo ba supa , ga nna fela jalo ; ba swa fela ba sa tlogele ngwana ope .
42020032	Mme morago mosadi le ene a swa .
42020033	Ke gone , e tlaa re mo go tsogeng ga baswi , e tlaa nna mosadi wa ga mang mo go bone ? Gonne ba ne ba mo nyetse botlhe ka bosupa jwa bone . ”
42020034	Jesu a ba fetola a re : “ Bana ba lefatshe leno ba a nyala , ba neelwa nyalong ;
42020035	mme ba ba kaiwang ba tshwanetse go bona lefatshe lele , le go tsoga ga baswi , ga ba nyale , le gone ga ba neelwe nyalong ;
42020036	le gone ga ba ka ke ba tlhola ba swa , ka ba tshwana le baengele ; mme ke bana ba Modimo , ka e le bana ba go tsoga ga baswi .
42020037	Moše le ene o supile fa go kwadilweng ka ga setlhare , fa baswi ba tsosiwa , ka a bitsa Morena , Modimo wa ga Aberahame , le Modimo wa ga Isake , le Modimo wa ga Jakobe .
42020038	Aitse ga se Modimo wa baswi , fa e se wa batshedi fela ; gonne botlhe ba tshelela one . ”
42020039	Mme bangwe ba bakwadi ba fetola ba re : “ Moruti , o buile sentle . ”
42020040	Gonne morago ga mo ba tshaba go tlhola ba mmotsa sepe .
42020041	Mme a ba raya a re : “ Ba bua jang fa ba re : ‘ Keresete ke morwa Dafite ? ’
42020042	Gonne Dafite ka esi a bua mo lokwalong lwa Dipesalema a re : ‘ Morena o reile Morena wa me a re : Dula ka fa letsogong la me le le siameng ,
42020043	go tle go tsamaye ke dire baba ba gago sebeo sa dinao tsa gago . ’
42020044	Jalo Dafite o mmitsa Morena , mme o bile o ntse morwawe jang ? ”
42020045	A bua le barutwa ba gagwe mo kutlong ya batho botlhe a re :
42020046	“ Itiseng mo bakwading , ba ba eletsang go tsamaya ba apere dikobo tse di kgokgothang , ba rata ditumediso mo marekelong , le ditulo tse di kwa pelepele mo matlong a thuto ; le manno a a kwa pele mo medirong ;
42020047	e le ba ba suputsang matlo a basadi ba batlholagadi , mme ba ipate ka go dira merapelo e melele . Bao ba tlaa bona tshekiso e kgolo e e feteletseng . ”
42021001	A tsholetsa matlho , a bona bahumi ba latlhela dineo tsa bone mo letloleng la dikhumo .
42021002	Mme a bona mosadi mongwe wa motlholagadi , e le mohumanegi , a latlhela gone madinyana a le mannye a le mabedi .
42021003	Mme a re : “ Ammaaruri ke a lo raya , motlholagadi yo wa mohumanegi , o latlhetse segolo go feta bone botlhe ;
42021004	gonne bao botlhe ba latlhetse ga letlotlo la bone mo dineong ; mme ene o latlhetse ga khumanego ya gagwe gotlhe mo o tshelang ka gone . ”
42021005	Ya re bangwe ba ntse ba bua ka ga tempele , jaaka e kgabisitswe ka maje a mantle , le ka dineo , a re :
42021006	“ Ka ga dilo tse lo di bonang , metlha e tlaa tla e go se ketlang go tlogelwa lentswe lepe fa , le tlhatlaganye le le lengwe , le le se ketlang le digwa . ”
42021007	Ba mmotsa ba re : “ Moruti ana dilo tse di tlaa dirafala leng ? Le sesupo e tlaa nna sefe sa fa dilo tse di tloga di dirafala ? ”
42021008	Mme a re : “ Itiseng gore lo se timediwe ; gonne batho ba le bantsi ba tlaa tla ka leina la me , ba ikaya ba re : ‘ Ke nna ene ; ’ ba ba ba re : ‘ Motlha o atametse . ’ Ka re : Lo se ka lwa ba sala morago .
42021009	Mogang lo utlwang ka ga dintwa le dikudumedi tsa batho , lo se ka lwa rerega , gonne dilo tse di tshwanetse go dirala pele ; mme bokhutlo bo bo bo ise bo nne gaufi . ”
42021010	Foo a ba raya a re : “ Morafe o tlaa tsogologela morafe , le bogosi bo tsogologele bogosi ;
42021011	mme go tlaa nna dithoromo tse dikgolo tsa lefatshe , le mo mafelong mangwe le mangwe go nne mebopamo , le dikgogodi tsa bolwetse ; go tlaa nna dilo tse di rerisang fa di bonwa , le ditshupo tse di tswang legodimong .
42021012	E tlaa re pele ga dilo tsotlhe tse , ba tlaa lo tsenya diatla , ba tlaa lo bogisa , ba tlaa lo isa tshekong mo matlong a thuto , ba lo tsenya mo matlong a kgolegelo , ba lo isa fa pele ga dikgosi le balaodi , ka ntlha ya leina la me .
42021013	Mo go tlaa lo dirafalela gore lo itshupe .
42021014	Ke gone lo itlhomamise mo dipelong tsa lona fa lo se ketla lo akanya pele ka fa lo tlaa fetolang ka teng .
42021015	Gonne ke tlaa lo naya molomo , le botlhale jo baba botlhe ba lona ba se ketlang ba nonofa go bo ganetsa , le fa e le go emalana najo .
42021016	Lo tlaa okwa le ke batsadi ba lona , le ke bana ba borraalona , le ba losika lwa lona , le ditsala , mme bangwe ba lona ba tlaa bolawa ka bone .
42021017	Lo tlaa tlhoiwa ke botlhe ka ntlha ya leina la me .
42021018	Le fa e le moriri mongwe fela wa ditlhogo tsa lona ga o ketla o nyelela .
42021019	Lo tlaa ipoloka mewa ya lona ka bopelotelele jwa lona .
42021020	“ E tlaa re lo bona Jerusalema o dikilwe ke dintwa , lo bo lo itse fa tshwafalo ya one e le gaufi .
42021021	Foo , ba ba mo Jutea a ba tshabele kwa dithabeng ; le ba ba mo gare ga one a ba tswe ; le ba ba kwa nageng , a ba se ye go tsena mo go one .
42021022	Gonne metlha eo ke ya pusoloso , gore dilo tsotlhe tse di kwadilweng di dirafale .
42021023	A bo go tla latlhega bone ba ba baimana le ba ba amusang mo metlheng eo ! Gonne go tlaa nna pitlagano e kgolo mo lefatsheng , le bogale jo bogolo mo sešabeng se .
42021024	Ba tlaa wa ka bogale jwa tšhaka , ba tlaa isiwa e le ditshwarwa mo merafeng yotlhe ; Jerusalema o tlaa katakwa ke Baditšhaba , go tle go tsamaye metlha ya Baditšhaba e dirafale .
42021025	“ Mme go tlaa nna ditshupo mo letsatsing , le mo kgweding , le mo dinaleding ; le mo lefatsheng pitlagano ya merafe , e raraanngwa ke lewatle le dintelo go suma ka kgwaso e kgolo ;
42021026	le batho ba idibadiwa ke poifo le tebelelo ya dilo tse di tlang mo lefatsheng ; gonne dinonofo tsa legodimo di tlaa reketlisiwa .
42021027	E dira gone ba tlaa bonang Morwa Motho a tla ka leru , ka nonofo le ka kgalalelo e kgolo .
42021028	E tlaa re dilo tse di simologa go dirala , foo lo lelale , lo tsholetse ditlhogo tsa lona ; gonne thekololo ya lona e tlaa bo e atamela . ”
42021029	A bua nabo setshwantsho a re : “ Bonang setlhare sa mofeige , le ditlhare tsotlhe ;
42021030	e re fa jaanong di tlhoga , lo a se bona , mme lo a itse ka losi fa letlhabula le setse le atametse .
42021031	Fela jalo le lona , fa lo bona dilo tse di dirafala , itseng fa bogosi jwa Modimo bo atametse .
42021032	“ Ammaaruri ke a lo raya , losika lo , ga lo ketla lo feta go tsamaye dilo tsotlhe di dirafale pele .
42021033	Go tlaa feta legodimo le lefatshe ; mme mafoko a me ga a ketla a feta .
42021034	“ Lo itlhokomele , gore e se re kgotsa dipelo tsa lona tsa imelelwa ke go kgora bobe , le go tagwa , le ke ditlhodiego tsa botshelo jono , mme letsatsi leo la lo wela ka tshoganetso jaaka seru ;
42021035	gonne le tlaa wela jalo botlhe ba ba agileng mo lefatsheng lotlhe fela .
42021036	Lona lebelelang ka metlha yotlhe , lo rapele gore lo kaiwe fa lo tshwanetse go falola mo dilong tse tsotlhe tse di tlaa diralang , le go ema fa pele ga Morwa Motho . ”
42021037	Mme e ne e tle e re go le motshegare a tlhole a ruta mo tempeleng ; e re bosigo a tswe a ye kwa thoteng e e bidiwang ya Lotlhware .
42021038	E re ka moso batho botlhe ba phakelele kwa go ene mo tempeleng , ba ye go mo utlwa .
42022001	Jaana modiro wa senkgwe se se sa bedisiwang , o o bidiwang Tlolaganyo , wa bo o atamela .
42022002	Mme ditlhogo tsa baperesiti le bakwadi ba senka ka fa ba ka mmolayang ka teng ; gonne ba boifa batho .
42022003	Satane a tsena mo go Jutase yo o bidiwang Isekariote , e le mongwe wa ba ba 12 .
42022004	A ya a loganya le ditlhogo tsa baperesiti le dikgosana , ka fa o ka mo ba neelang ka teng .
42022005	Mme ba itumela ; ba golagana nae gore ba tlaa mo naya madi .
42022006	A dumalana nabo ; mme a batla lobaka lo o tlaa mo ba neelang ka lone , kwa bontsing jwa batho bo tlaa bong bo seyo teng .
42022007	Ga fitlha letsatsi la senkgwe se se sa bedisiwang , le Tlolaganyo e nang le go tlhajwa ka lone .
42022008	Mme a roma Petere le Johane a re : “ Yang , lo re baakanyetse Tlolaganyo gore re e je . ”
42022009	Ba mo raya ba re : “ O rata ra e baakanya kae ? ”
42022010	A ba raya a re : “ Bonang , e tlaa re lo sena go tsena mo motseng , lo tlaa kgatlhana le monna a rwele nkgwana ya metsi ; lo mo sale morago , lo ye nae mo ntlong e o tsenang mo go yone .
42022011	Lo reye mong wa ntlo , lo re : ‘ Moruti o a go botsa a re : Ntlo ya bojelo ya baeng e kae e ke tlaa jelang Tlolaganyo mo go yone le barutwa ba me ? ’
42022012	O tlaa lo supetsa ntlwana e kgolwane e e kwa godimo , e e adilweng , lo baakanye teng . ”
42022013	Mme ba ya ba fitlhela go ntse jaaka a ba boleletse ; mme ba baakanya Tlolaganyo .
42022014	E rile nako e sena go fitlha , a dula le baaposetole ba ba 12 ba na nae .
42022015	Mme a ba raya a re : “ Ke tlhologeletswe ka tlhologelelo go ja Tlolaganyo e le lona ke ise ke swe .
42022016	Gonne ke a lo raya , ga nketla ke tlhola ke e ja go tle go tsamaye e dirafale mo bogosing jwa Modimo . ”
42022017	Mme a tsaya senwelo , ya re a sena go leboga , a re : “ Tsholang se , lo se hupalane ;
42022018	gonne ke a lo raya , ga nketla ke tlhola ke nwa loungo lwa mofine , go tle go tsamaye bogosi jwa Modimo bo tle pele . ”
42022019	A tsaya senkgwe , mme ya re a sena go leboga , a se ngathoganya , a se ba naya a re : “ Se ke mmele wa me o o ntshediwang lona ; dirang mo , lo nkgopole ka gone . ”
42022020	Senwelo le sone , a se tsaya jalo , morago ga go sena go jewa , a re : “ Senwelo se , ke kgolagano e ntšha mo mading a me , e bong a a tshololelwang lona .
42022021	“ Mme , bonang , seatla sa yo o nkokang se na le nna mo lomating lwa bojelo .
42022022	Gonne ruri Morwa Motho o tsamaya jaaka go ikaeletswe ; mme go latlhega monna yo o okwang ke ene ! ”
42022023	Ba simolola go botsanya gore , e ka nna ofe wa bone yo o ka dirang selo se .
42022024	Le gone ga tsoga kgang mo go bone ya gore , ke ofe wa bone yo o kaiwang yo mogolo .
42022025	Mme a ba raya a re : “ Dikgosi tsa Baditšhaba di dira ka bogoma mo go bone , le ba ba ba busang ba bidiwa Badiramolemo .
42022026	Mme lona , ga lo a nna jalo ; ene yo e leng yo mogolo mo go lona , a a nne jaaka yo mmotlana ; le yo e leng tlhogo , a a nne jaaka yo o direlang .
42022027	Gonne yo mogolo ke ofe ? A ke yo o dutseng a ja , kgotsa ke yo o direlang ? A ga se yo o dutseng a ja ? Mme nna , ke ntse mo go lona jaaka yo o direlang .
42022028	“ Mme lona , ke lona ba ke ntseng ke na le lona mo ditekong tsa me ;
42022029	ke lo baya bogosi jaaka Rre a bo mpeile .
42022030	Gore lo je lo nwe fa lomating lwa me lwa bojelo , mo bogosing jwa me ; mme lo tlaa dula mo ditulong tsa bogosi , lo atlhola ditso tse 12 tsa Iseraele .
42022031	“ Simone , Simone , bona , Satane o lopile gore lo mo neelwe , gore a tle a lo fefere jaaka mabele ;
42022032	mme ke go rapeletse gore tumelo ya gago e se tlhaele ; le wena o re o sena go sokologa , o tle o thatafatse bakaulengwe ba gago . ”
42022033	Mme a mo raya a re : “ Morena , fa ke na nao ke iketleeditse go ya ntlong ya kgolegelo , le mo losong . ”
42022034	Mme a re : “ Ke a go bolelela Petere , koko e tona ga e ketla e lela gompieno o ise o intatole gararo , o re ga o nkitse . ”
42022035	Mme a ba raya a re : “ E rile ke lo roma jale , lo se na patana ya madi , le fa e le kuana , le fa e le ditlhako , a lo ile lwa tlhoka sengwe ? ” Ba re : “ Nnyaa . ”
42022036	A ba raya a re : “ Mme jaanong , yo o nang le patana ya madi , a e tseye , le yone kuana ; le yo o se nang tšhaka , a a rekise kobo ya gagwe , a reke nngwe .
42022037	Gonne ke a lo raya , selo se , se se kwadilweng , se na le go dirafala mo go nna , jaaka go twe : ‘ O baletswe le batlodi ; ’ gonne dilo tse di kwadilweng ka ga me , di a dirafala . ”
42022038	Mme ba re : “ Morena , bona , ditšhaka ke tse , di pedi . ” Mme a ba raya a re : “ Go lekanye . ”
42022039	A tswa , a ya kwa Thoteng ya Lotlhware jaaka a tlwaetse ; barutwa ba gagwe le bone ba mo sala morago .
42022040	Ya re a fitlha teng , a ba raya a re : “ Rapelang , gore lo se tsene mo thaelong . ”
42022041	Mme a katogana nabo , e ka ne e le jaaka kwa lentswe le ka konopelwang teng ; mme a khubama , a rapela
42022042	a re : “ Rra , fa e le go rata ga gago , tlosa senwelo se mo go nna ; le fa go ntse jalo , e seng go rata ga me , mme a go rata ga gago go dirale . ”
42022043	Mme ga bonala moengele kwa go ene , a tswa legodimong , a mo thatafatsa .
42022044	Mme ka a le mo tlalelong e e mahehe , a rapela ka tlhoafalo e kgolo ; mme mofufutso wa gagwe wa nna jaaka marothodi a magolo a madi , a rothela fa fatshe .
42022045	Ya re a khubamologa mo morapelong wa gagwe , a tla barutweng ba gagwe , mme a ba fitlhela ba robaditswe ke bohutsana ,
42022046	mme a ba raya a re : “ Lo robaletseng ? Tsogang , lo rapele gore lo se tsene mo thaelong . ”
42022047	Mme a re a sa ntse a bua , bonang , bontsi jwa batho , ba eteletswe pele ke mongwe yo o bidiwang Jutase , e le wa ba ba 12 , a atamela Jesu go mo atla .
42022048	Mme Jesu a mo raya a re : “ Jutase , a o oka Morwa Motho ka katlo ? ”
42022049	Ya re ba o nang nabo ba bona se se tlaa dirafalang , ba mo raya ba re : “ Morena , a ke re reme ka tšhaka ? ”
42022050	Mme mongwe wa bone a rema motlhanka wa moperesiti yo mogolo , a mo kgaola tsebe ya ka fa letsogong le legolo .
42022051	Jesu a bua a re : “ Iketleng ! Go ntse ! ” Mme a ama tsebe ya gagwe , a e fodisa .
42022052	Jesu a raya ditlhogo tsa baperesiti , le dikgosana tsa tempele , le bagolwane ba ba mo tshologetseng , a re : “ A lo tsile ka ditšhaka le melamu jaaka e kete lo tshologetse senokwane ?
42022053	E ne ya re ke sa ntse ke na le lona ka malatsi otlhe mo tempeleng , ga lo a ka lwa nkotlololela mabogo ; mme lono ke lobaka lwa lona , le thata ya lefifi . ”
42022054	Ba mo tshwara , ba mo goga , ba mo isa kwa ntlong ya moperesiti yo mogolo . Petere a mo latela ka go mo gwalalela .
42022055	Ya re ba sena go gotsa molelo fa gare ga lolwapa , ba dutse mmogo , Petere a dula fa gare ga bone .
42022056	Mme lelata lengwe ya re le mmona a dutse fa molelong , a mo leba thata a re : “ Monna yo le ene o ne a nna nae . ”
42022057	Mme a itatola a re : “ Mosadi , ga ke mo itse . ”
42022058	Ga feta lobakanyana , mme yo mongwe le ene a mmona a re : “ Le wena o mongwe wa bone . ” Mme Petere a re : “ Monna , ga se nna . ”
42022059	Ga feta lobaka e ka ne e le lwa nako e le nngwe fela , mme yo mongwe a tlhomamisa thata a re : “ Ammaaruri , monna yo le ene o ne a nna nae ; ka e le Mogalilea . ”
42022060	Petere a re : “ Monna , ga ke itse se o se buang . ” Fela ka bonako a sa ntse a bua , koko e tona ya lela .
42022061	Mme Morena a retologa , a leba Petere . Mme Petere a gakologelwa lefoko la Morena , jaaka a mo reile a re : “ E tlaa re koko e tona e ise e lele gompieno , o tlaa bo o intatotse gararo . ”
42022062	Mme Petere a tswela kwa ntle , a lela mo go botlhoko .
42022063	Banna ba ba tshwereng Jesu , ba mo sotla , ba mo itaaka .
42022064	Ba mo fapa matlho ba re : “ Bolela , e mang yo o go tlhantseng ? ”
42022065	Le dilo tse dingwe di le dintsi ba di bua ka ga gagwe , ba mo kgala ka tsone .
42022066	E rile bosa bo sena go sa , bagolwane ba batho , le ditlhogo tsa baperesiti , le bakwadi , ba phuthega , ba mo goga ba mo isa mo tshekong ya bone , ba re :
42022067	“ Fa o le ene Keresete re bolelele . ” Mme a ba raya a re : “ Fa ke lo bolelela ga lo ketla lo dumela ;
42022068	le gone fa ke lo botsa ga lo ketla lo mphetola .
42022069	Go tloga fano jaana , Morwa Motho o tlaa dula ka fa letsogong le legolo la nonofo ya Modimo . ”
42022070	Ba bua botlhe ba re : “ A o Morwa Modimo ? ” A ba raya a re : “ Lona lwa re , ke nna ene . ”
42022071	Mme ba re : “ Re sa ntse re dirang ka tshupo ? Ka re mo ikutlwetse a bua ka molomo wa gagwe . ”
42023001	Lekoko lotlhe la bone la ema , mme ba mo isa fa pele ga Pilato .
42023002	Ba simolola go mmaya molato ba re : “ Re fitlhetse monna yo , a sokamisa morafe , a itsa gore Kaesare a se ka a newa lekgetho , a re le ene ka esi ke Keresete , Kgosi . ”
42023003	Pilato a mmotsa a re : “ A ke wena Kgosi ya Bajuta ? ” A mo fetola a re : “ O a bolela . ”
42023004	Pilato a raya ditlhogo tsa baperesiti le matshutitshuti a batho a re : “ Ga ke bone molato mo monneng yo . ”
42023005	Mme bone ba gakala bogolo ba re : “ O fudua setšhaba , o simolotse kwa Galilea , a ruta mo Jutea yotlhe go tla go fitlha fano . ”
42023006	Ya re Pilato a utlwa ka ga Galilea , a botsa fa monna yo e le Mogalilea .
42023007	Ya re a sena go tlhaloganya fa a le wa puso ya ga Herote , a mo isa kwa go ene Herote , yo le ene ka esi o neng a le mo Jerusalema ka lobaka loo .
42023008	Jaana e rile Herote a bona Jesu , a itumela thata ; ka a sa bolo go eletsa go mmona , ka a bile a utlwile dilo di le dintsi ka ga gagwe ; le gone a solofela fa a tlaa bona tiro nngwe e e gakgamatsang e dirwa ke ene .
42023009	Mme a mmotsa ka mafoko a le mantsi ; mme ene a se ka a mo fetola ka lepe .
42023010	Ditlhogo tsa baperesiti le bakwadi , ba ema ba mmaya molato , ba gaketse thata .
42023011	Le Herote le batlhabani ba gagwe ba mo nyatsa , ba mo sotla , ba mo apesa seaparo se se manyedinyedi , ba mmusetsa gape kwa go Pilato .
42023012	Herote le Pilato ba tloga ba tsalana fela ka letsatsi leo ; ka e rile pele ba bo ba tlhoanye .
42023013	Pilato a phutha ditlhogo tsa baperesiti le balaodi , le batho , a ba raya a re :
42023014	“ Lo tlisitse monna yo kwa go nna , jaaka mongwe yo o sokamisang setšhaba , bonang , ke mmoditse fa pele ga lona , mme ke se ka ka bona molato ope mo monneng yo , ka ga dilo tse lo reng o molato ka ga tsone ;
42023015	nnyaa , le fa e le ene Herote ; gonne o mmuseditse kwano go rona ; mme bonang , ga go na sepe se o se dirileng se se tshwanetseng loso .
42023016	Ke gone ke tlaa mo kgwathisa , ke mo golole . ”
42023017	( Le gale o ne a tshwanetse go ba gololela mongwe ka lobaka lwa modiro . )
42023018	Mme ba goeleletsa gongwe ba re : “ Monna yo , a a tlosiwe , re gololelwe Barabase ; ”
42023019	e le motho yo o rileng ka ntlha ya pheretlho e o e dirileng mo motseng , le go bolaya batho , a bo a tsentswe mo ntlong ya kgolegelo .
42023020	Pilato ka a eletsa go golola Jesu , a ba a bua nabo gape ;
42023021	mme ba thela lošalaba ba re : “ A a bapolwe , a a bapolwe . ”
42023022	A ba a bua nabo lwa boraro a re : “ Ka ntlha yang ? Monna yo o dirile bosula bofe ? Ga ke a bona molato ope o o tshwanetseng loso mo go ene ; ke gone ke tlaa mo kgwathisang , ke itse go mo golola . ”
42023023	Ba mo kgaupetsa ka mantswe a magolo , ba lopa gore a bapolwe . Mme mantswe a bone a fenya .
42023024	Mme Pilato a atlhola ka go re , go dirwe ka fa topong ya bone .
42023025	A golola ene yo o tsenyeditsweng pheretlho le polao ya batho mo ntlong ya kgolegelo , ene yo ba mo eleditseng ; mme Jesu ene a mo neela mo go rateng ga bone .
42023026	Ya re ba mo gogela koo , ba tshwara mongwe yo go tweng Simone wa Kurene , a tswa kwa nageng , mme ba baya mokgoro mo go ene , gore a o sikare fa morago ga Jesu .
42023027	A salwa morago ke bontsi jo bogolo jwa batho , le jwa basadi , ba ba bileng ba gala , ba mo lelela .
42023028	Jesu a retologela kwa go bone a re : “ Bomorwadia Jerusalema , se nteleleng , lo itelele , lo bo lo lelele bana ba lona .
42023029	Gonne bonang , metlha e etla , e ba tlaa buang mo go yone ba re : ‘ Go sego meopa le dipopelo tse di iseng di ke di belege , le mabele a a iseng a ke a amuse . ’
42023030	Foo ba tlaa simolola go raya dithaba ba re : ‘ Re weleng godimo ; ’ le makgabana ba re : ‘ Re khurumetseng ! ’
42023031	Gonne fa ba dira dilo tse mo setlhareng se setala , go tlaa dirwa eng mo go se se omeletseng ? ”
42023032	Le gone ga bo go le ba bangwe ba le babedi , e le basenyi , ba gogwa nae ba ya go bolawa .
42023033	E rile ba sena go fitlha felong fa go bidiwang Logata , ba mmapolela teng , le basenyi , mongwe ka fa letsogong le le siameng , yo mongwe ka fa go la molema .
42023034	Mme Jesu a re : “ Rra , ba itshwarele ; gonne ga ba itse se ba se dirang . ” Mme ba kgaogana diaparo tsa gagwe , ba di laola ka bola .
42023035	Batho ba ema ba leba . Le balaodi le bone ba mo gobolola ba re : “ O ne a boloka ba bangwe ; a jaana a ipoloke , fa e le ene Keresete wa Modimo , moitshenkedwi wa one . ”
42023036	Batlhabani le bone ba tla fa go ene , ba mo sotla , ba re ba mo nosa bojalwa jo bo botšarara ,
42023037	ba re : “ Fa e le wena Kgosi ya Bajuta , ipoloke . ”
42023038	Le gone ga bo go le sekwalo fa godimo ga gagwe se se reng : “ YO , KE KGOSI YA BAJUTA ”
42023039	Mme mongwe wa basenyi ba ba pegilweng nae a mo kgala , a re : “ A ga o ene Keresete ? Ipoloke le rona o re boloke . ”
42023040	Yo mongwe a mo fetola , a mo kgalemela a re : “ A le Modimo ga o o boife , e tswa le wena o le mo tshekisong e ka yosi ?
42023041	Mme rona ruri , e re tshwanetse ; ka re bona tuelo e e tshwanetseng ditiro tsa rona ; mme monna yo , ga a a dira sepe se se sokameng . ”
42023042	Mme a re : “ Jesu , a ko o nkgopole mogang o tlang mo bogosing jwa gago . ”
42023043	Jesu a mo raya a re : “ Ammaaruri , ke a go raya , o tlaa nna le nna kwa Parataise gompieno . ”
42023044	Ya bo e setse e ka ne e le nako ya borataro ya motshegare o mogolo ; mme ga nna lefifi mo lefatsheng lotlhe , go ya go fitlha mo nakong ya 9 .
42023045	Lesedi la letsatsi le ntse le fifala ; mme sesiro sa tempele sa fatoga ka bogare .
42023046	E rile Jesu a sena go goa ka lentswe le legolo a re : “ Rra , ke neela mowa wa me mo diatleng tsa gago ; ” mme a re a sena go bua jalo a neela mowa .
42023047	E rile molaodi wa mophato a bona se se dirafetseng a galaletsa Modimo a re : “ Ruri motho yo e ne e le mosiami . ”
42023048	Matshutitshuti otlhe a batho ba ba phuthegetseng pono e , ba re ba bona dilo tse di dirafetseng , ba boa ba ititaya dihuba .
42023049	Botlhe ba ba itsanyeng nae , le basadi ba ba mo setseng morago ba tswa Galilea , ba emela kgakala , ba bona dilo tse .
42023050	Mme bonang , monna yo o bidiwang Josefe wa lekgotla , e le monna yo o molemo le tshiamo ;
42023051	ene yo , ga a ka a dumalana le kgakololo le tiro ya bone , e le motho wa Arimathea , motse wa Bajuta , yo o bileng a ne a lebeletse bogosi jwa Modimo .
42023052	Monna yo , a ya kwa go Pilato a lopa setoto sa ga Jesu .
42023053	A se pagolola , a se phutha ka letsela la leloba , mme a se baya mo phupung e e gabilweng mo lefikeng , e go iseng go ko go bewe motho ope mo go yone .
42023054	Mme ya bo e le letsatsi la Iketleetso , mme Sabata o ne a atamela .
42023055	Le basadi , ba ba duleng nae kwa Galilea , ba mo sala morago , ba bona phupu , le ka fa setoto se bewang ka teng .
42023056	Mme ba boa , ba baakanya malao le ditlotso ; mme ba ikhutsa ka letsatsi la Sabata , ka fa taolong .
42024001	E rile ka letsatsi la ntlha la beke , go le ka maphakela , ba ya kwa phupung , ba tshotse malao a ba a baakantseng .
42024002	Ba fitlhela lentswe le pitikolotswe le tlositswe fa phupung .
42024003	Mme ba tsena mo teng , mme ba se ka ba fitlhela mmele wa Morena Jesu .
42024004	Ga dirala , ya re ba sa ntse ba akabetse thata ka ga gone , bonang , banna ba le babedi ba ema fa go bone , ba apere diaparo tse di tsabakelang ;
42024005	ka ba boifa , ba ikobela ditlhogo fa fatshe , ba ba raya ba re : “ Lo batlelang motshedi mo baswing ?
42024006	Ga a yo fa ; o tsogile ; gakologelwang ka fa o buileng le lona ka teng , a sa ntse a le kwa Galilea .
42024007	A re : ‘ Morwa Motho o na le go neelwa mo diatleng tsa batho ba boleo , le go bapolwa , le go ba a tsoga ka letsatsi la boraro . ’ ”
42024008	Ba gakologelwa mafoko a gagwe .
42024009	Ba boa kwa phupung , ba ya ba bolelela ba ba 11 , le ba bangwe botlhe dilo tse tsotlhe fela .
42024010	Jaana e ne e le Maria Magetalene , le Johana , le Maria mma Jakobe ; le basadi ba bangwe ba na nabo ba bolelela baaposetole dilo tse .
42024011	Mafoko a , a nna jaaka ditlhamane fela mo go bone , ba se ka ba a dumela .
42024012	Petere a nanoga a sianela kwa phupung ; mme a inama , a okomela mo teng , a bona matsela a leloba a beilwe a le osi , mme a tsamaya a gakgamaletse se se dirafetseng .
42024013	Bonang , ya re ka letsatsi leo fela , ba le babedi ba bone ba bo ba ya kwa motsaneng o o bidiwang Emao ; bokgakala jwa teng go tswa Jerusalema , e ka ne e le dikilometara di le 11 .
42024014	Ba bua mmogo ka ga dilo tsotlhe tse di dirafetseng .
42024015	Ga dirala ya re ba ntse ba bua mmogo ba botsanya , Jesu ka esi a atamela , a tsamaya nabo .
42024016	Matlho a bone a bo a siregile , gore ba tle ba se ka ba mo itse .
42024017	Mme a ba raya a re : “ Dipolelano tse , ke dife tse lo di bolelanang fa lo ntse lo tsamaya ? ” Ba ema ba tlhontse difatlhogo .
42024018	Yo mongwe wa bone , yo leina la gagwe e leng Keleopase , a mo fetola a re : “ A ke wena wesi o tlhotsetlhotseng mo Jerusalema o sa itse dilo tse di dirafetseng teng mo malatsing ano ? ”
42024019	A ba raya a re : “ Dilo dife ? ” Ba mo raya ba re : “ Dilo tsa ka ga Jesu wa Nasaretha , yo e neng e le moperofeti yo o nonofileng mo tirong le mo mafokong , fa pele ga Modimo le batho notlhe .
42024020	Le jaaka ditlhogo tsa baperesiti le balaodi ba rona ba mo neetsa go sekisediwa losong , mme ba bile mmapotse .
42024021	Re ne re solofetse fa e tlaa bo e le ene yo o tlaa rekololang Iseraele . Bogolo go tsotlhe tse , gompieno ke letsatsi la boraro dilo tse di sena go dirafala .
42024022	Gape basadi bangwe ba lesomo la rona , le bone ba re gakgamaditse , ka ba ne ba ile ka maphakela kwa phupung ;
42024023	mme e rile ba sa fitlhele mmele wa gagwe , ba tla ba re , ba bile ba bonye ponatshegelo ya baengele ba ba rileng , o tshedile .
42024024	Bangwe ba bone ba re neng re na nabo ba ya kwa phupung , ba fitlhela go ntse fela jaaka basadi ba boletse ; mme ene ba se ka ba mmona . ”
42024025	Mme a ba raya a re : “ A batho ba ba se nang tlhaloganyo ke lona , ba lo pelo di bonya go dumela tsotlhe tse baperofeti ba di buileng !
42024026	A ga e ne e le tshwanelo gore Keresete a boge dilo tse , le go tsena mo kgalalelong ya gagwe ? ”
42024027	Mme a simolola ka Moše , le ka baperofeti botlhe , a ba phuthololela mo dikwalong tsotlhe , dilo tse di kwadilweng ka ga gagwe .
42024028	Ba atamela motsana o ba yang kwa go one ; mme ene a dira jaaka e kete o fetela pele .
42024029	Mme ba mo patelela ba re : “ Nna le rona ; gonne go maitseboa , le letsatsi le ngotlegile thata . ” A tsena a ya go nna nabo .
42024030	Ga dirala ya re a dutse a ja nabo , a tsaya senkgwe , a se segofatsa , a se ngathoganya , a se ba naya .
42024031	Mme matlho a bone a sirologa , mme ba mo itse ; mme a nyelela a tswa mo ponong ya bone .
42024032	Ba raana ba re : “ A dipelo tsa rona , a ga di a ka tsa tuka mo teng ga rona , fa a ntse a bua le rona mo tseleng , le fa a re rarabololela dikwalo ? ”
42024033	Ba nanoga ka nako eo fela , ba boela kwa Jerusalema , mme ba fitlhela ba ba 11 ba phuthegile mmogo , le ba ba nang nabo ,
42024034	ba re : “ Ruri Morena o tsogile , mme o bonywe ke Simone . ”
42024035	Mme ba bolela dilo tse di dirafetseng mo tseleng , le ka fa ba mo lemogileng ka teng ka go ngathoganngwa ga senkgwe .
42024036	Ya re ba sa ntse ba bua dilo tse , ene ka esi a ema fa gare ga bone a ba raya a re : “ Kagiso e nne le lona . ”
42024037	Ba rerega , ba tshoga , ba itlhoma ba bona mowa .
42024038	A ba raya a re : “ Lo huduegelang , le dikabakanyo di tsogelang mo dipelong tsa lona ?
42024039	Lebang diatla tsa me , le dinao tsa me , fa e le nna ka nosi ; nkapaapang , lo bone ; gonne mowa ga o na nama le marapo , jaaka lo mpona ke na le one . ”
42024040	Ya re a sena go bua jalo , a ba bontsha diatla tsa gagwe le dinao tsa gagwe .
42024041	Ya re ba sa ntse ba belaetse ka boitumelo , mme ba gakgametse , a ba raya a re : “ A lo na le se se jewang fano ? ”
42024042	Ba mo naya sebeka sa tlhapi e e besitsweng .
42024043	A se tshola , a se ja fa pele ga bone .
42024044	A ba raya a re : “ Mafoko a , ke one a nkileng ka a bua le lona fa ke sa na le lona , fa dilo tsotlhe di na le go dirafala , e bong tse di kwadilweng mo molaong wa ga Moše , le mo baperofeting , le mo dipesalemeng , ka ga me . ”
42024045	Foo a rarabolola tlhaloganyo ya bone gore ba tlhaloganye dikwalo ;
42024046	a ba raya a re : “ Go kwadilwe jaana , fa ene Keresete a tlaa swa jalo , mme a ba a tsoge mo baswing ka letsatsi la boraro ;
42024047	le gore go rerelwe merafe yotlhe boikwatlhao , le boitshwarelo jwa dibe ka leina la gagwe , go simolola mo Jerusalema .
42024048	Lona lo basupi ba dilo tse .
42024049	Bonang , ke tlisa polelo ya tsholofetso ya ga Rre mo go lona ; lo name lo sa diegile mo motseng wa Jerusalema , go tle go tsamaye lo apesiwe nonofo e e tswang kwa godimo . ”
42024050	Mme a ba gogela kwa ntle , ba ya go fitlha go lebagana le Bethania ; mme a tsholetsa mabogo a gagwe , a ba segofatsa .
42024051	Ga dirala , ya re a sa ntse a ba segofatsa , a kgaogana nabo , a isiwa kwa legodimong .
42024052	Mme ba mo obamela ; ba boela kwa Jerusalema ka boitumelo jo bogolo ;
42024053	ba tlhola ba ntse ba le mo tempeleng ka gale , ba baka Modimo .
43001001	E rile mo tshimologong Lefoko a bo a ntse a le yo , mme Lefoko a bo a ntse a na le Modimo , mme Lefoko ya bo e le ene Modimo .
43001002	Ene yoo o ne a le yo mo tshimologong a ntse le Modimo .
43001003	Dilo tsotlhe di dirilwe ke ene ; mme kwa ntle ga gagwe ga se ka ga dirwa sepe sa tse di dirilweng .
43001004	Mo go ene go ne go le botshelo ; mme botshelo jo , e ne e le jone lesedi la batho .
43001005	Lesedi le phatsima mo lefifing ; mme lefifi le se ka la amogalana nalo .
43001006	Ga tla monna a romilwe ke Modimo , leina la gagwe go twe , Johane .
43001007	Ene yoo , a tla go supa , gore a supe ka ga lesedi , gore botlhe ba dumele ka ene .
43001008	E ne e se ene lesedi , mme a tla go supa ka ga lesedi .
43001009	Ga bo go le lesedi la ammaaruri , e bong lesedi le le bonesang motho mongwe le mongwe , mme la bo le tla mo lefatsheng .
43001010	O ne a le mo lefatsheng , lefatshe le ne le dirilwe ke ene , mme lefatshe la se ka la mo itse .
43001011	O ne a tla mo ga gabo , mme ba e neng e le ba ga gabo ba se ka ba mo tshola .
43001012	Mme botlhe ba ba mo tshotseng , a ba naya tshiamelo ya go nna bana ba Modimo , e bong bone ba ba dumetseng mo ineng la gagwe ,
43001013	e le ba ba se kang ba tsalwa ke madi , le fa e le ke go rata ga nama , le fa e le ke go rata ga motho , fa e se ke Modimo .
43001014	Mme Lefoko a tla a nna nama , mme a aga mo go rona , mme ra bona kgalalelo ya gagwe , e kete kgalalelo ya yo o tsetsweng a le esi a tswa kwa go Rara , a tletse tshegofatso le boammaaruri .
43001015	Johane o supa ka ga gagwe , o kua a re : “ Ke ene yo ke buileng ka ga gagwe ka re : ‘ Yo o tlang morago ga me , o bile o ntse pele ga me ; gonne o ne a leyo pele ga me . ’ ”
43001016	Gonne rotlhe re amogetse se se tswang botlalong jwa gagwe , le tshegofatso mo godimo ga tshegofatso .
43001017	Gonne molao o beilwe ka Moše ; mme tshegofatso le boammaaruri di tsile ka Jesu Keresete .
43001018	Ga go motho ope yo o kileng a bona Modimo ka motlha ope ; Morwa wa one yo o tsetsweng a le esi , yo o mo sehubeng sa ga Rara , ke ene yo o o boletseng .
43001019	E ke yone tshupo ya ga Johane jale ka Bajuta ba roma baperesiti le Balefi kwa go ene , ba tswa Jerusalema , ba ya go mmotsa go re : “ O mang ? ”
43001020	Mme a ipolela , mme a se ka a itoba ; a ipolela fela a re : “ Ga ke Keresete . ”
43001021	Ba mmotsa ba re : “ Mme o eng ne ? A o Elija ? ” A re : “ Nnyaa . ” “ A o ene moperofeti yo ? ” A fetola a re : “ Nnyaa . ”
43001022	Ke gone ba mo raya ba re : “ O mang ? Gore re tle re fetole ba ba re romileng . O a reng ka ga gago ? ”
43001023	A re : “ Nna ke lentswe la mongwe yo o kuang mo nageng a re : ‘ Siamisang tsela ya Morena , ’ jaaka moperofeti Isaia a kile a bua . ”
43001024	Ba ba romilweng ba bo ba tswa mo Bafarisaing .
43001025	Ba mmotsa , ba mo raya ba re : “ Mme o kolobeletsang , fa o se Keresete , le fa e le Elija , le fa e le ene moperofeti ? ”
43001026	Johane a ba fetola a re : “ Ke kolobetsa ka metsi , mme mo gare ga lona go eme mongwe yo lo sa mo itseng .
43001027	E bong ene yo o tlang morago ga me , yo kgole ya setlhako sa gagwe ke sa tshwanelang go e hunolola . ”
43001028	Dilo tse di dirilwe kwa Bethania o o kwa moseja ga Joretane , kwa Johane o neng a kolobetsa teng .
43001029	Ya re ka moso a bona Jesu a tla kwa go ene , mme a re : “ Bonang , Kwana wa Modimo , yo o tlosang boleo jwa lefatshe !
43001030	Ke ene yo ke buileng ka ga gagwe ka re : ‘ Morago ga me go tla monna yo o bileng a ntse pele ga me ; gonne o ne a le yo pele ga me . ’
43001031	Mme ka bo ke sa mo itse ; ke tsile ke kolobetsa ka metsi gore a tle a senolelwe Iseraele . ”
43001032	Johane a supa a re : “ Ke bonye Mowa o fologa jaaka lephoi , o tswa legodimong ; wa nna mo go ene .
43001033	Mme ka bo ke sa mo itse ; ke ene yo o nthomileng gore ke tle go kolobetsa ka metsi , ke ene yo o ntheileng a re : ‘ Yo o bonang Mowa o fologela mo go ene , o nna go ene , ke ene yo o kolobetsang ka Mowa o o Boitshepo . ’
43001034	Ke bonye , ka ba ka supa fa yo e le Morwa Modimo . ”
43001035	Gape ya re ka moso o mongwe , Johane a bo a eme a na le barutwa ba gagwe ba le babedi ;
43001036	mme a leba Jesu jaaka a tsamaya , mme a re : “ Bonang , Kwana wa Modimo ! ”
43001037	Barutwa ba babedi ba mo utlwa a bua , mme ba sala Jesu morago ;
43001038	Jesu a retologa , a ba bona ba mo setse morago , a ba raya a re : “ Lo batlang ? ” Ba mo raya ba re : “ Rabi , ” - ke go re , Moruti , fa go phuthololwa , “ o nna kae ? ”
43001039	A ba raya a re : “ A re tsamayeng , mme lo tlaa bona . ” Ba ya ba bona kwa o nnang teng ; mme ba tlholatlhola nae ka tsatsi leo ; ya bo e le nako ya lesome .
43001040	Mongwe wa ba babedi ba ba utlwileng Johane a bua , mme a sala Jesu morago , e ne e le Anterea mogoloa Simone Petere .
43001041	Ya re pele a ya a bona Simone monnawe , a mo raya a re : “ Re bonye Mesia , ” - ke go re Keresete , fa go phuthololwa .
43001042	A mo isa kwa go Jesu . Jesu a mo leba a re : “ O Simone morwa Jona , o tlaa bidiwa Kefase , ” - ke go re , Petere , ( le fa e le Lefika ) , fa go phuthololwa .
43001043	Ya re ka moso a gopola go tswela kwa Galilea , mme a ya a bona Filipo ; mme Jesu a mo raya a re : “ Ntshala morago . ”
43001044	Jaana Filipo ya bo e le motho wa Bethesaita , motse wa ga gabo Anterea le Petere .
43001045	Filipo a ya a bona Nathanaele , a mo raya a re : “ Re bonye ene yo Moše o kwadileng ka ga gagwe mo molaong , le bone baperofeti , e bong Jesu wa Nasaretha , morwa Josefe . ”
43001046	Nathanaele a mo raya a re : “ A sengwe se se molemo se ka tswa Nasaretha ? ” Filipo a mo raya a re : “ A re tsamaye , o ye go bona . ”
43001047	Jesu a bona Nathanaele a tla kwa go ene , mme a bua ka ga gagwe a re : “ Bonang Moiseraele wa ammarruri , yo go se nang boferefere bope mo go ene ! ”
43001048	Nathanaele a mo raya a re : “ O nkitsile jang ? ” Jesu a mo fetola a re : “ E rile o le fa tlase ga mofeige , Filipo a ise a go bitse , nna ka go bona . ”
43001049	Nathanaele a mo fetola , a re : “ Rabi , o Morwa Modimo ; o kgosi ya Iseraele . ”
43001050	Jesu a mo fetola a re : “ A o dumela ka gobo ke go reile ka re : ‘ Ke go bonye o le fa tlase ga mofeige ’ ? O tlaa bona dilo tse dikgolo bogolo go tse . ”
43001051	A mo raya a re : “ Ammaaruri , ammaaruri ke a lo raya , lo tlaa bona legodimo le atlhamologile , le baengele ba Modimo ba tlhatloga , ba ba ba fologela mo go Morwa Motho . ”
43002001	E rile ka tsatsi la boraro , ga bo go le nyalo kwa Kana wa Galilea ; mme mma Jesu a bo a le teng ;
43002002	Jesu le ene a lalelediwa nyalong , le barutwa ba gagwe .
43002003	Ya re bojalwa jwa mofine bo tlhaela , mma Jesu a mo raya a re : “ Ga ba na bojalwa jwa mofine . ”
43002004	Jesu a mo raya a re : “ Mosadi , ke dirang ka wena ? Lobaka lwa me ga lo ise lo tle . ”
43002005	Mmaagwe a raya batlhanka a re : “ Se o se lo rayang lo se dire fela . ”
43002006	Ga bo go le ditsaga tsa lentswe di le thataro , di beilwe teng ka fa mokgweng wa Bajuta wa bontlafatso , nngwe le nngwe e lekanye diemere di supa , kgotsa di some .
43002007	Jesu a ba raya a re : “ Thelang metsi mo ditsageng , di tlale . ” Ba di thela tsa tlalela ruri .
43002008	A ba raya a re : “ Gang jaana , lo ise kwa molebalebing wa modiro . ” Mme ba a isa .
43002009	Ya re molebalebi wa modiro a leka metsi mo ganong , a jaanong a fetogileng bojalwa jwa mofine , a sa itse kwa a tswang teng , mme batlhanka ba ba gileng metsi ba bo ba itse , molebalebi wa modiro a bitsa monyadi .
43002010	A mo raya a re : “ Batho botlhe ba tle ba beye bojalwa jwa mofine jo bo monate pele ; e re batho ba sena go nwa thata , foo ba beye jo bo seng monate ; mme wena , bojalwa jwa mofine jo bo monate o bo boloketse lobaka lono . ”
43002011	Tshimologo e ya ditshupo tsa gagwe , Jesu o e dirile mo Kana wa Galilea , a bonatsa kgalalelo ya gagwe ; mme barutwa ba gagwe ba dumela mo go ene .
43002012	Morago ga moo a fologela kwa Kaperenaume , ene le mmaagwe , le bomonnawe , le barutwa ba gagwe ; mme ba tlhola teng malatsi a se mantsi .
43002013	Tlolaganyo ya Bajuta ya bo e le gaufi , mme Jesu a tlhatlogela kwa Jerusalema .
43002014	A ya mo tempeleng a fithlela ba ba rekisang dikgomo , le dinku le maphoi , le ba ba ananyang madi ba dutse teng .
43002015	A tshopha senteo sa megala , a di lelekela tsotlhe kwa ntle ga tempele , dinku le dikgomo ; le madi a ba ba a ananyang a a goromeletsa fa fatshe , le dimati tsa bone a di pitikolola ;
43002016	ba ba rekisang maphoi a ba raya a re : “ Tlosang dilo tse fa ; se ntsheng ntlo ya ga Rre ntlo ya thekelo . ”
43002017	Barutwa ba gagwe ba gakologelwa fa go kwadilwe ga twe : “ Tlhoafalelo ya ntlo ya gago e tlaa nja . ”
43002018	Ke gone Bajuta ba mo fetola ba re : “ O re supetsa sesupo sefe ka e le fa o dira dilo tse ? ”
43002019	Jesu a ba fetola a re : “ Digang tempele e , mme ke tlaa e tsosa ka malatsi a le mararo . ”
43002020	Foo Bajuta ba re : “ Tempele e e jele dinyaga di le 46 mo go agiweng , a o tlaa e tsosa ka malatsi a le mararo ? ”
43002021	Mme ene a bo a bua ka ga tempele ya mmele wa gagwe .
43002022	Ke gone e rileng a sena go tsosiwa mo baswing , barutwa ba gagwe ba gakologelwa fa a kile a bua jalo ; ba dumela dikwalo le lefoko le Jesu o le buileng .
43002023	Jaana e rile a ile Tlolaganyong kwa Jerusalema , e le ka lobaka lwa modiro , batho ba le bantsi ba dumela mo ineng la gagwe , ka ba bona ditshupo tsa gagwe tse o di dirang .
43002024	Jesu a se ka a ba ikanya go ba ineela , gonne a itse batho botlhe ;
43002025	gape o ne a sa tlhoke gore ope a supe ka ga motho ; gonne ene ka esi a itse se se mo mothong .
43003001	Jaana ga bo go le motho wa Bafarisai go twe Nikotemo , molaodi mongwe wa Bajuta .
43003002	A tla kwa go Jesu go le bosigo , a mo raya a re : “ Rabi , re a itse fa o le moruti yo o tswang kwa Modimong , gonne ga go motho ope yo o ka dirang ditshupo tse o di dirang fa Modimo o se na nae . ”
43003003	Jesu a mo fetola a re : “ Ammaaruri , ammaaruri ke a go raya , fa motho a sa tsalwe seša , ga a ka ke a bona bogosi jwa Modimo . ”
43003004	Nikotemo a mo raya a re : “ Motho o ka tsalwa jang a tsofetse ? A o ka ba a tsena lwa bobedi mo sebopelong sa ga mmaagwe , mme a tsalwa ? ”
43003005	Jesu a mo fetola a re : “ Ammaaruri , ammaaruri , ke a go raya , fa motho a sa tsalwe ka metsi le Mowa , ga a ka ke a tsena mo bogosing jwa Modimo .
43003006	Se se tsetsweng ke nama ke nama ; mme se se tsetsweng ke Mowa ke mowa .
43003007	O se gakgamale ka gobo ke go reile ka re , lo na le go tsalwa seša .
43003008	Phefo e fokela kwa e go ratang , mme o utlwa go suma ga yone , mme ga o itse kwa e tswang le kwa e yang teng ; mme mongwe le mongwe yo o tsetsweng ke Mowa o ntse jalo . ”
43003009	Nikotemo a mo fetola a re : “ Dilo tse di ka nna jalo jang ? ”
43003010	Jesu a mo fetola a re : “ A o moruti wa Iseraele , mme o sa tlhaloganye dilo tse ?
43003011	Ammaaruri , ammaaruri , ke a go raya , rona re bua se re se itseng , re supa se re se bonyeng ; mme lona ga lo tshole tshupo ya rona .
43003012	Fa ke lo bolelela dilo tsa selefatshe lo sa dumele , lo tlaa dumela jang , fa ke lo bolelela dilo tsa selegodimo ?
43003013	Ga go a tlhatlogela ope kwa legodimong , fa e se ene yo o fologileng kwa legodimong , e bong Morwa Motho yo o kwa legodimong .
43003014	“ Mme jaaka Moše a kile a tlhatlosa noga kwa gare ga naga , Morwa Motho o na le go tlhatlosiwa fela jalo ;
43003015	gore le fa e le mang yo o dumelang a bone botshelo jo bo sa khutleng mo go ene .
43003016	Gonne Modimo o ratile lefatshe mo go kalokalo , wa ntsha Morwa one yo o tsetsweng a le esi , gore le fa e le mang yo o dumelang mo go ene a se ka a nyelela , mme a bone botshelo jo bo sa khutleng .
43003017	Gonne Modimo ga o a ka wa roma Morwa one mo lefatsheng go sekisa lefatshe , mme e le gore lefatshe le bolokwe ka ene .
43003018	“ Yo o dumelang mo go ene ga a sekisiwe ; yo o sa dumeleng o sekisitswe le gompieno , ka a se ka a dumela mo ineng la Morwa Modimo yo o tsetsweng a le esi .
43003019	Tshekiso ke e , gore lesedi le tsile mo lefatsheng , mme batho ba ratile lefifi bogolo go lesedi ; gonne ditiro tsa bone di ne di le bosula .
43003020	Gonne mongwe le mongwe yo o dirang bosula o ila lesedi , o a ba a sa tle leseding , e tle e re kgotsa ditiro tsa gagwe di kgalemelwe .
43003021	Yo o dirang boammaaruri o tla leseding , gore ditiro tsa gagwe di senolwe , fa di dirilwe mo Modimong . ”
43003022	E rile morago ga dilo tse , Jesu a tla mo lefatsheng la Jutea , a na le barutwa ba gagwe ; mme a diega nabo gone a kolobetsa .
43003023	Johane le ene a bo a kolobetsa mo Ainone , gaufi le Salime , gonne metsi a ne a le magolo teng ; mme ba tla ba kolobediwa ,
43003024	gonne Johane o ne a ise a tsenngwe mo ntlong ya kgolegelo .
43003025	Ke gone ka moo potso e ne ya tsoga , barutwa ba ga Johane ba botsanya le Mojuta mongwe ka ga bontlafatso .
43003026	Mme ba ya kwa go Johane , ba mo raya ba re : “ Rabi , yo o ne o na nae kwa moseja ga Joretane , yo o supileng ka ga gagwe , bona o a kolobetsa , mme batho botlhe ba ya kwa go ene . ”
43003027	Johane a ba fetola a re : “ Motho ga a ka ke a amogela sepe , fa a se ka a se newa se tswa kwa legodimong .
43003028	Le lona ka losi lo basupi ba me , fa ke rile , ga ke Keresete , fa e se gore ke romilwe pele ga gagwe fela .
43003029	Yo o nang le monyadwi ke monyadi ; mme tsala ya monyadi , yo o emeng a mo utlwa , o itumelela lentswe la monyadi thata ; ke gone boitumelo jo jwa me bo diretse .
43003030	Ene o na le go gola , mme nna ke na le go ngotlafala .
43003031	“ Yo o tswang kwa godimo o godimo ga botlhe ; yo o leng wa lefatshe ke wa lefatshe , o bua ga lefatshe ; yo o tswang legodimong o godimo ga botlhe .
43003032	Se o se bonyeng a se utlwa , ke sone se o se supang ; ga go ope yo o amogelang tshupo ya gagwe .
43003033	Yo o amogetseng tshupo ya gagwe , o ikwadile a baya sekano sa gagwe sa gore , Modimo o boammaaruri .
43003034	Gonne yo Modimo o mo romileng o bua mafoko a Modimo ; gonne ga o abe Mowa ka selekanyo .
43003035	Rara o rata Morwa , mme o tsentse dilo tsotlhe mo seatleng sa gagwe .
43003036	Yo o dumelang mo go Morwa Modimo o na le botshelo jo bo sa khutleng , mme yo o ganang go utlwa Morwa Modimo , ga a ketla a bona botshelo , mme bogale jwa Modimo bo ntse mo go ene . ”
43004001	Ke gone e rileng Morena a itse jaaka Bafarisai ba utlwile fa Jesu a dira a ba a kolobetsa barutwa ba le bantsi bogolo go Johane
43004002	— le mororo Jesu ka esi a sa kolobetse , mme e le barutwa ba gagwe —
43004003	a tloga mo Jutea , a boela kwa Galilea .
43004004	Mme a bo a na le go ralala Samaria .
43004005	Jalo a fitlha kwa motseng mongwe wa Samaria , go twe , Sikare , gaufi le sebata sa lefatshe se Jakobe o se neileng Josefe morwawe .
43004006	Sediba sa ga Jakobe sa bo se le teng foo . E re ka Jesu a ne a tsenywe ke letsapa la loeto , a dula fa sedibeng . Ya bo e le mo lobakeng lwa nako ya sethoboloko .
43004007	Ga tla mosadi mongwe wa Samaria go ga metsi ; Jesu a mo raya a re : “ A ko o nnose metsi , ”
43004008	gonne barutwa ba gagwe ba ne ba ile mo motseng go reka dijo .
43004009	Foo mosadi wa Samaria a mo raya a re : “ Go ntse jang , wena o le Mojuta , o lopa go nwa mo go nna ke le mosadi wa Samaria ? Ga ke re Bajuta ga ba etalane le Basamaria ? ”
43004010	Jesu a mo fetola a re : “ Fa o ka bo o ne o itse neo ya Modimo , le yo o go rayang a re : ‘ A ko o nnose ; ’ o ka bo o lopile ene , mme o ka bo a go nositse metsi a a tshedileng . ”
43004011	Mosadi a mo raya a re : “ Morena , ga o na se o gang ka sone , mme sediba se boteng , mme metsi a a tshedileng ao , o a tsere kae ?
43004012	A o mogolo go feta rraetsho Jakobe , yo o re neileng sediba se , le ene a nwa mo go sone , le bomorwawe , le dikgomo tsa gagwe ? ”
43004013	Jesu a mo fetola a re : “ Mongwe le mongwe yo o nwang metsi a , o tlaa ba a nyorwa gape ;
43004014	mme le fa e le mang yo o tlaa nwang metsi a ke tlaa a mo nosang , ga a ketla a tlhola a nyorwa gope ; metsi a ke tlaa a mo nosang a tlaa tswa motswedi wa metsi mo go ene , a a tswelelang botshelong jo bo sa khutleng . ”
43004015	Mosadi a mo raya a re : “ Morena , a ko o nnose metsi ao , gore ke se ka ka tlhola ke nyorwa , le fa e le go tsamaya mosepele o molele wa go tla kwano go ga . ”
43004016	Jesu a mo raya a re : “ Ya o bitse monna wa gago , mme o tle kwano . ”
43004017	Mosadi a mo fetola a re : “ Ga ke na monna . ” Jesu a mo raya a re : “ O buile sentle , wa re ga o na monna ;
43004018	gonne o kile wa ne o na le banna ba le batlhano ; mme yo o nang nae gompieno ga se monna wa gago ; moo o boletse ka boammaaruri . ”
43004019	Mosadi a mo raya a re : “ Morena , ke a lemoga fa o le moperofeti .
43004020	Borraetsho ba ne ba obama mo thabeng e ; mme lona lwa re , Jerusalema ke gone kwa batho ba tshwanetseng go obama teng . ”
43004021	Jesu a mo raya a re : “ Mosadi , ntumela , lobaka lo etla lo lo se ketlang lo obamela Rara ka lone mo thabeng e , le fa e le mo Jerusalema .
43004022	Lona lo obamela se lo sa se itseng ; rona re obamela se re se itseng ; gonne poloko e tswa mo Bajuteng .
43004023	Lobaka lo etla , le gompieno lo fitlhile , lo baobamedi ba ammaaruri ba tlaa obamelang Rara ka lone , ka Mowa le ka boammaaruri ; gonne Rara o batla ba ba ntseng jalo go nna baobamedi ba gagwe .
43004024	Modimo ke Mowa ; mme ba ba o obamelang ba na le go o obamela ka mowa le ka boammaaruri . ”
43004025	Mosadi a mo raya a re : “ Ke a itse fa Mesia a tla , yo o bidiwang Keresete ; e tlaa re ene a tsile o tlaa re bolelela dilo tsotlhe . ”
43004026	Jesu a mo raya a re : “ Nna yo ke buang nao , ke nna ene . ”
43004027	Foo barutwa ba gagwe ba tla ; ba gakgamala ka a bua le mosadi ; le fa go ntse jalo ope a se ka a re : “ O batlang ? ” kgotsa : “ O buelang nae ? ”
43004028	Jalo mosadi a tlogela nkgwana ya gagwe ; a ya mo motseng , a raya batho a re :
43004029	“ Tlaang lo bone monna yo o mpoleletseng dilo tsotlhe tse ke ntseng ka nna ka di dira le bogologolo . A e ka nna ene Keresete ? ”
43004030	Ba tswa mo motseng , mme ba ya kwa go ene .
43004031	Ya re mo bakeng loo barutwa ba mo rapela ba re : “ Rabi , a ko o je . ”
43004032	Mme a ba raya a re : “ Ke na le sejo se ke se jang , se lo sa se itseng . ”
43004033	Foo barutwa ba raana ba re : “ A mongwe o tsile a mo tsholetse dijo go ja ? ”
43004034	Jesu a ba raya a re : “ Sejo sa me ke go dira go rata ga yo o nthomileng , le go wetsa tiro ya gagwe .
43004035	A ga lo re : ‘ Go setse dikgwedi di le nne pele ga thobo ya mabele ’ ? Bonang , ke a lo raya : Lebang , lo bone masimo , fa a setse a le masweu a go rojwa .
43004036	Yo o robang o tshola tuelo , a phuthele botshelo jo bo sa khutleng loungo ; gore yo o jalang le yo o robang ba itumele mmogo .
43004037	Gonne lefoko le , le boammaaruri ka gone mo , jaaka go twe : ‘ Mongwe o a jala , mme o sele a robe . ’
43004038	Ke lo romile lwa ya go roba mo lo se kang lwa go direla ; ba sele ba dirile , mme lona lo tsenye mo tirong ya bone . ”
43004039	Basamaria ba le bantsi ba motse o , ba mo dumela ka ntlha ya lefoko la mosadi , yo o supileng a re : “ O mpoleletse dilo tsotlhe tse ke ntseng ka nna ka di dira le bogologolo . ”
43004040	Jalo e rile Basamaria ba sena go fitlha kwa go ene , ba mo rapela gore a tlhole nabo ; mme a tlhola teng malatsi a le mabedi .
43004041	Mme ga dumela batho ba le bantsi gape ka lefoko la gagwe ;
43004042	ba raya mosadi ba re : “ Jaanong re a dumela , e seng ka ntlha ya go bolela ga gago fela ; gonne ka rosi re mo ikutlwetse , mme re a itse fa ruri motho yo e le Mmoloki wa lefatshe . ”
43004043	E rile malatsi a mabedi ao a sena go feta , a tswa teng a ya Galilea ,
43004044	gonne Jesu ka esi a supa fa moperofeti a se na tlotlo mo lefatsheng la ga gabo .
43004045	Jalo e rile a fitlha mo Galilea , Bagalilea ba mo tshola , ka ba bonye dilo tsotlhe tse o di dirileng kwa Jerusalema ka lobaka lwa modiro ; gonne le bone ba ne ba ile modirong .
43004046	Mme a tloga a ya gape kwa Kana wa Galilea , kwa o fetotseng metsi bojalwa jwa mofine teng . Ga bo go le motho mongwe wa kgosana , yo morwawe o lwalang kwa Kaperenaume .
43004047	Ya re a utlwa fa Jesu a dule kwa Jutea a tsile mo Galilea , a ya kwa go ene , a mo rapela gore a fologe , a ye go fodisa morwawe ; gonne o ne a le gaufi le go swa .
43004048	Foo Jesu a mo raya a re : “ Fa lo sa bone ditshupo le dikgakgamatso , ga lo ketla lo dumela gope . ”
43004049	Motho wa kgosana a mo raya a re : “ Morena , a ko o fologe ngwanake a ise a swe . ”
43004050	Jesu a mo raya a re : “ Tsamaya fela , morwao o tshedile . ” Monna yo a dumela lefoko le Jesu o le buileng nae , mme a tsamaya .
43004051	Ya re a sa ntse a fologa , batlhanka ba gagwe ba mo kgatlhantsha , ba bolela fa morwawe a tshedile .
43004052	Jalo a ba botsa nako e o simolotseng go fola ka yone . Mme ba mo raya ba re : “ E rile maabane ka nako ya bongwe ka tshokologo letshoroma la mo tlogela . ”
43004053	Jalo rraagwe a itse fa e ne e le ka nako e Jesu o mo reileng ka yone a re : “ Morwao o tshedile ; ” mme go le ene le ba ntlo ya gagwe , ba dumela botlhe fela .
43004054	E bile ke sone sesupo sa bobedi se Jesu o se dirileng , a sena go tla mo Galilea a tswa kwa Jutea .
43005001	Morago ga dilo tse ga bo go le modiro mongwe wa Bajuta ; mme Jesu a tlhatlogela kwa Jerusalema .
43005002	Jaana go na le lekadiba mo Jerusalema , fa kgorong ya dinku , le le bidiwang Betheseta mo puong ya Sehebere , le na le diobo di le tlhano .
43005003	Mo diobong tse ga bo go le bontsi jwa balwetse , difofu , le batlhotsi le ba ba omeletseng , ba lebeletse kgobero ya metsi .
43005004	( Gonne moengele o ne a tle a fologele mo lekadibeng motlha mongwe , mme a kgobere metsi ; ke gone yo e leng wa ntlha go tsena , metsi a sena go kgoberwa , a fole , le fa e ka ne e le pobolo efe e e mo tshwereng . )
43005005	Mme ga bo go le monna mongwe teng yo o tshwerweng ke seemera ka dinyaga di le 38 .
43005006	E rile Jesu a mmona a namaletse fa fatshe , a itse fa a sa bolo go nna mo popegong e e ntseng jalo , a mo raya a re : “ A o rata go fola ? ”
43005007	Molwetse a mo fetola a re : “ Morena , ga ke na motho ope yo e a reng metsi a kgoberwa a ntsenye mo lekadibeng ; e a tle e re ke sa ntse ke tla mongwe a fologele pele ga me . ”
43005008	Jesu a mo raya a re : “ Namologa , o tseye bolao jwa gago , o tsamaye . ”
43005009	Monna yo a fola fela ka bonako , a tsaya bolao jwa gagwe , a tsamaya . Jaana letsatsi leo ya bo e le la Sabata .
43005010	Jalo Bajuta ba raya yo o fodisitsweng ba re : “ Go Sabata , ga go a letlelelwa gore o ka tsaya bolao jwa gago . ”
43005011	A ba fetola a re : “ Yo o mphodisitseng ke ene yo o ntheileng a re : ‘ Tsaya bolao jwa gago o tsamaye . ’ ”
43005012	Ba mmotsa ba re : “ E mang monna yo o go reileng a re : ‘ Tsaya bolao jwa gago o tsamaye ’ ? ”
43005013	Mme ene yo o fodisitsweng a bo a sa itse gore e ne e le mang ; gonne Jesu o na a itsamaetse fela , ka go ne go le bontsi jwa batho mo felong foo .
43005014	Ya re morago ga moo , Jesu a mo fitlhela mo tempeleng , a mo raya a re : “ Bona , o fodisitswe ; o se ka wa tlhola o leofa , e se re kgotsa se se bosula bogolo sa go wela . ”
43005015	Monna yo a tsamaya , a ya a bolelela Bajuta fa e le Jesu yo o mo fodisitseng .
43005016	Bajuta ba tloga ba bogisa Jesu ka ntlha ya gone moo , ba batla go mmolaya , ka a dira dilo tse ka Sabata .
43005017	Mme Jesu a ba fetola a re : “ Rre o ntse a dira le gompieno , le nna ke a dira . ”
43005018	Bajuta ba gakalela bogolo go mmolaya ka moo , ka gobo ga se gore o tlola Sabata go le gosi , mme le gone a re Modimo ke Rraagwe tota , a itekanya le Modimo .
43005019	Foo Jesu a ba fetola a re : “ Ammaaruri , ammaaruri , ke a lo raya , Morwa ga a na go dira sepe ka esi , fa e se se o bonang Rara a se dira ; gonne dilo tse o di dirang , Morwa le ene o di dira fela jalo .
43005020	Gonne Rara o rata Morwa , mme o mo supetsa tsotlhe tse o di dirang , mme o tlaa mo supetsa ditiro tse dikgolo bogolo go tse , gore lo gakgamale .
43005021	Gonne jaaka Rara a tsosa baswi , a ba rudise , go ntse fela jalo , Morwa le ene o rudisa ba o ratang go ba rudisa .
43005022	Rara ga a atlhole motho ope , mme katlholo yotlhe o e neetse Morwa ;
43005023	gore botlhe ba tlotle Morwa fela jaaka ba tlotla Rara . Yo o sa tlotleng Morwa ga a tlotle Rara yo o mo romileng .
43005024	“ Ammaaruri , ammaaruri , ke a lo raya , yo o utlwang lefoko la me , mme a dumela yo o nthomileng , o na le botshelo jo bo sa khutleng , mme ga a tle mo tshekisong ; o dule mo losong o fetetse mo botshelong .
43005025	Ammaaruri , ammaaruri , ke a lo raya , lobaka lo etla , le gompieno lo fitlhile , lo baswi ba tlaa utlwang lentswe la Morwa Modimo ka lone ; mme ba ba utlwang ba tlaa tshela .
43005026	Gonne jaaka Rara a na le botshelo mo go ene ka esi , o neetse Morwa le ene jalo , gore a nne le botshelo mo go ene ka esi .
43005027	O mo neetse thata ya go dira katlholo , ka e le Morwa Motho .
43005028	Se gakgamaleleng mo , gonne lobaka lo etla , lo botlhe ba ba mo diphupung ba tlaa utlwang lentswe la gagwe ka lone .
43005029	Mme ba tlaa tswa ; ba ba dirileng molemo ba tswele tsogelong ya botshelo ; mme ba ba dirileng bosula ba tswele tsogelong ya tshekiso .
43005030	“ Ga ke na go dira sepe ke le nosi ; ke atlhola jaaka ke utlwa ; mme katlholo ya me e siame ; ka gobo ke sa batle go rata ga me , fa e se go rata ga yo o nthomileng .
43005031	“ Fa ke supa ka ga me , tshupo ya me e be e se ya ammaaruri .
43005032	Ke o sele yo o supang ka ga me ; mme ke a itse fa tshupo e o e supang ka ga me e le ya ammaaruri .
43005033	Lo romile kwa go Johane , mme o supile ka ga boammaaruri .
43005034	Tshupo e ke e amogelang ga e tswe mo mothong ; le fa go ntse jalo dilo tse ke di bua gore lo bolokwe .
43005035	Ene e ne e le lobone lo lo tukang , lo lo phatsimang ; mme lwa rata go itumela ka lobaka mo leseding la gagwe .
43005036	Tshupo e ke nang nayo e kgolo go feta ya ga Johane ; gonne ditiro tse Rara o di nneetseng go di wetsa , e bong tsone ditiro tse ke di dirang , di supa ka ga me , fa Rara a nthomile .
43005037	Le Rara yo o nthomileng o supile ka ga me , lona ga lo ise lo ko lo utlwe lentswe la gagwe gope , le fa e le go bona popego ya gagwe .
43005038	Le lefoko la gagwe ga le a nna mo go lona ; gonne ene yo o mo romileng ga lo mo dumele .
43005039	Lo a tle lo fukutse dikwalo , ka lo itlhoma lo na le botshelo jo bo sa khutleng mo go tsone ; tseo ke tsone tse di supang ka ga me ;
43005040	lo gana go tla mo go nna gore lo bone botshelo .
43005041	“ Ga ke amogele tlotlo mo bathong .
43005042	Lona ke a lo itse fa lo se na lorato lwa Modimo mo go lona ka losi .
43005043	Ke tsile ka leina la ga Rre , mme ga lo ntshole ; fa o sele a tla ka leina la gagwe ka esi , ene lo tlaa mo tshola .
43005044	Ana lo ka dumela jang , lona ba lo amogalanang tlotlo , mme tlotlo e e tswang mo go o e leng Modimo o o osi , lo sa e batle ?
43005045	Lo se ka lwa gopola gore ke tlaa lo baya molato kwa go Rara ; go na le mongwe yo o lo bayang molato , e bong Moše yo lo tlhomileng tsholofelo ya lona mo go ene .
43005046	Gonne fa lo ka bo lo dumetse Moše le nna lo ka bo lo ntumetse ; gonne o kwadile ka ga me .
43005047	Fa lo sa dumele dikwalo tsa gagwe , ana mafoko a me a molomo lo tlaa a dumela jang ? ”
43006001	E rile morago ga dilo tse , Jesu a tsamaya a tshelela kwa moseja ga lewatle la Galilea , le e leng lewatle la Tiberia .
43006002	Bontsi jo bogolo jwa batho jwa mo latela , ka ba bonye ditshupo tse o di dirileng mo go ba ba lwalang .
43006003	Mme Jesu a tlhatlogela mo thabeng , a dula gone le barutwa ba gagwe .
43006004	Jaana Tlolaganyo , modiro wa Bajuta , ya bo e le gaufi .
43006005	Foo ka Jesu a tsholetsa matlho , a bona fa bontsi jo bogolo jwa batho bo tla mo go ene , a raya Filipo a re : “ Re tlaa reka kae dinkgwe , gore batho ba , ba je ? ”
43006006	Mo a go bua go mo leka , gonne ene ka esi o na a itse se o tlaa se dirang .
43006007	Filipo a mo fetola a re : “ Dinkgwe tse di ka rekwang ka diponto di le 20 ga di ka ke tsa ba lekana , le fa mongwe le mongwe a fiwa go le gobotlana . ”
43006008	Mongwe wa barutwa ba gagwe , e bong Anterea , mogoloa Simone Petere , a mo raya a re :
43006009	“ Go na le mosimane fa , yo o tshotseng dinkgwe di le tlhano tsa barele , le ditlhapi di le pedi ; mme tseo e tlaa bo e le eng mo bontsing jo bo kanakana ? ”
43006010	Jesu a re : “ Rayang batho ba dule fa fatshe . ” Jaana bojang bo ne bo le bogolo gone foo . Batho ba dula fa fatshe , palo ya bone e ka ne e le 5 000 .
43006011	Foo Jesu a tsaya dinkgwe ; ya re a sena go leboga , a di abela batho ba ba dutseng ; le tsone ditlhapi a di dira jalo , ka fa ba ratang ka teng .
43006012	Mme ya re ba sena go kgora , a raya barutwa ba gagwe a re : “ Selang dikabetla tse di setseng , gore go se ka ga latlhega sepe . ”
43006013	Ba di sela , ba tlatsa diroto di le 12 ka dikabetla tsa dinkgwe tsa barele tse di siilweng ke ba ba jeleng .
43006014	E rile batho ba bona sesupo se o se dirileng , ba re : “ Ammaaruri , yo , ke ene moperofeti yo o tlang mo lefatsheng . ”
43006015	Mme Jesu , ka a lemoga fa ba tlaa tloga ba tla go mo tsaya ka thata go mo dira kgosi , a ngongwaelela kwa thabeng a le esi .
43006016	E rile go le maabanyane , barutwa ba gagwe ba fologela kwa lewatleng ;
43006017	ba tsena mo mokorong , ba tshela lewatle ba ya Kaperenaume . Ga bo go setse go le lefifi jaanong , Jesu a bo a ise a tle kwa go bone .
43006018	Lewatle la bo le rwalelesega ka ntlha ya phefo e kgolo e e fokang .
43006019	Ke gone e rileng ba sena go tsamaisa mokoro sebaka sa dikilometara di magareng a botlhano le borataro , ba bona Jesu a tsamaya mo godimo ga lewatle , a atamela fa mokorong ; mme ba boifa .
43006020	Mme a ba raya a re : “ Ke nna ; se boifeng . ”
43006021	Foo ba itumela go mo tsholela mo mokorong ; mokoro wa akofa wa tshwara lefatshe le ba yang kwa go lone .
43006022	Ya re ka moso bontsi jo bo emeng kwa moseja ga lewatle ba fitlhela fa go se na mokoro ope o sele teng , fa e se o le mongwe fela , mme ba itse fa Jesu a se ka a tsena mo mokorong le barutwa ba gagwe , barutwa ba gagwe ba ne ba tsamaile ba le bosi fela .
43006023	Le fa go ntse jalo ga tla mekoro mengwe e tswa kwa Tiberia , kwa gaufi le felo fa ba jetseng senkgwe teng , Morena a sena go leboga .
43006024	Ke gone , e rile batho ba bantsi ba fitlhela fa Jesu a seyo teng , le fa e le barutwa ba gagwe , le bao ka bosi ba tsena mo mekorong , ba ya go fitlha kwa Kaperenaume , ba batla Jesu .
43006025	Mme ya re ba mmona kwa moseja ga lewatle , ba mo raya ba re : “ Rabi , o tsile leng kwano ? ”
43006026	Jesu a ba fetola a re : “ Ammaaruri , ammaaruri , ke a lo raya , lo a mpatla , e seng ka gobo lo bonye ditshupo , mme e le ka gobo lo jele dinkgwe , lwa kgora .
43006027	Se direleng dijo tse di nyelelang , direlang dijo tse di nnelang go ya go fitlha botshelong jo bo sa khutleng , tse Morwa Motho o tlaa di lo nayang ; gonne ke ene yo Rara , e bong Modimo , o mmeileng lotshwao . ”
43006028	Foo ba mo raya ba re : “ Re na le go dirang , gore re dire ditiro tsa Modimo ? ”
43006029	Jesu a ba fetola a re : “ Tiro ya Modimo ke e , gore lo dumele mo go ene yo o mo romileng . ”
43006030	Foo ba mo raya ba re : “ O dirang fela se e leng sesupo , gore re bone , re be re dumele mo go wena ? O dirang ?
43006031	Borraetsho ba ne ba ja mana mo nageng ; jaaka go kwadilwe ga twe : ‘ O ba neile senkgwe se se tswang legodimong go se ja . ’ ”
43006032	Foo Jesu a ba fetola a re : “ Ammaaruri , ammaaruri , ke a lo raya , e ne e se Moše yo o lo neileng senkgwe se se tswang legodimong ; mme Rre o lo naya senkgwe sa ammaaruri se se tswang legodimong ;
43006033	gonne senkgwe sa Modimo ke se se fologang se tswa legodimong , mme se naya lefatshe botshelo . ”
43006034	Foo ba mo raya ba re : “ Morena , re neye senkgwe seo ka metlha yotlhe . ”
43006035	Jesu a ba raya a re : “ Ke nna senkgwe sa botshelo ; yo o tlang mo go nna , ga a ketla a bolawa ke tlala , le yo o dumelang mo go nna , ga a ketla a nyorwa gope .
43006036	Ke lo reile ka re , lo mponye , le fa go ntse jalo ga lo dumele .
43006037	Botlhe ba Rara o ba nnayang ba tlaa tla mo go nna ; mme yo o tlang mo go nna , ga nketla ke mo kgoromeletsa ntle gope .
43006038	Gonne ke fologile kwa legodimong , ke sa tle go dira go rata ga me , fa e se go rata ga yo o nthomileng .
43006039	Go rata ga yo o nthomileng , ke gore , gotlhe mo o go nneileng ke se ka ka latlhegelwa ke sepe , fa e se gore ke tle ke se tsose mo letsatsing la bofelo .
43006040	Gonne go rata ga Rre ke mo , gore mongwe le mongwe yo o bonang Morwa Modimo , a mo dumela , a bone botshelo jo bo sa khutleng ; mme ke tlaa mo tsosa mo letsatsing la bofelo . ”
43006041	Foo Bajuta ba ngongorega ka ga gagwe , ka gobo a rile : “ Ke nna senkgwe se se fologileng se tswa legodimong . ”
43006042	Ba re : “ Yo , a ga se Jesu morwa Josefe , yo borraagwe le mmaagwe re ba itseng ? O bua jang gompieno , a re : ‘ Ke fologile ke tswa legodimong ’ ? ”
43006043	Jesu a ba fetola a re : “ Se ngongoregeng mo go lona .
43006044	Ga go motho ope yo o ka tlang mo go nna , fa Rara yo o nthomileng a sa mo goge , mme ke tlaa mo tsosa mo letsatsing la bofelo .
43006045	Go kwadilwe mo baperofeting ga twe : ‘ Ba tlaa rutwa ke Modimo botlhe fela . ’ Mongwe le mongwe yo o utlwileng mo go Rara , mme a ithutile , o tla mo go nna .
43006046	Ga se gore mongwe o kile a bona Rara , fa e se yo o tswang kwa Modimong , ke ene yo o bonyeng Rara .
43006047	Ammaaruri , ammaaruri , ke a lo raya : Yo o dumelang mo go nna o na le botshelo jo bo sa khutleng .
43006048	Ke nna senkgwe sa botshelo .
43006049	Borraeno ba kile ba ja mana mo nageng , mme ba sule .
43006050	Se ke sone senkgwe se se fologang se tswa legodimong , gore motho a se je , mme a se ka a swa .
43006051	Ke nna senkgwe se se tshedileng se se fologileng se tswa legodimong ; fa motho le fa e le mang a ja senkgwe se , o tlaa tshela ka bosakhutleng ; ee , le gone senkgwe se ke tlaa se ntshang ke nama ya me , gore e nne botshelo jwa lefatshe . ”
43006052	Foo Bajuta ba nna kgang ba re : “ Ana motho yo , o ka re naya nama ya gagwe jang go e ja ? ”
43006053	Foo Jesu a ba raya a re : “ Ammaaruri , ammaaruri , ke a lo raya , fa lo sa je nama ya Morwa Motho , fa lo sa nwe madi a gagwe , ga go na botshelo mo go lona .
43006054	Yo o jang nama ya me , a ba a a nwa madi a me , o na le botshelo jo bo sa khutleng ; mme ke tlaa mo tsosa mo letsatsing la bofelo .
43006055	Gonne nama ya me ke sejo ruri , le madi a me ke seno ruri .
43006056	Yo o jang nama ya me , a ba a a nwa madi a me , o ntse mo go nna , le nna mo go ene .
43006057	Jaaka Rara yo o tshedileng a nthomile , mme ke tshela ka ntlha ya ga Rara ; jalo le ene yo o njang , o tlaa tshela ka ntlha ya me .
43006058	Se ke sone senkgwe se se fologileng se tswa legodimong , ga se mo go etsang jaaka borara ba kile ba ja , mme ba sule ; yo o jang senkgwe se , o tlaa tshela ka bosakhutleng . ”
43006059	Dilo tse a di bua mo ntlong ya thuto , ka a ruta mo Kaperenaume .
43006060	Barutwa ba gagwe ba le bantsi , ba re ba utlwa jalo , ba re : “ Lefoko le ke lefoko le le thata ; e mang yo o ka le utlwang ? ”
43006061	Mme Jesu , ka a itse ka esi fa barutwa ba gagwe ba ngongoregetse mo , a ba raya a re : “ A golo mo go a lo kgopisa ?
43006062	Ana lo ne lo tlaa reng fa lo bona Morwa Motho a tlhatlogela kwa o ne a le teng pele ?
43006063	Mowa ke one o rudisang ; nama ga e thuse sepe ; mafoko a ke a buileng le lona , ke one a a leng mowa , e bile a botshelo .
43006064	Mme go na le bangwe ba lona ba ba sa dumeleng . ” Gonne Jesu o ne a itse , le ka tshimologo , ba e leng bone ba ba sa dumeleng , le yo o tlaa mo okang .
43006065	Mme a re : “ Ke gone ke lo reileng ka re , ga go motho ope yo o ka tlang mo go nna , fa a se ka a go newa ke Rara . ”
43006066	Ya re ka moo barutwa ba gagwe ba le bantsi ba tenega , ba se ka ba tlhola ba tsamaya nae .
43006067	Ke gone Jesu a raya ba ba 12 a re : “ A le lona lo rata go tsamaya ? ”
43006068	Simone Petere a mo raya a re : “ Morena , ana re ka ya kwa go mang ? Wena o na le mafoko a botshelo jo bo sa khutleng .
43006069	Re dumetse , re bile re a itse fa e le wena Moitshepi wa Modimo . ”
43006070	Jesu a ba fetola a re : “ A ga ke a lo itshenkela , lona ba ba 12 , mme mongwe wa lona ke diabolo ? ”
43006071	Mme a bo a bua ka ga Jutase morwa Simone Isekariote , gonne e le ene yo o tlaa mo okang , e le mongwe wa ba 12 .
43007001	Morago ga dilo tse Jesu a sala a ntse a tsamaya mo Galilea , gonne a gana go tsamaya mo Jutea , ka Bajuta ba senka go mmolaya .
43007002	Jaana modiro wa Bajuta , e bong modiro wa Metlaagana , wa bo o le gaufi .
43007003	Foo bomonnawe ba mo raya ba re : “ Tloga mono , o ye kwa Jutea , gore barutwa ba gago le bone ba bone ditiro tsa gago tse o di dirang .
43007004	Gonne ga go motho ope yo o dirang sengwe mo sephiring , mme ene ka esi a senka go itsiwe mo ponalong . Fa o dira dilo tse , iponaletse lefatshe . ”
43007005	Gonne le e leng bone bomonnawe ba ne ba sa dumele mo go ene .
43007006	Jesu a ba raya a re : “ Lobaka lwa me ga lo ise lo tle ; mme lobaka lwa lona lo a bo lo ntse lo etleetsegile gale .
43007007	Lefatshe ga le ka ke la ila lona ; mme nna le a nkila , ka gobo ke supa ka ga lone , fa ditiro tsa lone di le bosula .
43007008	A go ye lona kwa modirong ; nna ke tlaa nama ke ise ke ye kwa modirong o , ka lobaka lwa me ga lo ise lo dirale . ”
43007009	Ya re a sena go bua dilo tse nabo , a nama a sa tlhotse mo Galilea .
43007010	E rile bomonnawe ba sena go ya kwa modirong le ene a sala a ya , e seng mo ponalong , ya ne e kete ka go iphitlha .
43007011	Ke gone Bajuta ba mmatla mo modirong ba re : “ O kae ? ”
43007012	Ga nna ngongorego e kgolo mo matshutitshuting a batho ka ga gagwe ; bangwe ba re : “ Ke motho yo o molemo , ” ba bangwe ba re : “ Nnyaa , o timetsa batho . ”
43007013	Le fa go ntse jalo ga bo go se na motho ope yo o buang ka ga gagwe mo ponong , ka go boifa Bajuta .
43007014	E rile jaana go setse go le fa gare ga modiro , Jesu a tlhatlogela kwa tempeleng , mme a ruta .
43007015	Foo Bajuta ba gakgamala ba re : “ Ana motho yo o itse jang dikwalo , ka a se ka a ithuta gope ? ”
43007016	Jesu a ba fetola a re : “ Thuto ya me , ga se ya me ; ke ya yo o nthomileng .
43007017	Fa motho le fa e le mang a rata go dira go rata ga gagwe , o tlaa itse ka ga thuto , gore a e tswa mo Modimong , kgotsa ke ipuisa fela .
43007018	Yo o ipuisang fela , o senka go ikgalaletsa , mme yo o senkang go galaletsa yo o mo romileng , mme ke ene wa boammaaruri , ga go na tshiamololo epe mo go ene .
43007019	A Moše ga a a lo naya molao , le fa go ntse jalo go bo go se ope wa lona yo o dirang molao ? Lo senkelang go mpolaya ? ”
43007020	Batho ba bantsi ba mo fetola ba re : “ O na le diabolo ; e mang yo o senkang go go bolaya ? ”
43007021	Jesu a ba fetola a re : “ Ke dirile tiro nngwe , mme lwa gakgamala lotlhe .
43007022	Moše o lo neile bogwera ka ntlha ya gone mo — e se gore bo tswa mo go Moše , mme bo tswa mo go borara — mme lo tle lo rupise motho go le Sabata .
43007023	Mme fa motho a rupisiwa go le Sabata , gore molao wa ga Moše o se ka wa tlolwa ; a lo bogale le nna , ka gobo motho ke mo fodiseditse ruri go le Sabata ?
43007024	Se atlholeng ka fa ponong ya matlho , mme atlholang ka katlholo e e siameng . ”
43007025	Ke gone bangwe ba Jerusalema ba re : “ A ga se ene yo ba mo senkang go mmolaya ?
43007026	Bonang , o bua mo ponong , mme ga ba mo reye sepe . A ruri balaodi ba a itse fa yo e le Keresete ?
43007027	Le fa go ntse jalo monna yo re a mo itse kwa o tswang teng ; mogang Keresete o tlang , go tlaa bo go sa itse ope kwa o tswang teng . ”
43007028	Foo Jesu a buela godimo mo tempeleng , a ruta a re : “ Go le nna lo a nkitse , le kwa ke tswang teng , lo a go itse ; mme ga ke a itere , mme yo o nthomileng o ammaaruri , yo lo sa mo itseng .
43007029	Nna ke a mo itse ; gonne ke tswa kwa go ene , mme o nthomile . ”
43007030	Foo ba senka go mo tshwara ; mme go se ka ga dira le ope yo o mo tsenyang diatla , ka lobaka lwa gagwe lo ne lo ise lo tle .
43007031	Mme mo bontsing jwa batho ba le bantsi , ba mo dumela ; ba re : “ Mogang Keresete o tlang , a o tlaa dira ditshupo tse di fetang tse monna yo o di dirileng ? ”
43007032	Bafarisai ba utlwa jaaka batho ba bantsi ba sebetsanya dilo tse ka ga gagwe ; mme ditlhogo tsa baperesiti le Bafarisai ba roma maotlana , gore ba ye go mo tshwara .
43007033	Foo Jesu a re : “ Ke sa na le lona ka lobakanyana , mme ke tloga ke ya kwa go yo o ntlhomileng .
43007034	Lo tlaa mpatla , mme ga lo ketla lo mphitlhela ; le kwa ke teng , ga lo ka ke lwa ya go fitlha teng . ”
43007035	Foo Bajuta ba raana ba re : “ Ana monna yo o tlaa ya kae kwa re se ketlang re mo fitlhela teng ? A o tlaa ya kwa Phalading e e kwa Bagerikeng , a ya go ruta Bagerika ?
43007036	Ana lefoko le ke eng , le o le buileng , a re : ‘ Lo tlaa mpatla , mme ga lo ketla lo mphitlhela ; le kwa ke teng , ga lo ka ke lwa ya go fitlha teng ’ ? ”
43007037	Jaana ya re ka letsatsi la bofelo , e bong letsatsi le legolo la modiro , Jesu a ema , a buela godimo a re : “ Fa mongwe a nyorilwe , a a tle mo go nna , a nwe .
43007038	Yo o dumelang mo go nna , dinoka tsa metsi a a tshedileng di tlaa ela di tswa mo mpeng ya gagwe , jaaka dikwalo di buile . ”
43007039	Golo mo , a go bua ka ga Mowa , o ba ba dumetseng mo go ene ba ne ba tlaa o amogela , gonne Mowa o ne o ise a abiwe , ka Jesu a ise a galalediwe .
43007040	Bangwe mo bontsing jwa batho ya re ba utlwa mafoko , a , ba re : “ Ammaaruri , yo ke ene moperofeti . ”
43007041	Ba bangwe , ba re : “ Yo ke Keresete . ” Bangwe ba re : “ Ao ! A Keresete o tswa kwa Galilea ?
43007042	A dikwalo ga di a re : Keresete o tswa mo losikeng lwa ga Dafite , le kwa Bethelehema , motsana o Dafite o neng a nna mo go one ? ”
43007043	Jalo ga tsoga kgaogano mo bontsing jwa batho ka ga gagwe .
43007044	Bangwe ba rata go mo tshwara ; mme go se ka ga nna ope yo o mo tsenyang diatla .
43007045	Foo maotlana a boela kwa ditlhogong tsa baperesiti le kwa Bafarisaing ; mme ba ba raya ba re : “ Lo ne lo sa tleleng nae ? ”
43007046	Maotlana a ba fetola a re : “ Ga go ise go ko go bue motho ope jaaka ene . ”
43007047	Foo Bafarisai ba a fetola ba re : “ A le lona lo timeditswe ?
43007048	A bangwe ba balaodi , kgotsa ba Bafarisai , ba dumetse mo go ene ?
43007049	Batho ba ba bantsi ba ba sa itseng molao , ba hutsegile . ”
43007050	Nikotemo — e bong ene yo o ne a ile kwa go Jesu gale , e le mongwe wa bone — a ba raya a re :
43007051	“ A molao wa rona o tle o sekise motho o ise o utlwe mo go ene pele , mme o itse se o se dirang . ”
43007052	Ba mo fetola ba re : “ A le wena o wa Galilea ? Botsisa , mme o bone fa go sa tswe moperofeti ope mo Galilea . ”
43007053	Mme mongwe le mongwe a ya kwa ga gagwe .
43008001	Jesu a tswela kwa Thoteng ya Lotlhware .
43008002	Ya re ka moso , ka maphakela , a ba a tla gape mo tempeleng , mme batho botlhe ba tla kwa go ene ; mme a dula , a ba ruta .
43008003	Mme bakwadi le Bafarisai ba tlisa mosadi yo o tshwerweng mo boakeng ; ya re ba sena go mmaya fa gare ,
43008004	ba mo raya ba re : “ Moruti , mosadi yo , o tshwerwe mo boakeng , fela mo go jone .
43008005	Jaana Moše o re laotse mo molaong , gore re kgobotletse yo o ntseng jalo ka maje , mme wena wa reng ka ga gagwe ? ”
43008006	Mo ba go bua go mo leka gore ba bone ka fa ba ka mo nayang molato ka gone . Mme Jesu a inama , a kwala ka monwana mo mmung .
43008007	Mme ya re ka ba fela ba ntse ba mmotsa , a inamologa , a ba raya a re : “ Yo o se nang boleo mo go lona , a a mo kolope ka lentswe pele . ”
43008008	A ba a inama gape a kwala ka monwana mo mmung .
43008009	Mme bone , ya re ba sena go utlwa jalo , ba tswa ka monokela , go simolola ka yo mogolo , go ya kwa go wa bofelo ; mme Jesu a tlogelwa a le esi , le mosadi a ntse fa o neng a ntse teng fa gare .
43008010	Jesu a inamologa a mo raya a re : “ Mosadi , ba kae ? A ga o a ka wa sekisiwa ke ope ? ”
43008011	A re : “ Ga go ope , Morena . ” Jesu a re : “ Le nna ga ke go sekise ; tsamaya fela , mme o se ka wa tlhola o leofa . ”
43008012	Jesu a ba a bua nabo a re : “ Ke nna lesedi la lefatshe ; yo o ntshalang morago ga a ketla a tsamaya mo lefifing , mme o tlaa nna le lesedi la botshelo . ”
43008013	Bafarisai ba mo raya ba re : “ O supa ka ga gago ; tshupo ya gago ga e ammaaruri . ”
43008014	Jesu a ba fetola a re : “ Le fa ke supa ka ga me , tshupo ya me e ammaaruri ; gonne ke a itse kwa ke tswang le kwa ke yang teng ; lona ga lo itse kwa ke tswang le kwa ke yang teng .
43008015	Lona lo atlhola ka fa nameng ; nna ga ke atlhole ope .
43008016	Ee , mme le fa ke atlhola , katlholo ya me e ammaaruri ; gonne ga ke nosi , mme ke nna le Rara yo o nthomileng .
43008017	Ee , le mo molaong wa lona go kwadilwe ga twe : ‘ Tshupo ya batho ba le babedi e ammaaruri . ’
43008018	Ke nna ke supang ka ga me , mme le Rara yo o nthomileng o a ntshupa . ”
43008019	Ba mo raya ba re : “ Rraago o kae ? ” Jesu a ba fetola a re : “ Go le nna ga lo nkitse , le Rre ga lo mo itse ; fa lo ka bo lo nkitse , Rre le ene lo ne lo tlaa mo itse . ”
43008020	Mafoko a , a a bua a le mo ntlong ya dikhumo , ka a ruta mo tempeleng ; mme go se ka ga dira le motho ope yo o mo tshwarang , ka lobaka lwa gagwe lo no lo ise lo tle .
43008021	Ke gone a ba a bua nabo gape a re : “ Ke a tsamaya , mme lo tlaa mpatla , mme lo tlaa swela mo boleong jwa lona ; kwa ke yang teng , ga lo ka ke lwa ya go fitlha teng . ”
43008022	Bajuta ba re : “ A o tlaa ipolaya , ka e le fa a re : ‘ Kwa ke yang teng , ga lo ka ke lwa ya go fitlha teng ’ ? ”
43008023	A ba raya a re : “ Lona lo tswa kwa tlase ; nna ke tswa kwa godimo ; lona lo ba lefatshe leno ; nna ga ke wa lefatshe leno .
43008024	Ke gone ke lo reileng ka re : ‘ Lo tlaa swela mo dibeng tsa lona ; ’ gonne fa lo sa dumele fa ke le ene , lo tlaa swela mo dibeng tsa lona . ”
43008025	Ba mo raya ba re : “ O mang ? ” Jesu a ba raya a re : “ Fela se ke sa leng ke se lo bolelela le mo tshimologong .
43008026	Ke na le dilo di le dintsi go di bua , le go di atlhola ka ga lona ; le fa go ntse jalo , yo o nthomileng o ammaaruri ; mme dilo tse ke di utlwileng mo go ene , ke tsone tse ke di buang le lefatshe . ”
43008027	Ga ba a ka ba lemoga fa a bua nabo ka ga Rara .
43008028	Foo Jesu a re : “ E tlaa re lo sena go tlhatlosa Morwa Motho , ke gone lo tlaa itseng fa ke le ene ; le gone lo tlaa itse fa ke sa dire sepe ka nosi , mme ke bua dilo tse fela jaaka Rara a nthutile .
43008029	Yo o nthomileng ke nna nae ; ga a a ntlogela ke le nosi ; gonne ke dira ka metlha yotlhe dilo tse di mo kgatlhang . ”
43008030	Mme ya re a bua dilo tse fela , batho ba le bantsi ba dumela mo go ene .
43008031	Jesu a raya Bajuta bao ba ba dumetseng mo go ene , a re : “ Fa lo nna mo lefokong la me , foo lo bo lo le barutwa ba me ruri ;
43008032	lo tlaa itse boammaaruri , mme boammaaruri bo tlaa lo golola . ”
43008033	Ba mo fetola ba re : “ Re losika lwa ga Aberahame , mme ga re ise re ke re nne mo botlhankeng jwa ga ope gope ; o bua jang , wa re : ‘ Lo tlaa gololwa ’ ? ”
43008034	Jesu a ba fetola a re : “ Ammaaruri , ammaaruri , ke a lo raya , mongwe le mongwe yo o leofang ke motlhanka wa boleo .
43008035	Motlhanka ga a nne mo ntlong ka bosakhutleng ; Morwa ene , o nna ka bosakhutleng .
43008036	Ke gone fa Morwa a tlaa lo golola , lo tlaa gololesegela ruri .
43008037	Ke a itse fa lo le losika lwa ga Aberahame ; le fa go ntse jalo lo senka go mpolaya , ka gobo lefoko la me le sa bone kgoro mo go lona .
43008038	Ke bua dilo tse ke di bonyeng mo go Rre ; le lona lo dira dilo tse lo di utlwileng mo go rraeno . ”
43008039	Ba mo fetola ba re : “ Rraetsho ke Aberahame . ” Jesu a ba raya a re : “ Fa lo ne lo le bana ba ga Aberahame , lo ka bo lo dira ditiro tsa ga Aberahame .
43008040	Jaanong lo senka go mpolaya , ke le motho yo ke lo boleletseng boammaaruri , jo ke bo utlwileng mo Modimong ; golo mo Aberahame ga a ka a go dira .
43008041	Lo dira ditiro tsa Rraeno . ” Ba mo raya ba re : “ Ga re a tsalelwa mo dikgoreng ; Rraetsho o mongwe fela , e bong Modimo . ”
43008042	Jesu a ba raya a re : “ Fa Modimo e ka bo e le Rraeno , lo ka bo lo nthata ; gonne ke tsile ke tswa kwa Modimong ; gonne le gone ga ke a tla ka ga me , mme one o nthomile .
43008043	Ana ga lo tlhaloganyetseng puo ya me ? Ke ka gobo lo sa ka ke lwa utlwa lefoko la me .
43008044	Lo ba ga rraeno diabolo , le dithato tsa ga rraeno ke tsone tse lo ratang go di dira . Ene o sa le a nna mmolai le mo tshimologong , mme a se ka a ema mo boammaaruring , ka go ne go se na boammaaruri mo go ene . E re fa a bua maaka , o bua mo e leng ga gagwe , gonne ke moaki , le rra one maaka .
43008045	Ga lo ntumele ka gobo ke bolela boammaaruri .
43008046	Ke ofe wa lona yo o ka tlhomamisang boleo mo go nna ? Fa ke bolela boammaaruri , ga lo ntumeleleng ?
43008047	Yo e leng wa Modimo o utlwa mafoko a Modimo ; ke gone ka fa lo sa a utlweng ka gone , ka gobo lo se ba Modimo . ”
43008048	Bajuta ba mo fetola ba re : “ A ga re bue sentle , fa re re : ‘ O Mosamaria , mme o na le diabolo ’ ? ”
43008049	Jesu a ba fetola a re : “ Ga ke na diabolo , mme ke tlotla Rre ; lona lo a ntlontlolola .
43008050	Ga ke senke go ikgalaletsa ; go na le mongwe yo o senkang , le yo o atlholang .
43008051	Ammaaruri , ammaaruri , ke a lo raya , fa motho a tshegetsa lefoko la me , ga a ketla a bona loso gope . ”
43008052	Bajuta ba mo raya ba re : “ Jaanong re a itse fa o na le diabolo . Aberahame o sule le baperofeti ; mme wena wa re : ‘ Fa motho a tshegetsa lefoko la me ga a ketla a utlwa loso gope . ’
43008053	A o mogolo go feta rraetsho Aberahame yo o suleng ? Le baperofeti ba sule ; o itira mang ? ”
43008054	Jesu a ba fetola a re : “ Fa ke ikgalaletsa , kgalalelo ya me e bo e se sepe . Rre ke ene yo o nkgalaletsang ; yo lona lo reng ke Modimo wa lona .
43008055	Lona ga lo mo itse , mme nna ke a mo itse ; fa nka bo ke re , ga ke mo itse , nka bo ke tshwana le lona , ka nna moaki , mme ke a mo itse , ke bile ke tshegeditse lefoko la gagwe .
43008056	Rraeno Aberahame o ne a itumela go bona letsatsi la me ; mme a le bona a leboga . ”
43008057	Bajuta ba mo raya ba re : “ Ga o ise o nne dinyaga di le 50 , mme a o bonye Aberahame ? ”
43008058	Jesu a ba raya a re : “ Ammaaruri , ammaaruri , ke a lo raya , pele Aberahame a ise a nne , nna ka bo ke ntse ke leyo . ”
43008059	Ba tsaya maje go mo kolopa ka one ; mme Jesu a iphitlha , a tswa mo tempeleng ( a ba ralala fa gare , mme a feta fela jalo ) .
43009001	Ya re a feta , a bona motho yo o sa leng a tsalwa a foufetse .
43009002	Barutwa ba gagwe ba mmotsa ba re : “ Rabi , go ne go leofile mang , a monna yo , kgotsa batsadi ba gagwe , fa e bo ne ne a tsetswe a foufetse ? ”
43009003	Jesu a ba fetola , a re : “ Go ne go sa leofa monna yo , le fa e le batsadi ba gagwe ; e ne e le gore ditiro tsa Modimo di tle di bonadiwe mo go ene .
43009004	Re na le go dira ditiro tsa yo o nthomileng go sa ntse go le motshegare ; bosigo bo etla , jo go se nang ope yo o ka dirang mo go jone .
43009005	E re fa ke sa ntse ke le mo lefatsheng , ke be ke le lesedi la lefatshe . ”
43009006	Ya re a sena go bua jalo , a kgwela mathe fa fatshe , a duba seretse ka mathe , mme a mo tshasa seretse mo matlhong ,
43009007	a mo raya a re : “ Ya o tlhape mo lekadibeng la Siloame , ” - ke go re , Romilwe , fa go phuthololwa . Mme a tloga a tsamaya , a ya a tlhapa , mme a tla a bona .
43009008	Foo ba ga gabo le ba ba mmonyeng gale fa e le mokopi , ba re : “ Yo , a ga se ene yo o ne a tle a nnele go kopa ? ”
43009009	Ba bangwe ba re : “ Ke ene . ” Ba bangwe ba re : “ Nnyaa , o tshwana nae . ” Mme ene a re : “ Ke nna . ”
43009010	Ba mo raya ba re : “ Fa e le jalo , matlho a gago a foufolotswe jang ? ”
43009011	A ba fetola a re : “ Monna yo go tweng Jesu , a duba seretse , a se ntshasa mo matlhong , a nthaya a re : ‘ Ya mo Siloame , o tlhape , ’ mme ka tsamaya , ka ya ka tlhapa , mme ka foufologa . ”
43009012	Ba mo raya ba re : “ Ene o kae ? ” A re : “ Ga ke itse . ”
43009013	Ba mo isa kwa Bafarisaing , ene yo e rileng gale a bo a foufetse .
43009014	Jaana ga bo go le Sabata mo tsatsing leo Jesu a dubileng seretse , a mo foufolola matlho ka lone .
43009015	Bafarisai ba ba ba mmotsa gape ka fa o foufologileng ka teng . A ba raya a re : “ O mpeile seretse mo matlhong , mme ka tlhapa , mme ke a bona . ”
43009016	Bafarisai bangwe ba re : “ Monna yoo ga a a tswa Modimong , gonne ga a ilele Sabata . ” Ba bangwe ba re : “ Motho yo e leng moleofi o ka dira ditshupo tse di ntseng jalo jang ? ” Ga nna kgaogano mo go bone .
43009017	Ba ba ba raya monna wa sefofu gape ba re : “ Wena wa reng ka ga gagwe , ka e le fa a foufolotse matlho a gago ? ” A re : “ Nna ka re , ke moperofeti . ”
43009018	Bajuta ba belaela ka ga gagwe , gore a jaana o kile a ne a foufetse , a ba a foufologa , ba ba ba tla ba bitsa batsadi ba yo o foufologileng .
43009019	Ba ba botsa ba re : “ A yo ke ene ngwana wa lona yo lo reng o tsetswe a foufetse ? Mme o bona jang gompieno ? ”
43009020	Batsadi ba gagwe ba ba fetola ba re : “ Re a itse fa yo e le ngwana wa rona , a bile a ne a tsetswe a foufetse ;
43009021	mme ga re itse ka fa o bonang ka teng gompieno ; le yo o mo foufolotseng matlho ga re mo itse . Botsang ene , o godile , o tlaa ikarabela . ”
43009022	Batsadi ba gagwe ba bua dilo tse ka go boifa Bajuta ; gonne Bajuta ba ne ba dumalanye gale , gore , fa mongwe a ka mo ipolela fa e le Keresete , ba tlaa mo kgaola mo ntlong ya thuto .
43009023	Ke gone batsadi ba gagwe ba reng : “ O godile , botsang ene . ”
43009024	Jalo monna yo o neng a foufetse ba mmitsa lwa bobedi , ba mo raya ba re : “ Naya Modimo kgalalelo ; re a itse fa monna yo e le moleofi . ”
43009025	Foo a ba fetola a re : “ Kgotsa a o moleofi , ga ke itse ; sengwe ke a se itse , ka re , ke ne ke foufetse , mme gompieno ke a bona . ”
43009026	Ba mo raya ba re : “ O go dirileng ? O go foufolotse matlho jang ? ”
43009027	A ba fetola a re : “ Ke lo boleletse gompieno jaana , mme ga lo a ka lwa utlwa ; lo ratelang go ba lo go utlwa ? A le lona lo rata go tswa barutwa ba gagwe ? ”
43009028	Ba mo gobolola ba re : “ Wena o morutwa wa gagwe ; rona re barutwa ba ga Moše .
43009029	Re a itse fa Modimo a buile le Moše ; mme ka ga monna yoo , ga re itse kwa o tswang teng . ”
43009030	Monna a ba fetola a re : “ Ana golo mo go gakgamatsa jang ! Ka lo sa itse kwa o tswang gone , le fa go ntse jalo , nna o mphoufolotse matlho .
43009031	Re a itse fa Modimo o sa utlwe baleofi ; mme fa motho le fa e le mang e le moobamedi wa Modimo , a ba a dira go rata ga one , yoo o a mo utlwa .
43009032	E sa le ka tlholego ya lefatshe ga go ise go ke go utlwiwe fa mongwe a kile a foufolola matlho a motho yo o tsetsweng a foufetse .
43009033	Fa motho yo a sa tswe Modimong , o ne a sa ka ke a dira sepe . ”
43009034	Ba mo fetola ba re : “ O tsaletswe fela mo dibeng , mme a o a re ruta ? ” Mme ba mo kgaolela ntle .
43009035	Jesu a utlwa fa ba mo kgaotse ; ya re a mo fitlhela , a mo raya a re : “ A o dumela mo go Morwa Modimo ? ”
43009036	A fetola a re : “ Ene ke mang , Morena , gore ke dumele mo go ene ? ”
43009037	Jesu a mo raya a re : “ O mmonye , e bile ke ene yo o buang nao . ”
43009038	A re : “ Morena ke a dumela . ” Mme a mo obamela .
43009039	Jesu a re : “ Ke tletse katlholo mo lefatsheng leno , gore ba ba sa boneng ba bone ; le gore ba ba bonang ba foufale . ”
43009040	Bafarisai ba ba neng ba na nae ba utlwa dilo tse , mme ba mo raya ba re : “ A le rona re foufetse ? ”
43009041	Jesu a ba raya a re : “ Fa lo ka bo lo ne lo foufetse lo ka bo lo se na boleo ; mme ke fa , lwa re , lo a bona ; boleo jwa lona bo sa le teng .
43010001	“ Ammaaruri , ammaaruri , ke a lo raya , yo o sa tseneng ka kgoro mo sakeng la dinku , mme a pagama ka go sele , ke ene legodu le senokwane .
43010002	Mme yo o tsenang ka kgoro , ke modisa wa dinku .
43010003	Ene molebedi wa kgoro o a tle a mmulele ; mme dinku di utlwe lentswe la gagwe ; a bitse tse e leng dinku tsa gagwe ka maina , a di bolotse .
43010004	E re a sena go bolotsa tse e leng tsa gagwe tsotlhe , a di etelele pele , dinku di mo sale morago ; gonne di itse lentswe la gagwe .
43010005	Mme moeng ene , ga di ketla di mo sala morago , mme di tlaa mo tshaba ; gonne ga di itse lentswe la baeng . ”
43010006	Setshwantsho se Jesu a se bua nabo ; mme ba se ka ba tlhaloganya dilo tse o di buang nabo , gore ke dife .
43010007	Jesu a ba a ba raya gape a re : “ Ammaaruri , ammaaruri , ke a lo raya , ke nna kgoro ya dinku .
43010008	Botlhe ba ba tsileng ba nkema pele ke magodu le dinokwane ; mme dinku ga di a ka tsa ba utlwa .
43010009	Ke nna kgoro , fa motho le fa e le mang a tsena ka nna , o tlaa bolokwa , o tlaa tsena a ba a tswa , mme o tlaa bona bofulo .
43010010	Legodu ga le tle , fa e se gore le utswe , le go bolaya , le go senya ; nna ke tsile gore di bone botshelo , mme di bo bone ka letlolo .
43010011	“ Ke nna modisa yo o molemo ; modisa yo o molemo o beela dinku botshelo jwa gagwe .
43010012	Yo o thapilweng ka tuelo , e se modisa , yo dinku e seng tsa gagwe , o bona phiri e tla , a tlogele dinku , a tshabe ; mme phiri e di tshware , e di falatse .
43010013	O tshaba ka gobo e le mothapiwa ka tuelo fela , a sa re sepe ka dinku .
43010014	Ke nna modisa yo o molemo ; tse e leng tsa me ke a di itse , le tse e leng tsa me di a nkitse ,
43010015	fela jaaka Rara a nkitse , le nna ke itse Rara ; mme ke beela dinku botshelo jwa me .
43010016	Ke bile ke na le dinku di sele , tse e seng tsa saka le ; le tsone ke na le go di lere , mme di tlaa utlwa lentswe la me ; mme di tlaa nna letsomane le le lengwe fela , le modisa a le mongwe fela .
43010017	“ Ke gone Rara o nthatang , ka gobo ke baya botshelo jwa me , gore ke be ke bo tshole gape .
43010018	Ga go ope yo o bo ntseelang , ke bo ipeisa fela . Ke na le thata go bo baya , ke bile ke na le thata go ba ke bo tshola . Taolo e , ke e amogetse mo go Rre . ”
43010019	Ga ba ga tsoga kgaogano gape mo Bajuteng ka ntlha ya mafoko a .
43010020	Bantsi ba bone ba re : “ O na le mewa e e maswe , o a tsenwa , lo mo reeletsang ? ”
43010021	Ba bangwe ba re : “ Tse ga se dipolelo tsa yo o tsenyweng ke mewa e e maswe . A mewa e e maswe e ka foufolola matlho a difofu ? ”
43010022	Ga bo go le modiro wa bošafatso mo Jerusalema ; mme ga bo go le mariga .
43010023	Jesu a bo a tsamayatsamaya mo tempeleng , mo mathuding a ga Solomone .
43010024	Foo Bajuta ba mo phuthegela , ba mo raya ba re : “ O tlaa re akgaakga mo pelaelong ka lobaka lo lokae ? Fa o le ene Keresete , re bolelele ka thanolo . ”
43010025	Jesu a ba fetola a re : “ Ke lo boleletse , mme ga lo dumele ; ditiro tse ke di dirang ka leina la ga Rre , tsone di supa ka ga me .
43010026	Ga lo dumele , ka gobo lo se ba dinku tsa me .
43010027	Dinku tsa me di utlwa lentswe la me , ke a di itse , mme di ntshale morago ;
43010028	ke di naya botshelo jo bo sa khutleng ; ga di ketla di nyelela gope , e bile ga go ope yo o tlaa di phamolang mo seatleng sa me .
43010029	Rre yo o di nneileng , o mogolo go botlhe ; ga go ope yo o nonofileng go di phamola mo seatleng sa ga Rara .
43010030	Nna le Rara re mongwe fela . ”
43010031	Bajuta ba ba ba tsaya maje go mo kgobotletsa ka one .
43010032	Jesu a ba raya a re : “ Ke lo bontshitse ditiro di le dintsi tse di molemo tsa ga Rara ; lo nkgobotleletsa tiro efe ya tsone ? ”
43010033	Bajuta ba mo fetola ba re : “ Ga re go kgobotleletse tiro e e molemo , fa e se tlhapatso , le ka ntlha ya gobo o re o le motho , o itira Modimo . ”
43010034	Jesu a ba fetola a re : “ A ga go a kwalwa mo molaong wa lona ga twe : ‘ Ke rile , lo medimo ’ ?
43010035	Fa a biditse bone medimo ba lefoko la Modimo le tsileng kwa go bone — mme lokwalo ga lo ka ke lwa tlolwa —
43010036	a lo raya ene yo Rara o mo itshepisitseng , a mo roma mo lefatsheng , lwa re : ‘ O a tlhapatsa , ’ ka gobo ke rile , ke Morwa Modimo ?
43010037	Fa ke sa dire ditiro tsa ga Rre , lo se ka lwa ntumela .
43010038	Fa ke dira tsone , le fa lo sa dumele nna , dumelang ditiro ; gore lo itse , lo bo lo tlhaloganye , fa Rara a le mo go nna , le nna mo go Rara . ”
43010039	Ba ba ba senka gape go mo tshwara ; mme a tswa mo diatleng tsa bone a tsamaya .
43010040	A ba a tsamaya gape a ya kwa moseja ga Joretane , kwa Johane o ne a ntse a kolobetsa teng pele ; mme a nna gone .
43010041	Batho ba le bantsi ba ya kwa go ene ba re : “ Le gale Johane ga a ka a dira sesupo sepe ; mme dilo tsotlhe fela tse Johane o di buileng ka ga monna yo , e ne e le boammaaruri . ”
43010042	Mme batho ba le bantsi ba dumela mo go ene teng .
43011001	Jaana ga bo go lwala monna mongwe go twe Lasaro wa Bethania , motsana wa ga gabo Maria le Maretha mogoloe .
43011002	Maria yo ya bo e le ene yo o kileng a tlotsa Morena setlolo , a mo phimola dinao ka moriri wa gagwe , yo Lasaro kgaitsadie o lwalang .
43011003	Ke gone bokgaitsadie ba roma kwa go Jesu ba re : “ Morena , bona , yo o mo ratang o a lwala . ”
43011004	Ya re Jesu a utlwa , a re : “ Bolwetse jo ga se jwa loso , mme ke jwa kgalaletso ya Modimo , gore Morwa Modimo a galalediwe ka jone . ”
43011005	Jaana Jesu a bo a rata Maretha le monnawe , le Lasaro .
43011006	Ke gone ya re a utlwa fa a lwala , a nama a sa tlhotse malatsi a le mabedi mo felong fa o neng a le teng ka lobaka loo .
43011007	Morago ga moo a raya barutwa ba gagwe a re : “ A re be re yeng gape kwa Jutea . ”
43011008	Barutwa ba mo raya ba re : “ Rabi , aitse Bajuta ba ne ba senka go go kgobotletsa ka maje jaanong fela jaana , mme a o bile o ya teng gape ? ”
43011009	Jesu a ba fetola a re : “ A dinako tsa motshegare ga di 12 ? Fa motho a tsamaya go le motshegare , ga a ke a kgotšwa , ka a bona lesedi la lefatshe leno .
43011010	Mme fa motho a tsamaya bosigo , o a tle a kgotšwe , ka lesedi le seyo mo go ene . ”
43011011	Dilo tse a di bua ; mme morago ga mo a ba raya a re : “ Lasaro , tsala ya rona , e robetse ; mme ke a ya gore ke mo tsose mo borokong . ”
43011012	Barutwa ba mo raya ba re : “ Morena , fa a robetse , o tlaa fola . ”
43011013	Jaana Jesu o ne a bua ka ga loso lwa gagwe ; bone ba gopola fa a raya go ikhutsa ga boroko .
43011014	Jesu a ba bolelela ka thanolo a re : “ Lasaro o sule .
43011015	Mme ka ga lona ke a itumela ka ke ne ke se teng , gore lo tle lo dumele ; le fa go ntse jalo a re yeng kwa go ene . ”
43011016	Thomase yo o bidiwang Didimo , a raya barutwa ka ene a re : “ Le rona a re tsamayeng , re tle re swe nae . ”
43011017	Jalo ya re Jesu a tla , a fitlhela a bile a setse a ntse malatsi a le mane mo phupung .
43011018	Jaana Bethania wa bo o le gaufi le Jerusalema , e ka ne e le sebaka sa dikilometara di ka nna tharo go tswa teng .
43011019	Bajuta ba le bantsi ba ne ba tsile matshedisong , mo go Maretha le Maria go ba gomotsa ka ga kgaitsadia bone .
43011020	Foo Maretha , ya re a utlwa fa Jesu a tla , a ya go mo kgatlhantsha ; mme Maria a sala a dutse mo ntlong .
43011021	Maretha a raya Jesu a re : “ Morena , fa o ka bo o ne o le fa , kgaitsadiake o ko a se ka a swa .
43011022	Le jaana ke a itse , gore le fa e le eng se o se lopang Modimo , Modimo o tlaa se go naya . ”
43011023	Jesu a mo raya a re : “ Kgaitsadio o tlaa ba a tsoga . ”
43011024	Maretha a mo raya a re : “ Ke a itse fa a tlaa ba a tsoga mo go tsogeng ka letsatsi la bofelo . ”
43011025	Jesu a mo raya a re : “ Ke nna tsogo le botshelo ; yo o dumelang mo go nna , le fa a a swa , le fa go ntse jalo o tlaa tshela ;
43011026	le fa e le mang yo o tshelang , a ba a dumela mo go nna , ga a ketla a swa gope . A mo o a go dumela ? ”
43011027	A mo raya a re : “ Ee , Morena ; ke dumetse fa o le Keresete , Morwa Modimo , e bong ene yo o tlang mo lefatsheng . ”
43011028	Ya re a sena go bua jalo a tsamaya , a ya go bitsa Maria monnawe ka go iphitlha , a re : “ Moruti o fa , mme o a go bitsa . ”
43011029	Ene ya re a utlwa a nanoga ka bonako , a ya kwa go ene .
43011030	Jaana Jesu o ne a ise a fitlhe mo motsaneng , a sa ntse a le mo felong fa Maretha o kgatlhanyeng nae teng .
43011031	Foo Bajuta ba ba nang nae mo ntlong ba mo gomotsa , ya re ba bona fa Maria a nanoga ka bonako a tswela kwa ntle ba mo sala morago , ba gopola gore o ya kwa phupung , a ya go lelela teng .
43011032	Foo Maria a re a fitlha fa Jesu o leng teng , a mmona , a wela fa dinaong tsa gagwe , a mo raya a re : “ Morena , fa o ka bo o ne o le fa , kgaitsadiake o ko a se ka a swa . ”
43011033	Ya re Jesu a mmona a lela , le Bajuta ba ba tsileng nae ba lela , a gogomoga mo moweng , a fuduega ,
43011034	a re : “ Lo mmeile kae ? ” Ba mo raya ba re : “ Morena , tla o bone . ”
43011035	Jesu a lela .
43011036	Foo Bajuta ba re : “ Bonang jaaka a ne a mo rata ! ”
43011037	Bangwe ba bone ba re : “ A monna yo , yo o foufolotseng matlho a yo o neng a foufetse , a o ne a sa ka ke a dira le gone gore monna yo a se ka a swa ? ”
43011038	Foo Jesu a ba a gogoma pelo gape , a fitlha fa phupung . Ya bo e le logaga , mme letlapa la bo le aegetswe mo go lone .
43011039	Jesu a re : “ Tlosang letlapa . ” Maretha , kgaitsadia yo o suleng , a mo raya a re : “ Morena , gompieno o setse a nkga , gonne o tlhotse malatsi a le mane a sule . ”
43011040	Jesu a mo raya a re : “ A ga ke a go raya ka re , fa o ne o dumela , o tlaa bona kgalalelo ya Modimo ? ”
43011041	Jalo ba tlosa letlapa . Mme Jesu a lelala a re : “ Rara , ke a go leboga ka o nkutlwile .
43011042	Ke ne ke itse fa o nkutlwa gale ; mme ka bo ke buisiwa ke bontsi jwa batho jo bo emeng fa ba ntikanyeditse , ka re ba tle ba dumele fa o nthomile . ”
43011043	Ya re a sena go bua jalo , a goa ka lentswe le le godileng a re : “ Lasaro , tswa ! ”
43011044	Yo o neng a sule a tswa , a sa fapilwe mabogo le maoto ka matsela a phitlho ; sefatlhogo sa gagwe le sone se fapilwe ka letsela , Jesu a ba raya a re : “ Mo fapololeng lo mo lese a tsamaye . ”
43011045	Foo bontsi jwa Bajuta ba ba tsileng mo go Maria , ba bona dilo tse Jesu o di dirileng , mme ba dumela mo go ene .
43011046	Bangwe ba bone ba tloga ba ya kwa Bafarisaing , ba ba bolelela dilo tse Jesu o di dirileng .
43011047	Foo ditlhogo tsa baperesiti le Bafarisai ba epa pitso , ba re : “ Re dirang , gonne monna yo o dira ditshupo di le dintsi ?
43011048	Fa re mo lesa fela jaana , batho botlhe ba tlaa dumela mo go ene ; Baroma ba tlaa tla ba tlosa bonno jwa rona le morafe wa rona . ”
43011049	Mongwe wa bone , go twe Kaiafase , e le moperesiti yo mogolo ka ngwaga oo , a ba raya a re : “ Ga lo itse sepe .
43011050	Le gone ga lo tlhokomele fa go ka nna molemo mo go lona gore motho a le mongwe fela a swele sešaba , e seng morafe otlhe go nyelela . ”
43011051	Jaana golo mo a bo a sa go bue fela ka esi ; mme ya re ka a le moperesiti yo mogolo ka ngwaga oo , a bo a bolelelapele fa Jesu a tlaa swela morafe .
43011052	E seng morafe oo o le osi , mme le gone e le gore a tle a phuthele gongwe bana ba Modimo ba ba faletseng .
43011053	Jalo go simolola fela ka letsatsi leo ba gakololana gore ba mmolaye .
43011054	Ke gone Jesu ga a ka a tlhola a tsamaya mo ponong mo Bajuteng , mme a tswa teng a ya kwa lefatsheng le le tshwaraganyeng le naga fela , kwa motseng o o bidiwang Eferaime ; a ya a tlholatlhola teng le barutwa ba gagwe .
43011055	Jaana Tlolaganyo ya Bajuta e ne e le gaufi ; batho ba le bantsi ba ba tswang mo lefatsheng ba tlhatlogela kwa Jerusalema pele ga Tlolaganyo , ba ya go iitshekisa .
43011056	Ke gone ba batla Jesu , mme ba bua mmogo ba eme mo tempeleng , ba re : “ Lo gopolang ? A ke gore ga a ketla a tla mo modirong ? ”
43011057	Jaana ditlhogo tsa baperesiti le Bafarisai ba bo ba laotse gore fa mongwe a itse kwa o leng teng , a go supe , gore ba mo tshware .
43012001	Ke gone e rileng malatsi a le marataro pele ga Tlolaganyo , Jesu a tla mo Bethania , kwa Lasaro o leng teng , yo Jesu o mo tsositseng mo baswing .
43012002	Jalo ba mo direla modiro wa maitseboa teng ; Maretha a bo a emetse go ba tsholela dijo ; Lasaro e le mongwe wa ba ba dutseng ba ja nae .
43012003	Foo Maria a tsaya setlolo sa nareto , e le se se tlhokegang thata , se le selekanyo sa bogare jwa litara , a tlotsa dinao tsa ga Jesu ka sone , a ba a mo phimola dinao ka moriri wa gagwe ; mme ntlo ya tlala monko wa setlolo .
43012004	Jutase Isekariota mongwe wa barutwa ba gagwe , yo e leng ene yo o tlaa mo okang , a re :
43012005	“ Ana setlolo se se ne se sa rekisediweng sa bona diponto di le 30 , mme ga abelwa bahumanegi ? ”
43012006	Mo o go buile e seng ka gobo a gopotse bahumanegi ; mme e re ka gobo a le legodu ; mme e re ka a tshotse kgetsana ya madi , a itseele mo go tsenngwang mo go yone .
43012007	Foo Jesu a re : “ Lo mme a se bolokele letsatsi la phitlho ya me .
43012008	Gonne bahumanegi lo na nabo ka metlha yotlhe , mme nna ga ke nne le lona ka metlha yotlhe . ”
43012009	Foo ba e leng batho fela ba Bajuta ba tlhaloganya fa a le teng ; mme ba tla e seng ka ntlha ya ga Jesu a le esi , mme e le gore ba bone le ene Lasaro , yo o mo tsositseng mo baswing .
43012010	Ba e leng ditlhogo tsa baperesiti ba gakololana gore ba bolaye le ene Lasaro ;
43012011	ka gobo e le ka ntlha ya gagwe fa Bajuta ba le bantsi ba tsamaile , mme ba dumela mo go Jesu .
43012012	Ya re ka moso bontsi jo bogolo jwa batho ba ba tsileng mo modirong , ka ba utlwa fa Jesu a tla Jerusalema ,
43012013	ba tsaya dikala tsa makolane , ba tswa ba ya go mo kgatlhantsha , mme ba thela lošalaba ba re : “ Hosana , go bakwe yo o tlang mo ineng la Morena , e bong Kgosi ya Iseraele . ”
43012014	Jesu e rile a bonye eselana , a e pagama , jaaka go kwadilwe ga twe :
43012015	“ O se ka wa boifa , wena morwadia Sione ; bona , Kgosi ya gago e etla , e pagame eselana ya esele . ”
43012016	E rile pele barutwa ba gagwe ba se ka ba tlhaloganya dilo tse ; mme ya re Jesu a sena go galalediwa , ba gakologelwa fa dilo tse di ne di kwadilwe ka ga gagwe , le gone fa ba kile ba mo direla dilo tse .
43012017	Batho ba bantsi ba e rileng a bitsa Lasaro go tswa mo phupung , a mo tsosa mo losong ba bo ba le teng , mme ba go supa .
43012018	Le bontsi jo bo ileng go mo kgatlhantsha , ba ya ka ntlha ya gone mo , ka ba utlwile fa a dirile sesupo se .
43012019	Foo Bafarisai ba raana ba re : “ Bonang , jaaka lo sa fenye gope ; aitsane lefatshe le ile go mo sala morago . ”
43012020	Jaana ga bo go le Bagerika bangwe mo go bone ba ba ileng go obama mo modirong ;
43012021	bao ba ya kwa go Filipo , yo o leng wa Bethesaita wa Galilea , ba mo lopa ba re : “ Morena , re rata ra bona Jesu . ”
43012022	Filipo a ya a bolelela Anterea , mme Anterea a tla a nna le Filipo , mme ba bolelela Jesu .
43012023	Jesu a ba fetola a re : “ Lobaka lo tsile , lo Morwa Motho o tlaa galalediwang ka lone .
43012024	Ammaaruri , ammaaruri , ke a lo raya , fa tlhaka ya mabele e sa wele mo mmung , ya swa , e tle e nne yosi fela ; mme fa e swa , e ungwe loungo lo logolo .
43012025	Yo o ratang botshelo jwa gagwe , bo a mo latlhegela ; mme yo o ilang botshelo jwa gagwe mo lefatsheng leno , o tlaa bo bolokela botshelong jo bo sa khutleng .
43012026	Fa motho le fa e le mang a ntirela , a a ntshale morago ; mme kwa ke teng motlhanka wa me le ene o tlaa nna teng ; fa mongwe le fa e le mang a ntirela , Rara o tlaa mo tlotla .
43012027	“ Jaanong mowa wa me o huduegile ; mme ke tlaa reng ? A ke tlaa re : ‘ Rara , nkgolola mo lobakeng lo ’ ? Mme ke tsile go fitlha mo lobakeng lo ka ntlha ya gone mo .
43012028	‘ Rara , galaletsa leina la gago . ’ ” Mme ga tla lentswe le tswa legodimong la re : “ Ke le galaleditse , mme ke tlaa ba ke le galaletsa gape . ”
43012029	Foo batho ba bantsi ba ba emeng teng , ba le utlwa , mme ba re : “ Go ne go duma maru . ” Ba bangwe ba re : “ Moengele o buile nae . ”
43012030	Jesu a ba fetola a re : “ Lentswe le ga le a tla ka ntlha ya me , mme ke ka ntlha ya lona .
43012031	Jaanong go tshekiso ya lefatshe leno ; jaanong kgosana ya lefatshe leno e tlaa kgoromelediwa kwa ntle .
43012032	Mme nna , fa ke tlhatlosiwa mo lefatsheng , ke tlaa gogela batho botlhe kwa go nna . ”
43012033	Mo a go bua go kaya mokgwa wa loso lo o tlaa lo swang .
43012034	Foo batho ba bantsi ba mo fetola ba re : “ Re utlwile mo molaong fa Keresete a nnela ruri ka bosakhutleng ; o bua jang , wa re , Morwa Motho o na le go tlhatlosiwa ? Morwa Motho yo ke mang ? ”
43012035	Jesu a ba raya a re : “ Lesedi le sa ntse le le mo go lona ka lobakanyana . Sepelang lo sa ntse lo na le lesedi , gore lefifi le se lo tshware ; e bile yo o sepelang mo lefifing ga a itse kwa o yang teng .
43012036	E re lo sa ntse lo na le lesedi , dumelang mo leseding , gore lo tle lo nne bana ba lesedi . ” Dilo tse Jesu a di bua , mme a tsamaya , a ba iphitlhela .
43012037	Mme le fa a ne a dirile ditshupo tse dintsi tse fa pele ga bone , ga ba a ka ba dumela mo go ene ;
43012038	gore lefoko la ga Isaia moperofeti le dirale , le o le buileng a re : “ Morena , mang yo o dumetseng polelo ya rona ? Le letsogo la Morena le senoletswe mang ? ”
43012039	Ba ne ba retelelwa ke go dumela ka ntlha ya gone mo , gonne Isaia o bile a re :
43012040	“ O ba foufaditse matlho , a thatafatsa pelo tsa bone ; e se re kgotsa ba bona ka matlho , ba lemoga ka pelo , ba boa , mme ka ba fodisa . ”
43012041	Isaia a bua dilo tse , ka gobo a bona kgalalelo ya gagwe , mme a bua ka ga gagwe .
43012042	Le fa go ntse jalo , le mo balaoding , ba le bantsi ba dumela mo go ene ; mme ba se ka ba mo ipolela ka ntlha ya Bafarisai , e se re kgotsa ba kgaolwa mo ntlong ya thuto .
43012043	Gonne ba ne ba rata kgalaletso ya batho bogolo go kgalaletso ya Modimo .
43012044	Jesu a buela godimo a re : “ Yo o dumelang mo go nna , ga a dumele mo go nna , fa e se mo go yo o nthomileng .
43012045	Mme yo o mponang , o bona yo o nthomileng .
43012046	Ke tsile mo lefatsheng ke le lesedi , gore le fa e le mang yo o dumelang mo go nna a se ka a nna mo lefifing .
43012047	Fa mongwe le fa e le mang a utlwa mafoko a me , mme a sa a tshegetse , ga ke mo sekise , gonne ga ke a tla go sekisa lefatshe , fa e se go boloka lefatshe .
43012048	Yo o nkganang , mme a sa amogele mafoko a me , o na le mongwe yo o mo sekisang ; lefoko le ke le buileng , ke lone le le tlaa mo sekisang mo letsatsing la bofelo .
43012049	Gonne ga ke a ipuisa fela ; mme Rara yo o nthomileng ke ene yo o nneileng taolo ya se ke tlaa se bolelang , le ya se ke tlaa se buang .
43012050	Ke a itse fa taolo ya gagwe e le botshelo jo bo sa khutleng ; ke gone dilo tse ke di buang , ke di bua fela jaaka Rara a di mpoleletse . ”
43013001	Jaana e rile pele ga modiro wa Tlolaganyo , Jesu ka a itse fa lobaka lwa gagwe lo fitlhile , lwa go tswa mo lefatsheng leno a ya go Rara , e re ka a ratile ba gagwe ba ba mo lefatsheng , a ba ratela ruri go ya bokhutlong .
43013002	Ya re ka lobaka lwa go jewa selalelo , diabolo a setse a tlhotlheleditse pelo ya ga Jutase Isekariote , morwa Simone , gore a mo oke ,
43013003	Jesu , ka a itse fa Rara a mo neetse dilo tsotlhe mo diatleng , le jaaka a ne a tswa Modimong , a bile a ya Modimong ,
43013004	a ema ka dinao mo selalelong , a baya diaparo tsa gagwe tsa ka fa godimo , mme a tsaya sephimolo , a ikgatlha ka sone .
43013005	Foo a thela metsi mo mogotswaneng , a simolola go tlhapisa dinao tsa barutwa , a di phimola ka sephimolo se o ikgatlhileng ka sone .
43013006	Jalo a tla mo go Simone Petere . Mme ene a mo raya a re : “ Morena , a ke wena o ka ntlhapisang dinao ? ”
43013007	Jesu a mo fetola a re : “ Se ke se dirang ga o se itse gompieno ; mme o tlaa nama o se tlhaloganya . ”
43013008	Petere a mo raya a re : “ Ga o ketla o ntlhapisa dinao gope . ” Jesu a mo fetola a re : “ Fa ke sa go tlhapise , ga o na kabalano le nna . ”
43013009	Simone Petere a mo raya a re : “ Morena , e seng dinao tsa me tsosi , mme le diatla tsa me le tlhogo ya me . ”
43013010	Jesu a mo raya a re : “ Yo o sapileng ga a tlhoke go tlhapa fa e se mo dinaong fela , mme o ba a le montle gotlhe fela ; le lona lo bantle , mme e seng lotlhe . ”
43013011	Gonne o ne a itse yo o tlaa mo okang ; ke gone o rileng : “ Ga lo bantle lotlhe . ”
43013012	Jalo e rile a sena go ba tlhapisa dinao , le go tsaya diaparo tsa gagwe , a ba a dula , a ba raya a re : “ A lo a itse se ke se lo diretseng ?
43013013	Lo tle lo mpitse Moruti le Morena , mme lo bo lo bua sentle , gonne ke ntse jalo .
43013014	Ke gone , fa nna yo ke leng Morena le Moruti , ke tlhapisitse dinao tsa lona , le lona lo tshwanetse go tlhapisanya dinao .
43013015	Gonne ke lo beetse sekao , gore le lona lo dire jaaka ke lo diretse .
43013016	Ammaaruri , ammaaruri , ke a lo raya , motlhanka ga a mogolo go feta morena wa gagwe ; le yo o romilweng ga a mogolo go feta yo o mo romileng .
43013017	Fa lo itse dilo tse , lo sego fa lo di dira .
43013018	“ Ga ke bue ka ga lona lotlhe , ke a ba itse ba ke ba itshenketseng , mme ke gore lokwalo lo dirale lo lo reng : ‘ Yo o jang senkgwe sa me , o ntsholeleditse serethe sa gagwe . ’
43013019	Jaanong ke lo bolelela go sa le gale , go ise go dirafale , gore e tle e re go dirafala , lo bo lo dumele fa ke le ene .
43013020	Ammaaruri , ammaaruri , ke a lo raya , yo o tsholang yo ke mo romang o tshola nna ; mme yo o tsholang nna o tshola ene yo nthomileng . ”
43013021	E rile Jesu a sena go bua jalo , a fuduega mo moweng , mme a supa a re : “ Ammaaruri , ammaaruri , ke a lo raya , mongwe wa lona o tlaa nkoka . ”
43013022	Barutwa ba kobana , ba akabala gore o raya mang .
43013023	Mme fa lomating lwa bojelo , ga bo go le mongwe wa barutwa ba gagwe yo Jesu o mo ratang , a ikaegile fa sehubeng sa ga Jesu .
43013024	Foo Simone Petere a mo gwetlha , a mo raya a re : “ Re bolelele yo Morena o buang ka ga gagwe . ”
43013025	Mme yoo , ya re jaaka a ikaegile fa sehubeng sa ga Jesu , a mo raya a re : “ Morena , ke mang ? ”
43013026	Jesu a mo fetola a re : “ Ke yo ke tlaa mo inelang thathana , ke e mo naya . ” Jalo ya re a sena go ina thathana , a e naya Jutase morwa Simone Isekariote .
43013027	Ya re morago ga thathana , Satane a tsena mo go ene . Foo Jesu a mo raya a re : “ Se o se dirang o se dire ka bonako . ”
43013028	Mme ga bo go se ope fa lomating lwa bojelo yo o itseng ka fa o buang lefoko le nae ka gone .
43013029	Gonne ya re ka Jutase a tshotse kgetsana ya madi , bangwe ba gopola gore Jesu o mo raya gore , a ye go rekela modiro dilo tse ba di tlhokang ; kgotsa a abele bahumanegi sengwe .
43013030	Ke gone e rileng a sena go amogela thathana a akofa a tswela kwa ntle ; mme ga bo go le bosigo .
43013031	Ke gone e rileng a sena go tswa , Jesu a re : “ Jaanong Morwa Motho o galaleditswe , le Modimo o galaleditswe mo go ene ;
43013032	Modimo o tlaa mo galaleletsa mo go one ka osi , o tlaa akofa o mo galaletsa .
43013033	Banyana , ke sa ntse ke na le lona ka lobakanyana . Lo tlaa mpatla ; mme jaaka ke reile Bajuta ka re : Kwa ke yang teng , ga lo ka ke lwa ya go fitlha teng ; le gompieno ke bua jalo le lona .
43013034	Ke lo naya taolo e ntšha , ya go re , lo ratane ; fela jaaka ke lo ratile go re , le lona lo ratane .
43013035	Batho botlhe ba tlaa itse fa lo le barutwa ba me ka mo , fa lo ratana . ”
43013036	Simone Petere a mo raya a re : “ Morena , o ya kae ? ” Jesu a mo fetola a re : “ Kwa ke yang teng ga o ka ke wa ntshala morago gompieno ; mme o tlaa nama o ntatela . ”
43013037	Petere a mo raya a re : “ Morena , ke bo ke sa ka ke ka go sala morago le fa e le gompieno , go bo go dirile jang ? Aitse ke tlaa go beela botshelo jwa me . ”
43013038	Jesu a mo fetola a re : “ A o a bo o tlaa mpeela botshelo jwa gago ? Ammaaruri , ammaaruri , ke a go raya , koko e tona ga e ketla e lela , o ise o bo o intatole gararo .
43014001	“ A dipelo tsa lona di se huduege ; lo dumela mo Modimong , dumelang le mo go nna .
43014002	Mo ntlong ya ga Rre , go na le manno a le mantsi ; fa go ne go sa nna jalo , nka bo ke le boleletse ; gonne ke ya go lo baakanyetsa bonno .
43014003	Mme fa ke ya go lo baakanyetsa bonno , ke tlaa tla gape , mme ke tlaa lo itsholela ; gore kwa ke leng teng le lona lo nne teng .
43014004	Kwa ke yang teng lo itse tsela ya teng . ”
43014005	Thomase a mo raya a re : “ Morena , ga re itse kwa o yang teng ; kana tsela re e itse jang ? ”
43014006	Jesu a mo raya a re : “ Ke nna tsela , le boammaaruri , le botshelo ; ga go tle ope mo go Rara fa e se ka nna .
43014007	Fa lo ne lo nkitsile , lo ka bo lo itsile le ene Rre ; mme go tloga fano lo a mo itse , mme lo mmonye . ”
43014008	Filipo a mo raya a re : “ Morena , re bontshe Rara , mme go tlaa bo go re lekanye . ”
43014009	Jesu a mo raya a re : “ A ke gore ke ntse le lona lobaka lo lo kanakana , ga o ise o nkitse , Filipo ? Yo o mponyeng o bonye Rara ; o bua jang , wa re : ‘ Re bontshe Rara ’ ?
43014010	A ga o dumele fa ke le mo go Rara , le Rara mo go nna ? Mafoko a ke a buang le lona ga ke a ipuise ka nosi ; mme Rara , ka a ntse mo go nna , o dira ditiro tsa gagwe .
43014011	Ntumelang fa ke le mo go Rara , le Rara a le mo go nna ; fa go sa nna jalo , ntumelang ka ntlha ya ditiro fela ka tsosi .
43014012	Ammaaruri , ammaaruri , ke a lo raya , yo o dumelang mo go nna , ditiro tse ke di dirang , le ene o tlaa di dira ; o tlaa dira ditiro tse dikgolo go feta tse ; gonne ke ya kwa go Rara .
43014013	Mme se lo tlaa se lopang , le fa e ka nna eng , ka leina la me , sone ke tlaa se dira , gore Rara a galalediwe mo go Morwawe .
43014014	Fa lo ntopa sengwe fela ka leina la me , sone ke tlaa se dira .
43014015	“ Fa lo nthata lo tlaa tshegetsa ditaolo tsa me .
43014016	Mme ke tlaa rapela Rara , mme o tlaa lo naya Mogomotsi o sele , gore a nne le lona ka bosakhutleng ,
43014017	e bong Mowa wa boammaaruri , o lefatshe le sa ka keng la o tshola ; gonne ga le o bone , ga le o itse ; lona lo a o itse ; gonne o ntse le lona , mme o tlaa nna mo go lona .
43014018	“ Ga nketla ke lo tlogela lo le masiela fela ; ke tlaa tla kwa go lona .
43014019	E tlaa re kwa pelenyana , lefatshe le bo le sa tlhole le mpona ; mme lona lo bo lo ntse lo mpona ; e re ka ke tshedile , le lona lo tlaa tshela .
43014020	E tlaa re mo letsatsing leo lo tlaa itse fa ke le mo go Rre , le lona mo go nna , le nna mo go lona .
43014021	“ Yo o nang le ditaolo tsa me , a di tshegetsa , ke ene yo o nthatang ; mme yo o nthatang , o tlaa ratwa ke Rre , le nna ke tlaa mo rata , mme ke tlaa mo ipontsha . ”
43014022	Jutase — e seng Isekariote — a mo raya a re : “ Morena , go dirile jang ka o tlaa ipontsha rona , mme e seng lefatshe ? ”
43014023	Jesu a mo fetola a re : “ Fa motho a nthata , o tlaa tshegetsa lefoko la me ; mme Rre o tlaa mo rata , mme re tlaa tla mo go ene , re dira bonno jwa rona mo go ene .
43014024	Yo o sa nthateng , ga a tshegetse mafoko a me ; mme lefoko le lo le utlwang , ga se la me , ke la Rara yo o nthomileng .
43014025	“ Dilo tse ke di buile le lona , ke sa ntse ke ntse le lona .
43014026	Mme Mogomotsi , e bong Mowa o o Boitshepo , yo Rara o tlaa mo romang ka leina la me , ene o tlaa lo ruta dilo tsotlhe ; o tlaa lo gakolola tsotlhe tse ke di buileng le lona .
43014027	“ Kagiso ke e tlogela le lona ; kagiso ya me ke a e lo naya ; ga ke lo neye jaaka lefatshe le tle le neye batho . A dipelo tsa lona di se fuduege , le gone a di se boife .
43014028	Lo utlwile jaaka ke lo reile ka re , ke a tsamaya , mme ke tlaa tla kwa go lona . Fa lo ne lo nthata lo ne lo tlaa itumela , ka gobo ke ya kwa go Rara ; gonne Rara o mogolo bogolo go nna .
43014029	Jaana ke lo boleletse go sa le gale , go ise go dirafale , gore e tle e re go diretse lo bo lo dumele .
43014030	Ga nketla ke tlhola ke bua segolo le lona , gonne kgosana ya lefatshe e etla , mme ga e na sepe mo go nna ;
43014031	ke raya gore lefatshe le itse fa ke rata Rara , le jaaka Rara a nneile taolo , ke dira fela jalo . Nanogang , re tsweng mono .
43015001	“ Ke nna mofine wa ammaaruri , Rre ke ene Mmaakanyi wa tshimo .
43015002	Kala nngwe le nngwe e e mo go nna , e e sa ungweng , o a e tlosa ; mme kala nngwe le nngwe e e ungwang , o a e ntlafatsa , gore e ungwe bogolo .
43015003	Lona lo setse lo le bantle le jaana , ka ntlha ya lefoko le ke le buileng le lona .
43015004	Nnang mo go nna , le nna mo go lona . Jaaka kala e sa ka ke ya ungwa ka yosi , fa e sa nne mo mofineng ; go ntse jalo le lona , fa lo sa nne mo go nna .
43015005	“ Ke nna mofine , lona lo dikala ; yo o nnang mo go nna , le nna mo go ene , ke ene yo o ungwang segolo , gonne kwa ntle ga me ga lo ka ke lwa dira sepe .
43015006	Fa motho a sa nne mo go nna , o latlhelwa kwa ntle jaaka kala , mme e omelele ; batho ba di kgobokanye , ba di latlhele mo molelong , mme di jewe ke molelo .
43015007	Fa lo nna mo go nna , le mafoko a me a nna mo go lona , lopang se lo se ratang , mme lo tlaa se direlwa .
43015008	Rre o galalediwa ke mo , ke go re , fa lo ungwa segolo ; jalo lo tlaa nna barutwa ba me .
43015009	Fela jaaka Rara a nthatile , le nna ke lo ratile ; nnang mo loratong lwa me .
43015010	Fa lo tshegetsa ditaolo tsa me , lo tlaa nna mo loratong lwa me ; fela jaaka ke tshegeditse ditaolo tsa ga Rre , mme ke ntse mo loratong lwa gagwe .
43015011	“ Dilo tse ke di buile le lona , gore boitumelo jwa me bo nne mo go lona , le gore boitumelo jwa lona bo dirafale .
43015012	Taolo ya me ke e , gore lo ratane , fela jaaka le nna ke lo ratile .
43015013	Ga go ope yo o nang le lorato lo lo fetang lo , fa motho a ka beela ditsala tsa gagwe botshelo jwa gagwe .
43015014	Lona lo ditsala tsa me , fa lo dira dilo tse ke di lo laolelang .
43015015	Ga ke tlhole ke lo bitsa batlhanka ; gonne motlhanka ga a itse se morena wa gagwe o se dirang ; mme ke lo biditse ditsala ; gonne dilo tsotlhe tse ke di utlwile mo go Rre , ke di lo itsisitse .
43015016	Ga lo a ka lwa intshenkela ; ke nna ke itshenketseng lona , mme ka lo laolela go ya go ungwa , le gore loungo lwa lona lo tlhomame ; gore e tle e re se lo se lopang Rara , le fa e ka nna eng , ka leina la me , a se lo neye .
43015017	Dilo tse ke a di lo laolela , gore lo ratane .
43015018	“ Fa lefatshe le lo ila , lo a itse fa le nkidile pele , le ise le lo ile .
43015019	Fa lo ne lo le ba lefatshe , le ne le tlaa rata ba e leng ba lone ; mme e re ka lo se ba lefatshe , mme ke lo itshenketse mo lefatsheng , ke gone lefatshe le lo ilang .
43015020	Gakologelwang lefoko le ke le buileng le lona , ka re : ‘ Motlhanka ga a mogolo go feta morena wa gagwe . ’ Fa ba mpogisitse , le lona ba tlaa lo bogisa ; fa ba tshegeditse lefoko la me , le la lona ba tlaa le tshegetsa .
43015021	Dilo tsotlhe tse , ba tlaa di lo direla ka ntlha ya leina la me , ka gobo ba sa itse yo o nthomileng .
43015022	Fa ke ka bo ke se ka ka tla ka bua le bone , ba ka bo ba se na boleo ; jaanong ga ba na seipato mo boleong jwa bone .
43015023	Yo o nkilang , o ila le ene Rre .
43015024	Fa ke ka bo ke se ka ka dira mo go bone ditiro tse ope o sele o se kang a di dira , ba ka bo ba se na boleo ; mme jaanong ba mponye , ba bile ba idile nna le Rre .
43015025	Mo go a dirafala , gore lefoko le tlhomamisiwe , le le kwadilweng mo molaong wa bone , ga twe : ‘ Ba nkidile ka bomo fela . ’
43015026	“ E tlaa re fa Mogomotsi a tsile , yo ke tlaa mo romang mo go lona , a tswa kwa go Rara , e bong Mowa wa boammaaruri , o o tswang mo go Rara , ene o tlaa supa ka ga me ;
43015027	mme le lona lo a supa , gonne lo ntse lo na le nna go tswa kwa tshimologong .
43016001	“ Dilo tse ke di buile le lona gore lo se ka lwa kgopisiwa ke batho .
43016002	Ba tlaa lo kgaola mo matlong a thuto . Ee , motlha o etla , o mongwe le mongwe yo o lo bolayang ka one , o tlaa gopola gore o direla Modimo .
43016003	Dilo tse ba tlaa di dira , ka gobo ba ntse ba sa itse Rara , le fa e le nna .
43016004	Dilo tse ke di buile le lona , gore e tle e re motlha wa tsone o tla , lo bo lo di gakologelwe ka fa ke lo boleletseng ka gone . “ Dilo tse ga ke a ka ka di bua le lona mo tshimologong , ka gobo ke ne ke na le lona .
43016005	Jaanong ke ya kwa go ene yo o nthomileng ; mme ga go ope wa lona yo o mpotsang , go re : ‘ O ya kae ? ’
43016006	Bohutsana bo tletsa ka dipelo tsa lona , ka gobo ke lo boleletse dilo tse .
43016007	Le fa go ntse jalo ke lo bolelela boammaaruri ; go ka nna molemo ka ga lona fa ke tsamaya , gonne fa ke sa tsamaye , Mogomotsi ga a ketla a tla mo go lona ; mme fa ke tsamaya , ke tlaa mo roma mo go lona .
43016008	Mme ene o tlaa re a tsile , o tlaa senolela lefatshe molato ka ga boleo , le ka ga tshiamo , le ka ga katlholo ;
43016009	ka ga boleo , ka gobo ba sa dumele mo go nna ;
43016010	ka ga tshiamo , ka gobo ke ya kwa go Rara , mme lo sa tlhole lo mpona ;
43016011	ka ga katlholo ka gobo kgosana ya lefatshe leno e atlhotswe .
43016012	“ Ke sa na le dilo di le dintsi go di bua le lona , mme ga lo ka ke lwa di itshokela gompieno .
43016013	Le fa go ntse jalo , mogang one Mowa wa boammaaruri o tsileng , o tlaa lo gogela mo boammaaruri o tsileng , o tlaa lo gogela mo boammaaruring jotlhe ; gonne ga o ketla o ipuisa ka osi ; mme dilo tse o di utlwang le fa e ka nna dife , ke tsone tse o di buang ; mme o tlaa lo bolelela dilo tse di tlaa tlang .
43016014	O tlaa nkgalaletsa ; gonne o tlaa tsaya ga mo e leng ga me , o go lo bolelele .
43016015	Dilo tsotlhe fela tse Rara o nang natso ke tsa me ; ke gone ke rileng , o tsaya ga mo e leng ga me , mme o tlaa go lo bolelela .
43016016	“ E tlaa re ka lobakanyana , lo bo lo sa tlhole lo mpona ; mme gape ka lobakanyana , lo tlaa mpona . ”
43016017	Foo bangwe ba barutwa ba gagwe ba raana ba re : “ Mo o go buang le rona ke go reng , a re : ‘ E tlaa re ka lobakanyana , lo bo lo sa mpone ; mme gape , ka lobakanyana , lo tlaa mpona , ’ gape , a re : ‘ Ka gobo ke ya kwa go Rara ’ ? ”
43016018	Ke gone ba reng : “ Se o se buang ke eng , a re : ‘ Ka lobakanyana ’ ? Ga re itse se o se buang . ”
43016019	Jesu a lemoga fa ba rata go mmotsa , mme a ba raya a re : “ A lo botsanya ka ga le , fa ke re : ‘ E tlaa re ka lobakanyana lo bo lo sa mpone , mme gape ka lobakanyana , lo tlaa mpona ’ ?
43016020	Ammaaruri , ammaaruri , ke a lo raya , lona lo tlaa lela , lo hutsafala mme lefatshe le tlaa itumela ; lo tlaa nna le bohutsana , mme bohutsana jwa lona bo tlaa fetoga boitumelo .
43016021	Mosadi o na le bohutsana a le mo go belegeng , ka gobo lobaka lwa gagwe lo tsile ; mme e a re a sena go belega ngwana , o a ba a sa tlhole a gakologelwa botlhoko , ka boitumelo jwa gore motho o tsaletswe mo lefatsheng .
43016022	Ke gone le lona lo na le bohutsana gompieno ; mme ke tlaa ba ke lo bona , dipelo tsa lona di tlaa itumela , mme ga go ope yo o tlaa lo tlosetsang boitumelo jwa lona .
43016023	“ Mo letsatsing leo ga lo ketla lo mpotsa sepe . Ammaaruri , ammaaruri , ke a lo raya , fa lo lopa Rara sengwe , o tlaa se lo naya ka leina la me .
43016024	Ga lo ise lo ko lo lope sepe ka leina la me le gompieno ; lopang , mme lo tlaa amogela , gore boitumelo jwa lona bo dirafale .
43016025	“ Dilo tse ke di buile le lona ka diane ; motlha o etla o ke se ketlang ke tlhola ke bua le lona ka diane ka one , mme ke tlaa lo bolelela ka thanolo ka ga Rara .
43016026	Mo tsatsing leo lo tlaa lopa ka leina la me ; mme ga ke lo reye go re , ke tlaa lo rapelela Rara ;
43016027	gonne Rara ka esi o a lo rata , gonne lo nthatile , lo bile lo dumetse fa ke tswa kwa go Rara .
43016028	Ka tswa kwa go Rara , mme ke tsile mo lefatsheng ; gape , ke tlogela lefatshe , ke ya kwa go Rara . ”
43016029	Barutwa ba gagwe ba re : “ Bona , jaanong o bua ka thanolo , ga o bue seane .
43016030	Jaanong re a itse fa o itse dilo tsotlhe , mme o sa tlhoke gore motho ope a go botse ; re a dumela ka mo fa o no o tswa Modimong . ”
43016031	Jesu a ba fetola a re : “ A gompieno lo a dumela ?
43016032	Bonang lobaka lo etla , ee , lo setse lo fitlhile , lo lo tlaa faladiwang ka lone , mongwe le mongwe a ya ga gabo , lo ntlogela ke le nosi , le fa go ntse jalo ga ke nosi , ka ke na le Rara .
43016033	Dilo tse ke di buile le lona , gore lo nne le kagiso mo go nna . Mo lefatsheng lo na le pitlagano ; mme nametsegang ; ke fentse lefatshe . ”
43017001	Jesu a bua dilo tse ; mme a lelalela legodimong a re : “ Rara , lobaka lo fitlhile ; galaletsa Morwao gore Morwao a go galaletse ;
43017002	fela jaaka o mo neile taolo mo nameng yotlhe , e tle e re bone ba o ba mo neileng le fa e ka ne e le mang , a ba neye botshelo jo bo sa khutleng .
43017003	Botshelo jo bo sa khutleng ke jo , gore ba go itse , wena , Modimo o o osi , o o boammaaruri , le ene yo o mo romileng , e bong Jesu Keresete .
43017004	Ke go galaleditse mo lefatsheng , ka ke weditse tiro e o e nneetseng go e dira .
43017005	Mme jaana , Rara , a ko o nkgalaletse nao , ka kgalalelo e ke neng ke ntse ke na nayo nao pele lefatshe le ise le nne .
43017006	“ Leina la gago ke le bontshitse batho ba o ba lomolotseng mo lefatsheng wa ba nnaya ; e ne e le ba gago , mme wa ba nnaya , mme ba tshegeditse lefoko la gago .
43017007	Jaanong ba a itse fa dilo tsotlhe fela tse o di nneileng di tswa kwa go wena ;
43017008	gonne mafoko a o a nneileng ke a neile bone ; ba a tshotse , mme ba itsile fa ruri ke tswa kwa go wena , ba bile ba dumetse fa o nthomile .
43017009	Ke a ba rapelela ; ga ke rapelele lefatshe , fa e se bone ba o ba nneileng , gonne ke ba gago ;
43017010	dilo tsotlhe tse e leng tsa me ke tsa gago , le tsa gago ke tsa me ; mme ke galalediwa mo go tsone .
43017011	Ga ke tlhole ke le mo lefatsheng , mme bone ba mo lefatsheng , mme ke ya koo go wena . Rara yo o boitshepo , ba boloke ka leina la gago le o le nneileng , gore ba nne bangwe fela , jaaka rona .
43017012	Ke rile ke sa ntse ke nna nabo , ka ba boloka ka leina la gago le o le nneileng ; ka ba femela , mme go se ka ga latlhega ope wa bone , fa e se ngwana wa tatlhego fela ; gore lokwalo lo dirafale .
43017013	Jaana ke ya koo go wena ; mme dilo tse , ke di bua mo lefatsheng , gore boitumelo jwa me bo dirale mo go bone ka bosi .
43017014	Ke ba neile lefoko la gago ; mme lefatshe la ba ila , ka gobo ba se ba lefatshe , fela jaaka nna ke se wa lefatshe .
43017015	Ga ke rapele gore o ba ntshe mo lefatsheng , fa e se gore o ba dibele mo go yo o bosula .
43017016	Bone ga se ba lefatshe , fela jaaka nna ke se wa lefatshe .
43017017	Ba itshepise mo boammaaruring ; lefoko la gago ke boammaaruri .
43017018	Jaaka o nthomile mo lefatsheng , le nna ke romile bone jalo mo lefatsheng .
43017019	Ke a iitshepisa ka ntlha ya bone , gore le bone ka bosi ba itshepisiwe mo boammaaruring .
43017020	“ Le gone ga ke rapelele bone bosi , mme ke rapelela le ba ba dumelang mo go nna ka lefoko la bone ;
43017021	gore ba nne bangwe fela botlhe ; fela jaaka wena Rara o le mo go nna , le nna mo go wena , gore le bone ba nne mo go rona , gore lefatshe le dumele fa o nthomile .
43017022	Le kgalalelo e o e nneileng , ke e neile bone , gore ba nne bangwe fela , jaaka rona re le mongwe fela .
43017023	Nna mo go bone , le wena mo go nna , gore ba dirwe boitekanelo mo bongwefeleng ; gore lefatshe le itse fa o nthomile , le gore o rata bone , fela jaaka o ratile nna .
43017024	“ Rara , ba o ba nneileng , ke rata gore kwa ke teng , le bone ka bo ke na nabo ; gore ba bone kgalalelo ya me , e o e nneileng ; gonne o nthatile pele ga tlholego ya lefatshe .
43017025	Rara yo o tshiamo , lefatshe ga le a ka la go itse , mme nna ke go itsile ; le ba , ba itsile fa o nthomile .
43017026	Ke ba itsisitse leina la gago , mme ke tlaa nna ke le ba itsise ; gore lorato lo o nthatileng ka lone lo nne mo go bone , le nna ke nne mo go bone . ”
43018001	E rile Jesu a sena go bua mafoko a , a tswa le barutwa ba gagwe , ba kgabaganya molatswana wa Kiterone , ba ya kwa go nang le tshimo teng , mme a tsena mo go yone , ene ka esi le barutwa ba gagwe .
43018002	Jaana Jutase , yo o mo okang , le ene a bo a itse felo foo , gonne Jesu o na a tle a ye teng gantsi le barutwa ba gagwe .
43018003	Foo Jutase , ka a bonye mophato wa batlhabani , le maotlana a a tswang kwa ditlhogong tsa baperesiti le Bafarisai , a tla teng a tshotse dipone , le ditime , le dibolao .
43018004	Ke gone Jesu , ka a itse dilo tsotlhe tse di tlaa mo tlelang , a ya go ba kgatlhantsha , a ba raya a re : “ Lo batla mang ? ”
43018005	Ba mo fetola ba re : “ Jesu wa Nasaretha . ” Jesu a ba raya a re : “ Ke nna . ” Mme Jutase yo o mo okang , le ene a bo a eme nabo .
43018006	Ke gone , e rileng a ba raya a re : “ Ke nna , ” ba kata ka morago , ba wela fa fatshe .
43018007	Foo a ba botsa gape , a re : “ Lo batla mang ? ” Ba re : “ Jesu wa Nasaretha . ”
43018008	Jesu a ba fetola a re : “ Ke lo boleletse fa e le nna ; mme ka re , fa lo batla nna , lesang ba ba tsamaye . ”
43018009	Gore lefoko le dirafale le o le buileng , a re : “ Mo go ba o ba nneileng , ga ke a latlhegelwa ke ope . ”
43018010	Foo Simone Petere , ka a tshotse tšhaka , a e somola , a rema motlhanka wa moperesiti yo mogolo , a mo kgaola tsebe ya ka fa tsogong le legolo . Leina la motlhanka yoo , e ne e le Maleko .
43018011	Foo Jesu a raya Petere a re : “ Somela tšhaka mo kgatleng ; senwelo se Rara o se nneileng , a ga nketla ke se nwa ? ”
43018012	Jalo mophato , o na le mong wa mophato , le maotlana a Bajuta , ba tshwara Jesu , ba mo golega .
43018013	Ba mo gogela kwa go Anase pele ; ka gobo ene e le mogwagadia Kaiafase , yo e neng e le moperesiti yo mogolo ka ngwaga oo .
43018014	Aitse Kaiafase ke ene o gakolotseng Bajuta , gore go ka nna molemo motho a le mongwe fela a swela sešaba .
43018015	Simone Petere a latela Jesu , le morutwa yo mongwe a dira jalo . Jaana morutwa yo mongwe , yoo a bo a itsiwe ke moperesiti yo mogolo , mme a tsena le Jesu mo lwapeng lwa moperesiti yo mogolo ;
43018016	Petere o na a eme fa kgorong ka fa ntle . Foo morutwa yo mongwe , yo o itsiweng ke moperesiti yo mogolo , a tswela kwa ntle , a ya go bua le mosadi yo o disitseng kgoro , mme a isa Petere mo teng .
43018017	Foo lelata le le disitseng kgoro la raya Petere la re : “ A le wena o mongwe wa barutwa ba monna yo ? ” A re : “ Nnyaa . ”
43018018	Jaana batlhanka le maotlana ba bo ba eme teng , ba gotsitse molelo o o magala ; gonne go ne go le tsididi ; ba bo ba ikomosa ; Petere le ene a nna nabo , a eme a ikomosa .
43018019	Moperesiti yo mogolo a botsa Jesu ka ga barutwa ba gagwe , le ka ga thuto ya gagwe .
43018020	Jesu a mo fetola a re : “ Ke buile le lefatshe ka ponalo ; gale ke ntse ke ruta mo matlong a thuto le mo tempeleng , kwa Bajuta botlhe ba phuthegelang teng ; ga ke a buela sepe mo sephiring .
43018021	O mpoletsang ? Botsa ba ba nkutlwileng , se ke se buileng nabo ; bona bao ba itse dilo tse ke di buileng . ”
43018022	Ya re a sena go bua lefoko le , mongwe wa maotlana a a emeng teng a gatla Jesu ka thobane , a re : “ A o fetola moperesiti yo mogolo jalo ? ”
43018023	Jesu a mo fetlola a re : “ Fa ke buile bosula , supa ka ga bosula , mme fa ke buile sentle , o nkgalelang ? ”
43018024	Foo Anase a mo isa a golegilwe kwa go Kaiafase moperesiti yo mogolo .
43018025	Jaana Simone Petere a bo a eme a ikomosa . Mme ba mo raya ba re : “ A le wena o mongwe wa barutwa ba gagwe ? ” A itatola a re : “ Nnyaa . ”
43018026	Mongwe wa batlhanka ba moperesiti yo mogolo , e le tsala ya yo Petere o mo kgaotseng tsebe , a re : “ A ga ke a go bona o na nae kwa tshimong ? ”
43018027	Foo Petere a ba a itatola gape ; mme koko e tona ya akofa ya lela .
43018028	Ba tlosa Jesu fa go Kaiafase ba mo isa kwa ntlong ya tshekelo , mme ga bo go le ka maphakela ; mme bone ka bosi ba se ka ba tsena mo ntlong ya tshekelo , gore ba se ka ba itshekololwa , e le gore ba je Tlolaganyo .
43018029	Foo Pilato a tswela kwa go bone a re : “ Lo supa molato ofe mo monneng yo ? ”
43018030	Ba mo fetola ba re : “ Fa monna yo e ka bo e se modira bosula , re ka bo re se ka ra mo go neela . ”
43018031	Foo Pilato a ba raya a re : “ Mo itseeleng , lo mo sekise ka fa molaong wa lona . ” Bajuta ba mo raya ba re : “ Ga re a letlelelwa go bolaya motho ope , ”
43018032	e le gore lefoko la ga Jesu le dirafale , le o kileng a le bua ka a kaya mokgwa wa loso lo o tlaa lo swang .
43018033	Foo Pilato a tloga a boela mo ntlong ya tshekelo , mme a bitsa Jesu , a mo raya a re : “ A ke wena Kgosi ya Bajuta ? ”
43018034	Jesu a mo fetola a re : “ A o bua lefoko le ka wesi , gongwe ba bangwe ba le go boleletse ka ga me ? ”
43018035	Pilato a mo fetola , a re : “ A ke Mojuta ? Aitse morafe wa ga eno , le ditlhogo tsa baperesiti , ke bone ba ba go nneetseng . O dirileng ? ”
43018036	Jesu a mo fetola a re : “ Bogosi jwa me ga se jwa lefatshe leno ; fa bogosi jwa me e ka bo e le jwa lefatshe leno , batlhanka ba me ba ko ba tlhabana , gore ke se ka ka neelwa Bajuta ; mme jaana bogosi jwa me ga se jwa mono . ”
43018037	Foo Pilato a mo raya a re : “ Mme a o kgosi ? ” Jesu a mo fetola a re : “ Wena wa re ke kgosi . Ke tsaletswe gone moo , mme ke tletse gone moo mo lefatsheng , gore ke supe ka ga boammaaruri . Mongwe le mongwe yo o leng wa boammaaruri o utlwa lentswe la me . ”
43018038	Pilato a mo raya a re : “ Boammaaruri ke eng ? ” Ya re a sena go bua jalo , a ba a tswela gape kwa Bajuteng , a ba raya a re : “ Ga ke bone molato mo go ene .
43018039	Mme lona e ne e re go le Tlolaganyo , lo na le temalo ya gore ke lo gololele mongwe , ke gone a lo rata ka lo gololela Kgosi ya Bajuta ? ”
43018040	Foo ba goa ka thata gape ba re : “ E seng monna yo , mme a e nne Barabase . ” Mme Barabase ya bo e le senokwane .
43019001	Foo Pilato a tsaya Jesu , a mo seola .
43019002	Mme batlhanka ba loga serwalo sa mitlwa , ba se mo rwesa mo tlhogong , ba mo apesa kobo e e bohibidu jo bo mokgona .
43019003	Ba tla fa go ene ba re : “ Dumela Kgosi ya Bajuta ! ” Mme ba mo gatla ka dithobane .
43019004	Mme Pilato a ba a tswa gape , a ba raya a re : “ Bonang , ke mo ntshetsa kwano go lona , gore lo itse fa ke sa bone molato ope mo go ene . ”
43019005	Foo Jesu a tswa , a rwele serwalo sa mitlwa , a apere kobo e e bohibidu jo bo mokgona . Mme Pilato a ba raya a re : “ Bonang , monna ke yo ! ”
43019006	E rile ditlhogo tsa baperesiti le maotlana ba mmona , ba goa ka thata ba re : “ Mmapole , mmapole ! ” Pilato a ba raya a re : “ Mo itseeleng , lo mmapole , gonne nna ga ke bone molato ope mo go ene . ”
43019007	Bajuta ba mo fetola ba re : “ Re na le molao , mme ka fa molaong oo , o tshwanetse go swa , ka gobo a itirile Morwa Modimo . ”
43019008	Ya re Pilato a utlwa lefoko leo , a boifa bogolo ;
43019009	a ba a tsena mo ntlong ya tshekelo gape , a raya Jesu a re : “ O tswa kae ? ” mme Jesu ga a a ka a mo fetola .
43019010	Foo Pilato a mo raya a re : “ A ga o bue le nna ? A ga o itse fa ke na le thata ya go go golola , ke bile ke na le thata ya go go bapola ? ”
43019011	Jesu a mo fetola a re : “ O ka bo o se na thata epe mo go nna , fa o ne o sa e newa e tswa kwa godimo ; ke gone yo o ntsentseng mo seatleng sa gago o na le boleo bogolo . ”
43019012	Foo Pilato a senka go mo golola , mme Bajuta ba goa ka thata , ba re : “ Fa o golola monna yo , ga o tsala ya ga Kaesare ; mongwe le mongwe yo o itirang kgosi o tlhabana le Kaesare . ”
43019013	E rile Pilato a utlwa mafoko a , a ntshetsa Jesu kwa ntle , mme a dula mo setulong sa tshekelo , mo felong fa go tweng , Bophaphato jwa Matlapa , mme mo puong ja Sehebere , go twe Gabatha .
43019014	Ya bo e le Iketleetso ya Tlolaganyo ; e le nako ya sethoboloko . Mme a raya Bajuta a re : “ Bonang kgosi ya lona ! ”
43019015	Foo ba goa ka thata ba re : “ A a ye koo , a a ye koo , mmapole ! ” Pilato a ba raya a re : “ A ke tlaa bapola kgosi ya lona ? ” Ditlhogo tsa baperesiti tsa mo fetola tsa re : “ Ga re na kgosi epe fa e se Kaesare . ”
43019016	Foo a mo ba neela gore a bapolwe .
43019017	Foo ba tsaya Jesu , mme a tswela kwa ntle , a itshikaretse mokgoro , a ya felong fa go bidiwang , “ Felo ga logata ” , ka Sehebere , ga twe : Golegotha .
43019018	Ba mmapolela teng le ba bangwe ba le babedi nae , mongwe a le ka fa ntlheng nngwe , yo mongwe a le ka fa ntlheng e nngwe ya gagwe , Jesu a le fa gare .
43019019	Le gone Pilato a kwala lokwalo , a lo baya mo mokgorong . Mme ga bo go kwadilwe , go twe : “ JESU WA NASARETHA KGOSI YA BAJUTA . ”
43019020	Foo Bajuta ba le bantsi ba bala lokwalo lo , gonne felo fa Jesu o bapoletsweng teng go ne go le gaufi le motse , mme ga bo go kwadilwe ka Sehebere , le Seroma , le Segerika .
43019021	Foo ditlhogo tsa baperesiti ba Bajuta tsa raya Pilato tsa re : “ Se kwale go re : ‘ Kgosi ya Bajuta ’ , mme o re : ‘ Ene o rile : Ke kgosi ya Bajuta ’ . ”
43019022	Pilato a ba fetola a re : “ Se ke se kwadileng ke se kwadile . ”
43019023	Foo batlhabani e rile ba sena go bapola Jesu , ba tsaya diaparo tsa gagwe , ba di kgaoganya sene , motlhabani mongwe le mongwe a bona go le gongwe , le hempe ya gagwe jalo ; hempe yone ya bo e se na moroko , e logilwe gotlhe fela .
43019024	Foo ba raana ba re : “ A re se e gagole , a re e laoleng ka bola , gore re bone bo e tlaa nna ya ga mang . ” E ne e le gore lokwalo lo dirafale , lo lo reng : “ Diaparo tsa me ba di kgaogana , hempe ya me ba e laola ka bola . ” Ke gone batlhabani ba dira dilo tse jalo .
43019025	Fa mokgorong wa ga Jesu ga bo go eme mmaagwe , le monnaa mmaagwe , e bong Maria mogatsa Keleopase , le Maria Magetalene .
43019026	Ya re Jesu a bona mmaagwe , le morutwa yo o mo ratang a eme teng , a raya mmaagwe a re : “ Mosadi bona morwao ! ”
43019027	Foo a raya morutwa yoo a re : “ Bona mmaago ! ” Mme e sa le ka lobaka loo morutwa yoo a mo tshola , a ya go nna kwa ga gagwe .
43019028	Morago ga moo , ka Jesu a itse fa jaanong dilo tsotlhe di setse di weditswe , mme gore lokwalo lo dirafale , a re : “ Ke nyorilwe . ”
43019029	Mme ga bo go beilwe teng nkgwana e tletse bojalwa jo bo botšarara ; foo ba ina ngami mo botšarareng , ba e tlhomela ka thupa ya mosiama , ba e isa kwa molomong wa gagwe .
43019030	Ya re Jesu a sena go amogela botšarara , a re : “ Go weditswe ! ” mme a oba tlhogo , a neela mowa .
43019031	Mme e re ka e le lobaka lwa Iketleetso , Bajuta ba lopa Pilato gore maoto a bone a rojwe , mme ba tlosiwe , gore ditoto tsa bone di se ka tsa nna mo mekgorong ka Sabata , gonne letsatsi leo la Sabata e ne e le letsatsi le legolo .
43019032	Foo batlhabani ba fitlha ba roba maoto a wa ntlha , le a yo mongwe , yo o bapotsweng nae ;
43019033	mme ba re ba tla mo go Jesu , ba fitlhela a setse a sule , ba se ka ba mo roba maoto .
43019034	Le fa go ntse jalo mongwe wa batlhabani a tlhaba lotlhakore lwa gagwe ka lerumo , mme ka bonako ga tswa madi le metsi .
43019035	Mme yo o bonyeng o supile , mme tshupo ya gagwe e ammaaruri ; o bile o itse fa a bolelela ruri , gore le lona lo dumele .
43019036	Gonne dilo tse di diretse , gore lokwalo lo dirale lo lo reng : “ Ga go ketla go rojwa lesapo lepe la gagwe . ”
43019037	Gape lokwalo lo longwe lwa re : “ Ba tlaa leba ene yo ba mo tlhabileng . ”
43019038	Morago ga dilo tse , Josefe wa Arimathea , e le morutwa wa ga Jesu , mme a itobile ka go boifa Bajuta , a lopa Pilato gore a mo lese a tlose setoto sa ga Jesu ; mme Pilato a mo dumelela . Foo a tlosa setoto sa gagwe .
43019039	Ga ba ga tla Nikotemo le ene , yo e rileng pele a ya kwa go ene go le bosigo , a tla a tshotse tao ya mura e tlhakanye le mokgopha , e ka ne e le bokete jwa dikilokerame di le 30 .
43019040	Jalo ba tsaya setoto sa ga Jesu , ba se phuthela mo letseleng la leloba , le ka malao jaaka e le tlwaelo ya phitlho ya Bajuta .
43019041	Jaana ga bo go le tshimo felong fa o bapoletsweng teng ; mme mo tshimong eo ga bo go le phupu e ntšha , e go iseng go ke go bewe ope mo go yone .
43019042	Ya re ka phupu e le fa gaufi , ba baya Jesu mo go yone , ka ntlha ya gobo e le lobaka lwa Iketleetso ya Bajuta .
43020001	Jaana e rile ka letsatsi la ntlha la beke , Maria Magetalene a ya kwa phupung go le ka maphakela , go sa ntse go le lefifi , mme a fitlhela lentswe le tlositswe fa phupung .
43020002	Foo a taboga a ya kwa go Simone Petere , le morutwa yo mongwe yo Jesu o mo ratang , mme a ba raya a re : “ Ba tlositse Morena mo phupung , mme ga re itse kwa ba mmeileng teng . ”
43020003	Foo Petere a tswa , a na le morutwa yo mongwe , ba tsamaela kwa phupung .
43020004	Ba taboga mmogo ; mme morutwa yo mongwe a sia Petere , a fitlha pele fa phupung .
43020005	Mme ya re a inama a okomela mo teng , a bona matsela a leloba a ntse fela ; le fa go ntse jalo a se ka a tsena mo teng .
43020006	Foo Simone Petere le ene a tla a mo setse morago , a tsena mo phupung ; a bona matsela a leloba jaaka a ntse fela .
43020007	Letsela le le neng le mo fapile tlhogo , jaaka le sa nna le matsela a leloba , le phuthetswe le le losi fa thoko .
43020008	Foo ga tsena le ene morutwa yo mongwe , yo o fitlheleng pele fa phupung , mme a bona , a ba a dumela .
43020009	Gonne ka lobaka loo ba ne ba ise ba itse lokwalo , fa a tshwanetse go ba a tsoga mo baswing .
43020010	Jalo barutwa ba tloga ba boela kwa ga bone .
43020011	Maria a bo a eme ka fa ntle ga phupu a lela ; mme ya re a ntse a lela , a inama , a okomela mo phupung ;
43020012	a bona baengele ba le babedi ba ba apereng bosweu , ba dutse fa setoto sa ga Jesu se neng se le teng , mongwe a le fa tlhogong , yo mongwe fa dinaong .
43020013	Ba mo raya ba re : “ Mosadi , o lelelang ? ” A ba raya a re : “ Ke ka gobo ba tlositse Morena wa me , mme ga ke itse kwa ba mmeileng teng . ”
43020014	Ya re a sena go bua jalo , a retologa , mme a bona Jesu a eme , mme a sa itse fa e le Jesu .
43020015	Jesu a mo raya a re : “ Mosadi o lelelang ? O batla mang ? ” Mme ene ka a gopotse gore ke mmaakanyi wa tshimo , a mo raya a re : “ Morena , fa o mo tlositse , mpolelela kwa o mmeileng teng , mme ke tlaa mo tlosa . ”
43020016	Jesu a mo raya a re : “ Maria ! ” A ithetolola , a mo raya ka Sehebere , a re : “ Raboni , ” ke go re : “ Moruti . ”
43020017	Jesu a mo raya a re : “ Se nkame ; gonne ga ke ise ke tlhatlogele kwa go Rara ; mme o ye kwa go bana ba ga Rre , o ba reye o re , ke tlhatlogela kwa go Rre , le Rraeno , le kwa go Modimo wa me , le Modimo wa lona . ”
43020018	Maria Magetalene , a fitlha a bolelela barutwa a re : “ Ke bonye Morena ; ” le jaaka a buile dilo tse nae .
43020019	Jaana ya re go sa le letsatsi leo , e le letsatsi la ntlha la beke , go le maabanyane , go bile go tswetswe fa barutwa ba leng teng , ka ntlha ya go boifa Bajuta , Jesu a fitlha a ema fa gare ga bone , a ba raya a re : “ Kagiso e nne le lona . ”
43020020	Ya re a sena go bua jalo , a ba supetsa diatla tsa gagwe le lotlhakore lwa gagwe . Foo barutwa ba itumela , ka ba bona Morena .
43020021	Foo Jesu a ba a ba raya gape , a re : “ Kagiso e nne le lona . Jaaka Rara a nthomile , le nna ke roma lona jalo . ”
43020022	Ya re a sena go bua jalo , a ba budulela mowa , a ba raya a re : “ Amogelang Mowa o o Boitshepo ;
43020023	le fa e le bomang ba dibe tsa bone lo di itshwarelang , ba di itshwaretswe ; mme ba dibe tsa bone lo di emisang , di eme . ”
43020024	Mme Thomase , mongwe wa ba ba 12 , yo o bidiwang Didimo , e rile Jesu a tla , ene a bo a seyo mo go bone .
43020025	Barutwa ba bangwe ba mo raya ba re : “ Rona re bonye Morena . ” Mme a ba raya a re : “ Fa ke sa bone dintho tsa dimapo mo diatleng tsa gagwe , ka tsenya monwana wa me mo dinthong tsa dimapo , ka ba ka tsenya seatla sa me mo lotlhakoreng lwa gagwe , ga nketla ke dumela . ”
43020026	E rile malatsi a a 8 a sena go feta , barutwa ba gagwe ba bo ba bile ba le mo teng , le ene Thomase a na nabo . Jesu a tla go tswetswe , a ema fa gare ga bone , a re : “ Kagiso e nne le lona . ”
43020027	Foo a raya Thomase a re : “ Ntshetsa kwano monwana , o bone diatla tsa me ; ntshetsa kwano seatla , o se tsenye mo lotlhakoreng lwa me ; se nne pelaelo mme o dumele . ”
43020028	Thomase a mo fetola a re : “ Morena wa me , le Modimo wa me . ”
43020029	Jesu a mo raya a re : “ O dumetse ka gobo o mponye ; go sego ba ba sa bonang , le fa go ntse jalo ba dumetse . ”
43020030	Jesu a dira ditshupo di le dintsi di sele fa pele ga barutwa ba gagwe , tse di sa kwalwang mo lokwalong lo ;
43020031	mme tse , di kwadilwe gore lo dumele fa Jesu e le Keresete , Morwa Modimo ; le gore lo bone botshelo mo ineng la gagwe ka go dumela .
43021001	E rile morago ga dilo tse , Jesu a ba a ipontsha barutwa ba gagwe gape kwa lewatleng la Tiberia , mme a iponatsa ka mokgwa o o ntseng jaana :
43021002	Ga bo go le mmogo Simone Petere , Thomase yo o bidiwang Didimo , le Nathanaele wa Kana wa Galilea , le bomorwa Sebete , le barutwa ba gagwe ba bangwe ba le babedi .
43021003	Simone Petere a ba raya a re : “ Ke ya go tshwara ditlhapi . ” Ba mo raya ba re : “ Le rona re ya nao . ” Ba bolola ba tsena mo mokorong ; mme ba se ka ba lala ba tshwere sepe sigong joo .
43021004	Ya re bosigo boo sa , Jesu a ema fa mošaweng ; le fa go ntse jalo barutwa ba bo ba sa itse fa e le Jesu .
43021005	Foo Jesu a ba raya a re : “ Bana , a lo na le sengwe se se jewang ? ” Ba mo fetola ba re : “ Nnyaa . ”
43021006	A ba raya a re : “ Digelang lotloa ka fa ntlheng ya letsogo le legolo ga mokoro , mme lo tlaa tshwara . ” Foo ba lo digela , mme ba retelelwa ke go lo goga ka ntlha ya bontsi jwa ditlhapi .
43021007	Foo morutwa yo Jesu o mo ratang , a raya Petere a re : “ Ke Morena . ” Ya re Petere a utlwa fa e le Morena , a ikgatlhelela kobo ya gagwe , gonne o ne a sa apara sepe , mme a ithabuetsa mo lewatleng .
43021008	Barutwa ba bangwe ba tla ka mokorwana , gonne ba ne ba se kgakala le lefatshe , e ka ne e le sebaka sa mabogo a 200 , boo ba tla ba goga lotloa lo tletse ditlhapi .
43021009	Jalo ya re ba tswela fa lefatsheng , ba bona molelo o o magala teng , o na le ditlhapi di besitswe mo go one , le senkgwe .
43021010	Jesu a ba raya a re : “ Lereng ditlhapi dingwe tsa tse lo di tshwereng gompieno . ”
43021011	Foo Simone Petere a pagama , a gogela lotloa kwa lefatsheng , lo tletse ditlhapi tse ditona , di le 153 ; mme le fa di le bontsi jo bo kalo , lotloa ga lo a ka lwa kgaoga .
43021012	Jesu a ba raya a re : “ Tlang lo fitlhole . ” Mme go se ka ga dira le ope wa barutwa yo o ka lekang go mmotsa go re : “ O mang ? ” ka ba itse fa e le Morena .
43021013	Jesu a fitlha a tsaya senkgwe , a se ba naya le tsone ditlhapi jalo .
43021014	Ya bo e le lone lwa boraro fa Jesu a ipontsha barutwa , a sena go tsoga mo baswing .
43021015	Jalo e rile ba sena go fitlhola , Jesu a raya Simone Petere a re : “ Simone , morwa Johane , a o a nthata bogolo go ba ? ” A mo raya a re : “ Ee , Morena ; o a itse fa ke go rata . ” A mo raya a re : “ Fudisa dikwanyana tsa me . ”
43021016	A ba a mo raya gape lwa bobedi a re : “ Simone , morwa Johane , a o a nthata ? ” A mo raya a re : “ Ee , Morena o a itse fa ke go rata . ” A mo raya a re : “ Disa dinku tsa me . ”
43021017	A mo raya lwa boraro a re : “ Simone , morwa Johane , a o a nthata ? ” Petere a hutsafala ka gobo a mo reile lwa boraro a re : “ A o a nthata ? ” Mme a mo raya a re : “ Morena , o itse dilo tsotlhe ; o itse fa ke go rata . ” Jesu a mo raya a re : “ Fudisa dinku tsa me .
43021018	Ammaaruri , ammaaruri , ke a go raya , e rile o sa le lekau , wa nna wa itlama fela , wa itsamaela kwa o go ratang ; mme o tlaa re o tsofetse , o tlaa otlolola mabogo , mme o sele o tlaa go tlama , a go isa kwa o sa go rateng . ”
43021019	Mme jaana , golo mo , a go bua , a kaya loso lo o tlaa galaletsang Modimo ka lone , ka fa lo tlaa nnang ka gone . Mme ya re a sena go bua jalo , a mo raya a re : “ Ntshala morago . ”
43021020	Petere a retologa , a bona morutwa yo Jesu o mo ratang a ba setse morago ; e bong ene yo o neng a ikaega mo sehubeng sa gagwe , jale ka go jewa selalelo , a ba a bua a re : “ Morena yo o go okang e mang ? ”
43021021	Petere ya re a mmona a raya Jesu a re : “ Morena , mme motho yo , o tlaa dirang ? ”
43021022	Jesu a mo raya a re : “ Fa ke rata a diega go tle go tsamaye ke tle , e be e le eng go wena ? Wena o ntshale morago fela . ”
43021023	Polelo eo ya anamela mo bakaulengweng , gore morutwa yoo , ga a ketla a swa ; le fa go ntse jalo Jesu ga a ka a re ga a ketla a swa ; fa e se go re : “ Fa ke rata a diega go tle go tsamaye ke tle , e be e le eng go wena ? ”
43021024	Yo , ke ene morutwa yo o supang dilo tse , a ba a kwala dilo tse ; mme re a itse fa tshupo ya gagwe e le ammaaruri .
43021025	Go bile go na le dilo di le dintsi di sele tse Jesu o di dirileng , tse e ka reng fa di ne di ka kwalwa tsotlhe , ke a gopola gore le e leng lefatshe le ne le sa ka ke la bonela dikwalo tse di neng di ka kwalwa sebaka sa go di tshola .
44001001	Motlotlegi Theofilo : Lokwalo lwa pele ke lo kwadile ka ga tsotlhe tse Jesu o simolotseng go di dira le go ruta ka tsone ,
44001002	go tla go fitlha mo tsatsing le o tlhatlositsweng ka lone , a sena go naya baaposetole ba o neng a ba itshenketse taolo , ka Mowa o o Boitshepo ;
44001003	ba o bileng a ba ipontsha a tshedile , morago ga loso lwa gagwe , ka ditshupo di le dintsi , a bonala mo go bone ka lobaka lwa malatsi a a 40 , a bua dilo tse e leng tsa bogosi jwa Modimo ;
44001004	e rile ba phuthegile nae a ba laya a re , ba se ka ba tloga mo Jerusalema , mme ba lebelele polelo ya tsholofetso ya Rara , e o reng lo e utlwile mo go nna :
44001005	Gonne le gale Johane o ne a kolobetsa ka metsi ; mme e tlaa re malatsi a ise a nne mantsi , lona lo tlaa kolobediwa ka Mowa o o Boitshepo .
44001006	Ke gone e rileng ba phuthegile , ba mmotsa ba re : “ Morena , a o busetsa Iseraele bogosi ka baka lono ? ”
44001007	Mme a ba raya a re : “ Ga se ga lona go itse metlha kgotsa dipaka , tse Rara o di ipeetseng mo thateng ya gagwe .
44001008	Mme e tlaa re Mowa o o Boitshepo o sena go tla mo go lona , lo tlaa bona nonofo ; lo tlaa nna basupi ba me mo Jerusalema , le mo lefatsheng lotlhe la Jutea le la Samaria , go ya fela kwa sekhutlong sa lefatshe . ”
44001009	E rile a sena go bua dilo tse , ba ntse ba lebile , a tlhatlosiwa ; leru la mo tshola mo ponong ya bone .
44001010	Ya re ba sa ntse ba lebile thata kwa loaping jaaka a tsamaya , bonang , banna ba le babedi ba ema fa go bone , ba apere diaparo tse ditshweu ;
44001011	ba ba bileng ba bua ba re : “ Lona banna ba Galilea , lo emetseng lo lebile kwa loaping ? Jesu yo , yo o tsholeleditsweng kwa legodimong a tswa mo go lona , o tlaa tla jalo fela jaaka lo mmonye a ya kwa legodimong . ”
44001012	Foo ba boela Jerusalema ba tswa mo thoteng e go tweng Lotlhware , e e leng gaufi le Jerusalema , e bong mo go kanang ka loeto lwa letsatsi la Sabata .
44001013	E rile ba sena go goroga , ba tlhatlogela kwa ntlong e e kwa godimo , kwa ba ne ba nna teng ; e bong Petere , Johane , Jakobe , Anterea , Filipo , Thomase , Baretholomea , Mathaio , Jakobe morwa Alefaio , Simone wa Moselote le Jutase morwa Jakobe .
44001014	Botlhe ba , ba nnela ruri ka bongwe fela jwa pelo mo thapelong , ba na le basadi , le Maria mma Jesu , le bomonnawe Jesu .
44001015	Ya re mo malatsing ao , Petere a ema fa gare ga bakaulengwe , mme ga bo go phuthegile bontsi jwa batho , e ka ne e le 120 , mme a re :
44001016	“ Bakaulengwe , go ne go tshwanetse gore lokwalo lo dirafale , lo Mowa o o Boitshepo o buileng ka lone gale ka molomo wa ga Dafite , wa bua ka ga Jutase , yo e neng e le mogogi wa ba ba tshwereng Jesu .
44001017	Gonne o ne a baletswe le rona , a ba a amogela kabelo ya gagwe mo tirelong e . ”
44001018	Jaana motho yoo a bapala sebata sa naga ka tuelo ya boikepo jwa gagwe ; mme o rile a thubanyetsega , a phanyega ka bogare , mala a gagwe a gorometsega otlhe .
44001019	Mo ga tla ga itsiwe ke botlhe ba ba agileng mo Jerusalema ; le sebata seo sa bidiwa mo puong ya bone , ga twe , Akeledama , ke go re : “ Naga ya madi a motho ” .
44001020	“ Gonne go kwadilwe mo lokwalong lwa Dipesalema ga twe : “ ‘ A boago jwa gagwe bo swafadiwe , a go se nne motho ope yo o agang teng ; a motho o sele a tseye tiro ya gagwe ya tebelo . ’
44001021	“ Ke gone mo bathong ba re ntseng ra nna nabo ka lobaka lotlhe , lo Morena Jesu o ntseng a nna a tsamaya mo go rona ka lone ,
44001022	go simolola ka kolobetso ya ga Johane , go tla go fitlha mo tsatsing le o tlhatlositsweng mo go rona ka lone , ka re , mo bathong bao , a go dire le mongwe yo o tlaa nnang mosupi le rona wa go tsoga ga gagwe . ”
44001023	Mme ba emisa ba le babedi , e bong Josefe yo o bidiwang Baresabase , yo o ne a okelediwa leina la Juseto , a na le Matiase .
44001024	Ba rapela ba re : “ Morena yo o itseng dipelo tsa batho botlhe , supa yo o mo itshenketseng mo go ba babedi ba .
44001025	Gore a tle a tseye boemo jwa boaposetole mo tirelong e , jo Jutase o oleng mo go jone gore a ye kwa bonnong jwa gagwe . ”
44001026	Ba ba laola ka bola ; mme bola jwa supa Matiase ; mme a balelwa mo baaposetoleng ba ba 11 .
44002001	E rile letsatsi la Pentekoste le setse le fitlhile , ba bo ba le mmogo botlhe fela mo felong go le gongwe fela .
44002002	Ka tshoganetso ga tswa mosumo kwa legodimong , e kete wa sefefo se segolo se se tsubutlang , wa tlala ka ntlo e ba dutseng mo go yone .
44002003	Ga bonala mo go bone diteme tse di patologanang , e kete tsa molelo ; mme wa nna mo go mongwe le mongwe wa bone .
44002004	Mme botlhe ba tladiwa Mowa o o Boitshepo , ba simolola go bua ka dipuo di sele , ka fa Mowa o ba neelang molomo ka teng .
44002005	Jaana ga bo go agile Bajuta mo Jerusalema , e le banna ba ba rapelang Modimo , ba tswa mo merafeng yotlhe fa tlase ga legodimo .
44002006	E rile mosumo o o utlwala , ga phuthega bontsi jwa batho , mme ba dimokana ditlhogo , ka mongwe le mongwe a utlwa ba bua ka puo ya ga gabo .
44002007	Ba tseana botlhe , ba gakgamala ba re : “ Bonang , ba ba buang ba , a ga se Bagalilea botlhe ?
44002008	Re utlwa jang mongwe le mongwe a bua ka puo ya ga rona e re tsaletsweng mo go yone ?
44002009	Baparetia le Bamete le Baelame , le ba ba agileng mo Mesopotamia le mo Jutea , le mo Kapatokia , le mo Ponto , le mo Asia .
44002010	Le mo Ferugia , le mo Pamfilia , le mo Egepeto , le kwa dintlheng tsa Libia mo tikologong ya Kurene , le baeng ba ba tswang kwa Roma , e le Bajuta le baditšhaba ba ba ineetseng mo Sejuteng ,
44002011	Bakerete , le Baarabia , re ba utlwa ba bua ditiro tse dikgolo tsa Modimo ka dipuo tsa garona . ”
44002012	Ba tseana botlhe ba akabala , ba raana ba re : “ Kana mo go kayang ? ”
44002013	Ba bangwe ba sotla ba re : “ Ba kgotshe bojalwa jo bo serobo . ”
44002014	Mme Petere a ema le ba ba 11 , a tlhatlosa lentswe la gagwe a bua nabo a re : “ Lona banna ba Jutea , le lona lotlhe ba lo agileng mo Jerusalema , a selo se se itsiwe ke lona , lo tlhwaele mafoko a me tsebe .
44002015	Gonne batho ba , ga ba a tagwa jaaka lo gopotse ; ka e sa ntse e le nako ya 9 mo mosong ;
44002016	selo se , ke sone se se builweng ke moperofeti Joele , a re :
44002017	“ ‘ Go tlaa dirala mo metlheng ya bofelo , go bua Modimo , wa re : Ke tlaa gorometsa Mowa wa me mo nameng yotlhe , bomorwaa lona le bomorwadia lona ba tlaa perofesa , le makau a lona a tlaa bona diponatshegelo , le bannabagolo ba lona ba tlaa lora ditoro ;
44002018	ee , le mo batlhankeng ba me , le mo malateng a me , ke tlaa gorometsa Mowa wa me mo metlheng eo ; mme ba tlaa perofesa .
44002019	Ke tlaa baya dikgakgamatso kwa legodimong kwa godimo , le ditshupo mo lefatsheng kwa tlase ; madi le molelo le looto lwa mosi :
44002020	Letsatsi le tlaa fetolwa lefifi , le kgwedi madi , letsatsi la Morena le ise le tle , e bong lone letsatsi le legolo , le le itsegeng .
44002021	Go tlaa dirala gore le fa e le mang yo o tlaa bitsang leina la Morena o tlaa bolokwa . ’
44002022	“ Lona banna ba Iseraele , utlwang mafoko a : Jesu wa Nasaretha , e le monna yo Modimo o lo supeditseng go itumela ga one mo go ene , ka ditiro tsa nonofo le dikgakgamatso , le ditshupo tse Modimo o di dirileng ka ene mo gare ga lona , jaaka le lona lo itse ;
44002023	ene yoo , ka a ne a ntshitswe gale ka boikaelelo le kitsetsopele ya Modimo , lona lo mmapotse , lwa mmolaya ka diatla tsa batho ba ba ipheferileng mo molaong .
44002024	Yo Modimo o mo tsositseng , o sena go hunolola dithapo tsa loso , gonne go ne go retetse fa a ka tshegediwa ke lone .
44002025	Gonne Dafite o bua ka ga gagwe a re : “ ‘ Ke ntse ka bona Morena fa pele ga sefatlhogo sa me ka metlha yotlhe ; gonne o ka fa tsogong la me le legolo , gore ke se ka ka tshikinyega :
44002026	Ke gone pelo ya me e ne ya itumela , le loleme lwa me lwa ipela ; le gone nama ya me le yone e tlaa nna mo tsholofelong .
44002027	Gonne ga o ketla o tlogela mowa wa me mo Bobipong le gone ga o ketla o neela Moitshepi wa gago a bona go bola .
44002028	O nkitsisitse ditsela tsa botshelo ; o tlaa ntlatsa boitumelo ka sefatlhogo sa gago . ’
44002029	“ Bakaulengwe , nka bua le lona ke se na kotlomano ka ga Dafite , tlhogo ya lotso , gore o ne a swa a ba a fitlhwa , le sefikantswe sa gagwe re na naso le gompieno .
44002030	Ke gone e rileng ka e le moperofeti , a itse fa Modimo o kile wa mo ikanela gore o tlaa baya mongwe yo e leng wa loungo lwa mankopa a gagwe mo setulong sa gagwe sa bogosi ;
44002031	ene o rile ka selo se a se bonela pele , a bua ka ga go tsoga ga Keresete a re , ga a a tlogelwa mo Bobipong , le nama ya gagwe ga e a bona go bola .
44002032	Jesu yo , Modimo o mo tsositse , mme rotlhe re basupi ba gone .
44002033	E re ka a goleditswe ke Modimo go nna ka fa tsogong le legolo la one , mme a amogetse mo go Rara lefoko la tsholofetso ka ga Mowa o o Boitshepo , o goromeditse selo se , se lo se bonang lo se utlwang .
44002034	Gonne Dafite ga a ka a tlhatlogela magodimong ; mme ene ka esi a re : “ ‘ Morena o reile Morena wa me a re : Dula ka fa tsogong la me le legolo ,
44002035	ke tle ke tsamaye ke dire baba ba gago sebeo sa dinao tsa gago . ’
44002036	“ Ke gone a botlhe ba ntlo ya Iseraele ba itsetse ruri , fa Modimo o mo dirile Morena le Keresete , e bong ene Jesu yo lo mmapotseng . ”
44002037	Jaana e rile ba utlwa ba tlhabega mo pelong , ba raya Petere le baaposetole ba bangwe ba re : “ Bakaulengwe , re tlaa dirang ? ”
44002038	Petere a ba raya a re : “ Ikwatlhaeng , mongwe le mongwe wa lona a kolobelediwe boitshwarelo jwa dibe tsa lona , mo ineng la ga Jesu Keresete ; mme lo tlaa amogela neo ya Mowa o o Boitshepo .
44002039	Gonne lefoko la tsholofetso le raya lona le bana ba lona , le botlhe ba ba kwa kgakala , e bong botlhe ba Morena Modimo wa rona o tlaa ba ipiletsang . ”
44002040	A supa a ba a ba laya ka mafoko a mangwe a le mantsi a re : “ Ipolokeng mo losikeng lo , lo lo sokameng . ”
44002041	Foo ba ba amogetseng lefoko la gagwe ba kolobediwa , ba okediwa ka tsatsi leo , e ka ne e le ka batho ba le 3 000 .
44002042	Ba nnela ruri mo thutong le mo bongwefeleng le baaposetole , le mo go ngathoganyeng senkgwe , le mo merapelong .
44002043	Mme poifo ya wela mewa yotlhe ; dikgakgamatso le ditshupo di le dintsi tsa dirwa ke baaposetole .
44002044	Botlhe ba ba dumetseng ba nna mmogo , ba tlhakanela dilo tsotlhe ;
44002045	ba rekisa dithuo tsa bone le dilwana , ba abela botlhe ka fa mongwe le mongwe o tlhokang ka teng .
44002046	Ba tlhomaganya malatsi ba nnetse ruri ka bongwefela jwa pelo mo tempeleng , le mo go ngathoganyeng senkgwe , mo magabone , ba ja dijo tsa bone ka boitumelo le ka pelo e e tlhophegileng .
44002047	Ba baka Modimo , ba bona botsalano mo bathong botlhe . Morena a ba oketsa ka go tlhomagana ga malatsi ka ba ba bolokwang .
44003001	Jaana Petere le Johane ba tlhatlogela kwa tempeleng , ka lobaka lwa thapelo e e leng nako ya boraro ya maitseboa .
44003002	Mme monna mongwe yo o sa leng a nnana a sa tswa mo sebopelong sa ga mmaagwe , a bo a rwelwe , yo ba ne ba tle ba mmeye ka malatsi otlhe fa kgorong ya tempele e go tweng Bontle , gore a nne a kope ba ba tsenang mo tempeleng ;
44003003	ya re a bona Petere le Johane , fa ba tlaa tsena mo tempeleng , a ba kopa .
44003004	Mme Petere a mo tlhoma matlho , a na le Johane , mme a re : “ Re lebe . ”
44003005	A ba tsepega matlho , a solofela gore o tlaa bona sengwe mo go bone .
44003006	Mme Petoro a re : “ Selefera le gouta ga ke na natso ; mme se ke nang naso sone ke a se go naya . Ka re : Mo ineng la ga Jesu Keresete wa Nasaretha , tsamaya ka dinao . ”
44003007	A mo tshwara ka seatla se segolo a mo emisa ; ka bonako dinao tsa gagwe le magwejana a gagwe tsa thatafala .
44003008	A tsapoga a ema , a simolola go tsamaya ; mme a tsena nabo mo tempeleng a tsamaya , a tlolaka , a baka Modimo .
44003009	Batho botlhe ba mmona a tsamaya ka dinao , a baka Modimo .
44003010	Ba mo lemoga fa e le ene yo o ne a tle a nnele go kopa fa kgorong ya tempele e go tweng Bontle ; mme ba tlala kgakgamalo le tseano ka ga se se mo dirafaletseng .
44003011	E rile jaaka a ngaparetse Petere le Johane , batho botlhe ba taboga ba ba kgobokanela mo mathuding a go tweng a ga Solomone , ba gakgametse thata .
44003012	E rile Petere a bona jalo , a raya batho a re : “ Lona banna ba Iseraele lo gakgamaletseng ka ga monna yo ? Lo tlhometseng matlho mo go rona jaaka e kete re mo tsamaisitse ka thata e e leng ya rona , kgotsa ka boitshepo jwa rona ?
44003013	Modimo wa ga Aberahame , wa ga Isake le wa ga Jakobe , Modimo wa borraetsho , o galaleditse Jesu Motlhanka wa one ; yo lona lo mo neetseng batho , lwa mo itatola fa pele ga sefatlhogo sa ga Pilato ; jale jaaka a ne a ikaeletse go mo golola .
44003014	Mme lwa itatola Moitshepi le Mosiami , lwa lopa mmolai wa batho gore lo mo neelwe ;
44003015	lwa bolaya Kgosana ya botshelo , yo Modimo o mo tsositseng mo losong ; mo re leng basupi ba gone .
44003016	Ke ka go dumela mo ineng la gagwe , leina la gagwe le thatafaditse monna yo , yo lo mmonang lo mo itseng ; ee , tumelo e e tlang ka ene e mo neile boitekanelo jo bo fedileng jo , fa pele ga lona lotlhe .
44003017	“ Jaana , bakaulengwe , ke a itse fa lo dirile jalo ka go tlhoka go itse , jaaka le bone balaodi ba lona ba dirile .
44003018	Dilo tse Modimo o di supileng gale ka molomo wa baperofeti botlhe , e bong gore , Keresete wa one o tlaa bolawa , ka re , o di dirafaditse jalo .
44003019	Ke gone , ikwatlhayeng , lo sokologe , gore dibe tsa lona di phimolwe , gore go tlo go tle metlha ya thudiso jalo , e e tswang fa pele ga Morena ;
44003020	le gore a rome ene Keresete yo o lo laoletsweng e bong Jesu ,
44003021	yo legodimo le nang le go mo tshola go bo go tle go fitlha le metlha ya tsosoloso ya dilo tsotlhe , e Modimo o buileng ka ga yone ka molomo wa baperofeti ba one ba ba boitshepo , ba ba sa leng ba le yo le kwa tshimologong ya lefatshe .
44003022	Moše le ene o rile : ‘ Morena Modimo o tlaa lo tsosetsa moperofeti , a tswa bakaulengweng ba lona , jaaka a tsositse nna ; ene lo tlaa mo reetsa mo dilong tsotlhe fela tse o tlaa di buang le lona .
44003023	Go tlaa nna gore , motho mongwe le mongwe yo o se ketlang a reetsa moperofeti yo , o tlaa senyediwa ruri mo bathong . ’
44003024	Ee , le baperofeti botlhe , go simolola ka Samuele , le ba ba tsileng morago , e bong botlhe ba ba buileng , le bone ba boletse ka ga metlha e .
44003025	Lona lo bomorwa baperofeti , le ba kgolagano e Modimo o e dirileng le borraeno , wa raya Aberahame wa re : ‘ Ditšhaba tsotlhe tsa lefatshe di tlaa segofala ka losika lwa gago . ’
44003026	E rile Modimo o sena go tsosa Motlhanka wa one , wa mo roma kwa go lona pele go lo segofatsa , ka go sokolola mongwe le mongwe wa lona mo maikepong a gagwe . ”
44004001	Ya re ba sa ntse ba bua le batho , baperesiti le molaodi wa tempele le Basadukai ba ba kgomogela ,
44004002	ba betilwe ke pelo , ka gobo ba ruta batho , ba bolela go tsoga ga baswi ka Jesu .
44004003	Ba ba tsenya diatla , ba ba latsa mo kgolegong ; gonne go ne go setse go le maitseboa .
44004004	Mme ba bantsi ba bone ba ba utlwileng lefoko ba dumela ; palo ya banna ya tloga ya nna e ka ne e le 5 000 .
44004005	Ga dirala ya re ka moso , balaodi ba bone le bagolwane , le bakwadi ba phuthega mo Jerusalema ;
44004006	le Anase moperesiti yo mogolo a le teng , le Kaiafase , le Johane le Alekesantere , le botlhe ba losika lwa moperesiti yo mogolo .
44004007	Ya re ba sena go ba emisa fa gare , ba ba botsa ba re : “ Golo mo , lo go dirile ka thata efe , kgotsa ka leina lefe ? ”
44004008	Petere ka a tletse Mowa o o Boitshepo , a ba raya a re : “ Lona balaodi ba batho , le bagolwane ,
44004009	fa re bodiwa gompieno ka ga tiro e e molemo e e diretsweng monnani , ke go re , monna yo , o fodisitswe ka mokgwa o o ntseng jang ;
44004010	a go itsiwe ke lona lotlhe le batho botlhe ba Iseraele , fa e le ka leina la ga Jesu Keresete wa Nasaretha , yo lo mmapotseng , yo Modimo o mo tsositseng mo losong ; ka re , monna yo , o eme fa , fa pele ga lona a fodile , e le ka ene .
44004011	Ke ene lentswe le le nyaditsweng ke lona baagi , le le bileng le dirilwe la tlhogo ya kgokgotsho .
44004012	Ga go na poloka mo go ope o sele ; le gone ga go na leina lepe le sele fa tlase ga legodimo , le batho ba le neilweng , le re nang le go bolokwa mo go lone . ”
44004013	Jaana ya re ba bona bopelokgale jwa ga Petere le Johane , mme ba lemogile fa ba sa rutega , e le batho fela , ba gakgamala ; ba ba lemoga fa ba kile ba ne ba nna le Jesu .
44004014	Mme e re ka ba bona motho yo o fodisitsweng a eme nabo , ba tlhoka se ba ka se buang ka ga gone .
44004015	Ya re ba sena go ba laola gore ba tswele kwa thoko ga phuthego , ba sala ba gakololana .
44004016	Ba re : “ Banna ba , re tlaa ba dirang ? Gonne le gale go a bonala mo bathong botlhe ba ba agileng mo Jerusalema , fa tiro e e gakgamatsang e e tumo kgolo e dirilwe ke bone ; ga re ka ke ra go latola .
44004017	A re ba kgalemeleng gore ba se tlhole ba bua le motho ope mo ineng le , gore selo se , se se anamele mo bathong . ”
44004018	Ba ba bitsa , ba ba laya gore ba se ka ba bua gope , le fa e le go ruta mo ineng la ga Jesu .
44004019	Petere le Johane ba ba fetola ba re : “ E re fa go siame mo matlhong a Modimo go reetsa lona bogolo go go reetsa Modimo , a go atlhole lona ;
44004020	gonne rona ga re na sepe fa e se go bua fela dilo tse re di bonyeng le tse re di utlwileng . ”
44004021	Bone ya re ba sena go ba ba ba kgala , ba ba lesa , ka ba sa bone sepe sa ka fa ba ka ba betsang ka gone ka ntlha ya batho ; gonne batho botlhe ba galaletsa Modimo ka ga se se dirilweng .
44004022	Gonne motho yo tiro e e gakgamatsang ya phodiso e dirilweng mo go ene , dinyaga tsa gagwe di ne di fetile 40 .
44004023	Ya re ba sena go lesiwa ba tla kwa lesomong la bone , ba bolela tsotlhe tse ditlhogo tsa baperesiti le bagolwane ba di buileng nabo .
44004024	Bone ya re ba utlwa , ba tlhatloseletsa mantswe a bone gongwe kwa Modimong , ba re : “ Morena , wena yo o dirileng legodimo le lefatshe le lewatle , le tsotlhe tse di mo go one ;
44004025	yo o kileng wa bua ka Mowa o o Boitshepo , ka molomo wa ga rraetsho Dafite motlhanka wa gago , wa re : “ ‘ Ana Baditšhaba ba ne ba šakgalelang , le merafe e ne e tlhatlhanyetsang dilo tsa boithamako ?
44004026	Dikgosi tsa lefatshe tsa ipaakanya , le balaodi ba phuthega , e le go tlhabana le Morena le Motlodiwa wa gagwe . ’
44004027	“ Gonne ammaaruri , Herote le Ponto Pilato , ba na le Baditšhaba le batho ba Iseraele , ba le mo motseng o , ba ne ba phuthegetse Jesu Motlhanka wa gago yo o boitshepo , yo o ne o mo tloditse ,
44004028	go tla ba dira sengwe le sengwe se seatla sa gago le go rata ga gago go se laotseng gale gore se dirafale .
44004029	Jaana Morena , bona dipopo tsa bone ; mme o neye batlhanka ba gago go bua lefoko la gago ka pelokgale yotlhe fela ;
44004030	le wena o ntse o otlolola letsogo la gago go fodisa ; o mme ditshupo le dikgakgamatso di dirwe ka leina la ga Jesu Motlhanka wa gago yo o boitshepo . ”
44004031	E rile ba sena go rapela , felo fa ba phuthegetseng teng ga reketla ; mme botlhe ba tlala Mowa o o Boitshepo , mme ba nna ba bua lefoko la Modimo ka pelokgale .
44004032	Bontsi jwa ba ba dumetseng ba bo ba le pelo nngwe fela le mowa mongwe fela ; ga bo go se ope wa bone yo o reng sepe sa dilo tse o nang natso ke sa gagwe ; mme dilo tsotlhe ba ne ba di tlhakanetse .
44004033	Baaposetole ba supa ka ga go tsoga ga Morena Jesu , ka nonofo e kgolo ; mme tshegofatso e kgolo ya nna mo go bone botlhe .
44004034	Le gone ga bo go se ope mo go bone yo o tlhokang , gonne botlhe ba ba nang le masimo kgotsa matlo , ba a rekisa , mme ba tlisa madi a dilo tse di rekisitsweng .
44004035	Ba a baya fa dinaong tsa baaposetole ; mme ga abelwa mongwe le mongwe ka fa o tlhokang ka gone .
44004036	Mme Josefe , yo o retilweng ke baaposetole ba re Barenabase , ke go re , Morwa kgomotso , fa go phuthololwa , e le Molefi , e le motho wa lefatshe la Kupero ka go tsalwa ,
44004037	a bo a na le tshimo , mme a e rekisa , a tlisa madi , a a baya fa dinaong tsa baaposetole .
44005001	Mme monna mongwe , go twe Ananiase , a na le Safira mosadi wa gagwe , a rekisa boswa bongwe .
44005002	Mme a sadisa madi bontlhanngwe , mosadi le ene a itse jalo ; mme a tlisa bontlhanngwe a bo baya fa dinaong tsa baaposetole .
44005003	Mme Petere a re : “ Ananiase , ana Satane o tlaleditseng pelo ya gago gore o aketse Mowa o o Boitshepo , le go sadisa bontlhanngwe jwa madi a tshimo ?
44005004	A e rile e sa ntse e le teng , a e ne e ntse e se ya gago ? Le e sena go rekisiwa , a e ne e ntse e se mo thateng ya gago ? Go ntse jang ka o gakologetswe selo se mo pelong ya gago ? Ga o a aketsa batho , o akeditse Modimo . ”
44005005	Ananiase ya re a utlwa mafoko a , a wela fa fatshe , a swa ; mme poifo e kgolo ya tlela botlhe ba ba utlwileng .
44005006	Makau a tloga a mo phutha , a mo rwalela kwa ntle , a mo fitlha .
44005007	E ka ne e le lobaka lwa dinako di le tharo morago ga moo , mosadi wa gagwe a tsena , a sa itse se se dirafetseng .
44005008	Petere a mmotsa a re : “ Mpolelela fa tshimo lo e rekisitse ka go le kalo . ” Mme a re : “ Ee , ka go le kalo . ”
44005009	Petere a mo raya a re : “ Go ntse jang ka lo dumalanye mmogo go leka Mowa wa Morena ? Bona dinao tsa ba ba fitlhileng monna wa gago di fa mojako , mme ba tlaa go rwalela kwa ntle . ”
44005010	Ka bonako fela a wela fa dinaong tsa gagwe , a swa ; mme makau a tsena , a mo fitlhela a sule , a mo rwalela kwa ntle , a mo fitlha fa monneng wa gagwe .
44005011	Mme poifo e kgolo ya tlela phuthego yotlhe , le botlhe ba ba utlwileng dilo tse .
44005012	Ditshupo le dikgakgamatso di le dintsi tsa dirwa mo bathong ka diatla tsa baaposetole ; mme ba nna mmogo botlhe mo mathuding a ga Solomone ka bongwefela jwa pelo .
44005013	Mme mo go ba bangwe ga bo go se motho ope yo o lekang go ikopanya nabo ; le fa go ntse jalo batho bone ba ba tlotla ;
44005014	badumedi ba oketsegela Morena bogolo , bontsi jwa banna le basadi .
44005015	Ba ba ba tla ba ntshetsa balwetse mo mebileng , ba ba baya mo malaong le mo masekamelong , e tle e re Petere a feta , le fa e ka bo e le moriti wa gagwe , o tshutifalele mongwe wa bone .
44005016	Le gone ga phuthega bontsi jo bo tswang mo metseng e e mo tikologong ya Jerusalema , ba tlisa balwetsi le ba ba tshwenngwang ke mewa e e maswe ; mme ba fodisiwa botlhe .
44005017	Moperesiti yo mogolo a ema le botlhe ba o nang nabo , ba e leng lekoko la Basadukai , mme ba tlala lefufa ,
44005018	ba tsenya baaposetole diatla , ba ba tsenya mo ntlong ya kgolegelo ya motse .
44005019	Mme moengele mongwe wa Morena a bula ntlo ya kgolegelo bosigo , a ba ntshetsa kwa ntle , a re :
44005020	“ Tsamayang , lo ye go ema lo bue le batho mo tempeleng mafoko otlhe a Botshelo jo . ”
44005021	Ya re ba utlwa , ba tsena mo tempeleng bosigo boo sa , mme ba ruta . Moperesiti yo mogolo a tla le ba o nang nabo , ba phutha ba lekgotla le ditlhogo tsa bana ba Iseraele , mme ba roma kwa ntlong ya kgolegelo gore ba ye go tlisiwa .
44005022	Mme maotlana a a ileng a se ka a ba fitlhela mo ntlong ya kgolegelo ; a boa , a bolela a re :
44005023	“ Re fitlhetse ntlo ya kgolegelo e tswetswe ka tlhomamo yotlhe , le badisa ba eme fa mejakong ; mme e rile re sena go bula , ra se ka ra fitlhela motho ope mo teng . ”
44005024	Jaana ya re molaodi wa tempele le ditlhogo tsa baperesiti ba utlwa mafoko a , ba akabala thata ka ga bone gore selo se se tlaa felela kae .
44005025	Ga tla mongwe a ba bolelela a re : “ Bonang , banna ba lo ba tsentseng mo ntlong ya kgolegelo , ba eme mo tempeleng ba ruta batho . ”
44005026	Foo molaodi a tsamaya le maotlana , ba ba tlisa , e seng ka kgolo ; gonne ba boifa batho , e se re kgotsa ba kgobotlediwa .
44005027	E rile ba sena go ba tlisa , ba ba baya fa pele ga lekgotla . Moperesiti yo mogolo a ba botsa a re :
44005028	“ Re lo laile thata re re : Lo se ka lwa ruta mo ineng le ; bonang , lo tladitse Jerusalema ka thuto ya lona , lo ikaeletse go baya molato wa madi a motho yo mo go rona . ”
44005029	Petere le baaposetole ba fetola ba re : “ Re na le go utlwa Modimo bogolo go batho .
44005030	Modimo wa borraetsho o tsositse Jesu , yo lona lo mmolaileng , ka go mo pega mo setlhareng .
44005031	Ene yoo , Modimo o mo goleditse ka seatla sa one se segolo , gore a nne Kgosana le Mmoloki , gore a neye Iseraele boikwatlhao le boitshwarelo jwa dibe .
44005032	Rona re basupi ba dilo tse ; le one Mowa o o Boitshepo o ntse jalo , o Modimo o o neileng bone ba ba o utlwang . ”
44005033	Mme bone , ya re ba utlwa jalo , ba segega mo pelong , mme ba rata go ba bolaya .
44005034	Mme ga ema Mofarisai mongwe mo lekgotleng , go twe , Gamaliele , moruti wa molao , e le motho yo o tlotlwang ke batho botlhe , mme a laola gore baaposetole ba name ba ntsheditswe kwa ntle .
44005035	A sala a ba raya a re : “ Lona banna ba Iseraele , lo itise ka ga batho ba , mo go se lo reng lo tloga lo se dira .
44005036	Gonne e rile motlha mongwe ga tsoga Theutase , a ikgantsha , a re ke motho mongwe ; mme , batho bangwe e ka ne e le ba ba 400 , ba ikopanya nae ; mme a bolawa ; le botlhe ba ba ineetseng mo go ene ba phatlaladiwa , ba nyelela .
44005037	Morago ga motho yo , ga tsoga Jutase wa Galilea mo motlheng wa go kwalwa maina , a itatedisa batho bangwe ; le ene a swa ; le batho ba ba ineetseng mo go ene ba falalediwa koo .
44005038	Jaana , ke a lo raya ka re : Lo ithibe mo bathong ba , lo ba lese ; gonne fa kgakologelo e , kgotsa tiro e , e le ya batho , e tlaa senyega ;
44005039	mme fa e le ya Modimo , go tlaa lo retelela go ba fenya ; e ka tla ya re kgotsa lwa fitlhelwa lo bile lo tlhabana le Modimo . ”
44005040	Ba dumalana nae ; ya re ba sena go bitsa baaposetole , ba ba betsa , ba ba laya gore ba se ka ba bua mo ineng la ga Jesu , ba ba lesa ba tsamaya .
44005041	Foo ba tswa fa pele ga lekgotla , ba itumela ka ba kailwe tshwanelo ya go tlotlololwa ka ntlha ya Leina .
44005042	Ka malatsi otlhe , mo tempeleng le mo magabone , ba se ka ba bakela go ruta le go rera Jesu , fa e le Keresete .
44006001	Jaana e rile mo metlheng eo , ka palo ya barutwa e ntsifala , ga tsoga ngongorego mo go Bajuta ba Segerika , ka ga Bahebere , ka batlholagadi ba bone ba tlhokomologwa mo mphong ya malatsi otlhe .
44006002	Mme ba ba 12 ba bitsa bontsi jwa barutwa , ba re : “ Ga go a tshwanela fa re ka tlogela lefoko la Modimo , ra ya go aba dijo .
44006003	Ra re : Bakaulengwe , itebalebeleng banna ba supa mo go lona , ba ba bolelwang ka molemo , ba ba tletseng Mowa le botlhale , ba re ka ba tlhomelang tiro e .
44006004	Rona re tlaa nnela ruri mo thapelong , le mo tirelong ya thuto ya lefoko . ”
44006005	Lefoko le la kgatlha bontsi jotlhe , mme ba tlhaola Setefane , e le monna yo o tletseng tumelo le Mowa o o Boitshepo , a na le Filipo , le Perokoro , le Nikanore , le Timone , le Paremenase , le Nikolao , motho wa Antioke yo o ineetseng mo Sejuteng .
44006006	Ba ba baya fa pele ga baaposetole ; ya re ba sena go rapela ba ba baya diatla .
44006007	Mme lefoko la Modimo la tota ; le palo ya barutwa ya ntsifala mo gogolo thata mo Jerusalema ; lesomo le legolo la baperesiti la ineela mo tumelong .
44006008	Setefane , ka a tletse bopelontle le nonofo , a dira dikgakgamatso tse dikgolo le ditshupo mo bathong .
44006009	Mme ga tsoga bangwe ba lesomo le go tweng la Bagololwa le Bakurinia , le Baalekesanteria , le Bakilikia , le Baasia , ba ganela le Setefane .
44006010	Mme ba retelelwa ke go emelelana le botlhale le Mowa o o buang ka one .
44006011	Foo ba kuketsa batho ba ba reng : “ Re mo utlwile a bua mafoko a tlhapatso ka ga Moše le ka ga Modimo . ”
44006012	Mme ba tlhotlheletsa batho , le bagolwane , le bakwadi , mme ba tla mo go ene ba mo tshwara , ba mo isa mo lekgotleng .
44006013	Ba emisa bapateletsi ba ba reng : “ Motho yo , ga a khutle go bua mafoko a tlhapatso ka ga felo fa , fa go boitshepo , le ka ga molao ;
44006014	gonne re mo utlwile a re , Jesu yo wa Nasaretha , o tlaa senya felo fa , a ba a fetola mekgwa e Moše o e re neetseng . ”
44006015	Mme botlhe ba ba dutseng mo lekgotleng , ka ba tsepile matlho a bone mo go ene , ba bona sefatlhogo sa gagwe e kete sefatlhogo sa moengele .
44007001	Moperesiti yo mogolo a re : “ A dilo tse di ntse jalo ? ”
44007002	Ene a re : “ Bana ba ga rra le borra , reetsang , Modimo wa kgalalelo o kile wa bonala kwa go rraetsho Aberahame , a le kwa Mesopotamia , a ise a ye kwa Harane ,
44007003	wa mo raya , wa re : ‘ Tloga mo lefatsheng la ga eno , le mo ditsaleng tsa gago , o ye kwa lefatsheng le ke tlaa le go bontshang . ’
44007004	Foo a tswa mo lefatsheng la Bakalatea , a aga mo Harane . E rile rraagwe a sena go swa , Modimo wa mo hudusa teng , wa mo hudusetsa mo lefatsheng leno , le lo agileng mo go lone gompieno .
44007005	Mme wa se ka wa mo naya boswa bope mo go lone , le fa e le mo go kanang ka fa o ka tlhomang lonao lwa gagwe teng ; mme wa mo solofetsa gore o tlaa le mo naya boswa , le losika lwa gagwe , go le rua morago ga gagwe ; le mororo o ne a ise a ka a dirane le ngwana .
44007006	Modimo wa bua jaana gore losika lwa gagwe lo tlaa ya go jaka mo lefatsheng la seeng , mme ba tlaa ba ntsha batlhanka , ba ba direla maswe ka dinyaga di le 400 .
44007007	‘ Mme morafe o ba tlaa nnang batlhanka ba one , ke tlaa o sekisa , ’ go bua Modimo ; ‘ morago ga moo ba tlaa tswa , mme ba tlaa ntirela mo felong fa . ’
44007008	Wa mo naya kgolagano ya bogwera ; jalo Aberahame a tsala Isake , mme a mo rupisa ka letsatsi la bo 8 ; Isake a tsala Jakobe , Jakobe a tsala ditlhogo tsa ditso tse 12 .
44007009	“ E rile ka ditlhogo tse tsa ditso di tlhotlhelediwa ke lefufa ka ga Josefe , tsa mo rekisa , mme a isiwa Egepeto : mme Modimo wa nna nae ,
44007010	wa mo golola mo dipitlaganong tsotlhe tsa gagwe , wa mo naya letlhogonolo le botlhale fa pele ga Faro kgosi ya Egepeto ; a mmaya molaodi mo Egepeto le mo ntlong yotlhe ya gagwe .
44007011	Jaana ga tla leuba mo lefatsheng lotlhe la Egepeto le la Kanana , le pitlagano e kgolo ; mme borraetsho ba se ka ba bona diotlo dipe .
44007012	E rile Jakobe a utlwa fa go na le mabele kwa Egepeto , a roma borraetsho teng lwa ntlha .
44007013	Ya re ba ile lwa bobedi , Josefe a itsisiwe bana ba ga rraagwe ; mme losika lwa ga Josefe lwa senogela Faro .
44007014	Josefe a roma a ya go bitsa rraagwe le losika lotlhe lwa gagwe , e le batho ba ba 75 .
44007015	Jakobe a fologela kwa Egepeto ; mme a swa , ene le borraetsho .
44007016	Ba rwalelwa kwa Shekeme , ba bewa mo phupung e Aberahame o ne a e rekile mo Shekeme mo go bomorwa Hamore , ka tlhwatlhwa ya selefera .
44007017	“ E rile motlha o atamela wa lefoko la tsholofetso le Modimo o le neileng Aberahame , sešaba sa gola sa ata mo Egepeto ,
44007018	ga ba ga tla ga tsoga kgosi e sele ya Egepeto , e e sa itseng Josefe .
44007019	Ene a direla losika lwa rona ka boferefere , a patika borraetsho ka mo go botlhoko , e bong gore ba latlhe banyana ba bone , gore ba se ka ba tshela .
44007020	Mme ya re ka lobaka loo , Moše a tsalwa , mme a bo a le montle thata ; a otlwa ka dikgwedi di le tharo mo ntlong ya ga rraagwe .
44007021	Ya re a sena go latlhwa , morwadia Faro a mo thwala , a mo ikotlela gore a nne ngwana wa gagwe .
44007022	Moše a rutwa botlhale jotlhe jwa Baegepeto ; a nonofa mo puong le mo ditirong .
44007023	“ E rile a setse a le gaufi le go nna dinyaga di le 40 , a tshogana ka pelo ya gagwe e rata go ya go lekola bana ba ga rraagwe , e bong bana ba Iseraele .
44007024	Mme ya re a fitlhela mongwe wa bone a patikwa , a mo femela , a busolosetsa yo o patikwang , a bolaya Moegepeto .
44007025	A itlhoma ba ga gabo ba tlhalogantse fa Modimo o ba direla kgololo ka seatla sa gagwe ; mme ga ba a ka ba tlhaloganya .
44007026	Ya re ka moso a bonala mo go bone ba lwa , a rata go ba letlanya a re : ‘ Banna , lo bana ba monna ; ana lo patikanelang ? ’
44007027	Mme yo o patikang mongwe ka ene , a mo kgorometsa a re : ‘ E mang yo o go beileng molaodi le moatlhodi mo go rona ?
44007028	A o rata go mpolaya , jaaka o letse o bolaile Moegepeto maabane ? ’
44007029	Moše a tshaba ka lefoko le , a feta a nna mojaki fela mo lefatsheng la Midiane , kwa o bonyeng bana ba basimane ba le babedi teng .
44007030	“ E rile dinyaga di sena go feta di le 40 , moengele a bonala kwa go ene ka kgabo ya molelo mo setlhareng , a le mo nageng ya thaba ya Sinai .
44007031	E rile Moše a bona , a gakgamalela se o se bonang ; ya re a atamela a ya go bona , ga tla lentswe la ga Jehofa la re :
44007032	‘ Ke nna Modimo wa borraeno , Modimo wa ga Aberahame , wa ga Isake , le wa ga Jakobe . ’ Moše a roroma , mme a sa ka ke a leka go leba .
44007033	Mme Jehofa a mo raya a re : ‘ Rola ditlhako mo dinaong tsa gago , gonne felo fa o emeng teng ke mmu o o itshepileng .
44007034	Ruri ke bonye pitlagano ya batho ba me ba ba kwa Egepeto , ke utlwile go fegelwa ga bone , ke fologile ke tsile go ba golola , mme jaana ntlo , ke tlaa go roma kwa Egepeto . ’
44007035	“ Moše yo , yo ba mo ganneng ba re : ‘ E mang yo o go beileng molaodi le moatlhodi ? ’ Ke ene yo Modimo o mo romileng , a ya go nna molaodi le mogolodi , ka seatla sa moengele yo o bonetseng kwa go ene mo setlhareng .
44007036	Monna yo a ya a ba ntsha a sena go dira dikgakgamatso , le ditshupo mo Egepeto , le mo Lewatleng le Lehibidu , le mo nageng ka nyaga di le 40 .
44007037	Moše yo , ke ene yo o reileng bana ba Iseraele a re : ‘ Modimo o tlaa lo tsosetsa moperofeti wa bana ba rraeno , jaaka o tsositse nna . ’
44007038	Yo , ke ene yo o ne a le mo phuthegong mo nageng , a na le moengele yo o buileng nae mo thabeng ya Sinai , a ba a bua le borraetsho , ke ene yo o amogetseng mantswe a a tshedileng go tla a a re naya .
44007039	“ Yo borraetsho ba ganneng go mo ineela , ba mo kgorometsa mo go bone , mme mo pelong tsa bone ba boela kwa Egepeto .
44007040	Ba raya Arone ba re : ‘ Re direle medimo e e tlaa re etelelang pele ; gonne yo , Moše , yo o re ntshitseng mo lefatsheng la Egepeto , ga re itse kwa o ileng teng . ’
44007041	Ba dira namane mo metlheng eo , ba isetsa setshwantsho seo setlhabelo , ba itumelela ditiro tsa diatla tsa bone .
44007042	Mme Modimo wa retologa , wa ba leseletsa ba direla lesomosomo la dilo tsa legodimo ; jaaka go kwadilwe mo lokwalong lwa baperofeti ga twe : “ ‘ A lo ne lwa nkisetsa ditshupelo tsa dikgomo tse di tlhabilweng , le ditlhabelo ka dinyaga di le 40 mo nageng , lona ba ntlo ya Iseraele ?
44007043	Lwa ngaparela motlaagana wa ga Moloke le naledi ya modimo o go tweng Refane , e le ditshwantsho tse lo di dirileng go tla lo di obamela ; mme ke tlaa lo tlosa ke lo fetisa Babilone . ’
44007044	“ Borraetsho ba ne ba na le motlaagana wa tshupo mo nageng , fela jaaka go laotse ene yo o buileng le Moše , gore a o dire ka fa setshwantshong se o kileng a se bona .
44007045	E bile e le one o borraetsho le bone ba o gorositseng ba na le Jošua , jale ka ba tsena mo bosweng jwa ditšhaba tse Modimo o ntseng wa nna wa di leleka fa pele ga matlho a borraetsho , go tla go fitlha mo motlheng wa ga Dafite ;
44007046	yo o bonyeng letlhogonolo mo matlhong a Modimo , mme a lopa gore a bonele Modimo wa ga Jakobe bonno ,
44007047	mme Solomone a o agela ntlo .
44007048	“ Le fa go ntse jalo , Mogodimodimo ga a age mo matlong a a agilweng ke diatla ; jaaka go bua moperofeti
44007049	a re : “ ‘ Legodimo ke setulo sa me sa bogosi , mme lefatshe ke sebeo sa dinao tsa me . Ana lo tlaa nkagela ntlo e e ntseng jang , go bua Morena , kgotsa felo ga me ga boikhutso ke gofe ?
44007050	A seatla sa me ga se a dira dilo tse tsotlhe fela ? ’
44007051	“ Lona ba lo thamo di thata , ba lo sa rupang mo dipelong le mo ditsebeng , lo a bo lo ntse lo ganela le Mowa o o Boitshepo . Jaaka borraeno ba kile ba nna ba dira , le lona lo dira jalo .
44007052	Ana ke ofe wa baperofeti yo borraeno ba se kang ba mmogisa ? Ba bolaile ba ba supileng gale ka ga go tla ga Mosiami ; yo lona gompieno lo duleng baoki le babolai ba gagwe ;
44007053	e bong lona ba lo amogetseng molao , o ntse fela jaaka o sa le o tlhongwa ke baengele , mme lwa se ka lwa o boloka . ”
44007054	Jaana e rile ba utlwa dilo tse , ba segega mo pelong , ba mo šenela meno .
44007055	Mme ene ka a tletse Mowa o o Boitshepo , a nna a lelalela legodimong fela , mme a bona kgalalelo ya Modimo , le Jesu a eme ka fa letsogong le legolo la Modimo ,
44007056	a re : “ Bonang , ke bona magodimo a atlhamologile , le Morwa Motho a eme ka fa letsogong le legolo la Modimo . ”
44007057	Mme ba goa ka lentswe le legolo , ba ithiba ditsebe , ba mo seogelela gongwe ,
44007058	ba ya ba mo latlhela kwa ntle ga motse , ba mo kgobotletsa ka maje ; mme basupi ba baya diaparo tsa bone fa dinaong tsa lekau lengwe le le bidiwang Saule .
44007059	Ba kgobotletsa Setefane ka maje , a ntse a bitsa Morena a re : “ Morena Jesu , amogela mowa wa me . ”
44007060	Mme a khubama , a bua ka lentswe le legolo a re : “ Morena , o se ka wa ba balela boleo jo . ” Ya re a sena go bua jalo , a robala .
44008001	Mme Saule a bo a dumelela polao ya gagwe . Ya re ka letsatsi leo fela , phuthego e e mo Jerusalema ya tsogelwa ke pogiso e kgolo , botlhe ba falalela mo mafatsheng a Jutea le Samaria , fa e se baaposetole ba le bosi fela .
44008002	Mme banna bangwe ba badumedi ba fitlha Setefane , mme ba mo direla selelo se segolo .
44008003	Saule a nna a senya phuthego , a tsena mo matlong otlhe , a swatola banna le basadi , a ba tsenya mo ntlong ya kgolegelo .
44008004	Ya re ka mo ba ba faletseng ba tsamayatsamaya , ba eta ba rera lefoko .
44008005	Filipo a fologela kwa motseng wa Samaria , a ba bolelela Keresete .
44008006	Mme matshutitshuti a batho a ela dilo tse di bolelwang ke Filipo tlhoko ka bongwe fela jwa pelo , ba sena go utlwa le go bona ditshupo tse o di dirang .
44008007	Gonne mewa e e maswe ya tswa mo bathong ba le bantsi ba ba nang nayo , e goa ka mantswe a magolo ; le ba bantsi ba ba teteselang le ba ba golafetseng , ba fodisiwa .
44008008	Ga nna boitumelo jo bogolo mo motseng oo .
44008009	Ga bo go le monna mongwe go twe Simone , yo e rileng gale a bo a dira boloi mo motseng , a tseanya batho ba Samaria , a ikgantsha , a re ene ke mongwe yo mogolo .
44008010	Botlhe ba mo ela tlhoko , bannye le bagolo , ba re : “ Monna yo ke ene nonofo ya Modimo e go tweng Kgolo . ”
44008011	Ba mo ela tlhoko ka gobo o sa le a ba tseanya ka ditoo tsa gagwe ka lobaka lo loleele .
44008012	Mme e rile ba dumela Filipo , jaaka a ba rerela Mafoko a a Molemo , ka ga bogosi jwa Modimo , le ka ga leina la ga Jesu Keresete , ba kolobediwa , banna le basadi .
44008013	Simone le ene a dumela , mme e rile a sena go kolobediwa , a nna kwa go Filipo . O rile ka a bona ditshupo le dikgakgamatso di dirwa , a tseana thata .
44008014	Jaana e rile baaposetole ba ba kwa Jerusalema ba utlwa fa ba Samaria ba amogetse lefoko la Modimo , ba roma Petere le Johane kwa go bone ;
44008015	ba e rileng ba fitlha ba ba rapelela gore ba amogele Mowa o o Boitshepo ;
44008016	gonne o ne o ise o wele mo go ope wa bone , ba ne ba kolobeditswe mo ineng la Morena Jesu fela .
44008017	Foo ba ba baya diatla , mme ba amogela Mowa o o Boitshepo .
44008018	Jaana ya re Simone a bona fa Mowa o o Boitshepo o newa ka peo ya diatla tsa baaposetole , a ntsha madi ,
44008019	a re : “ Le nna lo nneye nonofo e , e tle e re yo ke mmayang diatla , a amogele Mowa o o Boitshepo . ”
44008020	Mme Petere a mo raya a re : “ A selefera sa gago se nyelele nao , ka gobo o gopotse fa o tlaa bona neo ya Modimo ka madi .
44008021	Ga o na kabelo le fa e le boswa mo tirong e , gonne pelo ya gago ga e a siama fa pele ga Modimo .
44008022	Ke gone , o ikwatlhaele boikepo jo , o rapele Morena , e tle e re kgotsa kgakologelo ya pelo ya gago o e itshwarelwe .
44008023	Gonne ke a bona fa o sa ntse o le mo santlhokweng sa botlhoko , le mo kgoleng ya boikepo . ”
44008024	Simone a fetola a re : “ Nthapelelang Morena , gore ke se ka ka tlelwa ke sepe sa dilo tse lo di buileng . ”
44008025	Ke gone e rileng ba sena go supa le go bolela lefoko la Morena , ba boela Jerusalema , ba rera Mafoko a a Molemo mo metsaneng e le mentsi ya Basamaria .
44008026	Moengele wa Morena a bua le Filipo a re : “ Tloga o ye kwa ntlheng ya borwa , kwa tseleng e e tswang Jerusalema e ya Gasa ; ” foo ke naga fela .
44008027	Mme a tloga a tsamaya . Mme bonang , monna mongwe wa Ethiopia , moopafadiwa , yo o taolo kgolo mo go Kantase mohumagadi kgosi ya Baethiopia , e le yo o laolang mahumo otlhe a gagwe ; mme a bo a ne a ile Jerusalema go obamela Modimo teng ;
44008028	a bile a boa , a dutse mo kareng ya gagwe , a bala mo go Isaia moperofeti .
44008029	Mme Mowa wa raya Filipo wa re : “ Atamela o ye o kopane le kara ele . ”
44008030	Filipo a tabogela kwa go ene , a mo utlwa a bala mo go Isaia moperofeti , mme a re : “ A o tlhaloganya se o se balang ? ”
44008031	A re : “ Nka tlhaloganya jang , fa mongwe a sa nkgoge ? ” A rapela Filipo gore a pagame a nne nae .
44008032	Jaana fa o ne a bala teng mo lokwalong , ke fa go reng : “ O ne a gogelwa jaaka nku tlhabong ; le jaaka kwanyana e didimetse fela fa pele ga mmeodi wa yone , le ene ga a tswe molomo jalo :
44008033	Tshiamiso ya gagwe o e tloseditswe mo go kgobaladiweng ga gagwe . Losika lwa gagwe e mang yo o tlaa lo bolelang ? Gonne botshelo jwa gagwe bo tlosiwa mo lefatsheng . ”
44008034	Moopafidiwa a raya Filipo a re : “ Tswe , moperofeti o bua mo ka ga mang ? A ka ga gagwe , kgotsa ka ga mongwe o sele ? ”
44008035	Filipo a tswa molomo , a simolola ka lokwalo lo , a mo rerela Jesu .
44008036	Ya re ba sa tswelela pele mo tseleng , ba fitlha fa metsing mangwe ; mme moopafadiwa a re : “ Bona , metsi ke a ; ke kgorelediwa ke eng gore ke se kolobediwe ? ”
44008037	( Filipo a re : “ Fa o dumela ka pelo yotlhe ya gago go ka nna jalo . ” A mo fetola a re : “ Ke a dumela fa Jesu Keresete e le Morwa Modimo . ” )
44008038	Mme a laola gore kara e eme , mme ba fologela mo metsing boo babedi , ene Filipo le moopafadiwa ; mme a mo kolobetsa .
44008039	Ya re ba tlhatloga mo metsing , Mowa wa Morena wa tlosa Filipo ; mme moopafadiwa a se ka a tlhola a mmona , gonne a tswelela mo tseleng ya gagwe a itumetse .
44008040	Mme Filipo a fitlhelwa kwa Ašetote , ya re a ntse a ralala , a eta a rera Mafoko a a Molemo mo metseng yotlhe , a tsamaya a ya go fitlha kwa Kaesarea .
44009001	Saulo ka a ntse a ubugela barutwa ba Morena popo le polao , a ya kwa moperesiting yo mogolo ,
44009002	a mo lopa dikwalo tse o tlaa yang ka tsone kwa matlong a thuto a a kwa Damaseko , gore e tle e re fa a ka fitlhela bangwe ba e leng ba yone Tsela , e le banna , kgotsa basadi , a ba golege , a ba tlise Jerusalema .
44009003	Ya re a etile , ga dirala a atamela Damaseko , mme a tshogana ka lesedi le le tswang legodimong le phatsima mo tikologong ya gagwe .
44009004	A wela fa fatshe , a ba a utlwa lentswe le mo raya le re : “ Saule , Saule , o mpogisetsang ? ”
44009005	Mme a re : “ O mang Morena ? ” Mme a re : “ Ke nna Jesu yo o mmogisang ;
44009006	mme nanoga o ye o tsene mo motseng , mme o tlaa bolelelwa se o nang le go se dira . ”
44009007	Banna ba o etileng nabo , ba ema ba tuuletse fela , ba utlwa lentswe , mme ba sa bone motho ope .
44009008	Saule a tsoga fa fatshe ; mme ya re a buduloga matlho a bo a sa bone ; ba mo goga ka letsogo , ba mo isa mo Damaseko .
44009009	A tlhola malatsi a le mararo a sa bone , a bile a sa je , le fa e le go nwa .
44009010	Jaana ga bo go le morutwa mongwe mo Damaseko , yo go tweng Ananiase . Morena a bua nae ka ponatshegelo a re : “ Ananiase . ” Mme a re : “ Bona , ke fano Morena . ”
44009011	Morena a mo raya a re : “ Tloga o ye kwa mmileng o go tweng Tolamo , kwa ntlong ya ga Jutase . O botse go re a mongwe o teng yo o bidiwang Saule , monna wa Tareso ; gonne bona , o a rapela .
44009012	O bonye monna yo go tweng Ananiase a tsena , a mmaya diatla gore a foufologe . ”
44009013	Mme Ananiase a fetola a re : “ Morena , ke utlwile ka ga monna yo , ka batho ba le bantsi , bosula jo bo kanakana jo o bo diretseng baitshepi ba gago kwa Jerusalema .
44009014	Le mono o na le taolo e e tswang ditlhogong tsa baperesiti , gore a golege botlhe ba ba bitsang leina la gago . ”
44009015	Mme Morena a mo raya a re : “ Tsamaya , gonne ene ke sejana sa me se se tlhaotsweng , gore a rwalele leina la me fa pele ga Baditšhaba , le dikgosi , le bana ba Iseraele ;
44009016	gonne ke tlaa mo supetsa bontsi jwa dilo tse o tlaa di bogelang leina la me . ”
44009017	Ananiase a tsamaya , a ya a tsena mo ntlong ; ya re a sena go mmaya diatla a re : “ Mokaulengwe Saule , Morena , e bong Jesu , yo o bonetseng go wena mo tseleng e o tsileng ka yone , o nthomile , gore o tle o foufologe , le gore o tladiwe Mowa o o Boitshepo . ”
44009018	Ka bonako ga wa dilo e kete makape mo matlhong a gagwe , mme a foufologa ; a nanoga a kolobediwa ;
44009019	a ya a thatafala . A tlhola malatsi mangwe le barutwa ba ba mo Damaseko .
44009020	A akofa a bolela Jesu mo matlong a thuto a re : “ Ke ene Morwa Modimo . ”
44009021	Botlhe ba ba mo utlwang ba gakgamala ba re : “ Yo , a ga se ene yo o rileng kwa Jerusalema a senyaka ba ba bitsang leina le ? O ne a bile a tsile mono ka gone moo , gore a ba golege a ba ise fa pele ga ditlhogo tsa baperesiti . ”
44009022	Saule a tota bogolo mo nonofong , a silofatsa Bajuta ba ba agileng mo Damaseko , a tlhomamisa fa yo e le Keresete .
44009023	E rile malatsi a sena go feta a le mantsi , Bajuta ba gakololana gore ba mmolaye .
44009024	Morero wa bone wa tla wa itsiwe ke Saule . Le gone ba disa dikgoro tsa motse motshegare le bosigo gore ba mmolaye ;
44009025	mme barutwa ba gagwe ba mo tsaya bosigo , ba mo folosa ka fa lorakong , ba mo lepeletsa ka seroto .
44009026	O rile a fitlha kwa Jerusalema , a leka go ikopanya le barutwa ; mme ba mmoifa botlhe , ba sa dumele fa e le morutwa .
44009027	Barenabase a mo tsaya a mo isa kwa baaposetoleng , a ba bolelela ka fa o bonyeng Morena mo tseleng ka teng , a ba a bua nae , le ka fa o rerileng ka pelokgale ka teng mo ineng la ga Jesu kwa Damaseko .
44009028	Mme a nna a tsamayatsamaya nabo mo Jerusalema , a rera ka pelokgale mo ineng la Morena ,
44009029	a bua , a ba a ganela le Bajuta ba Segerika . Bone ba tsamayatsamaya ba senka go mmolaya .
44009030	E rile bakaulengwe ba lemoga , ba mo falosetsa kwa Kaesarea , mme ba mo isa kwa Tareso .
44009031	Jalo phuthego yotlhe e e mo lefatsheng lotlhe la Jutea , le Galilea , le Samaria , ya bona kagiso , ka go tshosolosiwa ; mme e re ka e sepela mo poifong ya Morena , le mo kgomotsong ya Mowa o o Boitshepo , ya kokotlegela .
44009032	Ga dirala ya re Petere a ntse a ralala ntlheng tsotlhe , a fologela le kwa baitsheping ba ba agileng kwa Lita .
44009033	Foo a fitlhela monna mongwe yo go tweng , Enease , yo o sa leng a nna mo bolaong ka dinyaga tse di 8 ; gonne a tshwerwe ke teteselo .
44009034	Petere a mo raya a re : “ Enease , Jesu Keresete o a go fodisa ; tsoga o baakanye bolao jwa gago . ” Ka bonako a tsoga .
44009035	Botlhe ba ba agileng mo Lita le mo Sharone ba mmona , mme ba sokologela mo Moreneng .
44009036	Jaana ga bo go le morutwa mongwe kwa Jopa go twe , Tabitha ; ke go re fa go phuthololwa , Dorekase ; mosadi yo , o ne a tletse ditiro tse di molemo , le dikatso tse o di dirang .
44009037	Ga dirala ya re ka malatsi ao , a tsogelwa ke bolwetsi , mme a swa ; ba re ba sena go mo tlhapisa , ba mmaya mo ntlonyaneng e e kwa godimo .
44009038	Mme e re ka Lita o le gaufi le Jopa , ba utlwa fa Petere a leng teng , barutwa ba roma banna ba le babedi , ba ya go mo rapela go re : “ O se ka wa re nyafalela go tla . ”
44009039	Petere a nanoga a ya nabo . E rile a fitlhile , ba mo isa mo ntlonyaneng e e kwa godimo . Basadi ba batlholagadi botlhe ba bo ba eme fa go ene , ba lela , ba supa dikobo le diaparo tse Dorekase o di dirileng a sa ntse a na nabo .
44009040	Petere a ba ntshetsa kwa ntle botlhe , a sala , a khubama , a rapela ; mme a retologela kwa setotong , a re : “ Tabitha , tsoga . ” Mme a budulola matlho ; ya re a bona Petere a rapamologa .
44009041	A mo neela seatla , a mo kakatlolola ; ya re a sena go bitsa baitshepi le batlholagadi , a ba mo neela a tshedile .
44009042	Mme ga itsiwe mo motseng otlhe wa Jopa ; mme batho ba le bantsi ba dumela mo Moreneng .
44009043	Ga dirala a tlhola malatsi a le mantsi mo Jopa , mo go mongwe go twe Simone , mosugi wa matlalo .
44010001	Jaana ga bo go le monna mongwe mo Kaesarea , leina la gagwe go twe Korenelio , e le molaodi wa mophato o go tweng wa Itale .
44010002	E le motho yo o dumelang , le yo o boifang Modimo , le ka botlhe ba ntlo ya gagwe , yo o bileng a fa batho thata , a rapela Modimo ka metlha yotlhe .
44010003	E rile ka lobaka lo e ka neng e le lwa nako ya boraro , ya motshegare wa maitseboa , a bona sentle ka ponatshegelo moengele wa Modimo a tsena kwa go ene , a mo raya a re : “ Korenelio . ”
44010004	Ene ya re a tsepega matlho mo go ene , ka a boifa a re : “ Ke eng , Morena ? ” A mo raya a re : “ Merapelo ya gago , le dikatso tsa gago di tlhatlogile , di ile go nna segopotso fa pele ga Modimo .
44010005	Jaana , roma batho kwa Jopa , ba ye go lere mongwe yo go tweng Simone , yo o okeleditsweng leina la Petere .
44010006	O nna mo goo rra Simone , mosugi wa matlalo , yo ntlo ya gagwe e fa lewatleng . ”
44010007	E rile moengele yo o buileng nae a sena go tsamaya , a bitsa batlhanka ba gagwe ba le babedi , ba na le motlhabani yo o dumelang , e le wa ba ba tleng ba mo direle ka gale ;
44010008	ya re a sena go ba bolelela gotlhe , a ba roma kwa Jopa .
44010009	Jaana ya re ka moso , bone ba mo loetong lwa bone , ba atametse motse , Petere a tlhatlogela kwa godimo ga ntlo a ya go rapela , e ka ne e le ka lobaka lwa nako ya 12 ya motshegare o mogolo .
44010010	Mme a bolawa ke tlala , a eletsa ga ja ; ya re ba sa ntse ba baakanya , ya ne e kete o welwa ke tsitego ya pelo .
44010011	A bona legodimo le atlhamologa , le setsholo sengwe se fologa e kete letsela le legolo , le lepeleditswe ka dinaka tsoo nne , le fitlha fa fatshe .
44010012	Mo go lone ga bo go le dingwe tsa ditshedi tsotlhe tse di maoto mane , le dilo tse di gagabang tsa lefatshe , le dinonyane tsa loapi .
44010013	Mme ga tla lentswe kwa go ene la re : “ Tsoga Petere ; tlhaba o je . ”
44010014	Mme Petere a re : “ A go se nne jalo Morena ; gonne ga ise nke ke je gope se e leng selo fela , le fa e le se se sa itshekang . ”
44010015	Mme lentswe la ba la tla kwa go ene lwa bobedi la re : “ Se Modimo o se ntlafaditseng , o se ka wa se kaya selo fela . ”
44010016	Mme mo ga dirwa gararo , setsholo seo sa tloga sa tsholelwa kwa legodimong .
44010017	Ya re Petere a ntse a akabetse thata , gore ponatshegelo e o e bonyeng e ka ne e kayang , bonang banna ba ba romilweng ke Korenelio , ka ba boditse ntlo ya ga Simone , ba bo ba eme fa mojakong .
44010018	Ba bitsa , ba botsa gore a Simone , yo o okeleditsweng leina la Petere , a o ntse teng ?
44010019	E rile Petere a sa ntse a akanya ponatshegelo , Mowa wa mo raya wa re : “ Bona , banna ba le bararo ba a go batla .
44010020	Nanoga o fologe , o ye nabo o sa belaele sepe ; gonne ke ba romile . ”
44010021	Petere a fologela kwa banneng , a re : “ Bonang , ke nna yo lo mmatlang ; ke eng se lo se tletseng ? ”
44010022	Ba re : “ Korenelio , molaodi wa mophato , e le motho yo o siameng , yo o boifang Modimo , yo o bolelwang ka molemo ke morafe wa Bajuta , o ne a tlhagisiwa ke Modimo ka moengele yo o boitshepo , gore a rome a go biletse kwa ntlong ya gagwe , gore a utlwe mafoko mo go wena . ”
44010023	Jalo a ba raya a re , ba tsene mo teng , mme a ba latsa teng . Ya re ka moso a tsoga a bolola nabo , le bangwe ba bakaulengwe ba ba mo Jopa ba ya nae .
44010024	Ya re ka moso o mongwe ba tsena mo Kaesarea . Mme Korenelio a bo a ba lebeletse , a bile a phuthile ba ga gabo le ditsala tsa gagwe tse dikgolo .
44010025	Ga dirala ya re Petere a tsena , Korenelio a mo kgatlhantsha , a wela fa dinaong tsa gagwe , a mo obamela .
44010026	Mme Petere a mo kakatlolola , a re : “ Ema , le nna ka nosi ke motho . ”
44010027	Ya re a ntse a bua nae , a tsena , mme a fitlhela batho ba le bantsi ba phuthegile .
44010028	A ba raya a re : “ Le lona ka losi lo a itse , jaaka e le mo go sa letlelelwang motho yo e leng Mojuta , fa a ka ikopanya le mongwe wa morafe o sele , le fa e le go tsena kwa go ene ; le fa go ntse jalo Modimo o nkaetse gore ke se ka ka raya ope ka re , motho fela , kgotsa ka re , ga a a itsheka .
44010029	Ke gone e rileng ke ile go bidiwa , ka tla fela ke se na kgang . Ke a botsa ka re , lo mpileditse eng ? ”
44010030	Mme Korenelio a re : “ E rile maloba ka bo ke dira thapelo ya nako ya boraro maitseboa mo ntlong ya me ; mme bonang , motho a ema fa pele ga me , a le diaparo tse di galalelang .
44010031	A re : ‘ Korenelio , thapelo ya gago e utlwilwe , le dikatso tsa gago di a gakologelwa fa pele ga Modimo .
44010032	Ke gone , roma kwa Jopa , o ye go bitsa Simone , yo o okeleditsweng leina la Petere ; o nna mo ntlong ya ga Simone mosugi wa matlalo , fa lewatleng . ’
44010033	Mme ka akofa ka roma kwa go wena ; mme o jahile o tle . Ka re , re fano rotlhe fa pele ga Modimo , gore re utlwe dilo tsotlhe tse o di laoletsweng ke Morena . ”
44010034	Petere a tswa molomo a bua a re : “ Ammaaruri ke a lemoga fa Modimo e se motlhaodi wa batho ;
44010035	mo merafeng yotlhe , yo o boifang one , a ba a dira tshiamo , o a lebosega mo go one .
44010036	Lefoko le o le rometseng bana ba Iseraele , o bolela Mafoko a a Molemo a kagiso ka Jesu Keresete — ke ene Morena wa botlhe —
44010037	ka re lefoko leo , le lona lo a le itse , le le boletsweng mo lefatsheng lotlhe la Jutea , go simolola kwa Galilea , morago ga kolobetso e Johane o e rerileng ;
44010038	ke raya Jesu wa Nasaretha , jaaka Modimo o mo tloditse ka Mowa o o Boitshepo le ka nonofo , yo o ne a nna a dikologa a dira molemo , a fodisa botlhe ba ba patikwang ke diabolo ; gonne Modimo o ne a na nae .
44010039	Re basupi ba dilo tsotlhe tse o di dirileng mo lefatsheng la Bajuta le mo Jerusalema ; yo ba bileng ba mmolaile ka go mo pega mo setlhareng .
44010040	Ene Modimo o mo tsositse ka letsatsi la boraro , mme wa mo naya gore a bonadiwe ;
44010041	e seng mo bathong botlhe , fa e se mo basuping ba ba itshenketsweng gale ke Modimo , e bong mo go rona ba re jeleng , ra nwa nae a sena go tsoga mo baswing .
44010042	Mme a re laya gore re rerele batho , re supe fa yo e le ene yo o laotsweng ke Modimo , gore a nne moatlhodi wa batshedi le baswi .
44010043	Ke ene yo baperofeti botlhe ba supang ka ga gagwe , fa mongwe le mongwe yo o dumelang mo go ene a tlaa bona boitshwarelo jwa dibe ka leina la gagwe . ”
44010044	Ya re Petere a sa ntse a bua mafoko a , Mowa o o Boitshepo wa wela botlhe ba ba utlwang lefoko .
44010045	Ba bogwera ba ba dumetseng , ba gakgamala thata , e bong ba ba tsileng le Petere , ka gobo neo ya Mowa o o Boitshepo e gorometditswe le mo go Baditšhaba .
44010046	Gonne ba ba utlwa ba bua ka dipuo di sele , ba baka Modimo .
44010047	Foo Petere a bua a re : “ A mongwe o ka itsa metsi , gore batho ba ba se kolobediwe , ba ba amogetseng Mowa o o Boitshepo jaaka rona ? ”
44010048	Mme a laola gore ba kolobediwe mo ineng la ga Jesu Keresete . Ba mo rapela gore a tlhole malatsi mangwe teng .
44011001	Jaana baaposetole le bakaulengwe ba ba mo Jutea , ba utlwa fa Baditšhaba le bone ba amogetse lefoko la Modimo .
44011002	Mme e rile Petere a sena go tlhatlogela kwa Jerusalema , ba e leng ba bogwera ba ganela nae , ba re :
44011003	“ O ile wa tsena mo banneng ba ba sa rupang , wa ja nabo . ”
44011004	Mme Petere a simolola a ba phuthololela tiro e ka thulaganyo :
44011005	A re : “ Ke ne ke le mo motseng wa Jopa ke rapela ; mme ya re ke le mo tsitegong ya pelo ka bona ponatshegelo ; setsholo sengwe sa fologa e kete letsela le legolo , le lepeleditswe mo legodimong ka dinaka tsoo nne ; la tla fela fa go nna .
44011006	Le re rileng ke sena go le tsepega matlho , ka akanya , ka bona ditshedi tse di maoto mane tsa lefatshe , le ditshedi tsa naga , le tse di gagabang , le dinonyane tsa loapi .
44011007	Le gone ka utlwa lentswe le nthaya le re : ‘ Tsoga Petere ; tlhaba o je . ’
44011008	Ka re : ‘ A go se nne jalo , Morena ; gonne ga go ise go ke go tsene sepe se e leng selo fela , le se se sa itshekang mo ganong la me gope . ’
44011009	Mme lentswe la mphetola lwa bobedi le tswa legodimong , la re : ‘ Se Modimo o se ntlafaditseng , o se ka wa se kaya selo fela . ’
44011010	Golo mo , ga dirwa gararo ; mme gotlhe ga ba ga gogelwa kwa legodimong .
44011011	Bonang , ka bonako ga ema banna ba le bararo fa pele ga ntlo e re mo go yone , ba romilwe kwa go nna ba tswa kwa Kaesarea .
44011012	Mowa wa nthaya wa re , ke ye nabo , ke sa tlhaole ope . Le bakaulengwe ba barataro ba , ba mpata , mme ra ya ra tsena mo ntlong ya monna yo .
44011013	Mme a re bolelela ka fa o bonyeng moengele a eme mo ntlong ya gagwe ka teng , a mo raya a re : ‘ Roma kwa Jopa , o ye go lere Simone , yo o bidiwang Petere ;
44011014	yo o tlaa buang nao mafoko a o tlaa bolokwang ka one , wena le botlhe ba ntlo ya gago . ’
44011015	E rile ke simolola go bua fela , Mowa o o Boitshepo wa ba wela fela jaaka rona mo tshimologong .
44011016	Mme ka gakologelwa lefoko la Morena , jaaka a rile : ‘ Le gale Johane o kolobeditse ka metsi ; mme lona lo tlaa kolobediwa ka Mowa o o Boitshepo . ’
44011017	Ke gone e re fa Modimo o ba neile neo e e etsang e o e re neileng le rona , jale ka re dumela mo go Morena Jesu Keresete , ka bo ke le mang , fa nka ganela le Modimo ? ”
44011018	Ya re ba utlwa dilo tse , ba didimala fela , mme ba baka Modimo , ba re : “ Jalo Baditšhaba le bone Modimo o ba neile boikwatlhao jwa go bona botshelo . ”
44011019	Ba ba faladitsweng jale ka pitlagano e e tsogileng ka ga Setefane , ba ya ba fitlha kwa Fenikia , kwa Kupero , le kwa Antioke , ba sa bue le ope lefoko fa e se Bajuta ba le bosi fela .
44011020	Mme ga bo go le bangwe ba bone , e le banna ba Kupero le Kurene , ba e rileng ba tsile mo Antioke , ba bua le Bagerika le bone , ba ba rerela Morena Jesu .
44011021	Mme seatla sa Morena sa nna nabo , mme batho ba le bantsi thata ba ba dumetseng ba sokologela mo Moreneng .
44011022	Tumedi ya bone ya fitlha ya utlwala mo phuthegong e e kwa Jerusalema , mme ba ntsha Barenabase ba mo roma kwa Antioke ,
44011023	yo e rileng a fitlha , mme a bona tshegofatso ya Modimo , a itumela ; mme a ba gakolola botlhe , gore ba ngaparele Morena ka tlhomamo ya pelo ;
44011024	gonne e ne e le monna yo o molemo , a tletse Mowa o o Boitshepo le tumelo . Mme batho ba le bantsi ba oketsegela Morena .
44011025	Mme a tswelela kwa Tareso , a ya go batla Saule ;
44011026	ya re a sena go mmona , a tla nae mo Antioke . Ga dirala gore ga feta ngwaga o o tletseng ba ntse ba phuthegile le phuthego ; mme ba ruta batho ba le bantsi ; le gone barutwa ba simologile ba bidiwa Bakeresete lwa ntlha mo Antioke .
44011027	Ya re mo metlheng eo ga tswa baperofeti kwa Jerusalema ba tla mo Antioke .
44011028	Ga ema mongwe wa bone , go twe Agabuse , mme a kaya ka Mowa fa go tlaa nna leuba le legolo mo lefatsheng lotlhe ; le le bileng la dirafala mo motlheng wa ga Kelaudio .
44011029	Barutwa , mongwe le mongwe ka fa nonofong ya gagwe , ba ikaelela gore go isiwe thuso kwa bakaulengweng ba ba agileng kwa Jutea ;
44011030	mo ba bileng ba go dira , ba e isa kwa bagolwaneng ka diatla tsa ga Barenabase le Saule .
44012001	Jaana e rile ka lobaka loo , kgosi Herote a ntshetsa bangwe ba phuthego mabogo a gagwe go ba utlwisa botlhoko .
44012002	A bolaya Jakobe mogoloa Johane ka tšhaka .
44012003	Ya re a bona fa go kgatlhile Bajuta , a tswelela pele , a tshwara le ene Petere . Mme malatsi ao ya bo e le a senkgwe se se sa bedisiwang .
44012004	Ya re a sena go mo tshwara , a mo tsenya mo ntlong ya kgolegelo , a mo laolela ditlhophana di le nne tsa batlhabani , tse di batho ba le bane gore ba mo dise ; a ikaeletse gore e tlaa re Tlolaganyo e sena go feta a mo ntshetse mo bathong .
44012005	Petere a tswalelwa jalo mo ntlong ya kgolegelo ; mme a direlwa thapelo ke phuthego ka tlhaofalo fa pele ga Modimo .
44012006	E rile fa Herote a tlaa tloga a mo ntsha , Petere a bo a robetse fa gare ga batlhabani ba le babedi sigong joo , a golegilwe ka diketane di le pedi , balebedi le bone ba le fa mojakong , ba disitse ntlo ya kgolegelo .
44012007	Mme bonang , moengele wa Morena a ema fa go ene , le lesedi la phatsima mo ntlong ya kgolegelo ; a batola Petere fa lotlhakoreng , a mo tsosa , a re : “ Tsoga ka bonako . ” Diketane tsa wa mo mabogong a gagwe .
44012008	Moengele a mo raya a re : “ Itlame , o rwale ditlhako . ” Mme a dira jalo . A mo raya a re : “ Apara kobo ya gago o ntshale morago . ”
44012009	A tswela kwa ntle , a mo sala morago ; mme a bo a sa itse fa e le ammaaruri mo go dirilweng ke moengele , a itlhoma a bona ponatshegelo fela .
44012010	Ya re ba sena go feta ba tebelo ya ntlha le ya bobedi , ba fitlha fa setswalong sa tshipi sa mojako o o tswelang mo motseng ; mme sa ba ipulela fela ka sosi ; ba tswela kwa ntle , ba feta ka mmila o mongwe , mme moengele a itse go kgaogana nae .
44012011	E rile Petere a sena go itharabologelwa , a re : “ Jaana ke a itse fa ruri Morena a romile moengele wa gagwe go tla go nkgolola mo seatleng sa ga Herote , le mo tebelelong yotlhe ya batho ba Bajuta . ”
44012012	Ya re a sena go akanya selo se , a ya kwa ntlong ya ga Maria , mma Johane , yo o bidiwang Mareko ; mme batho ba le bantsi ba bo ba phuthegetse teng , ba rapela .
44012013	Ya re a kgwanyakgwanya setswalo sa kgoro , lelata lengwe , yo go tweng Rota a ya go reetsa .
44012014	Ya re a lemoga lentswe la ga Petere , a se ka a bula ka ntlha ya boitumelo , a tabogela mo teng , a bolela fa Petere a ema fa kgorong .
44012015	Mme ba mo raya ba re : “ O a tsenwa . ” Mme ene a tlhomamisa thata fa go ntse fela jalo . Ba re : “ E tlaa bo e le moengele wa gagwe . ”
44012016	Mme Petere a nna a kgwanyakgwanya ; ya re ba sena go bula , ba mmona , ba gakgamala .
44012017	Ene , e rile a sena go ba gwetlha ka seatla , gore ba didimale , a ba bolelela ka fa Morena o mo ntshitseng mo ntlong ya kgolegelo ka gone . A ba raya a re : “ Lo bolelele Jakobe le bakaulengwe . ” Foo a tsamaya , a ya felong go sele .
44012018	Jaana , ya re bosa boo sa , ga nna kwalanyo e kgolo mo batlhabaning , ya go re Petere o ile kae .
44012019	E rile Herote a sena go mmatla , mme a sa mmone , a kolotisa balebedi , mme a laola gore ba bolawe . Mme ene a tloga mo Jutea a fologela kwa Kaesarea , a ya a diega teng .
44012020	Jaana o ne a kgopilwe thata ke ba Ture le Sitone ; mme ba tla mo go ene ka bongwe fela jwa pelo ; mme e re ka ba ntshitse Belaseto molebalebedi wa kgosi tsala ya bone , ba lopa kagiso , ka lefatshe la bone le otlwa ke lefatshe la kgosi .
44012021	Ya re ka letsatsi lengwe le le laotsweng , Herote a ikgabisa ka diaparo tsa segosi , mme a dula mo setulong sa bogosi , a laya batho ka puo e kgolo .
44012022	Batho ba thela lošalaba ba re : “ Ke lentswe la modimo mongwe , ga se la motho . ”
44012023	Ka bonako moengele wa Morena a mo itaya , ka a sa neye Modimo tlotlo ; mme a jewa ke diboko , a swa .
44012024	Mme lefoko la Modimo la tota , la ata .
44012025	Barenabase le Saule ba boa kwa Jerusalema , ba sena go wetsa tirelo ya bone , ba tla le Johane yo o bileng a bidiwa Mareko .
44013001	Jaana ga bo go le baperofeti le baruti mo Antioke , mo phuthegong ya teng , e bong Barenabase , le Simone yo o bidiwang Nigere , le Lukio wa Kurene , le Manaene yo o otletsweng gongwe le Herote wa kgosana , le Saule .
44013002	E ne ya re ba ntse ba direla Morena , mme ba ikitsa go ja , Mowa o o Boitshepo wa re : “ Ntomololelang Barenabase le Saule , gore ba ye tirong e ke e ba bileditseng . ”
44013003	Foo e rile ba sena go dira go ithiba mo dijong , le go rapela , le go ba baya diatla , ba ba naya tsela .
44013004	Jalo bone , ka ba bolodiwa ke Mowa o o Boitshepo , ba fologela kwa Seleukia ; mme ba tswa teng ba ya kwa Kupero ka sekepe .
44013005	Ya re ba le kwa Salamise , ba bolela lefoko la Modimo mo matlong a thuto a Bajuta . Ba bo ba bile ba patilwe ke Johane , e le mothusi .
44013006	E rile ba sena go ralala setlhake sotlhe ba se wetsa , ba fitlha mo Pafose , mme ba fitlhela moloi mongwe teng , moperofeti wa tsietso , a le Mojuta , a bidiwa Bare-Jesu .
44013007	Yo o ne a ntse le molaodisiwa Seregio Paulo , yo e leng motho wa tlhaloganyo . Mme yoo a bitsa Barenabase le Saule , mme a eletsa go utlwa lefoko la Modimo .
44013008	Elemase wa moloi — gonne leina la gagwe le kaya jalo fa le phuthololwa — a ganela nabo , a leka go faposa molaodisiwa mo tumelong .
44013009	Mme Saule , yo o bileng a bidiwa Paulo , a tletse Mowa o o Boitshepo , a tsepega matlho mo go ene , a re :
44013010	“ Wena yo o tletseng boferefere jotlhe , le bolotsana jotlhe , wena ngwana wa diabolo , mmaba wa tshiamo yotlhe , a ga o nka a bakela go sokamisa ditsela tse di siameng tsa Morena ?
44013011	Jaana bona , seatla sa Morena se mo go wena , o tlaa foufala , o sa bone letsatsi ka lobaka . ” Mme ka bonako ga wela mo go ene looto le lefifi ; mme a nna a dikologadikologa , a batla mongwe yo o ka mo gogang ka letsogo .
44013012	Foo , e rile molaodisiwa a bona se se dirilweng , a dumela , a gakgamaditswe ke thuto ya Morena .
44013013	Paulo le lesomo la gagwe ba tloga mo Pafose ka sekepe , ba fitlha mo Perega wa Pamfilia ; Johane a kgaogana nabo a boela Jerusalema .
44013014	Bone ba ralala Perega , ba ya go fitlha mo Antioke wa Pisidia ; ba tsena mo ntlong ya thuto ka letsatsi la Sabata , mme ba dula .
44013015	E rile go sena go balwa molao le baperofeti , balaodi ba ntlo ya thuto ba roma kwa go bone , ba re : “ Bakaulengwe , e re fa lo tshotse lefoko lengwe la go laya batho , a ko lo le bueng fela . ”
44013016	Paulo a ema , a ba gwetlha ka seatla , a re : “ Banna ba Iseraele , le lona ba lo boifang Modimo , reetsang .
44013017	Modimo wa batho ba Baiseraele , o itshenketse borraetsho , wa godisa batho jale ka ba agile mo lefatsheng la Egepeto , wa ba goga , wa ba ntsha teng ka letsogo le le tsholetsegileng .
44013018	Wa iphapaanya le mekgwa ya bone mo nageng , e ka ne e le ka lobaka lwa dinyaga di le 40 .
44013019	E rile o sena go senya merafe e supa mo lefatsheng le Kanana , wa ba naya lefatshe la one go nna boswa , e ka ne e le ka lobaka lwa dinyaga di le 450 .
44013020	Morago ga dilo tse wa ba naya baatlhodi , go tla go fitlha mo lobakeng , lwa ga Samuele moperofeti .
44013021	Kwa morago ba lopa kgosi ; mme Modimo wa ba naya Saule morwa Kiše , monna wa lotso lwa Benjamine , ka lobaka lwa dinyaga di le 40 .
44013022	E rile o sena go mo tlosa , wa emisa Dafite , gore a nne kgosi ya bone ; mme wa supa ka ga gagwe , wa re : ‘ Ke bonye Dafite morwa Jese , monna yo o ka fa pelong ya me , yo o tla dirang go rata ga me gotlhe fela . ’
44013023	Modimo o lereditse Iseraele Mmoloki ; e bong Jesu , a le losika lwa monna yo , ka fa lefokong la tsholofetso ;
44013024	jale jaaka Johane a sena go rera kolobetso ya boikwatlhao mo bathong botlhe ba Iseraele , a ise a tle .
44013025	E ne ya re Johane a wetsa tiro ya gagwe , a re : ‘ Ana lo a bo lo gopola go re , nna ke eng ? Ga ke ene . Mme bonang , go tla mongwe morago ga me , yo ditlhako tsa gagwe ke sa tshwanelang go di hunolola . ’
44013026	“ Bakaulengwe , bana ba losika lwa ga Aberahame , le ba ba boifang Modimo mo go lona , lefoko la poloko e , le tliseditswe rona .
44013027	Gonne ba ba agileng mo Jerusalema , le balaodi ba bone , e re ka ba sa itse ene le fa e le mantswe a baperofeti a a balwang ka Sabata mongwe le mongwe , ba a dirafaditse ka go mo sekisa .
44013028	Mme le fa ba se ka ba fitlhela mo go ene molato ope o o tshwanetseng go o bolaelwa , le fa go ntse jalo ba lopa Pilato gore a bolawe fela .
44013029	E rile ba sena go dirafatsa tsotlhe tse di kwadilweng ka ga gagwe , ba mo pagolola mo setlhareng , ba mmaya mo phupung .
44013030	Modimo wa mo tsosa mo baswing ;
44013031	a bonwa ka malatsi a le mantsi ke ba ba duleng nae kwa Galilea , ba tla mo Jerusalema , ba e leng bone basupi ba gagwe mo bathong gompieno .
44013032	Re lo lereditse mafoko a a molemo a tsholofetso e e sa leng e solofetswa borara gale ,
44013033	jaaka Modimo o dirafaditse one ao mo baneng ba rona , ka o tsositse Jesu ; jaaka go bile go kwadilwe mo Pesalemeng ya bobedi , ga twe : ‘ O morwaake , ke go tsetse gompieno . ’
44013034	Mme ka ga go tsosa Jesu mo baswing ga one , mo go se nang go tlhola a boela mo go boleng , o buile jaana wa re : ‘ Ke tlaa lo naya masego a ga Dafite a a itshepileng le a a tlhomameng . ’
44013035	Gonne o bile o bua mo pesalemeng e nngwe wa re : ‘ Ga o ketla o lesa Moitshepi wa gago a bona go bola . ’
44013036	Gonne Dafite , e rile a sena go direla kgakololo ya Modimo mo motlheng wa gagwe , a robala , a bewa le borraagwe , mme a bona go bola .
44013037	Ene yo Modimo o mo tsositseng , ga a a ka a bona go bola gope .
44013038	Ke gone a go itsiwe ke lona , bakaulengwe , fa lo bolelelwa boitshwarelo jwa dibe ka monna yo .
44013039	Mongwe le mongwe yo o dumelang , o siamisiwa ka ene ka ga dilo tsotlhe , tse lo ne lo sa ka ke lwa siamisiwa ka ga tsone ka molao wa ga Moše .
44013040	Ke gone lo itise , e se re kgotsa se se builweng mo baperofeting sa tla mo go lona , jaaka go twe :
44013041	‘ Bonang , banyatsi ke lona , mme lo gakgamale , lo nyelele , gonne ke dira tiro mo motlheng wa lona , e le tiro e lo se ketlang lo e dumela gope , fa mongwe a e lo bolelela . ’ ”
44013042	Ya re ba tswa , ba rapela gore mafoko ao a buiwe le ka Sabata o mongwe .
44013043	E rile ba ntlo ya thuto ba phatlalala , ba le bantsi ba Bajuta le ba ba ineetseng mo Sejuteng , ba ba rapelang Modimo , ba sala Paulo le Barenabase morago ; mme bao ba bua nabo , ba ba sosueletsa thata gore ba nnele ruri mo tshegofatsong ya Modimo .
44013044	Mme ya re ka Sabata o mongwe , motse otlhe wa batla go phuthega , ba tla go utlwa lefoko la Modimo .
44013045	Mme ya re Bajuta ba bona matshutitshuti a batho , ba tlala lefufa , ba ganetsa dilo tse di builweng ke Paulo , ba tlhapatsa .
44013046	Paulo le Barenabase ba bua ka pelokgale ba re : “ Go ne go tshwanetse fa lefoko la Modimo le ka bolelelwa lona pele . Mme e re ka lo le kgorometsa mo go lona , lo ikatlhola fa lo sa tshwanela botshelo jo bo sa khutleng , bonang , re sokologela kwa go Baditšhaba .
44013047	Gonne Morena o re laotse jalo a re : ‘ Ke go beile lesedi la Baditšhaba , gore o nne poloka le kwa sekhutlong sa lefatshe . ’ ”
44013048	Ya re Baditšhaba ba utlwa mo , ba itumela , ba galaletsa lefoko la Modimo ; botlhe ba ba laoletsweng botshelo jo bo sa khutleng ba dumela .
44013049	Lefoko la Morena la anamisediwa mo lefatsheng lotlhe leo .
44013050	Bajuta ba tlhotlheletsa bahumagadi ba ba rapelang Modimo , le magosana a motse , mme ba tsosetsa Paulo le Barenabase pogiso , ba ba leleka mo melelwaneng ya bone .
44013051	Mme bone , ba ba tlhotlhorela lorole lo lo mo dinaong tsa bone , ba fetela kwa Ikonio .
44013052	Barutwa ba tlala boitumelo le Mowa o o Boitshepo .
44014001	Ga dirala ya re mo Ikonio , ba tsena mmogo mo ntlong ya thuto ya Bajuta , mme ba bua thata , ga ba ga tla ga dumela bontsi jo bogolo jwa Bajuta le jwa Bagerika .
44014002	Bajuta ba ba ganang go utlwa ba hudua dipelo tsa Baditšhaba , ba ba tlhoisa bakaulengwe .
44014003	Mme ba diega ka lobaka lo loleele teng , ba bua ka pelokgale mo Moreneng , Morena a supa ka ga lefoko la tshegofatso ya gagwe , a ba naya gore ditshupo le dikgakgamatso di dirwe ka diatla tsa bone .
44014004	Batho ba bantsi ba motse ba ne ba kgaoganye ; bangwe ba tshaba le Bajuta , ba bangwe le baaposetole .
44014005	Ya re ba tsogelwa ke ntwa ya Baditšhaba le Bajuta , ba na le balaodi ba bone , ba re ba ya go ba gagautla mo go tlhabisang ditlhong , le go ba kgobotletsa ka maje ,
44014006	ba ba tlhalefa , ba tshabela kwa metseng ya Lukaonia , e bong kwa Lusetera le Derebe , le kwa lefatsheng mo tikologong ya metse eo ;
44014007	ba rera Mafoko a a Molemo teng .
44014008	Mo Lusetera ga bo go dutse monna mongwe yo o palelwang ke dinao , o sa le a nnana a sa tswa sebopelong sa ga maagwe , yo o iseng a ke a tsamaye gope ka dinao .
44014009	Ene yo , a utlwa Paulo a bua ; yo e rile a tsepega matlho mo go ene , a fitlhela a na le tumelo ya go fodisiwa .
44014010	A bua ka lentswe le le godileng a re : “ Ema ka dinao , o thokgame ! ” Mme a tsapoga a tsamaya ka dinao .
44014011	E rile matshutitshuti a batho a bona se Paulo o se dirileng , ba tlhatlosa mantswe , ba bua ka puo ya Selukaonia , ba re : “ Medimo e fologetse mo go rona ka setshwano sa batho . ”
44014012	Ba raya Barenabase leina ba re , Jupitere , Paulo ba re , Merekurio , ka e le ene mmui yo mogolo .
44014013	Moperesiti wa ga Jupitere , yo tempele ya gagwe e leng fa pele ga motse , a lere dikgomo le mekgabo ya ditšheše fa dikgorong tsa motse , mme a rata go isa setlhabelo le matshutitshuti a batho .
44014014	E rile baaposetole , Barenabase le Paulo , ba utlwa jalo , ba ikgagola diaparo , ba tlolela mo bontsing ba goa ,
44014015	ba re : “ Banna , lo direlang dilo tse ? Le rona re batho ba re nang le maikutlo a a etsang a lona , re lo leretse Mafoko a a Molemo a go re , lo tlogele dilo tse tsa boithamako , lo sokologele mo Modimong o o tshedileng , o o dirileng legodimo le lefatshe le lewatle , le tsotlhe tse di mo go tsone ;
44014016	o e rileng mo metlheng ya ditshika tse di fetileng wa lesa ditšhaba tsa sepela mo ditseleng tse e leng tsa tsone fela .
44014017	Le fa go ntse jalo wa se ka wa nna fela o se na sesupo , ka o ne o ntse o dira molemo , wa lo nesetsa dipula tse di tswang mo legodimong , wa lo naya metlha ya maungo , wa tlatsa pelo tsa lona ka dijo le boitumelo . ”
44014018	Mme le fa ba bua mafoko a a ntseng jaana , go batlile go retela go thiba batho ba bantsi , gore ba se ba isetse setlhabelo .
44014019	Ga goroga Bajuta ba ba tswang Antioke le Ikonio ; e rile ba sena go kgona matshutitshuti a batho , ba kgobotletsa Paulo ka maje , ba mo gogela kwa ntle ga motse , ba ithaya ba re o sule .
44014020	Ya re barutwa ba sa ntse ba mo dikanyeditse a tsoga , a tsena mo motseng ; ya re ka moso a tswa a ya le Barenabase kwa Derebe .
44014021	Ya re ba sena go rera Mafoko a a Molemo mo motseng oo , mme ba dirile barutwa ba le bantsi , ba boela kwa Lusetera , le kwa Ikonio le kwa Antioke .
44014022	Ba nitimisa mewa ya barutwa , ba ba laya , gore ba nnele ruri mo tumelong , ba re : “ Re na le go tsena mo bogosing jwa Modimo ka dipitlagano di le dintsi . ”
44014023	E rile ba sena go ba laolela bagolwane mo phuthegong nngwe le nngwe , le go rapela , ba ithibile mo dijong , ba ba neela Morena yo ba dumetseng mo go ene .
44014024	Ba ralala Pisidia , ba tla ba fitlha mo Pamfilia .
44014025	Ya re ba sena go bolela lefoko mo Perega , ba fologela kwa Atalia ;
44014026	mme ba tswa teng ka sekepe ba ya kwa Antioke , kwa ba kileng ba neelwa mo tshegofatsong ya Modimo teng , gore ba ye tirong e jaana ba e weditseng .
44014027	E rile ba sena go fitlha , ba phuthile phuthego , ba bolela dilo tsotlhe tse Modimo o di dirileng nabo , le ka fa o phunyeditseng Baditšhaba kgoro ya tumelo ka teng .
44014028	Mme ba diega ka lobaka lo loleele le barutwa .
44015001	Banna bangwe ba fologa kwa Jutea , ba fitlha ba ruta bakaulengwe , ba re : “ Fa lo sa rupa ka fa mokgweng wa ga Moše , ga lo ka ke lwa bolokwa . ”
44015002	E rile Paulo le Barenabase ba ganela , ba botsanya nabo thata , bakaulengwe ba laola gore Paulo le Barenabase , le ba bangwe ba bone , ba tlhatlogele kwa Jerusalema kwa baaposetoleng le kwa bagolwaneng ka ga kgang e .
44015003	Ba buledisiwa ke phuthego ; ba feta ba ralala Finikia le Samaria , ba eta ba bolela tlhabologo ya Baditšhaba ; ba itumedisa bakaulengwe botlhe ka boitumelo jo bogolo .
44015004	Ya re ba sena go fitlha mo Jerusalema , ba tsholwa ke phuthego le baaposetole le bagolwane , ba bolela dilo tsotlhe tse Modimo o di dirileng nabo .
44015005	Mme ga tsoga bangwe ba lekoko la Bafarisai ba ba dumelang , ba re : “ Ke tshwanelo go ba rupisa , le go ba laya gore ba tshegetse molao wa ga Moše . ”
44015006	Baaposetole le bagolwane ba phuthegela kgang e go e bua .
44015007	E rile go sena go dirala kgang e kgolo , Petere a ema , a ba raya a re : “ Bakaulengwe , lo a itse ka fa e rileng mo motlheng ole Modimo wa itebalebela mo go lona ka teng , gore Baditšhaba ba utlwe lefoko la Mafoko a a Molemo ka molomo wa me , mme ba dumele .
44015008	Modimo o o itseng pelo ya motho , wa supa ka ga bone ka go ba naya Mowa o o Boitshepo , fela jaaka o o neile rona ;
44015009	mme ga o a ka wa farologanya mo go rona le bone , mme wa ntlafatsa dipelo tsa bone ka tumelo .
44015010	Ke gone , lo lekelang Modimo , fa e bo ne ne lo baya mo thamong tsa barutwa jokwe e e reteletseng borraetsho le rona go e rwala ?
44015011	Re a dumela fa re tlaa bolokwa ka tshegofatso ya Morena Jesu , fela jaaka bone . ”
44015012	Mme batho ba bantsi botlhe ba didimala ; ba reetsa Barenabase le Paulo ka ba bolela ditshupo le dikgakgamatso tse Modimo o di dirileng mo go Baditšhaba ka bone .
44015013	E rile ba sena go khutla go bua , Jakobe a fetola a re : “ Bakaulengwe , ntheetsang :
44015014	Simone o boletse ka fa e rileng pele Modimo wa lekola Baditšhaba ka teng , gore o tlhaolele leina la one batho mo go bone .
44015015	Le mafoko a baperofeti a dumalanye le gone ; jaaka go kwadilwe ga twe :
44015016	“ ‘ Morago ga dilo tse ke tlaa boa , mme ke tlaa ba ke aga motlaagana wa ga Dafite o o oleng ; ke tlaa ba ke aga marope a one , ke ba ke o emisa ;
44015017	gore masalela a batho a batle Morena , le Baditšhaba botlhe ba leina la me le bidiwang mo go bone .
44015018	Go bua Morena , yo o sa leng a senola dilo tse mo tshimologong ya lefatshe . ’
44015019	“ Ke gone , katlholo ya me ke e , ka re : A re se tshwenyeng ba ba tswang mo go Baditšhaba ba sokologela mo Modimong ;
44015020	mme a re ba kwaleleng , gore ba ithibe mo go tse di leswefatsang tsa medimo ya disetwa , le mo boakeng , le mo go se se betilweng , le mo mading a dilo tse di tlhabilweng .
44015021	Gonne e sa le ka metlha ya bogologolo , Moše o ntse a na le ba ba mo rerang gale mo motseng mongwe le mongwe , ka a balwa mo matlong a thuto ka boSabata botlhe fela . ”
44015022	Foo baaposetole le bagolwane , ba na le phuthego yotlhe , ba fitlhela go ka nna molemo go itshenkela banna bangwe ba lesomo la bone , le go ba roma kwa Antioke , ba ya le Paulo le Barenabase ; e bong Jutase , yo o bidiwang Baresabase , le Silase , e le batho ba bagolo mo bakaulengweng .
44015023	Mme ba kwala ka bone jaana , ba re : “ Baaposetole le bakaulengwe ba bagolwane ba dumedisa bakaulengwe ba bone ba Baditšhaba , ba ba kwa Antioke le kwa Siria , le kwa Kilikia ; ra re :
44015024	E re ka re utlwile fa bangwe ba ba duleng mo go rona , ba lo tshwentse ka mafoko , ba fudua mewa ya lona ; mme e le ba re sa ba nayang taolo epe ;
44015025	e re ka re dumalanye , re fitlhetse go ka nna molemo go itshenkela banna bangwe , le go ba roma kwa go lona , ba ya le Barenabase le Paulo , baratwa ba rona ,
44015026	e le banna ba ba beetseng leina la Morena Jesu Keresete matshelo a bone .
44015027	Ra re , re romile Jutase le Silase , ba le bone ba tlaa lo bolelelang dilo tse , ka puo ya molomo .
44015028	Gonne , go le Mowa o o Boitshepo , go le rona , re fitlhetse go le molemo gore re se ka ra lo baya morwalo ope go fetisa dilo tse di tshwanetseng tse ;
44015029	e bong gore lo ithibe mo dilong tse di isediwang medimo ya disetwa ditlhabelo , le mo mading a dilo tse di tlhabilweng , le mo dilong tse di betilweng , le mo boakeng ; tse e tlaa reng fa lo ithibile mo go tsone , go bo go tlaa nna molemo mo go lona . Dumelang . ”
44015030	Jalo e rile ba sena go newa tsela , ba ya ba fitlha kwa Antioke ; mme ya re ba sena go phutha batho ba le bantsi , ba ba naya lokwalo .
44015031	Ya re ba sena go lo bala , ba itumelela kgomotso .
44015032	Jutase le Silase , ka le bone e le baperofeti , ba laya bakaulengwe ka mafoko a le mantsi , ba ba nitamisa .
44015033	E rile ba sena go fetisa lobaka teng , ba newa tsela ka kagiso go tswa mo bakaulengweng , le go boela kwa go ba ba ba romileng . (
44015034	Mme ga kgatlha Silase go nna teng . )
44015035	Paulo le Barenabase ba diega mo Antioke , ba ruta , ba rera lefoko la Morena , ba na le ba bangwe ba le bantsi .
44015036	E rile malatsi mangwe a sena go feta , Paulo a raya Barenabase a re : “ Jaanong a re boe , re ye go tlhola bakaulengwe mo motseng mongwe le mongwe o re boletseng lefoko la Morena mo go one , re bone ka fa ba tshelang ka teng . ”
44015037	Mme Barenabase a bo a rata gore le ene Johane , yo o bidiwang Mareko , a ye nabo .
44015038	Mme Paulo a se ka a fitlhela go ka nna molemo fa ba ka ya le motho yo o ikgaogantseng nabo kwa Pamfilia , mme a se ka a ya nabo tirong .
44015039	Mme ga tsoga kgang e e botlhoko , ba ba ba tla ba kgaogana ; Barenabase a tsaya Mareko , a ya kwa Kupero ka sekepe ;
44015040	mme Paulo a tsaya Silase , a bolola , bakaulengwe ba sena go mo rapelela tshegofatso ya Morena .
44015041	A ya a ralala Siria le Kilikia , a ntse a nitamisa diphuthego .
44016001	A ya go fitlha le kwa Derebe le Lusetera ; mme bonang , ga bo go le morutwa mongwe teng , yo o bidiwang Timotheo , morwa mosadi wa Sejuta wa modumedi ; rraagwe e le Mogerika .
44016002	Ene yoo a bo a bolelwa ka molemo ke bakaulengwe ba ba mo Lusetera le mo Ikonio .
44016003	Paulo a rata a ka bo a tsamaya nae ; mme a mo tsaya a mo rupisa , ka ntlha ya Bajuta ba ba mo mafatsheng ao , gonne ba itse botlhe fa rraagwe e le Mogerika .
44016004	Ya re ba ntse ba eta ba tsena ka metse , ba ba neela melao go e tshegetsa , e bong e e tlhomilweng ke baaposetole le bagolwane ba ba kwa Jerusalema .
44016005	Diphuthego tsa kgothala mo tumelong , tsa ntsifala mo palong ka malatsi otlhe .
44016006	Ba ya ba ralala lefatshe la Ferugia le la Galatia , ka ba iditswe ke Mowa o o Boitshepo go bolela lefoko mo Asia ;
44016007	e rile ba sena go fitlha bolebana le Musia , ba leka go ya go tsena kwa Bithunia ; mme Mowa wa ga Jesu wa se ka wa ba leseletsa ;
44016008	ba feta Musia , ba fologela kwa Teroase .
44016009	Mme Paulo a bona ponatshegelo bosigo ; ga bo go eme monna wa Maketonia a mo rapela , a re : “ Kgabaganyetsa kwano Maketonia , o tle go re thusa . ”
44016010	Ya re a sena go bona ponatshegelo e , ra akofa ra senka go tswela kwa Maketonia , re ithaya , re re Modimo o re biditse , gore re ye go ba rerela Mafoko a a Molemo .
44016011	Ke gone ra tswa mo Teroase ka sekepe , ra siamela kwa Samotherake , mme ya re ka moso ra fitlha kwa Neapolise .
44016012	Ra tswa gone ra ya kwa Filipi , o e leng motse wa Maketonia , e bile e le one o mogolo wa kgaolo eo ya lefatshe , e bile e le kolone ya Seroma ; mme ra tlhola malatsi mangwe mo motseng oo .
44016013	Ya re ka letsatsi la Sabata re tswela kwa ntle ga kgoro ya motse , fa nokeng nngwe , kwa re rileng go na le felo ga thapelelo teng , mme ra dula , ra bua le basadi ba ba phuthegetseng teng .
44016014	Mosadi mongwe , yo go tweng Lidia , morekisi wa dikhai tse di bohibidu jo bo mokgona , wa motse wa Thiatira , e le yo o obamelang Modimo , ene a re utlwa , mme Morena a bula pelo ya gagwe , gore a tlhokomele dilo tse di buiwang ke Paulo .
44016015	E rile a sena go kolobediwa , le ba ntlo ya gagwe , a re rapela a re : “ Fa lo nkaile ke le boikanngo mo Moreneng , lo tle mo ntlong ya me , mme lo nne teng . ” Mme a re patelela .
44016016	Ga dirala e rile re ya kwa felong ga thapelelo , morweetsana mongwe yo o tsenyweng ke mowa wa too , a re kgatlhantsha , e le yo o bapalelang beng ba gagwe ka go bolela dilo tsa boitseanape .
44016017	A sala Paulo le rona morago , a tlhomeletsa , a re : “ Banna ba ke batlhanka ba Modimo wa Mogodimodimo , ba ba lo bolelelang tsela ya poloko . ”
44016018	A nna a dira jalo ka malatsi a le mantsi . Mme Paulo ka a tshwenyega thata , a retologa , a raya mowa a re : “ Ke a go laola ka leina la ga Jesu Keresete , tswa mo go ene . ” Mme wa tswa fela ka lobaka loo .
44016019	E rile beng ba gagwe ba bona fa tsholofelo ya bone ya papadi e ile , ba tshwara Paulo le Silase , ba ba gogela kwa patlelong ya motse ya borekelo , fa pele ga balaodi .
44016020	Ya re ba sena go ba fitlhisa fa baatlhoding , ba re : “ Banna ba e re e le Bajuta , ba tshwenya motse wa rona thata .
44016021	Ba simolola mekgwa e re sa letlelelwang go e amogela , le fa e le go e dira , ka re le Baroma . ”
44016022	Bontsi jwa batho jwa ba kgwelogela mmogo ; mme baatlhodi ba ba rutla dikobo , ba laola gore ba itewe ka dithupa .
44016023	Ya re ba sena go ba baya dithupa di le dintsi , ba ba latlhela mo ntlong ya kgolegelo , ba laya modisa wa ntlo gore a ba tshware thata .
44016024	Mme ene o rile a sena go laiwa jalo , a ba latlhela mo kgolegelong e e kwa teng , mme a somela dinao tsa bone mo disaneng .
44016025	Mme ya re bosigogare , Paulo le Silase ba bo ba rapela , ba opelela Modimo difela , mme bagolegwi ba bangwe ba ntse ba reeditse ;
44016026	ba tshogana ka go nna thoromo e kgolo ya lefatshe , metheo ya ntlo ya kgolegelo ya ba ya tla ya reketla , le mejako yotlhe ya bulega ka bonako , le dikgole tsa botlhe tsa hunologa .
44016027	Modisa wa ntlo ya kgolegelo , ya re a tsosiwa mo borokong a fitlhela mejako ya ntlo ya kgolegelo e bulegile , a somola tšhaka , a re o a ipolaya , a itlhoma bagolegwi ba thobile .
44016028	Mme Paulo a goa ka lentswe le legolo a re : “ Se ipolaye ; gonne re fano rotlhe ! ”
44016029	Foo modisa wa ntlo ya kgolegelo a re dipone di tle , mme a tlolela mo teng , a wela fa pele ga Paulo le Silase , a roroma ka poifo ,
44016030	a ba ntshetsa kwa ntle , a re : “ Barena , ke tlaa dirang gore ke bolokwe ? ”
44016031	Ba re : “ Dumela mo go Morena Jesu , mme o tlaa bolokwa , wena le ba ntlo ya gago . ”
44016032	Ba bua lefoko la Morena nae le botlhe ba ba mo ntlong ya gagwe .
44016033	A ba tsaya ka lobaka loo lwa bosigo , a tlhatswa dintho tsa bone ; mme a akofa a kolobediwa , ene le ba gagwe botlhe fela .
44016034	A ba ise mo ntlong ya gagwe , a ba fa dijo , a itumela thata , le botlhe ba ntlo ya gagwe , ka ba dumetse mo Modimong .
44016035	E rile bosa bo sele , baatlhodi ba roma maotlana ba re : “ Yang lo golole batho bao . ”
44016036	Modisa wa ntlo ya kgolegelo a bolelela Paulo mafoko a bone a re : “ Baatlhodi ba romile gore lo gololwe ; mme ke gone , tswang lo tsamaye ka kagiso . ”
44016037	Mme Paulo a ba raya a re : “ Ba re iteetse mo ponatshegelong , re sa bone tsheko , re le banna ba re leng Baroma , ba bile ba re latlhetse mo ntlong ya kgolegelo ; mme gompieno a ba re naya naga fela ka go sa itsiweng ? Le bogologolo ! A go tle bone ka bosi , ba re ntshetse kwa ntle . ”
44016038	Maotlana a ya a bolelela baatlhodi mafoko a ; mme ya re ba utlwa fa e le Baroma ba boifa ;
44016039	mme ba tla ba ba rapela ; e rile ba sena go ba ntshetsa kwa ntle , ba ba lopa gore ba tswe mo motseng , ba tsamaye .
44016040	Mme ba tswa mo ntlong ya kgolegelo , ba ya ba tsena mo ntlong ya ga Lidia ; ya re ba sena go bona bakaulengwe , ba ba gomotsa , ba itse go tsamaya .
44017001	Jaana e rile ba sena go ralala Amfipolise le Apolonia , ba fitlha mo Thesalonika , kwa go nang le ntlo ya thuto ya Bajuta teng .
44017002	Paulo a tsena mo go bone jaaka tlwaelo ya gagwe , a nna a fetolana nabo ka dikwalo , ka boSabata ba le bararo .
44017003	A ranola , a ba rulaganyetsa gore , go ne go tshwanetse fa Keresete a tlaa swa , le go ba a tsoga mo losong , a ba a re : “ Jesu yo ke mo lo bolelelang , ke ene Keresete . ”
44017004	Bangwe ba bone ba utlwa , mme ba ikopanya le Paulo le Silase ; le bontsi jo bogolo jwa Bagerika ba ba rapelang Modimo , le bahumagadi ba le bantsinyana .
44017005	Mme Bajuta , ka ba tlhotlhelediwa ke lefufa , ba itseela banna bangwe ba difephe , mo go ba e leng babodufadi ba ba senang molemo ope ; e rile ba sena go kgobokanya batho , ba feretlha motse , ba tlhasela ntlo ya ga Jasone , ba leka go ba ntshetsha mo bathong .
44017006	E rile ba sa ba fitlhele , ba swabolela Jasone le bakaulengwe bangwe kwa pele ga bolaodi ba motse , ba goa ka thata ba re : “ Batho ba , ba ba tshelepantseng lefatshe , le mono ba tsile .
44017007	Jasone o ba amogetse ; mme batho ba botlhe ba tlola melao ya ga Kaesare , ka ba re go na le kgosi e nngwe ga twe , Jesu . ”
44017008	Ya re batho le balaodi ba motse ba utlwa dilo tse , ba fuduega .
44017009	Ya re ba sena go lefisa Jasone le ba bangwe , ba ba lesa ba tsamaya .
44017010	Bakaulengwe ba akofa ba tshabisa Paulo le Silase bosigo , ba ya kwa Berea ; ya re ba fitlha teng , ba tsena mo ntlong ya thuto ya Bajuta .
44017011	Bone ba ne ba tsalegile bogolo go ba ba kwa Thesalonika , ka ba amogetse lefoko ka pelo e e etleetsegileng , ba lotolotsa mo dikwalong ka malatsi otlhe , fa dilo tse di ntse jalo .
44017012	Ke gone ba le bantsi ba bone ba dumela ; le bahumagadi ba ba tlotlegang ba Bagerika , le banna ba le bantsinyana .
44017013	E rile Bajuta ba Thesalonika ba tlhaloganya fa lefoko la Modimo le bolelwa ke Paulo le mo Berea , le gone ba ya teng , ba feretlha , ba fudua bontsintsi jwa batho .
44017014	Foo bakaulengwe ba akofa ba tshabisa Paulo , ba re ba mo isa kwa lewatleng ; mme Silase le Timotheo ba nama ba sa setse teng .
44017015	Ba ba tsamaisitseng Paulo ba ya ba mo fitlhisa kwa Athene ; ya re ba sena go laelediwa kwa go Silase le Timotheo , gore ba tle kwa go ene ka bonako , ba tsamaya .
44017016	E rile ka Paulo a sa ntse a ba nnetse mo Athene , mowa wa gagwe wa tlhotlheletsega mo teng ga gagwe , ka a bona motse o tletse medimo ya disetwa .
44017017	Jalo a nna a fetolana le Bajuta le batho ba ba rapelang Modimo , ba le mo ntlong ya thuto , le mo patlelong ya motse ya borekelo ka malatsi otlhe , a fetolana le ba o rakanang nabo .
44017018	Batlhale bangwe ba Baepikuria le Basetoike le bone ba ganetsanya nae . Mme bangwe ba re : “ O ba a rata go buang mmalabadi yo ? ” Ba bangwe ba re : “ E kete e ka nna mmoledi wa medimo e sele , ” ka gobo a bolela Jesu le go tsoga ga baswi .
44017019	Mme ba mo tshwara , ba mo isa kwa Areopago , ba re : “ Tswee , a ga re ka ke ra itse thuto e ntšha e , e o e bolelang , gore ke eng ?
44017020	Gonne o lere dilo dingwe di sele mo ditsebeng tsa rona ; mme ra re , re rata go itse dilo tse kwa di kaelang teng . ”
44017021	Jaana Baathene botlhe le baeng ba ba jakileng teng , ba ne ba tle ba fetise lobaka lwa bone ba sa dire sepe sa bobedi , fa e se go bolela le fa e le go utlwa sengwe se seša fela .
44017022	Paulo a ema fa gare ga Areopago a re : “ Lona banna ba Athene , ke a lemoga fa e kete lo na le tshisimogo mo dilong tsotlhe .
44017023	Gonne e rile ke feta , ke leba dilo tse lo di obamelang , ka fitlhela le sone sebeso sengwe , se na le sekwalo sa go re : SA MODIMO MONGWE O O SA ITSIWENG . Ke gone , se lona le se obamelang ka go tlhoka go itse , ke sone se ke se lo ranolelang .
44017024	Modimo o o dirileng lefatshe le dilo tsotlhe tse di mo go lone , one , ka o le Morena wa legodimo , le lefatshe , ga o nne mo ditempeleng tse di agiwang ka diatla ;
44017025	le gone ga o direlwe ke diatla tsa batho , jaaka e kete o tlhoka selo sengwe , e tswa one ka osi o naya botlhe botshelo , le mowa le dilo tsotlhe ;
44017026	o dirile ditšhaba tsotlhe tsa batho , ba tswa mothong a le mongwe fela , go tla ba aga mo lefatsheng lotlhe , ka o tlhomamisitse metlha ya bone e e laotsweng , le melelwane ya maago a bone ;
44017027	gore ba batle Modimo , e tle e re kgotsa ba o apaape , ba o bone , le fa o se kgakala le mongwe le mongwe wa rona ;
44017028	gonne mo go one re a tshela , mo go one re a tshikinyega , re leyo ka one ; jaaka le bangwe bantshi ba dipina ba lona ba buile ba re : ‘ Gonne le rona re losika lwa one . ’
44017029	Ke gone e re ka re le lotsalo lwa Modimo , ga re a tshwanela go gopola fa o e leng Modimo tota o ka tshwana le gouta , le fa e le selefera , le fa e le lentswe le le setilweng ka botswerere le maano a motho .
44017030	Ke gone , metlha ya botlhoka kitso , Modimo o ne wa e tlhokomologa ; mme gompieno o laola gore batho botlhe ba ikwatlhaye ka ntlha tsotlhe ,
44017031	ka o tlhomile letsatsi le o tlaa atlholang lefatshe ka lone ka tshiamo , ka monna yo o mo laotseng ; mo , o go tlhomamiseditse batho botlhe ka o mo tsositse mo baswing . ”
44017032	Jaana ya re ba utlwa ka ga go tsoga ga baswi , bangwe ba sotla ; ba bangwe ba re : “ Re tlaa ba re go utlwa gape ka ga moo . ”
44017033	Paulo a tswa mo go bone jalo .
44017034	Banna bangwe ba mo ngaparela , ba dumela ; Dionisio wa Moareopago le ene a le mo go bone , le mosadi mongwe yo o bidiwang Damarise , le ba bangwe nabo .
44018001	Morago ga dilo tse Paulo a tswa mo Athene , a ya a fitlha kwa Korinthe .
44018002	A fitlhela Mojuta mongwe , yo go tweng Akwila , e le motho wa kwa Ponto ka fa losikeng , yo e leng gone o tswang kwa Itale , a na le Perisila mosadi wa gagwe , ka gobo Kelaudio a ne a laotse gore Bajuta botlhe ba tswe mo Roma ; mme Paulo a ya kwa go bone ;
44018003	ya re ka a le tiro nngwe fela nabo , a nna nabo , mme ba dira , gonne e ne e le badiri ba megope ya dikhai .
44018004	Ka Sabata mongwe le mongwe , a fetolana le batho mo ntlong ya thuto , a leka go kgona Bajuta le Bagerika .
44018005	E rile Silase le Timotheo ba tswa kwa Maketonia , Paulo a patelelwa ke lefoko , a supetsa Bajuta fa Jesu e le ene Keresete .
44018006	Mme ya re ba ikganetsa , ba kgala , a ikudubatsa kobo , a ba raya a re : “ A madi a lona a nne mo ditlhogong tsa lona ! Nna ke tlhapile , jaanong ke tloga ke ya kwa go Baditšhaba . ”
44018007	A tswa teng , a ya mo ntlong ya monna mongwe go twe Tito Juseto , e le motho yo o obamelang Modimo , yo ntlo ya gagwe e tshwaraganyeng le ntlo ya thuto .
44018008	Mme Kerisepo , molaodi wa ntlo ya thuto , a dumela mo Moreneng , le botlhe ba ntlo ya gagwe ; le Bakorinthe ba le bantsi , ya re ba utlwa , ba dumela , mme ba kolobediwa .
44018009	Morena a bua le Paulo bosigo ka ponatshegelo a re : “ O se ka wa boifa , bua fela , o se ka wa didimala ;
44018010	gonne ke na nao , ga go ope yo o tlaa go tlhaselang go go utlwisa botlhoko ; gonne ke na le batho ba le bantsi mo motseng o . ”
44018011	A nna teng ngwaga le dikgwedi di le thataro , a ba ruta lefoko la Modimo .
44018012	E rile Galio a le molaodisiwa wa Akaia , Bajuta ba tsogologela Paulo gongwe , ba mo isa kwa sennong sa tshekelo ,
44018013	ba re : “ Monna yo , o khukhela batho gore ba obamele Modimo ka fa mokgweng o o tlhabanang le molao . ”
44018014	Mme ya re Paulo a itlhoma gore o a bua , Galio a raya Bajuta a re : “ Bajuta ke lona , le gale fa e ka bo e le sengwe sa molato , le fa e le sa bolotsana , ke ne ke ka fitlhela ke tshwanetse go iphapaanya le lona ;
44018015	mme fa e le dikgang tsa mafoko le maina le molao o e leng wa lona ka losi , a go iponele lona koo ; nna ga ke na go nna moatlhodi wa dilo tseo . ”
44018016	Mme a ba leleka mo tshekelong .
44018017	Botlhe ba tshwara Sosethenese , molaodi wa ntlo ya thuto , ba mmeletsa fa pele ga senno sa tshekelo . Mme Galio a se ka a re sepe ka dilo tse .
44018018	Paulo , o rile a sena go tlhola malatsi a le mantsi morago ga dilo tse , a sadisa bakaulengwe sentle , a tswa teng ka sekepe , a ya kwa Siria , a na le Perisila le Akwila ; a bile a ipeotse tlhogo mo Kenkerea ; gonne o ne a na le ikano .
44018019	Ba fitlha kwa Efeso , mme a ba tlogela teng ; ene a tsena mo ntlong ya thuto , a nna a fetolana le Bajuta .
44018020	Ya re ba mo lopa gore a name a sa ntse nabo , a se ka a dumela ;
44018021	mme ya re a sena go ba sadisa sentle , a tswa mo Efeso ka sekepe , a ba reile a re : “ Fa e le go rata ga Modimo , ke tlaa ba ke boela kwano go lona . ”
44018022	O rile kwa Kaesarea a tswa mo sekepeng a tlhatloga a ya go dumedisa phuthego , mme a itse go fologela kwa Antioke .
44018023	E rile a sena go fetisa lobaka teng , a tloga a tsamaya , a ya a ralala lefatshe la Galatia le la Ferugia ka thulaganyo , a kgothatsa barutwa botlhe .
44018024	Jaana Mojuta mongwe a tla mo Efeso , yo go tweng Apolose , e le Moalekesanteria ka fa botsalong , e le motho yo o seleta mo puong ; a bile a nonofile mo dikwalong .
44018025	Monna yo , o kile a nna a rutwa mo tseleng ya Morena ; mme ka a ne a le motho yo o mowa o tlhoafetseng , a bua a ba a ruta batho dilo tse e leng ka ga Jesu ka kelelelo , a itse kolobetso ya ga Johane e le yosi fela .
44018026	A simolola go bua ka pelokgale mo ntlong ya thuto . Ya re Perisila le Akwila ba mo utlwa , ba mo itseela kwa ga bone , ba mo phuthololela tsela ya Modimo ka kelelelo bogolo .
44018027	O rile a na le keletso ya go tlolaganyetsa kwa Akaia , bakaulengwe ba mo nametsa pelo , ba ba ba kwalela barutwa , gore ba mo tshole sentle ; ya re a fitlha a thusa thata ba ba dumetseng ka tshegofatso ;
44018028	gonne a ganetsa Bajuta , a ba sita thata , e bile e le mo ponatshegong , a supa ka dikwalo fa Jesu e le ene Keresete .
44019001	Ya re Apolose a sa ntse a le kwa Korinthe , ga dirala ya bo Paulo a fitlha mo Efeso , a raletse lefatshe ntlheng ya godimo , a fitlhela barutwa bangwe teng .
44019002	A ba raya a re : “ A e rile lo dumela a lo ne lwa amogela Mowa o o Boitshepo ? ” Ba mo raya ba re : “ Nnyaa , le fa e le go utlwa , ga re a ka ra ba ra utlwa fa Mowa o o Botshepo o neilwe bangwe . ”
44019003	A re : “ Ana lo kolobeleditswe eng ? ” Ba re : “ Kolobetso ya ga Johane . ”
44019004	Paulo a re : “ Johane o kolobeditse ka kolobetso ya boikwatlhao , a raya batho a re ba dumele mo go ene yo o tlaa tlang morago ga gagwe , e bong mo go Jesu . ”
44019005	E rile ba sena go utlwa jalo , ba kolobediwa mo ineng la Morena Jesu .
44019006	Ya re Paulo a sena go ba baya diatla , Mowa o o Botshepo wa tla mo go bone ; mme ba bua ka dipuo di sele , ba ba ba perofesa .
44019007	Ba bo ba le e ka ne e le banna ba le 12 fa ba le mmogo .
44019008	A tsena mo ntlong ya thuto , a bua ka pelokgale ka lobaka lwa dikgwedi di le tharo , a fetolana nabo , a leka go ba kgona ka ga dilo tsa bogosi jwa Modimo .
44019009	E rile bangwe ba ikgwaralatsa dipelo , ba gana go utlwa , ba bua bosula ka ga Tsela fa pele ga batho , a ba tlogela , mme a lomolola barutwa , a fetolana le batho ka malatsi otlhe mo sekoleng sa ga Turano .
44019010	Mo ga tswelela ka lobaka lwa dinyaga di le pedi ; ga tsamaya botlhe ba ba agileng mo lefatsheng la Asia ba utlwa lefoko la Modimo , Bajuta le Bagerika .
44019011	Mme Modimo wa dira dikgakgamatso dingwe tse di feteletseng , ka diatla tsa ga Paulo ,
44019012	ga tsamaya ga isediwa balwetsi matsela , le fa e le dikhiba tse di amileng mmele wa gagwe , mme malwetsi a ba tlogela , le mewa e e maswe ya tswa .
44019013	Bapholethi bangwe ba Bajuta , ba ba reng ba ka ntsha mewa e e maswe , ba simolola go bitsa leina la Morena Jesu mo godimo ga ba ba nang le mewa e e maswe , ba re : “ Ke a go laola ka Jesu yo Paulo o mo rerang . ”
44019014	Ga bo go le banna ba supa , e le bomorwa Sekefa , Mojuta le tlhogo mo baperesiting ba ba dirileng jalo .
44019015	Mme mowa o o maswe wa ba fetola wa re : “ Jesu ke a mo itse , le Paulo ke a mo itse ; mme lona lo bomang ? ”
44019016	Mme monna yo mowa o o maswe o mo go ene a ba tlolela , a ba betelela boo babedi , a ba fenya , mme ba tswa mo ntlong eo ba tshaba ba sa ikatega , ba bile ba le dintho .
44019017	Golo mo , ga tla ga itsiwe ke botlhe ba ba agileng mo Efeso , Bajuta le Bagerika ; mme poifo ya ba wela botlhe , le leina la Morena Jesu la godisiwa .
44019018	Le gone ba le bantsi ba bone ba ba dumetseng ba tla , ba ipolela , ba kakanya ditiro tsa bone .
44019019	Le ba le bantsi ba bone ba ba dirang ditiro tsa tseanyo , tse di forang , ba kgobokanya dikwalo tsa bone , ba di fisa ka molelo fa pele ga batho botlhe , mme ba bala madi a tsone , ba fitlhela a le diponto di le 5 000 .
44019020	Lefoko la Modimo la tota la fenya ka nonofo e e kalo .
44019021	Jaana e rile dilo tse di sena go fela , Paulo a ikaelela mo moweng wa gagwe , gore e tlaa re a sena go ralala Maketonia le Akaia , a ye Jerusalema ; a re : “ Ke tlaa re ke sena go ya teng , ke bo ke na le go ya go bona le one Roma . ”
44019022	Ya re a sena go roma kwa Maketonia batho ba le babedi ba bone ba ba mo direlang , e bong Timotheo le Eraseto , ene a nama a sa setse mo lefatsheng la Asia ka lobakanyana .
44019023	E rile ka lobaka loo ga tsoga pheretlho e kgolo ka ga Tsela .
44019024	Gonne go ne go le monna mongwe , go twe Demeterio , mothudi wa selefera , yo o dirang ditempelana tsa selefera tsa ga Diana , mme badiri ba tiro e , a ba bapadise thata ;
44019025	mme a phutha bone bao , le badiri ba tiro e e ntseng jalo , a re : “ Banna , lo a itse fa re bona khumo ya rona ka tiro e .
44019026	Lo a bona , lo a utlwa , fa motho yo Paulo a kgonne , a bile a sokolotse batho ba le bantsi , e seng mo Efeso go le gosi , mme e leng le mo lefatsheng lotlhe la Asia , a re medimo e e dirwang ka diatla , ga se medimo epe .
44019027	Ga se gore , go ka boifiwa fa tiro ya rona e tlaa nyatsega go le gosi ; le gone go ka boifiwa fa tempele ya ga Diana , modimo o mogolo wa sesadi , e tlaa kaiwa e se sepe , le ene a tlosediwe kgalalelo ya gagwe , yo Asia le lefatshe lotlhe le mo obamelang . ”
44019028	Ya re ba utlwa jalo ba tlala bogale , ba thela lošalaba , ba re : “ Go mogolo Diana wa Baefesia ! ”
44019029	Motse wa tlala pheretlhego , mme ya re ba sena go tshwara Gaio le Arisetareko , e le banna ba Maketonia ba ba patileng Paulo mo loetong , ba phomegelela gongwe kwa kagong ya botshamekelo .
44019030	E rile Paulo a eletsa go tsena kwa bathong , barutwa ba se ka ba mo leseletsa .
44019031	Le bangwe ba bagolwane ba lefatshe la Asia , e le ditsala tsa gagwe , ba roma kwa go ene , ba mo rapela gore a se ka a leka go tsena mo kagong ya botshamekelo .
44019032	Ke gone bangwe ba bua se , ba bangwe ba bua se sele ; gonne phuthego e ne e feretlhegile , mme bogolo jwa bone ba sa itse se ba se phuthegetseng .
44019033	Ba swabola Alekesantere mo bontsing jwa batho , Bajuta e le bone ba ba mo suteletsang fa pele . Alekesantere a gwetlha ka seatla , mme a rata go ikarabela batho .
44019034	Ya re ba lemoga fa e le Mojuta , ba thela lošalaba ka lobaka lwa dinako di le pedi , ba re : “ Go mogolo Diana wa Baefesia ! ”
44019035	E rile mokwaledi wa motse a sena go kgaodisa batho , a re : “ Lona banna ba Efeso , ana go na le motho ofe yo o sa itseng fa motse wa Baefesia e le modisa wa tempele ya ga Diana yo mogolo , le wa setshwantsho se se oleng kwa go Jupitere ?
44019036	Jaana , e re ka dilo tse di sa ka ke tsa ganediwa , lo tshwanetse go didimala fela ; e seng go dira sepe ka kgakgabuelo .
44019037	Gonne banna ba lo ba lerileng fano , ga se ba ba utswang mo ditempeleng , e bile ga se batlhapatsi ba modimo wa rona wa sesadi .
44019038	Ke gone , fa Demeterio le badiri ba o nang nabo , ba na le sengwe se ba se sekang le motho mongwe , ntlo ya tshekelo ga e a tswalwa , le baatlhodi ba gone ; a ba ye go naana molato .
44019039	Fa lo batla sengwe ka ga dilo tse dingwe , se tlaa baakanngwa mo go e e leng phuthego e e laotsweng ke molao .
44019040	Gonne ruri re na le go boifa , gore re tlaa newa molato wa tlhapeo e , ya gompieno , gonne ga e na ka fa e ka ipatelwang ka teng ; mme re tlaa retelelwa ke ka fa re tlaa kayang phuthego e ka teng , ka ntlha ya yone tlhapeo . ”
44019041	Ya re a sena go bua jaana , a phatlalatsa phuthego .
44020001	E rile magawegawe a sena go khutla , Paulo a bitsa barutwa , a ba laya , a ba sadisa sentle , mme a bolola a ya kwa Maketonia .
44020002	Ya re a sena go ralala mafatshe ao , le go ba laya thata , a ya a fitlha kwa lefatsheng la Gerika .
44020003	Ya re a sena go nna dikgwedi di le tharo teng , mme e re ka Bajuta ba mo rera ka ditogamaano , jaaka a tlaa tloga a ya Siria ka sekepe , foo a bona mogopolo o sele wa go boa ka tsela ya Maketonia .
44020004	Go ya go fitlha kwa Asia , a patwa ke Sopatere wa Berea , morwa Pureho ; le Arisetareko le Sekunto e le Bathesalonika ; le Gaio wa Derebe , le Timotheo ; le Tukiko le Terofimo e le ba Asia .
44020005	Ba , ba ne ba fetetse kwa pele , mme ba bo ba re letile kwa Teroase ,
44020006	mme ra tswa mo Filipi ka sekepe morago ga malatsi a senkgwe se se sa bedisiwang , ra ya go fitlha kwa go bone kwa Teroase ka go tsamaya malatsi a le matlhano ; mme ra tlhola teng malatsi a supa .
44020007	Ya re ka letsatsi la ntlha la beke , ka re phuthegetse go ngathoganya senkgwe , Paulo a nna a bua nabo , a ikaeletse go tsoga a tsamaya ka moso ; a gololela puo ya gagwe go ya bosigogare .
44020008	Ga bo go le dipone di le dintsi mo ntlong e e fa godimo , e re phuthegetseng mo go yone .
44020009	Ga bo go dutse mo seiponeng lekau lengwe go twe Eutiko , a fentswe ke boroko jo bogolo ; mme ya re ka Paulo a sa ntse a buele pele , ka a fentswe ke boroko , a wela fa fatshe a tswa kwa ntlong ya boraro e e kwa godimo , mme a tsholediwa a sule .
44020010	Mme Paulo a fologa , a mo wela godimo , a mo tlamparela , a re : “ Lo se ka lwa tsosa modumo ; gonne mowa wa gagwe o mo go ene . ”
44020011	Ya re a sena go tlhatloga , mme a ngatlhogantse senkgwe , e bile a jele , a bile a buile nabo ka boleele , bosigo jwa ba jwa tla jwa sa , jalo a tloga a tsamaya .
44020012	Mme ba tlisa mosimane a tshedile , mme ba gomotsega thata .
44020013	Rona , e re ka re ne re fetetse pele kwa sekepeng , ra ya kwa Asoso ka sekepe , re ikaeletse gore re tlaa tsaya Paulo teng ; gonne o ne a laotse jalo , ka ene a ikaeletse go tla a potologa le tsela ya lefatshe .
44020014	E rile re rakana nae kwa Asoso , ra mo tsholela mo sekepeng , mme ra ya go fitlha kwa Mitulene .
44020015	Ra tswa foo ka sekepe , mme ka moso ra fitlha bolebana le Kiose ; ka moso o mongwe ra ama Samose , ka moso o mongwe gape ra fitlha kwa Mileto .
44020016	Gonne Paulo a ne a laotse gore re fete Efeso ka sekepe , gore a tle a se ka a bona tiego mo lefatsheng la Asia ; ka a itlhaganela , e tle e re kgotsa a bone go nna kwa Jerusalema ka tsatsi la Pentekoste , fa go ka nna jalo .
44020017	A le kwa Mileto a roma kwa Efeso , a ya go bitsa bagolwane ba phuthego .
44020018	E rile ba sena go fitlha kwa go ene , a ba raya a re : “ Lona ka losi lo a itse ka fa ke ntseng ka nna mo go lona ka teng ka metlha yotlhe , go simolola ka letsatsi la ntlha le ke gorogileng ka lone mo lefatsheng la Asia .
44020019	Ke direla Morena ka boikokobetso jotlhe jwa pelo , le ka dikeledi , le ka diteko tse di nkwetseng ka ditogamaano tsa Bajuta ;
44020020	ka fa ke se kang ka boifa ka teng go lo bolelela sengwe le sengwe se se molemo , ke ruta mo ponong , le ka go nna ke tsamaya le matlo .
44020021	Ke supetsa Bajuta le Bagerika tlhabologelo Modimong , le tumelo mo go Morena wa rona Jesu Keresete .
44020022	Jaana bonang , ke etela kwa Jerusalema , ke pitlaganye mo moweng , ke sa itse dilo tse di tlaa nkwelang teng ;
44020023	fa e se gore , Mowa o o Boitshepo o nkaela mo motseng mongwe le mongwe gore dikgole le dipitlagano di ntuletse .
44020024	Mme botshelo jwa me ga ke bo kaye sepe , gore e kete ke bo rata thata , e le gore ke tle ke wetse sebaka sa me sa tshiamelo , le tirelo e ke e amogetseng mo go Morena Jesu , ya go supa Mafoko a a Molemo a tshegofatsho ya Modimo .
44020025	“ Jaana bonang , ke a itse gore lona lotlhe ba ke ntseng ka nna ka tsamaya mo go lona ke rera bogosi , ga lo ketla lo tlhola lo bona sefatlhogo sa me gope .
44020026	Ke gone , ke supa mo go lona gompieno ka ga batho botlhe , fa ke se na molato mo mading a bone .
44020027	Gonne ga ke a ka ka boifa go lo bolelela kgakololo yotlhe ya Modimo .
44020028	Lo itise , lo bo lo dise letsomane lotlhe , le Mowa o o Boitshepo o lo dirileng baokami ba lone , gore lo otle phuthego ya Modimo e o e rekileng ka madi a one .
44020029	Ke a itse fa e tlaa re ke sena go tsamaya , go tlaa tsena mo go lona diphiri tse di setlhogo , tse di sa rekegeleng letsomane ;
44020030	le mo go lona ka losi , go tlaa tsoga banna ba ba buang dilo tse di sokameng , go tla ba itshadisa barutwa morago .
44020031	Ke gone disang , lo ntse lo gakologelwa fa e kile ya re ka lobaka lwa dinyaga di le tharo , ka nna ka lo gakolola lotlhe ka dikeledi , bosigo le motshegare .
44020032	“ Jaana ke lo neela Modimo , ke lo neela lefoko la tshegofatso ya one , le le nonofileng go lo agelela , le go lo naya boswa mo go botlhe ba ba itshepisitsweng .
44020033	Ga ke a ka ka eletsa selefera sa ope , le fa e le gouta , le fa e le diaparo .
44020034	Lona ka losi lo a itse fa diatla tse di diretse go tlhoka ga me , le go tlhoka ga ba ke ne ke na nabo .
44020035	Ka lo beela sekao mo dilong tsotlhe , sa ka fa lo tshwanetseng go thusa ba ba bokoa ka teng , ka go dira mo go ntseng jalo , le go gakologelwa mafoko a Morena Jesu , ka fa ene ka esi o buileng ka teng a re : ‘ Ga aba go lesego bogolo go go amogela . ’ ”
44020036	E rile a sena go bua jalo , a khubama , a rapela nabo botlhe .
44020037	Mme ba lela botlhe mo go botlhoko , ba wela mo thamong ya ga Paulo , ba mo atla .
44020038	Ba hutsafadiwa bogolo ke lefoko le o le buileng a re , ga ba ketla ba tlhola ba mmona sefatlhogo gope . Mme ba mmuledisa ba mo fitlhisa kwa sekepeng .
44021001	Ga dirala , ya re re sena go kgaogana nabo ra tsamaya ka sekepe , ra tlhamalalela fela kwa Kose , mme ya re ka moso ra fitlha kwa Rotese , ra tswa foo ra ya kwa Patara .
44021002	Ya re ka re fitlhela sekepe se se tlolaganyetsang kwa Fenikia , ra tsena mo go sone , mme ra tswelela .
44021003	Ya re re sena go fitlha fa Kupero o bonalang teng , ra o ntela kwa ntlheng ya la molema , ra ya go fitlha kwa Siria , ra tswa mo sekepeng kwa Ture ; gonne ke teng fa sekepe se tlaa olololelwang teng .
44021004	E re ka re fitlhetse barutwa , ra tlhola malatsi a supa teng , mme ba tlhagisa Paulo ka Mowa ba re a se ka a ya go gata mo Jerusalema .
44021005	Ga dirala , ya re re sena go wetsa malatsi ao , ra tsamaya , ra tswelela mo loetong lwa rona ; mme bone botlhe , ka basadi le bana , ba re buledisa , ba re ntsha mo motseng ; mme ra khubamela fa mošaweng wa lewatle , ra rapela .
44021006	Ra dumedisa ; rona ra tsena mo sekepeng , mme bone ba ba ba boela kwa gae .
44021007	E rile re sena go wetsa loeto lwa ka sekepe go tswa kwa Ture , ra fitlha mo Petolemaia ; mme ra dumedisa bakaulengwe , ra tlhola nabo letsatsi le le lengwe fela .
44021008	Ya re ka moso ra tsamaya , ra fitlha kwa Kaesarea , mme ra tsena mo ntlong ya ga Filipo mmoledi wa Mafoko a a Molemo , yo e ne e le mongwe wa bale ba ba supa , mme ra nna nae .
44021009	Monna yoo o ne a na le bana ba basetsana ba le bane , ba ba perofesang , e le makgarebane .
44021010	Ya re re ntse re tlhotse teng malatsi a le mantsi , ga fologa moperofeti mongwe a tswa Jutea , go twe Agabuse .
44021011	Ya re a fitlha mo go rona , a tsaya moitlamo wa ga Paulo , a ipofa maoto le mabogo ka one , a re : “ Mowa o o Boitshepo o bua jaana wa re : ‘ Bajuta ba ba kwa Jerusalema ba tlaa bofa jalo monna yo e leng ene mong wa moitlamo o , ba tlaa mo tsenya mo diatleng tsa Baditšhaba ! ’ ”
44021012	Ya re re utlwa dilo tse , go le rona , go le bone ba felo foo , ra mo rapela , gore a se ka a tlhatlogela kwa Jerusalema .
44021013	Foo Paulo a ba fetola a re : “ Lo dirang , ka lo lela lo mphatlola pelo ? Gonne ke iketleditse , e seng go golegwa go le gosi , mme le gone go swela leina la Morena Jesu kwa Jerusalema . ”
44021014	Ya re a gana go rapelesega , ra khutla , ra re : “ A go rata ga Morena go dirafale . ”
44021015	Ya re morago ga malatsi ao , ra baakanya makokoma a rona , ra tlhatlogela kwa Jerusalema .
44021016	Ra tsamaya le bangwe ba Kaesarea , ba na le mongwe go twe , Menasone wa Kupero , e le morutwa wa bogologolo , yo re yang go nna mo ntlong ya gagwe .
44021017	E rile re sena go fitlha mo Jerusalema , bakaulengwe ba re tshola ka boitumelo .
44021018	Ka moso ra tsena le Paulo kwa go Jakobe ; mme bagolwane botlhe ba bo ba le teng .
44021019	Ya re a sena go ba dumedisa , a ba tlhatlologanyetsa dilo tse Modimo o di dirileng mo go Baditšhaba ka tirelo ya gagwe .
44021020	Bone ya re ba utlwa , ba galaletsa Modimo ; ba mo raya ba re : “ O a bona mokaulengwe , go na le batho ba le bantsintsi ba Bajuta , ba ba dumetseng ; botlhe ke ba ba tlhoafaletseng molao ,
44021021	ba boleletswe ka ga gago , fa o ruta Bajuta botlhe ba ba mo go Baditšhaba , gore ba tlhoboge Moše , o ba raya gore ba se rupise bana ba bone , le fa e le go tsamaya ka fa mekgweng .
44021022	Mme gone go ka tweng ? Le gale ba tlaa utlwa fa o gorogile .
44021023	Ra re , dira se re se go rayang : Re na le banna ba le bane ba ba nang le ikano ;
44021024	ba tseye , o ye go itshekisiwa nabo , o ba duelele , gore ba tle ba beolwe ditlhogo ; mme botlhe ba tlaa itse fa go se na mabolelelaruri mo dilong tse ba di boleletsweng ka ga gago ; mme ba fitlhele le wena o tsamaya ka molemo , o tshegeditse molao .
44021025	Mme ka ga Baditšhaba ba ba dumetseng , re kile ra kwala , ra atlhola gore ba ithibe mo dilong tse di isediwang medimo ya disetwa ditlhabelo , le mo mading a dilo tse di tlhabilweng , le mo se se betilweng , le mo boakeng . ”
44021026	Foo Paulo a tsaya banna bao , ya re ka moso a itshekisiwa nabo , mme a tsena mo tempeleng , a supa fa malatsi a go itshekisiwa a dirafetse , a ba a nna teng ga tsamaya tshupelo ya isediwa mongwe le mongwe wa bone .
44021027	E rile malatsi a supa a setse a batlile go feta , Bajuta ba ba tswang kwa Asia , ya re ba mmona mo tempeleng , ba feretlha bontsi jotlhe jwa batho , mme ba mo tsenya diatla .
44021028	Ba goa ba re : “ Banna ba Iseraele , thusang ! Monna yo ke ene yo o rutang batho botlhe mo ntlheng tsotlhe , gore ba tlhoboge batho , le molao , le felo fa ; gape o lerile le Bagerika mo tempeleng , mme o itshekolotse felo fa , fa go boitshepo . ”
44021029	Gonne ba kile ba mmona mo motseng a na le Terofimo wa Moefesia , yo ba itlhomileng gore Paulo o mo isitse mo tempeleng .
44021030	Motse otlhe wa tsebeega , batho ba kgobokana , mme ba tshwara Paulo , ba mo swabolela kwa ntle ga tempele ; mme ga akofa ga tswalwa .
44021031	Ya re ba ntse ba senka go mmolaya , ga bolelelwa mong wa mophato wa batlhabani gore motse otlhe wa Jerusalema o feretlhegile .
44021032	Mme a akofa a tsaya batlhabani , le balaodi ba mephato , a ba tshologela ; mme bone ya re ba bona mong wa mephato le batlhabani , ba khutla go betsa Paulo .
44021033	Foo mong wa mephato a atamela , a mo tshwara , a laola gore a golegwe ka diketane di le pedi ; mme a botsa gore ke mang , le se o se dirileng .
44021034	Mme mo bontsing , bangwe ba goa se , ba bangwe ba goa se sele ; e rile a retelelwa ke go itse tlhomamo ka ntlha ya magawegawe , a laola gore a isiwe mo kagong ya batlhabani .
44021035	O rile a fitlha fa mapalamong , a bo a setse a rwelwe fela ke batlhabani , ka ntlha ya bogale jwa batho ;
44021036	gonne bontsintsi jwa batho jwa ba sala morago , ba goa ba re : “ A a bolawe ! ”
44021037	Ya re fa Paulo a tlaa isiwa mo kagong ya batlhabani , a raya mong wa mephato a re : “ Tswee a nka bua selo sengwe nao ? ” Mme a re : “ A o itse Segerika ?
44021038	E ntse jaana a ga se wena Moegepeto yole , yo e rileng mo metlheng ele a ikepa bogosi , a ba a gogela babolai bale ba ba 4 000 kwa nageng ? ”
44021039	Mme Paulo a re : “ Ke Mojuta wa Tareso wa Kilikia , ke motho wa motse o o seng mmotlana ; mme ke a go rapela , o mme ke bue le batho ba . ”
44021040	Ya re a sena go mo leseletsa , Paulo a ema mo mapalamong , a gwetlha batho ka seatla ; e rile go sena go nna tidimalo e kgolo , a bua nabo ka puo ya Sehebere a re :
44022001	“ Bagaetsho le borara , utlwang phetolo ya me , e ke e lo direlang jaana . ”
44022002	E rile ba utlwa fa a bua nabo ka puo ya Sehebere , ga nna tuulalo e kgolo . Mme a re :
44022003	“ Ke Mojuta , ke tsaletswe mo Tareso wa Kilikia , ka godisiwa mo motseng ono , fa dinaong tsa ga Gamaliele , ka rutwa ka fa mokgweng o o gagametseng wa borraetsho , ke le tlhoafalo ka ga Modimo , fela jaaka lona lotlhe gompieno .
44022004	Ka bogisetsa Tsela e , le kwa losong , ke golega banna le basadi , ke ba isa mo matlong a kgolegelo ,
44022005	jaaka le ene moperesiti yo mogolo a ka supa ka ga me , le lesomo lotlhe la bagolwane , ba ke bileng ka tshola mo go bone dikwalo tse ke yang ka tsone kwa bakaulengweng ; ka etela kwa Damaseko , ke ya go lere ba ba teng , ke ba tlisa Jerusalema ba golegilwe , gore ba sekisiwe .
44022006	“ Ya re ke etile , mme ke atamela Damaseko , go le motshegare , ka tshoga ka lesedi le legolo , le le tswang legodimong , le phatsima mo tikologong ya me .
44022007	Ka wela fa fatshe , ka utlwa lentswe le nthaya le re : ‘ Saule , Saule , ana o mpogisetsang ? ’
44022008	Mme ka fetola ka re : ‘ O mang Morena ? ’ Mme a nthaya a re : ‘ Ke Jesu wa Nasaretha , yo o mmogisang . ’
44022009	Le gale ba ke ne ke na nabo ba bona lesedi , mme ba se ka ba utlwa lentswe la yo o mpuisang .
44022010	Mme ka re : ‘ Ke tlaa dirang , Morena ? ’ Mme Morena a nthaya a re : ‘ Nanoga , o ye o tsene mo Damaseko ; o tlaa bolelelwa teng ka ga dilo tsotlhe tse o di laoletsweng go di dira . ’
44022011	E rile ke retelelwa ke go bona , ka ntlha ya kgalalelo ya lesedi leo , ka gogwa ka seatla ke ba ke nang nabo , mme ka fitlha mo Damaseko .
44022012	“ Mongwe go twe Ananiase , e le motho yo o rapelang Modimo ka fa molaong , a bolelwa ka molemo ke Bajuta botlhe ba ba agileng teng ,
44022013	a tla kwa go nna ; mme ya re a eme fa go nna , a nthaya a re : ‘ Mokaulengwe Saule , foufologa . ’ Mme ka mo leba fela ka matlho ka lone lobaka loo .
44022014	Mme a re : ‘ Modimo wa borraetsho o go laotse gore o itse go rata ga one , le gore o bone Mosiami , le go utlwa lentswe le le tswang mo molomong wa gagwe .
44022015	Gonne o tlaa nna mosupi wa gagwe mo bathong botlhe , wa se o se bonyeng , le se o se utlwileng .
44022016	Jaana o diegelang ? Nanoga , o kolobediwe , o itlhapise dibe , ka go bitsa leina la gagwe . ’
44022017	“ Ga dirala , e rile ke boetse Jerusalema , ke sa ntse ke rapela mo tempeleng , ya ne e kete ke wela mo tsitegong ya pelo ;
44022018	mme ka mmona a nthaya a re : ‘ Itlhaganele , o tswe mo Jerusalema ka bonako , gonne ga ba ketla ba tshola tshupo ka ga me mo go wena . ’
44022019	Ka re : ‘ Morena , le bone ka bosi ba a itse fa ke ba tsentse mo kgolegelong , ka ba ka ba betsa mo matlong a thuto otlhe fela ; e bong bone ba ba dumetseng mo go wena .
44022020	E rile madi a ga Setefane , mosupi wa gago , a tshololwa , le nna ka bo ke eme teng ke dumalanye nabo , ke bile ke tshotse dikobo tsa bone ba ba mmolaileng . ’
44022021	A nthaya a re : ‘ Tloga o tsamaye ; gonne ke tlaa go romela kgakala kwa go Baditšhaba . ’ ”
44022022	Mme ba nna ba mo reetsa go tla go fitlha mo lefokong le ; foo ba tlhatlosa mantswe ba re : “ A motho yo o ntseng jaana a tlosiwe mo lefatsheng , gonne ga go a tshwanela fa a ka tshela ! ”
44022023	Ya re ba thela lošalaba , ba apola dikobo , ba kubuela lorole .
44022024	Mong wa mephato a laola gore a isiwe mo kagong ya batlhabani , a re a lotolodiwe ka titeo , gore a tle a itse ka fa ba mo thomeleletsang jalo ka teng .
44022025	E rile ba sena go mo golega ka dikgole , Paulo a raya molaodi wa mophato yo o emeng fa go ene a re : “ A go letleletswe go seola motho yo e leng Moroma , a bile a ise a bone tsheko ? ”
44022026	E rile molaodi wa mophato a utlwa jalo , a ya kwa go mong wa mephato , a mmolelela a re : “ O a bo o re o dirang ? Gonne motho yo ke Moroma . ”
44022027	Mong wa mephato a tla , mme a mo raya a re : “ Mpolelela , a o Moroma ? ” Mme a re : “ Ee . ”
44022028	Mong wa mephato a mo fetola a re : “ Boemo joo jwa bongwana jwa motse , ke bo rekile ka madi a magolo . ” Paulo a re : “ Nna , ke tsetswe ke le Moroma . ”
44022029	Foo ba ba reng ba mo lotolotsa , ba akofa ba kgaogana nae ; le ene mong wa mephato a boifa , a sena go itse fa e le Moroma , le ka go bo a ne a mo golegile .
44022030	E rile ka moso , ka a rata go itse tlhomamo ya ka fa o bewang molato ke Bajuta ka teng , a mo golola , a laola gore ditlhogo tsa baperesiti le ba lekgotla botlhe ba phuthege , mme a folosa Paulo , a mmaya fa pele ga bone .
44023001	Paulo a tsepega matlho mo go ba lekgotla a re : “ Bagaetsho , ke ntse ka nna ka tshela ka pelo e e molemo fa pele ga Modimo , nako e sa ntse e le eno . ”
44023002	Ananiase moperesiti yo mogolo a laola ba ba emeng fa go ene , gore ba mo iteye fa molomong .
44023003	Foo Paulo a mo raya a re : “ Modimo o tlaa go itaya , wena yo o leng lomota lo lo takilweng ! Wena yo o reng o nnetse go nkatlhola ka fa molaong , a o bile o tlola molao ka go laola gore ke itewe ? ”
44023004	Ba ba emeng teng ba re : “ A o kgala moperesiti yo mogolo wa Modimo ? ”
44023005	Paulo a re : “ Bagaetsho , ke ne ke sa itse fa e le moperesiti yo mogolo ; gonne go kwadilwe ga twe : ‘ O se ka wa bua bosula ka ga molaodi wa batho ba gago . ’ ”
44023006	E rile ka Paulo a lemoga fa bontlhanngwe jwa bone e le Basadukai , mme bontlha e nngwe e le Bafarisai , a buela godimo mo lekgotleng a re : “ Bagaetsho , ke Mofarisai , ke ngwana wa Bafarisai , ke sekisiwa ka ga tsholofelo le go tsoga ga baswi . ”
44023007	Ya re a sena go bua jalo , ga tsoga kgang gare ga Bafarisai le Basadukai , mme phuthego ya kgaogana .
44023008	Gonne Basadukai ba re , ga go na go tsoga ga baswi , ga go na moengele le fa e le mowa , mme Bafarisai ba dumetse fa dilo tse tsotlhe di le teng .
44023009	Ga tsoga kgang e kgolo , bakwadi ba lekoko la Bafarisai ba ema , ba ganela ba re : “ Ga re bone bosula bope mo mothong yo ; fa mowa mongwe o buile nae , kgotsa moengele , re tlaa reng ? ”
44023010	E rile go tsoga lekabakaba le legolo , mongwe wa mephato a boifa gore Paulo o tlaa gagolwa ke bone , mme a laola gore batlhabani ba fologe , ba ye go mo tlosa ka thata mo go bone , ba mo lere mo kagong ya batlhabani .
44023011	Ya re mo bosigong jwa letsatsi leo , Morena a ema fa go ene , a re : “ Nametsega ; gonne jaaka o supile ka ga me mo Jerusalema , o na le go supa jalo le kwa Roma . ”
44023012	E rile bosa bo sele , Bajuta ba ikgolaganya mmogo , ba ba ba ikgolega ka khutsakano gore ga ba ketla ba ja le fa e le go nwa ba ise ba bolaye Paulo pele .
44023013	Ba ba dirileng morero oo , ba bo ba feta 40 .
44023014	Mme ba ya kwa ditlhogong tsa baperesiti le bagolwane , ba re : “ Re ikgolagantse ka khutsakano e kgolo gore ga re ketla re isa sepe mo ganong re ise re bolaye Paulo pele .
44023015	Jaana , ra re , lona , le ba lekgotla , a ko lo reye mong wa mephato lo re , a mo folosetse kwa go lona , jaaka e kete lo rata go tlhotlhomisa thata bogolo mo tirong ya gagwe ; mme rona re iketleeditse go mmolaya a ise a ba a tle fa gaufi . ”
44023016	Mme ngwana wa ga kgaitsadia Paulo a utlwa ka ga talelo ya bone , mme a feta a tsena mo kagong ya batlhabani , a bolelela Paulo .
44023017	Paulo a bitsa mongwe wa balaodi ba mephato , a re : “ Isa lekau le kwa go mong wa mephato ; gonne o na le sengwe go se mmolelela . ”
44023018	Jalo a mo tsaya , a mo isa kwa go mong wa mephato a re : “ Paulo wa mogolegwi o mpiditse a ntopa gore ke lere lekau le kwano go wena , a re o na le sengwe go se go bolelela . ”
44023019	Mong wa mephato a mo tsaya ka seatla , a ya fa thoko , a mmotsa mo sephiring , a re : “ Ke eng se o nang le go se mpolelela ? ”
44023020	Mme a re : “ Bajuta ba dumalanye go go lopa gore , e tle e re ka moso o folosetse Paulo kwa lekgotleng , jaaka e kete o rata go tlhotlhomisa bogolo ka ga gagwe .
44023021	Ke gone o se ka wa ba dumela , gonne go na le batho ba bone ba ba fetang 40 , ba ba mo laletseng , e le ba ba ikgolagantseng ka khutsakano gore ga ba ketla ba ja le fa e le go nwa ba ise ba mmolaye pele ; le gompieno ba iketleeditse , ba lebeletse lefoko la tlhomamiso mo go wena . ”
44023022	Jalo mong wa mephato a lesa lekau la tsamaya , a le laya a re : “ O se ka wa bolelela ope fa o ntshebeditse dilo tse . ”
44023023	Mme a bitsa baolaodi ba le babedi ba mephato , a ba raya a re : “ Baakanyang batlhabani ba le 200 , le bapagami ba dipitse ba le 70 , le ba marumo ba le 200 , gore ba ye Kaesarea ka nako ya 9 ya bosigo . ”
44023024	A laola gore ba baakanye tse di pagangwang , tse Paulo o tlaa pagamisiwang mo go tsone , gore ba mo ise sentle kwa go molaodi Felekise .
44023025	A kwala lokwalo lo lo ntseng jaana a re :
44023026	“ Ke nna Kelaodi Lusiase ; ke dumedisa Felekise molaodi yo o tlotlegang segolo , ka re :
44023027	Monna yo , o ne a tshwerwe ke Bajuta , mme a batla go bolawa ke bone ; mme ka ya mo go bone ke na le batlhabani , ka mo falodisa , ka ke utlwile fa e le Moroma .
44023028	E re ka ke ne ke rata go itse ka fa ba mmayang molato ka teng , ka mo folosetsa kwa lekgotleng la bone ;
44023029	mme ka fitlhela a bewa molato ka ga mafoko mangwe a molao wa bone , mme a sa bewe molato wa sepe se se tshwanetseng loso , le fa e le kgolego .
44023030	E rile ke sena go bolelelwa fa go tlaa nna morero ka ga monna yo , ka akofa ka mo romela koo go wena ; ka ba ka laola ba ba mmayang molato , gore ba ye go bua ka ga gagwe fa pele ga gago . ”
44023031	Jalo batlhabani ba dira jaaka ba laotswe , ba tsaya Paulo , ba mo isa kwa Antipateri go le bosigo .
44023032	Ya re ka moso ba tlogela bapagami ba dipitse gore ba sale ba mo isa , mme ba boela kwa kagong ya batlhabani .
44023033	Bone , ya re ba sena go fitlha kwa Kaesarea , ba naya molaodi lokwalo , ba baya le ene Paulo fa pele ga gagwe .
44023034	Ya re a sena go lo bala , a botsa gore ke wa kgaolo efe ya lefatshe ; ya re a sena go tlhaloganya fa e le wa Kilikia ,
44023035	a re : “ Ke tlaa utlwa mafoko a gago , ba ba go bayang molato le bone ba sena go tla . ” Mme a laola gore a disiwe a le mo ntlong ya bogosi , ya ga Herote .
44024001	E rile malatsi a le matlhano a sena go feta , Ananiase moperesiti yo mogolo a tla , a na le bagolwane bangwe , a bile a na le mmueledi mongwe , yo go tweng Teretulo ; mme ba bolelela molaodi ka ga Paulo .
44024002	Ya re a sena go bidiwa , Teretulo a simolola go mmaya molato , a re : “ E re ka re bona kagiso e kgolo ka wena kgosi , le dilo tse di bosula di tlosediwa morafe ono ka tlamelo ya gago ,
44024003	re a go amogela ka mekgwa yotlhe le mo mafelong otlhe ka tebogo e kgolo , Felekise Motlotlegi yo mogolo .
44024004	Mme gore ke se ka ka tlhola ke go lapisa , ka re , ke a go rapela gore o utlwe mafokonyana mangwe a rona , ka bopelonomi jwa gago .
44024005	Gonne re fitlhetse monna yo e le letshwenyo , le serukhutlhi mo Bajuteng botlhe mo lefatsheng lotlhe , e bile e le tlhogo ya lekoko la Banasaretha ;
44024006	yo o bileng a leka go itshepolola tempele ; yo re bileng ra mo tshwara ; ( mme ra rata re ka bo re mo sekisitse ka fa molaong wa rona .
44024007	Mme mong wa mephato , e bong Lusiase a tla , a mo phamola ka thata mo diatleng tsa rona .
44024008	A laola balatofatsi ba gagwe gore ba tle fa pele ga gago ; ) yo e tlaa reng fa o mo lotolotsa ka wesi , o bo o tlaa tlhaloganya dilo tse tsotlhe tse re mmayang molato ka ga tsone . ”
44024009	Bajuta le bone ba dumalana nae mo mafokong ao , ba tlhomamisa gore dilo tseo di ntse jalo .
44024010	E rile molaodi a sena go mo gwetlha gore a bue , Paulo a fetola a re : “ E re ka ke itse fa o ntse o le moatlhodi wa morafe o ka dinyaga di le dintsi , ke a ikarabela ka boitumelo .
44024011	Ka kgosi e ka tlhaloganya ka ga lobaka lo ke simolotseng go ya go obama kwa Jerusalema ka lone , fa letsatsi la gompieno e le la 12 fela .
44024012	Ga ba ise ba bo ba fitlhele ke ganela le ope mo tempeleng , le fa e le go tlhotlheletsa batho mo matlong a dithuto , le fa e le mo motseng .
44024013	Ga ba ka ke ba go tlhomamisetsa dilo tse ba mpayang molato ka ga tsone gompieno .
44024014	Se , ke a se go ipolela , gore , Modimo wa borraetsho , ke o direla ka fa Tseleng e bone ba e bitsang lekoko , ke ntse ke dumela dilo tsotlhe tse di ka fa molaong , le tse di kwadilweng mo baperofeting .
44024015	Ke na le tsholofelo mo Modimong , e le bone ba e lebeletseng , ya gore go tlaa nna tsogo ya basiami le ya basiamolodi .
44024016	Ke bile ke a itlwaetsa , gore ke tle ke nne le pelo e e se nang sekgopi mo Modimong le mo bathong , ka metlha yotlhe .
44024017	“ Jaana e rile dinyaga di sena go feta di le dintsi , ka tla ke tsholetse morafe wa gaetsho dikatso le dineo .
44024018	Ya re mo gare ga dilo tse , ba mphitlhela mo tempeleng ke iitshekisitse , ke se mo bontsing , ke bile ke sa tsose modumo , mme ga bo go le Bajuta bangwe ba ba tswang kwa Asia teng ,
44024019	ba ba neng ba tshwanetse ya bo ne ne ba le fa pele ga gago fa , gore ba supe molato , fa ba na le sengwe se ba nnyatsang ka sone .
44024020	Le fa e le banna ba , a ba bolele tshiamololo e ba e bonyeng jale , jaaka ke ne ke eme fa pele ga lekgotla ,
44024021	fa e se lentswe le le lengwe fela , le ke le buetseng godimo ke eme mo go bone , ka re : ‘ Ke sekisiwa fa pele ga lona gompieno ka ga go tsoga ba baswi . ’ ”
44024022	Mme Felekise ka a na le kitso e e tletseng , bogolo ka ga Tsela , a ba beisa pelo , a re : “ E tlaa re fa Lusiase mong wa mephato a tsile , ke tlaa atlhola kgang ya lona . ”
44024023	Mme a laola molaodi wa mophato gore a disiwe , le gore a direlwe ka pelonomi ; le gore a se ka a itsa ditsala tsa gagwe go tla go mo direla .
44024024	E rile malatsi mangwe a sena go feta , Felekise a tla a na le Durusila mogatse , yo e leng mosadi wa Sejuta , mme a bitsa Paulo , a mo utlwa ka ga tumelo mo go Keresete Jesu .
44024025	Ya re a ntse a mo ranolela ka ga tshiamo , le boikgapo , le tsheko e e tlang , Felekise a boifa thata , mme a mo fetola a re : “ Gompieno o ka tsamaya , mme ke tlaa re fa ke bonye lobaka lo lo siameng ke go bitse . ”
44024026	Le gone a solofetse gore o tlaa newa madi ke Paulo ; mme a nna a mmitsa gantsi ka ntlha ya gone moo , mme a bua nae .
44024027	E rile dinyaga di le pedi di sena go feta , Porekio Feseto a tsena mo boemong jwa ga Felekise ; mme e re ka a ne a rata go kgatlha Bajuta , Felekise a tlogela Paulo a golegilwe .
44025001	Ke gone , e rileng Feseto a sena go tla mo kgaolong eo ya lefatshe , mme malatsi a le mararo a sena go feta , a tswa Kaesarea a tlhatlogela kwa Jerusalema .
44025002	Mme ditlhogo tsa baperesiti le ditlhogo tsa Bajuta , ba mmolelela ka ga Paulo ;
44025003	ba mo rapela , ba lopa ka ga Paulo gore a mo romele go mo lere mo Jerusalema ; e le gore ba mo lalele ba mmolaye mo tseleng .
44025004	Mme le fa go ntse jalo Feseto a ba fetola a re : “ Paulo o mo tisong kwa Kaesarea ; ” a ba a ikaya fa le ene a tlaa tloga a ya teng .
44025005	A re : “ Ba e leng ba ba nang le thata mo go lona , a ba fologe le nna ; mme fa go na le tshokamo nngwe mo go ene monna yo , a ba mmeye molato . ”
44025006	E rile a sena go tlhola nabo malatsi e ka ne e le a 8 , kgotsa a le some , a fologela kwa Kaesarea ; ya re ka moso a feta a dula mo tshekelong , a laola gore Paulo a ye go tlisiwa .
44025007	Ya re a sena go tla , Bajuta , ba ba fologileng kwa Jerusalema , ba ema ba mo dikanyeditse , ba mmaya melato e le mentsi , le e e utlwisang botlhoko , e ba sa ka keng ba e tlhomamisa .
44025008	Mme Paulo ya re a ikarabela a re : “ Go le molao wa Bajuta ga ke a o leofela gope , le fa e le tempele , le fa e le Kaesare . ”
44025009	Feseto ene , e re ka a rata go ithatisa Bajuta , a fetola Paulo a re : “ A o rata go tlhatlogela kwa Jerusalema , o ya go atlholwa fa pele ga me teng ka ga dilo tse ? ”
44025010	Mme Paulo a re : “ Ke eme fa pele ga tshekelo ya ga Kaesare , fa ke tshwanetseng go atlholwa teng ; Bajuta ga ke a ba siamololela , jaaka le wena o itse sentle .
44025011	Ke gone , fa ke le mosiamolodi , mme fa ke dirile sengwe se se tshwanetseng loso , ga ke gane go swa ; mme fa go se na sepe se se leng boammaaruri , sa dilo tse batho ba ba mpayang molato ka ga tsone , ga go na motho ope yo o ka ntsenyang mo diatleng tsa bone . Ke ipiletsa Kaesare . ”
44025012	E rile Feseto a sena go gakololana le ba lekgotla , a mo fetola a re : “ O ipileditse Kaesare ; o tlaa ya kwa go Kaesare . ”
44025013	Jaana e rile malatsi mangwe a sena go feta , Ageripa kgosi a goroga mo Kaesarea , a na le Berenise , mme ba fitlha ba dumedisa Feseto .
44025014	Ya re ka ba tlhotse teng malatsi a le mantsi , Feseto a bolelela kgosi kgang ya ka ga Paulo a re : “ Go na le monna mongwe yo o tlogetsweng ke Felekise a golegilwe ;
44025015	yo e rileng ke le kwa Jerusalema , ditlhogo tsa baperesiti le bagolwane ba mpolelela ka ga gagwe , mme ba lopa gore ke mo sekise .
44025016	Ka ba fetola ka re , ga se mokgwa wa Baroma go neela motho ope petsong , a ise a kopane le ba ba mmayang molato , mme a bona lobaka go ikarabela ka ga molato o o tshwerweng ka ga one .
44025017	Ke gone , e rile ba sena go phuthega mono , ga ke a ka ka diega ; ya re ka moso ka dula mo sennong sa tshekelo , ka laola gore monna yo a ye go tlisiwa .
44025018	Yo e rileng ba ba mmayang molato ba ema , ba se ka ba supa molato ope wa dilo tse di bosula tse ke ne ke di gopotse ;
44025019	mme ba bo ba mo nyaletsa dikgang dingwe tsa tumelo ya bone , le tsa mongwe yo go tweng Jesu , yo o suleng , yo Paulo o tlhomamisang gore o tshedile .
44025020	Nna , e rile ka ke akabadiwa ka fa ke ka tsenang mo dilong tse ka gone , ka mmotsa fa a ka ya Jerusalema , a ya go atlholwa gone ka ga dikgang tse .
44025021	Mme e rile Paulo a sena go rapela gore a letisiwe katlholo ya kgosi e kgolo Aguseto , ka laola gore a disiwe , ke tle ke tsamaye ke mo ise kwa go Kaesare . ”
44025022	Mme Ageripa a raya Feseto a re : “ Le nna ke ne nka rata go mo ikutlwela monna yo . ” Mme a re : “ O tlaa mo utlwa ka moso . ”
44025023	Jalo ya re ka moso , Ageripa a sena go tla , a na le Berenise , ka boitlotlomatso jo bogolo , ba isiwa mo felong ga kutlwelo , ba na le beng ba mephato , le ditlhogo tsa motse . Mme Paulo a tlisiwa ka taolo ya ga Feseto .
44025024	Mme Feseto a re : “ Kgosi Ageripa , le lona batho botlhe ba re nang le lona fa , lo bona monna yo , yo bontsi jotlhe jwa Bajuta ba nthapetseng ka ga gagwe , kwa Jerusalema le mono , ba bua ka thata , ba re , ga a tshwanela go tlhola a tshela .
44025025	Mme nna ka fitlhela a sa dira sepe se se tshwanetseng loso ; mme e re ka ene a na a ipiletsa Aguseto , ka laola gore ke tlaa mo isa kwa go ene .
44025026	Mme ga ke na sepe sa tlhomamo se ke se kwalelang morena wa me ka ga gagwe . Ke gone ka fa ke mo tlisitseng fa pele ga lona ka gone , mme bogolo fa pele ga gago kgosi Ageripa , gore e tle e re kgotsa , morago ga totolotso , ke bo ke na le sengwe se ke ka se kwalang .
44025027	Ka gonne e kete ga go a siama , fa e ka re mogolegwi a isiwa , go bo go sa bolelwe le yone melato ya gagwe . ”
44026001	Ageripa a raya Paulo a re : “ O leseleditswe go ipuelela . ” Foo Paulo a otlolola letsogo , a ikarabela a re :
44026002	“ Ke ipona fa ke le sego , kgosi Ageripa , ka ke na le go ikarabela fa pele ga gago gompieno , ka ga dilo tsotlhe tse ke beilweng molato ka tsone ke Bajuta ,
44026003	bogolo ka kgosi e na le kitso ka ga mekgwa yotlhe le dikgang tsa Bajuta ; ke gone ke a go rapela ka re , o ntheetse ka pelotelele .
44026004	“ Ka re , mokgwa wa go tshela ga me , le mo bokaung jwa me , o ke sa leng ke o simolola ke le mo morafeng wa gaetsho le mo Jerusalema , Bajuta botlhe ba a o itse ;
44026005	ka ba sa le ba nkitse ka tshimologo , fa ba ne ba rata , ba ka supa fa ke ne ke le Mofarisai yo ke tshelang ka fa mokgweng wa lefoko la tumelo ya rona , le e leng lone le nang le melao e e gagametseng thata .
44026006	Gompieno ke eme fa , gore ke sekisiwe ka ga lefoko la tsholofetso le le sa leng le newa borraetsho ke Modimo ,
44026007	e e leng lone ditso tsa rona tse di 12 di solofelang go e fitlhela , ka go direla Modimo ka tlhoafalo bosigo le motshegare . Kgosi , ke bewa molato ke Bajuta ka ga tsholofelo eo !
44026008	Ana go ntse jang , fa go kaiwa ke lona fa e le mo go sa dumelesegeng , fa Modimo o tsosa baswi ?
44026009	“ Ruri ke itheile ka re ke tshwanetse go dira dilo di le dintsi tse di tlhabanang le leina la ga Jesu wa Nasaretha .
44026010	Mo , ke bile ka go dira mo Jerusalema ; ka tswalela baitshepi ba le bantsi mo matlong a kgolegelo , ke sena go newa taolo ke ditlhogo tsa baperesiti , mme e ne e re ba bolawa , le nna ke ntshe lefoko la me la go dumalana nago .
44026011	Ka ba betsa gantsi mo matlong a thuto otlhe , ke leka gore ba tlhapatse ; ya re ka ke ba gakaletse thata , ka ba bogisetsa le kwa metseng ya mafatshe a sele .
44026012	“ E rile ke etela kwa Damaseko ka tiro e e ntseng jalo , ke bile ke tshotse thata le taolelo mo ditlhogong tsa baperesiti ,
44026013	ya re motshegare , kgosi , ke le mo tseleng , ka bona lesedi le le tswang legodimong , le gaisa phatsimo ya letsatsi , le phatsima mo tikologong ya me le ya ba ke etileng nabo .
44026014	E rile re wetse rotlhe fa fatshe , ka utlwa lentswe le nthaya ka puo ya Sehebere , la re : ‘ Saule , Saule , o mpogisetsang ? Go thata mo go wena go raga setlhabi . ’
44026015	Ka re : ‘ O mang , Morena ? ’ Morena a re : ‘ Ke nna Jesu yo o mmogisang .
44026016	Tsoga , o eme ka dinao ; gonne ke go bonaletse gone moo , gore ke go dire modiredi le mosupi wa dilo tse o mponyeng mo go tsone , le wa dilo tse ke tlaa bonalang kwa go wena ka tsone ;
44026017	ke go golola mo bathong , le mo go Baditšhaba , ba ke go romang kwa go bone .
44026018	O ya go ba budulola matlho , gore ba tswe mo lefifing , ba sokologele mo leseding , ba tswe mo thateng ya ga Satane , ba sokologele mo Modimong , gore ba bone boitshwarelo jwa dibe , le boswa mo go ba ba itshepisitsweng ka go dumela mo go nna . ’
44026019	“ Ke gone kgosi Ageripa , ga ke a ka ka nna bokaka ka ga ponatshegelo e ya selegodimo ,
44026020	mme ka bolela mo go ba Damaseko pele , le kwa Jerusalema , le mo lefatsheng lotlhe la Jutea , le mo go Baditšhaba ka re , ba tshwanetse go ikwatlhaya le go sokologela mo Modimong , ba dira ditiro tse di tshwanetseng boikwatlhao .
44026021	Mme Bajuta ba ntshwara mo tempeleng ka ntlha ya gone moo , mme ba leka go mpolaya .
44026022	E re ka ke bonye thuso e e tswang mo Modimong , ke ntse ke eme le gompieno , ke supetsa bannye le bagolo , ke sa bue sepe fa e se se baperofeti le Moše ba rileng se tlaa tla :
44026023	e bong gore , Keresete o na le go swa , le gore ke ene wa pele yo o tlaa bolelang lesedi mo bathong , le mo go Baditšhaba , ka go tsoga mo baswing . ”
44026024	Ya re a ntse a ikarabela jalo , Feseto a bua ka lentswe le legolo a re : “ Paulo o a tsenwa ; go rutega thata ga gago go a go tsentsha . ”
44026025	Paulo a re : “ Ga ke tsenwe , Motlotlegi Feseto ; ke bua mafoko a boammaaruri le a boitekanelo .
44026026	Gonne kgosi e itse dilo tse , e ke bileng ke bua ke phuthologile fa pele ga yone ; gonne ke a dumela fa go se na sepe sa dilo tse se se fitlhegetseng kgosi ; gonne mo ga go a ka ga direlwa mo kgokgotshong .
44026027	Kgosi Ageripa , a o dumela baperofeti ? Ke a itse fa o dumela . ”
44026028	Mme Ageripa a raya Paulo a re : “ O a bo o rata go nkgona go nna Mokeresete ka go mpuisa go le gonnye fela . ”
44026029	Paulo a re : “ Le fa e ka bo e le ka bonnye le fa e le ka bogolo , Modimo o ka ka wa mma , gore e seng wena wesi , e leng botlhe ba ba nkutlwang gompieno , ba nne jaaka nna , ke sa reye dikgole tse . ”
44026030	Mme kgosi ya nanoga , le molaodi , le Berenise , le ba ba dutseng nabo ;
44026031	ya re ba ile fa thoko , ba bua mmogo ba re : “ Monna yo , ga a a dira sepe se se tshwanetseng loso le fa e le dikgole . ”
44026032	Mme Ageripa a raya Feseto a re : “ Monna yo o ka bo a golotswe , fa a ne a se ka a ipiletsa Kaesare . ”
44027001	E rile go sena go laolwa fa re tlaa ya kwa Itale ka sekepe , ba tsenya Paulo le bagolegwi bangwe ba sele mo seatleng sa mongwe go twe Julio , e le molaodi wa mophato o go tweng wa ga Aguseto .
44027002	Ra tsena mo sekepeng sengwe sa Ateramutiume , se se tlaa tlogang se leba kwa metseng ya Asia e e ikamileng lewatle ; ra ineela mo lewatleng , re na le Arisetareko , e le Momaketonia wa Thesalonika .
44027003	Ya re ka moso ra tsena kwa Sitone ; mme Julio a direla Paulo ka pelonomi , a mo lesa a ya kwa ditsaleng tsa gagwe , gore di mmabalele .
44027004	E rile re tloga teng , ra tsamaya re ikamile Kupero , ka ntlha ya gobo diphefo di tlhabaganye le rona .
44027005	E rile re sena go ralala lewatle le le lebaganyeng le Kilikia le Pamfilia , ra fitlha kwa Mira , motse wa Lukia .
44027006	Foo molaodi wa mophato a fitlhela sekepe sa Alekesantere se se yang kwa Itale ; mme a re tsenya mo go sone .
44027007	E rile re sena go nna re tsamaya ka bonya ka malatsi a le mantsi , ra fitlha ka bothata bolebana le Kinito ; mme e re ka phefo e sa tlhole e re leseletsa go tswelela pele , ra tsamaya re ikamile Kerete , bolebana le Salamone ;
44027008	ya re re ntse re tsamaya re tshwere bothata re o ikamile , ra fitlha golo go twe , Dinwane Dintlhe ; motse wa Lasea wa bo o le gaufi nago .
44027009	E rile go fetile lobaka lo lo loleele , le go eta ka sekepe go setse go boitshega ; mme e re ka lobaka lwa go ithiba mo dijong lo fetile , Paulo a ba gakolola , a ba raya ,
44027010	a re : “ Banna , ke a bona fa loeto lo lwa sekepe lo tlaa dirana le molato le tshenyego , e seng mo dilwaneng le mo sekepeng go le gosi , mme le e leng mo matshelong a rona . ”
44027011	Mme molaodi wa mophato a reetsa molaodi le mong wa sekepe bogolo go dilo tse di builweng ke Paulo .
44027012	E re ka senwane seo se sa lekana , gore ba ka fetisa mariga mo go sone , bontsi jwa gakolola gore ba tswele teng kwa lewatleng , e tle e re kgotsa ba leke go ya go tshwara Fenikese , mme ba fetise mariga teng , kwa go leng senwane sa Kerete , se se lebileng kwa botsheka botlhabatsatsi le kwa borwa botlhabatsatsi .
44027013	E rile ka phefo ya borwa e foka ka bonya , mme ba solofela gore ke gone ba bonyeng boikaelelo jwa bone , ba tloga ba tsamaya ba bapile le Kerete ba ikamile dintshi tsa lewatle .
44027014	Mme e re kgantele ga bo go tswa teng ledimo la phefo , le le bidiwang Eurakwilo ,
44027015	ya re sekepe se tshwarwa , mme se retelelwa ke go tlhabagana le phefo , ra ineela fela , ra kgokgoediwa .
44027016	Ya re re feta fa tlase ga setlhakenyana sengwe go twe , Kauta , ra bona go phamola mokoro , mme e le ka bothata .
44027017	Ya re ba sena go o tsholetsa , ba leka go thusa sekepe ka go se fapa kwa tlase ; mme e re ka ba boifa gore ba tlaa ya go digelwa mo Suretise , ba folosa bosaile , mme ba kgokgoediwa jalo .
44027018	Ya re ka re lwa thata le phefo , ya re ka moso ba simolola go ntsha dilo tse di oletsweng mo sekepeng , ba di latlhela mo lewatleng ;
44027019	ka letsatsi la boraro ba latlhela dilwana tsa sekepe kwa ntle ka diatla tsa bone .
44027020	Mme ya re malatsi a feta a le mantsi re ntse re sa bone letsatsi le fa e le dinaledi , ledimo le re pitlagantse ka le le legolo , tsholofelo yotlhe ya go phela ya bo e setse e tlogile .
44027021	E rile ba tlhotse gantsi ba sa je , foo Paulo a ema mo gare ga bone , a re : “ Banna , lo ne lo tshwanetse lwa bo lo ne lo ntheeditse lwa se ka lwa tlogela Kerete , lo tla go bona molato o , le tshenyegelo e .
44027022	Jaana ke a lo laya ka re , lo nametsege ; gonne ga go ketla go swa ope mo go lona , fa e se sekepe se le sosi fela .
44027023	Gonne go letse go eme fa go nna moengele wa Modimo o ke leng wa one , le o ke o direlang ,
44027024	a re : ‘ Paulo o se ka wa boifa , o na le go ya go ema fa pele ga Kaesare ; mme bona , Modimo o go neetse botlhe ba o etileng nabo mo sekepeng . ’
44027025	Ke gone banna , nametsegang , gonne ke dumela Modimo fa go tlaa nna fela jaaka ke boleletswe .
44027026	“ Le fa go ntse jalo re na le go latlhelwa mo setlhakeng sengwe . ”
44027027	E rile go le bosigo jwa 14 , e ka ne e le bosigogare , ka re kgarakgatshiwa mo lewatleng la Ateria , batsamaisi ba sekepe ba swaba gore , ba atametse lefatshe lengwe .
44027028	Mme ba lekeletsa boteng , mme ba fitlhela go le boteng jwa dikgato di le 40 , mme ya re kgantele ba lekeletsa gape , ba fitlhela boteng jwa dikgato di le 30 .
44027029	E re ka ba boifa gore kgotsa re ka tla ra latlhegela fa go mafika , ba digela ditsetsepetso di le nne ka kwa maragong ga sekepe , mme ba sala ba rapelela bosa .
44027030	Ya re batsamaisi ba sekepe ba rata go falola mo sekepeng , ba setse ba foloseditse mokoro mo lewatleng , ba ipata ka go re ba ya go tlhoma ditsetsepetso dingwe ka kwa pele ga sekepe .
44027031	Paulo a raya molaodi wa mophato le batlhabani a re : “ Fa batho ba ba sa sale mo sekepeng , ga lo ka ke lwa phela . ”
44027032	Foo batlhabani ba kgaola megala ya mokoro , ba o lesa wa wa .
44027033	Ya re bosa bo sa ntse boo sa , Paulo a ba rapela botlhe gore ba je , a re : “ Gompieno ke letsatsi la 14 lo ntse lo lebeletse fela , lo itshokile lo le mo tlaleng , lo sa je sepe .
44027034	Ka re , ke a lo rapela gore lo je , gonne go tlaa lo thusa ; ka ga go ketla go nyelela le fa e le thiri ya tlhogo ya mongwe wa lona . ”
44027035	Ya re a sena go bua jalo , a tshotse senkgwe , a leboga Modimo fa pele ga bone botlhe , mme a se ngatha , a simolola go ja .
44027036	Foo ba nametsega botlhe ; le bone ba ja .
44027037	Fa re le mmogo mo sekepeng , ra bo re le batho ba le 276 .
44027038	E rile ba sena go kgora , ba fokotsa bokete jwa sekepe ka go tshololela mabele mo lewatleng .
44027039	E rile bosa bo sele , ba se ka ba tlhaloganya lefatshe gore ke lefe , mme ba bona senwane sengwe se se lomota lo lo papametseng , mme ba gakololana gore a ba ka kgweetsa sekepe sa ya go lo pagama .
44027040	Ba latlha ditsetsepetso , ba di tlogela mo lewatleng , ba hunolola megala ya dikgong tse di sokololang sekepe ; mme e rile ba sena go tsharololela saile wa kwa pele kwa phefong , ba lekela kwa lomoteng .
44027041	Ya re ka ba wetse fa dikgatlhong tsa mawatle a le mabedi , ba isa sekepe kwa lefatsheng , mme sehuba sa sekepe sa khutlwa , sa tlhomama , marago a sone a simolola go thujwa ke bothata jwa makhubu a metsi .
44027042	Kgakololo ya batlhabani ya bo e le gore , a bagolegwi ba bolawe , e se re kgotsa bangwe ba bone ba tswa ka go sapa , mme ba ngwega .
44027043	Mme ka molaodi wa mophato a rata go boloka Paulo , a ba kganela mo boikaelelong jwa bone ; a laola gore ba ba itseng go sapa ba ithabuetse mo lewatleng , ba ye go fitlha pele kwa lefatsheng ,
44027044	le ba ba setseng , gore ba leke go falola , bangwe ka dimati , ba bangwe ka dilo tse dingwe tsa sekepe . Ga dirala gore botlhe ba falolela sentle kwa lefatsheng .
44028001	E rile re sena go falola foo ra tlhaloganya fa setlhake seo se bidiwa Maleta .
44028002	Mme batho seeng ba teng , ba re direla ka jo e seng botsalanonyana fela ; gonne ba gotsa molelo , ba re tshola rotlhe , ka ntlha ya pula e e neng e na , le ka ntlha ya serame .
44028003	E rile Paulo a sena go rwalela ngata ya ditlharapa , a e baya mo molelong , mme ga tswa noga , e ntshiwa ke molelo , ya mo kgomarela seatla .
44028004	E rile batho seeng bao ba bona selo se akgega mo seatleng sa gagwe , ba raana ba re : “ Ko o teng motho yo ke mmolai , yo le fa a falotse mo lewatleng , Tshiamiso ga e mo leseletse go tshela . ”
44028005	Le fa go ntse jalo selo seo a se tlhotlhorela mo molelong , mme a se ka a bona molato .
44028006	Bone ba bo ba lebeletse fa a tlaa ruruga , le fa e le go tshoga ka a ngatega fela . E rile ba sena go nna ba lebeletse ka lobaka lo loleele , ba bona a sa dirafalelwe ke molato ope , mme ba fetoga megopolo ba re : “ Ke modimo mongwe . ”
44028007	Gaufi le golo foo ga bo go le masimo a mogolwane wa setlhake , yo o bidiwang Pubelio , ene a re tshola , a ba a re babalela sentle ka malatsi a le mararo .
44028008	Mme ya bo rraagwe Pubelio a lwala botlhoko jwa letshoroma le motabogo wa madi ; Paulo a tsena kwa go ene , a rapela ; mme o rile a sena go mmaya diatla a mo fodisa .
44028009	Ya re go sena go dirwa jalo , ba bangwe ba ba nang le malwetse mo setlhakeng ba tla , mme ba fodisiwa .
44028010	Ba le bone ba ne ba re tlotla ka ditlotlo di le dintsi ; mme e rile re tsamaya , ba re tsenyetsa mo sekepeng dilo tse re di tlhokang .
44028011	E rile dikgwedi di sena go feta di le tharo , ra tsamaya ka sekepe sengwe sa Alekesanteria , se se neng se fetisitse mariga mo setlhakeng ; seboko sa sone go twe Mafatlha a Basimane .
44028012	Ya re re ama Sirakuse , ra tlhola malatsi a le mararo teng .
44028013	Ra tswa teng ra tsamaya ka go tsopodiega , mme ra fitlha mo Regiume , e rile go sena go feta letsatsi le le lengwe fela , ga tsoga phefo ya borwa , mme ka moso ra fitlha kwa Puteoli ,
44028014	kwa re fitlhetseng bakaulengwe teng , mme ra rapelwa gore re tlhole malatsi a supa nabo . Jalo ra nna ra ya ra fitlha kwa Roma .
44028015	E rile bakaulengwe ba re utlwela , ba tswa teng , ba tla go re kgatlhantsha kwa Borekelong jwa ga Apio , le kwa Matlong a mararo a Tapologelo ; ba e rileng Paulo a ba bona , a leboga Modimo , mme a nametsega .
44028016	E rile re sena go tsena mo Roma , Paulo a leselediwa go nna a le esi le motlhabani yo o mo disitseng .
44028017	Ga dirala , ya re malatsi a le mararo a sena go feta , a phutha ba e leng ditlhogo tsa Bajuta ; ya re ba sena go phuthega , a ba raya a re : “ Nna bakaulengwe , le fa ke se ka ka direla batho sepe sa molato , le fa e le mekgwa ya borraetsho , le fa go ntse jalo ka tsenngwa mo diatleng tsa Baroma ke le mogolegwi ke tswa mo Jerusalema .
44028018	Ba e rileng ba sena go mpotsa ba bo ba rata go nkgolola , ka gobo go se na molato ope wa loso mo go nna .
44028019	E rile Bajuta ba gana , ka bo ke na le go ipiletsa Kaesare fela ; e seng gore ke na le molato mongwe o ke o nayang morafe wa gaetsho .
44028020	Ke gone ka moo ke lo rapeletseng , gore lo tle go mpona le go bua le nna ; gonne ke golegilwe ka ketane e ka ntlha ya tsholofelo ya Iseraele . ”
44028021	Mme ba mo raya ba re : “ Go le dikwalo tse di ka tswang kwa Jutea , tse di ka bolelang ka ga gago , ga re ise re be re di bone ; le fa e le bakaulengwe , ga go ise go bo go tle bape kwano , ba ba ka bolelang sepe , le fa e le go bua sepe sa molato ka ga gago .
44028022	Mme re eletsa go utlwa mo go wena ka fa o gopotseng ka teng , gonne ka ga lekoko le , go a itsiwe ke rona fa le nyadiwa ka ntlha tsotlhe . ”
44028023	E rile ba sena go mo kaela letsatsi , ba ya kwa go ene ba le bantsi , kwa ntlong e o ntseng mo go yone ; mme a ba phutholelela kgang e , a supa ka ga bogosi jwa Modimo ; go simolola ka moso le go ya maitseboeng , a nna a leka go ba kgona ka ga Jesu , ka molao wa ga Moše , le ka baperofeti .
44028024	Bangwe ba dumela dilo tse di builweng , ba bangwe ba gana go dumela .
44028025	E rile ba sa dumalane , ba tsamaya , Paulo a sena go bua lefoko lengwe a re : “ Mowa o o Boitshepo o buile sentle le borraeno ka moperofeti Isaia ,
44028026	wa re : “ ‘ Ya kwa bathong ba , o ba reye o re : Go utlwa lo tlaa utlwa , mme ga lo ketla lo tlhaloganya gope ; le go bona lo tlaa bona , mme ga lo ketla lo lemoga gope ;
44028027	gonne pelo ya batho ba e imafetse , ba kabetse ditsebe , ba ipuduladitse matlho ; e se re kgotsa ba lemoga ka matlho , mme ba utlwa ka ditsebe ba tlhaloganya ka pelo , mme ba sokologa , mme ka ba fodisa . ’
44028028	“ Ke gone , a go itsiwe ke lona fa poloka e ya Modimo e isitswe kwa go Baditšhaba ; ba bile ba tlaa utlwa . ”
44028029	( Ya re a sena go bua mafoko a , Bajuta ba tsamaya , ba le dikgang ditona thata . )
44028030	Mme a nna dinyaga di le pedi mo ntlong ya gagwe , e o e adimileng ka tuelo , mme a tshola botlhe ba ba yang kwa go ene .
44028031	A rera bogosi jwa Modimo , a ba a ruta batho dilo tse di leng ka ga Morena Jesu Keresete ka pelokgale yotlhe , go se na ope yo o mo itsang .
45001001	Paulo , motlhanka wa ga Jesu Keresete , a bidiwa gore a nne moaposetole , a lomololetswe Mafoko a a Molemo a Modimo ,
45001002	a o solofeditseng ka ga one gale ka baperofeti ba one mo dikwalong tse di boitshepo ,
45001003	ka ga Morwa wa one , yo o tsetsweng a le wa losika lwa ga Dafite ka fa nameng .
45001004	Yo o tlhomamisitsweng fa e le Morwa Modimo ka nonofo , ka fa moweng wa boitshepo , ka go tsoga mo baswing ; e bong Jesu Keresete Morena wa rona ,
45001005	yo re bonyeng tshegofatso le boaposetole ka ene , gore boineelo mo tumelong bo leriwe mo ditšhabeng tsotlhe , ka ntlha ya leina la gagwe ;
45001006	ba le lona lo leng ba bone , lo biditswe gore lo nne ba ga Jesu Keresete .
45001007	Ka re , lona lotlhe ba lo koo Roma , baratwa ba Modimo , ba lo biditsweng go nna baitshepi : A tshegofatso le kagiso e e tswang Modimong Rra wa rona , le Morena Jesu Keresete , di nne le lona .
45001008	Sa ntlha , ke leboga Modimo wa me , ka Jesu Keresete ka ga lona lotlhe , ka gobo tumelo ya lona e bolelwa mo lefatsheng lotlhe .
45001009	Gonne Modimo o ke o direlang ka mowa wa me , mo Mafokong a a Molemo a Morwa wa one , ke mosupi wa me , wa ka fa ke sa khutleng go lo umaka ka teng .
45001010	Ke ntse ke lopa mo merapelong ya me , e ka re gongwe ka akofa ka newa tsela ke go rata ga Modimo , gore ke ye koo go lona .
45001011	Gonne ke tlhologeletswe go lo bona , gore ke lo abele neo nngwe ya semowa , gore lo tle lo nitamisiwe .
45001012	Ke gore , nna le lona , re gomotsege mmogo ; nna ka tumelo ya lona , le lona ka ya me .
45001013	Bagaetsho , ga ke rate lwa tlhoka go itse fa ke ikaeletse go ya koo go lona gantsi , gore ke bone maungo mangwe le mo go lona , jaaka mo go Baditšhaba ba bangwe , mme ke sa ntse ke kgoreleditswe le gompieno .
45001014	Ke molato le Bagerika le batho seeng , le ba ba botlhale le ba ba dieleele .
45001015	Jalo ka ga me , ke iketleeditse go rera Mafoko a a Molemo le mo go lona ba lo koo Roma .
45001016	Gonne ga ke tlhabisiwe ditlhong ke Mafoko a a Molemo ; gonne ke one thata ya Modimo e e isang polokong mo go mongwe le mongwe yo o dumelang , pele mo Mojuteng , le mo go ene Mogerika .
45001017	Gonne tshiamo nngwe ya Modimo e senotswe mo go one ka tumelo e e isang tumelong ; jaaka go kwadilwe ga twe : “ Mme basiami ba tlaa tshela ka tumelo . ”
45001018	Gonne bogale jwa Modimo jo bo tswang legodimong , bo senoletswe boikepo jotlhe le tshiamololo , ya ba ba beteletseng boammaaruri mo tshiamololong ;
45001019	gonne se Modimo o nang le go itsiwe ka sone se a bonala mo go bone , ka Modimo o se ba bontshitse .
45001020	Gonne dilo tse di sa bonaleng tsa one , e bong nonofo ya one e e sa khutleng , le bomodimo jwa one , di sa le di bonala sentle gale mo tlholegong ya lefatshe , ka di lemogwa ka dilo tse di dirilweng ; jalo batho bao ba bo ba se na seipato ;
45001021	gonne , le fa ba itsile Modimo , ga ba a ka ba o galaletsa jaaka Modimo , le fa e le go o leboga ; ba ithamaka mo go akanyeng ga bone , mme pelo ya bone e e kotlometseng ya fifala .
45001022	Ya re ka ba ikaya botlhale , ba tswa dieleele fela ;
45001023	kgalalelo ya Modimo o o sa boleng , ba e fetola setshwantsho se se mo tshwanong ya motho yo o bolang , le ya dinonyane , le ya tse di maoto mane , le tse di gagabang .
45001024	Ke gone ka moo , Modimo o ba lesitseng ba ineela mo masweng , ka fa dithatong tsa pelo tsa bone , ba ba ba tla ba tlotlololana mebele ya bone ka boatla .
45001025	Ka ba anantse boammaaruri jwa Modimo ka maaka , ba obamela se se bopilweng , ba se direla bogolo go Mmopi yo o bakwang ka bosaengkae . Amen .
45001026	Ke gone ka moo , Modimo o ba leseleditseng ba ineela mo dithatong tse di tlhabisang ditlhong ; gonne mokgwa o e leng wa tlholego , basadi ba bone ba o fetola o e seng wa tlholego .
45001027	Fela jalo banna le bone ba khutlela mosadi go tlhola ba dira ka ene jaaka mokgwa wa tlholego , mme ba gakalelane mo dikgatlhegong tsa bone , banna ba dira le banna ba bangwe mo go tlhabisang ditlhong , ba iponela mo go bone tuelo e e tshwanetseng timelo ya bone .
45001028	Fela jaaka ba ganne ba re , a Modimo o se nne mo kitsong ya bone , Modimo o ba lesitse ba ineela pelo e e manyelo fela , ba dira dilo tse di sa tshwanelang :
45001029	Ba tlala tshiamololo yotlhe , le boikepo , le boiphetlho , le bopeloatlhoi ; ba tletse bopelotshetlha , le polao , le kgang , le tsietso , le pateletso .
45001030	Ke balomatsebe , le basebi , le baila Modimo , le baikgantshi , le batlhoka mafoko , le babelafadi , le basimolodi ba dilo tse di bosula , le ba ba sa utlweng batsadi ba bone .
45001031	E le ba ba se nang tlhaloganyo , le batlodi ba dikgolagano , e le ba ba se nang lorato lo e leng lwa batho , e le ba ba se nang boutlwelobotlhoko .
45001032	Ba , le fa ba itse molao wa Modimo o o reng , ba ba dirang dilo tse di ntseng jalo ba tshwanetse go swa , ba bo ba ntse ba di dira fela , le gone ba dumalane le ba ba di dirang .
45002001	Ke gone ka re , ga o na seipato motho ke wena , le fa o le mang yo o sekisang ; gonne mo o sekisang yo mongwe ka gone , o a bo o itshekisa ka gone gonne wena yo o sekisang , o a bo o ntse o dira tsone dilo tseo fela .
45002002	Re a itse fa tshekiso ya Modimo mo go ba ba dirang dilo tse di ntseng jalo e le ka fa boammaaruring .
45002003	Motho ke wena yo o sekisang ba ba dirang dilo tse di ntseng jalo , tse le wena o di dirang , a o itlhoma gore o tlaa falola mo tshekisong ya Modimo ?
45002004	Kgotsa a o nyatsa letlotlo la molemo , le la boiphapaanyo , le la bopelotelele jwa one , o sa itse fa molemo wa Modimo o go gogela kwa boikwatlhaong ?
45002005	O re o le logwadi , o le pelo e e sa ikwatlhayeng , o ipeela bogale mo letsatsing la bogale le la tshenolo ya tshekiso e e siameng ya Modimo ,
45002006	o o tlaa nayang mongwe le mongwe ka fa ditirong tsa gagwe :
45002007	Ke gore , ba ba batlang kgalalelo , le tlotlo , le bosaboleng , ba le pelotelele mo go direng molemo , o ba neye botshelo jo bo sa khutleng .
45002008	Mo go ba ba ratang kgang , ba sa ineele mo boammaaruring , mme ba ineela mo tshiamololong , go tlaa nna bogale ,
45002009	le tšhakgalo , le pitlagano , le tlalelo e e mahehe , e bong mo mothong mongwe le mongwe yo o dirang bosula ; mo Mojuteng pele , le gone mo Mogerikeng .
45002010	A go nne kgalalelo le tlotlo mo mothong mongwe le mongwe yo o dirang molemo ; mo Mojuteng pele , le gone mo Mogerikeng ;
45002011	gonne mo Modimong ga go na go tlhokomela bomangmang jwa batho .
45002012	Gonne botlhe ba ba leofileng ba se na molao , le gone ba tlaa swa ba se na molao ; mme botlhe ba ba leofileng ba le fa tlase ga molao , ba tlaa atlholwa ka molao .
45002013	Gonne bautlwi ba molao e be e se bone ba ba siameng fa pele ga Modimo , mme ba ba dirang molao ba tlaa siamisiwa .
45002014	Gonne e re fa Baditšhaba ba ba se nang molao ba dira dilo tsa molao ka temalo ya tlholego , bone bao , e re ka ba se na molao , go bo go le molao bone ka bosi ;
45002015	ka ba supa tiro ya molao o o kwadilweng mo dipelong tsa bone ; segakolodi sa bone le sone se supa nao , le megopolo ya bone , mo teng ga bone e ba neye molato , kgotsa e ba golole ;
45002016	e bong mo tsatsing le Modimo o tlaa atlholang masaitsiweng a batho ka lone , ka Jesu Keresete , ka fa thutong ya me .
45002017	Fa o reilwe leina la Mojuta , mme o ikaega molao , mme o belafala ka Modimo ,
45002018	o itse go rata ga one , mme o leboga dilo tse di molemo , ka o rutilwe mo molaong ;
45002019	o itlhomamisa fa le wena o le mogogi wa difofu , fa o le lesedi la ba ba mo lefifing ,
45002020	le mokaedi wa dieleele , le moruti wa banyana , yo o reng ka o na le molao , o bo o na le setshwano sa kitso le sa boammaaruri ;
45002021	ka re , wena yo o rutang yo mongwe , a o bile ga o ithute ? Wena yo o rerang gore motho a se ka a utswa , a o bile o a utswa ?
45002022	Wena yo o reng motho a se ka a dira boaka , a o bile o dira boaka ? Wena yo o ferosiwang sebete ke medimo ya disetwa a o bile o thopa ditempele ?
45002023	Wena yo o belafalang ka molao , a o bile o tlotlolola Modimo ka go tlola molao ga gago ?
45002024	“ Gonne leina la Modimo le tlhapadiwa ke Baditšhaba ka ntlha ya lona , ” fela jaaka go kwadilwe .
45002025	Gonne le gale go rupa go na le thuso , fa o le modiri wa molao ; mme fa o le motlodi wa molao , go rupa ga gago go fetogile bokgola .
45002026	Ke gone , fa yo o sa rupang a tshegetsa ditiro tsa molao , a bokgola jwa gagwe ga bo ketla bo kaiwa go rupa ?
45002027	Bokgola jo bo leng jwa tlholego , fa bo dirafatsa molao , a ga bo ketla bo go sekisa , wena yo o reng le fa o na le lokwalo o bile o rupile , o bo o ntse o le motlodi wa molao fela ?
45002028	Gonne yo o leng Mojuta ka bokafantle fela , e be e se ene ; le go rupa mo go leng ka fa ntle , e bong mo nameng fela , e be e se gone .
45002029	Mojuta tota ke yo e leng ene mo teng ; le go rupa ke ga pelo , mo go emeng mo moweng , e seng mo ditlhakeng tsa lokwalo ; yo ke ene paki ya gagwe e sa tsweng mo bathong , mme e tswa mo Modimong .
45003001	Jalo Mojuta o na le kgaiso ya eng ? Kgotsa thuso ya go rupa ke eng ?
45003002	Ke e kgolo ka ntlha tsotlhe ; sa ntlha mantswe a Modimo a ne a bewa mo tisong ya bone .
45003003	Gonne e bo e le eng , le fa bangwe ba ne ba se na tumelo ? A go tlhoka tumelo ga bone go tlaa nyeletsa boikanngo jwa Modimo ?
45003004	A go se tualo ; ee , bogolo a Modimo o fitlhelwe o le boammaaruri , mme motho mongwe le mongwe a le moaki ; jaaka go kwadilwe ga twe : “ Gore o tle o siamisiwe mo mafokong a gago , le gore o fenye mogang o tlang mo tshekong . ”
45003005	Fa tshiamololo ya rona e bonatsa tshiamo ya Modimo re tlaa reng ? A Modimo o tshiamololo fa o kgopholola ka bogale ? Ke bua ka fa mokgweng wa batho .
45003006	A go se tualo ; gonne fa go ne go ka nna jalo , Modimo o tlaa atlhola lefatshe jang ?
45003007	Fa boammaaruri jwa Modimo bo totafaletse kgalalelo ya one ka kako ya me , ana nna ke ka bo ke sa ntse ke sekisediwang jaaka moleofi ?
45003008	Ga re direleng bosula , gore molemo o dirafale ? Jaaka re tle re patelediwe , le jaaka bangwe ba tle ba re , re bua jalo . E le ba tshekiso ya bone e siameng .
45003009	Jaana go ka tweng ? A re a ba gaisa ? Nnyaa , le fa e le mo gonnyennye ; gonne , go le Bajuta , go le Bagerika , re ba kaile gale gore ba mo thateng ya boleo botlhe fela ;
45003010	jaaka go kwadilwe ga twe : “ Ga go ope yo o siameng , le fa e le yo mongwe fela ;
45003011	ga go ope yo o tlhaloganyang , ga go ope yo o batlang Modimo ;
45003012	ba fapogile botlhe , ba tlhobosegile mmogo ; ga go ope yo o dirang molemo , le fa e ka bo e le yo mongwe fela .
45003013	Memetso ya bone ke phupu e e atlhameng ; ba bua tsietso ka diteme tsa bone . ” “ Botlhoko jwa dinoga bo mo dipounameng tsa bone . ”
45003014	“ Melomo ya bone e tletse thogakano le bogalaka . ”
45003015	“ Dinao tsa bone di fefogela go tsholola madi ;
45003016	tshenyego e mo tseleng tsa bone le lehuma ;
45003017	mme tsela ya kagiso ga ba ise ba ke ba e itse . ”
45003018	“ Ga go na poifo epe ya Modimo fa pele ga matlho a bone . ”
45003019	Jaana re a itse fa dilo tsotlhe tse molao o di buang , o di bua le ba ba fa tlase ga molao ; gore molomo mongwe le mongwe o thibale , le gore lefatshe lotlhe le bewe mo tshekisong ya Modimo .
45003020	Gonne ga go nama epe e e tlaa siamisiwang mo matlhong a one ka ditiro tsa molao ; gonne kitso ya boleo e tla ka molao .
45003021	Gompieno go bonetse tshiamo nngwe ya Modimo kwa ntle ga molao , e supilwe ke molao le baperofeti ;
45003022	e bong tshiamo ya Modimo e e tswang mo go dumeleng mo go Jesu Keresete , e tla mo go botlhe ba ba dumelang ; gonne ga go na tlhaolo .
45003023	Gonne botlhe ba leofile , ba tlhaetse kgalaletso ya Modimo ;
45003024	mme ba siamisiwa fela ka tshegofatso ya one , ka ntlha ya thekololo e e mo go Keresete Jesu ;
45003025	yo Modimo o mmeileng go nna seletlanyo , ka tumelo , ka madi a gagwe , gore a supe tshiamo ya one , ka ntlha ya go tlhokomologa maleo a a dirilweng gale , ka boiphapaanyo jwa Modimo .
45003026	Ka re , gore a supe tshiamo ya one mo motlheng ono ; gore one o tle o nne tshiamo , o bo o nne mosiamisi wa yo o nang le tumelo mo go Jesu .
45003027	Jaana ipelafatso e kae ? E tswaletswe kwa ntle . Ka molao o o ntseng jang ? A ke wa ditiro ? Nnyaa : mme ke ka molao wa tumelo .
45003028	Ke gone re re , motho o siamisiwa ka tumelo , kwa ntle ga ditiro tsa molao .
45003029	Kgotsa a Modimo ke Modimo wa Bajuta ba le bosi ? A ga se Modimo le wa Baditšhaba le bone ? Ee , wa Baditšhaba le bone .
45003030	Ke raya fa Modimo o le o mongwe fela , le ba ba rupileng , fa o tlaa ba siamisa ka tumelo , fela jaaka ba ba sa rupang , o tlaa ba siamisa ka tumelo .
45003031	Mo a ke go re , re dirolola molao ka tumelo ? A go se tualo ; nnyaa , molao re a o tlhomamisa .
45004001	Jaana re tlaa re Aberahame rraetsho ka fa nameng o bonye eng ?
45004002	Gonne fa Aberahame a na a siamisiwa ka ditiro , o na le se o ka ikgantshang ka sone ; mme e be e se fa pele ga Modimo .
45004003	Gonne lokwalo lwa reng ? Lwa re : “ Aberahame a dumela Modimo , mme a go balelwa tshiamo . ”
45004004	Jaana mo go ene yo o dirang , tumelo ga e ke e kaiwa go re ke mpho , fa e se go re , ke molato fela o o tshwanetseng go lefiwa .
45004005	Mo go ene yo o sa direng , mme a dumela mo go ene yo o siamisang moleofi , tumelo ya gagwe yone , e kaiwa fa e le tshiamo .
45004006	Jaaka le ene Dafite a rile : “ Go sego motho yo Modimo o mmalelang tshiamo kwa ntle ga ditiro ; ”
45004007	“ Go sego ba maleo a bone a itshwaretsweng , le ba dibe tsa bone di bipilweng .
45004008	Go sego motho yo Morena o se ketlang a mmalela boleo gope . ”
45004009	Jaana lesego le , a le bolelwa fa e le la ba ba rupileng , kgotsa le gone la ba ba sa rupang ? Gonne ra re : Mo go Aberahame tumelo ya gagwe e ne ya kaiwa fa e le tshiamo .
45004010	E kailwe jang ? A ke a sena go rupa , kgotsa a ise a rupe ? Ga se a rupile , ke a ise a rupe ;
45004011	mme a tshola sekao sa thupo , e le lotshwao lwa tshiamo ya tumelo , e o ne a na nayo a ise a rupe ; gore a tle a nne rra botlhe ba ba dumelang , le fa ba sa rupa , gore tshiamo e balelwe kwa go bone ;
45004012	le gore a nne rraabo ba ba rupileng , e seng ke go rupa go le gosi , e bile e le ka gobo ba sepela mo motlhaleng wa tumelo ya ga rraetsho Aberahame , e o ne a na nayo a ise a rupe .
45004013	Gonne polelo ya tsholofetso e e neilweng Aberahame le losika lwa gagwe ya go re o tlaa nna moruaboswa wa lefatshe , o ne a sa e newa ka fa molaong , mme e le ka fa tshiamong ya tumelo .
45004014	Gonne e ka re fa ba e leng ba molao e le baruaboswa , tumelo e dirilwe lefela , le polelo ya tsholofetso e be e se na thuso ;
45004015	gonne molao o tsosa bogale ; mme kwa go se nang molao , le tlolo le yone ga e yo .
45004016	Ke gone ka moo gotlhe go emeng ka fa tumelong , gore go nne ka fa tshegofatsong , gore polelo ya tsholofetso e tle e tlhomamele losika lotlhe ; e seng lone loso lo e leng lwa molao , mme le lone lo e leng lwa tumelo ya ga Aberahame , yo e leng rraarona rotlhe ,
45004017	fa pele ga one o ene o o dumetseng , e bong Modimo o o rudisang baswi , mme o bitse dilo tse di seyong , jaaka e kete ke dilo tse di leyong ; jaaka go kwadilwe ga twe : “ Ke go dirile rra merafe e le mentsi . ”
45004018	Yo e rileng tsholofelo e se yo a dumela mo tsholofelong , gore a tle a nne rra merafe e le mentsi , ka fa lefokong le le kileng la buiwa , ga twe : “ Losika lwa gago lo tlaa nna jalo . ”
45004019	Mme a akanya mmele wa gagwe , o nama ya one e setseng e ntse jaaka e kete e sule , ka a le boemo jwa dinyaga e ka ne e le di le lekgolo , mme a akanya le go swa ga sebopelo sa ga Sara ; mme a se ka a koafala mo tumelong .
45004020	Ee , ya re ka a lebile polelo ya tsholofetso ya Modimo , a se ka a theekela ka go tlhoka go dumela , mme a thatafala mo tumelong , a galaletsa Modimo ,
45004021	a ikantse ka botlalo gore se o se mo solofeditseng , o bile o nonofile go se dira .
45004022	E bile ke gone ka moo o go baletsweng fa e le tshiamo .
45004023	Jaana lefoko le le reng : “ O go baletswe , ” la bo le sa kwalwa ka ntlha ya gagwe a le esi ;
45004024	le gone e le ka ntlha ya rona ba re tlaa go balelwang , e bong rona ba re dumelang mo go one o o tsositseng Jesu Morena wa rona mo losong ,
45004025	yo o neng a neelwa losong ka ntlha ya ditlolo tsa rona , mme a tsosediwa tshiamiso ya rona .
45005001	Ke gone , e re ka re siamisitswe ka tumelo , a re nneng le kagiso mo Modimong ka Morena wa rona Jesu Keresete ;
45005002	yo re bileng re bonye ka ene go tsena ka tumelo mo tshegofatsong e re emeng mo go yone ; a re itumeleng mo tsholofelong ya kgalalelo ya Modimo .
45005003	E seng gone gosi , mme a re itumeleng le mo dipitlaganong tsa rona ; ka re itse fa pitlagano e tle e tsose pelotelele ;
45005004	mme pelotelele e tsose boiteko ; mme boiteko bo tsose tsholofelo ;
45005005	mme tsholofelo ga e tlhabise ditlhong ; gonne lorato lwa Modimo lo thelegetse mo pelong tsa rona ka Mowa o o Boitshepo o re o neilweng .
45005006	Gonne e rile re sa ntse re le bokoa , Keresete a swela baikepi mo lobakeng lo e leng lone .
45005007	Gonne go a belaesega gore a jaana motho mongwe o ka swela mosiami ; mme motlha ope , fa e le motho yo o molemo , mongwe o ka ipatelela go mo swela .
45005008	Modimo one , o re tlhomamiseditse lorato lwa one , ka e rile re sa ntse re le baleofi , Keresete a re swela .
45005009	Fa e le foo , bogolo thata re tlaa gololwa mo bogaleng jwa Modimo ka ene , ka jaana re siamisitswe ka madi a gagwe .
45005010	Gonne fa e rile re sa ntse re le baba ra letlanngwa le Modimo ka loso lwa Morwa wa one , bogolo thata re tlaa bolokwa ka botshelo jwa gagwe , ka re setse re letlantswe ;
45005011	ga se gone gotlhe ; le gone re itumela mo Modimong ka Morena wa rona Jesu Keresete , yo gompieno re setseng re bonye tetlanyo ka ene .
45005012	Ke gone , jaaka boleo bo tsenye mo lefatsheng ka motho a le mongwe fela , le loso ka boleo ; mme jalo loso lwa fetela mo bathong botlhe , ka botlhe ba leofile ;
45005013	gonne boleo bo ne bo le gone mo lefatsheng , lwa ba lwa fitlhelwa ke molao ; mme boleo ga bo balelwe motho fa molao o seyo .
45005014	Le fa go ntse jalo , loso lo ne lwa laola go tswa mo lobakeng lwa ga Atame , lwa tla go fitlha mo go lwa ga Moše , lwa laola mo go ba ba se kang ba leofa ka fa mokgweng wa tlolo ya ga Atame , yo e neng e le ene setshwantsho sa yo o tlaa tlogang a tla ,
45005015	mme jaaka tlolo e ne e ntse , ga se go re neo ya mpho fela le yone e ntse jalo . Gonne fa ba ba leng bantsi ba sule ka tlolo ya yo mongwe fela , bogolo thata bopelonomi jwa lorato lwa Modimo bo totetse ba ba leng bantsi , le neo e e tlang ka tshegofatso ya yo mongwe fela , e bong Jesu Keresete .
45005016	Jaana go dirafetse ka mongwe yo o leofileng , ga se go re neo le yone e ntse jalo ; gonne katlholo e e isang tshekisong e dule mo tlolong e le nngwe fela , mme neo ya mpho e e isang mo tshiamisong , e dirafaletse ditlolo di le dintsi .
45005017	Gonne e ka re fa loso lo laotse ka yo mongwe fela , ka ntlha ya tlolo ya yo mongwe fela yoo ; bogolo thata ba ba amogelang letlotlo la tshegofatso le la neo ya tshiamo , ba tlaa busa mo botshelong ka yo mongwe fela , e bong Jesu Keresete .
45005018	Jalo fela , jaaka katlholo e tlisitse tshekiso mo bathong botlhe ka tlolo e le nngwe fela ; go ntse fela jalo , neo ya mpho e tlisitse tshiamiso ya botshelo mo bathong botlhe , ka tiro e le nngwe fela ya tshiamo .
45005019	Gonne jaaka ba ba leng bantsi ba dirilwe baleofi ka go tlhoka go utlwa ga motho yo mongwe fela , go ntse jalo ba ba leng bantsi ba tlaa dirwa tshiamo ka go utlwa ga motho yo mongwe fela .
45005020	Le gone gape molao o tsenye gore tlolo e tote ; mme kwa tlolo e totileng teng , tshegofatso ya tota bogolo thatathata teng ;
45005021	e le gore , jaaka boleo bo busitse mo losong , le yone tshegofatso e tle e buse ka tshiamo go isa botshelong jo bo sa khutleng , ka Jesu Keresete Morena wa rona .
45006001	Jalo , re tlaa reng ? A re tlaa tswelela pele mo boleong , gore tshegofatso e tle e tote ?
45006002	A go se tualo , rona ba re kileng ra swa ka ga boleo , re tlaa nna re tshela jang mo go jona ?
45006003	Kgotsa a ga lo itse fa rona ba re kolobeleditsweng Keresete Jesu , re kolobeleditswe loso lwa gagwe ?
45006004	Ke gone , re fitlhilwe nae mo losong ka kolobetso , e le gore jaaka Keresete a tsositswe mo losong ka kgalalelo ya Rara , jalo le rona re tle re sepele mo bošeng jwa botshelo .
45006005	Gonne fa re patagantswe nae ka tshwano ya loso lwa gagwe , re tlaa nna jalo le ka tshwano ya go tsoga ga gagwe ;
45006006	ka re itse mo , gore botho jwa rona jwa bogologolo bo bapotswe nae , gore mmele wa boleo o nyelediwe , le gore re se ka ra tlhola re le mo kgolegong ya boleo ;
45006007	gonne yo o kileng a swa o siamisitswe ka ga boleo .
45006008	Fa re kile ra swa le Keresete , re a dumela fa le gone re tlaa tshela nae ;
45006009	ka re itse gore , ka Keresete a tsositswe mo losong , ga a tlhole a swa gope ; loso ga lo tlhole lo na le taolo mo go ene .
45006010	Gonne loso lo o lo suleng , a lo swela ruri gangwe fela ka ga boleo ; mme botshelo jo o bo tshedileng , o bo tshelela Modimo .
45006011	Le lona lo ikaye fela jalo fa lo sule ka ga boleo , mme lo tshelela Modimo mo go Keresete Jesu .
45006012	Ke gone , a boleo bo se laole mo mmeleng wa lona o o nang le go swa , go ba lo tla lwa utlwa dithato tsa lone ;
45006013	le gone lo se ka lwa neela boleo ditokololo tsa lona go nna dilo tse di dirang tshiamololo ; mme lo ineele mo Modimong , lo le batshedi ba lo duleng mo baswing , le ditokololo tsa lona , gore e nne dilo tse di dirang tshiamo mo Modimong .
45006014	Gonne boleo ga bo ketla bo nna le taolo mo go lona ; ka gobo ga lo mo thateng ya molao , lo mo thateng ya tshegofatso .
45006015	Go ka tweng ? A re tlaa leofa ka gobo re se mo thateng ya molao , mme re le mo thateng ya tshegofatso ? A go se tualo .
45006016	A ga lo itse fa yo lo mo ineelang jaaka batlhanka go mo utlwa , lo le batlhanka ba gagwe , yo lo mo utlwang ; kgotsa ba boleo jo bo isang losong ; kgotsa ba kutlo e e isang tshiamong ?
45006017	A go lebogwe Modimo , gonne le fa lo kile lwa ne lo le batlhanka ba boleo , lwa tla lwa nna ba ba utlwang ka pelo mokgwa wa thuto e lo e neetsweng ;
45006018	mme e rile ka lo golotswe mo boleong , lwa tla lwa nna batlhanka ba tshiamo .
45006019	Ke bua ka fa mokgweng wa batho , ka ntlha ya thetelelo ya nama ya lona , gonne jaaka lo kile lwa ntsha ditokololo tsa lona go nna batlhanka ba leswe , le ba boikepo jo bo isang boikepong ; go ntse jalo gompieno , ntshang ditokololo tsa lona go nna batlhanka ba tshiamo e e isang boitshepisong .
45006020	Gonne e rile fa lo le batlhanka ba boleo , lwa bo lo gololosegile ka ga tshiamo .
45006021	E ne ya re ka lobaka loo lwa nna le loungo mo dilong tse gompieno lo tlhajwang ke ditlhong ka ga tsone , gonne bokhutlo jwa dilo tseo ke loso .
45006022	Jaana ka lo golotswe mo boleong , mme lo dule batlhanka ba Modimo , loungo lwa lona lo isa boitshepisong , mme bokhutlo ke botshelo jo bo sa khutleng .
45006023	Gonne maduo a boleo ke loso ; mme neo ya mpho fela ya Modimo ke botshelo jo bo sa khutleng , mo go Keresete Jesu Morena wa rona .
45007001	Kgotsa bagaetsho , a ga lo itse , gonne ke bua le batho ba ba itseng molao , fa molao o na le taolo mo mothong ka lobaka lo o sa ntseng a tshedile ka lone ?
45007002	Gonne mosadi yo o nang le monna , o golegeletswe ke molao mo monneng wa gagwe , monna a sa ntse a tshedile ; mme fa monna a sule , o golotswe mo molaong wa monna .
45007003	Jalo , fa a nyalwa ke monna o sele , monna wa gagwe a sa ntse a tshedile , o tlaa bidiwa moakafadi ; mme fa monna a sule , o golotswe mo molaong ; mme le fa a nyalwa ke monna o sele o a ba a se moakafadi .
45007004	Ke gone , bagaetsho , le lona lo kile lwa dirwa baswi ka ga molao , ka mmele wa ga Keresete ; e le gore lo tle lo nyalwe ke o sele , e bong ke ene yo o tsositsweng mo losong , gore re tle re ungwele Modimo .
45007005	Gonne e rile re le mo nameng , dithato tsa boleo , tse di neng di ntse ka molao , tsa dira mo ditokololong tsa rona go ungwela loso .
45007006	Jaanong re golotswe mo molaong , ka re sule ka ga se re neng re golegilwe ke sone ; jalo re direla Modimo ka boša jwa mowa , e seng ka bogologolo jwa ditlhaka tsa lokwalo .
45007007	Jalo re tlaa reng ? A molao ke boleo ? A go se tualo . Le fa go ntse jalo , nkabo ke se ka ka itse boleo fa e se ka molao ; gonne nkabo ke se ka ka itse boiphetlho , fa molao o se ka wa re : “ O se ka wa iphetlha . ”
45007008	Boleo , e rile ka bo bona kgoro ka taolo , jwa tsosa mo go nna mekgwa yotlhe ya go iphetlha ; gonne kwa ntle ga molao boleo bo sule .
45007009	E rile jale ka bo ke tshedile kwa ntle ga molao ; mme e rile taolo e tla , boleo jwa rulwa , mme ka swa ;
45007010	mme taolo e e neng e isa botshelong , ka fitlhela e bile e le e e isang losong ;
45007011	gonne boleo , e rile ka bo bona kgoro ka taolo , jwa mphora , mme jwa mpolaya ka yone .
45007012	Jalo molao o boitshepo , le taolo e boitshepo , e tshiamo , e molemo .
45007013	Mme a ke go re se se molemo se iphetotse loso mo go nna ? A go se tualo . Mme boleo jwa mpolaya ka se se molemo , gore bo tle bo bonale fa e le boleo ; le gore boleo bo leofale thatathata ka ntlha ya taolo .
45007014	Gonne re a itse fa molao e le wa semowa ; mme nna ke wa senama , ke bapaditswe mo thateng ya boleo .
45007015	Gonne se ke se dirang ga ke se itse : ka gobo se ke se ratang , ga se se ke se dirang ; mme se ke se ilang , ke sone se ke se dirang .
45007016	Mme fa se ke sa se rateng e le sone se ke se dirang , ke bo ke dumela molao fa o le molemo .
45007017	Jalo e be e sa tlhole e le nna yo ke se dirang , e le boleo jo bo agileng mo go nna .
45007018	Gonne ke a itse fa go sa aga sepe se se molemo mo go nna , ke go re mo nameng ya me ; gonne go rata go bo go le mo go nna , mme go dira se se molemo ga go yo .
45007019	Gonne molemo o ke o ratang , ga ke o dire ; mme bosula jo ke sa bo rateng , ke jone ke bo dirang .
45007020	Mme fa se ke sa se rateng e le sone se ke se dirang , ga e tlhole e le nna yo ke se dirang , mme ke boleo jo bo agileng mo go nna .
45007021	Jalo , ke fitlhela go le molao wa go re , mo go nna yo ke ratang go dira molemo , bosula boo bo ntse bo le teng .
45007022	Gonne ke natefelwa ke molao wa Modimo ka fa bothong jwa ka fa teng ;
45007023	mme ke fitlhela molao o sele mo ditokololong tsa me , o o tlhabanang le molao wa pelo ya me , mme o ntsenya mo kgolegong ya molao wa boleo o o mo ditokololong tsa me .
45007024	A motho wa mogolo nna ! E mang yo o tlaa nkgololang mo mmeleng wa loso lo ?
45007025	Ke leboga Modimo ka Jesu Keresete Morena wa rona . Jalo yo e leng nna , ke direla molao wa Modimo ka pelo ; mme ke direla molao wa boleo ka nama .
45008001	Ke gone jaanong go se nang tshekiso epe mo go bone ba ba mo go Keresete Jesu .
45008002	Gonne molao wa Mowa wa botshelo mo go Keresete Jesu , o nkgolotse mo molaong wa boleo le wa loso .
45008003	Gonne se molao o ne o retelelwa ke go se dira , ka gobo o le bokoa ka fa nameng , Modimo wa sekisa boleo mo nameng ka go roma Morwa wa one a le mo tshwanong ya nama e e leofang , a bile a le setlhabelelo sa boleo ;
45008004	gore se molao o se lopang se tle se dirafale mo go rona , ba re sa tsamayeng ka fa nameng , mme e le ka fa Moweng .
45008005	Gonne ba ba leng ka fa nameng ba tlhokometse dilo tsa nama ; mme ba ba ka fa Moweng ba tlhokometse dilo tsa Mowa .
45008006	Gonne maikutlo a nama ke loso , mme maikutlo a Mowa ke botshelo le kagiso ;
45008007	ka maikutlo a nama e le go nna bobaba le Modimo ; gonne ga a laolwe ke molao wa Modimo , le gone go bo go sa ka ke ga nna jalo .
45008008	Ba ba mo nameng ga ba ka ke ba kgatlha Modimo .
45008009	Lona , ga lo mo nameng , mme lo mo Moweng ; ke raya fa Mowa wa Modimo o agile mo go lona . Fa motho le fa e le mang a se na Mowa wa ga Keresete , ene ga se wa gagwe ka gope .
45008010	Mme fa Keresete a le mo go lona , mmele o sule ka ntlha ya boleo ; mme mowa o tshedile ka ntlha ya tshiamo .
45008011	Fa Mowa wa one o o tsositseng Jesu mo baswing , o agile mo go lona , one o o tsositseng Keresete Jesu mo baswing , o tlaa rudisa le yone mebele ya lona e e nang le go swa , ka Mowa wa one o o agileng mo go lona .
45008012	Jalo bakaulengwe , re golegilwe , e seng ke nama , e se gore re tshele ka fa nameng ;
45008013	gonne fa lo tshela ka fa nameng , lo na le go swa ; mme fa lo bolaya ditiro tsa mmele ka Mowa , lo tlaa tshela .
45008014	Gonne botlhe ba ba gogwang ke Mowa wa Modimo , ke bana ba Modimo .
45008015	Gonne ga lo a amogela Mowa wa botlhanka go tla lo boifa gape ; mme lo amogetse mowa wa bongwana , o re bitsang ka one re re : “ Aba , ” ke go re : “ Rara . ”
45008016	Mowa ka osi o supa le mowa wa rona fa re le bana ba Modimo .
45008017	Mme fa re le bana , foo re baruaboswa ; re baruaboswa ba Modimo , re baruaboswa mmogo le Keresete ; ke raya fa re bogisiwa nae , gore le gone re tle re galalediwe nae .
45008018	Gonne ke kaya fa dipogiso tsa motlha ono di sa tshwanela go tshwantshiwa le kgalalelo e re tlaa e senolelwang .
45008019	Gonne tlhologelelo ya lobopo e lebeletse go senolwa ga bana ba Modimo .
45008020	Gonne lobopo lo ne lo beilwe mo taolong ya boithamako , e seng ka go rata ga lona , mme e le ka ntlha ya one o o lo beileng mo taolong ,
45008021	ka tsholofelo ya go re , lobopo le lone lo tlaa gololwa mo botlhankeng jwa go bola , lo isiwa mo kgololesegong ya kgalalelo ya bana ba Modimo .
45008022	Re a itse fa lobopo lotlhe lo ntse lo fegelwa , le gompieno , lo mo botlhokong jo e keteng jwa pelego .
45008023	Mme ga se gone gotlhe ; le rona ba re nang le mabutswapele a Mowa , le rona re a fegelwa mo go rona , ka re lebeletse bongwana jwa rona , e bong kgololo ya mebele ya rona .
45008024	Gonne re bolokilwe ke tsholefelo ; mme tsholofelo e e bonyweng ga se tsholofelo ; gonne e mang yo o ka solofelang se o setseng a se bonye ?
45008025	Mme fa re solofela se re sa se boneng , foo re se lebelela ka bopelotelele .
45008026	Mowa le one o thusa thetelelo ya rona ka mokgwa o o ntseng jalo ; gonne ga re itse go rapela jaaka re tshwanetse ; mme Mowa ka osi o re rapelela ka diphegelo tse di sa ka keng tsa buiwa ;
45008027	le ene yo o hukutsang dipelo o itse o e leng mogopolo wa Mowa , ka o rapelela baitshepi ka fa go rateng ga Modimo .
45008028	Re a itse fa dilo tsotlhe di dirisanya mmogo , go direla ba ba ratang Modimo molemo , e bong bone ba ba biditsweng ka fa boikaelelong jwa one .
45008029	Gonne ba o ba itsileng gale , o bile o ba laoletse gale gore ba bopege mo tshwanong ya Morwa wa one , gore a nne motsalwapele mo baneng ba le bantsi ;
45008030	ba o ba laotseng gale , o bile o ba biditse ; le ba o ba biditseng , o bile o ba siamisitse ; mme ba o ba siamisitseng , o bile o ba galaleditse .
45008031	Jalo dilo tse re tlaa di reng ? Fa Modimo o le ntlheng ya rona , yo o ka nna kgatlhanong le rona e be e le mang ?
45008032	One o o se kang wa rekegela yo e leng Morwa wa one , wa mo neelela rona rotlhe losong , ana o tlaa tlhoka jang go re naya fela dilo tsotlhe nae ?
45008033	Ba Modimo o ba itshenketseng , ke mang yo o tlaa ba bayang molato ? Modimo ke one o o siamisang ;
45008034	ke mang yo o tlaa sekisang ? Keresete Jesu ke ene yo o ne a swa , ee , bogolo ke ene yo o tsositsweng mo baswing , yo o ka fa letsogong le legolo la Modimo , yo o bileng a re rapelelang .
45008035	Mang yo o tlaa re kgaoganyang le lorato lwa ga Keresete ? A ke pitlagano , kgotsa tlalelo e e mahehe , kgotsa pogiso , kgotsa tlala , kgotsa bosaikategang , kgotsa poitshego , kgotsa tšhaka ?
45008036	Fela jaaka go kwadilwe ga twe : “ Re tlhola re bolawa ka ntlha ya gago ; re kaiwa dinku tse di tlhajwang fela . ”
45008037	Nnyaa , mo dilong tsotlhe tse re gaisa bafenyi ka ene yo o re ratileng .
45008038	Gonne ke a tlhomamisa gore , go le loso , go le botshelo , go le baengele , go le magosana , go le dilo tse di leng teng , go le dilo tse di tlaa tlang , go le dinonofo ,
45008039	go le bogodimo , go le boteng , le fa e ka bo e le sebopiwa sengwe se sele , ga go ketla go nonofa sepe go re kgaoganya le lorato lwa Modimo , lo lo mo go Keresete Jesu Morena wa rona .
45009001	Ke bua boammaaruri mo go Keresete , ga ke ake , le segakolodi sa me se supa jaaka nna mo Moweng o o Boitshepo .
45009002	Ka re , ke na le bohutsana jo bogolo , le botlhoko jo bo sa kokobeleng mo pelong ya me .
45009003	Gonne ke ne ke ka eletsa gore nna ka nosi ke bo ke lomolotswe le Keresete , ka ntlha ya ba ga etsho , ba e leng ba losika lwa me ka fa nameng ;
45009004	ba e leng Baiseraele ; ba bongwana e leng jwa bone , le kgalalelo , le dikgolagano , le go newa ga molao , le tirelo ya Modimo , le dipolelo tsa tsholofetso ;
45009005	ba borara e leng ba bone , le ba Keresete o tswang mo go bone ka fa nameng , yo o leng tlhogo ya tsotlhe , e le Modimo o o bakwang ka bosakhutleng . Amen .
45009006	E be e se go re go tshwana jaaka e kete lefoko la Modimo le nyeletse . Gonne ga se go re , ba ba tswang mo go Iseraele , ke Baiseraele botlhe .
45009007	Le gone , ga se go re botlhe ke bana ka gobo e le ba losika lwa ga Aberahame ; mme ga twe : “ Losika lwa gago lo tlaa bidiwa mo go Isake . ”
45009008	Ke go re , ba e leng bana ba nama , ga se go re ke bone bana ba Modimo ; mme bana ba polelo ya tsholofetso ke bone ba ba kaiwang losika .
45009009	Gonne le ke lefoko la tsholofetso , le le rileng : “ Ke tlaa tla ka fa motlheng o , mme Sara o tlaa bona ngwana wa mosimane . ”
45009010	Mme ga se gone gotlhe ; gonne bana ba ga Rebeka e ne e le ba monna a le mongwe fela e bong rraetsho Isake ;
45009011	gonne e rile fa ba ise ba bonwe , le gone ba ise ba dire sepe se se molemo , le fa e le se se bosula , mme e le gore boikaelelo jwa Modimo jwa boitshenkelo bo tle bo eme , e seng ka ditiro , mme e le ka ene yo o bitsang ,
45009012	Rebeka a rewa ga twe : “ Yo mogolo o tlaa direla yo mmotlana . ”
45009013	Fela jaaka go kwadilwe ga twe : “ Ke ratile Jakobe , mme Esau ene ka mo ila . ”
45009014	Jalo re tlaa reng ? A go na le tshiamololo mo Modimong ? A go ke go se tualo .
45009015	Gonne o reile Moše wa re : “ Ke tlaa utlwela botlhoko yo ke mo utlwelang botlhoko , ke tlaa tlhomogela pelo yo ke mo tlhomogelang pelo . ”
45009016	Jalo ga se ga yo o ikaelelang , le fa e le ga yo o sianang , fa e se ga Modimo o o utlwelang botlhoko .
45009017	Gonne lokwalo lo raya Faro lo re : “ Ke go tsoseditse gone moo fela , gore ke tle ke supe nonofo ya me mo go wena , le gore leina la me le bolelwe mo lefatsheng lotlhe . ”
45009018	Jalo o utlwela botlhoko yo o ratang go mo utlwela botlhoko , o kgwaralatse yo o ratang go mo kgwaralatsa .
45009019	Jalo o a bo o tlaa nthaya o re : “ Mme o sa ntse o buelang ka ga molato ? Gonne ke mang yo o ganelang le go rata ga one ? ”
45009020	Nnyaa , motho ke wena , o mang yo o fetolang Modimo ? A selo se se bopilweng se ka raya yo o se bopileng sa re : “ O ne o mpopelang jaana ? ”
45009021	Kgotsa a mmopi ga a na thata mo letsopeng , go bopa sejana se sengwe sa tlotlo , le se sengwe sa tlotlologo , e le ka letsopa le le lengwe fela ?
45009022	Go ne go ka tweng , fa e rile Modimo o rata go supa bogale jwa one , le go utlwatsa nonofo ya one , wa iphapaanya ka bo pelotelele jo bogolo le dijana tsa kgalefelo , tse di etleegetseng tshenyego ;
45009023	le gore o utlwatse botlalo jwa kgalalelo ya one ka dijana tsa kutlwelobotlhoko , tse o di baakanyeditseng kgalalelo gale ,
45009024	e bong rona , ba o tswang go re bitsa , e seng mo Bajuteng ba le bosi , e leng le mo go Baditšhaba ?
45009025	Jaaka o bua le mo go Hosea o re : “ Ke tlaa bitsa bone batho ba me , ba e ne e se batho ba me ; le ene moratwi yo e neng e se moratwi . ”
45009026	Go tlaa dirala gore kwa ba reilweng teng ga twe : “ Ga lo batho ba me , gone ba tlaa bidiwa bana ba Modimo o o tshedileng . ”
45009027	Isaia o buela godimo ka ga Iseraele a re : “ Le fa palo ya bana ba Iseraele e ntse jaaka mošawa wa lewatle , masalela ke one a tlaa bolokwang ;
45009028	gonne Morena o tlaa dirafatsa lefoko la gagwe mo lefatsheng , a le wetsa , a le khutshwafatsa . ”
45009029	Le jaaka Isaia a buile gale a re : “ Fa Morena wa masomosomo a ka bo a se ka a re sadisetsa bangwenyana ba losika , re ka bo re tshwana le Sotoma , ra ba ra dirwa jaaka Gomora . ”
45009030	Jalo re tlaa reng ? Ka re , Baditšhaba ba ba se kang ba latela tshiamo , ba bile ba fitlhile mo tshiamong , e bong tshiamo e e tswang mo tumelong ;
45009031	Iseraele ene , e rile a latela molao mongwe wa tshiamo , a se ka a fitlha mo molaong oo .
45009032	Ana e ne e le ka ntlha yang ? Ke ka ntlha ya gobo a se ka a go batla ka tumelo , mme ya bo e le e kete ka ditiro . Ba kgopilwe ke lentswe la kgopo ;
45009033	fela jaaka go kwadilwe ga twe : “ Bonang , ke baya mo Sione lentswe la kgopo , le lefika la kgopiso ; mme yo o dumelang mo go ene ga a ketla a tlhabisiwa ditlhong . ”
45010001	Bagaetsho , keletso ya pelo ya me , le thapelo ya me mo Modimong ka ga bone , ke gore ba bolokwe .
45010002	Gonne ke supa ka ga bone fa ba na le tlhaofalo ka ga Modimo , mme e seng ka fa kitsong .
45010003	Gonne e rile ka ba sa itse tshiamo ya Modimo , mme ba senka go tlhomamisa e e leng ya bone , ga ba a ka ba ineela mo tshiamong ya Modimo .
45010004	Gonne Keresete ke bowelo jwa molao , go isa tshiamong mo go mongwe le mongwe yo o dumelang .
45010005	Gonne Moše o kwala a re : “ Motho yo o dirang tshiamo e e emeng ka molao , o tlaa tshela ka yone . ”
45010006	Mme tshiamo e e emeng ka tumelo e bua jaana , ya re : “ O se ka wa bua mo pelong ya gago wa re : ‘ Mang yo o tlaa tlhatlogelang kwa legodimong ? ’ ” — ke gore , a ya go folosa Keresete —
45010007	“ kgotsa , ‘ Mang yo o tlaa fologelang mo moleteng o o se nang bolekanyetso ? ’ ” ke gore , a ya go tlhatlosa Keresete mo baswing .
45010008	Mme ya reng ? Ya re : “ Lefoko le gaufi nao , le mo molomong wa gago , le mo pelong ya gago . ” Ke gore lefoko la tumelo , le re le rerang ,
45010009	la go re : Fa o tlaa ipolela ka molomo fa Jesu e le Morena , o ba o dumela mo pelong ya gago fa Modimo o mo tsositse mo losong , o tlaa bolokwa .
45010010	Gonne motho o dumela ka pelo go isa tshiamong ; mme boipolelo bo dirwa ka molomo go isa polokong .
45010011	Gonne lokwalo lwa re : “ Le fa e le mang yo o dumelang mo go ene ga a ketla a tlhabisiwa ditlhong . ”
45010012	Gonne ga go na pharologano ya Mojuta le Mogerika ; ka gobo yo e leng Morena , ke Morena wa botlhe , o bile o humetse botlhe ba ba mmitsang .
45010013	Gonne ga twe : “ Le fa e le mang yo o tlaa bitsang leina la Morena o tlaa bolokwa . ”
45010014	Jaana ba tlaa bitsa jang ene yo ba iseng ba dumele mo go ene ? Ba ka dumela jang mo go ene yo ba iseng ba utlwe ka ga gagwe ? Mme ba ka utlwa jang fa ba se na moreredi ?
45010015	Ba tlaa rera jang fa ba sa rongwa ? Fela jaaka go kwadilwe ga twe : “ Ana dinao di dintle jang tsa ba ba lereng mafoko a a itumedisang , a dilo tse di molemo ! ”
45010016	Mme mafoko a a itumedisang ga ba a ka ba a reetsa botlhe . Gonne Isaia a re : “ Morena , mang yo o dumetseng polelo ya rona ? ”
45010017	Jalo tumelo e tswa mo go utlweng , mme go utlwa go tle ka lefoko la ga Keresete .
45010018	Ka re , a ga ba a ka ba utlwa ? Ee , ruri : “ Tumo ya bone e tswetse kwa lefatsheng lotlhe , le mafoko a bone kwa dikhutlong tsa lefatshe . ”
45010019	Ka re , a Iseraele ga a ka a itse ? E rile pele Moše a re : “ Ke tlaa lo fufanya ka o e seng morafe , ke lo šakgatsa ka morafe o o se nang tlhaloganyo . ”
45010020	Gape Isaia o bolela ka go tlhoka poifo a re : “ Ke bonywe ke ba ba se kang ba ntshenka , ka bonalela ba ba se kang ba botsa ka ga me . ”
45010021	Ka ga Iseraele , a re : “ Motshegare otlhe ke tlhotse ke otlololetse mabogo a me sešabeng se se sa utlweng le se se tataletseng fela . ”
45011001	Jaana a ke go re Modimo o latlhile batho ba one ? A go se tualo . Gonne le nna ke Moiseraele wa losika lwa ga Aberahame , wa lotso lwa ga Benjamine .
45011002	Modimo ga o a ka wa latlha batho ba one ba o ba itsileng gale . Kgotsa a ga lo itse se lokwalo lo se buang ka ga Elija ? Ka fa o rapelang Modimo ka teng ka ga Iseraele , a re :
45011003	“ Morena , ba bolaile baperofeti ba gago , ba rutlile dibeso tsa gago ; ke tlogetswe ke le nosi , mme le nna ba senka go mpolaya . ”
45011004	Mme phetolo ya Modimo e mo reile ya reng ? Ya re : “ Ke itshadiseditse banna ba le 7 000 , ba ba sa khubamelang Baale . ”
45011005	Go ntse jalo le gompieno go na le masalela ka fa boitshenkelong jwa tshegofatso .
45011006	Fa e le ka tshegofatso , ga e tlhole e le ga ditiro ; gonne jalo tshegofatso e tlaa bo e sa tlhole e le tshegofatso .
45011007	Go a reng ? Ga re se Iseraele o se batlileng , ga a ka a se fitlhela ; mme ba ba itshenketsweng ba se fitlhetse , ba bangwe ba kgwaraladiwa ;
45011008	jaaka go kwadilwe ga twe : “ Modimo wa ba naya mowa wa thulamelo , le matlho a gore ba se ka ba bona ka one , le ditsebe tsa gore ba se ka ba utlwa ka tsone , nako e sa ntse e le eno . ”
45011009	Dafite a re : “ A lomati lwa bone lwa bojelo e nne seru , le mogotlha , le sekgopiso , le tefetso mo go bone .
45011010	A matlho a bone a fifale , gore ba se bone , o bo o ba konamise mekwatla ka metlha yotlhe . ”
45011011	Jalo ka re : A ba kgopilwe gore ba tle ba we fela ? A ko go se tualo ; mme poloko e tletse Baditšhaba ka go wa ga bone , go tla ba ba fufanya .
45011012	Jaana , fa go wa ga bone e le khumiso ya lefatshe , le tatlhegelo ya bone e le khumiso ya Baditšhaba ; bogolo jang letlotlo la bone le tlaa ba humisa .
45011013	Ke bua le lona ba lo leng Baditšhaba ; e re ka ke le moaposetole wa Baditšhaba , ke tlotla tirelo ya me ;
45011014	e tle e re kgotsa ka mokgwa mongwe ka fufanya ba e leng ba nama ya me , mme ka boloka bangwe ba bone .
45011015	Ka gobo e re fa go latlhwa ga bone e le go letlanngwa ga lefatshe , go amogelwa ga bone e tlaa nna eng , fa e se go tshela ga baswi fela ?
45011016	Fa mabutswapele a le boitshepo , a mantsi le one a ntse jalo ; fa modi o le boitshepo , dikala le tsone di ntse jalo .
45011017	Fa dikala dingwe di amolotswe , mme wena yo o leng motlhware wa naga , wa lomelelwa mo gare ga tsone , mme wa tlhakanela modi le monono wa motlhware natso ;
45011018	o se ka wa ipelafatsa mo dikaleng ; fa o ipelafatsa , aitse ga se wena o rweleng modi , mme modi o rwele wena .
45011019	O a bo o tlaa re : “ Dikala di amolotswe gore ke tle ke lomelwe . ”
45011020	Le gale ; bone ba amolotswe ke go tlhoka go dumela ga bone , mme wena o eme ka tumelo ya gago fela . O se ka wa ikgodisa , mme o boife ;
45011021	gonne fa Modimo o se ka wa rekegela dikala tse e leng tsa tlholego , le wena ga o ketla o go rekegela .
45011022	A ko o bone bopelonomi le bopeloethata jwa Modimo ; mo go ba ba oleng ke bopeloethata ; mme mo go wena , ke bopelonomi jwa Modimo , fa o tswelela pele mo bopelonoming jwa one ; fa go sa nna jalo , le wena o tlaa amololwa .
45011023	Le bone , fa ba sa nnele ruri mo go tlhokeng go dumela ga bone , ba tlaa lomelwa ; gonne Modimo o nonofile go ba o ba lomela gape .
45011024	Gonne fa wena o amolotswe mo go o e leng motlhware wa naga tlholegong , mme wa lomelelwa ka fa e seng tlholego mo motlhwareng o o molemo ; bogolo jang bone ba e leng dikala tsa tlholego , ba tlaa lomelelwa mo motlhwareng o e leng wa ga bone ?
45011025	Gonne bagaetsho , ga ke rate lwa tlhoka go itse bosaitsiweng jo , e se re kgotsa lwa ikgopola fa lo le botlhale ; ke go re , ka ntlha e nngwe , bokgwaralalo jwa pelo bo wetse Iseraele , go ba go tsamaya go tlalediwa ga Baditšhaba go tsena pele .
45011026	Jalo Baiseraele botlhe ba tlaa bolokwa ; fela jaaka go kwadilwe ga twe : “ Go tlaa tswa Mogolodi mo Sione ; mme o tlaa tlosa boikepo mo go Jakobe . ”
45011027	Eo ke yone kgolagano ya me nabo , mogang ke tlosang dibe tsa bone .
45011028	Ka ga Mafoko a a Molemo , ke baba ka ntlha ya lona ; mme ka ga boitshenkelo , ke baratwi ka ntlha ya borara ba bone .
45011029	Gonne dineo le pitso ya Modimo ga di ikwatlhaelwe .
45011030	Gonne jaaka e rile mo metlheng e e fetileng , lona lo ne lo sa utlwe Modimo , mme jaanong lo bonye boutlwelobotlhoko ka go tlhoka go utlwa ga bone ,
45011031	le bone ba , ba ntse botlhokakutlo fela jalo , gore le bone ba bone kutlwelobotlhoko jaanong , ka kutlwelobotlhoko e lona lo e bonyeng .
45011032	Gonne Modimo o tswaletse botlhe fela mo go tlhokeng kutlo , gore o tle o utlwele botlhe botlhoko .
45011033	A boteng jwa khumo , le jwa botlhale , le jwa kitso ya Modimo ! Dikatlholo tsa one ga di fopholesege jang , le ditsela tsa one ga di tlhotlhomisege jang !
45011034	“ Gonne ke mang yo o itsileng mogopolo wa Morena ? Kgotsa : Ke mang yo o kileng a nna mogakolodi wa gagwe ? ”
45011035	“ Kgotsa ke mang yo o kileng a mo naya pele , mme o tlaa ba a go busediwa gape ? ”
45011036	Gonne dilo tsotlhe di tswa mo go ene , di ntse ka ene , di nnetse ene . A kgalalelo e nne go ene ka metlha e e sa khutleng . Amen .
45012001	Ke gone , bagaetsho , ke a lo rapela ka mautlwelobotlhoko a Modimo , gore lo ntshe mebele ya lona setlhabelo se se tshedileng , se se itshepileng , le se se lebosegang mo Modimong , mo e leng tirelo e e lo lebanyeng .
45012002	Lo se ka lwa bopega jaaka lefatshe leno ; mme lo fetolwe ke bošafatso jwa pelo tsa lona , gore lo lemoge mo e leng go rata ga Modimo , mo go molemo , le mo go lebosegang , le mo go itekanetseng .
45012003	Gonne ke raya mongwe le mongwe mo go lona , ka tshegofatso e ke e neilweng , ka re , a se ka a ikgopola bogolo go tshwanelo ya gagwe ya go ikgopola ; mme a ikgopole ka tekano , ka fa Modimo o abetseng mongwe le mongwe selekanyo sa tumelo ka teng .
45012004	Gonne jaaka re na le ditokololo di le dintsi mo mmeleng o le mongwe fela , mme ditokololo tsotlhe di se tiro nngwe fela ;
45012005	jalo le rona ba re leng bantsi , re mmele mongwe fela mo go Keresete , mme mongwe le mongwe ke tokololo ya yo mongwe .
45012006	Mme a e re ka re na le dineo tse di farologanyeng ka fa tshegofatsong e re e neilweng , fa e le perofeso , a re perofeseng ka fa selekanyong sa tumelo ya rona ;
45012007	fa e le tirelo , a re ineeleng mo tirelong ya rona ; kgotsa yo o rutang , a a ineele mo go ruteng ga gagwe ;
45012008	kgotsa yo o layang , a a ineele mo go layeng ga gagwe ; yo o nayang a a go dire ka pelotshweu ; yo o busang a a go dire ka tlhoafalo ; yo o utlwelang batho botlhoko , a a go dire ka pelo e e thamileng .
45012009	A lorato lo nne fela lo se na boitimokanyo . Ilang se se bosula ; ngaparelang se se molemo .
45012010	Mo go rateng bakaulengwe , lo nne lo ratane ka lorato lo lo pepetletsang ; mo tlotlong , a mongwe a beye yo mongwe kwa pele ;
45012011	mo tlhoafalong , lo se ka lwa nna botshwakga ; lo nne lo tuke mo moweng ; lo direle Morena .
45012012	Lo itumele mo tsholofelong ; lo nne pelotelele mo pitlaganong ; lo nnele ruri mo thapelong ;
45012013	lo abele go tlhoka ga baitshepi ; lo tlwaele go tshola baeng .
45012014	Segofatsang ba ba lo bogisang ; segofatsang , lo se ka lwa hutsa .
45012015	Itumeleng le ba ba itumelang ; lo lele le ba ba lelang .
45012016	Lo nne pelo nngwe fela , mongwe le mongwe ka ga yo mongwe . Lo se ka lwa tlhoma pelo tsa lona mo dilong tse dikgolo , lo ikokobeletse dilo tse di kwa tlase . Lo se ka lwa ikgopola fa lo le botlhale .
45012017	Se dueleng bosula jwa ga ope ka bosula . Akanyang dilo tse di tlotlegang mo matlhong a batho botlhe .
45012018	Fa go ka nna jalo , lo nne le kagiso le batho botlhe , ka fa nonofong ya lona .
45012019	Baratwa , se ipusolosetseng , mme lo thibogele bogale ; gonne go kwadilwe ga twe : “ Pusoloso ke ya me ; ke tlaa duela , ” go bua Morena .
45012020	“ Fa mmaba wa gago a bolailwe ke tlala , o mo fe dijo ; fa a le lenyora , o mo nose ; gonne ka go dira jalo , o tlaa bo o tlhatlaganya magala a molelo mo tlhogong ya gagwe . ”
45012021	Lo se ka lwa fenngwa ke bosula , mme fenyang bosula ka molemo .
45013001	A motho mongwe le mongwe a ineele mo go utlweng babusi ba bagolo ; gonne ga go na mmuso ope fa e se o o tswang mo Modimong ; mme babusi ba ba leng teng , ba beilwe ke Modimo .
45013002	Ke gone , yo o ganang mmuso , o gana molao wa Modimo ; mme ba ba ganang ba tlaa iponela tshekiso .
45013003	Gonne balaodi ga ba na go boifiwa ke yo o mo tirong e e molemo , fa e se ke yo o mo go e e bosula fela . Mme a o rata wa bo o se na poifo ya mmuso ? Dira se se molemo , mme o tlaa bakwa ka ga sone ;
45013004	gonne mmuso ke modiredi wa Modimo mo go wena , gore o tle o bone molemo . Mme fa o dira se se bosula , o boife , gonne ga a a tsholela tšhaka lefela ; gonne ke modiredi wa Modimo le mmusolosi mo go yo o dirang bosula , go mmontsha bogale .
45013005	Ke gone lo nang le go ineela , e seng ka ntlha ya bogale bo le josi , mme e le ka ntlha ya segakolodi le sone .
45013006	Gonne le lekgetho lo a tle lo le ntshe , ka ntlha ya gone moo ; gonne ke badiredi ba tirelo ya Modimo , ba ba ntseng ba emetse sone selo se .
45013007	Nayang botlhe tshwanelo ya bone ; lekgetho le newe ba ba tshwanetseng lekgetho ; le sehuba ba ba tshwanetseng sehuba ; le poifo ba ba tshwanetseng go boifiwa le tlotlo ba ba tshwanetseng go tlotlwa .
45013008	Lo se ka lwa nna molato le ope , fa e se go ratana fela ; gonne yo o ratang wa ga gabo o dirafaditse molao .
45013009	Gonne le le reng : “ O se ka wa dira boaka ; o se ka wa bolaya ; o se ka wa utswa ; o se ka wa iphetlha , ” le fa go ka bo go le molao mongwe o sele , go sobokantswe mo lefokong le , la go re : “ Rata wa gaeno jaaka o ithata . ”
45013010	Lorato ga lo direle oo rra motho bosula ; mme ke gone lorato ke tirafatso ya molao .
45013011	Ke bua jaana ka lo itse motlha , fa jaana e setse e le lobaka lwa lona lwa go tsoga mo borokong ; gonne gompieno poloko e re atametse bogolo go jale ka re simolola go dumela .
45013012	Bosigo bo setse bo fetile , mme bosa bo atametse ; ke gone , a re latlheng ditiro tsa lefifi , mme re apareng moitshomelo wa phemelo wa lesedi .
45013013	A re sepeleng ka tshiamo , jaaka mo motshegareng ; e seng mo tlhapelong , le mo go tagweng , e seng mo boakeng le mo bofaweng , e seng mo kgannyeng le mo lefufeng .
45013014	Lo apare Morena Jesu Keresete , mme lo se ka lwa etleetsa nama , go dirafatsa dithato tsa yone .
45014001	Yo o bokoa mo tumelong lo mo amogele , e seng go tsena mo dikgannyeng tse di belaesegang .
45014002	Motho mongwe o na le tumelo ya go ja dilo tsotlhe ; mme yo o bokoa a je merogo fela .
45014003	Yo o jang fela , a a se nyatse yo o sa jeng ; le yo o sa jeng , a se ka a sekisa yo o jang fela ; gonne Modimo o mo tshotse .
45014004	O mang wena yo o sekisang motlhanka wa yo mongwe ? Go ema le go wa ga gagwe , e ntse ke ga morena wa gagwe . Ee , o tlaa emisiwa ; gonne Morena o na le nonofo ya go mo emisa .
45014005	Motho mongwe o tlotla letsatsi lengwe bogolo go le lengwe ; yo mongwe a tlotle malatsi otlhe , a tshwane fela . A motho mongwe le mongwe a ikutlwele ruri mo pelong ya gagwe .
45014006	Yo o tlotlang letsatsi , o le tlotlela Morena ; le yo o jang fela , o jela Morena , gonne o leboga Modimo ; le yo o sa jeng , o a ba a sa jele Morena , mme a leboge Modimo .
45014007	Gonne ga go ope wa rona yo o itshelelang fela , e bile ga go ope yo o itshwelang fela .
45014008	Gonne le fa re tshela , re tshelela Morena ; mme le fa re swa , re swela Morena ; ke gone , le fa re tshela , kgotsa re swa , re ntse re le ba Morena fela .
45014009	Gonne Kereste o swetse gone moo , a ba a tloga a tshela , gore a tle a nne Morena wa baswi le wa batshedi .
45014010	Mme wena , ana o sekisetsang wa gaeno ? E bile o nyaletsang wa gaeno e ntse e le wena fela ? Gonne rotlhe re tlaa ema fa pele ga senno sa tshekelo sa Modimo .
45014011	Gonne go kwadilwe ga twe : “ Jaaka ke tshedile , ” go bua Morena , “ mangole otlhe a tlaa nkhubamela , le diteme tsotlhe di tlaa ipolelela Modimo . ”
45014012	Ke gone jalo , mongwe le mongwe wa rona o tlaa ikarabela Modimo .
45014013	Ke gone , a re se tlholeng re sekisanya , mme bogolo lo akanye mo , gore : Motho ope a se ka a baya sekgopi mo tseleng ya wa ga gabo , le fa e le se se ka mo digang .
45014014	Ke a itse , ke bile ke a tlhomamisa ka Morena Jesu , fa go se sepe se se itshekologileng ka sosi ; fa e se go re yo o kayang sengwe fa se itshekologile , mo go ene se itshekologile .
45014015	Gonne fa wa gaeno a hutsafala ka ntlha ya dijo , ga o tlhole o sepela mo loratong . O se ka wa senya ka dijo tsa gago ene yo Keresete o mo swetseng .
45014016	Ka re , a molemo wa lona o se bolelwe ka bosula ;
45014017	gonne bogosi jwa Modimo ga se go ja le go nwa , mme ka tshiamo , le kagiso , le boitumelo mo Moweng o o Boitshepo .
45014018	Gonne ene yo o direlang Keresete mo go ntseng jalo , o kgatlha Modimo , o bile o lebosega mo bathong .
45014019	Jalo a re lateleng dilo tse di diranang le kagiso , le dilo tse re ka agelelanang ka tsone .
45014020	Lo se ka lwa rutlolola tiro ya Modimo ka ntlha ya dijo . Le gale dilo tsotlhe di itshekile ; le fa go ntse jalo go bosula mo mothong yo o jang ka go kgopisa yo mongwe .
45014021	Go le go ja nama , go le go nwa bojalwa jwa mofine , le gotlhe mo wa gaeno o kgopiwang ka gone , go molemo go kgaogana nago .
45014022	Tumelo e o nang nayo , a e nne ya gago fela fa pele ga Modimo . Go sego motho yo o sa itshekiseng mo go se o dumalanang naso .
45014023	Yo o jang a belaela , o a sekisiwa , ka a sa je ka tumelo , mme le fa e le eng se e seng sa tumelo , ke boleo .
45015001	Jaana rona ba re leng thata , re tshwanetse go pepetletsa dithetelelo tsa ba ba bokoa , e seng go ikgatlha fela .
45015002	A mongwe le mongwe wa rona a kgatlhe mongwe ka ene ka ga se se molemo , go mo agelela .
45015003	Gonne Keresete le ene ga a ka a ikgatlha ; mme jaaka go kwadilwe ga twe : “ Dikgobo tsa ba ba go kgobileng tsa wela mo go nna . ”
45015004	Gonne dilo tsotlhe tse di kwadilweng gale , di kwadilwe gore di re rute , gore re bone tsholofelo ka pelotelele le ka kgomotso ya dikwalo .
45015005	Jaana a Modimo wa pelotelele , le wa kgomotso , o lo neye gore go nne pelo e le nngwe fela mo go lona ka fa sekaong sa ga Keresete Jesu ;
45015006	gore lo galaletse Modimo le Rra Morena wa rona Jesu Keresete , ka bongwe fela jwa pelo , le ka molomo o le mongwe fela .
45015007	Ke gone tsholanang , fela jaaka Keresete le ene a lo tshotse , go tla lo nna kgalaletso ya Modimo .
45015008	Gonne ka re , Keresete o ntshitswe modiredi wa ba bogwera go supa boammaaruri jwa Modimo , gore a tle a tlhomamise dipolelo tsa tsholofetso tse di neilweng borara .
45015009	Le gore Baditšhaba ba galaleletse Modimo kutlwelobotlhoko ya one ; jaaka go kwadilwe ga twe : “ Ke gone ke tlaa go bakang mo go Baditšhaba , mme ka tlaa opelela leina la gago . ”
45015010	O bile a re gape : “ Lona Baditšhaba , itumeleng le batho ba gagwe . ”
45015011	Gape : “ Bakang Morena , lona lotlhe Baditšhaba ; mme a batho botlhe ba mmake . ”
45015012	Gape Isaia a re : “ Go tlaa nna motswe wa ga Jese , le yo o tlaa tsogang a tla go busa Baditšhaba ; Baditšhaba ba tlaa solofela mo go ene . ”
45015013	Jaana a Modimo wa tsholofelo o lo tlatse boitumelo le kagiso mo go dumeleng , gore lo totafalele mo tsholofelong , ka thata ya Mowa o o Boitshepo .
45015014	Le nna ke itsetse ruri ka ga lona bagaetsho , fa le lona ka losi lo tletse molemo , lo tladitswe kitso yotlhe , lo bile lo nonofile go kaelana .
45015015	Ka ntlha e nngwe , ke lo kwalela ka botlhokapoifo bogolo , ka gobo ke bile ke lo gopodisa , ka ntlha ya tshegofatso e ke e neilweng ke Modimo ,
45015016	ya gore ke nne modiredi wa ga Keresete Jesu mo go Baditšhaba , ke ba direla mo Mafokong a a Molemo a Modimo , gore Baditšhaba ba tle ba dirwe tshupelo e e lebosegang , ka go itshepisiwa ke Mowa o o Boitshepo .
45015017	Ke gone ke na le go ipelafatsa ga me mo go Keresete Jesu , ka ga dilo tse e leng tsa Modimo .
45015018	Gonne ga nketla ke leka go bua , fa e se ka ga dilo tse Keresete o di dirileng ka nna , gore ke tle ke gogele Baditšhaba mo go utlweng , ka puo le ka tiro ,
45015019	ka thata ya ditshupo le dikgakgamatso , ka thata ya Mowa o o Boitshepo ; ka re , ke simolotse kwa Jerusalema , ka potologa ka ba ka ya go fitlha le kwa Iluriko , ke eta ke rera Mafoko a a Molemo a ga Keresete ka botlalo .
45015020	Ee , tlhoafalo ya me e ne e le gore ke rere Mafoko a a Molemo jalo , e seng kwa Keresete o setseng a rerilwe teng gale , gore ke se ka ka aga mo motheong wa motho yo mongwe .
45015021	E ne e le jaaka go kwadilwe ga twe : “ Go tlaa bona bone ba polelo e e mmolelang e se kang ya fitlha kwa go bone , le ba ba iseng ba utlwe ba tlaa tlhaloganya . ”
45015022	Metlha e le mentsi ke ntse ka re ke a lo etela , mme ke kgorelediwe ke gone moo .
45015023	Jaanong , ka ke sa tlhole ke na le gope mo mafatsheng ano , ke bile ke ntse ke tlhologeletswe ka dinyaga di le dintsi go ya koo go lona ,
45015024	fa ke ne ke ka fetela kwa Sepaine , gonne ke solofetse go lo bona mo loetong lwa me , le go felegediwa ke lona , fa ke bona ke itumedisitswe go le gonnye ke go kopana le lona ;
45015025	ka re , gompieno ke ya kwa Jerusalema , ke ya go direla baitshepi .
45015026	Gonne go kgatlhile ba Maketonia le ba Akaia go atswa bahumanegi ba ba mo baitsheping ba ba kwa Jerusalema .
45015027	Ee , ga ba a kgatlha , le gale ba molato kwa go bone . Gonne fa Baditšhaba ba dirilwe baabedwi ba dilo tsa bone tsa semowa , le bone ba tshwanetse go ba direla ka dilo tsa bone tsa senama .
45015028	Ka re , ke tlaa re ke sena go wetsa tiro e , le go ba kanelela loungo lo , ke tle ka lona ke ya Sepaine .
45015029	Ke a itse fa e tlaa re ke tla mo go lona , ke tlaa bo ke tla ka botlalo jwa tshegofatso ya ga Keresete .
45015030	Jaana bagaetsho , ke a lo rapela ka Morena wa rona Jesu Keresete , le ka lorato lwa Mowa , gore lo tlhoafale mmogo le nna , lo nthapelele mo Modimong ;
45015031	gore ke gololwe mo go ba ba sa utlweng mo Jutea , le gore tirelo e ke nang le go direla Jerusalema ka yone e lebosege mo baitsheping ;
45015032	gore ke tle ke ye koo go lona ka boitumelo , ka go rata ga Modimo , mme ke bone go ikhutsa mmogo le lona .
45015033	Jaana a Modimo wa kagiso o nne le lona lotlhe . Amen .
45016001	Ke lo kaela Febe kgaitsadia rona , yo e leng modiredi mongwe wa phuthego e e mo Kenkerea ;
45016002	gore lo mo tshole mo Moreneng , ka mokgwa o o tshwanetseng baitshepi ; le gore lo mo thuse mo go sengwe fela se o tlaa se lo lopang , gonne le ene e ne e ntse e le mothusi wa batho ba le bantsi , le wa me ka nosi .
45016003	Dumedisang Perisila le Akwila , badiredi ka nna mo go Keresete Jesu ,
45016004	e le ba ba kileng ba baya dithamo tsa bone fa fatshe , gore ba mpoloke ; ba ke sa ba lebogeng ke le nosi , mme le tsone diphuthego tsotlhe tsa Baditšhaba di a ba leboga .
45016005	Lo dumedise phuthego e e mo ntlong ya bone . Dumedisang Epaeneto moratwi wa me , yo e leng lebutswapele la Asia mo go Keresete .
45016006	Dumedisang Maria , yo o lo diretseng ka thata e kgolo .
45016007	Dumedisang Anteroniko le Juniase , ba losika lwa me , le bagolegwi ka nna , ba ba itsegeng mo baaposetoleng , e bile e le ba ba dumetseng mo go Keresete pele ga me .
45016008	Dumedisang Ampeliato moratwi wa me mo Moreneng .
45016009	Dumedisang Urebano modiri ka rona mo tirong ya ga Keresete , le Setakuse moratwi wa me .
45016010	Dumedisang Apelese molebosegi wa ga Keresete . Dumedisang ba e leng ba ntlo ya ga Arisetobulo .
45016011	Dumedisang Herotione wa losika lwa me . Dumedisang ba ntlo ya ga Narekiso , ba ba mo Moreneng .
45016012	Dumedisang Terufena le Terufosa , e le basadi ba ba dirang mo Moreneng . Dumedisang Peresise moratwi , yo o kileng a dira thata mo Moreneng .
45016013	Dumedisang Rufuse moitshenkedwi wa Morena , le yo e leng mmaagwe , le mme .
45016014	Dumedisang Asunekerito , le Felegone , le Heremese , le Paterobase , le Heremase , le bakaulengwe ba ba nang nabo .
45016015	Dumedisang Filologo le Julia , le Nereo le kgaitsadie , le Olumpase , le baitshepi botlhe ba ba nang nabo .
45016016	Lo dumedisanye ka katlo e e boitshepo . Diphuthego tsotlhe tsa ga Keresete di a lo dumedisa .
45016017	Jaana ke a lo rapela , bagaetsho , ka re , lepang ba ba tsosang dikgaogano le dikgopiso tse di fapaanyeng , le thuto e lo e ithutileng ; mme lo kgaogane nabo .
45016018	Gonne ba ba ntseng jalo ga ba direle Morena wa rona Keresete , fa e se dimpa tsa bone fela ; ba tle ba tsietse dipelo tsa ba ba bopegileng senyana , ka puo ya bone e e borethe , e e ntle .
45016019	Gonne go utlwa ga lona go utlwaletse kwa bathong botlhe . Ke gone ke a itumela ka ga lona ; mme ke rata gore lo nne botlhale mo go se se molemo , lo nne masisi mo go se se bosula .
45016020	Modimo wa kagiso o tlaa akofa o tapetela Satane fa tlase ga dinao tsa lona .
45016021	Timotheo modiri ka nna , o a lo dumedisa ; le Lukio le Jasone le Sosipatere , ba losika lwa me .
45016022	Nna Teretio , yo ke kwalang lokwalo lo , ke a lo dumedisa mo Moreneng .
45016023	Gaio , yo ke nnang mo ga gagwe , e bile e le mothusi wa phuthego yotlhe , o a lo dumedisa . Eraseto modisa wa dikhumo tsa motse , o a lo dumedisa , le Kwareto wa mokaulengwe .
45016024	A tshegofatso ya Morena wa rona Jesu Keresete e nne le lona lotlhe .
45016025	Jaana ene yo o nonofileng go lo tlhomamisa ka fa Mafokong a a Molemo a me , le ka fa go rerweng ga Jesu Keresete , ka fa tshenolong ya bosaitsiweng jo bo sa leng bo boloketswe mo tuulalong ka metlha e e sa leng e tlholega e tswa Tsose ;
45016026	jaanong bo senotswe bo bile bo itsisiwe merafe yotlhe ka dikwalo tsa baperofeti , ka fa taolong ya Modimo o o sa tlholegang , gore e tle mo khutlong ya tumelo ;
45016027	go Modimo o o botlhale o le osi , ka Jesu Keresete , a go nne kgalalelo ka bosaengkae . Amen .
46001001	Ke nna Paulo , yo ke biditsweng go nna moaposetole wa ga Jesu Keresete ka go rata ga Modimo , ke na le Sosethenese mokaulengwe wa rona .
46001002	Re kwalela phuthego ya Modimo e e kwa Korinthe , e bong bone ba ba itshepisitsweng mo go Keresete Jesu , ba biditswe go nna baitshepi , ba na le botlhe mo mafelong a otlhe ba ba bitsang leina la Morena wa rona Jesu Keresete , Morena wa bone le wa rona .
46001003	Ka re , a tshegofatso e nne le lona , le kagiso e e tswang mo Modimong Rraetsho , le mo go Morena Jesu Keresete .
46001004	Ke leboga Modimo wa me ka metlha yotlhe ka ga lona , ka ntlha ya tshegofatso ya Modimo e lo e neilweng mo go Keresete Jesu ;
46001005	ka lo humisitswe mo go ene mo dilong tsotlhe , mo puong yotlhe , le mo kitsong yotlhe ;
46001006	fela jaaka tshupo ya ga Keresete e tlhomamisitswe mo go lona .
46001007	Lwa ba lwa tla lwa se ka lwa tlhaela mo neong epe ; lo ntse lo lebeletse tshenolo ya Morena wa rona Jesu Keresete ;
46001008	yo o bileng a tlaa lo tlhomamiseletsa le kwa bokhutlong , gore lo nne lo se na ka fa lo ka nyadiwang ka teng mo letsatsing la Morena wa rona Jesu Keresete .
46001009	Modimo o boikanngo , o lo bileditsweng bolekaneng le Morwa one Jesu Keresete Morena wa rona ka one .
46001010	Jaana bagaetsho , ke a lo rapela , ka leina la Morena wa rona Jesu Keresete , gore lo nne puo nngwe fela lotlhe , le gore go se nne dikgaogano mo go lona ; mme lo ko lo itekanele mmogo , le mo mogopolong o le mongwe fela , le mo tshekatshekong e le nngwe fela .
46001011	Gonne bagaetsho , ke boleletswe ka ga lona , ke ba e leng ba ntlo ya ga Keloe , fa go na le dikgang mo go lona .
46001012	Ke bua jaana ka re , mongwe le mongwe wa lona o tlaa re : “ Nna ke oo rra Paulo , le nna ke oo rra Apolose , le nna ke oo rra Kefase , mme nna ke oo rra Keresete . ”
46001013	A Keresete o kgaoganye ? A Paulo o lo bapoletswe ? Kgotsa a lo kolobeditswe mo ineng la ga Paulo ?
46001014	Ke leboga Modimo ka gobo ke se ka ka kolobetsa ope wa lona , fa e se Kerisepo le Gaio ;
46001015	gore go se nne motho ope yo o tlaa reng , lo kolobeditswe mo ineng la me .
46001016	Ka ba ka kolobetsa le ba ntlo ya ga Setefanase . Kwa ntle ga bao , ga ke itse fa ke kolobeditse ope o sele .
46001017	Gonne Keresete ga a a ka a nthoma gore ke ye go kolobetsa , fa e se gore ke ye go rera Mafoko a a Molemo ; mme e be e se ka botlhale jwa puo , e se re kgotsa mokgoro wa ga Keresete wa dirwa lefela fela .
46001018	Gonne lefoko la mokgoro ke dinyana mo go ba ba senyegang ; mme mo go rona ba re bolokwang , ke nonofo ya Modimo .
46001019	Gonne go kwadilwe ga twe : “ Ke tlaa senya botlhale jwa matlhale , le matsetseleko a ba ba ikelelelang ke tlaa a gana . ”
46001020	Motlhalefi o kae ? Mokwadi o kae ? Moganedi wa lefatshe leno o kae ? A Modimo ga o a ntsha botlhale jwa lefatshe dinyana fela ?
46001021	Gonne e rile ka lefatshe , ka botlhale jwa lone , le se ka la lemoga Modimo mo botlhaleng jwa Modimo , ga kgatlha Modimo go boloka ba ba dumelang ka dinyana tsa thero .
46001022	Ka Bajuta ba lopa ditshupo , le Bagerika ba batla botlhale ;
46001023	mme rona re rera Keresete a bapotswe , e le sekgopiso mo Bajuteng , mme mo go Baditšhaba e le dinyana fela ;
46001024	mo go ba ba biditsweng , Bajuta le Bagerika , re rera Keresete , e le nonofo ya Modimo , le botlhale jwa Modimo .
46001025	Ka gobo dilo tsa Modimo tse di kaiwang dinyana , di botlhale bogolo go batho ; le tsa Modimo tse di kaiwang bokoa , di nonofile bogolo go batho .
46001026	Gonne bagaetsho , a lo ko lo lebeng go bidiwa ga lona , jaaka go se bantsi ba ba botlhale ka fa nameng , go se bantsi ba ba nonofileng , go se bantsi ba ba tlotlegang , ba ba biditsweng ;
46001027	Modimo o itshenketse dilo tse di kaiwang dinyana ke lefatshe , gore o tlhabise ba ba botlhale ditlhong ; e bile gape Modimo o itshenketse dilo tse di kaiwang bokoa ke lefatshe , gore o tlhabise dilo tse di nonofileng ditlhong .
46001028	Le tse di kaiwang matlakala a lefatshe , le dilo tse di nyatsegang , Modimo o di itshenketse , ee , le dilo tse di seyong , gore o nyeletse dilo tse di teng ;
46001029	gore go se ka ga ikgantsha nama epe fa pele ga Modimo .
46001030	Mme lona lo ba one mo go Keresete Jesu , yo o re diretsweng botlhale jo bo tswang Modimong , le tshiamo , le boitshepiso , le thekololo ;
46001031	e le gore go nne jaaka go kwadilwe ga twe : “ Yo o ikgantshang , a a ikgantshe ka Jehofa . ”
46002001	Nna bagaetsho , e rile ke ya koo go lona , ka bo ke sa ye ka bontle jwa puo , le fa e le jwa botlhale , ke lo bolelela bosaitsiweng jwa Modimo .
46002002	Gonne ke ne ke ikaeletse gore ga nketla ke itse sepe mo go lona , fa e se Jesu Keresete , le ene a bapotswe .
46002003	Ka nna le lona ke le mo bokoeng , le mo poifong , le mo bogolong jwa thoromo .
46002004	Puo ya me le go rera ga me , ga se ka ga ema ka mafoko a a mafatshwa a botlhale , fa e se ka tshupetso ya Mowa , le ya nonofo ,
46002005	gore tumelo ya lona e se ka ya ema mo botlhaleng jwa batho , fa e se mo nonofong ya Modimo fela .
46002006	Le fa go ntse jalo re bua botlhale mo go ba ba itekanetseng ; mme e be e le botlhale bongwe jo e seng jwa lefatshe leno , le fa e le jwa babusi ba lefatshe leno , ba ba tswang lefela fela .
46002007	Mme re bua botlhale jwa Modimo ka bosaitsiweng , e bong botlhale jo bo ntseng bo fitlhilwe , jo Modimo o bo laoletseng kgalaletso ya rona gale pele ga dipopo .
46002008	E le jo go seng ope wa babusi ba lefatshe leno yo o bo itseng ; gonne fa ba ka bo ba bo itsile , ba ka bo ba se ka ba bapola Morena wa kgalalelo .
46002009	Re bua fela jaaka go kwadilwe ga twe : “ Ke dilo tse leitlho le se kang la di bona , le tse tsebe e se kang ya di utlwa , le tse di se kang tsa tsena mo pelong ya motho , e bong dilo tsotlhe tse Modimo o di baakanyeditseng bone ba ba o ratang . ”
46002010	Modimo o di senoletse rona ka Mowa . Gonne Mowa o tlhatlhoba dilo tsotlhe , ee , le dilo tse di boteng tsa Modimo .
46002011	Gonne e mang mo bathong yo o itseng dilo tsa motho , fa e se mowa wa motho o o mo go ene ? Go ntse fela jalo le dilo tsa Modimo , ga go ope yo o di itseng , fa e se Mowa wa Modimo .
46002012	Rona re amogetse mowa o e seng wa lefatshe , e le mowa o e leng wa Modimo ; gore re tle re itse dilo tse re di newang fela ke Modimo .
46002013	E le dilo tse re bileng re di bua , e seng ka puo e re e rutwang ke botlhale jwa motho , e le e re e rutwang ke Mowa , re tshwantsha dilo tsa semowa ka dilo tsa semowa .
46002014	Jaana yo e leng motho wa tlholego , ga a amogele dilo tsa Mowa wa Modimo ; gonne ke dinyana mo go ene ; mme ga a ka ke a di itse , ka di sekasekwa ka fa mokgweng wa semowa .
46002015	Mme yo e leng wa semowa o sekaseka dilo tsotlhe , mme ene ka esi ga a sekasekwe ke motho ope .
46002016	Gonne mang yo o itsileng mogopolo wa Morena , fa e bo ne ne a ka mo ruta ? Mme rona re na le mogopolo wa ga Keresete .
46003001	Nna bagaetsho , ke ne ke sa ka ke ka bua le lona jaaka basemowa , fa e se jaaka basenama fela , le jaaka banyana ba bannye mo go Keresete .
46003002	Ke lo otlile ka maši , e seng ka dijo tse di loileng ; gonne lo ne lo ise lo nonofe ; nnyaa , le gompieno ga lo a go nonofela ,
46003003	gonne le gompieno lo sa le basenama . Gonne e re ka go na le lefufa le kgang mo go lona , a ga lo basenama , mme lo sepela ka fa mokgweng wa botho ?
46003004	Gonne fa mongwe a re : “ Nna ke oo rra Paulo , ” le yo mongwe a re : “ Nna ke oo rra Apolose , ” a ga lo batho fela ?
46003005	Foo Apolose e be e le mang ? Le Paulo ke mang ? Ke badiredi fela ba lo dumetseng ka bone ; mongwe le mongwe o ntse jaaka Morena a mo abetse .
46003006	Nna ka jala , Apolose a nosa ; mme Modimo wa ungwisa .
46003007	Jalo yo o jalang e be e se sepe , le fa e le yo o nosang ; fa e se Modimo fela o o ungwisang .
46003008	Jaana yo o jalang le yo o nosang , ba bangwe fela , mme mongwe le mongwe o tlaa amogela tuelo ya gagwe ka fa tirong ya gagwe .
46003009	Gonne re badiri mmogo le Modimo ; lona lo temo ya Modimo , lo kago ya Modimo .
46003010	Ka thaya motheo jaaka moagi yo o botlhale , ka fa tshegofatsong ya Modimo e ke e neilweng ; mme yo mongwe o aga mo go one . Mme a motho mongwe le mongwe a itise ka fa o agang mo go one ka teng .
46003011	Gonne ga go motho ope yo o ka thayang motheo o sele fa e se o o theilweng , o e leng Jesu Keresete .
46003012	Mme fa mongwe le fa e le mang a aga mo motheong o ka gouta , le selefera , le maje a a tlhokegang , le logong , le bojang , le dirite ;
46003013	tiro ya mongwe le mongwe e tlaa bonadiwa ; gonne letsatsi le tlaa e bolela ka e senolwa ke molelo ; molelo ka osi o tlaa leka tiro ya mongwe le mongwe ka fa e ntseng ka teng .
46003014	E tlaa re fa tiro ya mongwe e ema , e o e agileng mo motheong o tlaa amogela tuelo .
46003015	E tlaa re fa tiro ya mongwe e fisiwa , o tlaa senyegelwa , mme ene ka esi o tlaa bolokwa ; mme e tlaa bo e le mo go tshwanang jaaka a raletse molelo .
46003016	A ga lo itse fa lo le tempele ya Modimo , le gone fa Mowa wa Modimo o agile mo go lona ?
46003017	Fa motho le fa e le mang a senya tempele ya Modimo , le ene Modimo o tlaa mo senya ; gonne tempele ya Modimo e boitshepo , e lo leng yone .
46003018	A go se nne motho ope yo o itsietsang . Fa motho mongwe a ikgopola fa a le botlhale mo go lona mo fatsheng leno , a a tswe seeleele , gore a tlhalefe .
46003019	Gonne botlhale jwa lefatshe leno ke dinyana mo Modimong . Gonne go kwadilwe ga twe : “ Yo o tshwarang batlhalefi mo boferefereng jwa bone ; ”
46003020	gape , ga twe : “ Morena o itse dikakanyo tsa batlhalefi , fa di le boithamako fela . ”
46003021	Ke gone a go se nne ope yo o ikgantshang ka batho . Gonne dilo tsotlhe ke tsa lona ,
46003022	le fa e ka bo e le Paulo , kgotsa Apolose , kgotsa Kefase , kgotsa lefatshe , kgotsa botshelo , kgotsa loso , kgotsa dilo tsa gompieno , kgotsa dilo tse di tlang ; gotlhe fela ke ga lona .
46003023	Mme lona lo ba ga Keresete , mme Keresete ke wa Modimo .
46004001	A motho a re kaye , jaaka re le badiredi ba ga Keresete , le balebalebedi ba masaitseweng a Modimo .
46004002	Mono go bile go lopiwa ka ga balebalebi , gore motho a fitlhelwe a le boikanngo .
46004003	Mme mo go nna ke selo se sennyennye fa ke ka sekasekwa ke lona , le fa e le ka tshekaseko ya motho ; ee , le nna ga ke itshekaseke .
46004004	Gonne ga ke ikitse boatla bope , le fa go ntse jalo ga ke siamisiwe ka gone moo ; mme yo o ntshekasekang ke Morena .
46004005	Ke gone , se sekiseng sepe e ise e nne motlha , go tle go tsamaye Morena a tle , yo o tlaa senolang dilo tsa lefifi tse di fitlhilweng , a ba a bonatsa dikgakologelo tsa dipelo ; foo motho mongwe le mongwe o tlaa bona pako ya gagwe mo Modimong .
46004006	Jaana bagaetsho , dilo tse , ke di beile mo go nna le mo go Apolose ka setshwantsho ka ntlha ya lona ; gore lo ithute ka rona , gore lo se ka lwa fetela kwa pele ga dilo tse di kwadilweng ; gore go se nne ope wa lona yo o belafalang ka yo mongwe , mme a nyatse yo mongwe .
46004007	Gonne mang yo o go tshwanolotseng le yo mongwe ? Mme o na le eng se o se kang wa se newa fela ? Mme fa o se neilwe , o belafalelang , jaaka e kete ga o a se newa ?
46004008	Lo setse lo kgotshe , lo setse lo humile lo busitse re seyo mo go lona ; ee , ke rata lwa bo lo busa , gore le rona re tle re buse le lona .
46004009	Gonne ke gopola gore Modimo o ntshitse rona baaposetole go bonwa kwa morago ga botlhe , jaaka batho ba ba laoletsweng go swa ; gonne re dirilwe segakgamalelo sa lefatshe , le sa baengele , le sa batho .
46004010	Rona re dieleele ka ntlha ya ga Keresete , mme lona lo botlhale mo go Keresete , rona re bokoa , lona lo thata ; lona lo na le kgalalelo , mme rona re na le tlotlologo .
46004011	Nako e sa ntse e le eno , re ntse re bolawa ke tlala , le lenyora , ga re a tswala , re a tlhanyakwa , ga re na bonno bope jo bo tlhomameng ,
46004012	re ikgokgolela , re dira ka diatla tsa rona : e re re gobololwa , re segofatse ; e re re bogisiwa , re itshoke ;
46004013	e re re kgalwa , re rapele ; re dirwa matlakala a lefatshe , le makgobolo a dilo tsotlhe , le gompieno .
46004014	Ga ke lo kwalele dilo tse go lo tlhabisa ditlhong , mme e le go lo laya jaaka bana ba me ba ba rategang .
46004015	Gonne le fa lo ka bo lo na le baruti ba le 10 000 mo go Keresete , le fa go ntse jalo borraeno ga ba bantsi ; gonne mo go Keresete Jesu , ke nna ke lo tsetseng ka Mafoko a a Molemo .
46004016	Ke gone , ke a lo rapela ka re , lo nne baetsi ba me .
46004017	Ke gone ka moo ke romileng Timotheo kwa go lona , yo e leng ngwanake mo Moreneng , yo o rategang le yo o boikanngo , yo o tlaa lo gopodisang mekgwa ya me e e mo go Keresete , fela jaaka ke ruta gotlhe mo diphuthegong tsotlhe fela .
46004018	Jaana bangwe ba ikgogomositse , jaaka e kete ga ke na go ya koo go lona .
46004019	Mme ke tlaa akofa ke ya koo go lona , fa Morena a rata ; mme ke tlaa itse e e seng puo ya ba ba ikgogomositseng , mme e leng nonofo ya bone .
46004020	Gonne bogosi jwa Modimo ga bo mo puong , bo mo nonofong .
46004021	Lo eletsang ? A ke ke ye koo go lona ka thupa , kgotsa ka lorato le ka mowa wa bonolo ?
46005001	Ntla , go bile go bolelwa ka ga lona fa go na le boaka mo go lona , e bile e le boaka jo bo seyong le fa e le mo go Baditšhaba , jaaka go twe mongwe wa lona o na le mosadi wa ga rraagwe .
46005002	Mme lo ikgogomositse , mme lwa se ka lwa lela bogolo , gore yo o dirileng tiro e a tlosiwe mo gare ga lona .
46005003	Gonne nna ruri , le fa ke seyo mo mmeleng , mme ke le teng mo moweng , ke setse ke sekisitse yo o dirileng tiro e e ntseng jalo , jaaka e kete ke ne ke le teng ;
46005004	e re lo phuthegile , lo na le mowa wa me , le thata ya Morena wa rona Jesu , ka re : Mo ineng la Morena wa rona Jesu ,
46005005	yo o ntseng jalo , lo mo neele Satane , gore go senngwe nama , gore mowa o bolokwe mo tsatsing la Morena Jesu .
46005006	Go ikgantsha ga lona ga go molemo . A ga lo itse fa sebediso se le sennye se tle se bedise boupe jotlhe ?
46005007	Tlosetsang ruri sebediso se segologolo , gore lo nne boupe jo boša , fela jaaka lo sa bedisega . Gonne le yone Tlolaganyo ya rona e isitswe setlhabelo , e bong Keresete .
46005008	Ke gone , a re direng modiro , e seng ka sebediso se segologolo , le fa e le ka sebediso sa kilo le sa boikepo , mme e leng ka senkgwe se se sa bedisiwang sa bopeloephepa le boammaaruri .
46005009	Ke lo kwaletse mo lokwalong lwa me ka re , lo se ka lwa nna le bokopano le baakafadi ;
46005010	ka bo ke sa reye baakafadi ba lefatshe fela , le fa e le baiphetlhi le baikgagapeledi , le fa e le baobamedi ba medimo ya disetwa ; gonne jalo e tlaa bo e le gore lo tswe mo lefatsheng .
46005011	Mme gompieno ke lo kwalela gore e tle e re fa go na le motho yo o bidiwang modumedi , mme a le moakafadi , kgotsa a le moiphetlhi , kgotsa a le moobamedi wa medimo ya disetwa , kgotsa a le mokgadi , kgotsa a le motagwi , kgotsa a le seikgagapeledi ; ka re yo o ntseng jalo , nnyaa , lo se ka lwa tlwaelana nae le fa e le go ja nae .
46005012	Gonne ke dirang ka go sekisa ba ba kwa ntle ? A ga lo sekise ba ba mo teng ?
46005013	E tswa ba ba kwa ntle bone Modimo o a ba sekisa . Tlosang motho yo o bosula mo gare ga lona .
46006001	A e ntse jaana , fa mongwe mo go lona a na le kgang le wa ga gabo , a se ke a boife go ya go seka fa pele ga ba ba sa siamang , a sa ye fa pele ga baitshepi bogolo ?
46006002	Kgotsa a ga lo itse fa baitshepi ba tlaa atlhola lefatshe ? Fa lefatshe le atlholwa ke lona , a lo a bo lo sa tshwanela go atlhola mo dilong tse dipotlana jaana ?
46006003	A ga lo itse fa re tlaa atlhola baengele ? Bogolo jang dilo tse e leng tsa botshelo jono ?
46006004	Ke gone , fa lo na le go atlhola mo dilong tse e leng tsa botshelo jono , emisang batho ba ba sa kaiweng sepe mo phuthegong , gore ba atlhole .
46006005	Ke bua jaana , gore ke lo tlhabise ditlhong . A ruri ga go ka ke ga fitlhelwa motho mongwe mo go lona yo o botlhale , yo o nonofileng go atlhola mo gare ga bakaulengwe ba gagwe ?
46006006	Mme mokaulengwe a ye go seka le mokaulengwe , e bile e le fa pele ga ba ba sa dumeleng ?
46006007	Nnyaa , e setse e le molato fela mo go lona , ka lo na le ditshekisanyo . Ga lo itshokeleleng tshiamololo bogolo ? Ga lo iteseleletseng go patikwa bogolo ?
46006008	Nnyaa , ke lona ba lo dirang tshiamololo ka losi , ke lona ba lo patikang batho , e bile e le bakaulengwe ba lona .
46006009	Kgotsa a ga lo itse fa ba ba sa siamang ba se ketla ba rua bogosi jwa Modimo ? Lo se ka lwa tsietsega ; go le baakafadi , go le baobamedi ba medimo ya disetwa , go le ba bonyatsi , go le baithati , go le basotoma ,
46006010	go le magodu , go le ba ba bohula , go le matagwa , go le bakgadi , go le baikgagapeledi , ga ba ketla ba rua bogosi jwa Modimo .
46006011	Bangwe ba lona ba kile ba ne ba ntse jalo ; mme lwa tlhapisiwa , lwa itshepisiwa , lwa siamisiwa mo ineng la Morena Jesu Keresete , le mo Moweng wa Modimo wa rona .
46006012	Mo go nna dilo tsotlhe di letlelesegile , mme dilo tsotlhe ga di molemo go dirwa . Mo go nna dilo tsotlhe di letlelesegile ; mme ke gana go laolawa ke sepe .
46006013	Dijo ke tsa mpa , le mpa ke ya dijo ; mme Modimo o tlaa nyeletsa yone le tsone . Mmele ga o a direlwa boaka , mme ke wa Morena ; mme Morena ke wa mmele .
46006014	Go le Morena , Modimo o mo tsositse , le rona o tlaa re tsosa ka nonofo ya one .
46006015	A ga lo itse fa mebele ya lona e le ditokololo tsa ga Keresete ? Mme a ke ka tlosa ditokololo tsa ga Keresete , ka di ntsha ditokololo tsa seaka ? A go se nne jalo .
46006016	Kgotsa a ga lo itse fa yo o ikopantseng le seaka a le mmele mongwe fela naso ? Gonne a re : “ Bobedi bo tlaa nna nama e le nngwe fela . ”
46006017	Mme yo o ikopantseng le Morena o mowa mongwe fela .
46006018	Tshabang boaka . Boleo jotlhe jo motho o bo dirang bo kwa ntle ga mmele ; yo o dirang boaka o leofela mmele wa gagwe .
46006019	Kgotsa a ga lo itse fa mmele wa lona e le tempele ya Mowa o o Boitshepo o o mo go lona , o lo o bonyeng mo Modimong ? Mme ga lo ba lona ;
46006020	gonne lo rekilwe ka tlhwatlhwa , ke gone galaletsang Modimo mo mmeleng wa lona .
46007001	Jaana ka ga dilo tse lo kwadileng ka ga tsone ; go molemo mo monneng gore a se ka a ama mosadi .
46007002	Le fa go ntse jalo , ka ntlha ya maakafalo , a monna mongwe le mongwe a nne le mosadi wa gagwe , le mosadi mongwe le mongwe a nne le monna wa gagwe .
46007003	A monna a neele mosadi tshwanelo ya gagwe ; mosadi le ene a direle monna jalo .
46007004	Mosadi ga a na taolo mo mmeleng wa gagwe , fa e se monna fela ; go ntse jalo , monna ga a na taolo mo mmeleng wa gagwe , fa e se mosadi fela .
46007005	Lo se ka lwa ikgogonelana , fa e se ka go dumalana ka sebaka , gore lo tle lo ineele mo thapelong , lo itse go ba lo kopana gape , gore Satane a se bone kgoro ya go lo raela ka go retelelwa ga lona ke go itshoka .
46007006	Golo mo , ke go ipoledisa fela , ke sa re ke buisiwa ke taolo .
46007007	Le fa go ntse jalo ke rata batho botlhe ba ka bo ba ntse fela jaaka nna . Motho mongwe le mongwe o na le neo ya gagwe e e tswang Modimong , mongwe ka mokgwa o , yo mongwe ka o sele .
46007008	Ke raya ba ba iseng ba nyale , le basadi ba batlholagadi , ka re , go ka nna molemo mo go bone fa ba nna fela jaaka nna .
46007009	Mme fa ba retelel wa ke go itshoka , a ba nyale ; gonne go molemo go nyala bogolo go go babalelwa .
46007010	Ba ba nyalanyeng ke a ba laya , mme e be e se nna , e le Morena , gore a mosadi a se tlogele monna wa gagwe .
46007011	Mme fa a mo tlogela , a a nne fela a sa nyalwe ; fa go sa nna jalo , a a letlane le monna wa gagwe ; gape monna a se tlogele mosadi wa gagwe .
46007012	Ba bangwe ba rewa ke nna , e seng Morena , go re , fa monna yo e leng modumedi a na le mosadi yo o sa dumeleng , fa mosadi a itumela go aga nae , monna a se mo tlogele .
46007013	Le mosadi yo o nang le monna yo o sa dumeleng , fa monna a itumela go aga nae , a mosadi a se tlogele monna wa gagwe .
46007014	Gonne monna yo o sa dumeleng o itshepisiwa ka mosadi , le mosadi yo o sa dumeleng o itshepisiwa ka monna yo o leng modumedi ; fa go ne go sa nna jalo bana ba lona ba ka bo ba sa itsheka ; mme jaanong ba itshepile .
46007015	Le fa go ntse jalo fa yo o sa dumeleng a tsamaya , a a tsamaye ; go le monna wa modumedi , go le mosadi wa modumedi , ga ba mo kgolegong ka mo go ntseng jalo ; mme Modimo o re biditse gore re nne mo kagisong .
46007016	Gonne wena mosadi , o itse jang fa e tlaa re gongwe o se ketla o boloka monna wa gago ? Le wena monna , o itse jang fa e tlaa re gongwe o se ketla o boloka mosadi wa gago ?
46007017	Fela jaaka Morena a abetse motho mongwe le mongwe , jaaka Modimo o biditse mongwe le mongwe , a a sepele fela jalo . Ke laya diphuthego tsotlhe jalo .
46007018	Fa motho a biditswe a rupile , a a se eletse bokgola . Fa mongwe a biditswe a sa rupa , a a se rupe .
46007019	Go rupa ga se sepe , le go tlhoka go rupa ga se sepe , fa e se go tshegetsa ditaolo tsa Modimo go le gosi fela .
46007020	A mongwe le mongwe a nne mo boemong jo o biditsweng a le mo go jone .
46007021	Fa o biditswe o le motlhanka , o se ka wa re sepe ka gone . Mme fa o ka gololwa , o go sole molemo bogolo .
46007022	Gonne yo o biditsweng mo Moreneng a le motlhanka , ke mogololesegi wa Morena ; go ntse fela jalo , yo o biditsweng a se mo botlhankeng , ke motlhanka wa ga Keresete .
46007023	Lo rekilwe ka tlhwatlhwa ; lo se ka lwa tswa batlhanka ba batho .
46007024	Bagaetsho , boemo jo motho mongwe le mongwe o biditsweng a le mo go jone , a nne mo go jone a na le Modimo .
46007025	Jaana ka ga makgarebane ga ke na taolo ya Morena , mme ke atlhola jaaka mongwe yo o bonyeng boutlwelobotlhoko mo Moreneng , gore ke nne boikanngo .
46007026	Ka re , ke gopola gore go molemo ka ntlha ya pitlagano ya gompieno ; ka re , go molemo mo mothong go nna jaaka a ntse .
46007027	A o golagantswe le mosadi ? O se ka wa batla go gololwa . A o golotswe mo mosading ? Se batle mosadi .
46007028	Le fa o ka nyala , o tlaa bo o sa leofa ; le fa kgarebana e ka nyalwa , e tlaa bo e sa leofa . Le fa go ntse jalo , ba ba ntseng jalo , ba tlaa bona pitlagano mo nameng ; mme ke ne ke rata go lo rekegela .
46007029	Ke bua lefoko le , bagaetsho , ke re , lobaka lo khutshwafetse , gore e tle e re mo lobakeng lo lo tlang , go le ba ba nang le basadi ba nne jaaka fa ba ka bo ba se na nabo ;
46007030	go le ba ba lelang , ba nne jaaka ba ka bo ba sa lele ; go le ba ba itumelang , ba nne jaaka ba ka bo ba sa itumele ; go le ba ba rekang ; ba nne jaaka ba ka bo ba se na sepe ;
46007031	go le ba ba ipapalelang ka lefatshe , a ba se fetise selekanyo , gonne mokgwa wa lefatshe leno o a feta .
46007032	Ke rata lwa bo lo se na ditlhodiego . Yo o sa nyalang o tlhokometse dilo tsa Morena , ka fa o ka kgatlhang Morena ka teng .
46007033	Mme yo o nyetseng o tlhokometse dilo tsa lefatshe , ka fa o ka kgatlhang mosadi wa gagwe ka teng .
46007034	Go bile go na le tshwanologo mo mosading yo o nyetsweng le kgarebane . Yo o sa nyalwang o tlhokometse dilo tsa Morena , gore a nne boitshepo mo mmeleng le mo moweng ; mme yo o nyetsweng o tlhokometse dilo tsa lefatshe , ka fa o ka kgatlhang monna wa gagwe ka teng .
46007035	Ke bua jalo go lo thusa ; e seng gore ke lo thaise ka kgole , mme e le gore ke lo gopodise se se tshwanetseng , le gore lo direle Morena ka mo go sa akgaakgegeng .
46007036	Fa motho mongwe a gopola gore o direla ngwana wa gagwe wa kgarebane ka fa go sa tshwanelang , fa a tlodilwe ke lobaka lwa gagwe lwa go nyalwa ; mme fa go tshwanetse jalo , a a dire ka fa o ratang ka teng ; ga a leofe ; a ba nyalane .
46007037	Yo o tlhomameng mo pelong ya gagwe , a sa pitlaganngwe ke sepe , mme a na le boitaolo ka ga go rata ga gagwe , fa a tlhomamisitse mo pelong ya gagwe gore o tlaa ikganelela ngwana wa gagwe wa kgarebane , o tlaa bo a dira sentle .
46007038	Jalo go le yo o neelang ngwana wa gagwe wa kgarebane nyalo , o dira sentle ; mme yo o sa mo neeleng nyalo , o tlaa bo a dira sentle bogolo .
46007039	Mosadi yo o nyetsweng o golegilwe ka lobaka lo monna wa gagwe o sa tshedileng ka lone ; mme fa monna a sule o golotswe , o ka nyalwa ke yo o mo ratang ; mme e be e le mo Moreneng fela .
46007040	Ka fa tshekatshekong ya me , o tlaa bona boitumelo bogolo fa a nna jaaka a ntse ; mme ke a gopola gore Mowa wa Modimo le one o na le nna .
46008001	Jaana ka ga dilo tse di isediwang medimo ya disetwa ditlhabelo , re a itse fa re na le kitso rotlhe . Kitso e a gogomosa , mme lorato lo a agelela .
46008002	Fa motho a gopola gore o itse sengwe , ga a ise a itse jaaka a tshwanetse go itse ;
46008003	Mme fa motho a rata Modimo , ene o itsiwe ke Modimo .
46008004	Ke gone , ka ga go ja dilo tse di isediwang medimo ya disetwa ditlhabelo , re a itse fa modimo wa sesetwa e se sepenyane , mme go se na modimo ope , fa e se o mongwe fela .
46008005	Gonne le fa go na le e e bidiwang medimo kwa legodimong le mo lefatsheng ; jaaka go na le medimo e le mentsi , le barena ba le bantsi ;
46008006	le fa go ntse jalo mo go rona , go Modimo o le mongwe fela , e bong Rara , yo dilo tsotlhe di tswang mo go ene , le rona re nnetse ene ; e bile go Morena a le mongwe fela , e bong Jesu Keresete , yo dilo tsotlhe di emeng ka ene , le rona ka ene .
46008007	Le fa go ntse jalo kitso eo ga e mo bathong botlhe . Bangwe , e re ka ba lemilwe ke modimo wa sesetwa , le jaana ba ja dijo tse ka go re , ke dijo tse di iseditsweng modimo wa sesetwa ; mme dipelo tsa bone , ka di le bokoa , di leswafadiwe .
46008008	Ga re ketla re lebosega mo Modimong ka dijo ; ka gobo le fa re sa je , ga re tlhaele sepe ; le gone le fa re ja , ga re oketsege mo go sepe .
46008009	Lo itise e se re kgotsa thata e ya lona ya tswa sekgopiso mo go ba ba bokoa .
46008010	Gonne fa motho a go bona , wena yo o nang le kitso , o jela mo tempeleng ya modimo wa sesetwa , segakolodi sa gagwe , fa se le bokoa , a ga se ketla se sosologela go ja dilo tse di iseditsweng medimo ya disetwa ditlhabelo ?
46008011	Gonne yo o bokoa o swa ka ntlha ya kitso ya gago , e bong mokaulengwe yo Keresete o suleng ka ntlha ya gagwe .
46008012	Jalo , e re ka lo leofela bakaulengwe , le digakolodi tsa bone di le bokoa , lo di ntsha dintho , lo bo lo leofela Keresete .
46008013	Ke gone , fa dijo di kgopisa wa gaetsho , ga nketla ke tlhola ke ja nama gope , gore ke se ka ka kgopisa wa gaetsho .
46009001	A ga ke mogololesegi ? A ga ke moaposetole ? A ga ke a bona Jesu Morena wa rona ? A lona ga lo tiro ya me mo Moreneng ?
46009002	Le fa nka bo ke se moaposetole mo go ba bangwe , mo go lona gone ke ntse jalo , gonne ke lona lotshwao lwa boaposetole jwa me mo Moreneng .
46009003	Go ikarabela ga me mo go ba ba ntotolotsang ke gone mo .
46009004	A ga re na tshiamelo ya go ja le go nwa ?
46009005	A ga re na tshiamelo ya go tsamaya le mosadi re mo tsere , yo e leng modumedi , fela jaaka baaposetole ba bangwe , le jaaka bomonna Morena , le jaaka Kefase ?
46009006	Kgotsa rona le Barenabase , a ke rona rosi re se nang tshiamelo ya go bakela go dira ?
46009007	Go na le motlhabani ofe yo o tleng a ye ntweng ka go itlamela ? Mang yo o tlhomang tshimo ya mafine , a se ke a je loungo lwa yone ? Kgotsa mang yo o fudisang letsomane , a se ke a je maši a letsomane ?
46009008	A ke bua dilo tse ka fa mokgweng wa batho ? Kgotsa a molao le one ga o bue jalo ?
46009009	Gonne go kwadilwe mo molaong wa ga Moše ga twe : “ O se ka wa bofa kgomo molomo fa e fula mabele . ” A ke go re , Modimo o tlamela dikgomo fela ?
46009010	Kgotsa a o bua jalo ka ntlha ya rona ? Ee , go kwadilwe jalo ka ntlha ya rona , gonne yo o lemang o tshwanetse go lema ka tsholofelo , le yo o folang o tshwanetse go fola ka tsholofelo ya go abelwa .
46009011	Fa re lo jaletse dilo tsa semowa , a ke selo se segolo fa re ne re ka roba dilo tsa lona tsa senama ?
46009012	Fa ba bangwe ba inaya tshiamelo e e ntseng jalo mo go lona , rona ga re direleng jalo bogolo ? Le fa go ntse jalo ga re a ka ra ithusa ka tshiamelo e ; mme re itshokela dilo tsotlhe , gore re se ka ra kgoreletsa Mafoko a a Molemo a ga Keresete gope .
46009013	A ga lo itse fa ba ba direlang mo dilong tse di boitshepo ba a ja dilo tsa tempele , le ba ba nnetseng sebeso ba tlhakanetse le sebeso dilo tsa sone ?
46009014	Morena o laotse fela jalo , gore ba ba rerang Mafoko a a Molemo ba tshele ka Mafoko a a Molemo .
46009015	Mme nna ga ke a ka ka ithusa ka sepe sa dilo tse ; ke bile ga ke kwale dilo tse gore ke direlwe jalo ; gonne mo go nna go molemo go swa , bogolo go go khutlisiwa mo go ikgantsheng ga me ka motho ope .
46009016	Gonne fa ke rera Mafoko a a Molemo , ga ke na sepe se ke se ikgantshetsang ; gonne kgorobelelo e mo go nna ; gonne go ka bo go latlhega nna , fa ke sa rere Mafoko a a Molemo .
46009017	Gonne fa ke dira golo mo ka go rata ga me , ke bo ke na le tuelo ; mme fa e se ka go rata ga me , ke bo ke neetswe tiro ya tebalebelo .
46009018	Foo tuelo ya me e be e le eng ? Ke go re , e tle e re fa ke rera Mafoko a a Molemo , ke be ke dire gore thero e eme mo go se nang tuelo , gore ke se ka ka ithusa ka botlalo ka tshiamelo ya me mo therong .
46009019	Gonne le fa ke ne ke se mo taolong ya batho bape , ke ipeile mo botlhankeng mo go botlhe , gore ke tle ke gape bogolo .
46009020	Mo Bajuteng ke ne ke ntse jaaka Mojuta , gore ke tle ke gape Bajuta ; mo go ba ba mo molaong , jaaka ke le mo molaong , le mororo ke se mo molaong ka nosi , gore ke tle ke gape ba ba mo molaong .
46009021	Mo go ba ba se nang molao , ke ntse jaaka ke se na molao , ke sa re ke se na molao mo Modimong , mme ke le mo molaong wa ga Keresete , e le gore ke tle ke gape ba ba se nang molao .
46009022	Mo go ba ba bokoa ka nna bokoa , gore ke tle ke gape ba ba bokoa . Ke ntse ka nna dilo tsotlhe mo bathong botlhe , e tle e re kgotsa ke boloke bangwe ka mokgwa mongwe .
46009023	Ke dira dilo tsotlhe ka ntlha ya Mafoko a a Molemo , gore ke tle ke nne le kabelano go one .
46009024	A ga lo itse fa ba ba sianang ba tle ba siane botlhe , mme mongwe fela a phamole sekgele ? Sianang fela jalo , gore lo tle lo amogele .
46009025	Motho mongwe le mongwe yo o lekelang mo ditshamekong , o tshela ka tekano mo dilong tsotlhe . Bone ba dira jalo gore ba amogele serwalo se se bolang ; mme rona gore re bone se se sa boleng .
46009026	Ke gone nna ke siana jaana , e seng jaaka e kete ke a akabala ; ke lekela jalo , e seng jaaka yo o betsang sebaka fela ;
46009027	mme ke ikgoba mmele , ke o baya mo taolong , e se re kgotsa ka mokgwa mongwe , e tlaa re ke sena go rerela ba bangwe Mafoko a a Molemo , nna ka nosi ka tla ka ganwa .
46010001	Gonne bagaetsho , ga ke rate lwa tlhoka go itse fa borraetsho ba ne ba le fa tlase ga leru botlhe , mme botlhe ba ralala lewatle ;
46010002	botlhe ba kolobelediwa Moše mo lerung le mo lewatleng ;
46010003	botlhe ba ja dijo di le dingwe fela tsa semowa ;
46010004	botlhe ba nwa metsi a le mangwe fela a semowa ; gonne ba ne ba nwa mo lefikeng lengwe la semowa le le ba setseng morago ; mme lefika leo e ne e le Keresete .
46010005	Le fa go ntse jalo Modimo ga o a ka wa itumelela bontsi jwa bone ; gonne ba ile ba ribigediwa mo nageng .
46010006	Jaana dilo tse e ne e le dikaelo tsa rona , gore re se ka ra eletsa dilo tse di bosula , jaaka bone ba kile ba di eletsa .
46010007	Le gone lo se ka lwa nna baobamedi ba medimo ya disetwa , jaaka bangwe ba bone ; jaaka go kwadilwe ga twe : “ Batho ba ne ba dulela go ja le go nwa , mme ba nanoga ba tshameka . ”
46010008	Le gone a re se direng boaka , jaaka bangwe ba bone ba kile ba dira , mme ba swa ka letsatsi le le lengwe fela , ba le 23 000 .
46010009	Le gone a re se lekeng Morena , jaaka bangwe ba bone ba kile ba mo leka , mme ba bolawa ke dinoga .
46010010	Le gone lo se ka lwa ngongorega , jaaka bangwe ba bone ba kile ba ngongorega , mme ba nyelediwa ke mosenyi .
46010011	Jaana dilo tse , di ba dirafaletse ka mokgwa wa sekaelo ; mme tsa kwalwa gore di nne tlhagiso mo go rona , ba dikhutlo tsa metlha di wetseng mo go rona .
46010012	Ke gone yo o gopolang gore o eme , a itise gore a se ka a wa .
46010013	Ga lo a welwa ke thaelo epe e e sa ka keng ya itshokelwa ke motho , mme Modimo o boikanngo , o o se ketlang o lo lesa lwa raelwa ka mo go fetang nonofo ya lona ; mme o tlaa re mo thaelong o lo baakanyetse kgoro ya phalolo le yone , gore lo tle lo bone go e itshokela .
46010014	Ke gone baratwa ba me , tshabang kobamelo ya medimo ya disetwa .
46010015	Ke bua jaaka fa go buiwa le batho ba ba botlhale ; akanyang se ke se buang .
46010016	Senwelo sa tshegofatso se re se lebogelang , a ga se kabalano le madi a ga Keresete ? Senkgwe se re se ngathoganyang , a ga se kabalano le mmele wa ga Keresete ?
46010017	Ka rona ba re leng bantsi , re senkgwe se le sengwe fela , re mmele o le mongwe fela , gonne rotlhe re ja senkgwe se se leng sengwe fela .
46010018	Bonang Iseraele ka fa nameng . Ba ba jang ditlhabelo , a ga ba na kabalano le sebeso ?
46010019	Ke a bo ke reng ? A ke go re , se se isediwang modimo wa sesetwa setlhabelo ke selo sengwe , kgotsa modimo wa sesetwa ka osi ke selo sengwe ?
46010020	Ka re , dilo tse Baditšhaba ba di isang ditlhabelo ba di isetsa badimo , e seng Modimo . Ga ke rate lwa bo lo na le kabalano le badimo .
46010021	Ga lo ka ke lwa nwa senwelo sa Morena , le senwelo sa badimo ; ga lo ka ke lwa jela mo lomating lwa Morena , le mo lomating lwa badimo .
46010022	Kgotsa a ke go re , re fufanya Morena ? A re thata bogolo go ene ?
46010023	Dilo tsotlhe di letlelesegile ; mme dilo tsotlhe ga di molemo go dirwa . Dilo tsotlhe di letlelesegile ; mme dilo tsotlhe ga di agelele .
46010024	A go se nne motho ope yo o ipatlelang molemo fela , mme a mongwe le mongwe a batlele wa ga gabo molemo .
46010025	Tsotlhe tse di rekisiwang kwa botlhabelong lo di je fela , lo sa botse sepe ka ntlha ya segakolodi ,
46010026	gonne lefatshe ke la Morena le botlalo jwa lone .
46010027	Fa mongwe wa ba ba sa dumelang a lo laletsa modiro , mme lo rata go ya ; se lo se fiwang lo se je fela lo sa botse sepe , ka ntlha ya segakolodi .
46010028	Mme fa motho mongwe a lo raya a re : “ Selo se , se ne se isitswe setlhabelo , ” foo lo se ka lwa se ja , ka ntlha ya yo o se kaileng , le ka ntlha ya segakolodi .
46010029	Fa ke re segakolodi , ga ke reye sa gago , ke raya sa yo mongwe ; gonne go itaola ga me go a bo go sekisediwang ka segakolodi sa o sele ?
46010030	Fa ke ja ka tshegofatso , ke bolelwa ka bosula ka ntlha yang ka ga se ke se lebogetseng ?
46010031	Ke gone , le fa loo ja , le fa loo nwa , le fa e ka bo e le eng se lo se dirang , tsotlhe , fela lo di direle kgaleletso ya Modimo .
46010032	Se kgopiseng bape , le fa e le Bajuta , le fa e le Bagerika , le fa e le phuthego ya Modimo ;
46010033	fela jaaka le nna ke kgatlha batho botlhe mo dilong tsotlhe , ke sa itirele , mme ke direla ba ba leng bantsi , gore ba tle ba bolokwe .
46011001	Nnang baetsi ba me , jaaka le nna ke le moetsi wa ga Keresete .
46011002	Jaana ke a lo baka ka lo tle lo nkgopole mo dilong tsotlhe , mme lo tshegeditse ditao , fela jaaka ke di lo neetse .
46011003	Mme ke rata gore lo itse fa tlhogo ya monna mongwe le mongwe e le Keresete ; le tlhogo ya mosadi ke monna ; le tlhogo ya ga Keresete ke Modimo .
46011004	Monna mongwe le mongwe yo o rapelang , kgotsa a ruta a rwele mo tlhogong , o tlotlolola tlhogo ya gagwe .
46011005	Mosadi mongwe le mongwe yo o rapelang , kgotsa a ruta , tlhogo ya gagwe e bipologile o tlotlolola tlhogo ya gagwe , gonne go tshwana fela jaaka a ka bo a beotswe .
46011006	Gonne fa mosadi a sa ipipe tlhogo , le gone a kutwe ; mme fa e le ditlhong mo mosading go kutwa , le fa e le go beolwa , a ipipe tlhogo .
46011007	Le gale monna ga a a tshwanela go ipipa tlhogo , ka e le ene setshwano le kgalalelo ya Modimo , mosadi ke kgalelelo ya monna .
46011008	Gonne monna ga a a ntshiwa mo mosading , mme mosadi o ntshitswe mo monneng :
46011009	le gone monna ga a a bopelwa mosadi , mme mosadi o bopetswe monna .
46011010	Ke gone ka moo mosadi o tshwanetseng go dirana le sesupo sa go nna mo taolong mo tlhogong ya gagwe , ka ntlha ya baengele .
46011011	Le fa go ntse jalo mo Moreneng , mosadi ga a kwa ntle ga monna , le monna ga a kwa ntle ga mosadi .
46011012	Gonne jaaka mosadi a ntshitswe mo monneng , monna le ene o belegwe ke mosadi ; mme dilo tsotlhe di tswa mo Modimong .
46011013	Lo sekasekeng ka losi ; a go gontle fa mosadi a rapela Modimo a sa ipipa tlhogo ?
46011014	A le tlholego ya batho ga e lo rute , gore fa monna a na le moriri o moleele , ke ditlhong mo go ene ?
46011015	Mme fa mosadi a na le moriri o moleele , ke kgalalelo mo go ene ; gonne moriri wa gagwe o o neilwe gore o nne seipipo .
46011016	Mme fa motho a rata go nna kgang , rona ga re na mokgwa o o ntseng jalo , le fa e le diphuthego tsa Modimo ga di na nao .
46011017	Fa ke lo naya tao e , ke be ke sa lo bake , ka gobo go phuthega ga lona go sa dirane le molemo , fa e se bosula bogolo .
46011018	Gonne sa ntlha , ke utlwa fa e a re fa lo tla mmogo mo phuthegong , go bo go nne le dikgaogano mo go lona ; ka ntlha nngwe ke a go dumela .
46011019	Gonne le gone go tshwanetse fa go ka nna le makoko mo go lona , gore ba ba lebosegang ba bonatshege mo go lona .
46011020	Ke gone e a re fa lo phuthega , go bo go retele go ja selalelo sa Morena .
46011021	Gonne mo go jeng ga lona , mongwe le mongwe o tle a ijele selalelo sa gagwe pele ga yo mongwe ; mme mongwe a tle a bolailwe ke tlala ; yo mongwe a tle a tagilwe .
46011022	Ao ! A ga lo na matlo a go jela le go nwela mo go one ? Kgotsa a lo nyatsa phuthego ya Modimo , lo ba lo tlhabisa ba ba se nang sepe ditlhong ? Ke tlaa lo raya ke reng ? A ke ke lo bake mo go se ? Ga ke lo bake .
46011023	Gonne ke amogetse mo Moreneng se le sone ke se lo neileng , go re : E rile mo sigong jo o okilweng ka jone , Morena Jesu a tsaya senkgwe ;
46011024	mme ya re a sena go leboga , a se ngathoganya a re : “ Se ke mmele wa me , o o robelwang lona ; dirang mo lo nkgopole ka gone . ”
46011025	Senwelo le sone a se tsaya ka mokgwa o o ntseng jalo , morago ga selalelo , a re : “ Senwelo se ke kgolagano e ntšha mo mading a me . Dirang mo ka gale fa lo se nwa , go nkgopola ka gone . ”
46011026	Gonne ka gale e a re lo ja senkgwe se , le go nwa senwelo , lo bo lo bolela loso lwa Morena a tsamaye a tle .
46011027	Ke gone , yo o jang senkgwe , a ba a nwa senwelo sa Morena , a sa tshwanela , o tlaa bo a leofela mmele le madi a Morena .
46011028	A motho a ipotsise , jalo a itse go ja senkgwe le go nwa senwelo .
46011029	Gonne yo o jang a nwa , mme a sa lemoge mmele , o ijela a inwela tshekiso fela .
46011030	Batho ba bantsi mo go lona ba bokoa , ba bile ba botlhoko ka ntlha ya gone moo , mme ba bangwe ba robetse ba le bantsi .
46011031	Fa re ne re ka itemoga , re ne re se ketla re sekisiwa .
46011032	Mme e a re fa re sekisiwa , re otlhaiwa ke Morena , gore re se ka ra sekisiwa le lefatshe .
46011033	Ke gone , bagaetsho , fa lo phuthegela go ja , lo letane .
46011034	Fa mongwe a bolailwe ke tlala , a a je kwa ga gagwe ; gore go phuthega ga lona go se ka ga dirana le tshekiso . Dilo tse di setseng , ke tlaa di rulaganya mogang ke fitlhang koo go lona .
46012001	Jaana bagaetsho , ka ga dineo tsa semowa , ga ke rate lwa tlhoka go itse .
46012002	Lo a itse fa e rile lo le Baditšhaba , lwa bo lo gogelwa kwa medimong ya disetwa eo ya dimumu , ka fa lo ne lo ka gogwa ka teng fela .
46012003	Ke gone ke a lo tlhaloganyetsa , gore ga go ope yo e a reng a bua ka Mowa wa Modimo , a ba a ka re : “ Jesu o hutsegile , ” mme ga go motho ope yo o ka reng : “ Jesu ke Morena , ” fa e se ka Mowa o o Boitshepo .
46012004	Jaana go na le dineoneo dingwe le dingwe , mme Mowa o mongwe fela .
46012005	Go na le ditirelotirelo dingwe le dingwe , mme Morena o ntse a le mongwe fela .
46012006	Gape go na le madiro mangwe le mangwe , mme Modimo o ntse o le mongwe fela , o o dirang dilo tsotlhe mo go botlhe .
46012007	Mme mongwe le mongwe o newa ponatshego ya Mowa , gore a tle a thusege le ba bangwe botlhe ka yone .
46012008	Gonne mongwe o newa lefoko la botlhale ka Mowa ; yo mongwe a newe lefoko la kitso , e ntse e le ka one Mowa ;
46012009	yo mongwe a newe tumelo , e ntse e le ka one Mowa ; yo mongwe a newe dineo tsa phodiso , e ntse e le ka one Mowa ;
46012010	yo mongwe a newe go dira dikgakgamatso , le yo mongwe thuto ; yo mongwe go lemoga mowa ; yo mongwe dipuo dingwe le dingwe ; yo mongwe go phutholola dipuo .
46012011	Mo dilong tsotlhe tse , go bo go dira one Mowa o o leng mongwe fela , ka go abela mongwe le mongwe ka fa o ratang ka teng fela .
46012012	Gonne jaaka mmele o ntse mongwe fela , mme o na le ditokololo di le dintsi , mme ditokololo tsotlhe tsa mmele , le fa di le dintsi , di le mmele o le mongwe fela , le ene Keresete o ntse jalo .
46012013	Rotlhe re kolobeleditswe mmele o le mongwe fela mo Moweng o le mongwe fela , le fa re le Bajuta kgotsa Bagerika , le fa re le bagolegwi kgotsa bagololesegi ; rotlhe ra nosiwa Mowa o le mongwe fela .
46012014	Gonne mmele ga o tokololo e le nngwe fela , mme di dintsi .
46012015	Fa lonao lo ka re : “ E re ka ke se seatla , ga ke wa mmele , ” ga go ka ke ga twe , ga se lwa mmele ka ntlha ya gone moo .
46012016	Fa tsebe e ka re : “ E re ka ke se leitlho , ga ke wa mmele , ” ga go ka ke ga twe , ga se ya mmele ka ntlha ya gone moo .
46012017	Fa mmele otlhe e ka bo e ne e le leitlho , go utlwa go ka bo go le kae ? Fa mmele otlhe e ka bo e ne e le kutlo , go dupa go ka bo go le kae ?
46012018	Jaanong , Modimo o beile ditokololo , nngwe le nngwe ya tsone mo mmeleng fela ka fa go kgatlhileng one ka teng .
46012019	Fa tsotlhe e ka bo e le tokololo e le nngwe fela , mmele one o ka bo o le kae ?
46012020	Jaana ditokololo di dintsi , mme mmele o mongwe fela .
46012021	Leitlho ga le ka ke la raya seatla la re : “ Ga ke go dire sepe , ” le tlhogo gape , ga e ka ke ya raya dinao ya re : “ Ga ke lo dire sepe . ”
46012022	Nnyaa , bogolo ditokololo tsa mmele tse e kete di bokoa thata , di na le tiro ,
46012023	le ditokololo tsa mmele tse re reng di tlotlo e nnye , ke tsone tse re di tlotlang bogolo ; le ditokololo tsa rona tse di seng dintle , di bona bontle jo bo tletseng bogolo ,
46012024	le mororo ditokololo tsa rona tse di leng dintle , di sa tlhoke sepe ; Modimo o kitlantse mmele mmogo ; tokololo e e tlhaelang o e tlaleditse tlotlo bogolo ;
46012025	gore go se nne kgaogano mo mmeleng ; mme e le gore ditokololo di tle di tshwane mo go tlameleng .
46012026	Kgotsa fa tokololo nngwe e utlwa botlhoko , ditokololo tsotlhe di utlwa botlhoko nayo ; kgotsa fa tokololo nngwe e tlotlwa , ditokololo tsotlhe di itumela nayo .
46012027	Jaana lona lo mmele wa ga Keresete ; mme mongwe le mongwe lo ditokololo tsa one .
46012028	Modimo o tlhomile bangwe mo phuthegong , ba ntlha baaposetole , ba bobedi baperofeti , ba boraro baruti , foo go nne dikgakgamatso , mme gape go nne dineo tsa phodiso , le dithuso , le dipuso , le dipuopuo dingwe le dingwe .
46012029	A botlhe ke baaposetole ? A botlhe ke baperofeti ? A botlhe ke baruti ? A botlhe ke badiri ba dikgakgamatso ?
46012030	A botlhe ba na le dineo tsa phodiso ? A botlhe ba bua ka dipuo ? A botlhe ba a phutholola ?
46012031	Eletsang thata dineo tse dikgolo . Mme ke tlaa nna ke lo kaela mokgwa mongwe o o gaisang segolo bogolo .
46013001	Fa ke bua dipuo tsa batho le tsa baengele , mme fa ke se na lorato , ke be ke etsa kgotlho e e gogomang , kgotsa dimatla tsa tshipi tse di opanngwang fela .
46013002	Fa ke na le neo ya go ranola , ke bile ke itse masaitsiweng otlhe le kitso yotlhe ; fa ke na le tumelo yotlhe , e le e e lekanyeng go hudusa dithaba , mme fa ke se na lorato , ke be ke se sepe fela .
46013003	Fa ke ntsha dilo tsotlhe tsa me , ke otla bahumanegi ka tsone , fa ke ntshetsa mmele wa me go fisiwa , mme fa ke se na lorato , ga go nthuse sepe .
46013004	Lorato lo itshoka ka pelotelele , lo pelonomi ; lorato ga lo pelotshetlha ; lorato ga lo ke lo ikgantsha , ga lo mabela .
46013005	Ga lo ke lo dira ka fa go sa tshwanelang , ga lo ke lo ipatlela fela , ga lo ke lo gakatsega , ga lo ke lo akanya bosula ;
46013006	ga lo itumelele tshiamololo , mme lo itumelela boammaaruri ;
46013007	lo itshokela dilo tsotlhe , lo dumela dilo tsotlhe , lo solofela dilo tsotlhe , lo iphapaanya le dilo tsotlhe .
46013008	Lorato ga lo ke lo tlhaela gope . Le fa go na le diperofeso , di tlaa khutlisiwa ; le fa go le dipuo , di tlaa fela ; le fa go le kitso , e tlaa khutlisiwa .
46013009	Gonne re itse ka bontlhanngwe , re perofesa ka bontlhanngwe ;
46013010	mme e tlaa re se se itekanetseng se tsile , se se emeng ka bontlhanngwe se tlaa khutlisiwa .
46013011	E rile ke le ngwanyana , ka bua jaaka ngwanyana , ka ikutlwa jaaka ngwanyana , ka akanya jaaka ngwanyana ; mme jaanong ka ke le monna , ke latlhile dilo tsa bonyana .
46013012	Gonne gompieno re bona mo seiponeng go le lefitshwana , mme e tlaa re mo lobakeng loo re tlaa bona go lebanye difatlhogo ; gompieno ke itse ka bontlhanngwe ; mme e tlaa re mo lobakeng loo , ke tlaa itse fela jaaka le nna ke itsilwe .
46013013	Jaana go sala tumelo , le tsholofelo , le lorato , boraro jo ; mme se segolo mo borarong jo ke lorato .
46014001	Latelang lorato ; le fa go ntse jalo lo eletse thata dineo tsa semowa , bogolo gore lo ranole .
46014002	Gonne yo o tšhomang , ga a bue le batho , fa e se le Modimo ; gonne ga go motho ope yo o mo utlwang ; mme ka mowa o bua masaitsiweng .
46014003	Yo o ranolang o bua le batho kagelelo , le kgomotso , le nametso .
46014004	Yo o tšhomang o a ikagelela ; mme yo o ranolang o agelela phuthego .
46014005	Jaana ke rata lwa bo lo bua dipuo di sele lotlhe , mme bogolo gore lo ranole . Yo o ranolang o mogolo go feta yo o tšhomang fa a sa phutholole , gore phuthego e bone kagelelo .
46014006	Jaana , bagaetsho , fa ke ka tla mo go lona ke tšhoma , ke tlaa lo naya thuso yang , fa ke sa bue le lona ka mokgwa wa tshenolo , kgotsa wa kitso , kgotsa wa go ranola , kgotsa wa thuto ?
46014007	Le tse e leng dilo tse di sa utlweng , tse di nang le mantswe , gongwe e le lotlhaka , kgotsa harepa , fa di sa farologane melodi , go tlaa itsiwe jang se se kaiwang ke go poroma ga lotlhaka kgotsa harepa ?
46014008	Gonne fa lonaka lo ntsha poromo e e sa tlhomamang , mang yo o tlaa ipaakanyetsang go ya ntweng ?
46014009	Go ntse jalo le lona , fa lo sa bue ka loleme puo e e bofefo go utlwiwa , go tlaa itsiwe jang se se buiwang ? Gonne lo tlaa bo lo buela mo sebakeng fela .
46014010	Le gale , go mantswentswe a a kanakana mo lefatsheng , mme go bo go se lepe le le se nang se le se kayang .
46014011	Ke gone ka re , fa ke sa itse se lentswe le se kayang , ke tlaa bo ke le motho seeng mo go yo o buang , le yo o buang o tlaa bo a le motho seeng mo go nna .
46014012	Go ntse jalo le lona , e re ka lo tlhoafaletse dineo tsa semowa , lo leke gore lo totele kagelelo ya phuthego .
46014013	Ke gone , a yo o tšhomang a rapele gore a ke a phutholole .
46014014	Gonne fa ke rapela ka tšhomi , mowa wa me o a rapela , mme tlhaloganyo ya me ga e na sepe .
46014015	Go ka tweng ? Ke tlaa rapela ka mowa , ke ba ke rapela le ka tlhaloganyo , ke tlaa opela ka mowa , ke ba ke opela le ka tlhaloganyo .
46014016	Fa o leboga ka mowa , yo o emeng mo bonnong jwa yo o sa rutegang , o tlaa bua jang a re : “ Amen , ” mo go lebogeng ga gago , ka a sa itse se o se buang ?
46014017	Le gale wena o leboga sentle , mme yo mongwe ga a agelelwe .
46014018	Ke leboga Modimo , ke bua dipuo di sele bogolo go lona lotlhe .
46014019	Le fa go ntse jalo , mo phuthegong , ke rata ka bua mantswe a le matlhano ka tlhaloganyo ya me , gore ke tle ke rute le ba bangwe , bogolo go go bua mantswe a le 10 000 ka dipuo di sele .
46014020	Bagaetsho , se nneng banyana mo tlhaloganyong ; le fa go ntse jalo , mo kilong lo nne banyana , mme mo tlhaloganyong lo nne banna .
46014021	Go kwadilwe mo molaong ga twe : “ Ke tlaa bua le batho ba ka banna ba dipuo di sele , le ka melomo ya baeng ; mme ga ba ketla ba nkutlwa le ka mokgwa o o ntseng jalo , ” go bua Morena .
46014022	Ke gone ka re , dipuo di sele ke sesupo , e seng mo go ba ba dumelang , e leng mo go ba ba sa dumeleng ; mme go ranola ke sesupo , e seng mo go ba ba sa dumeleng , e leng mo go ba ba dumelang .
46014023	Ke gone , fa phuthego yotlhe e phuthegile , mme botlhe ba bua ka dipuo di sele , mme go tsena batho ba ba sa rutegang , le ba ba sa dumelang , a ga ba ketla ba re lo a tsenwa ?
46014024	Mme fa botlhe ba ranola , mme go tsena mongwe yo o sa dumeleng , kgotsa yo o sa rutegang , o tlhajwa ke botlhe , o sekisiwa ke botlhe ;
46014025	maoma a pelo ya gagwe a a senolwa ; jalo o tlaa wela fa fatshe ka sefatlhogo , a obamela Modimo , a bolela fa Modimo o le mo go lona ruri .
46014026	Go ka tweng bagaetsho ? E re fa lo phuthega , mongwe le mongwe o a ba a na le sefela , le thuto , le tshenolo , le puo , a na le phuthololo . A dilo tsotlhe di direlwe kagelelo .
46014027	E re fa go na le go buiwa ka tšhomi , a go bue ba le babedi kgotsa ba le bararo , e seng go fetisa mo ; a ba bue ka go fapaana , mme a mongwe a phutholole .
46014028	Fa go se na mophutholodi , a ba didimale fela mo phuthegong ; a go ipolelele ene ka esi , le Modimo a bue le one .
46014029	A baranodi ba bue ba le babedi kgotsa bararo , a ba bangwe ba farologanye .
46014030	Fa tshenolo e dirafalela yo mongwe yo o dutseng teng , a yole wa pele a didimale .
46014031	Gonne lotlhe lo ka ranola ka monokela , gore botlhe ba ithute , le gore botlhe ba gomodiwe ;
46014032	mewa ya baranodi e laolwe ka baranodi .
46014033	Gonne Modimo ga se Modimo wa tlhakatlhakano , fa e se wa kagiso fela , jaaka go ntse mo diphuthegong tsotlhe tsa baitshepi .
46014034	A basadi ba didimale mo diphuthegong ; gonne ga ba a leselediwa go bua ; mme a ba nne mo boingotlong , jaaka go bua le one molao .
46014035	Fa ba rata go itse sengwe , a ba botse banna ba bone kwa gae ; gonne ke ditlhong fa mosadi a ka bua mo phuthegong .
46014036	Ao ! A lefoko la Modimo le simogile la tswa mo go lona ? Kgotsa a le tletse lona lo le losi ?
46014037	Fa motho mongwe a ithaya a re ke moranodi , kgotsa ke wa semowa , a ke a ele tlhoko dilo tse ke di lo kwalelang , gore ke taolo ya Morena .
46014038	Fa motho mongwe a se na kitso , a a nne a se na kitso fela .
46014039	Ke gone bagaetsho , lo tlhoafalele thata go ranola , mme lo se ka lwa itsa go bua ka dipuo di sele .
46014040	A dilo tsotlhe di dirwe sentle fela , le ka thulaganyo .
46015001	Jaana bagaetsho , ke lo itsise Mafoko a a Molemo a ke a lo reretseng , a le lona lo a amogetseng , le a lo emeng mo go one ,
46015002	a lo bileng lo bolokwa ka one ; ka re , ke lo itsise mantswe a ke a lo reretseng , fa lo sa ntse lo a tshegeditse , fa lo se ka lwa dumelela lefela .
46015003	Gonne e rile pelepele ka lo neela mo le nna ke go amogetseng , e bong gore Keresete o swetse dibe tsa rona ka fa dikwalong ; le gore , o ne a fitlhwa ;
46015004	le gore , o tsositswe ka letsatsi la boraro ka fa dikwalong ;
46015005	le gore , a bonwa ke Kefase ; le ke ba ba 12 morago ga moo .
46015006	Morago a bonwa ke badumedi ba ba fetang 500 ka lobaka lo le longwe fela , ba bontsi jwa bone ba sa ntseng ba leyo le gompieno , bangwe ba setse ba robetse ;
46015007	morago a bonwa ke Jakobe ; morago ke baaposetole botlhe .
46015008	Moragorago , a bonwa le ke nna , ke le motho yo e keteng ke tsetswe ka lobaka lo e seng lone .
46015009	Gonne ke mmotlana wa baaposetole , yo ke bileng ke sa tshwanela go bidiwa moaposetole , ka ke bogisitse phuthego ya Modimo .
46015010	Ke ntse jaaka ke ntse jaana ka ntlha ya tshegofatso ya Modimo ; tshegofatso ya one e e ntirafaletseng , ga e a ka ya fitlhelwa e le lefela , mme ka dira bogolo go bone botlhe , le fa go ntse jalo ya bo e se nna , mme e le tshegofatso ya Modimo e ke ntseng ke na nayo .
46015011	Ke gone le fa e le nna , le fa e le bone , re rera jalo , le lona lo dumetse jalo .
46015012	Jaana fa Keresete a rerwa gore o tsositswe mo baswing , ana bangwe mo go lona ba bua jang ba re , ga go na go tsoga ga baswi ?
46015013	Fa go se na tsogo ya baswi , le ene Keresete ga a a tsosiwa ;
46015014	mme fa Keresete a sa tsosiwa , foo thero ya rona ke lefela ; tumelo ya lona le yone ke lefela .
46015015	Ee , re bile re fitlhelwa re le basupi ba Modimo ba re akang fela ; ka re supile fa Modimo o tsositse Keresete mo baswing ; ga o a ka wa mo tsosa , fa e le ruri baswi ba sa tsosiwe .
46015016	Gonne fa baswi ba sa tsosiwe , le ene Keresete ga a a tsosiwa .
46015017	Mme fa Keresete a sa tsosiwa , tumelo ya lona ke lefela ; lo sa ntse lo le mo dibeng tsa lona .
46015018	Jalo le ba ba robaletseng mo go Keresete ba tlaa bo ba nyeletse .
46015019	E ka re fa re solofetse mo go Keresete mo botshelong jono bo le josi fela , ke rona ba re tlhomolang pelo bogolo go batho botlhe .
46015020	Nnyaa , jaanong Keresete o tsositswe mo baswing , e le lebutswapele la ba ba robetseng .
46015021	Gonne e re ka loso lo tsile ka motho , go tsoga ga baswi le gone go tsile ka motho .
46015022	Gonne jaaka botlhe ba swa ka Atame , go ntse jalo , botlhe ba tlaa tshedisiwa ka Keresete .
46015023	E tlaa bo e le mongwe le ka fa thulaganyong ya gagwe : Keresete e le ene lebutswapele ; foo go tle ba e leng ba ga Keresete , mo go tleng ga gagwe .
46015024	Foo go tle bokhutlo jo o tlaa neelang Modimo , e bong Rara , bogosi ka jone , a sena go nyeletsa puso yotlhe le taolo , le nonofo .
46015025	Gonne o na le go busa fela , a ba a tla a tsamaye a beye baba botlhe ba gagwe fa tlase ga dinao tsa gagwe .
46015026	Mmaba wa bofelo yo o tlaa nyelediwang ke loso .
46015027	“ Gonne , o beile dilo tsotlhe mo taolong fa tlase ga dinao tsa gagwe . ” Fa o re : “ Dilo tsotlhe di beilwe mo taolong , ” go a bonala fa go sa rewe one o o beileng dilo tsotlhe mo taolong ya gagwe .
46015028	E tlaa re dilo tsotlhe di sena go bewa mo taolong ya gagwe , foo Morwa one le ene ka esi , o tlaa bewa mo taolong ya one o o beileng dilo tsotlhe mo taolong ya gagwe , gore Modimo o nne gotlhe mo go tsotlhe fela .
46015029	Fa go sa nna jalo , ba ba kolobelediwang baswi ba tlaa dirang ? Fa baswi ba sa tsosiwe gope , ba tlaa ba ba kolobelediwe go reng ?
46015030	Le rona , re emetseng mo poitshegong ka dipaka tsotlhe ?
46015031	Ke a ikana ka go ipelafatsa ga me ka lona bagaetsho , mo ke nang nago mo go Keresete Jesu Morena wa rona , ka re , ke a swa ka malatsi otlhe .
46015032	Fa ke lole le dibatana kwa Efeso , ka fa mokgweng wa batho , go a bo go nthusang ? A e re fa baswi ba sa tsosiwe , a re jeng , re nweng , gonne re tsoga re swa ka moso .
46015033	Lo se ka lwa tsietsega : “ Go ikopanya le ba ba bosula , go tle go bodise mekgwa e mentle . ”
46015034	Tsitsibogelang kwa tshiamong , mme se leofeng ; gonne bangwe ga ba na kitso ya Modimo ; mo , ke go bua go lo tlhabisa ditlhong .
46015035	Mme mongwe o ba a tla a re : “ Ana baswi ba tsosiwa jang ? Mme ba tlaa tla ka mmele o o ntseng jang ? ”
46015036	Seelele ke wena ! Le se wena ka wesi o se jalang , ga se ke se tshela , fa se sa swe pele .
46015037	Aitse se o se jalang , ga o jale mmele o o tlaa nnang , fa e se tlhaka fela , kgotsa e le ya mabele , gongwe e le ya peo e sele .
46015038	Mme Modimo o e naya mmele ka fa go kgatlhileng one ka teng , o naya peo nngwe le nngwe mmele o e leng wa yone .
46015039	Nama yotlhe ga e tshwane ; mme go nama e nngwe ya batho , e nngwe nama ya phologolo , e nngwe nama ya dinonyane , e nngwe nama ya ditlhapi .
46015040	Go bile go na le mebele ya selegodimo , le mebele ya selefatshe ; mme kgalalelo ya mebele ya selegodimo e sele , le kgalalelo ya mebele ya selefatshe e sele .
46015041	Go na le kgalalelo nngwe ya letsatsi , e nngwe ke kgalalelo ya kgwedi , e nngwe ke kgalalelo ya dinaledi ; gonne naledi nngwe e farologanye mo go e nngwe ka kgalalelo .
46015042	Go tsoga ga baswi le gone go ntse jalo . Go jalwa e le mo go bolang , go tsosiwe e le mo go sa boleng .
46015043	Go jalwa e le mo go tlotlologileng ; go tsosiwe go le mo kgalalelong ; go jalwa go le bokoa ; go tsosiwe go le thata .
46015044	Go jalwa e le mmele wa tlholego ; go tsosiwe e le mmele wa semowa . E re fa go na le mmele wa tlholego , wa semowa le one o teng .
46015045	Le gone go kwadilwe jalo ga twe : “ Motho wa pele , e bong Atame , a dirwa motho yo o tshedileng . ” Atame wa morago a dirwa mowa o o tshedisang .
46015046	Le fa go ntse jalo sa pele e ne e se sa semowa , fa e se sa tlholego fela ; mme sa semowa sa tla kwa morago .
46015047	Motho wa pele ke wa mmu , wa selefatshe ; motho wa bobedi ke wa legodimo .
46015048	Jaaka wa selefatshe a ntse , ba ba leng ba selefatshe le bone ba ntse jalo ; jaaka wa selegodimo a ntse , ba ba leng ba selegodimo le bone ba ntse jalo .
46015049	Jaaka re ne re ntse mo tshwanong ya wa selefatshe , re tlaa nna jalo mo tshwanong ya wa selegodimo .
46015050	Jaana , bagaetsho , ke bua lefoko le , ka re , nama le madi ke dilo tse di sa ka keng tsa rua bogosi jwa Modimo ; le gone go bola ga go ka ke ga rua bosaboleng .
46015051	Bonang , ke lo bolelela bosaitsiweng : Ga re ketla re robala rotlhe , mme re tlaa fetolwa rotlhe fela ,
46015052	ka gangwe fela , ka ponyo ya leitlho , ka lobaka lwa lonaka lwa bofelo . Gonne lonaka lo tlaa gelebetega , mme baswi ba tlaa tsosiwa ka mo go sa boleng , mme rona re tlaa fetolwa .
46015053	Gonne mo go bolang mo , go na le go apara bosaboleng , le mo go swang mo , go na le go apara bosasweng .
46015054	E tlaa re mo go bolang mo go sena go apara bosaboleng , le mo go swang mo go sena go apara bosasweng , foo go tlaa dirafala lefoko le le kwadilweng ga twe : “ Loso lo meditswe ke phenyo . ”
46015055	“ Loso , phenyo ya gago e kae ? Loso , lobelela lwa gago lo kae ? ”
46015056	Lobelela lwa loso ke boleo ; mme thata ya boleo ke molao .
46015057	Mme a go lebogwe Modimo , o o re nayang phenyo ka Morena wa rona Jesu Keresete .
46015058	Ke gone bagaetsho ba ba rategang , lo tlhomame , lo nitame , lo ntse lo totafetse mo tirong ya Morena ka metlha yotlhe , ka lo itse fa tiro ya lona e se ketla e nna lefela mo Moreneng .
46016001	Jaana , ka ga madi a a phuthelwang baitshepi , jaaka ke laotse diphuthego tsa Galatia , le lona lo dire jalo .
46016002	E re ka letsatsi la ntlha la beke , a mongwe le mongwe wa lona a beele sengwe fa thoko , ka fa o bonyeng go bapala ka teng , gore e tle e re ke tla , go bo go sa tlhole go na le go phutha .
46016003	E tlaa re ke fitlha , ba lo tlaa ba kayang ka dikwalo gore ba tshwanetse , ke bone ba ke tlaa ba romang , ba isa dikatso tsa lona kwa Jerusalema .
46016004	Fa e le tshwanelo gore le nna ke tsamaye , ba tlaa tsamaya le nna .
46016005	Ke tlaa tla koo go lona ke sena go ralala Maketonia ; gonne ke tlaa bo ke ralala Maketonia ;
46016006	e tlaa re kgotsa ke diege mo go lona , le fa e le go nna mariga , gore lo tle lo nkise kwa pele mo loetong lwa me lwa kwa ke yang teng fela .
46016007	Gonne ga ke rate go lo bona gompieno fa ke feta , gonne ke solofetse go diega mo go lona ka lobaka , fa e le go rata ga Morena .
46016008	Mme ke tlaa diega mo Efeso go ya go fitlha mo lobakeng lwa Pentekoste ;
46016009	gonne ke buletswe kgoro teng , le e go nang le tiro mo go yone , mme go na le baganetsi ba le bantsi .
46016010	Jaana fa Timotheo a ka tla , lo bone koo gore a nne mo go lona a se na poifo ; gonne o dira tiro ya Morena , jaaka le nna ke dira .
46016011	Ka re , a go se nne motho ope yo o mo nyatsang . Lo mo tswedisetse pele mo loetong lwa gagwe ka kagiso , gore a tle kwa go nna ; gonne ke mo lebeletse go tla le bakaulengwe .
46016012	Mme ka ga Apolose mogaetsho , ke mo rapetse thata , gore a ye koo go lona le bakaulengwe ; mme e ne e se go rata ga gagwe gope go ya ka lobaka lono ; o tlaa ya mogang o bonang lobaka .
46016013	Disang , lo eme ka tlhomamo mo tumelong , lo dire jaaka banna , lo nne thata .
46016014	Gotlhe mo lo go dirang , a go dirwe ka lorato .
46016015	Ke a lo rapela bagaetsho , lo a ba itse ba ntlo ya ga Setefanase , fa e le mabutswapele a lefatshe la Akaia , e le ba ba ineetseng go direla baitshepi .
46016016	Ka re , le lona lo ingotlele ba ba ntseng jalo , le mo go mongwe le mongwe yo o thusang , le yo o dirang mo tirong .
46016017	Ke itumelela go tla ga Setefanase , le Foretunato , le Akaiko , gonne se se neng se tlhokafala ntlheng ya lona ba se tladitse .
46016018	Gonne ba lapolositse mowa wa me le wa lona , mme ka re : Tsholanang le ba ba ntseng jalo .
46016019	Diphuthego tsa lefatshe la Asia di a lo dumedisa . Akwila le Perisila ba lo dumedisa thata mo Moreneng , ba na le phuthego e e mo ntlong ya bone .
46016020	Bakaulengwe botlhe ba a lo dumedisa . Dumedisanyang ka katlo e e boitshepo .
46016021	Tumediso ya me , ke le Paulo , e kwadilwe ka seatla sa me .
46016022	Fa motho mongwe a sa rate Morena , a a hutsege . Morena o etla .
46016023	Tshegofatso ya Morena Jesu Keresete e nne le lona .
46016024	Lorato lwa me lo nne le lona lotlhe mo go Keresete Jesu . Amen .
47001001	Ke nna Paulo , moaposetole wa ga Keresete Jesu , ka go rata ga Modimo , ke na le Timotheo mokaulengwe wa rona . Re kwalela phuthego ya Modimo e e kwa Korinthe , le baitshepi botlhe ba ba mo lefatsheng lotlhe la Akaia .
47001002	Ka re , a tshegofatso e nne le lona , le kagiso e e tswang kwa Modimong Rraetsho , le kwa go Morena Jesu Keresete .
47001003	A go bakwe Modimo le Rra Morena wa rona Jesu Keresete , Rra mautlwelobotlhoko , le Modimo wa kgomotso yotlhe ;
47001004	o o re gomotsang mo pitlaganong yotlhe ya rona , gore re tle re nonofele go gomotsa ba ba mo pitlaganong nngwe le nngwe , ka kgomotso e rona ka rosi re gomodiwang ka yone ke Modimo .
47001005	Gonne jaaka dipogiso tsa ga Keresete di re totetse , kgomotso ya rona le yone e tota fela jalo ka Keresete .
47001006	Le fa rona re le mo pitlaganong , e be e le gore lona lo bone kgomotso le poloko ; kgotsa le fa re gomodiwa , e be e le gore lo bone kgomotso , e e dirwang mo go lona mo go itshokeleng dipogiso tse le rona re di bogang .
47001007	Tsholofelo ya rona ka ga lona e nitame ; ka re itse gore , jaaka lo tlhakanetse le rona dipogiso , lo ntse jalo le mo kgomotsong .
47001008	Gonne bagaetsho , ga re rate lwa tlhoka go itse ka ga pitlagano ya rona e e re wetseng mo lefatsheng la Asia , ka fa re ne ra gatelelwa thata ka teng , go fetisa nonofo ya rona , ra ba ra tlhoboga le e leng jone botshelo .
47001009	Ee , rona ka rosi re ne re itshwaneditse loso mo teng ga rona , gore re se ka ra iikanya ka rosi , mme re ikanye Modimo o o tsosang baswi ,
47001010	o o re golotseng mo losong lo lo kalo , o o tlaa bang o golola ; o re o ikantseng gore o tlaa nna o re golola fela .
47001011	Le lona lo ntse lo dumalanye mo go re thuseng ka morapelo wa lona ; gore malebogo a ntshiwe ke batho ba le bantsi ka ga rona , ka neo e re e neilweng ka ntlha ya mekokotlelo ya batho ba le bantsi .
47001012	Gonne go ipelafatsa ga rona ke ka gone mo , e bong sesupo sa segakolodi sa rona sa gore re tshedile mo lefatsheng , mme segolo ntlheng ya lona ka boitshepo le ka bopeloephepa jwa Modimo , e seng ka botlhale jwa nama , mme e le ka tshegofatso ya Modimo .
47001013	Gonne ga re lo kwalele dilo dipe di sele , fa e se tse lo di balang , le tse lo reng ke mabolelela ruri , tse ke bileng ke solofetse gore lo tlaa nna lo di kaya jalo le go ya bokhutlong ;
47001014	jaaka le rona lo kile lwa re ipolela ka ntlha nngwe lwa re , ke rona boipelafatso jwa lona , fela jaaka le lona lo le boipelafatso jwa rona , mo tsatsing le Morena Jesu .
47001015	E rile ka ke ne ke na le boikanyo jo , ka rata go ya koo go lona gale gore lo tle lo bone letshego la bobedi ;
47001016	le gore ke tle ka lona , ke fetela kwa Maketonia , le go ba ke tla kwa go lona ke tswa Maketonia , le go tswelediswa ke lona kwa pele mo loetong lwa me ke ya Jutea .
47001017	Ke gone e rile ke rata jalo , a nkile ka itshupa botlhokatlhomamo ? Kgotsa dilo tse ke di ikaeletseng , a ke ikaeletse ka fa nameng , gore mo go nna go tle go nne : ee , ee , le nnyaa , nnyaa ?
47001018	Jaaka Modimo o le boikanngo , puo ya rona mo go lona ga se ee , le nnyaa .
47001019	Gonne Morwa Modimo , Jesu Keresete , yo o rerilweng mo go lona ke rona , e bong ke nna le Silefano le Timotheo , e ne e se go re , ee le nnyaa , mme mo go ene ke ee fela .
47001020	Gonne le fa dipolelo tsa tsholofetso tsa Modimo di ka bo di le dintsi jang , mo go ene go na le ee fela , ke gone le gone go leng Amen o wa rona ka ene , kgalaletsong ya Modimo ka rona .
47001021	Jaana yo o tlhomamisang rona le lona mo go Keresete , le yo o re tloditseng , ke Modimo ;
47001022	o o bileng wa re baya sekano , wa re naya peelelo ya Mowa mo pelong tsa rona .
47001023	Ke bitsa Modimo gore o nne mosupi mo moweng wa me , fa ke ithibile gore ke se ye Korinthe , mme e le gore ke lo rekegele .
47001024	E be e se gore re na le borena mo tumelong ya lona , mme re bakokotletsi ba boitumelo jwa lona , gonne lo eme ka tumelo .
47002001	Ke ne ka ikaelela se , ka re , ga nketla ke ba ke ya koo go lona gape ka bohutsana ,
47002002	gonne fa ke hutsafatsa lona , e be e le mang yo o tlaa intumedisang , fa e se ene yo o hutsafadiwang ke nna ?
47002003	Mme ka kwala sone seo fela , gore e se ka ya re ke fitlha , ka ba ka bona bohutsana mo go bone ba ke tshwanetseng go itumela ka ga bone ; ka ke lo ikantse lotlhe , ka re boitumelo jwa me ke boitumelo jwa lona lotlhe .
47002004	Gonne ke lo kwaletse ka dikeledi di le dintsi , ke le mo pitlaganong e kgolo , le mo tlalelong e e mahehe ya pelo ; e seng gore lo hutsafadiwe , mme e le gore lo itse botlalo jwa lorato lo ke lo ratang ka lone .
47002005	Fa mongwe a tsositse bohutsana , o tsositse bohutsana e seng mo go nna ke le nosi fela , mme e be e le , le mo go lona lotlhe ka ntlha e nngwe , ke raya ka ke sa rate go patika .
47002006	Go yo o ntseng jalo , petso e , e o e diretsweng ke bontsi , e lekanye ;
47002007	jalo , bogolo lo ka mo itshwarela lo mo gomotsa , e se re kgotsa yo o ntseng jalo a ba a nyelediwa ke bogolo jwa bohutsana .
47002008	Ke gone , ke a lo rapela gore lo mo tlhomamisetse go mo rata ga lona .
47002009	Gonne e ne e le gone ka fa ke lo kwaletseng ka teng , ka re ke tle ke itse go lekwa ga lona , bo lo na le kutlo mo dilong tsotlhe .
47002010	Yo lo mo itshwarelang sengwe , le nna ke a mo itshwarela ; gonne le se ke se itshwaretseng , fa ke itshwaretse sengwe , ke se itshwaretse ka ntlha ya lona , mo ponong ya ga Keresete ,
47002011	gore Satane a se bone phenyo epe mo go rona ; gonne ga re mo lefifing ka ga maano a gagwe .
47002012	Jaana e rile ke fitlha kwa Teroase ka ga Mafoko a a Molemo a ga Keresete , ke bulelwa kgoro mo Moreneng ,
47002013	mme ga ke a ka ka bona boiketlo mo moweng wa me , ka ke se ka ka fitlhela Tito mokaulengwe wa me , mme ya re ke sena go kgaogana nabo ka tswela kwa Maketonia .
47002014	A Modimo o lebogwe , o o ntseng o re etelela pele ka phenyo mo go Keresete , o bile o utlwatsa ka rona lonko lwa kitso ya gagwe mo mafelong otlhe .
47002015	Gonne re lonko lo lo monate lwa ga Keresete mo Modimong , mo go ba ba bolokwang , le mo go ba ba latlhegang ;
47002016	mo go ba bangwe e le lonko lwa loso , lo isa losong ; mme mo go ba bangwe e le lonko lwa botshelo , lo isa botshelong . E mang yo o lekanyeng dilo tse ?
47002017	Gonne ga re etse ba bantsi , ba ba bapalang ka lefoko la Modimo ; re bua mo go Keresete jaaka e le ka bopeloephepa , jaaka e le ka Modimo , jaaka e le mo ponong ya Modimo .
47003001	A re bile re simolola gape go iphaka ? Kgotsa a le rona re tlhoka jaaka bangwe dikwalo tse di re fakang , tsa go ya kwa go lona ka tsone , kgotsa tsa go tswa kwa go lona ?
47003002	Ke lona lokwalo lwa rona , lo lo kwadilweng mo pelong tsa rona , e le lo lo itsiweng lo balwa ke batho botlhe ;
47003003	ka lo bonatshegile fa lo le lokwalo lwa ga Keresete , lo lo dirilweng ka rona , lo lo kwadilweng e seng ka enke , e le ka Mowa wa Modimo o o tshedileng ; e seng mo matlapeng a a dimatla , e le mo dimatleng tse e bong dipelo tsa nama .
47003004	Re na le boikanyo jo bo ntseng jalo ntlheng ya Modimo ka Keresete .
47003005	E seng gore re lekanye ka rosi , go raya sepe jaaka e kete se tswa mo go rona ; mme go lekana ga rona go tswa mo Modimong ;
47003006	o le one o re neileng go lekana jaaka re le badiredi ka kgolagano e ntšha ; e e seng ya ditlhaka tsa lokwalo fela , mme e le ya mowa ; gonne ditlhaka tsa lokwalo di a bolaya , mme mowa o a tshedisa .
47003007	Fa tirelo ya loso , e e kwadilweng , ya setwa mo matlapeng , fa e tsile ka kgalalelo , bana ba Iseraele ba ba ba tla ba retelelwa ke go leba sefatlhogo sa ga Moše ka tlhomamo , ka ntlha ya kgalalelo ya sefatlhogo sa gagwe ; eo ya bo e le kgalalelo e e fetang fela .
47003008	Tirelo ya mowa yone e tlaa tlhoka jang go nna le kgalalelo bogolo ?
47003009	Gonne e re fa tirelo ya tshekiso e le kgalalelo , bogolo jang tirelo ya tshiamiso e gaisa ka kgalalelo .
47003010	Gonne ruri se se kileng sa dirwa kgalalelo , ga se a dirwa kgalalelo ka mokgwa o , wa go re se a bonya fa pele ga kgalalelo e e gaisang .
47003011	Gonne fa se se fetang se ne se ntse ka kgalalelo , bogolo thata se se salang se eme mo kgalalelong .
47003012	Ke gone , e re ka re na le tsholofelo e e ntseng jalo , re bua ka tshosologo e kgolo ,
47003013	re sa etse Moše , yo o ne a baya losire mo sefatlhogong sa gagwe , gore bana ba Iseraele ba se ka ba leba ka tlhomamo bokhutlo jwa se se neng se feta .
47003014	Megopolo ya bone e ne e kgwaraladitswe ; gonne le gompieno , fa go balwa kgolagano e kgologolo , losire loo fela lo bo lo sa ntse lo setse , lo sa tlosiwe ; mme losire loo lo tlositswe mo go Keresete .
47003015	Le gompieno , fa Moše a balwa , losire longwe lo sirile dipelo tsa bone ,
47003016	mme e tle e re fa motho a sokologela mo Moreneng , losire lo tlosiwe .
47003017	Jaana Morena ke ene Mowa , mme kwa Mowa wa Morena o teng , ke teng kwa go nang le kgololesego .
47003018	Mme rona rotlhe , ka difatlhogo tse di sirologileng , ka re tsabakela ka kgalalelo ya Morena , jaaka seipone , re a fetoga , re nna jaaka sone setshwano seo sa kgalalelo e e isang kgalalelong , e le mo go tswang mo Moreneng yo e leng ene Mowa .
47004001	Ke gone e re ka re na le tirelo e , fela jaaka re bonye boutlwelobotlhoko , ga re ngodiege .
47004002	Re baketse dilo tse di fitlhegileng tsa ditlhong , re sa tsamaye mo boferefereng , re sa tshware lefoko la Modimo ka tsietso ; mme ka go bonatsa boammaaruri , re itira tebosego mo segakoloding sa motho mongwe le mongwe mo ponong ya Modimo .
47004003	Le gale fa Mafoko a a Molemo a rona a siregile , a siregetse bone ba ba swang ;
47004004	mo go ba modimo wa lefatshe leno o foufaditseng megopolo ya ba ba sa dumelang , gore lesedi la Mafoko a a Molemo a kgalalelo ya ga Keresete , yo e leng setshwano sa Modimo , le se ka la ba phatsimela .
47004005	Gonne ga re ithere , re rera Keresete Jesu fa e le Morena , re ba re re , re batlhanka ba lona ka ntlha ya ga Jesu .
47004006	Ka e le Modimo o o rileng : “ Lesedi le tlaa phatsima le tswa mo lefifing , ” ke one o o phatsimang mo dipelong tsa rona , go re naya lesedi la kitso ya kgalalelo ya Modimo , mo sefatlhogong sa ga Jesu Keresete .
47004007	Mme khumo e , re e tshotse ka dijana tsa letsopa , gore bogolo jo bo leng bogolo thata jwa nonofo e nne jo bo tswang mo Modimong , e seng mo go rona .
47004008	Re a pitlelelwa ka ntlha tsotlhe , le fa go ntse jalo ga re a pitlagana ; re a akabadiwa , le fa go ntse jalo e be e se mo go re tlhobosang .
47004009	Re a khukhelwa , le fa go ntse jalo ga re a latlhwa ; re thubanyediwa fa fatshe , le fa go ntse jalo ga re a senyega ;
47004010	re ntse re tsamaya re rwele go swa ga Jesu mo mmeleng ka gale , gore le gone go tshela ga Jesu go bonatshege mo mmeleng wa rona .
47004011	Gonne rona ba re tshelang re a bo re ntse re neelwa loso ka ntlha ya ga Jesu , gore le gone go tshela ga Jesu go bonatshege mo nameng ya rona e e swang .
47004012	Jalo loso lo dira mo go rona , mme botshelo mo go lona .
47004013	E re ka re na le mowa wa tumelo o le mongwe fela , jaaka mo go kwadilweng ga twe : “ Ka dumela , mme ke gone ke ne ka bua . ” Le rona re a dumela , ke gone le rona re a bua ;
47004014	ka re itse fa yo o tsositseng Morena Jesu , le rona o tlaa re tsosa le Jesu , mme o tlaa re emisa teng le lona .
47004015	Gonne dilo tsotlhe di ntse ka ntlha ya lona , gore tshegofatso , ka e totisiwa ka ba bantsi , e tle e totise tebogo e e galaletsang Modimo .
47004016	Ke gone ga re ngodiege . Le fa motho wa rona wa ka fa ntle a onala , le fa go ntse jalo motho wa rona wa ka fa teng o a ba a ntse a šafadiwa ka letsatsi le letsatsi ;
47004017	gonne pitlagano ya rona e e motlhofo , e e emeng ka lobakanyana lwa gompieno fela , e re direla segolo se segolo se se feteletseng , sa bokete jo bo sa khutleng jwa kgalalelo ;
47004018	ka re sa lebe dilo tse di bonalang , mme e le dilo tse di sa bonaleng ; gonne dilo tse di bonalang ke tsa lobaka lono fela ; mme dilo tse di sa bonaleng ke tsa bosaengkae .
47005001	Gonne re a itse gore , fa ntlo ya rona ya selefatshe ya motlaagana e rutlologa , re na le kago e e tswang Modimong , ntlo e e sa agwang ka diatla , e le ya bosaengkae , kwa magodimong .
47005002	Gonne ruri mo go e , re a fegelwa , re tlhologelelwa go apesiwa boago jwa rona jo bo tswang legodimong ;
47005003	gore e tle e re fa re apesitswe , re se ka ra fitlhelwa re sa ikatega .
47005004	Gonne ruri rona ba re mo motlaaganeng o re a fegelwa , ka re imelesegile e seng gore re rata ra bo re sa apara , fa e se gore re rata ra bo re apere , gore se se swang se tle se mediwe ke botshelo .
47005005	Jaana yo o re bopetseng gone moo ke Modimo , o o re neileng sebeelelo sa Mowa .
47005006	Ke gone , e re ka re ntse re le nametsego gale , re itse gore , fa re sa ntse re le mo gae mo mmeleng , re bo re seyo kwa Moreneng ,
47005007	gonne re sepela ka tumelo , e seng ka pono .
47005008	Ka re , re a nametsega , mme re rata bogolo ra bo re se mo mmeleng , mme re le kwa gae le Morena .
47005009	Ke gone re tlhagafalelang , gore le fa re le mo gae kgotsa re seyo , re bo re ntse re kgatlha ene fela .
47005010	Gonne rotlhe re na le go bonadiwa fa pele ga senno sa tshekelo sa ga Keresete , gore mongwe le mongwe a amogele dilo tse di dirilweng mo mmeleng , ka fa o dirileng ka teng , gongwe e le molemo , gongwe e le bosula .
47005011	Ke gone , e re ka re itse poifiso ya Morena , re rapela batho ; re bile re bonalediwa Modimo ; ke a solofela gore le mo digakoloding tsa lona re a bonadiwa .
47005012	Ga re lo iphakele gape , re bua ka mokgwa wa go lo naya ka fa lo ka ipelafatsang ka ga rona ka teng , gore lo dirane le ka fa lo ka fetolang ka teng ba ba ipelafatsang ka se se bonalang fela , e seng ka se se mo pelong .
47005013	Gonne le fa re tshereanye , e ne e le ka ga Modimo ; kgotsa re le maikutlo a a siameng , e be e le ka ga lona .
47005014	Gonne lorato lwa ga Keresete lo a re patelela ; ka re sekaseka jaana , ra re , mongwe o swetse botlhe , ke gone botlhe ba ne ba sule .
47005015	Mme a swela botlhe , gore ba ba tshelang ba se tlhole ba itshelela , mme ba tshelele ene yo o suleng a ba a tsoga ka ntlha ya bone .
47005016	Ke gone , ga re tlhole re itse motho ope ka fa nameng ; mme le fa re kile ra itse Keresete ka fa nameng , jaanong ga re tlhole re mo itse jalo .
47005017	Ke gone , fa motho a le mo go Keresete , o a ba a le sebopiwa se seša ; dilo tsa bogologolo di fetile ; bonang , di ntse dintšha .
47005018	Dilo tsotlhe di tswa mo Modimong , o o re itetlanyeditseng ka Keresete , mme tirelo ya tetlano wa e naya rona .
47005019	Ke go re , Modimo o ne o le mo go Keresete , o itetlanya le lefatshe , o sa balele batho ditlolo tsa bone , mme lefoko la tetlanyo wa le naya rona .
47005020	Ke gone , re barongwa mo boemong jwa ga Keresete , go tshwana jaaka e kete Modimo o rapela ka rona . Re a lo rapela mo boemong jwa ga Keresete , ra re , lo letlane le Modimo .
47005021	Ene yo o ne a sa itse boleo bope , o mo dirile go nna boleo mo boemong jwa rona ; gore rona re nne tshiamo ya Modimo mo go ene .
47006001	E re ka re dira mmogo nae , re a rapela le gone , gore lo se amogelele tshegofatso ya Modimo lefela .
47006002	Gonne wa re : “ Ke go utlwile mo motlheng o o lebosegang , le mo letsatsing la poloko ka go thusa . ” Bona , jaanong ke motlha o o lebosegang ; bona , jaanong ke letsatsi la poloko .
47006003	Re sa kgopise mo go sepe , gore tirelo ya rona e tle e se ka ya bewa molato .
47006004	Mo dilong tsotlhe re iponatse molemo , jaaka badiredi ba Modimo , e bong mo peloteleleng , le mo dipogisong , le mo botlhokweng , le mo dipitlaganong ,
47006005	le mo dithupeng , le mo dikgolegong , le mo diphuduegong , le mo dikgokgolelong , le mo ditisong , le mo go ikitseng go ja ;
47006006	mo boitshekong le mo kitsong , le mo go itshokeng , le mo bopelonoming , le mo Moweng o o Boitshepo , le mo loratong lo lo sa itimokanyeng ;
47006007	le mo lefokong la boammaaruri , le mo thateng ya Modimo ; ka dibolao tsa tshiamo tsa ka fa letsogong le legolo , le tsa ka fa go la molema .
47006008	Ka tlotlo le ka tlotlololo , ka go bolelwa ka bosula , le ka go bolelwa ka molemo ; jaaka batsietsi , le mororo re le ba boammaaruri ;
47006009	jaaka ba ba sa itsiweng , le mororo re itsiwe sentle ; jaaka ba ba swang , bonang , re a tshela ; jaaka ba ba otlhaiwang re sa bolawe ;
47006010	jaaka ba ba hutsafalang , le mororo re itumela ka metlha yotlhe ; jaaka bahumanegi , le mororo re humisa batho ba le bantsi ; jaaka ba ba se nang sepe , le mororo re ruile dilo tsotlhe .
47006011	Molomo wa rona o lo atlhametse , lona Bakorinthe , pelo ya rona e pitlologile .
47006012	Ga lo a pitlaganngwa ke rona , lo pitlaganye mo loratong lwa lona ka losi .
47006013	Jaana le lona pitlologang , gore e tle e nne tebogo ya ka fa ke lo diretseng ka teng ; ke bua jaaka fa ke bua le bana ba me .
47006014	Se pataganeleng jokwe le ba ba sa dumeleng , e le mo go sa lekalekaneng ; gonne tshiamo e na le bolekane bofe le tshiamololo ? Kgotsa lesedi le na le kabalano efe le lefifi ?
47006015	Keresete o na le kutlwano efe le Beliale ? Kgotsa yo o dumelang o na le kabelo efe le yo o sa dumeleng ?
47006016	Le tempele ya Modimo e na le tumalano efe le medimo ya disetswa ? Gonne rona re tempele ya Modimo o o tshedileng ; fela jaaka Modimo o rile : “ Ke tlaa aga mo go bone , ke ba ke tsamaya mo go bone ; mme ke tlaa nna Modimo wa bone , mme ba tlaa nna batho ba me . ”
47006017	Ke gone : “ Tswang mo gare ga bone , lo lomologane , ” go bua Morena , “ lo se ka lwa ama sepe se se itshekologileng ; mme ke tlaa lo amogela . ”
47006018	“ Ke tlaa nna Rraalona , mme lo tlaa nna bomorwaake le bomorwadiake , go bua Morena Mothatayotlhe . ”
47007001	Baratwa , e re ka re na le dipolelo tse tsa tsholofetso , a re itshekiseng mo maitshekologong otlhe , a nama le a mowa , re itekaneditse boitshepo mo go boifeng Modimo .
47007002	Re atlhamolosetseng pelo tsa lona ; ga re a ka ra siamololela ope , ga re a ka ra bodisa ope , ga re a ka ra jela ope .
47007003	Ga ke bue jalo go lo sekisa , gonne ke buile gale , ka re , lo mo pelong tsa rona go swa mmogo le go tshela mmogo .
47007004	Ke bua ka tshosologo e kgolo mo go lona , ke ipelafatsa ka thata ka lona ; ke tletse kgomotso , ke penologa boitumelo mo pitlaganong yotlhe ya rona .
47007005	Gonne e rile re tsile mo Maketonia , nama ya rona ya se ka ya bona boiketlo , re pitlaganngwa ka ntlha tsotlhe ; kwa ntle ga bo go le ditlhabano , mo teng ga bo go le dipoifo .
47007006	Le fa go ntse jalo , yo o gomotsang baikokobetsi , e bong Modimo , wa re gomotsa ka go tla ga Tito ;
47007007	e seng ka go tla ga gagwe go le gosi , le ka yone kgomotso e ene o gomoditsweng ka yone mo go lona , ka a re bolelela tlhologelelo ya lona , le selelo sa lona , le go ntlhoafalela ga lona ; jalo ka ba ka tla ka itumela bogolo .
47007008	Gonne le fa ke lo hutsafaditse ka lokwalo lwa me , ga ke go ikwatlhaele , le fa nkile ka re , ke a ikwatlhaya jalo ; gonne ke a bona fa lokwalo loo lo lo hutsafaditse , ya bo e le ka lobakanyana fela .
47007009	Jaanong ke a itumela , e seng ka gobo lo kile lwa hutsafadiwa , mme e le ka gobo lo hutsafaditswe lwa ba lwa ikwatlhaya ; gonne lo hutsafaditswe ka fa mokgweng o o tshwanetseng poifomodimo , gore lo se ka lwa bona tatlhego ka rona mo go sepe .
47007010	Gonne bohutsana jo bo tshwanetseng poifomodimo bo tsosa boikwatlhao jo bo isang polokong , e le boikwatlhao jo bo sa ikwatlhaelweng ; mme bohutsana jwa lefatshe bo goga loso .
47007011	Gonne bonang selo seo ka sosi , ke raya jaaka lo hutsafadiwa ka fa mokgweng o o tshwanetseng poifomodimo , ga tsosa ikelotlhoko e le kgolo jang mo go lona , ee , le go itlosa molato , ee , le tšhakgalo , ee , le poifo , ee , le tlhologelelo , ee , le tlhoafalo , ee , le go ipusolosa ! Lo itshupile gotlhe fa lo itshekile ka ga selo se .
47007012	Jalo le fa ke lo kwaletse , ka bo ke sa kwale ka ntlha ya gagwe yo o siamolotseng , le fa e le ka ntlha ya gagwe yo o siamololetsweng , mme e ne e le gore kelotlhoko e kgolo ya lona ka ga rona e lo bonatshediwe mo ponong ya Modimo .
47007013	Ke gone , re gomotsegile . Mme e rile mo kgomotsegong ya rona , ra itumela bogolo ka ntlha ya boitumelo jwa ga Tito , ka mowa wa gagwe o lapolositswe ke lona lotlhe .
47007014	Gonne fa ke mmelafaletse ka sengwe ka ga lona , ga ke a ka ka tlhabisiwa ditlhong ; jaaka re buile dilo tsotlhe le lona ka boammaaruri , go ipelafatsa ga rona le gone , mo ke go dirileng fa pele ga Tito , ga fitlhelwa e le boammaaruri .
47007015	Lorato lwa gagwe lwa mo teng lo totetse lona bogolo , ka a gakologelwa kutlo ya lona lotlhe , jaaka lo mo amogetse ka poifo le tlakaselo .
47007016	Ke a itumela ka ke nametsegile ka ga lona mo dilong tsotlhe .
47008001	Gape ba gaetsho , re lo itsise tshegofatso ya Modimo e e neilweng ba diphuthego tsa Maketonia ;
47008002	jaaka e rile mo tekong e kgolo ya pitlagano , botlalo jwa boitumelo jwa bone , le khumanego ya bone e kgolo , ga penologa letlotlo la go aba ga bone .
47008003	Gonne ke supa fa ba ntshitse ka pelo tsa bone , ka fa nonofong ya bone , ee , le go fetisa nonofo ya bone .
47008004	Ba re rapela ka thapelo e kgolo ka ga tlhogonolofatso e , le ka ga go kopana le rona mo go direleng baitshepi .
47008005	Ba dira jalo , e seng jaaka re ne re solofetse , bone ka sebele sa bone ba inaya Morena pele , ba ba ba inaya rona ka go rata ga Modimo .
47008006	Ra ba ra tla ra laya Tito , gore jaaka a ne a simolotse gale , le gone a tle a wetse le yone tlhogonolofatso e mo go lona .
47008007	Jaaka lo na le letlotlo mo dilong tsotlhe , e bong mo tumelong le mo pelong , le mo kitsong le mo tlhoafalong yotlhe , le mo go re rateng ga lona , lo bone gore lo nne le letlotlo le mo tlhogonolofatsong e le yone .
47008008	Ga ke bue ka mokgwa wa taolo , mme ke ka mokgwa wa go leka bopeloephepa jwa lorato lwa lona ka tlhoafalo ya ba bangwe .
47008009	Gonne lo a itse bopeloyalorato jwa Morena wa rona Jesu Keresete , gore le fa a ne a humile , le fa go ntse jalo a humanega ka ntlha ya lona , gore lo tle lo hume ka khumanego ya gagwe .
47008010	Ka ga mo , ke ntsha mogopolo wa me ; gonne go lo tshwanetse , lona ba lo sa leng ka lo raka botlhe ngogola , ka go simolola , e seng go dira go le gosi , le gone go ikaelela go dira .
47008011	Jaana go dira le gone lo tle lo go wetse ; e tle e re jaaka go ne go na le go rata go ikaelela , le gone go tle go nne le bowetso ka fa nonofong ya lona .
47008012	Gonne fa go rata go le teng , go a bo go lebosega ka ga se motho o nang naso , e seng ka ga se o se nang naso .
47008013	Golo mo ga ke go bue gore ba bangwe ba imololwe , le lona lo imelwe ;
47008014	fa e se gore , go lekalekane ; ke gore botlalo jwa lona bo tlatse botlhokwa jwa bone mo bakeng seno ; gore le botlalo jwa bone bo tle bo tlatse botlhokwa jwa lona ; gore go tle go nne tekatekano .
47008015	Jaaka go kwadilwe ga twe : “ Yo o bapetseng segolo ga a ka a salelwa ke sepe ; le yo o bapetseng sebotlana ga a ka a tlhaela gope . ”
47008016	A go lebogwe Modimo , o o tsositseng mo pelong ya ga Tito yone kgakologelo ya go lo tlamela ka tlhoafalo .
47008017	Gonne le gale o amogetse go laya ga rona ; e re ka le ene a ne a tlhoafetse thata , a tswa a ya kwa go lona ka pelo ya gagwe fela .
47008018	Re romile nae ene mokaulengwe yo pako ya gagwe mo Mafokong a a Molemo e tumileng mo diphuthegong tsotlhe ;
47008019	ya bo e se gone gotlhe ; o ne a bile a ntshitswe ke diphuthego , gore a tle a ete le rona ka ga tlhogonolofatso e , e e dirwang ke rona ka go galaletsa Modimo , le ka go itshupa iketleetso ya rona .
47008020	Re tshaba go bonwa molato ke ope mo tirong ya letlotlo le , le le abiwang ke rona ,
47008021	gonne re gopola dilo tse di tlotlegang , e seng mo ponong ya Morena fela , e leng le mo ponong ya batho .
47008022	Re romile nabo mokaulengwe wa rona , yo re mo tlhotlhomisitseng gantsi fa a le tlhoafalo mo dilong di le dintsi , mme gompieno a le tlhoafalo bogolo ka ntlha ya boikanyo jo bogolo jo o nang najo mo go lona .
47008023	Fa bangwe ba botsa ka ga Tito , ka re , ke monkana wa me le modiri ka nna ; kgotsa fa go bodiwa ka ga bakaulengwe ba rona , ka re , ke barongwa ba diphuthego , ke kgalaletso ya ga Keresete .
47008024	Ke gone , lo ba supetse tlhomamiso ya lorato lwa lona fa pele ga diphuthego , le ya go ipelafatsa ga rona ka ga lona .
47009001	Gonne ka ga go direla baitshepi , fa ke lo kwalela e tlaa bo e le go golola puo fela ;
47009002	gonne ke a go itse go iketleetsa ga lona , mo ke ipelafatsang ka gone ka lona mo go ba Maketonia , ka ke rile ba lefatshe la Akaia ba sa le ba ipaakanya ngogola ; mme tlhoafalo ya lona e tlhotlheleditse bontsi jwa bone .
47009003	Ke romile bakaulengwe , gore go ipelafatsa ga rona ka ga lona mo tirong e , go se ka ga nna lefela ; ka re , lo tle lo etleetsege fela jaaka ke buile ;
47009004	gore e se re kgotsa motlha mongwe , fa ke tla le bangwe ba Maketonia , ka fitlhela lo sa etleetsega , rona re sa reye lona , ra tla ra tlhabisiwa ditlhong ke go lo ikanya jaana .
47009005	Ke gone ke itheileng ka re , ke tshwanetse go rapela bakaulengwe gore ba ye koo go lona pele ga me , ba baakanyetse ruri mpho e lo e re solofeditseng gale , gore e tle e baakanyesege , e le mpho fela , e seng se se ntshiwang ka patiko .
47009006	Ke bua jaana ka re : Yo o jalang ka bongoma , o tlaa roba ga bongoma , yo o jalang ka bogolo , o tlaa roba ga bogolo .
47009007	A motho mongwe le mongwe a dire ka fa o ikaeletseng mo pelong ya gagwe ka teng ; e seng ka go ngongorega , le fa e le ka patelelo , gonne Modimo o rata yo o abang ka pelotshweu fela .
47009008	Modimo o nonofile go lo totafaletsa tshegofatso yotlhe ; gore e tle e re lo ntse lo na le mo go lekanyeng ga dilo tsotlhe , lo bo lo totafalele tiro nngwe le nngwe e e molemo .
47009009	Jaaka go kwadilwe ga twe : “ O gasitse , o abetse bahumanegi ; tshiamo ya gagwe e eme ka bosakhutleng . ”
47009010	Yo nayang mojadi peo le senkgwe sa go jewa , o tlaa lo naya a ba a ntsifatsa peo ya lona e e jalwang , a ba a totisa maungo a tshiamo ya lona ;
47009011	ka lo humisitswe dilo tsotlhe , gore lo ntshe mpho e kgolo , e e tlaa tsosang tebogo e e lebogang Modimo ka rona .
47009012	Gonne go abiwa ga thuso e , ga se gore go tlaa tlatsa go tlhoka ga baitshepi go le gosi ; mme le gone go tlaa totafalela Modimo ka malebogo a le mantsi ;
47009013	ka e re ka ba bona lo lekilwe ka tirelo e , bo ba galaletsa Modimo ka ga kutlo ya boipolelo jwa lona mo Mafokong a a Molemo a ga Keresete , le ka ga mpho e kgolo e lo e ntshetsang bone le botlhe fela ;
47009014	le mororo bone ka bosi , ka ba ntse ba lo rapelela , ba lo tlhologeletswe ka ntlha ya tshegofatso e kgolo ya Modimo e e mo go lona .
47009015	A Modimo o lebogelwe neo ya one e e sa ka keng ya swediwa go bolelwa .
47010001	Jaana nna ka nosi , ke le Paulo , ke a lo rapela ka bopelonolo le ka bopelonomi jwa ga Keresete , e bong nna yo e a reng ke le koo go lona , ke be ke le boikokobetso mo go lona , mme fa ke seyo ke be ke le pelokgale mo go lona .
47010002	Ee , ke a lo rapela , gore e re ke le koo go lona , ke se ka ka nna pelokgale ka boikgantsho jo ke reng ke pelokgale ka jone , mo go bangwe ba ba re kayang jaaka e kete re sepela ka fa nameng .
47010003	Gonne le fa re sepela mo nameng , ga re tlhabane ka fa nameng ;
47010004	gonne dibolao tsa ntwa ya rona ga se tsa nama , di nonofile fa pele ga Modimo go diga dikago tsa phemelo tse di thata .
47010005	Re diga ditlhatlhanyo , le sengwe le sengwe se se tsholetsegileng , se se ikgoleletsang go thiba kitso ya Modimo ; re rapela megopolo yotlhe mo kgolegong ya go utlwa Keresete ;
47010006	re bile re iketleeleditse go busolosa botlhokakutlo jotlhe , kutlo ya lona e sena go dirafala .
47010007	Lona lo tle lo lebe dilo tse di fa pele ga matlho a lona . Fa motho mongwe a itsholofetse , gore ene ke wa ga Keresete , a a ke a gopole gape mo pelong ya gagwe , gore le fa jaaka ene a le wa ga Keresete , le rona re ntse jalo .
47010008	Gonne le fa nka bo ke ipelafatsa go le gogolwane ka ga thata ya rona e Morena o e re neetseng go tla re lo aga , e seng go lo rutlolola , ga nketla ke tlhajwa ke ditlhong .
47010009	Ke raya gore ke se nne jaaka e kete ke rata go lo reregisa ka dikwalo tsa me .
47010010	Gonne ba tle ba re : “ Dikwalo tsa gagwe di boima , di thata ; mme fa a le fa sebele sa gagwe , o ba a le bokoa , le puo ya gagwe e be e se sepe . ”
47010011	Yo o ntseng jalo , a ke a gakologelwe se , gore se re leng sone mo puong ka dikwalo re seyo , re bo re ntse fela jalo le mo tirong , mogang re leng teng .
47010012	Gonne ga re pelokgale ya go ipala , le fa e le go itshwantsha le bangwe ba bone ba ba iphakang . Mme bone ba bosi , ka ba itekanya ka bojosi jwa bone , ba ba ba itshwantsha le bojosi jwa bone , ga ba na tlhaloganyo .
47010013	Mme rona ga re ketla re ipelafatsa go fetisa selekanyo sa rona , fa e se ka fa selekanyong sa sebaka se Modimo o se re beetseng go nna selekanyo , e bong go ya go fitlha le koo go lona .
47010014	Gonne ga re ikgwalatse bobe , jaaka e kete ga re a fitlha le kwa go lona ; gonne re ile ra fitlha le kwa go lona ka Mafoko a a Molemo a ga Keresete .
47010015	Re sa ipelafatse ka mo go fetisang selekanyo sa rona , ke gore ka ditiro tsa batho ba bangwe ; mme re na le tsholofelo ya gore fa tumelo ya lona e tota , re tlaa godisediwa kwa botlalong jo bongwe mo go lona , ka fa sebakeng sa rona .
47010016	Re ba re tla re ya go rera Mafoko a a Molemo le mo mafatsheng a a kwa pele ga lona , e seng go ipelafatsa ka sebaka sa yo mongwe , ka ga dilo tse di fitlhelwang a di baakantse gale .
47010017	Yo o ipelafatsang , a a ipelafatse ka Morena .
47010018	Gonne yo o iphakang , e be e se ene yo o lebosegang , fa e se yo Morena o mo fakang fela .
47011001	A bo lo ka ka lwa iphapaanya le nna go le gonnye mo boeleeleng ; ee , ruri lo ka ka lwa iphapaanya le nna .
47011002	Gonne ke lo tlhoafaletse ka tlhoafalo ya semodimo , gonne ke ne ke lo beeleletse monna a le mongwe fela , gore ke tle ke lo neele Keresete lo le kgarebane e e itshekileng .
47011003	Ke a boifa , gore e se re kgotsa motlha mongwe , jaaka noga e tsieditse Efa ka boferefere jwa yone , pelo tsa lona tsa senyega jalo , tsa kgaogana le tshiamo le boitsheko jo bo ntlheng ya ga Keresete .
47011004	Gonne fa yo o tsileng koo a rera Jesu mongwe o sele , yo re se kang ra mo rera , kgotsa fa lo amogela mowa mongwe o sele , o lo se kang lwa o amogela , kgotsa mafoko a a molemo a sele , a lo se kang lwa a amogela , lo dira sentle jang fa lo iphapaanya nae .
47011005	Gonne ke solofela gore ga ke kwa morago ga baaposetole ba bagolo , le fa e le go le gonnye .
47011006	Le fa ke sa itse go bua sentle , ga ke tlhaele mo kitsong ; nnyaa , mo dilong tsotlhe re go bonaditse ka ntlha tsotlhe koo go lona .
47011007	Kgotsa a ke leofile ka go ikokobetsa , gore lona lo golediwe , ka ke lo reretse Mafoko a a Molemo a Modimo , ke sa lope sepe ?
47011008	Ka thukhutha diphuthego tse dingwe , ka amogela tuelo mo go tsone , gore ke direle lona .
47011009	Ke rile ke le mo go lona , ke tlhoka sengwe , ga ke a ka ka imela motho ope ; gonne e rile bagaetsho ba tswa kwa Maketonia , ba ntlaletsa ka fa selekanyong sa go tlhoka ga me ; mme mo dilong tsotlhe ke ne ka ithiba gore ke se lo imele . Mme ke tlaa nna ke ithiba jalo .
47011010	Jaaka boammaaruri jwa ga Keresete bo le mo go nna , ga go ketla go dira le motho ope yo o tlaa nkhutlisang go ipelafatsa mo mafatsheng a Akaia .
47011011	Ka ntlha yang ? A ke ka gobo ke sa lo rate ? Modimo o a itse .
47011012	Se ke se dirang , ke tlaa nna ke se dira fela , gore ke tle ke ba tlhokise seipato ba ba eletsang seipato ; e tle e re fa ba ipelafatsa ka sengwe , ba fitlhelwe ba tshwana le rona fela .
47011013	Gonne batho ba ba ntseng jalo , ke baaposetole ba e seng bone , ke badiri ba ba tsietsang , ba ba itshwantshang le baaposetole ba ga Keresete fela .
47011014	Ga se mo go ka gakgamalelwang , gonne Satane le ene o tle a itshwantshe le moengele wa lesedi .
47011015	Ke gone , e be e se selo se segolo fa batlhanka ba gagwe le bone ba ka itshwantsha le batlhanka ba tshiamo ; ba bokhutlo jwa bone bo tlaa nnang ka fa ditirong tsa bone .
47011016	Ke bua gape ka re , a go se nne motho ope yo o nkgopolang seeleele ; mme fa lo bua jalo , le fa go ntse jalo lo ntshole fela jaaka yo o seeleele , gore le nna ke tle ke ipelafatse go le gonnye .
47011017	Se ke se buang , ga ke se bue ka fa Moreneng , e le jaaka mo boeleeleng , mo boikgantshong jo jwa go ipelafatsa .
47011018	E re ka batho ba le bantsi ba tle ba belafale ka fa nameng , le nna ke tlaa belafala .
47011019	Gonne lo a tle lo iphapaanye le dieleele sentle fela , ka lona lo le botlhale .
47011020	Gonne lo tle lo iphapaanye le motho fa a lo ntsha batlhanka , fa a lo ja , fa a lo thopa , fa a ikgodisa , fa a lo tlhanya mo sefatlhogong .
47011021	Ke bua ka mokgwa wa go inyatsa , jaaka e kete re ne re le bokoa . Le fa go ntse jalo se mongwe o leng pelokgale ka sone , le nna ke pelokgale ; ke bua ka boeleele .
47011022	A ke Bahebere ? Le nna ke ntse jalo . A ke Baiseraele ? Le nna ke ntse jalo . A ke losika lwa ga Aberahame ? Le nna ke ntse jalo .
47011023	A ke badiredi ba ga Keresete ? Nna bogolo ; ke bua jaaka yo o sa ikutlweng ka bontsi jwa ditiro , le ka go tsena mo matlong a kgolegelo gantsi , le ka dithupa tse di fetang selekanyo , le ka go swa gantsi .
47011024	Ke kgwathisitswe gatlhano ke Bajuta , ke ntse ke bewa dithupa di le 39 .
47011025	Ke iteilwe ka dithobane gararo , ka kgobotlediwa ka maje gangwe fela , ka thubegelwa ke sekepe gararo , ka lala gangwe fela ka ba ka tlhola mo botennyeng jwa lewatle ;
47011026	ke ntse ke le mo diketong gantsi , ka nna mo poitshegong ya dinokwane , le mo poitshegong ya ba gaetsho , le mo poitshegong ya Baditšhaba , mo poitshegong mo motseng , mo poitshegong mo nageng , mo poitshegong mo lewatleng , mo poitshegong mo go bakaulengwe ba e seng bone ;
47011027	ke le mo tirong le mo tapisegong , mo ditisong gantsi , mo tlaleng le mo lenyoreng , mo go itimeng dijo gantsi , mo serameng le mo bosaikategang .
47011028	Kwa ntle ga dilo tse di kwa ntle , go na le mo go nkimelang ka malatsi otlhe , ke raya tlhobaelo ka ga diphutego tsotlhe .
47011029	Go na le mang yo o bokoa , nna ke se bokoa ? Mang yo o kgopisiwang , nna ke sa gakale ?
47011030	Fa ke na le go ipelafatsa , ke tlaa ipelafatsa ka dilo tse di amang bokoa jwa me .
47011031	Modimo le Rra Morena Jesu , one o o bakwang ka bosakhutleng , o a itse fa ke sa ake .
47011032	E rile kwa Damaseko , molaodisiwa wa kgosi Aretase a lalela motse wa Badamaseko , gore a ntshware .
47011033	Mme ka lepelediwa ka seroto ka fa seiponeng se se mo lorakong , ka falola mo diatleng tsa gagwe .
47012001	Ke na le go ipelafatsa fela , le fa go se molemo ; ke tlaa bolela diponatshegelo le ditshenolo tsa Morena .
47012002	Ke itse motho mo go Keresete , yo o kileng a phamolelwa fela kwa legodimong la boraro , ngwaga ono e le wa 14 ; kana a o ne a le mo mmeleng , ga ke itse , kgotsa a dule mo mmeleng , ga ke itse , go itse Modimo .
47012003	Mme ke itse motho yo o ntseng jalo , kana a le mo mmeleng , kgotsa a le kwa ntle ga mmele , ga ke itse ; go itse Modimo ;
47012004	jaaka a phamolelwa kwa Paradiseng , a ya a utlwa mafoko teng a a sa ka keng a bolelwa , a motho o sa letlelelwang go a bua .
47012005	Ke tlaa ipelafatsa ka ga yo o ntseng jalo ; ga nketla ke ipelafatsa ka ga me , fa e se ka ga makoa a me fela .
47012006	Gonne fa ke ka bo ke rata go ipelafatsa , ke tlaa bo ke se seeleele ; gonne ke tlaa bo ke bolela boammaaruri . Ke a ithiba , gore e se re kgotsa mongwe a ntlotla go fetisa mo o go mponang , kgotsa mo o go utlwang ka ga me .
47012007	E rile ka ntlha ya bogolo jo bo feteletseng jwa ditshenolo , gore ke se ka ka ikgodisa bobe , ka tsenngwa mutlwa mo nameng ya me , e le morongwa wa ga Satane go ntlhabaka , gore ke se ka ka ikgodisa bobe .
47012008	Nkile ka rapela Morena gararo ka ga sone selo se , gore se ke se ntlogele .
47012009	Mme o ntheile a re : “ Tshegofatso ya me e go lekanye ; gonne thata ya me e lekanyediwa mo bokoeng . ” Ke gone bogolo thata ke tlaa ipelafatsa ka makoa a me , gore thata ya ga Keresete e tle e nne mo go nna .
47012010	Ke gone ke itumelang mo makoeng , mo dikutlwisong botlhoko , mo go tlhokeng le mo dipogisong le mo dipitlaganong , ka ntlha ya ga Keresete , gonne mogang ke leng bokoa , e be e le gone ke leng thata .
47012011	Ke dule seeleele ; ka patelelwa ke lona ; gonne ke ne ke tshwanetse ka bo ke bakwa ke lona . Gonne ka bo ke se kwa morago ga baaposetole ba bagolo mo go sepe , le fa ke se ope .
47012012	Ruri ditshupo tsa moaposetole di ne tsa dirwa mo go lona ka bopelotelele jotlhe , ka ditshupo le dikgakgamatso , le ditiro tsa nonofo .
47012013	Gonne ke eng se lo tlhaedisitsweng ka ga sone mo diphuthegong tse dingwe , fa e se gore nna ga ke a ka ka lo ineela ? Intshwareleng tshiamololo e .
47012014	Bonang gompieno ke iketleeditse lwa boraro go ya koo go lona ; mme ga nketla ke lo imela . Gonne ga ke senke ditsalona , fa e se lona fela ; gonne bana ga ba a tshwanela go beela batsadi ba bone , fa e se batsadi go beela bana .
47012015	Ke tlaa itumela go ipolaisa letsapa le go le bolaisediwa mewa ya lona . A e re fa ke lo rata bogolo , a ke gone ke ratwang bobotlana ?
47012016	Mme a go nne jalo , ga ke a ka ka lo tshwarisa bokete ; mme e re ka ke le maano , ka lo tshwara ka go lo fepa .
47012017	A nkile ka bapala sengwe mo go lona ka mongwe wa ba ke ba romileng kwa go lona ?
47012018	Ka laya Tito , ka ba ka roma mokaulengwe nae . A Tito o bapetse sengwe mo go lona ka gongwe ? A ga re a sepela ka Mowa o le mongwe fela ? A ga re a sepela mo motlhaleng o le mongwe fela ?
47012019	Lo a bo lo ntse lo gopola gore re a lo ipatela . Mo ponong ya Modimo re bua mo go Keresete . Baratwa , dilo tsotlhe ke tsa kagelelo ya lona .
47012020	Gonne ke a boifa , gore e se re kgotsa motlha mongwe , fa ke fitlha , ka lo fitlhela lo sa nna jaaka nka bo ke rata ; mme le nna ka fitlhelwa ke ntse ka fa lo sa rateng ka teng ; ka re e se re kgotsa motlha mongwe ga nna kgang , le lefufa , le magale , le dikgaogano , le ditshebo , le go loma tsebe , le dipudulogo , le dikhuduego ;
47012021	ka re , e tle e re kgotsa fa ke fitlha gape , Modimo wa me wa nkokobetsa fa pele ga lona , mme ka lelela ba le bantsi ba bone ba ba leofileng gale , ba se ka ba ikwatlhaela bomaswe , le boaka , le bopepe , bo ba di dirileng .
47013001	Gompieno ke ya koo go lona lwa boraro . Mafoko otlhe a tlaa tlhomamisiwa ka molomo wa basupi ba le babedi kgotsa ba le bararo .
47013002	Ke buile gale , mme ke sa ntse ke bua go sa le gale , jaaka ke buile jale ke ile koo lwa bobedi ; le gompieno , ke seyo , ke bua fela jalo le ba ba leofileng gale , le ba bangwe botlhe , ka re , fa ke fitlha gape , ga nketla ke ba rekegela ;
47013003	ka e le fa lo batla tlhomamiso ya ga Keresete yo o buang mo go nna ; ene yo o seng bokoa ntlheng ya lona , a le thata mo go lona .
47013004	Gonne o ne a bapolwa a le bokoa , le fa go ntse jalo o tshedile ka nonofo ya Modimo . Gonne le rona re bokoa re le mo go ene , mme re tlaa tshela nae ka nonofo ya Modimo e e ntlheng ya lona .
47013005	Itekeng ka losi bo lo mo tumelong ; itlhotlhomiseng ruri . Kgotsa a ga lo ikitse fa Jesu Keresete a le mo go lona ? Ke raya fa lo se batlhobogwi .
47013006	Ke a solofela gore lo tlaa itse fa rona re se batlhobogwi .
47013007	Jaana re rapela Modimo gore lo se dire bosula bope ; e seng gore rona re tle re nne e kete re a lebosega , mme e le gore lona lo dire se se tlotlegang , le fa rona re ka bo re le batlhobogwi .
47013008	Gonne ga re ka ke ra dira sepe go tlhabana le boammaaruri , fa e se go emela boammaaruri fela .
47013009	Gonne e a tle e re re le bokoa , mme lona lo le thata , re itumele . Le sone se re tle re se lope ka thapelo , e bong go itekanediwa ga lona .
47013010	Mme dilo tse ke a di kwala ke seyo ka ntlha ya gone moo , gore e tle e re fa ke le koo , ke bo ke sa dire ka thata , ka fa taolong e Morena o e nneetseng go tla ke aga ka yone , e seng go rutlolola .
47013011	Sa bofelo , bagaetsho , dumelang . Lo itekanediwe ; lo gomodiwe ; lo nne pelo nngwe fela ; tshelang mo kagisong ; mme Modimo wa lorato le kagiso o tlaa nna le lona .
47013012	Dumedisanyang ka katlo e e boitshepo .
47013013	Baitshepi botlhe ba a lo dumedisa .
47013014	A tshegofatso ya Morena Jesu Keresete , le lorato lwa Modimo , le kabalano ya Mowa o o Boitshepo , di nne le lona lotlhe .
48001001	Ke nna Paulo , moaposetole , yo o sa bewang ke batho , le fa e le ka motho , fa e se ka Jesu Keresete le Modimo Rara , o o mo tsositseng mo baswing ,
48001002	le bakaulengwe botlhe ba ke nang nabo ; ke kwalela diphuthego tsa Galatia .
48001003	Ka re : Tshegofatso e nne le lona , le kagiso e e tswang mo Modimong Rara , le Morena wa rona Jesu Keresete ,
48001004	yo o intsheditseng dibe tsa rona , gore a re golole mo metlheng eno e e bosula , ka fa go rateng ga Modimo le Rara wa rona .
48001005	Yo kgalalelo e ka kang ya nna kwa go ene ka bosakhutleng le ka bosaengkae . Amen .
48001006	Ke a gakgamala , ka e le fa lo itlhaganela go tloga mo go ene yo o lo bileditseng mo tshegofatsong ya ga Keresete , lo ineela mo mafokong a a molemo a sele ;
48001007	a e bileng e se mafoko a a molemo a sele ; mme go na le bangwe ba ba lo huduang , ba rata go sokamisa Mafoko a a Molemo a ga Keresete .
48001008	Le fa e ka bo e le rona , kgotsa e le moengele yo o tswang legodimong , fa a ka lo rerela mafoko a a molemo a sele , kwa ntle ga a re a lo reretseng , a a hutsege .
48001009	Jaaka re buile gale , ke bile ke bua jalo gape ka re : Fa motho mongwe a lo rerela Mafoko a a Molemo a sele , kwa ntle ga a lo a amogetseng , a a hutsege .
48001010	A ke ntse jaana , a ke lekela ntlheng ya batho , kgotsa ya Modimo ? Kgotsa a ke leka go kgatlha batho ? Fa ke ne ke sa ntse ke kgatlha batho , nka bo fano ke se motlhanka wa ga Keresete .
48001011	Gonne ke a lo itsise , bagaetsho , ka ga Mafoko a a Molemo a a rerilweng ke nna , ka re , ga a ka fa mothong .
48001012	Gonne le nna ga ke a a amogela mo mothong , le gone ga ke a a rutwa , mme a tsile mo go nna ka tshenolo ya ga Jesu Keresete .
48001013	Gonne lo utlwile ka ga mokgwa wa botshelo jwa me mo metlheng e e fetileng , jale ke le mo tumelong ya Sejuta , ka fa ke ntseng ka bogisa phuthego ya Modimo ka teng ka thata e kgolo , ka ba ka e senyaka .
48001014	Ka golela pele mo tumelong ya Sejuta , go feta bankana ba me ba le bantsi mo go bagaetsho , ka ke ne ke tlhoafaletse melawana ya borraetsho ka thata e e feteletseng .
48001015	E rile ka go kgatlha Modimo , o o sa leng o ntomolola le mo sebopelong sa ga mme , wa ba wa mpitsa ka tshegofatso ya one .
48001016	Ka re , ga kgatlha one go senola Morwa one mo go nna , gore ke tle ke mo rere mo go Baditšhaba ; fela foo ga ke a ka ka gakololana le nama le madi ;
48001017	le gone ga ke a ka ka tlhatlogela kwa Jerusalema , kwa go ba e neng e le baaposetole pele ga me ; mme ka akofa ka ya kwa Arabia ; ka ba ka boela kwa Damaseko .
48001018	Foo e rile dinyaga di le tharo di sena go feta , ka tlhatlogela kwa Jerusalema , ka ya go itsanye le Kefase , ka tlhola nae malatsi a le 15 .
48001019	Mme ka se ka ka bona ope o sele wa baaposetole , fa e se Jakobe monnaa Morena .
48001020	Ka ga dilo tse ke di lo kwalelang , bonang , fa pele ga Modimo , ga ke ake .
48001021	Foo ka tla mo mafatsheng a Siria le Kilikia .
48001022	Mme ka bo ke ise ke itsiwe ka sefatlhogo mo diphuthegong tsa Jutea , tse di neng di le mo go Keresete ;
48001023	ba ne ba utlwile fela go twe : “ Ene yo e rileng gale a bo a re bogisa , jaanong o rera tumelo e e rileng gale a bo a e senya . ”
48001024	ba galaletsa Modimo ka nna .
48002001	E rile dinyaga di le 14 di sena go feta , ka ba ka tlhatlogela kwa Jerusalema , ke na le Barenabase , Tito le ene ke na nae .
48002002	Ka bo ke tlhatloga ka tshenolo ; ka baya fa pele ga bone Mafoko a a Molemo , a ke a rerang mo go Baditšhaba ; mme ya bo e le kwa thoko fa pele ga ba ba itsegeng fela , gore e se re kgotsa ka fitlhela ka bo ke sianela lefela , kgotsa ke ne ke sianetse lefela .
48002003	Mme le fa e le ene Tito yo ke ne ke na nae , e le Mogerika , ga a a ka a kgolelwa go rupisiwa .
48002004	Mme mo re ganne ka ntlha ya bakaulengwe ba e seng bone , ba ba lerilweng ka bonongwane , ba tla ka bonongwane go tlhola boitaolo jo re nang najo mo go Keresete Jesu , gore ba re tsenye mo kgolegong .
48002005	Mme bao , le fa e le ka lobaka lwa nako e le nngwe fela , ga re a ka ra ba ikisetsa tlase ka go ba ineela ; gore boammaaruri jwa Mafoko a a Molemo bo nnele ruri mo go lona .
48002006	Mme bone ba ba neng ba kaiwa ba le sengwe — le fa ba ka bo ba ne ba le eng , e be e se sepe mo go nna ; Modimo ga o amogele bomangmang jwa motho — ka re , bone ba ba itsegeng ga ba a ka ba nthusa ka sepe ;
48002007	nnyaa ; e a re ba fitlhela ke neetswe Mafoko a a Molemo a ba bokgola , fela jaaka Petere o ne a neetswe Mafoko a a Molemo a bogwera .
48002008	— Gonne yo o baakantseng Petere , a mmakanyetsa boaposetole jwa bogwera , le nna o mpaakanyeditse go ya kwa go Baditšhaba .
48002009	E rile ba lemoga tshegofatso e ke e neilweng , Jakobe , le Kefase , le Johane , ba ba itsegeng fa e le maotwana , ba neela nna le Barenabase diatla tsa bolekane , gore re ye kwa go Baditšhaba , mme bone ba ye go ba bogwera .
48002010	Mme ba eletsa fela gore re gakologelwe bahumanegi ; mo e leng gone le nna ke ne ke tlhoafaletse go go dira .
48002011	E rile Kefase a fitlha mo Antioke , ka mo ganetsa mo matlhong , ka a fitlhelwa a le molato .
48002012	Gonne e rile pele bangwe ba ba tswang kwa go Jakobe ba ise ba tle , a bo a ja fela le Baditšhaba ; e rile bao ba sena go tla a ikgogona , a itomolola ka a boifa ba e leng ba bogwera .
48002013	Bajuta ba bangwe le bone ba itimokanya nae ; le ene Barenabase a ba a tla a fenngwa ke boitimokanyo jwa bone .
48002014	Mme e rile ke fitlhela ba sa sepela ka tshiamo , ka fa boammaaruring jwa Mafoko a a Molemo , ka raya Kefase fa pele ga bone botlhe ka re : “ Fa wena yo o leng Mojuta , o tshela jaaka Baditšhaba , e seng jaaka Bajuta , o patelela Baditšhaba jang gore ba tshele jaaka Bajuta ? ”
48002015	Rona , e re ka re le Bajuta tlholegong , re se baleofi ba Baditšhaba ,
48002016	le fa go ntse jalo , re ntse re itse fa motho a sa siamisiwe ka ditiro tsa molao , fa e se ka tumelo mo go Jesu Keresete , le rona ra dumela mo go Keresete Jesu , gore re siamisiwe ka tumelo mo go Keresete , e seng ka ditiro tsa molao ; gonne ga go motho ope yo o ka siamisiwang ka ditiro tsa molao .
48002017	Mme fa e rile re senka go siamisiwa mo go Keresete , le rona ka rosi ra fitlhelwa re le baleofi , a ke go re , Keresete ke modiredi wa boleo ? A go se tualo .
48002018	Gonne fa ke bile ke aga dilo tse ke di sentseng , ke a itlhomamisa fa ke le motlodi .
48002019	Gonne e rile ka molao nna ka swa ka ga molao , gore ke tle ke tshelele Modimo .
48002020	Ke bapotswe le Keresete ; le fa go ntse jalo ke tshedile ; le fa go ntse jalo e be e sa tlhole e le nna , mme ke Keresete o tshedileng mo go nna ; botshelo jo ke bo tshedileng jaanong mo nameng , ke bo tshelela mo tumelong , e bong tumelo e e mo go Morwa Modimo , yo o nthatileng , a ba a intshetsa nna .
48002021	Ga ke dire tshegofatso ya Modimo go nna lefela , gonne fa tshiamo e eme ka molao , foo Keresete o tlaa ba a swetse lefela .
48003001	A Bagalatia ba ba dieleele ke lona ! Ana lo loilwe e mang , lona ba Jesu Keresete o beilweng ka ponatshego fa pele ga matlho a lona a bapotswe ?
48003002	Selo se fela ke ratang go se utlwa mo go lona se le sosi ke se , go re : A lo amogetse Mowa ka ditiro tsa molao , kgotsa ka kutlo ya tumelo ?
48003003	A lo boeleele jo bo kalo ? E re ka lo simolotse ka Mowa , a ke go re jaanong lo dirwa boitekanelo ka mokgwa wa nama ?
48003004	A lo bogetse dilo tse di kalokalo lefela ? Ke raya le gale fa e le lefela .
48003005	Ke gone yo o lo nayang Mowa , a ba a dira dikgakgamatso mo go lona , a o dira jalo ka ntlha ya ditiro tsa molao , kgotsa ka ntlha ya kutlo ya tumelo ?
48003006	Fela jaaka Aberahame a dumela Modimo , mme a go balelwa e le tshiamo .
48003007	Ke gone , itseng fa ba e leng ba tumelo e le bone bana ba ga Aberahame .
48003008	Dikwalo e re ka di bonye gale fa Modimo o tlaa siamisa Baditšhaba ka tumelo , tsa rerela Aberahame Mafoko a a Molemo gale , tsa re : “ Merafe yotlhe e tlaa segofadiwa mo go wena . ”
48003009	Jalo ba e leng ba tumelo ba segofadiwa le Aberahame modumedi .
48003010	Gonne botlhe ba e leng ba ditiro tsa molao ba hutsegile ; gonne go kwadilwe ga twe : “ Go hutsegile mongwe le mongwe yo o sa nneleng ruri mo dilong tsotlhe tse di kwadilweng mo lokwalong lwa molao , go di dira . ”
48003011	Jaana go a bonala fa go se na motho ope yo o siamisiwang fa pele ga Modimo ka ditiro tsa molao ; gonne ga twe : “ Mosiami o tlaa tshela ka tumelo , ”
48003012	mme molao ga se wa tumelo ; mme go tulwe : “ Yo o di dirang o tlaa tshela mo go tsone . ”
48003013	Keresete o re rekolotse mo phutsong ya molao , ka a diregile phutsego mo boemong jwa rona ; gonne go kwadilwe ga twe : “ Go hutsegile mongwe le mongwe yo o pegilweng mo setlhareng . ”
48003014	Ke gore lesego la ga Aberahame le tlele Baditšhaba mo go Keresete Jesu ; gore re amogele polelo ya tsholofetso ya Mowa ka tumelo .
48003015	Bagaetsho , ke bua ka fa mokgweng wa batho , ka re : Le fa e ka bo e le kgolagano ya motho fela , le fa go ntse jalo , e re e sena go tlhomamisiwa , ga go ope yo o dirang gore e nne lefela , le fa e le go e oketsa .
48003016	Jaana dipolelo tsa tsholofetso di builwe le Aberahame le losika lwa gagwe . Ga o re : “ Ditshika , ” jaaka e kete di ka bo di le dintsi ; e tswa lo le longwe fela , jaaka go tulwe : “ Le losika lwa gago , ” lo e leng Keresete .
48003017	Ke bua jaana , ka re , kgolagano e e tlhomamisitsweng gale ke Modimo , molao o o tsileng dinyaga di le 430 morago ga yone , ga o e tlhomolole gore polelo ya tsholofetso e nne lefela .
48003018	Gonne fa boswa bo le ka molao , ga bo tlhole bo le ka lefoko la tsholofetso ; le fa go ntse jalo Modimo o bo neile Aberahame ka polelo ya tsholofetso .
48003019	Foo molao e be e le eng ? Ga okediwa ka one ka ntlha ya ditlolo , go tle go tsamaye go tle losika lo lo neetsweng polelo ya tsholofetso ; mme wa tlhongwa ke baengele ka seatla sa motseriganyi .
48003020	Jaana motseriganyi ga se wa a le mongwe fela ; mme Modimo one o mongwe fela .
48003021	Mme a ke go re molao o tlhabana le dipolelo tsa tsholofetso tsa Modimo ? A go se tualo , gonne fa go ne go ka bo go tlhomilwe molao mongwe o o ka tshedisang , ruri tshiamo , e ka bo ne ne e eme mo molaong .
48003022	Lokwalo lo tswaletse dilo tsotlhe mo boleong , gore polelo ya tsholofetso , e e emeng ka tumelo mo go Jesu Keresete , e newe bone ba ba dumelang .
48003023	E rile tumelo e ise e tle , ra bo re disiwa fa tlase ga molao , re tswaleletswe tumelo e e neng e tlaa nama e senolwa .
48003024	Jalo molao e ne e ntse e le mogoga banyana mo go rona , go re gogela kwa go Keresete , gore re siamisiwe ka tumelo .
48003025	Jaanong ka tumelo e tsile , ga re tlhole re le mo go mogoga banyana .
48003026	Gonne lo bana ba Modimo lotlhe , mo go Keresete Jesu , ka tumelo .
48003027	Gonne lotlhe ba lo kolobeditsweng mo go Keresete , lo apere Keresete .
48003028	Ga go ka ke ga nna Mojuta le Mogerika , ga go ka ke ga nna motlhanka le mogololwa , ga go ka ke ga nna monna le mosadi ; gonne lotlhe lo motho a le mongwe fela mo go Keresete Jesu .
48003029	Mme fa lo le ba ga Keresete , foo lo losika lwa ga Aberahame , lo baruaboswa ka fa polelong ya tsholofetso .
48004001	Ka re , moruaboswa , e a re fa a sa ntse a le ngwanyana , o ba a sa farologane le motlhanka ka gope , le mororo a le mong wa dilo tsotlhe .
48004002	Mme a nne mo taolong ya badisa le batlamedi , go ba a tla a fitlha mo motlheng o o laotsweng ke rraagwe .
48004003	Le rona re ntse jalo ; e rile re sa le banyana , ra bo re le mo kgolegong ya dithuto tsa bonyana tsa lefatshe ;
48004004	mme e rile motlha o o tletseng o fitlha , Modimo wa roma Morwa one , a belegwe ke mosadi , a tsholetswe mo molaong ,
48004005	gore a rekolole ba ba mo molaong , gore re tle re newe boemo jwa bongwana .
48004006	Mme e re ka lo le bana , Modimo o romile Mowa wa Morwa one wa tla mo pelong tsa rona , o bitsa o re : “ Aba , Rara . ”
48004007	Ka jalo o bo o sa tlhole o le motlhanka , mme o ngwana ; mme fa o le ngwana , jalo o a bo o le moruaboswa ka Modimo .
48004008	Le fa go ntse jalo , e rile ka motlha oo , ka lo ne lo sa itse Modimo , lwa bo lo le mo kgolegong ya e e seng medimo epe tlholegong ;
48004009	mme jaanong , ka lo setse lo itse Modimo , a ke re bogolo , lo itsiwe ke Modimo , lo bile lo boela jang kwa ditlhakeng tsa bokoa le tsa lehumanyana , tse lo eletsang go ba lo nna mo kgolegong ya tsone gape ?
48004010	Lo tlhokometse malatsi , le dikgwedi le metlha le dinyaga .
48004011	Ke a lo boifela ka re , e ka re gongwe ka bo ke diretse lefela mo go lona .
48004012	Ke a lo rapela bagaetsho , ka re lo nne jaaka nna , gonne nna ke ntse jaaka lona . Ga lo a ka lwa ntshiamololela ka gope .
48004013	Lo a itse fa e rile lwa ntlha ka lo rerela Mafoko a a Molemo , ka ntlha ya bokoa bongwe jwa nama ;
48004014	mme se e neng e le bobe mo go lona mo nameng ya me , ga lo a ka lwa se nyatsa , le fa e le go se gana ; mme lwa ntshola jaaka moengele wa Modimo , ee , jaaka Keresete Jesu .
48004015	Ka re , go kgana go lona ga jale go feletse kae ? Gonne ke supa ka ga lona fa lo ne lo ka ikgonya matlho , lwa a nnaya , fa e ka bo e le mo go ne go ka dirwa .
48004016	Jalo a ke go re ke diregile mmaba wa lona , ka gobo ke lo bolelela boammaaruri ?
48004017	Batho bao ba lo tlhologeletswe ka mokgwa o o seng molemo ; nnyaa , ba rata go lo tswalela kwa ntle , gore lo batle bone .
48004018	Le gale go molemo go batlwa ka tlhoafalo ka ga sengwe se se molemo ka metlha yotlhe , e seng ka lobaka lo losi , lwa fa ke leng koo go lona .
48004019	Banyana ba me , ba ke bileng ke le mo ditlhabing tsa pelego ka lona , go bo go tsamaye Keresete a bopiwe mo go lona ,
48004020	ee , le gompieno ke rata ka bo ke na le lona , ke ba ke fetola lentswe la me ; gonne ke mo kakabalong ka ga lona .
48004021	Mpolelelang , lona ba lo eletsang go nna fa tlase ga molao , a ga lo utlwe molao ?
48004022	Gonne go kwadilwe ga twe : Aberahame o ne a na le bana ba le babedi ba basimane , mongwe e le wa lelata , yo mongwe e le wa mosadi yo e leng ngwana wa motse .
48004023	Le fa go ntse jalo ngwana wa lelata a belegwa ka fa nameng ; mme ngwana wa mosadi yo e leng ngwana wa motse a belegwa ka polelo ya tsholofetso .
48004024	Dilo tse , di na le setshwantsho ; gonne basadi ba , ke dikgolagano di le pedi ; nngwe e tswa thabeng ya Sinai , mme bana e ba tsalela kgolegong ; ke yone Hagare .
48004025	Jaana Hagare yo , ke thaba ya Sinai mo lefatsheng le Arabia , o mo tshwanong ya Jerusalema wa gompieno ; gonne o mo kgolegong le bana ba gagwe .
48004026	Mme Jerusalema o o kwa godimo , yo e leng mmaetsho , ke mogololesegi fela .
48004027	Gonne go kwadilwe ga twe : “ Itumele , wena moopa yo o sa belegeng ; ponyega o thomeletse , wena yo o sa boneng pelego ; gonne bana ba yo o lore ba feta ba yo o nang le monna ka bontsi . ”
48004028	Jaana bagaetsho , rona re ntse jaaka Isake a ne a ntse , re bana ba polelo ya tsholofetso .
48004029	Jaaka mo motlheng ole , yo o ne a bonywe ka fa nameng a bogisa yo o ne a bonywe ka fa Moweng , go ntse fela jalo le gompieno .
48004030	Lokwalo lwa reng ? Lwa re : “ Leleka lelata le ngwana wa lone ; gonne ngwana wa lelata ga a ketla a tlhakanela boswa le ngwana wa mosadi yo e leng ngwana wa motse . ”
48004031	Ke gone , bagaetsho , ga re bana ba lelata , re ba mosadi yo o leng ngwana wa motse .
48005001	Keresete o re golotse ka kgololo ; ke gone , tlhomamang , lo se ka lwa tlhola lo ikgweleanya ka jokwe ya botlhanka .
48005002	Bonang , nna Paulo , ke a lo raya ka re , fa lo rupa , Keresete ga a ketla a dira le thuso epe mo go lona .
48005003	Ee , ke bile ke supetsa mongwe le mongwe gape yo o rupang , fa a le molato le molao otlhe go o dira .
48005004	Lo lomologantswe mo go Keresete , lona ba lo ratang go siamisiwa ka molao ; lo ole mo tshegofatsong .
48005005	Gonne rona re lebeletse tsholofelo ya tshiamo re le mo Moweng , ka tumelo .
48005006	Gonne mo go Keresete Jesu bogwera ga bo thuse sepe , le fa e le bokgola , fa e se tumelo fela e e dirang ka lorato .
48005007	Lo kile lwa nna lwa siana sentle ; e mang yo o lo kgoreleditseng gore lo se utlwe boammaaruri ?
48005008	Kgakololo e ga e a tswa mo go yo o lo bitsang .
48005009	Sebediso se le sennye se tle se bedise boupe jotlhe .
48005010	Ke ikantse Morena ka ga lona , gore ga lo ketla lo gopola ka go sele gope ; mme yo o lo huduang , le fa e ka bo e le mang , o tlaa rwala tshekiso ya gagwe .
48005011	Nna , bagaetsho , fa ke sa ntse ke rera bogwera , ke bo ke sa ntse ke bogisediwang ? Fa e le jalo kgopiso ya mokgoro e tlositswe .
48005012	A bo ba ba lo huduang ba ka bo ba ikgaola fela .
48005013	Gonne lona , bagaetsho , lo bileditswe kgololesego ; lo se ka lwa fetola kgololesego ya lona sebaka sa nama go itirela ; mme lo nne batlhanka , mongwe wa yo mongwe mo loratong .
48005014	Gonne molao otlhe o dirafadiwa mo lefokong le le lengwe fela , e bong mo go le , go re : “ O rate wa gaeno jaaka o ithata . ”
48005015	Mme fa lo lomana , lo jana , lo itise gore lo se nyeletsane .
48005016	Ka re , sepelang ka Mowa , mme ga lo ketla lo dirafatsa thato ya nama .
48005017	Gonne dithato tsa nama di tlhabana le Mowa , le Mowa o tlhabana le nama ; gonne dilo tse di a tlhabana ; e le gore lo se ka lwa dira tse lo di ratang fela .
48005018	Fa lo gogwa ke Mowa , lo bo lo se fa tlase ga molao .
48005019	Jaana ditiro tsa nama di a bonala , tse e leng boaka le bomaswe , le bopepe ,
48005020	le tirelo ya medimo ya disetwa , le boloi , le dikilano , le kgang , le mafufa , le dikgakalo , le ditomologano , le dikgaogano , le makoko ,
48005021	le dipelotshetlha , le matago , le ditlhapelo , le dilo tse di ntseng jalo ; ke lo tlhagisa ka ga tsone , fela jaaka nkile ka lo tlhagisa , gore ba ba dirang dilo tse di ntseng jalo , ga ba ketla ba rua bogosi jwa Modimo .
48005022	Mme loungo lwa Mowa ke lorato , le boitumelo , le kagiso , le bopelotelele , le bopelonomi , le molemo , le boikanngo ,
48005023	le boingotlo , le boikgapo ; dilo tse , ga di angwe ke molao ope .
48005024	Mme ba e leng ba ga Keresete Jesu ba bapotse nama , le dikgotelo le dithato tsa yone .
48005025	Fa re tshela ka Mowa , le gone a re sepeleng ka Mowa .
48005026	A re se nne boipelafatso fela , re se ka ra rumolana , ra direlana ka bopelotshetlha .
48006001	Bagaetsho , le fa motho a tshwerwe mo tlolong nngwe , lona ba lo leng ba semowa , sokololang yo o ntseng jalo ka mowa wa bonolo ; o ntse o ipona , e se re kgotsa le wena wa raelwa .
48006002	Rwadisanyang merwalo , lo dirafatse molao wa ga Keresete jalo .
48006003	Gonne fa motho a ithaya a re , o sengwe , le mororo a se sepe , o a itsietsa .
48006004	Mme a motho mongwe le mongwe a sekaseke e e leng tiro ya gagwe , foo o tlaa bona go ipelafatsa ka ga gagwe ka esi , e seng ka ga wa ga gabo .
48006005	Gonne motho mongwe le mongwe o tlaa ithwalela morwalo wa gagwe .
48006006	Yo o rutwang mo lefokong a a abele yo o rutang dilo tsotlhe tse di molemo .
48006007	Lo se tsietsege ; Modimo ga o sotlwe ; gonne se motho o se jalang , ke sone se o tlaa se robang .
48006008	Gonne yo o jalelang nama ya gagwe , o tlaa roba sebodu se se tswang mo nameng ; mme yo o jalelang Mowa , o tlaa roba botshelo jo bo sa khutleng jo bo tswang mo Moweng .
48006009	A re se lapeng mo go direng molemo ; gonne re tlaa roba mo motlheng o e leng one , fa re sa ngodiege ;
48006010	jalo , fa re bona lobaka , a re ke re direng se se molemo mo bathong botlhe , mme bogolo mo go ba e leng ba ntlo ya tumelo .
48006011	Bonang ditlhaka di dikgolo jang tse ke lo kwaletseng ka tsone ka seatla sa me .
48006012	Botlhe ba ba ratang go lebega sentle mo nameng , ba lo patelela gore lo rupisiwe ; e be e le gore ba se ka ba bogisediwa mokgoro wa ga Keresete .
48006013	Gonne le e leng bone ba ba rupang , ga ba tshegetse molao ; mme ba rata lona lwa rupisiwa , gore ba ipelafatse ka nama ya lona .
48006014	A go nne kgakala le nna go ipelafatsa , fa e se ka mokgoro wa Morena wa rona Jesu Keresete , o lefatshe le mpapoletsweng ka one , le nna ke bapoletswe lefatshe .
48006015	Gonne go le bogwera ga se sepe , go le bokgola ga se sepe , fa e se sebopiwa se seša fela .
48006016	Botlhe ba ba tlaa sepelang ka fa molaong o , a kagiso e nne mo go bone , le boutlwelobotlhoko , le mo go Iseraele wa Modimo .
48006017	Go tloga fano a go se tlhole go le motho ope yo o ntshwenyang ; gonne ke tshwailwe methisa ya ga Jesu mo mmeleng wa me .
48006018	Bagaetsho , a tshegofatso ya Morena wa rona Jesu Keresete e nne le mowa wa lona . Amen .
49001001	Ke nna Paulo , ke moaposetole wa ga Keresete Jesu ka go rata ga Modimo ; ke kwalela baitshepi ba ba kwa Efeso , le badumedi mo go Keresete Jesu .
49001002	Ka re : Tshegofatso e nne le lona , le kagiso e e tswang Modimong Rraetsho le Morena Jesu Keresete .
49001003	A go bakwe Modimo le Rra Morena wa rona Jesu Keresete , o o re segofaditseng ka masego otlhe a semowa mo mannong a sele godimo mo go Keresete .
49001004	Fela jaaka o sa le o re itshenkela mo go ene pele ga motheo wa lefatshe , gore re nne boitshepo le botlhoka bogole fa pele ga one mo loratong ,
49001005	ka o re laoletse gale , gore re bone boemo jwa bongwana ka Jesu Keresete , ka fa go rateng ga one ,
49001006	gore re nne pako ya kgalalelo ya tshegofatso ya one , e o e re neileng fela mo go ene Moratwi .
49001007	Re na le thekololo ya rona mo go ene ka madi a gagwe , e bong boitshwarelo jwa ditlolo tsa rona , ka fa dikhumong tsa tshegofatso ya one ,
49001008	e o e re totiseditseng ka botlhale jotlhe le matsetseleko .
49001009	O re itsisitse bosaitsiweng jwa go rata ga one , ka fa go kgatlhegeng ga one , mo o go ikaeleletseng ,
49001010	jwa go fitlhisa sebaka sa botlalo jwa metlha mo go ene , go tla o sopanyetsa dilo tsotlhe mo go Keresete , e bong dilo tse di kwa magodimong , le dilo tse di mo lefatsheng ; ka re , mo go ene .
49001011	Le rona re bileng ra dirwa boswa mo go ene , ka re go laoletswe gale ka fa boikaelelong jwa one o o dirang dilo tsotlhe ka fa kgakololong ya go rata ga one ;
49001012	gore re nne pako ya kgalalelo ya one , e bong rona ba re ntseng re solofetse mo go Keresete gale .
49001013	Le lona ka lo utlwile lefoko la boammaaruri , e bong Mafoko a a Molemo a poloko ya lona , ka re , yo e rileng ka lo bile lo dumetse mo go ene , lwa kanelwa mo go ene ka Mowa o o Boitshepo wa polelo ya tsholofetso ,
49001014	se e leng sebeelelo sa boswa jwa rona , go isa thekololong ya boswa jo e leng jwa Modimo , go isa pakong ya kgalalelo ya one .
49001015	Ke gone ka moo , le nna ke sena go utlwa ka ga tumelo e e mo go lona mo go Morena Jesu , e lo bileng lo e bonatsa mo baitsheping botlhe ,
49001016	ke sa khutleng go lo lebogela , ke lo umaka mo merapelong ya me ;
49001017	gore Modimo wa Morena wa rona Jesu Keresete , le Rara wa kgalalelo , a ke a lo neye mowa wa botlhale le wa tshenolelo mo kitsong ya one .
49001018	Ka jaana matlho a dipelo tsa lona a sedifaditswe ; lo ko lo itse e e leng tsholofetso ya pitso ya one , le e e leng letlotlo la kgalalelo ya boswa jwa one mo baitsheping .
49001019	Le jo e leng bogolo jo bo feteletseng jwa thata ya one ntlheng ya rona ba re dumetseng , ka fa go direng ga thata ya nonofo ya one .
49001020	Mo o go dirileng mo go Keresete , ka o mo tsosa mo baswing , wa mo dudisa ka fa letsogong la one le legolo mo mannong a selegodimo .
49001021	Kwa godimodimo ga puso yotlhe , le taolo , le thata le bogosi , le maina otlhe a a rewang , e seng mo fatsheng leno losi , e leng le mo go le le tlang ,
49001022	mme wa baya dilo tsotlhe mo taolong fa tlase ga dinao tsa gagwe , wa mo neela phuthego gore a nne tlhogo ya dilo tsotlhe .
49001023	Phuthego ke mmele wa gagwe , botlalo jwa gagwe yo o tlatsang dilo tsotlhe mo go gotlhe fela .
49002001	Le lona o lo rudisitse , jale ka lo ne lo sule ka ditlolo tsa lona le dibe ,
49002002	tse e rileng gale lwa sepela mo go tsone ka fa mokgweng wa lefatshe leno , ka fa taolong ya kgosana ya thata ya loapi , ya mowa o gompieno o dirang mo baneng ba ba kgopo .
49002003	Le rona rotlhe re kile ra tshela nabo mo dithatong tsa nama ya rona , ra dira dikeletso tsa nama ya rona , ra dira dikeletso tsa nama le tsa megopolo , mme mo tlholegong ya rona re le bana ba re tshwanetseng bogale , fela jaaka ba bangwe .
49002004	Mme Modimo , ka o humile boutlwelobotlhoko , le ka ntlha ya lorato lo logolo lwa one , lo o re ratileng ka lone ,
49002005	le fa re ne re sule ka ditlolo tsa rona ; wa re rudisa mmogo le Keresete — lo bolokilwe ka tshegofatso —
49002006	wa re tsosa nae , wa re dudisa nae mo mannong a selegodimo , mo go Keresete Jesu ;
49002007	gore e tle e re mo metlheng e e tlang o bo o supe dikhumo tse dikgolo tse di feteletseng tsa tshegofatso ya one ka bopelonomi ntlheng ya rona mo go Keresete Jesu .
49002008	Gonne lo ntse lo bolokilwe ka tshegofatso ka tumelo ; mme le gone go bile go sa tswe mo go lona ; ke neo ya Modimo ;
49002009	go sa tswe mo ditirong , gore go se nne motho ope yo o tlaa ipelafatsang .
49002010	Gonne re tiro ya one , re bopetswe ditiro tse di molemo mo go Keresete Jesu , tse Modimo o di baakantseng gale gore re sepele mo go tsone .
49002011	Ke gone , lo gakologelweng fa e rile gale , lona ba lo leng Baditšhaba ka fa bošabeng , ba lo bidiwang Bokgola ke ba go tweng Bogwera , e le jo bo dirilweng ka diatla mo nameng ;
49002012	ka re , lo tle lo gakologelwe fa e rile ka baka loo lwa bo lo le kwa ntle ga Keresete , lo ikgogonne mo lekgotleng la Iseraele , lo le baeng ka ga dikgolagano tsa polelo tsa tsholofetso , lo se na tsholofelo , lo se na Modimo mo lefatsheng .
49002013	Jaanong , mo go Keresete Jesu , lona ba e rileng gale lwa bo lo le kgakala lo atameditswe ka madi a ga Keresete .
49002014	Gonne ke ene kagiso ya rona yo o dirileng bobedi bongwe fela , mme a thubaganya lomota lwa tomologano ,
49002015	ka a nyeleditse mo nameng ya gagwe kilano , e bong molao wa ditaolo tse di emeng mo ditaong ; gore a bope motho a le mongwe fela yo moša ka ba babedi , mo go ene ka esi , mme a dire kagiso jalo ;
49002016	le gore a ba letlanye le Modimo boo babedi , ba le mmele o le mongwe fela , ka mokgoro , a sena go bolaya kilano ka ona .
49002017	Mme a tla a rera kagiso mo go lona ba lo neng lo le kgakala , le kagiso mo go ba ba neng ba le gaufi .
49002018	Gonne roo babedi , re na le katamelo ya rona kwa go Rara ka ene , ka Mowa o le mongwe fela .
49002019	Jalo lo bo lo sa tlhole lo le baeng le bajaki fela , mme lo bana ba motse mmogo le baitshepi , lo bile lo ba ntlo ya Modimo .
49002020	Ka lo agilwe mo motheong wa baaposetole le baperofeti , Keresete Jesu ka esi e le ene lentswe le legolo la kgokgotsho ;
49002021	yo kago nngwe le nngwe e e kitlantsweng ka tomagano e ntle , e golelang mo go ene , e le tempele e e boitshepo mo Moreneng ;
49002022	yo le lona lo agilweng mmogo mo go ene gore lo nne boago jwa Modimo ka Mowa .
49003001	Ke gone ka moo , nna Paulo , mogolegwa wa ga Keresete Jesu ka ntlha ya lona Baditšhaba ,
49003002	ke raya fa lo utlwile ka ga tebalebo ya tshegofatso eo ya Modimo , e ke e neilweng ka ga lona :
49003003	Ka fa ke itsisitsweng bosaitsiweng ka tshenolo ka teng , jaaka ke kwadile gale ka mafoko a le makhutshwane ,
49003004	a e tlaa reng lo a bala , lo bo lo ka lemoga go tlhaloganya ga me ka ga bosaitsiweng jwa ga Keresete .
49003005	E rile mo metlheng e e fetileng , bo ne bo se ka jwa itsisiwe ke bana ba batho , jaaka gompieno bo senoletswe baaposetole ba gagwe ba ba boitshepo le baperofeti , ka Mowa .
49003006	Ke go re , Baditšhaba ke baruaboswa mmogo nabo , le ditokololo tsa mmele mmogo nabo , le batlhakanedi nabo ba polelo ya tsholofetso mo go Keresete Jesu , ka Mafoko a a Molemo ,
49003007	a ke dirilweng modiredi wa one , ka fa neong ya tshegofatso eo ya Modimo , e ke e neilweng ka fa go direng ga thata ya one .
49003008	Ka re , nna yo ke leng mmotlana bogolo go yo o leng mmotlana wa baitshepi botlhe , tshegofatso eo ke e neilwe , gore ke rerele Baditšhaba mahumo a a sa ka keng a hukudiwa a ga Keresete .
49003009	Le go dira gore batho botlhe ba bone kabo ya bosaitsiweng jo , jo bo sa leng bo fitlhwa go tswa tsose , mo Modimong o o tlhodileng dilo tsotlhe ;
49003010	e le gore , jaanong botlhaletlhale jo bontsi jwa Modimo bo tle bo itsisiwe magosana le bathata mo mannong a selegodimo ka phuthego .
49003011	Ke ka fa boikaelelong jwa metlha e e se nang tshimologo , jo o bo ikaeletseng mo go Keresete Jesu Morena wa rona ,
49003012	yo re nang le botlhoka poifo le katamelo ya boikanyo mo go ene , ka go dumela ga rona mo go ene .
49003013	Ke gone ke lopang gore lo se ka lwa lapisiwa pelo ka dipitlagano tsa me ka ga lona , tse e leng kgalaletso ya lona .
49003014	Ke gone ka moo ke khubamelang Rara ka mangole ,
49003015	ene yo ditshika tsotlhe kwa legodimong le mo lefatsheng di bidiwang ka ene ;
49003016	gore a lo neye go thatafadiwa ka nonofo mo mothong yo o kwa teng , ka Mowa wa gagwe , ka fa mahumong a kgalalelo ya gagwe ;
49003017	gore Keresete a age mo dipelong tsa lona ka tumelo ; e tle e re ka lo namisitswe medi lo nitame mo loratong .
49003018	Lo bo lo nonofele go tlhaloganya le baitshepi botlhe jo e leng boatlhamo , boleele , bogodimo le boteng ,
49003019	le go itse lorato lwa ga Keresete lo lo fetang kitso , gore lo tladiwe go ya go fitlha kwa botlalong jotlhe jwa Modimo .
49003020	Jaana one o o nonofileng go dira segolo thata bogolo go tsotlhe tse re di lopang le tse re di gopolang , ka fa nonofong e e dirang mo go rona ,
49003021	kwa go one , a go nne kgalaletso mo phuthegong le mo go Keresete Jesu go ya tshikatshikeng , ka bosakhutleng le ka bosaengkae . Amen .
49004001	Ke gone , nna mogolegwa mo Moreneng , ke lo rapela thata , gore lo sepele mo go tshwanetseng pitso e lo biditsweng ka yone .
49004002	Ka boikokobetso jotlhe le bonolo , le ka bopelotelele , ka go iphapaanya mo loratong ;
49004003	le ka go tlhoafalela go tshegetsa bongwe fela jwa Mowa mo tumalanong ya kagiso .
49004004	Go mmele o le mongwe fela , le Mowa o le mongwe fela , fela jaaka le lona lo bileditswe tsholofelo , e le nngwe fela ya go bidiwa ga lona ;
49004005	go Morena a le mongwe fela , tumelo e le nngwe fela , kolobetso e le nngwe fela .
49004006	Modimo o le mongwe fela , le Rara wa botlhe , yo o godimo ga botlhe , le yo o dirang ka botlhe , le yo o mo go botlhe .
49004007	Mme mongwe le mongwe wa rona o neilwe tshegofatso ka fa selekanyong sa go aba lebole la ga Keresete .
49004008	Ke gone o reng : “ E rile a tlhatlogela godimo , a gogela bogolegwa kgolegong , mme a naya batho dineo . ”
49004009	Jaana fa go twe : “ A tlhatloga , ” ke go reng , fa e se go re , le gone o ne a fologetse mo mafelong a a kwa tlase a lefatshe ?
49004010	Yo o fologileng e ntse ke ene yo o tlhatlogetseng kwa godimodimo ga magodimo otlhe , gore a tle a tlale ka dilo tsotlhe .
49004011	A neela bangwe gore ba nne baaposetole ; ba bangwe gore ba nne baperofeti ; ba bangwe bareri ba Mafoko a a Molemo ; le ba bangwe badisa ba phuthego , le baruti ;
49004012	gore baitshepi ba itekanediwe , le gore ba dire tiro ya tirelo ya phuthego , le gore ba agelele mmele wa ga Keresete .
49004013	Go tle go tsamaye re fitlhe rotlhe mo bongwefeleng jwa tumelo le jwa kitso ya Morwa Modimo , go ya go fitlha boemong jwa monna yo o godileng , le mo selekanyong sa go gola ga botlalo jwa ga Keresete ;
49004014	gore re se ka ra tlhola re le banyana ba go heheutlelwa kwano le kwa le go kgarakgatshiwa ke phefo nngwe le nngwe ya thuto , ka boferefere jwa batho , ka bohelepa jo bo latedisang timelo .
49004015	Mme ka go bua boammaaruri mo loratong , re be re golele ene mo dilong tsotlhe , ene yo e leng tlhogo , e bong Keresete ;
49004016	yo go tswang mo go ene go bopega sentle le go kitlana ga mmele otlhe ka se se tswang mo tokololong nngwe le nngwe , ka fa go direng ka tekanyo ga nama nngwe le nngwe , go thuthugisetsa mmele mo go ikageng ga one mo loratong .
49004017	Ke gone ke bua lefoko le , ke bile ke supa mo Moreneng , ka re , lo se ka lwa tlhola lo sepela jaaka Baditšhaba ba sepela , mo boithamakong jwa dipelo tsa bone .
49004018	Ka ba fifaditswe mo tlhaloganyong ya bone , ba le baeng ba sa itse botshelo jwa Modimo ka ntlha ya botlhokakitso jo bo mo go bone , ka go kgwaralala ga dipelo tsa bone ,
49004019	ba e reng ka ba fegetswe ke maikutlo , boo ba ineela mo bopepeng , go dira maswe otlhe ka bopelotshetlha .
49004020	Mme lona ga lo a ka lwa ithuta Keresete jalo ;
49004021	ke raya fa lo utlwile , lwa rutwa mo go ene , fela jaaka boammaaruri bo le mo go Jesu .
49004022	Ke go re , ka ga mokgwa wa botshelo jwa lona jwa gale , lo apole motho wa bogologolo , yo o bolang ka fa dithatong tsa tsietso ;
49004023	le go re , lo šafadiwe mo moweng wa pelo tsa lona .
49004024	Lo apare motho yo moša , yo ka fa Modimong o bopilweng mo tshiamong , le mo boitshepong jwa boammaaruri .
49004025	Ke gone , apolang kako , a mongwe le mongwe a bue boammaaruri le wa ga gabo , gonne mongwe le mongwe wa rona ke tokololo ya yo mongwe .
49004026	Lo nne bogale , mme lo se ka lwa leofa ; a letsatsi le se lo phirimele lo sa le bogale ;
49004027	le gone lo se ka lwa naya diabolo sebaka .
49004028	Yo o utswileng a a se tlhole a utswa , mme bogolo a a dire , a dire se se molemo ka diatla tsa gagwe , gore a tle a dirane le se o ka se nayang yo o tlhokang .
49004029	A go se tswe puo epe e e bodisang mo melomong ya lona , fa e se e e molemo fela go agelela ka fa go tlhokafalang ka teng , gore e tle e neye ba ba utlwang lesego .
49004030	Lo se ka lwa hutsafatsa Mowa o o Boitshepo wa Modimo , o lo kaneletsweng letsatsi la thekololo ka one .
49004031	A go latlhwe mangadingadi , kgakalo , bogale , komang , go kgala le kilo yotlhe .
49004032	Lo nne pelonomi mongwe mo go yo mongwe le pelonamagadi , lo itshwarelane fela jaaka Modimo le one o itshwaretse lona mo go Keresete .
49005001	Ke gone nnang baetsi ba Modimo , jaaka bana ba ba rategang .
49005002	Lo sepele mo loratong , fela jaaka Keresete le ene a lo ratile , a intshetsa rona , a nna tshupelo le setlhabelelo Modimo , tse di isediwang go nna lonko lo lo monate .
49005003	Mme boaka , le maswe otlhe , le fa e le boiphetlho , go se ka ga ba ga umakwa mo go lona , jaaka go tshwanetse baitshepi ;
49005004	le fa e le matlhapa , le fa e le puo ya dinyana , le fa e le dinyao , tse e leng dilo tse di sa tshwanelang ; mme bogolo go ntshiwe malebogo .
49005005	Gonne mo lo a itse ka tlhomamo , fa go se seaka , le fa e le motho yo o maswe , le fa e le moiphetlhi , yo e leng moobamedi wa medimo ya disetwa , yo o ka nnang le boswa bope mo bogosing jwa ga Keresete le Modimo .
49005006	A motho ope a se ka a lo tsietsa ka mafoko a a lolea fela , gonne bogale jwa Modimo bo tla mo baneng ba ba kgopo ka ntlha ya tsone dilo tseo .
49005007	Ke gone , lo se ka lwa amogana nabo .
49005008	Gonne lo kile lwa ne lo le lefifi , mme jaanong lo lesedi mo Moreneng . Sepelang jaaka bana ba lesedi ,
49005009	— gonne loungo lwa lesedi lo eme mo molemong otlhe , le mo tshiamong , le mo boammaaruring —
49005010	lo ntse lo lekela go lemoga se se kgatlhang Morena .
49005011	Lo se ka lwa nna le bolekane le ditiro tsa lefifi tse di se nang loungo , mme bogolo lo di kgalemele .
49005012	Gonne dilo tse di dirwang ke bone mo sephiring , di tlhabisa ditlhong le di bolelwa fela .
49005013	Mme dilo tsotlhe e a re fa di kgalemelwa di tle di senolwe ke lesedi ; ka sengwe le sengwe se se senogileng e le lesedi .
49005014	Ke gone , a re : “ Kubuga , wena yo o robetseng , o tsoge mo baswing , mme Keresete o tlaa go phatsimela . ”
49005015	Ke gone , lo lebe thata ka fa lo sepelang ka teng , e seng jaaka ba ba seng botlhale , mme jaaka ba ba botlhale ,
49005016	ka go swela lobaka molemo , ka metlha e , e bosula .
49005017	Ke gone se nneng boeleele , mme lo tlhaloganye go rata ga Morena , gore ke eng .
49005018	Se tagweng ke bojalwa , ka bo na le tlhapeo , lo tladiwe ke Mowa .
49005019	Lo buisanye ka dipesalema , le difela , le dipina tsa semowa , lo bina , lo opela , lo kotekeletsa Morena ka dipelo tsa lona .
49005020	Lo leboge Modimo , e bong Rara , ka metlha yotlhe , ka ga dilo tsotlhe mo ineng la Morena wa rona Jesu Keresete .
49005021	Lo ineelane mo poifong ya ga Keresete .
49005022	Basadi ba lo nyetsweng lo ineeleng mo banneng ba e leng ba lona , jaaka e ka bo e le mo go Morena ,
49005023	gonne monna ke tlhogo ya mosadi jaaka Keresete le ene e le tlhogo ya phuthego , ka e bile e le ene mmoloki wa mmele ka esi .
49005024	Jaaka phuthego e ineetse mo go Keresete , a basadi le bone ba nne jalo mo banneng ba bone mo dilong tsotlhe .
49005025	Banna , ratang basadi ba lona , fela jaaka Keresete le ene a ratile phuthego , mme a intshetsa yone ,
49005026	gore a e itshepise a sena go e tlhapisa ka tlhapiso ya metsi ka lefoko .
49005027	Gore a tle a ineye phuthego , e le e e galalelang , e e se nang selabe le fa e le khuano , le fa e le sepe se se ka nang jalo ; fa e se gore e nne boitshepo le botlhoka bogole .
49005028	Banna le bone ba tshwanetse go rata basadi ba bone fela jalo , jaaka e ka bo e le mebele ya bone . Yo o ratang mosadi wa gagwe o a ithata .
49005029	Gonne ga go ise go ko go nne motho ope yo o kileng a ila nama ya gagwe , mme o a e otla , a e ngomaele , fela jaaka Keresete le ene a direla phuthego ,
49005030	ka gobo re ditokololo tsa mmele wa gagwe .
49005031	Ke gone ka moo , monna o tlaa tlogelang rraagwe le mmaagwe , a ngaparela mosadi wa gagwe ; mme bobedi jo e tlaa nna nama e le nngwe fela .
49005032	Bosaitsiweng jo , bo bogolo , mme ke bua ka ga Keresete le ka ga phuthego .
49005033	Le fa go ntse jalo le lona a mongwe le mongwe wa lona a rate mosadi wa gagwe fela jaaka a ithata , le mosadi a ipone , gore a tlotle monna wa gagwe .
49006001	Bana , utlwang batsadi ba lona mo Moreneng , gonne mo , go siame .
49006002	Tlotla rraago le mmaago — e e leng yone taolo ya ntlha e e nang le polelo ya tsholofetso —
49006003	gore go tle go nne molemo mo go wena , le gore o tshele ka boleele mo lefatsheng .
49006004	Le lona borrabana , lo se ka lwa rumola bana ba lona go ba gakatsa ; mme lo ba godisetse mo kwatlhaong le mo taong ya Morena .
49006005	Batlhanka , lo nne kutlo mo go ba e leng beng ba lona ka fa nameng , ka poifo le thoromo , ka bongwefela jwa pelo tsa lona , jaaka e ka bo e le mo go Keresete ;
49006006	e seng ka mokgwa wa go mmona matlho , jaaka bakgatlhi ba batho ; e nne jaaka batlhanka ba ga Keresete , ka go dira go rata ga Modimo , e seng batho .
49006007	Go dira ka pelontle , jaaka e ka bo e le go direla Modimo , e seng batho ;
49006008	ka go itse fa se se molemo le fa e ka bo e le eng se mongwe le mongwe o se dirang , o tlaa ba a amogela sone fela mo Moreneng , le fa a le motlhanka kgotsa ngwana wa motse .
49006009	Le lona beng ba batho , lo ba direle tsone dilo tseo fela , lo lese go bopa , ka go itse fa mong wa bone le wa lona a le kwa legodimong , go se na tlhaolo epe ya batho mo go ene .
49006010	Sa bofelo , lo nonofale mo Moreneng , le mo thateng ya nonofo ya gagwe .
49006011	Aparang diaparo tsa phemelo tsotlhe tsa Modimo , gore lo tle lo itse go ganela le maano a boferefere a diabolo .
49006012	Gonne ga re lwe le nama le madi , mme re lwa le magosana , le bathata , le babusi ba lefatshe le le lefifi le , le masomosomo a mewa ya boikepo mo mannong a selegodimo .
49006013	Ke gone , lo tseyeng dibolao tsotlhe tsa Modimo , gore lo itse go ema mo motlheng wa bosula , le gore , lo sena go dira gotlhe , lo bo lo ntse lo eme .
49006014	Ke gone , lo emeng lo itlamile mo dithekeng ka boammaaruri , lo bile lo apere letlatla la tshiamo la sehuba .
49006015	Le mo dinaong lo bo lo rwele iketleetso ya Mafoko a a Molemo a kagiso .
49006016	Le mo godimo ga tsotlhe lo bo lo tseye thebe ya tumelo e e leng yone lo tlaa itseng go tima metswi yotlhe e e molelo ya yo o bosula ka yone .
49006017	Lo tseye tlhoro ya phemelo ya poloko , le tšhaka ya Mowa , e e leng lefoko la Modimo ;
49006018	lo ntse lo rapela ka metlha yotlhe mo Moweng , ka thapelo yotlhe le kokotlelo , lo ntse lo nnetse gone ka botswelelo pele jotlhe , lo ntse lo kokotlelela baitshepi botlhe ,
49006019	le nna , gore e tle e re ke tswa molomo , ke be ke newe puo ya go utlwatsa bosaitsiweng jwa Mafoko a a Molemo ka botlhoka poifo ;
49006020	a ke leng morongwa yo ke mo diketaneng ka ntlha ya one ; gore ke bue mo go one ka botlhoka poifo , jaaka ke tshwanetse go bua .
49006021	Tukiko , mokaulengwe yo o rategang , le modiredi yo o boikanngo mo Moreneng o tlaa lo itsise dilo tsotlhe , gore le lona lo itse go tshela ga me ka fa go ntseng ka teng .
49006022	Ke mo romile koo go lona ka ntlha ya gone moo , gore lo itse ka fa ke ntseng ka teng , le gore a gomotse dipelo tsa lona .
49006023	A kagiso e nne le bakaulengwe , le lorato lo na le tumelo , tse di tswang mo Modimong Rara , le mo go Morena Jesu Keresete .
49006024	A tshegofatso e nne le botlhe ba ba ratang Morena wa rona Jesu Keresete ka mo go sa boleng .
50001001	Ke nna Paulo , ke na le Timotheo , re batlhanka ba ga Keresete Jesu ; re kwalela baitshepi botlhe ba ba kwa Filipi , ba ba mo go Keresete Jesu , ba na le baokami le batiakone :
50001002	A tshegofatso e nne le lona , le kagiso e e tswang Modimong Rraetsho le Morena Jesu Keresete .
50001003	Ke leboga Modimo wa me ka metlha yotlhe e ke lo gopolang ka yone .
50001004	Ka metlha yotlhe mo merapelong yotlhe ya me ka ga lona , ke dira morapelo wa me ka boitumelo ,
50001005	ka ntlha ya bolekane jwa lona mo go tsamaiseng Mafoko a a Molemo , e sa le ka letsatsi la ntlha le go tla motlheng wa gompieno .
50001006	Ke ntse ke ikantse mo , gore yo o simolotseng tiro e e molemo mo go lona , o tlaa e sweletsa go ya kwa motlheng wa ga Jesu Keresete ;
50001007	fela jaaka go ntshiametse , gore ke nne ke lo gopole jalo lotlhe , gonne ke na le lona mo pelong ya me , ka lotlhe lo tlhakanetse tshegofatso le nna mo dikgolegong tsa me , le mo go femeleng Mafoko a a Molemo , le mo go a tlhomamiseng .
50001008	Gonne Modimo ke mosupi wa me , wa ka fa ke lo tlhologeletsweng lotlhe ka teng mo mautlwelong botlhoko a manana a ga Keresete Jesu .
50001009	Ke lo rapelela mo , gore lorato lwa lona lo totafale bogolo bogolo mo kitsong le mo temogong ;
50001010	gore lo ke lo dumalane le dilo tse di molemo , gore lo ke lo nne peloephepa le botlhoka sekgopi , go ya go fitlha mo motlheng wa ga Keresete ;
50001011	ka go tladiwa maungo a tshiamo , a a leng kgalaletso le pako ya Modimo ka Jesu Keresete .
50001012	Jaana ke rata lwa itse , bagaetsho , fa dilo tse di ntirafaletseng di dirafaletse botswelelopele jwa Mafoko a a Molemo bogolo ;
50001013	ga tsamaya dikgolego tsa me tsa bonatshega ka Keresete mo mophatong otlhe wa molaodi wa motse , le mo go botlhe ba bangwe ;
50001014	bontsi jwa bakaulengwe ba ba mo Moreneng , ka ba ikantse dikgolego tsa me , ba nna tshosologo bogolo go bua lefoko la Modimo ba se na poifo .
50001015	Le gale bangwe boo ba rera Keresete ka bopelotshetlha le kgang ; mme bangwe le bone ka pelo e ntle ;
50001016	ba bangwe ba go dira ka lorato , ka ba itse fa ke beilwe go femela Mafoko a a Molemo ;
50001017	ba bangwe ba rera Keresete ka mokgwa wa go itira lekoko , e seng ka peloephepa , ba gopotse go ntsosetsa pitlagano mo dikgolegong tsa me .
50001018	Mme e be e le eng ? E be e le go re ka mekgwa yotlhe , le fa e le ka boitimokanyo , le fa e le ka boammaaruri , Keresete o a bolelwa ; mme ke itumelela gone moo ; ee , ke tlaa nna ke itumela fela .
50001019	Gonne ke a itse fa golo mo go tlaa tswa polokego ya me , ka ntlha ya merapelo ya lona le neo ya Mowa wa ga Jesu Keresete .
50001020	Ka fa tebelelong ya me e e thata , le tsholofelo ya gore , ga nketla ke tlhabisiwa ditlhong ke sepe , fa e se gore , jaaka gale , le gompieno , Keresete o tlaa godisiwa mo mmeleng wa me , le fa e ka ne e le ka botshelo , le fa e ka ne e le ka loso .
50001021	Gonne mo go nna , go tshela ke Keresete , mme go swa ke poelo .
50001022	Mme fa go tshela mo nameng , fa mo e le lone loungo lwa tiro ya me , foo ga ke itse se ke ka se itshenkelang .
50001023	Ke mo pitlaganong fa gare ga dilo tse pedi tse ; ke na le keletso ya go tsamaya , ke ya go nna le Keresete ; gonne mo , go molemo bogolo thata ;
50001024	le fa go ntse jalo go nna mo nameng go tlhokega bogolo ka ntlha ya lona .
50001025	E re ka ke na le boikanyo jo , ke a itse fa ke tlaa nna , ke ba ke nna le lona lotlhe , gore lo bone botswelelopele le boitumelo mo tumelong ;
50001026	gore go ipelafatsa ga lona ka nna go totafale mo go Keresete Jesu , ka go nna ga me gape mo go lona .
50001027	Fela , a mokgwa wa lona wa botshelo e nne o o tshwanetseng Mafoko a a Molemo a ga Keresete , gore , e tle e re le fa ke ka tla go lo bona , kgotsa ke se yo , ke be ke utlwele go tshela ga lona , fa lo eme ka tlhomamo mo moweng o le mongwe fela , lo ntse lo ganelela tumelo ya Mafoko a a Molemo ka mowa o le mongwe fela ;
50001028	lo sa boifisiwe mo go sepe ke baganetsi ; mo e leng sesupo se se bonalang sa tatlhego mo go bone , mme mo go lona sa poloko , e e bileng e le e e tswang mo Modimong .
50001029	Gonne lona lo neilwe ka ga Keresete , e seng go dumela mo go ene go le gosi , mme le gone go utlwisiwa botlhoko ka ntlha ya gagwe ,
50001030	ka lo le mo go yone ntwa e lo mponyeng ke le mo go yone , e gompieno lo bileng lo utlwa fa ke le mo go yone .
50002001	Ke gone fa go na le kgomotso nngwe mo go Keresete , fa go na le nametso nngwe ya lorato , fa go na le bolekane bongwe le Mowa , fa go na le mautlwelobotlhoko a manana le mapelotlhomogi ,
50002002	dirafatsang boitumelo jwa me , jwa gore lo nne kgopolo e le nngwe fela , lo tshwane mo loratong , lo le mo tumalanong e le nngwe fela , lo le pelo e le nngwe fela .
50002003	Lo se dire sepe ka go re lo itira lekoko , le fa e le ka go ipelafatsa fela , fa e se go re , ka boikokobetso jwa pelo , mongwe le mongwe a kaya yo mongwe fa a mo gaisa ka molemo .
50002004	A mongwe le mongwe a se tlhokomele dilo tse e leng tsa gagwe fela , fa e se go re , mongwe le mongwe o tlhokomela le tse e leng tsa bangwe .
50002005	Lo nne le pelo e mo go lona , e e neng e le mo go Keresete Jesu le ene ,
50002006	yo e rileng a le mo tshwanong ya Modimo , a se ka a kaya fa go lekana le Modimo e le se se ka huparelwang ,
50002007	mme a ikhudula , a tsaya tshwano ya motlhanka , ka a dirwa mo tshwanong ya batho .
50002008	Mme o rile a fitlhelwa a le mo popegong ya motho , a ikokobetsa , a ineela fela le mo losong , e bong e e leng loso lwa mokgoro .
50002009	Ke gone ka moo Modimo le one o mo godisitseng thata , mme wa mo naya lone leina le le fetang maina a otlhe ;
50002010	gore mangole otlhe a khubame ka leina la ga Jesu , e bong a dilo tse di kwa legodimong , le a dilo tse di mo lefatsheng , le a dilo tse di kwa tlase ga lefatshe ,
50002011	le gore diteme tsotlhe di bolele fa Jesu Keresete e le Morena , kgalaletsong ya Modimo Rara .
50002012	Jalo , barutwa ba me , fela jaaka lo ntse lo utlwa gale , e seng kwa ke leng gone go le gosi , mme bogolo thata gompieno ke seyo , lo itireleng poloko ka losi , ka poifo le ka thoromo ;
50002013	gonne Modimo ke one o o dirang mo go lona go ikaelela le go dira , e le go re o dira go kgatlhega ga one .
50002014	Dirang dilo tsotlhe ka mo go se nang dingongorego le dikgang ;
50002015	gore lo nne ba ba se nang molato , le ba ba bokgwabo , lo le bana ba Modimo ba ba se nang bogole mo gare ga losika lo lo kgopo le logwadi , ba lo bonalang mo go bone jaaka masedi mo lefatsheng ;
50002016	lo ntse lo ntshitse lefoko la botshelo ka letsogo ; gore ke tle ke dirane le mo ke ipelafatsang ka gone mo motlheng wa ga Keresete , ka go re , ga ke a ka ka sianela , le fa e le go direla lefela .
50002017	Ee , le gone fa ke ka thelwa tshupelo ya noo mo godimo ga setlhabelo le tirelo ya tumelo ya lona , ke a itumela , ke itumela le lona lotlhe .
50002018	Le lona lo itumele fela jalo , lo bo lo itumele le nna .
50002019	Ke solofetse mo go Morena Jesu fa ke tlaa akofa ke roma Timotheo kwa go lona , gore le nna ke gomotsege , mogang ke tlhaloganyang ka fa lo ntseng ka teng .
50002020	Gonne ga ke na ope yo o pelo e tshwanang le ya gagwe , yo o tlaa tlhokomelang ka tlhomano ka fa lo tshelang ka teng .
50002021	Gonne botlhe ba ipatlela dilo tsa bone , e seng dilo tsa ga Jesu Keresete .
50002022	Mme ene , lo itse go lekega ga gagwe , gore jaaka ngwana a tle a direle rraagwe , le ene o dirile le nna jalo mo go tswedisetseng Mafoko a a Molemo kwa pele .
50002023	Ke gone ke ene yo ke solofetseng go akofa ke mo roma ke sena go bona ka fa go tlaa nnang le nna ka teng .
50002024	Ke ikantse mo Moreneng , gore le nna ke tlaa akofa ke ya koo .
50002025	Mme ka gopola gore ke tshwanetse go roma kwa go lona Epaferodito wa mokaulengwe , le modiri ka nna , le motlhabani ka nna . Yo e leng morongwa wa lona , le yo o ntirelang mo go tlhokeng ga me ;
50002026	ka a lo tlhologeletswe lotlhe , a hutsafetse thata , ka ntlha ya gobo lo ne lo utlwile fa a lwala .
50002027	Gonne ruri o ne a lwala , a ba a nna gaufi le go swa ; mme Modimo wa mo utlwela botlhoko ; mme e seng ene esi , e leng le nna gore ke se ka ka bona bohutsana bo tlhatlaganye le bohutsana .
50002028	Ke gone ke potlakileng ka mo roma bogolo , gore e tle e re lo mmona , lo itumele , le gore bohutsana jwa me bo ngotlege .
50002029	Ke gone , mo amogeleng mo Moreneng ka boitumelo jotlhe ; lo tlotle yo o ntseng jalo ;
50002030	gonne o ne a nna gaufi le go swa ka ntlha ya tiro ya ga Keresete , a tlhokomologa botshelo jwa gagwe , gore a ntirele se se tlhokafetseng mo go ntireleng ga lona .
50003001	Sa bofelo , bagaetsho , itumeleng mo Moreneng . Go nna ke lo kwalela dilo di le dingwe fela , le gale ga go ntapise , ka ga lona ke go lo direla tlhomano .
50003002	Lo itise mo dintšeng , lo itise mo badiring ba bosula , lo itise mo go ba ba rupisang .
50003003	Gonne bogwera ke rona ba re obamang ka Mowa wa Modimo , re ipelafatsa ka Keresete Jesu , re bile re se na boikanyo bope mo nameng .
50003004	Le fa go ntse jalo , nna ka nosi , ke ne ke ka nna le go ikanya le mo go yone nama ; fa motho mongwe o sele a gopotse go ikanya mo nameng , nna bogolo ,
50003005	ka ke rupisitswe ka letsatsi la bo 8 ; ke wa sešaba sa Iseraele ; ke wa losika lwa ga Benjamine , ke Mohebere wa Bahebere ; ka fa molaong ke Mofarisai ;
50003006	ka ga tlhoafalo , ke ne ke bogisa phuthego ; ka ga tshiamo e e leng ya molao , ka fitlhelwa ke se na molato .
50003007	Le fa go ntse jalo dilo tse di neng di le thuso mo go nna , ke tsone tse ke di kaileng fa di ntatlhegetse ka ntlha ya ga Keresete .
50003008	Ee , ruri , ke kaya dilo tsotlhe di ntatlhegetse ka ntlha ya molemo o mogolo wa go itse Keresete Jesu Morena wa me ; yo ke latlhegetsweng ke dilo tsotlhe ka ntlha ya gagwe , mme ke di kaya malele fela , gore ke tle ke bone Keresete .
50003009	Le gore ke fitlhelwe ke le mo go ene , ke se na tshiamo e e leng ya me , e bong yone e e leng ya molao , fa e se yone e e ntseng ka tumelo mo go Keresete , e bong tshiamo e e tswang mo Modimong ka tumelo ;
50003010	gore ke itse ene , le thata ya go tsoga ga gagwe , le go tlhakanela nae dipogiso tsa gagwe , ke bopegela mo tshwanong ya loso lwa gagwe ;
50003011	e tle e re kgotsa ka mokgwa mongwe ke ye go fitlha mo go tsogeng ga baswi .
50003012	Ga se go re ke setse ke fitlhile , le fa e le gore ke setse ke itekanetse ; mme ke lekela kwa pele , e tle e re kgotsa ke tshware se e leng sone le nna ke se tshwaretsweng ke Keresete Jesu .
50003013	Bagaetsho ga ke ikaye gore ke setse ke tshwere ; mme selo sengwe ke a se dira , ka re , ke tlhokomologa dilo tse di kwa morago , ke gagamalela kwa dilong tse di kwa pele .
50003014	Ke lekela ka thata kwa sekaong , ke ya go tsaya sekgele sa piletsogodimo ya Modimo mo go Keresete Jesu .
50003015	Ke gone , botlhe ba ba itekanetseng mo go rona , a re nneng maikutlo a a ntseng jalo ; mme fa lo le maikutlo a sele mo selong sengwe , le sone Modimo o tlaa se lo senolela ;
50003016	fela kwa re setseng re fitlhile teng , a re ke re nneng re sepele ka fa sekaong seo fela .
50003017	Bagaetsho , lo nne baetsi ba me mmogo , lo ele tlhoko ba ba sepelang jalo , fela jaaka lo na le rona re le sekao .
50003018	Gonne batho bantsi ba sepela e le baba ba mokgoro wa ga Keresete , e le ba ke ba lo boleletseng gantsi , mme gompieno ke lo bolelela fela ka go lela ;
50003019	ke ba bokhutlo jwa bone e leng tatlhego , ke ba modimo wa bone e leng mpa fela , le ba boipelafatso jwa bone e leng ditiro tsa bone , ke ba ba tlhokometseng dilo tsa selefatshe .
50003020	Gonne motse wa rona o kwa legodimong ; kwa le gone re lebeletseng Mmoloki go tswa teng , e bong Morena Jesu Keresete ;
50003021	yo o tlaa bopang seša mmele wa boikokobetso jwa rona , gore o bopege jaaka mmele wa kgalalelo ya gagwe , ka fa go direng mo o nonofileng go ipeela dilo tsotlhe mo taolong ya gagwe ka teng .
50004001	Ke gone bagaetsho ba ba rategang , le ba ba tlhologeletsweng boitumelo jwa me , le serwalo sa me , ka re , baratwa ba me , emang ka tlhomamo jalo mo Moreneng .
50004002	Ke laya Euodia , ke laya Senthuke , gore ba nne pelo nngwe fela mo Moreneng .
50004003	Ee , le wena ke a go rapela , mmelegajokwe ka nna wa mmaanete , ka re , thusa basadi bao , gonne ba kile ba dira le nna mo Mafokong a a Molemo , le ene Kelemente , le ba bangwe badiri ka nna , ba maina a bone a mo lokwalong lwa botshelo .
50004004	Itumeleng mo Moreneng ka metlha yotlhe ; ke tlaa ba ke re : Itumeleng .
50004005	A boiphapaanyo jwa lona bo itsiwe mo bathong botlhe . Morena o gaufi .
50004006	Lo se ka lwa tlhobaediwa ke sepe ; mme mo dilong tsotlhe a ditopo tsa lona di itsisiwe Modimo ka thapelo le kokotlelo , di na le tebogo .
50004007	Kagiso ya Modimo e e fetang tlhaloganyo yotlhe , e tlaa dibela dipelo tsa lona le megopolo ya lona mo go Keresete Jesu .
50004008	Sa bofelo , bagaetsho , dilo tsotlhe tsa boammaaruri , dilo tsotlhe tse di tshwanetseng go tlotlwa , dilo tsotlhe tse di itshekileng , dilo tsotlhe tse di rategang , dilo tsotlhe tse di bolelwang ka molemo ; fa go na le molemo mongwe , fa go na le pako , lo gopole dilo tse .
50004009	Dilo tse lo di ithutileng , lwa ba lwa di amogela , lwa ba lwa di utlwa , lwa ba lwa di bona mo go nna , dilo tseo , lo di dire ; mme Modimo wa kagiso o tlaa nna le lona .
50004010	Ke itumela thata mo Moreneng , ka jaana lo bile lo tsosolositse mogopolo wa lona ka ga me ; le gale lo kile lwa nna lwa nkgopola , mme lwa tlhoka lobaka .
50004011	Ga se go re ke bua ka ga go tlhoka ; gonne ke ithutile gore , le fa ke ka nna mo popegong e e ntseng jang , ke be ke itumele fela mo go yone .
50004012	Go kokobediwa ke a go itse , le go huma ke a go itse ; mo go sengwe le sengwe , le mo dilong tsotlhe ke ithutile bokwateng jwa go kgora le go bolawa ke tlala , go atlanegelwa le go tlhoka .
50004013	Nka dira dilo tsotlhe ka ene yo o nnonotshang .
50004014	Le fa go ntse jalo lo dirile sentle , ka lo ikopantse le nna mo pitlaganong ya me .
50004015	Le lona ka losi lo a itse , lona Bafilipi , fa e rile mo tshimologong ya Mafoko a a Molemo , jale ka ke tloga mo Maketonia , go se ka ga dira le epe phuthego e e ikopantseng le nna mo tirong ya go aba le go amogela , fa e se lona fela ;
50004016	gonne le mo Thesalonika lo kile lwa nna lwa roma gangwe le gape go nthusa mo go tlhokeng ga me .
50004017	Ga se go re ke batla mpho ; mme ke batla loungo lo lo tlaa totafalelang lona .
50004018	Ke na le dilo tsotlhe , ke bile ke atlanegetswe , ke kgotshe , ka ke amogetse mo go Epaferodito dilo tse di tswang koo go lona , e le lonko lo lo nkgang monate , e le setlhabelo se se lebosegang , se se kgatlhang Modimo .
50004019	Modimo wa me o tlaa lo naya sengwe le sengwe se lo se tlhokang , ka fa lohumong lwa one mo kgalalelong mo go Keresete Jesu .
50004020	Jaana , a kgalalelo e nne go Modimo le Rra wa rona ka bosenabokhutlo le ka bosaengkae . Amen .
50004021	Dumedisang moitshepi mongwe le mongwe mo go Keresete Jesu . Bakaulengwe ba ke nang nabo ba a lo dumedisa .
50004022	Baitshepi botlhe ba a lo dumedisa , segolo bone ba e leng ba ntlo ya ga Kaesare .
50004023	A tshegofatso ya Morena Jesu Keresete e nne le mewa ya lona .
51001001	Ke nna Paulo , moaposetole wa ga Keresete Jesu ka go rata ga Modimo , ke na le Timotheo mokaulengwe wa rona .
51001002	Re kwalela baitshepi le bakaulengwe ba ba ikanyegang mo go Keresete , ba ba kwa Kolosa . Ka re : Tshegofatso e nne le lona , le kagiso e e tswang Modimong Rra wa rona .
51001003	Re leboga Modimo Rra Morena wa rona Jesu Keresete ; re lo rapelela ka metlha yotlhe .
51001004	Re utlwile ka ga tumelo ya lona mo go Keresete Jesu , le go rata baitshepi botlhe mo lo nang nago ,
51001005	ka ntlha ya tsholofelo e lo e beetsweng kwa magodimong , e lo utlwileng ka ga yone gale mo lefokong la boammaaruri jwa Mafoko a a Molemo ,
51001006	le le fitlhileng koo go lona . Fela jaaka mo lefatsheng lotlhe le ntse le ungwa le totafala , jaaka le dira le mo go lona , e sa le ka letsatsi le lo utlwileng ka lone , lwa ba lwa itse tshegofatso ya Modimo ka boammaaruri ;
51001007	fela jaaka lo utlwile mo go Epaferase motlhanka ka rona yo o rategang , yo e leng modiredi yo o ikanyegang wa ga Keresete mo boemong jwa rona .
51001008	E bile o re boleletse lorato lwa lona mo Moweng .
51001009	Ke gone ka moo le rona , e sa le ka letsatsi le re utlwileng ka lone , re sa khutleng go lo rapelela , le go lo lopela gore lo ke lo tladiwe ka kitso ya mo e leng go rata ga gagwe , mo botlhaleng jotlhe jwa semowa , le mo tlhaloganyong ;
51001010	gore lo tsamaye mo go tshwanetseng Morena , lo ntse lo kgatlha gotlhe , lo ungwa mo ditirong tsotlhe tse di molemo , lo totafala mo kitsong ya Modimo .
51001011	Lo nonotshiwe ka nonotsho yotlhe , ka fa nonotshong ya kgalalelo ya one , gore lo nne pelotelele yotlhe le boitshoko ka boitumelo ;
51001012	lo ntse lo ntshetsa Rara malebogo , ene yo o re tshwaneditseng , gore re nne baabedwi ba boswa jwa baitshepi mo leseding ;
51001013	yo o re golotseng , a re ntsha mo thateng ya lefifi , a re tlolagantshetsa mo bogosing jwa Morwa lorato lwa one ;
51001014	yo re nang le thekololo ya rona mo go ene , e bong boitshwarelo jwa dibe tsa rona .
51001015	Ene yo e leng setshwano sa Modimo o o sa bonweng , e le ene motsalwapele mo lobopong lotlhe ;
51001016	gonne dilo tsotlhe di bopilwe mo go ene , tse di kwa magodimong , le tse di mo lefatsheng , dilo tse di bonalang , le dilo tse di sa bonaleng , le fa e ka ne e le manno a magosi , kgotsa magosi , kgotsa magosana , kgotsa mebuso , dilo tsotlhe di bopilwe ka ene , di bile di bopetswe ene ;
51001017	e bile ene o ntse pele ga dilo tsotlhe , dilo tsotlhe di bile di tshwaraganye mo go ene .
51001018	Ke ene tlhogo ya mmele , e bong phuthego ; ene yo e leng tshimologo , le motsalwapele go tswa mo baswing ; gore mo dilong tsotlhe , ene a bone boemo jo bo kwa pele .
51001019	Gonne e ne e le mo go kgatlhileng Rara , gore botlalo jotlhe bo age mo go ene ;
51001020	le gore a itetlanyetse dilo tsotlhe ka ene , ka a dirile kagiso ka madi a mokgoro wa gagwe ; ka re , ka ene , le fa e ka ne e le dilo tse di mo lefatsheng , kgotsa dilo tse di kwa magodimong .
51001021	Le lona , ka e rile mo motlheng o o fetileng lwa bo lo ikgogonne lo le baba mo pelong tsa lona , mo tirong tsa lona tse di bosula ,
51001022	le fa go ntse jalo jaanong , o lo letlile mo mmeleng wa gagwe wa senama , ka loso , gore a tle a lo beye fa pele ga gagwe lo le boitshepo , lo se na selabe , lo se na bonyadio ;
51001023	ke raya fa lo nnela ruri mo tumelong , lo nitame lo tlhomame , lo sa sutisiwe mo tsholofelong ya Mafoko a a Molemo a lo a utlwileng , a a reretsweng lobopo lotlhe tlase ga legodimo ; a nna Paulo ke dirilweng modiredi wa one .
51001024	Jaana ke a itumela mo matlhokong a ke a utlwisiwang ka ntlha ya lona mme , mo ntlheng ya me , ke tlatsa mo nameng ya me mo go sa tlalang ga dipogiso tsa ga Keresete , ka ntlha ya mmele wa gagwe , o e leng phuthego ;
51001025	e ke dirilweng modiredi wa yone ka fa tebalebelong ya Modimo , e ke e neilweng ka ga lona , go tla ke dirafatsa lefoko la Modimo ,
51001026	e bong bosaitsiweng jo bo sa leng bo lobelwa metlha yotlhe le ditshika tsotlhe , mme gompieno bo senoletswe baitshepi ba one ,
51001027	ba go kgatlhileng Modimo go ba itsise yo e leng letlotlo la kgalalelo ya bosaitseweng jo mo go Baditšhaba , yo e leng Keresete mo go lona , tsholofelo ya kgalalelo ;
51001028	yo re mmolelang , re laya motho mongwe le mongwe , re ruta motho mongwe le mongwe ka botlhale jotlhe , gore re tle re beye motho mongwe le mongwe a itekanetse mo go Keresete ;
51001029	kwa le gone ke direlelang teng , ke leka ka thata ka fa go direng ga gagwe yo o dirang ka nonofo mo go nna .
51002001	Gonne ke rata lwa itse ka fa ke lekang ka thata ka teng ka ntlha ya lona , le ka ntlha ya ba ba kwa Laodikea , le botlhe , ba ba iseng ba bone sebele sa me ;
51002002	gore dipelo tsa bone di ke di gomotsege ; e re ba logaganye mo loratong , ba bile ba na le boitlhomamiso jo bo tletseng jwa tlhaloganyo , ba ke ba itse bosaitsiweng jwa Modimo , e bong Keresete ,
51002003	yo lohumo lotlhe lwa botlhale le lwa kitso lo fithilweng mo go ene .
51002004	Ke bua jalo gore ope a se ka a lo fora ka bofatshwa jwa puo .
51002005	Gonne le fa ke se koo go lona ka sebele sa me , ke na le lona mo moweng , ke itumela ke bile ke lebile thulaganyo ya lona , le go tia ga tumelo ya lona mo go Keresete .
51002006	Ke gone , jaaka lo amogetse Keresete Jesu Morena , lo tsamaye mo go ene fela jalo .
51002007	Lo namile medi , lo bile lo agilwe mo go ene , lo tlhomamisitswe mo tumelong ya lona , fela jaaka lo rutilwe , lo ntse lo leboga thata mo go yone .
51002008	Lo itise e se be kgotsa go bo go le mongwe yo o lo thopang ka botlhajana , jo e leng jwa gagwe le ka tsietso e e ithamakang , ka fa melawaneng ya batho , le ka fa ditlhakeng tsa kitso ya lefatshe , e seng ka fa mokgweng wa ga Keresete .
51002009	Gone go agile botlalo jotlhe jwa Bomodimo sebele fela mo go ene .
51002010	E bile lona lo tladitswe mo go ene yo e leng tlhogo ya bogosana jotlhe le nonofo .
51002011	Yo lo bileng lo rupisitswe mo go ene ka thupiso e e sa dirwang ka diatla , e bong mo go apoleng mmele wa senama , mo thupisong ya ga Keresete ;
51002012	ka lo kile lwa fitlhwa nae mo kolobetsong , mo le gone lo tsositsweng nae mo go yone ka tumelo mo go direng ga Modimo , o o mo tsositseng mo baswing .
51002013	Mme lona , ka lo ne lo sule ka ntlha ya ditlolo tsa lona , le ka go tlhoka go rupisiwa ga nama ya lona , ka re , lona , o lo rudisitse nae , ka o re itshwaretse ditlolo tsotlhe tsa rona ;
51002014	wa senya lokwalo lwa kgolego lo lo kwadilweng mo melaong , lo lo re pegang molato , lo a re sekisa ; o lo tlositse , wa lo kokothela mo mokgorong .
51002015	Mme o rile a sena go itlhotlhora magosana le bathati , a ba supa mo ponatshegong , a ba jela koma mo go one mokgoro .
51002016	Ke gone a ope a se ka a lo nyatsa ka ga go ja , le fa e le go nwa , le fa e le ka ga letsatsi la modiro , le fa e le ka ga kgwedi e e rogwang , le fa e le ka ga letsatsi la Sabata ;
51002017	e le dilo tse e leng meriti ya dilo tse di tlang ; mme mmele ke wa ga Keresete .
51002018	Ope a se ka a lo tseela sebeelwa kgaiso ka boikokobetso jwa gagwe fela , le ka go obamela baengele , a kgantsha dilo tse o di bonyeng , a budulositswe mabela a lefela ke pelo ya gagwe ya senama ;
51002019	a sa ngaparele yo e leng Tlhogo , yo mmele otlhe o golang ka kgolo ya Modimo ka ene , ka go logaganngwa ka malokololo le mesifa ya one mmele .
51002020	Fa lo ne lo sule le Keresete ka ga ditlhaka tsa kitso ya lefatshe , ke ka ntlha yang fa e bo ne ne lo ineela mo melaong , jaaka e kete lo sa ntse lo tshedile mo lefatsheng , jaaka go twe :
51002021	“ Se tshwareng se ka diatla , se lekeng se ka molomo , se ameng sele ! ”
51002022	ka fa ditaolong le dithutong tsa batho , mme go rewa dilo tse di nang le go senyega tsotlhe mo go tshwarweng .
51002023	Le gale , ke dilo tse di nang le setshwantsho sa botlhale mo kobamelong e e itaolelwang ke motho , le mo boikokobetsong , le mo go tlhokeng go rekegela mmele ; mme ga di na thuso go thiba kgatlhego ya nama .
51003001	Ke gone , a e re fa lo tsositswe mmogo le Keresete , batlang dilo tse di kwa godimo , kwa Keresete o ntseng teng , a dutse ka fa letsogong le legolo la Modimo .
51003002	Tlhomang mogopolo wa lona mo dilong tse di kwa godimo , e seng mo dilong tse di mo lefatsheng .
51003003	Gonne lo kile lwa swa , mme botshelo jwa lona bo fitlhilwe le Keresete mo Modimong .
51003004	Mogang Keresete , yo e leng botshelo jwa rona , o tlaa bonalang , foo le lona lo tlaa bonala nae mo kgalalelong .
51003005	Ke gone , bolayang ditokololo tsa lona tse di ganelelang mo lefatsheng ; ke raya boaka , le bomaswe , le dithato , le keletso e e bosula le pelotshetlha , tse e leng tirelo ya medimo ya disetwa ;
51003006	e le dilo tse bogale jwa Modimo bo tlang mo baneng ba ba kgopo ka ntlha ya tsone ;
51003007	tse le lona lo kileng lwa tsamaya mo go tsone jale , ka lo tshelela mo go tsone dilo tseo .
51003008	Mme jaanong , le lona lo latlhe dilo tse tsotlhe fela ; e bong bogale , kgakalo , le kilo , le kgalo le dipuo tsa botlhabisa ditlhong ; lo di tlose mo melomong ya lona .
51003009	Se akalaneng ; ka lo apotse motho wa bogologolo le ditiro tsa gagwe ;
51003010	mme lo apere motho yo moša , yo o ntseng a šafalediwa mo kitsong ka fa setshwanong sa yo o mo tlhodileng ;
51003011	mo go sa ka keng ga dira le Bogerika le Bojuta gone , bogwera le bokgola , botho seeng le Bosethia , botlhanka le bongwana jwa motse ; mme Keresete ke ene bojotlhe , o bile o mo go botlhe fela .
51003012	Ke gone , jaaka ba ba itshenketsweng ke Modimo , jaaka ba ba itshepileng le ba ba rategang , lo apare pelotlhomogi , le pelonomi , le boikokobetso , le bonolo le bopelotelele .
51003013	Lo iphapaanye mongwe le yo mongwe ; lo itshwarelane , fa motho mongwe a na le ngongorego ka ga yo mongwe ; fela jaaka Morena a lo itshwaretse , le lona lo dire fela jalo .
51003014	Mme mo godimo ga dilo tsotlhe tse lo apare lorato , lo e leng lone sebofo sa boitekanelo .
51003015	A kagiso ya ga Keresete e laole mo pelong tsa lona , e lo bileng lo bileditswe yone mo mmeleng o le mongwe fela ; mme lo nne lo leboge .
51003016	A lefoko la ga Keresete le age mo go lona ka botlalo mo botlhaleng jotlhe ; lo ntse lo rutana , lo laana ka dipesalema , ka difela le ka dipina tsa semowa , lo opelela Modimo ka tshegofatso mo pelong tsa lona .
51003017	Le fa e ka bo e le eng se lo se dirang mo puong le mo tirong , dirang gotlhe mo ineng la Morena Jesu , lo ntse lo leboga Modimo Rara ka ene .
51003018	Basadi ba lo nyetsweng , ineeleng mo banneng ba lona , jaaka go tshwanetse mo Moreneng .
51003019	Banna , ratang basadi ba lona , mme lo se ka lwa ba ngangalela .
51003020	Bana , utlwang batsadi ba lona mo dilong tsotlhe , gonne mo e be e le mo go kgatlhang Morena .
51003021	Borrabana , se tshwenyeng bana ba lona , gore ba se ka ba sulafala pelo .
51003022	Batlhanka , utlwang mo dilong tsotlhe ba e leng beng ba lona ka fa nameng ; e seng ka go ba bona matlho jaaka bakgatlhi ba batho , fa e se ka bongwefela jwa pelo , ka go boifa Morena .
51003023	Le fa e ka bo e le eng se lo se dirang , lo se dire ka pelo yotlhe , jaaka e ka bo e le go direla Morena , e seng batho ;
51003024	lo ntse lo itse fa tuelo ya boswa lo tlaa e amogela mo Moreneng , aitse lo direla Morena Keresete .
51003025	Gonne yo o dirang tshokamo o tlaa ba a bona ka fa tshokamong e o e dirileng ; mme ga go na tlhaolo ya batho .
51004001	Beng ba batho , direlang batlhanka ba lona ka se e leng tshiamo le tekanyo , lo ntse lo itse fa le lona lo na le Mong kwa legodimong .
51004002	Tswelelang ka tlhomamo mo thapelong , lo ntse lo lebeletse mo go yone ka go ntsha malebogo .
51004003	Le rona lo bo lo ntse lo re rapelela gore Modimo o ke o re bulele kgoro ya lefoko , gore re bue bosaitsiweng jwa ga Keresete , jo ke bileng , ke le mo dikgoleng ka ga jone ;
51004004	gore ke tle ke bo bonatse , jaaka ke tshwanetse go bua .
51004005	Ba ba kwa ntle lo ba tsamaele ka botlhale , lo ntse lo swela lobaka molemo .
51004006	A puo ya lona e nne ntle ka metlha yotlhe , e lokilwe ka letswai , gore lo tle lo itse ka fa lo tshwanetseng go fetola mongwe le mongwe ka teng .
51004007	Go tshela ga me gotlhe lo tlaa go itsisiwe ke Tukiko , yo e leng mokaulengwe yo o rategang , le modiredi yo o ikanyegang , le motlhanka ka nna mo Moreneng .
51004008	Ke mo romile koo go lona ka gone moo , gore lo itse ka fa re ntseng ka teng , le gore a gomotse dipelo tsa lona .
51004009	O na le Onesimo wa mokaulengwe yo o ikanyegang , yo o rategang , yo e leng mongwe wa lona . Ba tla lo itsise dilo tsotlhe tse di dirwang mono .
51004010	Arisetareko mogolegwa ka nna , o a lo dumedisa , le Mareko ntsalae Barenabase , yo lo bonyeng ditaetso ka ga gagwe ; fa a fitlha koo go lona , lo mo amogele .
51004011	Le Jesu , yo o bidiwang Juseto , ba e leng ba bogwera ; ke bone bosi badiri ka nna mo bogosing jwa Modimo , e le banna ba ba ntseng ba le kgomotso mo go nna .
51004012	Epaferase yo e leng mongwe wa lona , e bile e le motlhanka wa ga Keresete Jesu , o a lo dumedisa , a ntse a lo tlhoafaletse ka metlha yotlhe mo merapelong ya gagwe , gore lo ke lo eme lo itekanetse , lo nne tlhomamo e e tletseng mo go rateng gotlhe ga Modimo .
51004013	Gonne ke supa ka ga gagwe fa a na le thekisego e kgolo ka ga lona , le ka ga ba Laodikea , le ka ga ba Hierapolise .
51004014	Luke , ngaka e e rategang , le Demase , ba a lo dumedisa .
51004015	Dumedisang bakaulengwe ba ba kwa Laodikea , le boNimefase , le phuthego e e mo ntlong ya bone .
51004016	E tlaa re lokwalo lo , lo sena go balwa mo go lona , lo dire gore lo balwe le mo phuthegong ya Balaodikea ; le gore lona lo bale lokwalo lo lo tswang Laodikea .
51004017	Lo reye Arekipo lo re : “ O tlhokomele tirelo e o e amogetseng mo Moreneng , gore o tle o e dirafatse . ”
51004018	Tumediso ya me Paulo e kwadilwe ka seatla sa me . Gopolang dikgolego tsa me . Tshegofatso e nne le lona .
52001001	Ke nna Paulo , ke na le Silefano le Timotheo , re kwalela phuthego ya Bathesalonika e e mo go Modimo Rara , le mo go Morena Jesu Keresete : A tshegofatso e nne le lona le kagiso .
52001002	Re ntshetsa Modimo malebogo ka metlha yotlhe ka ga lona lotlhe , re ntse re lo umaka mo merapelong ya rona .
52001003	Ga re khutle go gopola tiro ya lona ya tumelo , le madiriso a lorato , le bopelotelele jwa tsholofelo , mo go Morena wa rona Jesu Keresete , fa pele ga Modimo le Rra wa rona ;
52001004	ka re itse go itshenkelwa ga lona , bagaetsho ba ba rategang mo Modimong .
52001005	Jaaka Mafoko a a Molemo a rona a se ka a tla mo go lona ka puo fela , mme a tla le ka nonofo , le ka Mowa o o Boitshepo , le ka botlalo jo bogolo ; fela jaaka lo itse ka fa re itshupileng mo go lona ka teng gore re batho ba ba ntseng jang ka ntlha ya lona .
52001006	Lo tlogile lwa nna baetsi ba rona le ba Morena , ka lo amogetse lefoko mo pogisong e kgolo , mmogo le boitumelo jwa Mowa o o Boitshepo ;
52001007	lwa ba lwa tswa sekao , sa botlhe ba ba dumelang mo Maketonia le mo Akaia .
52001008	Gonne lefoko la Morena la tswa mo go lona la tumela , e seng kwa Maketonia le Akaia go le gosi , mme tumelo ya lona ntlheng ya Modimo e tswetse ntlheng tsotlhe ; jalo re bo re sa tlhole re na le go bua sepe .
52001009	Gonne le bone ka bosi ba bolela ka ga rona , go tsena ga rona mo go lona , ka fa go ne go ntse ka teng ; le ka fa lo kgaoganyeng le medimo ya disetwa ka teng , lwa sokologela mo Modimong , go direla Modimo o o tshedileng le o o boammaaruri ;
52001010	le go lebelela Morwa one go tswa legodimong , yo Modimo o mo tsositseng mo baswing , e bong Jesu , yo o re gololang mo bogaleng jo bo tlang .
52002001	Gonne lona ka losi bagaetsho , lo a itse go tsena ga rona mo go lona , fa go fitlhetswe e se lefela :
52002002	Mme e rile ka re ne re utlwile botlhoko gale , ra ba ra dirwa dilo tsa botlhabisa ditlhong kwa Filipi , jaaka lo itse , ra sosologela pele mo Modimong wa rona go bua le lona Mafoko a a Molemo a Modimo , re le mo ntweng e kgolo .
52002003	Gonne go laya ga rona ga go tswe mo go timeleng , le fa e le mo lesweng , le fa e le mo bolotsaneng ;
52002004	mme fela jaaka re kailwe boikanngo ke Modimo go neelwa Mafoko a a Molemo , re bua jalo ; e seng gore re kgatlha batho , fa e se Modimo fela o o lekang dipelo tsa rona .
52002005	Gonne le gone ga re ise re ke re fitlhelwe gope re bua mafoko a a borethe , jaaka lo itse , le fa e le go itirela seipato sa go ikhumisa ; Modimo ke mosupi ;
52002006	le fa e le go batla tlotlo mo bathong , le fa e le mo go lona , le fa e le mo go ba bangwe , le mororo go ne go re lekanye fela go lo rwesa bokete , ka re le baaposetole ba ga Keresete .
52002007	Re ne re le bonolo mo gare ga lona , jaaka fa moamusi a ngomaela bana ba e leng ba gagwe ;
52002008	fela jalo , e re ka re ne re lo tlhoafaletse ka lorato , ra bo re itumela go lo naya , e seng Mafoko a a Molemo a Modimo a le osi , le e leng mewa ya rona , ka lo ne lo setse lo ratwa ke rona thata .
52002009	Gonne lo a gakologelwa , bagaetsho , mofufutso wa rona le thekisego , e ne ya re re ntse re dira bosigo le motshegare , gore re tle re se ka ra imela ope wa lona , ra lo rerela Mafoko a a Molemo a Modimo .
52002010	Lo basupi , le one Modimo , ka fa re ne re ntse ka teng mo go lona ba lo dumelang , ka boitshepo , le tshiamo , le ka mo go se nang molato ,
52002011	jaaka lo itse ka fa re diretseng mongwe le mongwe wa lona ka teng , jaaka rrabana a tle a direle bana ba gagwe , ra lo laya , ra lo nametsa , ra supa ,
52002012	gore lo tsamaye mo go tshwanetseng Modimo , o o lo biletsang mo bogosing jo e leng jwa one le mo kgalalelong ya one .
52002013	Ke gone ka ntlha ya moo re bileng re sa khutle go ntshetsa Modimo malebogo , ka gobo e rile lo tshola lefoko la taetso mo go rona , e bong lefoko la Modimo , lwa le amogela e seng jaaka lefoko la batho , fa e se jaaka lefoko la Modimo fela , jaaka e le lone ruri , le le bileng le dira mo go lona ba lo dumelang .
52002014	Gonne lona , bagaetsho , lo tlogile lwa nna baetsi ba diphuthego tsa Modimo tse di mo Jutea mo go Keresete Jesu ; gonne le lona lo bogisitswe dilo tse bone ba di utlwisitsweng botlhoko ke Bajuta ;
52002015	ba ba bolaileng Morena Jesu le baperofeti , le rona ba re leleka , ba sa kgatlhe Modimo , ba le kgang le batho botlhe ;
52002016	ba re itsa go bua le Baditšhaba gore ba bolokwe ; e le gore ba tle ba nne ba tlatse dibe tsa bone , mme bogale jo bo feteletseng bo tsile mo go bone .
52002017	Mme rona , bagaetsho , ka re kgaogantswe le lona ka lobakanyana , mo mmeleng , e seng mo pelong , ra leka mo gogolo thata go lo bona difatlhogo ka tlhologelelo e kgolo .
52002018	Ka re ratile re ka bo re ile koo go lona , e bong nna Paulo , gangwe le gape ; mme Satane a re kgoreletsa .
52002019	Gonne tsholofelo ya rona e be e le eng , kgotsa boitumelo jwa rona , le fa e le serwalo sa boipelafatso ? A ga se lona fela , fa pele ga Morena wa rona Jesu , mo go tleng ga gagwe ?
52002020	Gonne ke lona kgalalelo ya rona , le boitumelo jwa rona .
52003001	Ke gone ka moo , e rile re retelelwa ke go tlhola re itshokile , ra kaya fa go ka nna molemo go tlogelwa mo Athene re le rosi ;
52003002	mme ra roma Timotheo mokaulengwe wa rona , le modiredi wa Modimo mo Mafokong a a Molemo a ga Keresete , gore a ye go lo tlhomamisa , le go lo gomotsa ka ga tumelo ya lona ;
52003003	gore ope a se ka a tshikinngwa ke dipitlagano tse ; gonne lona ka losi lo a itse fa re laoletswe gone moo .
52003004	Gonne le gale , e rile re sa na le lona ra lo bolelela gale fa re na le go boga pitlagano , fela jaaka go dirafetse , e bile le lona lo a itse .
52003005	Ka ntlha ya moo , le nna , e rile ke retelelwa ke go tlhola ke itshokile , ka roma gore ke itse tumelo ya lona , e se re kgotsa moraedi a ba a bile a lo raetse , le tiro ya rona ya nna lefela .
52003006	Mme e rile Timotheo a sena go tla fela , jaana a re tswela koo go lona , mme a re leretse mafoko a a itumedisang a tumelo ya lona le lorato , le gore lo sa ntse lo re gakologetswe ka molemo ka metlha yotlhe , lo ntse lo tlhologeletswe go re bona , fela jaaka le rona re tlhologeletswe go bona lona .
52003007	Ka ntlha ya gone moo , bagaetsho , ra gomotsega ka ga lona mo tlalelong ya rona yotlhe le pitlagano , ka tumelo ya lona ,
52003008	gonne jaana re a tshela , fa lona lo eme lo tiile mo Moreneng .
52003009	Gonne tebogo e ka nna efe e re ka bong re e ntshetsa Modimo , ka ntlha ya boitumelo jotlhe jo re itumelang ka jone ka ga lona fa pele ga Modimo ?
52003010	Re ntse re rapela segolo thata bosigo le motshegare , gore re ke re lo bone difatlhogo , re swetse mo go sa ntseng go tlhaetse ga tumelo ya lona .
52003011	Jaana Modimo le Rra wa rona ka esi , le Morena wa rona Jesu , o ka ka a re siamisetsa tsela go ya koo go lona .
52003012	A Morena a dire mo go lona gore lo gole , lo totafale mo go rataneng , le mo go rateng batho botlhe , fela jaaka le rona re ntse ka ga lona ;
52003013	gore a tle a tlhomamise dipelo tsa lona mo go senang molato , mo boitshepong fa pele ga Modimo le Rra wa rona , mo go tleng ga Morena wa rona Jesu , a tla le baitshepi botlhe ba gagwe .
52004001	Jaana , sa bofelo , bagaetsho , ra re re a lo rapela , re lo laya mo go Morena Jesu , gore jaaka lo amogetse mo go rona ka fa lo tshwanetseng go tsamaya le go kgatlha Modimo ka teng , fela jaaka lo ntse lo tsamaya , ra re : Lo nne lo tote segolo bogolo .
52004002	Gonne lo a itse ka fa re lo laileng ka teng , ka Morena Jesu .
52004003	Gonne mo ke go rata ga Modimo , e bong boitshepiso jwa lona , ke gore , lo ithibe mo boakeng ;
52004004	gore mongwe le mongwe wa lona a itse go ikgapa mmele , gore o nne mo boitshepong le mo tlotlong .
52004005	E seng mo dithatong tse di maswe , fela jaaka Baditšhaba ba ba sa itseng Modimo .
52004006	Gore ope motho a se ka a tlola , mme a ferekanela wa ga gabo mo selong se , gonne Morena ke ene mmusolosi mo dilong tsotlhe tse , jaaka re kile ra lo tlhagisa gale , ra ba ra supa .
52004007	Gonne Modimo ga o a re biletsa bomaswe ; o re bileditse mo boitshepisong fela .
52004008	Ke gone yo o ganang , ga a gane motho , fa e se Modimo , o o lo nayang Mowa wa one o o Boitshepo .
52004009	Ka ga go rata bakaulengwe , ga go batlwe gore motho a lo kwalele , gonne lona ka losi lo rutilwe ke Modimo go ratana ;
52004010	gonne ruri lo a bo lo ntse lo go direla bakaulengwe botlhe ba ba mo lefatsheng lotlhe la Maketonia . Re lo laya , bagaetsho , gore lo tote bogolo bogolo ;
52004011	le gore lo leke go nna mo tidimalong , le go dira e e leng tiro ya lona , le go dira ka diatla tsa lona , fela jaaka re lo laotse ;
52004012	gore lo tsamaye ka go tlhoka maitsoketso mo go ba ba kwa ntle , le gore lo se tlhoke sepe .
52004013	Ga re rate lwa tlhoka go itse , bagaetsho , ka ga ba ba robalang ; gore lo se hutsafale , jaaka ba bangwe ba ba se nang tsholofelo .
52004014	Gonne fa re dumela gore Jesu o ne a sule mme a ba a tsoga , fela jalo ba ba swetseng mo go Jesu , Modimo o tlaa ba lere nae .
52004015	Gonne se , re se bua le lona ka lefoko la Morena , gore rona ba re tlaa bong re tshedile , ba e tlaa reng mo go tleng ga Morena re fitlhelwa re setse , ga re ketla re etelela ba ba suleng pele .
52004016	Gonne Morena ka esi o tlaa fologa kwa legodimong , ka lošalaba , le ka lentswe la moengele yo mogolo , le ka go galaotega ga lonaka lwa Modimo ; mme baswi ba ba swetseng mo go Keresete ba tlaa tsoga pele :
52004017	Foo rona ba re tlaa bong re tshedile re tlogetswe , re tlaa tsholediwa mmogo nabo mo marung , re ya go kgatlhantsha Morena mo loaping ; jalo re tlaa nnela ruri le Morena .
52004018	Ke gone , gomotsanyang ka mafoko a .
52005001	Ka ga metlha le dipaka , bagaetsho , ga go batlwe gore lo ka kwalelwa sengwe .
52005002	Gonne le lona ka losi lo itse sentle fa letsatsi la Morena le tlaa tla fela jaaka legodu bosigo .
52005003	E tle e re ba ntse ba re : “ Kagiso le thagamo , ” foo tshenyego ya tshoganetso e ba wele , jaaka pelegi e tle e tlele mosadi yo o moimana ; mme ga ba ketla ba falola gope .
52005004	Mme lona bagaetsho , ga lo mo lefifing , fa letsatsi leo le ne le ka lo fitlhela jaaka legodu ;
52005005	gonne lona lotlhe lo bana ba lesedi , lo bana ba motshegare ; ga re ba bosigo le fa e le ba lefifi .
52005006	Jalo a re se robaleng , jaaka ba bangwe ba tle ba dire , a re lebeleleng , re nneng boitekanelo .
52005007	Gonne ba ba robalang ba tle ba robale bosigo ; le ba ba tagwang ba tle ba tagwe bosigo .
52005008	Mme rona , ka re le ba motshegare , a re nneng boitekanelo , re apere letlatla la sehuba la tumelo le lorato ; mme a tsholofelo ya poloka e nne yone tlhoro ya phemelo .
52005009	Gonne Modimo ga o a re laolela bogale , fa e se gore re bone poloko ka Morena wa rona Jesu Keresete .
52005010	Yo o re swetseng gore le fa re sa ntse re itisitse , le fa re robetse re be re tshela mmogo nae .
52005011	Ke gone , laanang , mme lo agelelane , fela jaaka lo ntse lo dira .
52005012	Re a lo rapela , bagaetsho , gore lo itse ba ba dirang mo go lona , ba ba lo busang mo Moreneng , mme ba lo tlhagisa ;
52005013	le gore lo ba tlotle thatathata mo loratong ka ntlha ya tiro ya bone . Lo nne kagisanyo .
52005014	Re a lo laya , bagaetsho , ra re tlhagisang ba ba fuduang , nametsang ba ba lapang pelo , pepetletsang ba ba bokoa , lo nne pelotelele mo go botlhe .
52005015	Lo bone gore ope a se ka a lefetsa bosula jwa ga ope ka bosula ; lo nne lo lekele kwa go direlaneng molemo , mongwe le yo mongwe , le mo go botlhe .
52005016	Itumeleng ka metlha yotlhe ;
52005017	lo rapeleng ka go bisa go khutla ;
52005018	lebogang mo dilong tsotlhe ; gonne mo ke go rata ga Modimo mo go Keresete Jesu ka ga lona .
52005019	Se timeng Mowa ;
52005020	lo se ka lwa nyatsa dithuto ;
52005021	mme lekang dilo tsotlhe ; sone se se molemo lo se tshware thata ;
52005022	lo ithibe mo go sengwe le sengwe se se mo tshwanong ya bosula .
52005023	A Modimo wa kagiso ka osi o lo itshepise gotlhe fela ; go le mewa ya lona , le dipelo tsa lona , le mebele ya lona , a go bolokwe go le mmogo , le ka go tlhoka molato mo go tleng ga Morena wa rona Jesu Keresete .
52005024	Go boikanngo ene yo o lo bitsang , yo o bileng a tla go dira .
52005025	Bagaetsho , lo re rapelele .
52005026	Dumedisang bakaulengwe botlhe ka katlo e e boitshepo .
52005027	Ke a lo ikanisa ka Morena , gore lokwalo lo , lo balelwe bakaulengwe botlhe .
52005028	Tshegofatso ya Morena wa rona Jesu Keresete e nne le lona .
53001001	Ke nna Paulo , ke na le Silefano le Timotheo ; re kwalela phuthego ya Bathesalonika e e mo Modimong Rraetsho , le mo go Morena Jesu Keresete .
53001002	A tshegofatso e nne le lona , le kagiso e e tswang Modimong Rara le Morena Jesu Keresete .
53001003	Re na le go leboga Modimo ka metlha yotlhe ka ga lona , bagaetsho , fela jaaka go tshwanetse , ka gobo tumelo ya lona e ntse e gola thata , le go ratana ga lona lotlhe go totile thata ;
53001004	e bile le rona ka rosi re belafala ka lona mo diphuthegong tsa Modimo , ka bopelotelele jwa lona le tumelo , lo le mo dipogisong tsotlhe tsa lona , le mo dipitlaganong tse lo di itshoketseng .
53001005	Dilo tse ke sesupo se se bonalang sa katlholo e e siameng ya Modimo , sa gore lo kaiwe lo tshwanetse bogosi jwa Modimo , jo lo bileng lo bo bogelang botlhoko .
53001006	Ke raya fa e le mo go siameng mo Modimong go lefetsa pitlagano ya ba ba lo pitlaganyang ;
53001007	le go naya lona ba lo pitlaganngwang tapologo le rona , mo motlheng wa tshenolo ya Morena Jesu fa a tla a tswa legodimong , a na le baengele ba thata ya gagwe ,
53001008	a le mo molelong o o tutumang , a itefetsa mo go ba ba sa itseng Modimo , le mo go ba ba sa ineeleng go utlwa Mafoko a a Molemo a Morena wa rona Jesu .
53001009	E le ba ba tlaa utlwang thupa , e bong tshenyego e e sa khutleng , ya go tlogela ruri mo sefatlhogong sa Morena , le mo kgalalelong ya nonofo ya gagwe .
53001010	Mogang o tlang go galalediwa mo baitsheping ba gagwe , le go gakgamalelwa mo tsatsing leo ke botlhe ba ba dumetseng , gonne tshupo ya rona mo go lona e ne ya dumelwa .
53001011	Le rona re ntse re lo rapelela ka gone moo , gore Modimo wa rona o lo kaye go tshwanela pitso ya lona , o bo o dirafatse keletso nngwe le nngwe ya molemo , le tiro nngwe le nngwe ya tumelo , ka thata ;
53001012	gore leina la Morena wa rona Jesu le galalediwe mo go lona , le lona mo go ene , ka fa tshegofatsong ya Modimo wa rona le Morena Jesu Keresete .
53002001	Jaana re a lo rapela , bagaetsho , ka ga go tla ga Morena wa rona Jesu Keresete , le go phuthegela ga rona kwa go ene ;
53002002	ra re , lo se ka lwa ba lwa tshikinngwa mogopolo , le fa e le go fuduiwa ke mowa mongwe , le fa e le ke puo , le fa e le ke lokwalo lo go ka tweng lo tswa kwano go rona , go etsa jaaka e kete letsatsi la Morena le setse le le fa .
53002003	Ope motho a se ka a lo fora ka mokgwa ope ; gonne ga go ketla go dirafala , fa tenego e sa tle pele , le fa monna wa boleo a sa senolwe , yo e leng morwa tatlhego .
53002004	E bong yo o ikgantshang , a ikgodisa , a tlhabana le gotlhe mo go bidiwang modimo , kgotsa mo go obamelwang ; a ba a tle a dule mo tempeleng ya Modimo , a ikaye gore ke ene Modimo .
53002005	A ga lo gakologelwe fa e rile ke sa ntse ke na le lona , ka lo bolelela dilo tse ?
53002006	Jaanong lo a itse se se kganetseng , gore a tle a senolwe mo motlheng o e leng wa gagwe .
53002007	Gonne bosaitsiweng jwa boikepo bo setse bo dira ; go na le mongwe yo o kganetseng gompieno , go tsamaya a tlosiwa .
53002008	Foo moikepi o tlaa senolwa , yo Morena Jesu o tlaa mmolayang ka mowa wa molomo wa gagwe , a mo nyeletsa ka ponatshego ya go tla ga gagwe .
53002009	E bong ene yo go tla ga gagwe go leng ka fa go direng ga Satane ka thata yotlhe le ka ditshupo , le ka dikgakgamatso tsa maaka ,
53002010	le ka tsietso yotlhe ya tshiamololo mo go bone ba ba nyelelang ; ka ba se ka ba amogela lorato lwa go rata boammaruri , gore ba bolokwe .
53002011	Ka ntlha ya gone moo , Modimo wa roma tiro e e timetsang kwa go bone , gore ba tle ba dumele maaka :
53002012	Gore ba sekisiwe botlhe ba ba se kang ba dumela boammaaruri , mme ba natefelwa ke tshiamololo .
53002013	Lona bagaetsho , baratwa ba Morena , re na le go leboga Modimo ka metlha yotlhe ka ga lona , ka Modimo o sa le o lo itshenkela mo tshimologong , gore lo bolokwe ka go itshepisiwa ke Mowa , le ka go dumela boammaaruri .
53002014	Mo o lo go bileditseng ka Mafoko a a Molemo a rona , gore lo bone kgalalelo ya Morena wa rona Jesu Keresete .
53002015	Ke gone jalo bagaetsho , ka re , emang lo tiile , lo tshegetse dipolelo tse lo di rutilweng , le fa e ka bo e le ka lefoko la molomo , kgotsa ka lokwalo lwa rona .
53002016	Jaana a Morena wa rona Jesu Keresete ka esi , le Modimo Rraetsho yo o re ratileng a ba a re naya kgomotso e e sa khutleng , le tsholofelo e e molemo ka tshegofatso ,
53002017	a gomotse dipelo tsa lona , a lo tlhomamise mo tirong le mo puong nngwe le nngwe e e molemo .
53003001	Sa bofelo , bagaetsho , lo re rapelele , gore lefoko la Morena le siane , le galalediwe , fela jaaka le ntse mo go lona ,
53003002	le gore re gololwe mo bathong ba ba se nang megopolo , le ba ba bosula , gonne batho ga ba na tumelo botlhe .
53003003	Morena o boikanngo , yo o tlaa lo tlhomamisang , a ba a lo dibela mo go yo o bosula .
53003004	Re ikantse mo Moreneng ka ga lona , gore lo ntse lo a dira , le gone lo tlaa nna lo dira dilo tse re di laolang .
53003005	A Morena a gogele dipelo tsa lona mo loratong lwa Modimo , le mo bopeloteleleng jwa ga Keresete .
53003006	Jaana re a lo laola , bagaetsho , mo ineng la Morena wa rona Jesu Keresete , gore lo ikgoge mo go mokaulengwe mongwe le mongwe yo o tsamayang ka go tlhokomologa molao , a sa tsamaye ka fa dipolelong tse ba di amogetseng mo go rona .
53003007	Gonne lo a itse ka losi ka fa lo tshwanetseng go etsa rona ka teng , gonne ga re a ka ra dira ka go tlhokomologa molao mo go lona ;
53003008	le gone ga re a ka ra jela motho ope dijo ka lefela , fa e se ka mofufutso le thekisego , re dira bosigo le motshegare , gore re se ka ra imela ope wa lona .
53003009	Ga se go re , ga re na tshiamelo ya gone , e le go re re itire sekao mo go lona , gore lo etse rona .
53003010	Gonne le e rile re le mo go lona , ra lo laola jalo ra re : Fa mongwe a gana go dira , le gone a se ka a ja .
53003011	Gonne re utlwa ka ga bangwe ba ba tsamayang ka go tlhokomologa molao mo go lona , ba ba se keng ba dira gope , mme e le balotlhanyi fela .
53003012	Jaana ba ba ntseng jalo re a ba laola , re ba re ba laya mo ineng la Morena Jesu Keresete , gore ba dire ka tidimalo , ba je dijo tse e leng tsa bone .
53003013	Mme lona , bagaetsho , lo se ka lwa lapa mo go direng molemo .
53003014	Fa motho mongwe a sa utlwe lefoko la rona ka lokwalo lo , lo ele motho yoo tlhoko , gore lo se nne bokopano nae , gore a tlhajwe ke ditlhong .
53003015	Le fa go ntse jalo lo se ka lwa mo kaya mmaba , mme lo mo tlhagise jaaka mokaulengwe .
53003016	Jaana a Morena wa kagiso ka esi a lo neye kagiso ka metlha yotlhe , ka mekgwa yotlhe . A Morena a nne le lona lotlhe .
53003017	Tumediso ya me ke le Paulo e kwadilwe ka seatla sa me , se e leng sone sesupo mo lokwalong longwe le longwe , ke kwala fela jalo .
53003018	A tshegofatso ya Morena wa rona Jesu Keresete e nne le lona lotlhe .
54001001	Ke nna Paulo , moaposetole wa ga Keresete Jesu ka fa taolong ya Modimo Moreboloki , le Keresete Jesu tsholofelo ya rona .
54001002	Ke kwalela Timotheo , ngwanake ruri mo tumelong , ka re : A go nne tshegofatso , le kutlwelobotlhoko , le kagiso , tse di tswang Modimong Rara le Keresete Jesu Morena wa rona .
54001003	Jaaka ke go laile , ka re , o tle o sale mo Efeso , jale ka ke ya Maketonia , gore o tle o laye batho bangwe , gore ba se ka ba ruta ka thuto e sele .
54001004	Le fa e le go tlhokomela mainane le dipalo tse di senang bokhutlo tsa ditshika , e le mo go tlhotlheletsang dikgang fela , bogolo go go tlhotlheletsa tirelo ya Modimo e e emeng mo tumelong ; ke sa ntse ke bua jalo le gompieno .
54001005	Bofelelo jwa tao eo ke lorato lo lo tswang mo pelong e e itshekileng , le segakolodi se se molemo , le tumelo e e se nang boitimokanyo .
54001006	E le dilo tse bangwe ba e rileng ba sena go di fosa ba fapogela kwa go bueng boithamako .
54001007	Ba eletsa go nna baruti ba molao , le mororo ba sa tlhaloganye se ba se buang , le fa e le se ba tlhomamisang ka ga sone .
54001008	Mme re a itse fa molao o le molemo , fa motho a dira ka one ka fa go laotsweng ka teng ,
54001009	a ntse a itse gore molao ga o a beelwa motho yo o siameng , fa e se ba ba ipheferang mo molaong , le ba ba ganang taolo , le ba ba sa boifeng Modimo , le baleofi , le ba ba sa itshepang , le ba ba matlhapa , le babolaya borraabo , le babolaya bommaabo , le babolai ba batho ,
54001010	le bagokafadi , le basotoma , le bautswa batho , le baaki , le ba ba buang maaka ka go ikana , le fa go ka bo go na le selo se sele se se tlhabanang le thuto e e itekanetseng ;
54001011	ka fa Mafokong a a Molemo a kgalalelo ya Modimo o o bakwang , a ke a neetsweng .
54001012	Ke leboga ene yo o nneileng nonofo , e bong Keresete Jesu Morena wa rona ka a nkaile boikanngo , a ntaolela tirelo ya gagwe ;
54001013	le fa gale ke ne ke le mokgadi , le mmogisi le mosenyi , le fa go ntse jalo ka bona boutlwelobotlhoko ka ke go dirile ka go tlhoka go itse , ke sa dumela ;
54001014	mme tshegofatso ya Morena wa rona ya tota thata ka tumelo le lorato lo lo mo go Keresete Jesu .
54001015	Go boikanngo lefoko le , le bile le tshwanetse kamogelo yotlhe , le le reng , Keresete Jesu o ne a tla mo lefatsheng go boloka baleofi ; ba ke leng tlhogo mo go bone .
54001016	Le fa go ntse jalo ka bona boutlwelobotlhoko ka ntlha ya gore Jesu Keresete a bonatse bopelotelele jwa gagwe jotlhe mo go nna , ke le wa tlhogo , gore e nne sekao sa ba ba tlaa namang ba dumela mo go ene , go tla ba bona botshelo jo bo sa khutleng .
54001017	Jaana a Kgosi e e ntseng fela e se na tshimologo , le fa e le bokhutlo e e se keng e swa , e e se keng e bonwa , e e leng Modimo o o osi , e newe tlotlo le kgalalelo ka bosakhutleng le ka bosaengkae . Amen .
54001018	Taelo e ke a e go neela ngwanaka Timotheo , ka fa diperofesong tse di kileng tsa go etelela pele , gore o tle o tlhabane ntwa e e molemo ka tsone ;
54001019	o ntse o tshegeditse tumelo le segakolodi se se molemo ; se bangwe ba e rileng ba sena go se kgoromeletsa koo , ba sala ba senyega ka ga tumelo ,
54001020	ba Humenaio le Alekesantere e leng ba bone ; ba ke ne ke ba neela Satane , gore ba rutwe go lesa go tlhapatsa Modimo .
54002001	Ke gone , sa ntlha ke laya gore , a mekokotlelo , le merapelo , le merapelelo , le malebogo , a direlwe batho botlhe .
54002002	A a direlwe dikgosi le botlhe ba ba leng bagolo ; gore re ke re tshele mo boiketlong le mo tidimalong ka poifomodimo yotlhe le ka tshisimogo .
54002003	Golo mo go molemo , go bile go a lebosega mo matlhong a Modimo Moreboloki ;
54002004	o o ratang gore batho botlhe ba ke ba bolokwe , mme ba fitlhe mo kitsong ya boammaaruri .
54002005	Gonne go Modimo o le mongwe fela , go bile go motsereganyi le ene a le mongwe fela fa gare ga Modimo le batho , motho ka esi ,
54002006	e bong Keresete Jesu , yo o intshitseng go nna thekololo ya botlhe ; e le tshupo e e tlaa supiwang mo metlheng ya yone ;
54002007	e ke laoletsweng go nna moreri le moaposetole wa yone , moruti wa Baditšhaba mo tumelong le mo boammaaruring — ke bua boammaaruri , ga ke ake .
54002008	Ke gone , ke eletsa gore banna ba rapele mo felong gongwe le gongwe ba tsholeditse mabogo a a itshepileng , ka mo go se nang bogale le kgang .
54002009	Le gone fela jalo , gore basadi ba ikgabise ka diaparo tse di seng maphatsiphatsi , ba le bori le tekano ; ba se ka ba ikgabisa ka go iphora moriri loetse , kgotsa ka gouta , kgotsa ka diperela , kgotsa ka diaparo tse di tlhwatlhwa kgolo ;
54002010	mme a e nne ka ditiro tse di molemo — e le mo go tshwanetseng basadi ba ba ipalang ka poifomodimo .
54002011	A mosadi a ithute mo tidimalong ka boineelo jotlhe .
54002012	Ga ke leseletse mosadi go ruta , le fa e le go dira le taolo mo monneng , fa e se go nna mo tidimalong fela .
54002013	Gonne Atame o bopilwe pele , mme Efa kwa morago ;
54002014	Atame ga a ka a tsiediwa , mme mosadi e rile ka a tsieditswe a wela mo tlolong ;
54002015	mme o tlaa bolokwa ka pelego , fa ba tswelela mo tumelong , le mo loratong , le mo boitshepisong ka boikgapo .
54003001	Go boikanngo polelo ya go re : Fa motho a senka boemo jwa mookami wa phuthego o eletsa tiro e e molemo .
54003002	Ke gone mookami wa phuthego o na le go nna motho yo o se nang molato , e le monna yo o mosadi mongwe fela , a ikgapile , a le mogopolo o o lekalekanyeng , a le mokgwa montle , e le yo o tsholang batho sentle , a itse go ruta ;
54003003	a se borumolang , a se moitei , a le bonolo , a se segagapa , a se morati wa go huma madi .
54003004	A itse go laola ntlo ya gagwe sentle , bana ba gagwe ba mo utlwa ka tshisimogo yotlhe ;
54003005	ka e a re fa motho a sa itse go laola ntlo ya gagwe tota , o tlaa babalela jang phuthego ya Modimo ?
54003006	A se moša , e se re gongwe a ikgogomosa mme a wela mo tshekisong ya diabolo .
54003007	Gape o tshwanetse go bolelwa ka molemo ke ba ba kwa ntle ; e se re kgotsa a wela mo kgobong le mo serung sa diabolo .
54003008	Bagolwane ba phuthego le bone ba tshwanetse go nna batho ba ba masisi , ba se diteme pedi , ba sa lemalele bojalwa , ba sa bolaelwe khumo e e maswe ke pelo ;
54003009	ba tshegeditse boteng jwa tumelo ka segakolodi se se itshekileng .
54003010	Le bone bao , a ba lekwe pele ; foo a ba direle e le bagolwane ba phuthego , fa ba se na molato .
54003011	Basadi ba e leng bagolwane le bone ba tshwanetse go nna batho ba ba masisi jalo , ba se bapateletsi , ba le mogopolo o o lekalekanyeng , ba le boikanngo mo dilong tsotlhe .
54003012	A bagolwane ba phuthego e nne banna ba ba mosadi a le mongwe fela , ba laole bana ba bone le matlo a bone sentle .
54003013	Gonne ba ba dirileng sentle e le bagolwane ba phuthego , ba iponela boemo jo bo molemo , le tshosologo e kgolo mo tumelong e e mo go Keresete Jesu .
54003014	Dilo tse ke a di go kwalela , ke solofetse go akofa ke ya koo go wena ;
54003015	e tle e re fa ke ka diega thata , o bo o itse ka fa batho ba tshwanetseng go dira ka teng mo ntlong ya Modimo , e e leng phuthego ya Modimo o tshedileng , lekotwana le setshegetso sa boammaaruri .
54003016	Kwa ntle ga kgang , boteng jwa bosaitseweng jwa poifo Modimo bo bogolo ; ke go re : Ene yo o bonaditsweng mo nameng , a siamisiwa ke Mowa , a bonwa ke baengele , a rerwa mo merafeng , a dumelwa mo lefatsheng , a tsholelediwa kwa kgalalelong .
54004001	Mowa o bua ka thanolo gore , mo metlheng ya morago bangwe , ba tlaa tenega mo tumelong , ba tlhokomela mewa e e timetseng , le dithuto tsa badimo .
54004002	Ka boitimokanyo jwa batho ba ba buang maaka , e le ba digakolodi tsa bone di ntseng jaaka e kete di fisitswe ka tshipi e e molelo ;
54004003	ba itsa batho go nyala , ba laola gore go ilwe dijo tse Modimo o di tlhophetseng go amogelwa ka tebogo ke ba ba dumelang le ba ba itseng boammaaruri .
54004004	Gonne sebopiwa sengwe le sengwe sa Modimo se molemo , ga go sepe se se nang le go ganwa , fa se amogelwa ka tebogo ;
54004005	gonne se a bo se itshepisiwa ka lefoko la Modimo le ka thapelo .
54004006	Fa o gakolola bakaulengwe ka ga dilo tse , o tlaa bo o le modiredi yo o molemo wa ga Keresete Jesu , yo o otlwang ka mafoko a tumelo , le a thuto e e molemo , e o ntseng o e setse morago le gompieno .
54004007	Mme o gane ditlhamane tse di bosula le tsa sesadi segolo . O itshikinye mo poifomodimong :
54004008	Gonne go tshikinya mmele go molemo mokhutshwane ; mme poifomodimo e molemo ka ga dilo tsotlhe , ka e na le tsholofetso ka ga botshelo jwa gompieno , le ka ga jone jo bo tlaa tlang .
54004009	Go boikanngo polelo e , e bile e tshwanetswe ke kamogelo yotlhe .
54004010	Gonne re a dira e bile re a leka ka ntlha ya gone mo , ka gonne re na le tsholofelo ya rona , e tlhomilwe mo Modimong , o o tshedileng , o e leng Mmoloki wa batho botlhe , bogolo wa bone ba ba dumelang .
54004011	Dilo tse , o di ba laolele o di ba rute .
54004012	Ope a se ka a nyatsa bokau jwa gago ; o nne sekao sa ba ba dumelang , mo puong le mo mokgweng wa go tshela , mo loratong , mo tumelong le mo boitshekong .
54004013	O tlhokomele go bala , le go laya , le go ruta , ke tle ke tsamaye ke tle .
54004014	O se ka wa tlhokomologa neo e e mo go wena , e o neilweng ka perofeso e pataganye le peo ya diatla tsa bagolwane .
54004015	O tle o tlhoafale mo dilong tse ; o ineele mo go tsone ka bojotlhe jwa gago ; gore botswelelopele jwa gago bo bonatshege mo go botlhe .
54004016	O ipone o bo o bone le go ruta ga gago . O nnele ruri mo dilong tse , gonne ka go dira jalo o tlaa bo o ipoloka o ba o boloka ba ba go utlwang .
54005001	O se ka wa kgalemela mogolwane ; mme o mo laye jaaka fa e ka bo e le rraago ; le makau jaaka bomonnao .
54005002	Basadi ba ba godileng o ba laye jaaka fa e ka bo e le bommaago ; le barweetsana jaaka bokgaitsadio , ka boitsheko jotlhe .
54005003	Tlotla basadi ba batlholagadi ba e leng batlholagadi ruri .
54005004	Fa mosadi mongwe wa motlholagadi a na le bana , kgotsa ditlogolo , a bao ba ithute pele go itshupa bopelonomi mo go ba ga bone , le go leboga batsadi ba bone ; gonne mo , go lebosega mo matlhong a Modimo .
54005005	Aitse mosadi yo e leng motlholagadi ruri , a bile a tlogetswe a le mo paeng fela , tsholofelo ya gagwe e tlhomilwe mo Modimong , o tle a tswelele mo mekokotlelong le mo merapelong bosigo le motshegare .
54005006	Mme mosadi wa motlholagadi yo o ineelang mo dikgatlhegong , o sule a sa ntse a tshedile .
54005007	Le tsone dilo tse o di ba laolele , gore ba tle ba nne ba se na mokgobo .
54005008	Fa mongwe a sa tlamele ba ga gabo , bogolo ba e leng ba ntlo ya gagwe , o latotse tumelo , mme o bosula go gaisa yo o sa dumeleng .
54005009	Mosadi ope a se ka a kwalwa e le motlholagadi a ise a nne dinyaga di le 60 , e le yo o kileng a nyalwa ke monna a le mongwe fela .
54005010	A bolelwa sentle ke ditiro tse di molemo ; fa a godisitse bana , fa a bolokile baeng , fa a tlhapisitse baitshepi dinao , fa a thusitse ba ba mo pitlaganong , fa a tsweletse pele ka tlhoafalo mo tirong nngwe le nngwe e e molemo .
54005011	O gane basadi ba batlholagadi ba ba sa ntseng ba le meroba ; gonne e tlaa re ba babalelwa ke taolo ya ga Keresete , ba rate go nyalwa ;
54005012	mme ba bone tshekiso , ka gobo ba latlhile ikano ya bone ya ntlha .
54005013	Le gone ba ithute botshwakga , ba nne ba dikologe le matlo ; mme ga se go re ba ditshwakga fela , e bile ke babalabadi le balotlhanyi , ba bue dilo tse ba sa tshwanelang go di bua .
54005014	Ke gone , ke rata gore batlholagadi ba ba sa ntseng ba le meroba ba nyalwe , ba bone bana , ba laole ntlo , ba tlhoke le go naya mmaba lobaka lope lwa go kgala ;
54005015	gonne le jaana bangwe ba setse ba fapogile ba ile le Satane .
54005016	Fa mosadi mongwe yo o dumelang a na le basadi ba batlholagadi , e le ba ga gabo , a a ba thuse , mme phuthego e se imediwe ; gore e tle e thuse ba e leng batlholagadi ruri .
54005017	Bagolwane ba ba laolang sentle a ba kaiwe go tshwanela tlotlo sebedi , bogolo ba ba dirang mo lefokong le mo go ruteng .
54005018	Gonne lokwalo lwa re : “ O se ka wa bofa kgomo molomo fa e photha mabele , ” gape lwa re : “ Modiri o tshwanetswe ke maduo a gagwe . ”
54005019	Fa mogolwane a bewa molato , o se ka wa dumela , fa e se ka molomo wa basupi ba le babedi , kgotsa ba le bararo .
54005020	Ba ba leofang o ba kgalemele mo ponong ya botlhe , gore ba bangwe le bone ba nne mo poifong .
54005021	Ke go laya mo ponong ya Modimo le ya ga Keresete Jesu , le ya baengele ba ba itshenketsweng , gore o tlhokomele dilo tse ka mo go se nang tlhaolo , o sa dire sepe ka mokgwa wa go rata mongwe .
54005022	O se ka wa beela motho ope diatla ka potlako , le gone o se ka wa tlhakanela le batho ba bangwe dibe tsa bone ; o itshegetse o le mo boitshekong .
54005023	O se tlhole o le monwi wa metsi , o nne o nwe bojalwanyana jwa mofine ka ntlha ya mala a gago , le makoa a gago a mantsi .
54005024	Dibe tsa batho ba bangwe di a bonala , di fetela pele di ya tshekisong ; tsa batho ba bangwe le bone di ba sale morago .
54005025	Go ntse fela jalo , go na le ditiro tse di molemo tse di bonalang fela ; le tse di sa nnang jalo ga di ka ke tsa fitlhega .
54006001	Botlhe ba e leng batlhanka ba ba mo jokweng , a ba kaye beng ba bone go tshwanelwa ke tlotlo yotlhe , gore leina la Modimo le se ka la tlhapadiwa , le thuto .
54006002	Le ba ba nang le beng ba ba dumelang a ba se tlhoke go ba tlotla , ka gobo e le ba ga bone mo tumelong ; bogolo ba ba direle , ka gobo bone ba ba direlwang e le badumedi le baratwi . O rute , o bo o laye ka dilo tse .
54006003	Fa motho mongwe a ruta ka thuto e sele , a sa dumalane le mafoko a a tshedileng , e bong mafoko a Morena wa rona Jesu Keresete , le thuto e e leng ka fa poifomodimong ;
54006004	o ikgogomositse , a sa itse sepe , o kgweleantswe ke dipotso le dikganetsanyo tsa mafoko , tse go tswang bopelotshetlha mo go tsone , le kgang le dikgalo le dipateletso ,
54006005	le ditatalalano tsa batho ba ba bodileng mogopolo , le ba ba latlhegetsweng ke boammaaruri , ba ba itlhomang poifomodimo e le mokgwa wa papadi .
54006006	Poifomodimo e e nang le pelo e e ritibetseng ke papadi e kgolo ;
54006007	gonne ga re a ka ra tla le sepe mo lefatsheng , le gone ga re ka ke ra tswa le sepe ;
54006008	e re fa re na le dijo le diaparo , re tlaa ritibatsa pelo mo go tsone .
54006009	Ba ba eletsang go huma ba tle ba wele mo thaelong , le mo serung le mo dithatong di le dintsi tsa bosilo , le tse di senyang , tse di nwetseng batho mo tshenyegong le mo tatlhegong .
54006010	Gonne go rata madi ke modi wa masula mangwe le mangwe otlhe , ke mo e rileng bangwe ba go gwalalela , ba timelwa ke tumelo , mme ba iphololeditse ka mahutsana a le mantsi .
54006011	Wena monna wa Modimo tshaba dilo tse ; o latele tshiamo ; le poifomodimo le tumelo , le lorato , le bopelotelele le bopelonolo .
54006012	Tlhabana ntwa e e molemo ya tumelo , o tshware botshelo jo bo sa khutleng , jo o bo bileditsweng , wa ipolela ka boipolelo jo bo molemo mo ponong ya basupi ba le bantsi .
54006013	Ke a go laya mo ponong ya Modimo o o tshedisang dilo tsotlhe , le ya ga Keresete Jesu , yo e rileng a le fa pele ga Ponto Pilato a supa boipolelo jo bo molemo .
54006014	Ka re , o tshegetse taolo e ka mo go se nang selabe , le ka mo go se nang mokgobo , go ya go fitlha mo go bonatshegeng ga Morena wa rona Jesu Keresete ;
54006015	mo o tlaa go bonatsang mo metlheng ya gone , e bong ene yo e leng Mothata yo o bakwang le yo o esi , Kgosi ya dikgosi le Morena wa barena ;
54006016	yo o nang le bosasweng a le esi , a bile a agile mo leseding le le sa ka keng la atamelwa ; yo go seng motho ope yo o kileng a mmona , le gone ope a sa ka ke a mmona ; yo tlotlo le thata tse di sa yeng kae di ka kang , tsa nna kwa go ene . Amen .
54006017	O laye ba ba humileng mo motlheng ono , gore ba se ka ba ipegela godimo , le fa e le go solofela mo bosenang tlhomamo jwa khumo , fa e se mo Modimong fela , o o re nayang dilo tsotlhe ka letlotlo , gore re di je monate .
54006018	O bo o ba laye gore ba dire molemo , ba hume ditiro tse di molemo , ba iketleeletse go aba , ba itumelele go abalana ;
54006019	ba ntse ba ipeelela motlha o o tlang motheo o o molemo , gore ba tle ba tshware botshelo jo e leng botshelo ruri .
54006020	Timotheo , a ko o dibele sone se o se neetsweng , o ntse o tlhokomologile dipalabalo tsa boithamako , le dikganetsanyo tsa e e bidiwang kitso , mme e se yone ;
54006021	tse bangwe ba e rileng ka ba di dumetse ba fositse ka ga tumelo . Tshegofatso e nne le lona .
55001001	Ke nna Paulo , moaposetole wa ga Keresete Jesu ka go rata ga Modimo , ka fa polelong ya tsholofetso ya botshelo jo bo leng mo go Keresete Jesu .
55001002	Ke kwalela Timotheo , ngwanake yo o rategang : Tshegofatso , le kutlwelobotlhoko , le kagiso , tse di tswang Modimong Rara le Keresete Jesu Morena wa rona .
55001003	Ke leboga Modimo o ke sa leng ke o direla le mo go borraetsho ka segakolodi se se itshekileng , jaaka go go gopola ga me go sa khutle mo mekokotlelong ya me , bosigo le motshegare ke ntse ke tlhologeletswe go go bona ,
55001004	gore ke tladiwe boitumelo , ka ke ntse ke gakologetswe dikeledi tsa gago .
55001005	Ke gakolotswe tumelo e e se nang boitimokanyo e e mo go wena ; e e rileng pele ya bo e ne e agile mo go mmaagomogolo Loise , le mo go mmaago Eunike ; e ke bileng ke tlhomamisa gore le mo go wena e teng .
55001006	Ka ntlha ya gone moo , ke a go gakolola , gore o tle o tlhotlheletse neo ya Modimo e e mo go wena , ka peo ya diatla tsa me .
55001007	Gonne Modimo ga o a ka wa re naya mowa wa bogatlapa , fa e se wa nonofo le wa lorato le wa mogopolo o o tlhomameng fela .
55001008	Ke gone , o se ka wa tlhajwa ke ditlhong ka ga tshupo ya Morena wa rona , le fa e le ka ga me ke le mogolegwi wa gagwe , mme o itshokele bothata o na le Mafoko a a Molemo ka fa thateng ya Modimo ;
55001009	o o re bolokileng , wa re bitsa ka pitso e e boitshepo , e seng ka fa ditirong tsa rona , fa e se ka fa boikaelelong jwa one le tshegofatso , e re sa leng re e newa mo go Keresete Jesu pele ga metlha e e se nang tshimologo .
55001010	Jaanong go senotswe ke go bonala ga Mmoloki wa rona Keresete Jesu , yo o nyeleditseng loso , a baya botshelo le bosaboleng mo leseding ka Mafoko a a Molemo ,
55001011	a ke beilweng moreri wa one , le moaposetole , le moruti .
55001012	Ke ka gone moo ke bileng ke boga dilo tse ; le fa go ntse jalo , ga ke tlhajwe ke ditlhong ; gonne ke itse ene yo ke mo dumetseng , ke a tlhomamisa fa a nonofile go dibela se ke se mo neetseng go ya go fitlha mo tsatsing leo .
55001013	Tshegetsa sekao sa mafoko a a tshedileng , se o se utlwileng mo go nna , mo tumelong le mo loratong lo lo mo go Keresete Jesu .
55001014	Se se molemo seo , se o se neetsweng , o se dibele ka Mowa o o Boitshepo o o agileng mo go rona .
55001015	Mo o a go itse , gore botlhe ba ba mo lefatsheng la Asia ba kgaoganye le nna , ba Fugelo le Heremogenese e leng ba bone .
55001016	A Morena a utlwele ba ntlo ya ga Onesiforo botlhoko , gonne o nthusitse gantsi , mme a se ka a tlhajwa ke ditlhong ka ga keetane ya me ;
55001017	mme o rile a le mo Roma a mpatla ka tlhoafalo , mme a mpona .
55001018	A Morena a mme a bone kutlwelobotlhoko mo Moreneng mo tsatsing leo — mme dilo tse dintsi tse o diretseng phuthego ka tsone kwa Efeso o a di itse sentle .
55002001	Ke gone ngwanaka , ka re , o thatafadiwe mo tshegofatsong e e mo go Keresete Jesu .
55002002	Dilo tse o di utlwileng mo go nna mo gare ga basupi ba le bantsi , tsone tseo o di neele batho ba ba ikanyegang , ba ba tlaa nonofang le go di ruta ba bangwe .
55002003	O tlhakanele bothata le nna , jaaka motlhabani yo o molemo wa ga Keresete Jesu .
55002004	Ga go motlhabani ope yo o reng a le mo ntweng a be a itlhakatlhakantse le dilo tsa botshelo jono ; e be e le gore a kgatlhe ene yo o mo kwadileng motlhabani .
55002005	Le gone fa motho a tsena a leka mo ditshamekong , ga a ke a rwesiwa , fa a se ka a leka ka fa molaong .
55002006	Molemi yo o dirang , ke ene o tshwanetseng go nna wa ntlha go ja maungo .
55002007	O akanye se ke se buang ; gonne Morena o tlaa go naya tlhaloganyo mo dilong tsotlhe .
55002008	Gakologelwa Jesu Keresete fa a tsogile mo baswing , e le wa losika lwa ga Dafite , ka fa Mafokong a a Molemo a me ,
55002009	a ke tshwereng bothata mo go one , ke ba ke tsena mo dikgoleng jaaka modiradibe ; mme lefoko la Modimo lone ga le a golegwa .
55002010	Ke gone , ke itshokelang dilo tsotlhe ka ntlha ya ba ba itshenketsweng , gore le bone ba amogele poloko e e mo go Keresete Jesu , le kgalalelo e e sa khutleng .
55002011	Go boikanngo polelo e e reng : “ Gonne fa re kile ra swa nae , le gone re tlaa tshela nae ;
55002012	fa re itshoka nae , le gone re tlaa busa nae ; fa re mo itatola , le ene o tlaa re itatola ;
55002013	fa rona re sa ikanyege , ene o ntse o boikanngo fela , gonne ga a ka ke a iitatola . ”
55002014	O ba gakolole dilo tse , o ntse o ba laya mo ponong ya Morena , gore ba se ka ba ganela ka ga mafoko fela , mo go se nang thuso , e le mo go timetsang fela ba ba utlwang .
55002015	O tlhoafalele go itshupa o le molebosegi mo Modimong , o le modiri yo o se nang go tlhajwa ke ditlhong , o bua lefoko la boammaaruri ka tshiamo .
55002016	O tshabe tse e leng dipalabalo tse di bosula ; gonne ba ba di tlwaelang ba tlaa tswelela kwa pele mo boikepong .
55002017	Lefoko la bone le tlaa ja jaaka ntho e e kekelang ; ba Humenaio le Fileto e leng ba bone ;
55002018	e le batho ba ba fositseng boammaaruri , ba re : “ Tsogo ya baswi e setse e fetile , ” mme ba ribegetse tumelo ya bangwe .
55002019	Le fa go ntse jalo motheo o o nitameng wa Modimo o eme fela , ka o na le sekano se , go re : “ Morena o itse ba e leng ba gagwe : ” Le go re : “ A mongwe le mongwe yo o umakang leina la Morena a kgaogane le tshiamololo . ”
55002020	Jaana mo ntlong e kgolo go bo go se dijana tsa gouta le tsa selefera di le tsosi ; le gone go na le tsa logong le tsa letsopa ; dingwe ke tsa tlotlo , tse dingwe ke dijana fela .
55002021	Ke gone fa motho a itlhapisa mo dilong tsele , o tlaa bo a le sejana sa tlotlo se se itshepisitsweng , se se tshwanetseng go jela ka mong , se se baakanyeditsweng tiro nngwe le nngwe e e molemo .
55002022	O tshabe dithato tsa bokau , o latele tshiamo , le tumelo , le lorato , le kagiso , o na le ba ba bitsang Morena ka pelo e e itshekileng .
55002023	O gane dipotso tsa bonyana le tse di se nang kitso , o ntse o itse fa di tsosa dikgang fela .
55002024	Motlhanka wa Morena ga a a tshwanela go lwa , fa e se go nna bonolo fela mo go botlhe , a le setswerere go ruta , a le boiphapaanyo ;
55002025	a le boikokobetso , a sokolola ba ba ikgantshang ; e tle e re kgotsa Modimo wa ba naya boikwatlhao jwa go fitlha mo kitsong ya boammaaruri .
55002026	Ba itse go itshomola mo serung sa diabolo , ka ba gapetswe go rata ga Modimo ke motlhanka wa Morena .
55003001	Itse selo se , gore mo metlheng ya bofelo go tlaa tla dipaka tse di tlhokofatsang .
55003002	Gonne batho ba tlaa nna baithati , le barati ba madi , le babelafadi , le baipegi , le bakgadi , le ba ba sa utlweng batsadi ba bone , le ba ba sa lebogeng , le ba ba sa itshepang .
55003003	Ba se na lorato lwa tlholego , e le ba ba sa itshwareleng , e le bapateletsi , ba se na boithibo , ba le bogale , e se barati ba molemo gope ;
55003004	e le baoki , e le ba ba tlhogoethata , e le ba ba ikgogomosang , e le barati ba dikgatlhego , bogolo go go nna barati ba Modimo ;
55003005	e le ba ba tshotseng setshwantsho fela sa poifomodimo , mme thata ya yone ba e latotse ; le bone bao o kgaogane nabo .
55003006	Gonne ba ga bone bao ke ba ba kukunelang mo matlong , ba ya go gapa basadi ba dieleele ba ba tletseng dibe , ba gogwa ke dithato dingwe le dingwe ,
55003007	e le ba ba ntseng ba ithuta , ba sa nonofa gope go fitlha mo kitsong ya boammaaruri .
55003008	Jaaka Janese le Jamberese ba kile ba ganetsa Moše , le bone bao ba ganetsa boammaaruri jalo ; e le batho ba ba bodileng megopolo , e le ditlhobogwa ka ga tumelo .
55003009	Mme ga ba ketla ba tlhola ba tswelela kwa pele ; gonne bosilo jwa bone bo tlaa bonalela batho botlhe , jaaka le jwa bone bale bo dule mme jwa bonala .
55003010	Mme wena o latetse thuto ya me le mokgwa , le boikaelelo , le tumelo le bopelotelele , le lorato , le boitshoko ,
55003011	le dipogiso , le dibotlhoko ; e bong dilo tse di nkwetseng mo Antioke le mo Ikonio , le mo Lusetera ; e bong dipogiso tse ke di bogileng ; Morena o nkgolotse mo go tsone tsotlhe fela .
55003012	Ee , le botlhe ba ba ratang go tshela ka poifomodimo mo go Keresete Jesu ba tlaa bona pogiso .
55003013	Mme batho ba ba bosula le batsietsi ba tlaa nna ba sulafalela pele fela ba tsietsa , ba bile ba tsiediwa .
55003014	Mme wena o nnele ruri mo dilong tse o di ithutileng le tse o di tlhomamiseditsweng , ka o itse ba o di ithutileng mo go bone ;
55003015	le jaaka dikwalo tse di boitshepo o sale o di itse mo bonyaneng jwa gago , e le tse di nonofileng go go tlhalefisetsa polokong , ka tumelo e e mo go Keresete Jesu .
55003016	Lokwalo longwe le longwe lo lo kwadilweng ka tlhotlheletso ya Modimo , lo bile lo molemo go ruta , le go kgalemela le go sokolola , le go kaela ka tshiamo ,
55003017	gore motho wa Modimo a tle a nne boitekanelo , a iketleeletse ruri tiro nngwe le nngwe e e molemo .
55004001	Ke a go laya mo ponong ya Modimo , le ya ga Keresete Jesu , yo o tlaa atlholang batshedi le baswi le ka go bonatshega ga gagwe , le ka bogosi jwa gagwe , ka re :
55004002	Rera lefoko , o tlhoafale go le lobaka le go se lobaka ; o tlhotlhomise , o kgalemele , o laye ka bopelotelele jotlhe le ka go ruta .
55004003	Gonne motlha o tlaa tla o ba se ketlang ba iteseletsa go utlwa thuto e e itekanetseng ka one ; mme e re ka ba le ditsebe tse di babanyegang , ba tlaa ikgobokanyetsa baruti ba ba ka fa dikgatlhegong tsa bone .
55004004	Ba tlaa itsubula mo boammaaruring , ba fapogela kwa mainaneng .
55004005	Mme wena o nne tekano mo dilong tsotlhe , o itshokele bothata , o dire tiro ya motsamaisa Mafoko a a Molemo , o swetse tirelo ya gago .
55004006	Gonne nna ke setse ke isiwa tshupelo le jaana , le lobaka lwa go tloga ga me lo fitlhile .
55004007	Ke tlhabanye ntwa e e molemo , ke digetse sebaka sa tshiano , ke bolokile tumelo .
55004008	Go tloga fano ke setse ke beetswe serwalo sa tshiamo , sa Morena , moatlhodi wa tshiamo , o tlaa se nnanyang mo tsatsing leo ; mme e seng nna ke le nosi , e leng le bone botlhe ba ba ratileng go bonatshega ga gagwe .
55004009	O tle o leke go akofa o tla kwa go nna ;
55004010	gonne Demase o ntatlhile , ka a ratile lefatshe leno , o ile Thesalonika ; Keresense o ile Galatia ; Tito o ile Dalematia .
55004011	Ke na le Luke a le esi . Tsaya Mareko o tle nae , gonne o molemo mo go nna mo go direleng .
55004012	Ke romile Tukiko kwa Efeso .
55004013	Kobo e ke e tlogetseng mo go Karepo kwa Teroase , o re o tla o tle nayo , le dikwalo , bogolo tsa matlalo .
55004014	Alekesantere mothudi wa kgotlho o ntiretse bosula jo bogolo ; Morena o tlaa mo direla ka fa tirong tsa gagwe .
55004015	Le wena o mo tlhalefe ; gonne o ganeditse mafoko a rona thata .
55004016	E rile mo go ikarabeleng ga me ga ntlha , ga go a ka ga dira le ope yo o mpatang , mme botlhe ba ntatlha fela . A ba ke ba se ka ba bewa molato wa gone .
55004017	Mme Morena o ne a ema fa go nna , a ba a nnaya thata ; e le gore taetso e tle e bolelwe ka botlalo ka nna , le gore Baditšhaba botlhe ba utlwe ; ka gololwa mo molomong wa tau .
55004018	Morena o tlaa nkgolola mo tirong nngwe le nngwe e e bosula , o tlaa mpolokela go nkisa bogosing jwa gagwe jwa selegodimo ; yo kgalalelo e ka kang ya nna go ene ka bosakhutleng le ka bosaengkae . Amen .
55004019	Dumedisa Perisila le Akwila , le ntlo ya ga Onesiforo .
55004020	Eraseto o fitlhile a nna mo Korinthe , mme Terofimo ke mo tlogetse kwa Mileto a lwala .
55004021	O tlo o leke thata go raka mariga ka go tla . Eubulo o a go dumedisa , le Putense , le Lino , le Kelaudia , le bakaulengwe botlhe .
55004022	A Morena a nne le mowa wa gago . A tshegofatso e nne le lona .
56001001	Ke nna Paulo , motlhanka wa Modimo , le moaposetole wa ga Jesu Keresete , ka fa tumelong ya baitshenkedwi ba Modimo , le ka fa kitsong ya boammaaruri e e ka fa poifongmodimo ,
56001002	mo tsholofelong ya botshelo jo bo sa khutleng , jo Modimo , o o sa ka keng wa aka , o bo solofeditseng batho pele ga metlha e e se nang tshimologo ;
56001003	mme wa bonatsa lefoko la one mo metlheng e e leng yone , ka taetso e ke e neetsweng ka fa taolong ya Modimo Mmoloki wa rona .
56001004	Ke kwalela Tito , ngwanake ruri ka fa tumelong e re e tlhakanetseng : Tshegofatso le kagiso , tse di tswang Modimong Rara le Keresete Jesu Moreboloki .
56001005	Ke ne ka go tlogela kwa Kerete ka gone moo , gore o tle o rulaganye dilo tse di neng di tlhaela , le gore o tlhome bagolwane mo motseng mongwe le mongwe jaaka ke go laile ;
56001006	ke raya fa o fitlhela monna e le yo o se nang molato , e le monna yo o mosadi mongwe fela , a na le bana ba ba dumelang , ba ba sa bolelweng ka molato wa tlhapelo , kgotsa e le ba ba ganang taolo .
56001007	Gonne mookami wa phuthego o tshwanetse go nna motho yo o se nang molato , jaaka molebalebedi wa Modimo ; e se yo o ikgantshang , e se yo o bonako go galefa , e se yo o losiwang ke bojalwa , e se moitei , e se yo o bolaelwang ke khumo e e maswe pelo ;
56001008	mme e le yo o tlwaetseng go tshola batho , e le morati wa se se molemo , e le yo o mogopolo o o lekalekanyeng , a le tshiamo , a le boitshepo , a na le go ikgapa ;
56001009	a ngaparetse lefoko le le ikanyegang , le le leng ka fa thutong , gore a tle a nonofe go laya ka thuto e e itekanetseng , le go fenya baganetsi .
56001010	Gonne go na le batho ba le bantsi ba ba ganang taolo , e le babui ba ba ithamakang fela , le batsietsi mme bogolo bone ba bogwera ,
56001011	ba melomo ya bone e tshwanetseng go thijwa ; e le batho ba ba ribigetsang ba matlo ba le mmogo , ba ruta batho dilo tse di sa tshwanelang , e le gore ba tle ba bone khumo .
56001012	Mongwe wa bone , e le mokaedi mongwe wa bone , o rile : “ Bakerete ke baaki ka gale le ka gale , ba sefolofolo se se maswe , ke dijabele tse di bobodu fela . ”
56001013	Tshupo eo ke boammaaruri . O ba kgalemele thata ka ntlha ya gone moo , gore ba tle ba itekanele mo tumelong .
56001014	Ba sa tlhokomele mainane a Sejuta , le ditaolo tsa batho ba ba fapogang boammaaruri .
56001015	Mo go ba ba itshekileng , dilo tsotlhe di itshekile ; mme mo go ba ba leswe , le ba ba sa dumeleng , ga go sepe se se itshekileng ; mme go le tlhaloganyo ya bone e leswe , le segakolodi sa bone se leswe .
56001016	Ba re ba itse Modimo ; mme ba o itatole ka ditiro tsa bone , ka ba le makgapha , ba le kgopo , ba tlhobosegile ka ga tiro nngwe le nngwe e e molemo .
56002001	Mme wena o tle o bue dilo tse di tshwanetseng thuto e e itekanetseng .
56002002	Ke go re , a bannabagolo ba itse go ikgapa , ba nne masisi , ba nne mogopolo o o lekalekanyeng , e nne ba ba itekanetseng mo tumelong , le mo loratong , le mo bopeloteleleng ;
56002003	le gore basadibagolo le bone ba nne masisi mo mokgweng wa bone , e se bapateletsi , ba sa lemalela bojalwa , e le ba ba rutang batho se se molemo ;
56002004	gore ba rute basadi ba meroba go rata banna ba bone , le go rata bana ba bone .
56002005	Le go nna mogopolo o o lekalekanyeng , ba le boitsheko , e le ba ba itirelang mo gae , ba le pelonomi , ba le kutlo mo banneng ba bone , gore lefoko la Modimo le se tlhapadiwe .
56002006	Le makau , o ba laye gore ba nne mogopolo o o lekalekanyeng ;
56002007	o ntse o itshupa mo dilong tsotlhe o le sekao sa ditiro tse di molemo ; le mo thutong ya gago o itshupe o le pelontle , o le masisi ,
56002008	o le puo ya tlhomamo , e e sa kakeng ya nyadiwa ; e tle e re yo o ganetsang a tlhajwe ke ditlhong , a tlhokile sa bosula se o se buang ka ga rona .
56002009	Laya batlhanka gore ba ineele go utlwa ba e leng beng ba bone , ba ba kgatlhe mo dilong tsotlhe ; ba sa buse lerumo ;
56002010	ba sa ngobetse , mme ba itshupe boikanngo jotlhe jo bo molemo , gore ba kgabise thuto ya Modimo Moreboloki mo dilong tsotlhe .
56002011	Gonne tshegofatso ya Modimo e bonetse , e tlela batho botlhe poloko .
56002012	E re ruta gore e tle e re re ntse re ikgaogantse le boikepo , le dithato tsa lefatshe , re bo re tshela ka go ikgapa , le ka tshiamo , le ka poifomodimo , mo motlheng wa gompieno ;
56002013	re ntse re lebeletse tsholofelo ya letlhogonolo , le ponatshego ya kgalalelo ya Modimo o mogolo wa rona , le Moreboloki Jesu Keresete ;
56002014	yo o re intsheditseng gore a re rekolole mo tshiamololong yotlhe , le gore a intlafaletse batho ba ba tlaa nnang boswa jwa gagwe , ba ba tlhoafaletseng ditiro tse di molemo .
56002015	Bua dilo tse , o bo o laye ka tsone , o bo o kgalemele ka taolo yotlhe . Motho ope a se ka a go nyatsa .
56003001	O ba gakolole gore ba ineele mo balaoding , le gore ba nne kutlo mo go ba ba neetsweng taolo , ba etleetsegele tiro nngwe le nngwe e e molemo ;
56003002	ba se ka ba bua bosula ka ga motho ope , ba se nne dikgangkgang , ba nne bonolo , ba le boikokobetso jotlhe mo bathong botlhe .
56003003	Gonne e rile gale le rona ra bo re le dieleele , re sa utlwe , re tsiediwa , re direla dithato dingwe le dingwe le dikgatlhego , re tshela ka peloetlhoi , le mo bopelotshetlheng , re le ba ba ilegang , re bile re ilana .
56003004	Mme e rile bopelonomi jwa Modimo Moreboloki bo sena go bonala , le go rata motho ga one ,
56003005	ya se ka ya nna ka ditiro tse di dirilweng , mo tshiamong tse rona ka rosi re di dirileng , mme wa re boloka ka fa kutlwelong botlhoko ya one , ka tlhapiso ya go tsalwa seša , le ka bošafatso jwa Mowa o o Boitshepo ,
56003006	o o o re goromeleditseng ka letlotlo , ka Jesu Keresete Moreboloki ;
56003007	gore e tle e re re siamisitswe ka tshegofatso ya one , re bo re dirwa baruaboswa , ka fa tsholofelong ya botshelo jo bo sa khutleng .
56003008	Go ikanyega polelo e , mme ka ga dilo tse , ke rata wa bolela ka tlhomamo , gore ba ba dumetseng Modimo ba tlhoafalele go nna ba dira ditiro tse di molemo . Dilo tse di molemo di na le thuso mo bathong .
56003009	Mme o tshabe dipotso tsa bonyana , le dipalo tsa ditshika , le dikgang le go lwa ka ga molao ; gonne ga di na thuso , di bile di boithamako .
56003010	Motho yo o itomololang mo go ba bangwe , e re a sena go tlhagisiwa gangwe fela , le fa e le gabedi , o mo gane ;
56003011	o ntse o itse fa yo o ntseng jalo a fapogile , o a leofa , go bile go itshekisitse ene .
56003012	E tlaa re ke roma Aretemase kwa go wena , le fa e le Tukiko , o tle o itlhaganele go tla kwa go nna kwa Nikopolise : gonne ke ikaeletse go fetisa mariga teng .
56003013	O felegetse Senase moruti wa molao , le Apolose , mo loetong lwa bone ka tlhoafalo , gore ba se tlhaelwe ke sepe .
56003014	Le ba ga rona , ba ithute go nna ba dira ditiro tse di molemo , tse di ka solegang molemo , gore ba se ka ba nna ka botlhoka loungo .
56003015	Botlhe ba ke nang nabo ba a go dumedisa . Dumedisa bone ba ba re ratang mo tumelong . Tshegofatso e nne le lona lotlhe .
57001001	Ke nna Paulo , mogolegwi wa ga Keresete Jesu , ke na le Timotheo mokaulengwe . Ke kwalela Filemone moratwa wa rona , le modiri ka rona .
57001002	O na le Apefia kgaitsadia rona , le Arekipo motlhabani ka rona , le phuthego e e mo ntlong ya gago .
57001003	Ka re : Tshegofatso e nne le lona le kagiso , e e tswang Modimong Rraetsho le Morena Jesu Keresete .
57001004	Ke leboga Modimo wa me ka metlha yotlhe , ke ntse ke go umaka mo merapelong ya me ,
57001005	ka ke utlwela lorato lwa gago , le tumelo e o e supang ka ga Morena Jesu , le ka ga baitshepi botlhe .
57001006	Ke rapela gore bolekane jwa tumelo ya gago nabo bo tle bo nne le tiro , gore ba itse sengwe le sengwe se se molemo , se se mo go rona ntlheng ya ga Keresete ;
57001007	gonne ke bonye boitumelo jo bogolo le kgomotso mo loratong lwa gago , ka dipelo tsa baitshepi di rudisitswe ke wena , ngwana a rra .
57001008	Ke gone , le fa ke ne ke ka nna le tshosologo mo go Keresete go go laolela se se tshwanetseng ,
57001009	le fa go ntse jalo , ka ntlha ya lorato bogolo ke go rapela fela , ke le yo o tshwanang le Paulo wa monnamogolo , jaanong ke bile ke le mogolegwi wa ga Keresete Jesu .
57001010	Ke go rapelela ngwanake , yo ke mo tsaletseng mo dikgolegong tsa me ;
57001011	ke raya Onesimo , yo e rileng gale a bo a se na thuso mo go wena , jaanong o na le thuso mo go wena le mo go nna ;
57001012	yo ke mmuseditseng koo go wena ka sebele sa gagwe , ke go re ke busa pelo ya me tota ;
57001013	yo ke ne ke rata e ka bo ne ne fano ke sa ntse ke na nae , gore a ntirele mo boemong jwa gago , ke le mo dikgoleng tsa Mafoko a a Molemo .
57001014	Mme ga ke na go dira sepe kwa ntle ga mogopolo wa gago ; gore molemo wa gago o se ka wa nna jaaka e kete o a o patelediwa , mme gore o nne wa go itatola ga pelo ya gago fela .
57001015	Gonne motlha mongwe o ne a kgaogantswe nao ka lobaka , ka ntlha ya gone moo , gore o tle o nne nae ka bosakhutleng ;
57001016	e sa tlhole e le motlhanka , mme go gaisa motlhanka ; e le mokaulengwe yo o rategang thata mo go nna , bogolo jang mo go wena , mo nameng le mo Moreneng .
57001017	Foo , fa o nkaya gore ke monkana wa gago , mo amogele fela jaaka e ka bo e le nna .
57001018	Mme fa a go senyeditse ka gongwe , kgotsa fa a le molato nao , o tle o se beye kwa go nna .
57001019	Ke nna Paulo ke kwalang ka seatla sa me , ka re , ke tlaa se lefa , ke sa go reye jaaka le wena ka wesi o le molato sebele sa gago mo go nna .
57001020	Ee , ngwana a rra , a nke ke bone boitumelo ka ga gago mo Moreneng ; rudisa pelo ya me mo go Keresete .
57001021	E re ka ke ikantse kutlo ya gago , ke a go kwalela , ke ntse ke itse fa o tlaa dira fela o ba o fetisa mo ke go buang .
57001022	O tle o mpaakanyetse bonno ; gonne ke solofetse gore ke tlaa lo neelwa ka merapelo ya lona .
57001023	Epaferase , mogolegwi ka nna mo go Keresete Jesu , o a go dumedisa .
57001024	Le Mareko le Arisetareko , le Demase , le Luke , badiri ka nna ba bua jalo .
57001025	A tshegofatso ya Morena wa rona Jesu Keresete e nne le mewa ya lona . Amen .
58001001	Modimo , o e rileng ka o buile le borara mo metlheng ya bogologolo ka baperofeti , ka mafoko mangwe le mangwe , le ka mekgwa mengwe le mengwe ,
58001002	o buile le rona mo bokhutlong jwa metlha eno ka Morwa one , yo o mmeileng morui wa dilo tsotlhe , yo o bileng wa dira dipopo ka ene ;
58001003	yo e reng ka e le ene marang a kgalalelo ya one , le setshwano ka sebele sa Bomodimo jwa one , a bile a tshegeditse dilo tsotlhe ka lefoko la nonofo ya gagwe ; ka re , e rile a sena go dira bontlafatso jwa dibe , a dula ka fa letsogong le legolo la Borena kwa godimodimo .
58001004	O diregile mogolo go feta baengele , fela jaaka a ruile leina le le gaisang la bone .
58001005	Gonne o kile wa raya ofe wa baengele ka lobaka longwe wa re : “ O Morwaake , ke go tsetse gompieno ” ? Gape , “ Ke tlaa nna Rraagwe , Mme ene o tlaa nna Morwaake ” ?
58001006	Gape ya re o tlisa motsalwapele wa one mo lefatsheng wa re : “ A baengele botlhe ba Modimo ba mo obamele . ”
58001007	Ka ga baengele o buile wa re : “ O dira baengele ba one diphefo , le badiredi ba one kgabo ya molelo . ”
58001008	Mme ka ga Morwa one o buile , wa re : “ Setulo sa gago sa bogosi , Modimo , se ntse ka bosakhutleng le ka bosaengkae ; tsamma ya thokgamo ke yone tsamma ya bogosi jwa gago .
58001009	O ratile tshiamo mme wa ila boikepo ; ke gone Modimo , Modimo wa gago , o go tloditseng ka lookwane lwa boitumelo godimo ga bankana ba gago . ”
58001010	Gape : “ Wena Morena , e rile mo tshimologong wa thaya motheo wa lefatshe , mme magodimo ke ditiro tsa diatla tsa gago ;
58001011	tsone di tlaa nyelela , mme wena o nnetse ruri ; tsone tsotlhe di tlaa onala jaaka seaparo ;
58001012	mme o tlaa di mena jaaka morepo , jaaka seaparo , mme di tlaa fetolwa ; mme wena o bo o ntse jaaka o ntse fela , dinyaga tsa gago ga di ketla di fela . ”
58001013	O kile wa bua ka ga ofe wa baengele ka lobaka longwe wa re : “ Dula ka fa letsogong la me le legolo , ke tle ke tsamaye ke dire baba ba gago sebeo sa dinao tsa gago ” ?
58001014	Bone botlhe a ga se mewa e e direlang , e e rongwang mo tirong ka ntlha ya ba ba tlaa ruang poloko ?
58002001	Ke gone , re tshwanetseng go tlhokomela segolo thata dilo tse di utlwilweng , e se re kgotsa ra di katogelela koo .
58002002	Gonne fa lefoko le le builweng ka baengele le fitlhetswe le le tlhomamo , mme tlolo nngwe le nngwe le go gana go utlwa , ga bona tuelo ya tefiso e e lekalekanyeng ;
58002003	ana rona re tlaa falola jang , fa re tlhokomologa poloko e e kalo ? E e rileng e sena go bolelwa pele ka Morena , ra e tlhomamisediwa ke ba ba e utlwileng .
58002004	Modimo le one o ntse o supa nabo ka ditshupo , le dikgakgamatso , le ka dinonofo di le dintsi , le ka dineo tsa Mowa o o Boitshepo , ka fa go rateng ga one .
58002005	Gonne lobopo lo lo tlang , lo re buang ka ga lone , ga o a ka wa lo baya mo taolong ya baengele .
58002006	Mongwe o boletse golo gongwe a re : “ Kana motho e be e le eng , fa e bo ne ne o mo gopola , le morwa motho , fa e bo ne ne o mo lekola ?
58002007	Wa mo fokoletsa boemo go le gonnye fela mo baengeleng ; wa mo rwesa kgalalelo le tlotlo , wa mo naya taolo mo ditirong tsa diatla tsa gago .
58002008	Wa baya dilo tsotlhe fa tlase ga dinao tsa gagwe , di le mo taolong . ” Gonne e re ka o ne o baya dilo tsotlhe mo taolong ya gagwe , ga o a ka wa sadisa sepe se se seng mo taolong ya gagwe . Mme gompieno ga re ise re bone dilo tsotlhe fa di beilwe mo taolong ya gagwe .
58002009	Re bona ene , e bong Jesu , yo o fokoleditsweng boemo go le gonnye mo baengeleng , a rwesitswe kgalalelo le tlotlo , ka ntlha ya gobo a kile a boga loso , gore e tle e re ka tshegofatso ya Modimo a be a lekeleletse motho mongwe le mongwe loso .
58002010	Gonne go ne go tshwanetse one o dilo tsotlhe di leng ka one , le o dilo tsotlhe di nnetseng ka one , fa o isa bana ba le bantsi kgalalelong , gore o dire mosimolodi wa poloko ya bone boitekanelo ka dipogisego .
58002011	Gonne go le yo o itshepisang , le ba ba itshepisiwang , ke ba mongwe fela botlhe . Ke gone o sa tlhajweng ke ditlhong ke go ba bitsa bakaulengwe ; a re :
58002012	“ Ke tlaa kakanyetsa bakaulengwe ba me leina la gago , ke tlaa opela pako ya gago mo gare ga phuthego . ”
58002013	Gape a re : “ Ke tlaa mo ikanya . ” Gape a re : “ Bona nna le bana ba Modimo o ba nneileng . ”
58002014	E re ka bana ba tlhakanetse nama le madi , le ene ka esi a itlhakanya natso jalo ; gore e tle e re ka loso a nyeletse ene yo o ne a na le nonofo ya loso , e bong diabolo ;
58002015	le gore a golole bone botlhe , ba e rileng ka poifo ya loso ba bo ba ntse ba le mo kgolegong , mo botshelong jotlhe jwa bone .
58002016	Gonne ruri ga se baengele ba o ba kakatlololang , mme o kakatlolola losika lwa ga Aberahame .
58002017	Ke gone , go ne go mo tshwanetse go dirwa jaaka bomonnawe mo dilong tsotlhe , gore a nne moperesiti yo mogolo , yo o boutlwelobotlhoko le boikanngo mo dilong tse e leng tsa Modimo , go direla dibe tsa batho tetlano .
58002018	Gonne e re ka ene ka esi a bogisegile ka a raelwa , o nonofile go thusa ba ba raelwang .
58003001	Ke gone bagaetsho ba ba itshepileng , lo le baabedwi ba pitso ya selegodimo , akanyang Moaposetole le Moperesiti yo mogolo wa tumelo ya rona , e bong Jesu ;
58003002	yo o ne a ikanyega mo go one o o mmeileng , jaaka le ene Moše a ne a ntse mo ntlong yotlhe ya one .
58003003	Gonne ene , o kailwe fa a tshwanetse kgalalelo e e fetang ya ga Moše , go etsa jaaka yo o agileng ntlo a tle a bone kgalalelo e e fetang ya yone ntlo .
58003004	Gonne ntlo nngwe le nngwe e tle e agiwe ke motho mongwe ; mme yo o agileng dilo tsotlhe ke Modimo .
58003005	Le gale Moše o ne a ikanyega mo ntlong yotlhe ya one , jaaka motlhanka go nna tshupo ka ga dilo tse di ne di tloga di bolelwa ;
58003006	mme Keresete o ne a ikanyega jaaka ngwana mo ntlong ya one ; o rona re leng ntlo ya one , fa re tshegetsa botlhokapoifo jwa rona , le boikgantsho jwa tsholofelo ya rona ka tlhomamo , go ya kwa bokhutlong .
58003007	Ke gone fela jaaka Mowa o o Boitshepo o bua o re : “ Gompieno fa lo utlwa lentswe la one ,
58003008	se kgwaralatseng pelo tsa lona jaaka mo kgakatsong , jaaka mo motlheng wa teko kwa nageng ,
58003009	e borraeno ba ntalela ka yone ba nteka , mme ba bona ditiro tsa me ka dinyaga di le masome mane .
58003010	Ke gone ka moo ke ne ka itumologela losika lo , ka ba ka re : ‘ Ba timela ka gale le ka gale mo pelong tsa bone ; ga ba a ka ba itse ditsela tsa me . ’
58003011	Jaaka ke ikanne mo bogaleng jwa me , ka re : ‘ Ga ba ketla ba tsena mo boikhutsong jwa me . ’ ”
58003012	Lo itise , bagaetsho , e se re kgotsa go bo go ka nna le mo go mongwe wa lona pelo e e bosula , e e sa dumeleng , ya go kgaogana le Modimo o o tshedileng .
58003013	Lo laane ka malatsi otlhe , ka go sa ntse go ka twe : “ Gompieno , ” gore ope wa lona a se ka a kgwaraladiwa ke tsietso ya boleo .
58003014	Gonne re diregile baabedwi le Keresete , fa re tshegetsa tshimologo ya boikanyo jwa rona , go ya ka tlhomamo kwa bokhutlong .
58003015	Ka go sa ntse go twe : “ Gompieno , fa lo utlwa lentswe la one , se ikgwaralatseng pelo tsa lona jaaka mo kgakatsong . ”
58003016	Ka gobo ke bomang ba e rileng ba sena go utlwa ba gakatsa ? Nnyaa , a ga se bone botlhe ba ba duleng kwa Egepeto ka Moše ?
58003017	Ba o ba itumologetseng ka dinyaga di le 40 , e ne e le bomang ? A e ne e se ba ba leofileng , ba ditoto tsa bone di wetseng mo nageng ?
58003018	Ba o ba ikanetseng , wa re , ga ba ketla ba tsena mo boikhutsong jwa one , e ne e le bomang , fa e se ba ba neng ba le kgopo ?
58003019	Re a bona fa ba reteletswe ke go tsena , ka ntlha ya go tlhoka go dumela .
58004001	Ke gone , rona a re boifeng , e tlaa re kgotsa polelo ya tsholofetso e ntse e le teng , ya go tsena mo boikhutsong jwa one , mongwe wa lona a ba a nne e kete o e tlhaetse .
58004002	Gonne ammaaruri le rona re ntse ra nna ra rerelwa mafoko mangwe a a molemo , fela jaaka bone ; mme lefoko la kutlo ga le a ka la solega molemo mo go bone , ka ba se ka ba tshwaraganngwa ka tumelo le bone ba ba utlwileng .
58004003	Gonne rona ba re dumetseng re tsena mo boikhutsong joo , fela jaaka o rile : “ Jaaka ke ikanne mo bogaleng jwa me ka re : ‘ Ga ba ketla ba tsena mo boikhutsong jwa me , ’ ” le fa ditiro di sa le di wediwa mo tlholegong ya lefatshe .
58004004	Gonne o buile golo gongwe ka ga letsatsi la bosupa , ka mo go ntseng jaana wa re : “ Modimo wa ikhutsa ka letsatsi la bosupa mo ditirong tsotlhe tsa one , ”
58004005	gape le mo felong fa , fa go twe : “ Ga ba ketla ba tsena mo boikhutsong jwa me . ”
58004006	Ke gone , e re ka go saletse bangwe , gore ba tlaa tsena mo go jone , ba ba reretsweng Mafoko a a Molemo gale ba tlhaetse go tsena ka ntlha ya go gana go utlwa .
58004007	O bile o kaya letsatsi lengwe , ka o bua mo go Dafite , lobaka lo lo kalo lo sena go feta wa re : “ Gompieno , ” jaaka go builwe gale : “ Gompieno fa lo utlwa lentswe la one , se kgwaralatseng dipelo tsa lona . ”
58004008	Gonne fa Jošua a ka bo a ne a ba neile boikhutso , o ka bo o se ka wa bua kwa morago ka ga letsatsi le sele .
58004009	Ke gone boikhutso jwa sesabata bo ntse bo saletse batho ba Modimo ;
58004010	gonne yo o tsenyeng mo boikhutsong jwa gagwe , le ene o bile o ikhutsitse mo tirong tsa gagwe , jaaka Modimo mo go tsa one .
58004011	Ke gone , a re tlhoafaleleng go tsena mo boikhutsong jo , gore motho ope a se ka a wela mo go sone sekao seo sa go gana go utlwa .
58004012	Gonne lefoko la Modimo le tshedile , le tlhaga , le bogale go feta ditšhaka tsotlhe tse di magale mabedi , mme le tlhabe le ye go kgaoganya pelo le mowa , ditokololo le moko , le bofefo go lemoga megopolo le maikaelelo a pelo .
58004013	Ga go na sebopiwa sepe se se sa bonatshegeng mo matlhong a one ; mme dilo tsotlhe di apogile , di senogile fa pele ga matlho a one o re nang le go dirana nao .
58004014	Ke gone e re ka re na le moperesiti yo mogolo bogolo , yo o raletseng magodimo , e bong Jesu Morwa Modimo , a re tshegetseng boipolelo jwa one ka thata .
58004015	Gonne moperesiti yo mogolo yo re nang nae , ga se yo o sa ka keng a angwa ke go utlwana le rona makoa a rona ; mme ke yo o kileng a raelwa mo dilong tsotlhe jaaka rona , le fa go ntse jalo a se na boleo .
58004016	Ke gone rona , a re atameleng setulo sa bogosi sa tshegofatso ka botlhokapoifo , gore re tle re amogele boutlwelobotlhoko , re bone tshegofatso e e tlaa re thusang mo motlheng o go tlhokwang ka one .
58005001	Gonne moperesiti yo mogolo mongwe le mongwe , ka a tsewa mo bathong , o beelwa batho mo dilong tse e leng tsa Modimo , gore a isetse dibe dineo le ditlhabelo .
58005002	E le yo o ka neneketsang ka bonolo ba ba sa itseng , le ba ba timelang , ka le ene ka esi a dikanyeditswe ke bokoa .
58005003	Ka ntlha ya gone moo , o na le go ikisetsa setlhabelo jaaka a tle a isetse dibe tsa batho .
58005004	Ga go motho ope yo o inayang tlotlo e , fa e se mogang o bidiwang ke Modimo , fela jaaka Arone a biditswe .
58005005	Go ntse jalo , Keresete le ene , ga a ka a ikgalaletsa go dirwa moperesiti yo mogolo , mme ke one o o buileng nae wa re : “ O Morwaake , ke go tsetse gompieno , ”
58005006	le jaaka a bile a buile mo felong go gongwe a re : “ O moperesiti ka bosakhutleng , ka fa mokgweng wa ga Melekiseteke . ”
58005007	( E bong Jesu , ) yo e rileng mo metlheng ya gagwe a le mo nameng , a sena go isa merapelo le mekokotlelo e e nang le selelo se setona , le dikeledi , kwa go ene yo o nonofileng go mo golola mo losong ; ya re a sena go utlwiwa ka ntlha ya go boifa Modimo ga gagwe ;
58005008	le fa a le ngwana , le fa go ntse jalo , a ithuta kutlo ka dilo tse o di bogileng .
58005009	Mme e rile a sena go dirwa boitekanelo , a tswa mosimolodi wa poloka e e sa khutleng mo go botlhe ba ba mo utlwang ,
58005010	a rewa ke Modimo leina go twe , Moperesiti yo mogolo ka fa mokgweng wa ga Melekiseteke .
58005011	Yo re nang le dilo di le dintsi go di bua ka gagwe , le tse di thata go phuthololwa , ka lo setse lo kabetse ditsebe .
58005012	Gonne fa e le ka ga lobaka , lo bo lo tshwanetse lwa bo ne ne fano lo le baruti , mme lo bile lo sa ntse lo tlhoka gore bangwe ba lo rute ditlhaka tsa tshimologo tsa mafoko a Modimo ; lo bile gape lo ba ba tshwanetsweng ke maši , e seng ke dijo tse di loileng .
58005013	Gonne mongwe le mongwe yo o fetšwang ka maši ga a na tlwaelano le lefoko la tshiamo ; gonne ke ngwanyana fela .
58005014	Dijo tse di loileng ke tsa banna ba ba godileng , e bong bone ba e a reng ka ba ntse ba dira , maikutlo a bone a tlwaediwe go lemoga molemo le bosula .
58006001	Ke gone a re khutleng go tlhola re bua ka ga ditshimologo tsa ntlhantlha tsa ga Keresete , mme a re gagamaleleng kwa boitekanelong ; re se ka ra ba ra thaya motheo wa go ikwatlhaela ditiro tse di suleng , le wa tumelo Modimong ,
58006002	le wa thuto ya dikolobetso , le wa peo ya diatla , le wa go tsoga ga baswi , le wa tshekiso e e sa khutleng .
58006003	Mo re tlaa go dira , fa Modimo o ka re leseletsa .
58006004	Gonne ka ga bone ba ba kileng ba bonesiwa , ba lekeletsa neo ya selegodimo , mme ba abelwa Mowa o o Boitshepo ,
58006005	mme ba lekeletsa lefoko le le molemo la Modimo , le dinonofo tsa motlha o o tlang ,
58006006	ka ba tlogile ba tenega ; bao , go reteletse ruri go ba šafaletsa gape kwa boikwatlhaong , ka ba ipapolela Morwa Modimo seša , ba mo tlhabisa ditlhong mo ponatshegong .
58006007	Gonne lefatshe le le noleng pula e e ntseng e le na , le ungwa merogo e e tshwanetseng bone ba ba bileng ba le lemelwa ; lefatshe leo le tle le bone tshegofatso mo Modimong .
58006008	Mme fa le ungwa mitlwa le setlasitlwane , le tle le gangwe , mme le bo le le gaufi le go hutsiwa ; mme bofelelo jwa lone ke go jewa ke molelo .
58006009	Mme baratwa , le fa re bua jaana , re solofetse dilo tse di molemo bogolo go tseo ka ga lona , le dilo tse di pataganyeng le poloko .
58006010	Gonne Modimo ga o tshiamololo ya gore o ka lebala tiro ya lona , le go rata leina la one , mo lo go bonyweng ka lo ntse lo direla baitshepi , mme lo sa ntse lo ba direla le gompieno .
58006011	Re eletsa gore mongwe le mongwe wa lona a ke a bonwe a le tlhoafalo eo , go ya go fitlha mo botlalong jwa tsholofelo , le go fitlha kwa bokhutlong ,
58006012	gore lo ke lo se bodufale , lo nne baetsi ba bone ba ba buileng dipolelo tsa tsholofetso ka tumelo le ka bopelotelele .
58006013	Gonne e rile fa Modimo o direla Aberahame polelo ya tsholofetso , e re ka go se na ope yo mogolo yo o ne o ka ikana ka ene , ga ikana one ka osi .
58006014	Wa re : “ Ruri ke tlaa go segofatsa , ke ba ke go segofatsa ; ke tlaa go atisa ke ba ke go atisa . ”
58006015	Jalo o rile a sena go itshoka ka bopelotelele , a amogela se o ne a se solofeditswe .
58006016	Gonne batho ba tle ba ikane ka yo o leng mogolo ; mme mo kgannyeng yotlhe ya bone , go ikana ke boelo jwa tlhomamiso .
58006017	Ke gone ka fa e rileng ka Modimo o laotse go kaela barui ba polelo ya tsholofetso bosafetogeng jwa kgakologelo ya one ka botlalo , wa tsena ka ikano ,
58006018	gore e tle e re ka dilo di le pedi tse di sa ka keng tsa fetoga , tse go retetseng mo Modimong go aka mo go tsone , re bo re nne le nametsego e kgolo , e bong rona ba re tshabetseng kwa botshabelong , ra ya go itshwarelela ka tsholofetso e re e beetsweng pele e le seitsetsepetso ;
58006019	e re nang nayo e seitsetsepetso sa mowa mo go rona , tsholofelo e e tlhomameng , e e sa tshikinyegeng , e bile e le e e yang go tsena ka kwa teng ga sesiro ,
58006020	kwa Jesu o tsenetseng rona teng jaaka ketapele , ka a beilwe moperesiti yo mogolo ka bosakhutleng , ka fa mokgweng wa ga Melekiseteke .
58007001	Gonne motho yo Melekiseteke , kgosi ya Saleme , moperesiti wa Modimo Mogodimodimo , yo o kgatlhantshitseng Aberahame , ka a fulara a tswa kwa polaong ya dikgosi , a mo segofatsa ;
58007002	yo Aberahame o bileng a mo kgethela sa bosome sa dilo tsotlhe , yo e rileng pele , fa go phuthololwa , ke go re : “ Kgosi ya tshiamo ” , gape ke go re : “ Kgosi ya Saleme ” , ke go re : “ Kgosi ya kagiso ” ,
58007003	a se na rraagwe , a se na mmaagwe , a sa balwe ka losika lope , a se na fa metlha ya gagwe e simologang teng , le fa botshelo bo khutlang teng , a dirilwe mo tshwanong ya Morwa Modimo — ene o ntse moperesiti ka metlha yotlhe .
58007004	A lo ke lo gopoleng bogolo jwa motho yo Aberahame , tlhogo ya morafe , o mo ntsheditseng sa bosome sa dikgapo tse dikgolo lekgetho .
58007005	Le gale ba e leng bana ba ga Lefi , ba ba tsayang boemo jwa baperesiti , ba na le taolo ya go re ba kgethelwe sa bosome ke batho ka fa molaong , ke go re , mo go ba ga bone , le fa bao ba dule mo mankopeng a ga Aberahame .
58007006	Mme ene yo losika lwa gagwe lo sa balweng ka bone , o kgethile tsa bosome mo go Aberahame , a segofatsa ene yo o nang le dipolelo tsa tsholofetso .
58007007	Mme ga go na kgang , yo mmotlana o tlaa segofadiwa ke yo o molemo bogolo .
58007008	Mono batho ba ba swang ba amogela tsa bosome ; jale e ne e le mongwe yo go supilweng ka ga gagwe fa a tshedile .
58007009	Go ka twe , le ene Lefi , yo o amogelang tsa bosome , o ntshitse tsa bosome ka Aberahame .
58007010	Gonne o ne a sa ntse a le mo mankopeng a ga rraagwe , jale ka Melekiseteke a kgatlhana nae .
58007011	Jaana fa go ka bo go ne go na le boitekanelo ka boperesiti jwa Selefi — gonne batho ba amogetse molao mo sebakeng sa jone — go ne go sa dirwang ka moperesiti o sele yo o tlaa tsogang , e le yo o ka fa mokgweng wa ga Melekiseteke , a sa kaiwe ka fa mokgweng wa ga Arone ?
58007012	Ka go bo fa boperesiti bo fetogile , molao le one o bo o na le go fetolwa .
58007013	Gonne ene yo dilo tse di buiwang ka ga gagwe ke wa lotso lo sele , lo go iseng go ke go nne le motho ope wa lona yo o kileng a dira fa sebesong .
58007014	Gonne go a bonala fa Morena wa rona a dule mo go Juta ; e le lotso lo Moše o se kang a bua sepe ka ga lone ka ga baperesiti .
58007015	Mo re go buang , go bile go bonala bogolo thata , fa e ka re ka fa tshwanong ya ga Melekiseteke go bo go tsoga moperesiti yo mongwe .
58007016	Yo o beilweng e seng ka fa molaong wa taolo ya senama , mme e le ka fa nonofong ya botshelo jo bo se nang bokhutlo ,
58007017	gonne go supilwe ka ga gagwe ga twe : “ O moperesiti ka bosakhutleng , ka fa mokgweng wa ga Melekiseteke . ”
58007018	Gonne go bo go na le go tlhomolola taolo nngwe ya gale ka ntlha ya bokoa le bo se nang thuso jwa yone .
58007019	( Gonne molao ga o a ka wa dira sepe sa itekanela , ) go bile go na le go lere mo boemong jwa yone tsholofelo e e gaisang , e re atamelang Modimo ka yone .
58007020	E re ka go sa dirwe kwa ntle ga go ikana ,
58007021	( gonne le gale bone bale , ba dirilwe baperesiti kwa ntle ga ikano ; mme ene o dirilwe ka ikano , a dirwa ke ene yo o buileng ka ga gagwe a re : “ Morena o ikanne , mme ga a ketla a fetoga , a re : ‘ O moperesiti ka bosakhutleng . ’ ” )
58007022	ka bokalo le gone Jesu o tsile a nna moemedi wa kgolagano e e molemo bogolo .
58007023	Bone le gale , ba dirilwe baperesiti ba le bantsi mo palong , ka gobo ba idiwa ke loso go nnela ruri .
58007024	Mme ene , e re ka a ntse ka bosakhutleng , boperesiti jwa gagwe ke jo bo sa ka keng jwa fetoga .
58007025	Ke gone ka moo le gone o nonofileng go bolokela ruri ba ba atamelang Modimo ka ene , ka a ntse a tshedile ka metlha yotlhe go ba rapelela .
58007026	Gonne re ne re tshwanetswe ke moperesiti yo mogolo , yo o ntseng jalo , a le boitshepo , a se na boleo , a se na leswe , a lomologanye le baleofi , mme a goleditswe godimo ga magodimo ;
58007027	e le yo go sa batlegeng gore a etse baperesiti ba bagolo bale , go tla a isa ditlhabelo ka malatsi otlhe , lwa ntlha ka ga dibe tse e leng tsa gagwe , morago ka ga dibe tsa batho ; gonne mo o go diretse ruri gangwe fela , jale ka go ikisa ene setlhabelo .
58007028	Gonne molao o baya batho baperesiti ba bagolo , e le ba ba nang le bokoa , mme lefoko la ikano le le duleng kwa morago ga molao , le baya Morwa Modimo , a itekanetse ka bosakhutleng .
58008001	Jaana mo dilong tse re di buang , tshobokanyo ya tsone ke e , go re : Re na le moperesiti yo mogolo yo o ntseng jalo , yo o dutseng ka fa ntlheng ya letsogo le legolo ga setulo sa bogosi sa Borena kwa magodimong ,
58008002	e le modiredi wa felo ga boitshepo , le wa motlaagana wa ammaaruri o Morena o o tlhomileng , e seng motho .
58008003	Gonne moperesiti yo mogolo mongwe le mongwe o beelwa go isa dineo le ditlhabelo ; ke gone , go ne go tshwanetse fa moperesiti yo mogolo yo , le ene a ba a na le sengwe se o se isang .
58008004	Jaana fa a ka bo a le mo lefatsheng , o ka bo a se moperesiti gope , ka gobo go na le ba ba isang dineo ka fa molaong .
58008005	E le ba ba direlang se e leng malebela le moriti wa dilo tsa selegodimo , fela jaaka Moše a laiwa ke Modimo jale , ka a tlaa tloga a dira motlaagana ; gonne wa re : “ Bona , o dire dilo tsotlhe ka fa sekaong se o se bontshitsweng kwa thabeng . ”
58008006	Mme jaanong , ene o bonye tirelo e e gaisang , jaaka a bile a le motsereganyi wa kgolagano e e molemo bogolo , e e theilweng mo dipolelong tsa tsholofetso tse di molemo bogolo .
58008007	Gonne fa kgolagano eo ya pele e ka bo e le e e se nang molato , go ka bo go ne go se ka ga senkelwa ya bobedi bonno .
58008008	Gonne e rile o bona batho ba one molato , wa bua wa re : “ Bonang , metlha e etla , ” go bua Jehofa , “ e ke tlaa dirang kgolagano e ntšha le ba ntlo ya ga Iseraele , le ba ntlo ya ga Juta ka yone .
58008009	E seng ka fa kgolaganong e ke e dirileng le borraabo , jale mo tsatsing le ke ba tshwereng ka seatla go ba ntsha mo lefatsheng la Egepeto ka lone ; gonne ga ba a ka ba tlhomama mo kgolaganong ya me , le nna ga ke a ka ka ba tlhokomela , ” go bua Jehofa .
58008010	“ Gonne e ke yone kgolagano e ke tlaa e dirang le ba ntlo ya Iseraele morago ga metlha eo , ” go bua Jehofa ; “ ke tlaa tsenya melao ya me mo mogopolong wa bone , ke e kwala le mo pelong tsa bone ; ke tlaa nna Modimo wa bone , le bone ba tlaa nna batho ba me .
58008011	Ga ba ketla ba rutana , mongwe le mongwe mogae ka ene , le mongwe le mongwe wa ga gabo , ba re : ‘ Itse Jehofa ; ’ gonne botlhe ba tlaa nkitse , go tswa mo go yo mmotlana go ya kwa go yo mogolo mo go bone .
58008012	Gonne ke tlaa nna boutlwelobotlhoko ka ga ditshiamololo tsa bone le dibe tsa bone , ga nketla ke tlhola ke di gopola . ”
58008013	E re ka o bua o re : “ Kgolagano e ntšha , ” ke go re , ya pele , o e dirile kgologolo . Se se leng segologolo mme se onala , se bo se le gaufi le go nyelela .
58009001	Jaana le e leng kgolagano ya pele e ne e na le ditaolelo tsa tirelo ya Modimo , le felo ga yone ga boitshepo , e le felo ga boitshepo ga lefatshe leno .
58009002	Gonne go ne go baakantswe motlaagana , ga bo go le o o fa pele , o setlhomo sa lobone se ne se le mo go one , le lomati lwa bojelo le senkgwe sa tshupo , e le o o bidiwang Felo ga Boitshepo .
58009003	Ka fa teng ga sesiro sa bobedi ga bo go le motlaagana o o bidiwang Boitshepo jwa Maitshepo .
58009004	O na le leiswana la gouta , le letlole la kgolagano , le le manegilweng gouta ka ntlha tsotlhe , le le tsentseng nkgwana ya gouta e e beileng mana , le thobane ya ga Arone e e kileng ya tlhoga , le one matlapa a kgolagano .
58009005	Mo godimo ga yone ga bo go le ditšheruba tsa kgalalelo , di okame senno sa boutlwelobotlhoko ; ke dilo tse re sa ka keng ra bua ka ga sengwe le sengwe sa tsone tsotlhe gompieno .
58009006	Jaana dilo tse , e rile di sena go baakanngwa jalo , baperesiti ba ne ba tle ba tsene mo motlaaganeng o o fa pele , ba ye go dira ditirelo .
58009007	Mme mo go wa bobedi , go tsene moperesiti yo mogolo a le esi , gangwe fela ka ngwaga ; mme a bo a sa tlogele madi a o a isang ka ga gagwe ka esi , le ka ga ditimelo tsa batho .
58009008	Mowa o o Boitshepo o kaya selo se , gore tsela ya go tsena mo Felong ga Boitshepo e ne e ise e senolwe , ka motlaagana wa pele o ne o sa ntse o eme .
58009009	Mme mo , e be e le setshwantsho se se tshwanetseng motlha wa gompieno ; jaaka go ntse go isiwa dineo le ditlhabelo tse di sa ka keng tsa dira gore yo o obamang a nne boitekanelo mo segakoloding .
58009010	Ka e le melawana ya senama fela — e le ya dijo , le dino , le ditlhatso dingwe le dingwe — e e beetsweng go tla e fitlha mo lobakeng lwa go tlhabololwa .
58009011	Mme ka Keresete a tsile , e le moperesiti yo mogolo wa dilo tse di molemo , tse di tlang , di tla ka one motlaagana o o gaisang ka bogolo le ka boitekanelo o o sa dirwang ka diatla , ke go re e se wa tlholego eno ,
58009012	le gone e seng ka madi a dipodi , le fa e le a dinamane , mme e le ka madi a gagwe ka esi ; ya re a sena go dira thekololo e e emeng ka bosakhutleng , a tsenela ruri gangwe fela mo Felong ga Boitshepo .
58009013	Gonne fa go kgatsha ba ba leswe ka madi a dipodi le a dipoo , a na le melora ya kgomo ya moroba , fa go mo go na le go tlhapisa nama ya nna ntle ,
58009014	go golo jang madi a ga Keresete , yo o rileng a ikisetsa Modimo setlhabelo ka esi , ka Mowa o o sa khutleng , a se na bogole , bogolo jang madi a , a tlaa tlhapisa segakolodi sa lona , a tlosa ditiro tse di suleng , gore lo direle Modimo o o tshedileng !
58009015	Ene ke motsereganyi wa kgolagano e ntšha ka ntlha ya gone moo ; gore e tle e re ka loso longwe lo dirafetse , lwa thekololo ya ditlolo tsa motlha wa kgolagano ya pele , bone ba ba biditsweng ba tle ba amogele polelo ya tsholofetso ya boswa jo bo sa khutleng .
58009016	Gonne kwa go nang le lokwalo lwa go aba boswa , loso lwa yo o lo dirileng lo tshwanetse lwa bo lo dirafetse .
58009017	Gonne lokwalo lwa go aba boswa lo na le tiro kwa loso lo dirafetseng teng ; ke a botsa go re , a lo tle lo dirane le tiro modiri wa lone a sa ntse a tshedile ?
58009018	Ke gone ka moo le e leng yone kgolagano ya pele , ga e a ka ya tlhomamisiwa kwa ntle ga madi .
58009019	Gonne e ne ya re ditaolo tsotlhe di sena go bolelelwa batho ke Moše ka fa molaong , a tseye madi a dinamane le a dipodi , a na le metsi , le boboa jo bohibidu le mosiama , mme a kgatshe lone lokwalo , le batho botlhe .
58009020	A re : “ Ke one madi a kgolagano e Modimo o e laotseng ka ga lona . ”
58009021	Le gone a kgatshe jalo motlaagana le dilwana tsotlhe tsa tirelo ka madi .
58009022	Ka fa molaong , e kete nka re dilo tsotlhe di ntlafadiwa ka madi ; mme kwa ntle ga go tsholola madi ga go na boitshwarelo .
58009023	Ke gone go ne go tshwanetse fa malebela a dilo tse di kwa magodimong di ka ntlafadiwa ka ditlhabelo tseo ; tse e leng tsone dilo tsa selegodimo ka ditlhabelo tse di molemo bogolo go tseo .
58009024	Gonne Keresete ga a ka a tsena mo Felong gongwe ga Boitshepo , fa go dirilweng ka diatla , fa go leng setshwano sa felo ga ammaaruri ; mme o tsenye mo go le e leng legodimo tota , go tla a bonalela rona jaanong fa pele ga sefatlhogo sa Modimo ;
58009025	e bile e se gore a nne a ikise setlhabelo gantsi ; jaaka moperesiti yo mogolo a tle a tsene mo Felong ga Boitshepo ka ngwaga le ngwaga , ka madi a e seng a mmele wa gagwe .
58009026	Fa go ne go sa nna jalo , o ka bo fano a bolailwe gantsi , go simolola ka lobaka lwa lefatshe go thaiwa . Mme jaanong , o dirile gangwe fela mo bokhutlong jwa metlha , o senoletswe go tla a tlosa dibe ka go intsha setlhabelo ka esi .
58009027	Mme e re ka go laotswe gore batho ba swe gangwe fela , kwa morago go bo go tla tsheko ,
58009028	jalo le ene Keresete , ka a isitswe setlhabelo gangwe fela , gore a tle a belege maleo a batho ba le bantsi , o tlaa bonala lwa bobedi , kwa ntle ga boleo , a bonalela ba ba mo lebeletseng go ba boloka .
58010001	Gonne molao , ka o ne o na le moriti fela wa dilo tse di molemo , tse di ne di tla , e seng setshwano sa dilo sebele , baperesiti ga ba ka ke ba dira gope , gore ba ba atamelang ba nne boitekanelo , ka tse e leng ditlhabelo tse ba tleng ba di ise ka gale ka ngwaga le ngwaga .
58010002	Fa go ne go sa nna jalo , a di ne di ka bo di sa khutlelwa go tlhola di isiwa ? Ka gobo baobami , fa ba ka bo ba kile ba ntlafadiwa gangwe fela , ba ko ba sa tlhole ba ikutlwa dibe .
58010003	Mme mo ditlhabelong tseo go bo go ntse go dirwa kgopodiso ya dibe ka ngwaga le ngwaga .
58010004	Gonne go retetse ruri fa madi a dipoo le a dipodi a ka tlosa dibe .
58010005	Ke gone e rileng a tla mo lefatsheng , a bua a re : “ O ganne setlhabelo le tshupelo , mme wa mpaakanyetsa mmele .
58010006	Ga o a ka wa dira le kgatlhego epe mo ditshupelong tsa phiso di le boleka , le fa e le mo ditshupelong tsa boleo .
58010007	Foo ka bua ka re : ‘ Bona , ke tsile go dira go rata ga gago , Modimo . ’ jaaka go kwadilwe ka ga me mo kabong ya lokwalo . ”
58010008	Jaaka e le fa o buile wa re : “ Ditlhabelo le ditshupelo , le ditshupelo tsa phiso di le boleka , le ditshupelo tsa boleo , o di ganne , wa se ka wa kgatlhega mo go tsone , ” le mororo e le tse di isiwang ka fa molaong .
58010009	Foo o tlogile a re : “ Bona , ke tsile go dira go rata ga gagwe . ” Mo ga pele wa go tlosa , gore a tle a tlhomamise mo ga bobedi .
58010010	Mme re itshepisitswe ke go rata mo ga Modimo , ka mmele wa ga Jesu Keresete go ntshediwa setlhabelo ruri gangwe fela .
58010011	Le gale moperesiti mongwe le mongwe o tle a eme ka letsatsi lengwe le lengwe a direle , a ise ditlhabelo gantsi tse di tshwanang fela , e le tse di sa ka keng tsa tlosa dibe gope .
58010012	Mme ene , o rile a sena go isetsa ruri setlhabelo sa dibe se le sengwe fela , a dula ka fa letsogong le legolo la Modimo ,
58010013	go nna a lebelela go tsamaya baba ba gagwe ba dirwa sebeo sa dinao tsa gagwe .
58010014	Gonne , ba ba itshepisitsweng o ba dirile boitekanelo ka bosakhutleng , ka tshupelo e le nngwe fela .
58010015	Le Mowa o o Boitshepo o a re supetsa ; gonne o rile o sena go bua go re :
58010016	“ Kgolagano e ke tlaa e dirang nabo morago ga metlha eo ke e , ” go bua Jehofa . “ Ke tlaa baya melao ya me mo dipelong tsa bone , le mo mogopolong wa bone ke tlaa e kwala . ” Foo a re :
58010017	“ Le dibe tsa bone , le ditshiamololo tsa bone , ga nketla ke tlhola ke di gakologelwa gope . ”
58010018	Jaana kwa boitshwarelo jwa tsone tse bo leng teng , ga go tlhole go na le tshupelelo ya boleo teng .
58010019	Ke gone , bagaetsho , e re ka re na le tshosologo ya go tsena mo Felong ga Boitshepo ka madi a ga Jesu ,
58010020	ka tsela e o e re diretseng , tsela e ntšha le e e tshedileng , e e tsenang ka sesiro , ke go re , nama ya gagwe ,
58010021	e re ka re na le moperesiti yo mogolo , yo o laolang ntlo ya Modimo ,
58010022	a re atameleng ka pelo ya mmaanete mo botlalong jwa tumelo , pelo tsa rona di kgatshitswe , di tlositswe segakolodi se se bosula , le mebele ya rona e tlhapisitswe ka metsi a mantle .
58010023	A re tshegetseng boipolelo jwa tsholofelo ya rona ka thata , gore bo se reketle ; gonne ene yo o boletseng tsholofetso , o boikanngo ;
58010024	a re gopolaneng , re tlhotlheletsanyeng mo loratong le mo ditirong tse di molemo ;
58010025	re se ka ra bakela go phuthega ga rona , jaaka mokgwa wa bangwe , mme re laelane ; bogolo thata ka lo bona motlha o atamela .
58010026	Gonne fa re leofa ka bomo re sena go amogela kitso ya boammaaruri , ga go tlhole go na le setlhabelo sepe sa dibe .
58010027	Fa e se tebelelo e e boitshegang ya tshekiso , le ya bogale jwa molelo o o tlaa lailang baganetsi .
58010028	Motho yo o nyaditseng molao wa ga Moše o swa fela a sa tlhomogelwe pelo , ka lefoko la basupi ba le babedi kgotsa ba le bararo .
58010029	Fa lo gopola , ene yo o gatakileng Morwa Modimo ka dinao , a ba a kaya madi a kgolagano , a o itshepisitsweng ka one , a re , ke selo fela se se sa itshepang , a rumola Mowa wa tshegofatso , ana ene o tlaa kaiwa a tshwanetswe ke petso e e botlhoko bo kae ?
58010030	Gonne re a mo itse yo o rileng : “ Pusoloso ke ya me , ke tlaa lefetsa . ” Gape ga twe : “ Jehofa o tlaa atlholela batho ba gagwe . ”
58010031	Ke se se boitshegang go wela mo diatleng tsa Modimo o o tshedileng .
58010032	Lo ikgakolole metlha ya jale , e e rileng lo sena go bonesiwa , lwa bona ntwa e kgolo ya ditlhokofatso mo go yone ,
58010033	ka ntlha e nngwe e le ka go ntshiwa segakgamalelo ka dikgobo le ka dipitlagano ; ka ntlha e nngwe e le ka go di tlhakanela le ba ba direlwang jalo .
58010034	Gonne , ba ba mo dikgoleng lo ba tlhomogetse pelo , lwa itshokela go thopiwa ga dilo tsa lona ka boitumelo , lo ntse lo itse fa lona ka losi lo na le boswa jo bo molemo bogolo , le jo bo tlhomameng .
58010035	Ke gone , se latlheng tshosologo ya lona , e e nang le tefo e kgolo ya tuelo .
58010036	Gonne lo tshwanetse go dirana le bopelotelele , gore e tle e re lo sena go dira go rata ga Modimo , lo bo lo amogele polelo ya tsholofetso .
58010037	“ Gonne go sa ntse go le lobakanyana , mme yo o tlang o tlaa tla , ga a ketla a diega ;
58010038	mosiami wa me o tlaa tshela ka tumelo ; mme fa a ikgogona , mowa wa me o tlaa bo o se na kgatlhego mo go ene . ”
58010039	Mme ga re ba bone ba ba ikgogonelang kwa tatlhegong ; mme re ba bone ba ba nang le tumelo e e isang polokong ya mowa .
58011001	Jaana tumelo ke go ikanya ka ga dilo tse di solofelwang , ke tlhomamiso ka ga dilo tse di sa bonweng .
58011002	Gonne bagolo ba bogologolo ba neilwe tshupo ba le mo go yone .
58011003	Ka tumelo re tlhaloganya fa lobopo lo bopilwe ka lefoko la Modimo , ke go re , se se bonwang ga se a ka sa dirwa ka dilo tse di bonalang .
58011004	Ka tumelo Abele a isetsa Modimo setlhabelo se se gaisang sa ga Kaine ; mme a supiwa ka gone fa a le tshiamo . Modimo e le one o o supileng ka ga dineo tsa gagwe ; le fa a sule a sa ntse a bua ka yone .
58011005	Ka tumelo Enoke a tsholwa a isiwa kwa legodimong , gore a se ka a bona loso ; mme o ne a se ka a bonwa , ka Modimo o mo tseetse kwa legodimong ; gonne e rile pele ga go tsewa ga gagwe , a supiwa fa a ne a ntse a kgatlha Modimo .
58011006	Mme kwa ntle ga tumelo go reteletse ruri go o kgatlha . Gonne yo o tlang Modimong o na le go dumela fa o le yo , e bile e le one moduedi wa ba ba o batlang .
58011007	Ka tumelo Noa , e rile a tlhagisitswe ke Modimo ka ga dilo tse di iseng di bonale , a sutelediwa ke poifo ya Modimo , a baakanya ntlo e e kokobalang , gore a tle a boloke ba ntlo ya gagwe , ke e o sekisitseng lefatshe ka yone , mme a tswa morui wa tshiamo e e leng ka fa tumelong .
58011008	Ka tumelo Aberahame , e rile a bidiwa a utlwa , a huduga a ya kwa felong fa o ne a tlaa go amogela go nna boswa ; a tswa fela , a sa itse kwa o yang teng .
58011009	Ka tumelo a tswa mojaki mo lefatsheng la polelo ya tsholofetso , jaaka motho a le mo lefatsheng le e seng la gagwe , a nna mo megopeng , a na le Isake le Jakobe , baruaboswa ka ene , ba yone polelo eo ya tsholofetso .
58011010	Gonne o ne a lebelela motse o e leng one o o nang le motheo tota , o moagi le modiri wa one e leng Modimo .
58011011	Ka tumelo le e leng ene Sara , e rile a setse a tsofetse a bona nonofo ya go ima , ka a kaile one o o mo solofeditseng fa o le boikanngo .
58011012	E bile ke gone go tlhogileng mo go a le mongwe fela , le ene a tshwana jaaka a sule , bontsi jo bo kanang ka dinaledi tsa legodimo , le jaaka mošawa o o fa dintshing tsa lewatle , o o sa ka keng wa balwa .
58011013	Ba botlhe ba sule ba le mo tumelong , ba ise ba amogele dipolelo tsa tsholofetso ; mme ba di bona , ba ba ba di itumelela di le kgakala , ba ipolela fa ba le baeng le baeti mo lefatsheng .
58011014	Gonne ba ba buang dilo tse di ntseng jalo ba iponatsa fa ba batla lefatshe le e leng la bone ka bosi .
58011015	Le gale fa ba ka bo ba ne ba tlhokometse lefatshe lele le ba duleng kwa go lone , ba ne ba ka bona lobaka lwa go boa .
58011016	Mme ke fa ba eletsa lefatshe le le molemo bogolo , ke go re , la selegodimo . Ke gone Modimo o sa ba tlhabelweng ke ditlhong go bidiwa Modimo wa bone . Gonne o ba baakanyeditse motse .
58011017	Ka tumelo Aberahame , e rile a lekwa , a isa Isake tshupelo , ee , ene yo o ne a amogetse dipolelo tsa tsholofetso ka boitumelo , o ne a re , o isa morwawe yo o tsetsweng a le esi tshupelo ,
58011018	e bong ene yo go builweng nae ga twe : “ Losika lwa gago lo tlaa bolelwa mo go Isake . ”
58011019	O ne a kaya gore Modimo o nonofile go ka mo tsosa , le fa e le mo baswing ; mo o bileng a mo amogela ruri ka setshwantsho , a tswa mo go bone .
58011020	Ka tumelo Isake a segofatsa Jakobe le Esau , le ka ga dilo tse di tlang .
58011021	Ka tumelo Jakobe , e rile a swa , a segofatsa bomorwa Josefe boo babedi , mme a obamela Modimo a itshegeditse ka tlhogo ya thobane ya gagwe .
58011022	Ka tumelo Josefe , e rile a le gaufi le go swa , a umaka go tloga ga bana ba Iseraele ; a laola ka ga marapo a gagwe .
58011023	Ka tumelo Moše , e rile a sena go tsholwa , a sujwa ke batsadi ba gagwe ka dikgwedi di le tharo , ka ba mmona fa a le ngwana yo montle ; mme ba se ka ba boifa taolo ya kgosi .
58011024	Ka tumelo Moše , e rile a sena go gola , a gana go bidiwa morwa morwadia Faro ,
58011025	a itshenkela go utlwisiwa botlhoko le batho ba Modimo , bogolo go go ja monate wa dikgatlhego tsa boleo ka lobaka ;
58011026	a kaya fa go kgobelwa Keresete e le khumo e e molemo go gaisa mahumo a Egepeto ; gonne o ne a lebile tefo ya tuelo .
58011027	Ka tumelo a tlhoboga , a tloga mo Egepeto , a sa boife bogale jwa kgosi ; gonne o ne a itshoka jaaka mongwe yo o tlhomileng matlho mo go ene yo o sa bonaleng .
58011028	Ka tumelo a simolola modiro wa Tlolaganyo , le kgatsho ya madi , gore mosenyi wa botsalwapele a se ka a ba ama .
58011029	Ka tumelo ba ralala Lewatle le Lehibidu jaaka e ka bo e le lefatshe le le omeletseng ; mo e rileng Baegepeto ba re ba a go leka , ba nwela ba nyelela .
58011030	Ka tumelo dithako tsa Jeriko tsa wa , di sena go nna di potologwa ka malatsi a supa .
58011031	Ka tumelo Rahabe wa seaka a se ka a swa le ba ba ganneng go utlwa , ka a amogetse ditlhola ka kagiso .
58011032	Ke tlaa fela ke buang ? Gonne ke tlaa tlhaelwa ke lobaka fa ke bolela ka ga Giteone , le Barake , le Samesone , le Jefethe ; le ka ga Dafite , le Samuele , le baperofeti ;
58011033	ba e rileng ka tumelo ba fenya magosi , ba dira tshiamo , ba amogela dipolelo tsa tsholofetso , ba thiba melomo ya ditau ,
58011034	ba tima bogale jwa molelo , ba falola mo bogaleng jwa tšhaka ; e rile ba le bokoa ba thatafadiwa , ba nna dinatla mo ntweng , ba leleka dintwa tsa ditšhaba tsa baeng .
58011035	Basadi ba amogela baswi ba bone ba tsosiwa mo baswing . Ba bangwe ba teketwa , ba gana go amogela kgololo , e le gore ba tle ba bone go tsoga mo losong mo go molemo bogolo .
58011036	Ba bangwe ba lekwa ka ditshotlo le ka go seolakwa , ee , le ka dikgole gape , le ka go tsenngwa mo matlong a kgolegelo :
58011037	Ba kgobotlediwa ka maje , ba fatoganngwa ka šage , ba raelwa , ba bolawa ka tšhaka ; ba tsamaya fela ba apere matlalo a dinku le a dipodi ; ba ne ba ipotlhere , ba se na sepe , ba pitlaganngwa , ba direlwa bosula .
58011038	E ne e le batho ba lefatshe le sa tshwanelwang ke bone — ba kgarakgatshega mo dikakeng , mo dithabeng , mo dikgageng le mo mesimeng ya lefatshe .
58011039	Botlhe ba , tshupo e ba dirafaletse ka tumelo ya bone , mme ba se ka ba bona tirafalo ya polelo ya tsholofetso ,
58011040	ka Modimo o ne o baakanyeditse rona sengwe se se molemo bogolo , gore ba tle ba se ka ba dirwa boitekanelo kwa ntle ga rona .
58012001	Ke gone , e re ka re dikanyeditswe ke boidiidi jo bo kalokalo jwa basupi , a le rona re latlheng bokete bongwe le bongwe , le boleo jo bo bofefo go re rareetsa , mme a re sianeng ka bopelotelele tshiano e re e beilweng pele ,
58012002	re ntse re lebile kwa go Jesu , mosimolodi le mowetsi wa tumelo ya rona , yo e rileng ka boitumelo jo o bo beetsweng pele a itshokela mokgoro , a nyatsa ditlhong , mme a dula ka fa ntlheng ya letsogo le legolo la setulo sa Modimo sa bogosi .
58012003	A lo ke lo akanyeng ene yo o itshoketseng kganelo e e kalokalo ya baleofi ba ba ikganetsang , gore lo tle lo se ka lwa lapa , lwa ngodiega mo meweng ya lona .
58012004	Go ganela ga lona ga go ise go ko go fitlhe mo go tshologeng madi , lo ganela le boleo .
58012005	Lo bile lo lebetse tao e e buang le lona jaaka bana , e re : “ Morwaaka , se nyatse kwatlhao ya Morena , o bo o se ngodiege fa o kgalemelwa ke ene ;
58012006	gonne yo Morena o mo ratang o a tle a mo otlhaye , a kgwathise ngwana mongwe le mongwe yo o mo amogelang . ”
58012007	Kwatlhao ke yone e lo e itshokelang . Aitse Modimo o lo direla jaaka bana ; gonne ngwana ke ofe yo rraagwe o sa mo otlhayeng ?
58012008	Mme fa lo sa bone kwatlhao e botlhe ba e bonang , lo bo lo le bana ba dikgora , e seng bana sebele .
58012009	Gape , re ne re na le borraetsho ba nama ba ba re otlhaileng , mme ra ba sisimoga . Bogolo thata a ga re ketla re nna kutlo mo go ene Rara wa mewa , ra tshela ?
58012010	Gonne le gale bone ba re otlhaile ka malatsinyana , ka fa ba ratileng ka teng ; mme ene o re gapela kwa molemong , e bong gore re abelwe boitshepo jwa gagwe .
58012011	Mo bakeng lono , e kete kwatlhao yotlhe e ntse jaaka e kete ga e na boitumediso , fa e se tlhokofatso fela ; le fa go ntse jalo , e a re kwa morago ba ba e rutintshitsweng , e ba ungwele loungo lwa kagiso , e bong loungo lwa tshiamo .
58012012	Ke gone , tsholetsang mabogo a a lepeletseng , le mangole a a reketlang ,
58012013	lo direle dinao tsa lona ditsela tse di siameng , gore se se tlhotsang se se ka sa lokologa , bogolo se tle se sidilege .
58012014	Latelang kagiso le batho botlhe , le boitshepiso jo go seng motho ope yo o tlaa bonang Morena kwa ntle ga jone .
58012015	Lo ntse lo iketse sedi , e se re kgotsa go bo go le motho mongwe yo o tlhaelang tshegofatso ya Modimo ; e se re kgotsa modi mongwe o o galakang wa mela , wa lo tshwenya , mme batho ba le bantsi ba leswefadiwa ka gone ;
58012016	gore e se re kgotsa go bo go le mogokafadi , le fa e le motho yo o tlhapatsang , jaaka Esau , yo o lesitseng botsalwapele jwa gagwe jwa rekwa ka sejonyana se se kgorwang gangwe fela .
58012017	Gonne lo a itse le gone , jaaka e rile kwa morago ka a eletsa go ja letlhogonolo boswa , a ganwa , le fa a le batlile ka tlhoafalo le ka dikeledi — gonne a se ka a bona ka fa o ka go dirololang ka teng .
58012018	Gonne ga lo a tla mo thabeng e e nang le go angwa , e e tukang molelo , le fa e le mo bontshong , le fa e le mo lefifing , le fa e le mo ledimong la phefo ,
58012019	le fa e le mo tumong ya lonaka , le mo kodung ya mafoko ; e le kodu e ba ba e utlwileng ba rapetseng , gore go se ka ga tlhola go buiwa lefoko lepe nabo .
58012020	Gonne ba ne ba retelelwa ke go itshokela se se laotsweng , sa go re : “ Fa se e leng setshedi fela se ka ama thaba , a se kgobotlediwe ka maje . ”
58012021	Panola ya gone ya bo e boitshega thata , Moše a ba a tla a re : “ Ke boifa thata , ke bile ke a roroma . ”
58012022	Mme lona lo tsile mo thabeng ya Sione , le mo motseng wa Modimo o o tshedileng mo Jerusalema wa selegodimo , le mo masomosomong a a se nang palo a baengele ,
58012023	mo pitsong e kgolo ya botlhe fela , le mo phuthegong ya batsalwapele ba ba kwadilweng kwa legodimong , le mo Modimong Moatlhodi wa botlhe , le mo meweng ya basiami ba ba dirilweng boitekanelo .
58012024	Le mo go Jesu motsereganyi wa kgolagano e ntšha , le mo mading a kgatsho a a itseng go bua go gaisa a ga Abele .
58012025	Lo bo lo bone gore lo se ka lwa gana yo o buang . Gonne fa bao ba se ka ba falola jale , ka ba gana yo o tlhagisang a le mo lefatsheng , bogolo thata rona ga re ketla re falola , ba re fularelang ene yo o tlhagisang a le kwa legodimong ;
58012026	yo lentswe la gagwe le reketlisitseng lefatshe jale ; gompieno o boletse a re : “ Ke sa ntse ke tlaa roromisa gangwe fela , e seng lefatshe fela , mme le lone legodimo . ”
58012027	Mme lefoko le , la go re : “ Gangwe fela , ” le kaya go tlosiwa ga dilo tse di reketlang , jaaka ga dilo tse di bopilweng , gore dilo tse di se kang tsa reketla di sale .
58012028	Ke gone , e re ka re amogela bogosi jo bo sa ka keng jwa reketlisiwa , a re nneng le tshegofatso e re ka dirang tiro e e kgatlhang Modimo ka yone , ka tshisimogo le poifo ;
58012029	gonne Modimo wa rona ke molelo o o lailang .
58013001	A go rata bakaulengwe go tswelele pele .
58013002	Se lebaleng go itshupa lorato mo baennyeng ; gonne bangwe ba kile ba tshogana ka ba tshotse baengele ka gone ba sa itse .
58013003	Gopolang ba ba mo dikgoleng , jaaka fa lo ka bo lo golegilwe nabo ; le ba ba direlwang maswe , jaaka le lona lo sa ntse lo le mo mmeleng .
58013004	A nyalo e tlotlwe mo go botlhe , a bolao bo se leswefadiwe ; gonne Modimo o tlaa sekisa bagokafadi le ba boaka .
58013005	Lo ikgolole mo go rateng khumo ya madi ; lo nne boitumelo ka dilo tse lo nang natso ; gonne go buile ene ka esi a re : “ Ga nketla ke go tlhokafalela gope , le gone ga nketla ke go latlha gope . ”
58013006	Jalo re bua ka go inametsa pelo re re : “ Jehofa ke mothusi wa me , ga nketla ke boifa ; ana motho o ka ntirang ? ”
58013007	Gopolang ba ba kileng ba lo laola , ba lo bolelela lefoko la Modimo ; mme lo re lo akanya bofelelo jwa botshelo jwa bone , lo tle lo etse tumelo ya bone .
58013008	Jesu Keresete e ntse ke ene wa maabane le wa gompieno , ee , le wa ka bosakhutleng .
58013009	Lo se ka lwa utswiwa dipelo ke dithuto dingwe le dingwe le tsa seeng ; gonne go molemo gore pelo e tlhomamisiwe ka tshegofatso , e seng ka dijo , tse e rileng batho ba itapisa ka tsone , ba se ka ba bona thuso mo go tsone .
58013010	Rona re na le sebeso se bone ba ba direlang motlaagana ba se nang tshiamelo ya go ja ga sone .
58013011	Gonne ditoto tsa ditshedi tseo di tle di jewe ke molelo kwa ntle ga motse , e bong tse madi a tsone a isiwang mo Felong ga Boitshepo ke moperesiti yo mogolo , e le tshupelelo ya boleo .
58013012	Ke gone ka moo , Jesu le ene a boga loso kwa ntle ga kgoro ya motse , gore a tle a itshepise batho ka madi a e leng a gagwe .
58013013	Ke gone , le rona a re tsweleng kwa go ene kwa ntle ga motse , re belege kgobo ya gagwe .
58013014	Gonne mono ga re na motse o o tlhomameng , re batla one motse o o tlaa tlang .
58013015	Jalo a re nneng re isetse Modimo tshupelo ya pako ka ene ka metlha yotlhe , e bong loungo lwa melomo e e ipolelang leina la gagwe .
58013016	Go dira molemo le go thusanya , lo se ka lwa go lebala , gonne Modimo o kgatlhwa ke ditlhabelo tse di ntseng jalo .
58013017	Utlwang ba ba lo laolang , lo ba ineele ; gonne ba disitse mewa ya lona , jaaka ba ba tlaa ikarabelang , gore ba tle ba dire jalo ka boitumelo , e seng ka bohutsana , gonne mo go ka bo go se na thuso mo go lona .
58013018	Lo re rapelele , gonne re a tlhomamisa fa re na le segakolodi se se siameng ; re eletsa go tshela ka go tlhoka matsoketsane mo dilong tsotlhe .
58013019	Bogolo ke lo laya thata gore lo dire jalo , gore ke tle ke bone go akofa ke lo rebolelwa .
58013020	Jaana Modimo wa kagiso , o o bileng o busitse Modisa yo Mogolo wa dinku mo baswing , ka madi a kgolagano e e sa khutleng , e bong Morena wa rona Jesu ,
58013021	a o lo dire go nna boitekanelo mo go sengwe le sengwe se se molemo , go dira go rata ga one , ka go dira mo go rona se se kgatlhang mo matlhong a one , ka Jesu Keresete ; yo kgalalelo e ka kang ya nna kwa go ene ka bosakhutleng le ka bosaengkae . Amen .
58013022	Ke a lo laya bagaetsho ka re , a lo ke lo reetseng sentle lefoko la tao ; gonne ke lo kwaletse ka mafoko a le makhutshwane .
58013023	Itseng fa mokaulengwe Timotheo a golotswe , yo e tlaa reng fa a ka akofa a tla , ke be ke tla ke ya go lo bona ke na nae .
58013024	Dumedisang botlhe ba ba lo laolang , le baitshepi botlhe . Bone ba Itale ba a lo dumedisa .
58013025	A tshegofatso e nne le lona lotlhe . Amen .
59001001	Ke nna Jakobe motlhanka wa Modimo le wa Morena Jesu Keresete ; ke kwalela ditšhaba tse di 12 , tse e leng tsa Phaladi , ka re : Dumelang .
59001002	Bagaetsho , lo kaye fa e lo boitumelo fela , mogang lo welang mo ditekong di le dintsi ;
59001003	lo ntse lo itse fa go lekwa ga tumelo ya lona go tle go tsose bopelotelele .
59001004	Lo mme bopelotelele bo dire tiro ya jone e e tletseng , gore lo tle lo nne botlalo le boitekanelo , lo sa tlhaele mo go sepe .
59001005	Fa mongwe wa lona a tlhoka botlhale , a a lope Modimo o o nayang botlhe ka bogolo , mme o sa kgobe ; mme o tlaa bo newa .
59001006	A a lope ka tumelo , a sa belaele sepe ; gonne yo o belaelang o tshwana le makhubu a lewatle a a kgweediwang , a phailakwa ke phefo .
59001007	Ka gobo motho yoo a a se gopole gore o tlaa amogela sengwe mo Moreneng ;
59001008	e le motho yo o maikutlo mabedi , yo o akgaakgegang mo mekgweng yotlhe ya gagwe .
59001009	A mokaulengwe yo o leng mothonyana fela a itumele mo go godisiweng ga gagwe ;
59001010	le mohumi a itumele mo go ngotlweng ga gagwe ; gonne o tlaa feta fela jaaka sethunya sa bojang .
59001011	Gonne letsatsi le tle le tlhatloge le na le phefo e e fisang , mme le swabise bojang ; sethunya sa jone se we , le bontle jwa popego ya jone bo nyelele ; mohumi le ene o tlaa nyelela fela jalo mo ditsamaong tsa gagwe .
59001012	Go sego motho yo o itshokelang diteko ; gonne o tlaa re a sena go lekwa a lebogwe , a bone serwalo sa botshelo , se Morena o se solofeditseng ba ba mo ratang .
59001013	Motho ope a se ka a re a raelwa a re : “ Ke raelwa ke Modimo , ” gonne Modimo ga o ka ke wa raelwa wa dira bosula , le one ka osi ga o raele motho ope .
59001014	Motho mongwe le mongwe o a raelwa fa a faposiwa ke e e leng thato ya gagwe , mme a fepisiwa .
59001015	Foo thato , e re e sena go emera , e tsale boleo ; mme boleo jo , bo re bo sena go gola , bo tsale loso .
59001016	Lo se ka lwa tsietsega , bagaetsho ba ba rategang .
59001017	Neo nngwe le nngwe e e molemo , le se se molemo sengwe le sengwe se se tletseng , se tswa kwa godimo , se fologa kwa go Rra masedi , yo go sa ka keng ga nna phetogo mo go ene , le fa e le moriti o o bewang ke go menoga .
59001018	O re tsetse ka fa go rateng ga gagwe ka lefoko la boammaaruri , gore re nne e kete re mabutswapele a dibopiwa tsa gagwe .
59001019	Mo , lo a go itse , bagaetsho ba ba rategang . A motho mongwe le mongwe a nne bonako go utlwa , le bonya go bua , le bonya go tlala bogale ;
59001020	gonne bogale jwa motho ga bo dire tshiamo ya Modimo .
59001021	Ke gone ka re , latlhang bomaswe jotlhe , le go penologa ga boikepo , mme lo amogele ka bonolo lefoko le le tlhomilweng , le le nonofileng go boloka mewa ya lona .
59001022	Lo nne badiri ba lefoko , e seng bautlwi fela , lo iphora fela .
59001023	Gonne fa motho mongwe a le moutlwi wa lefoko , mme a se modiri wa lone , o tshwana le motho yo o iponang sefatlhogo sa gagwe sa tlholego mo seiponing ;
59001024	gonne o a ipona , a tsamaye , a tloge a lebale ka bonako popego ya gagwe ka fa e ne e ntse ka gone .
59001025	Mme motho yo o lebang mo molaong o o itekanetseng , e bong molao wa kgololego , fa a tswelela jalo , motho yoo o tlaa segofala mo go direng ga gagwe , ka e se moutlwi yo o lebalang , mme e le modiri yo o dirang .
59001026	Fa motho mongwe a ithaya a re ke modumedi , mme a sa kganele loleme lwa gagwe , a itsietsa pelo , tumelo ya motho yo ke lefela .
59001027	Tumelo e e itshekileng , e e sa leswefalang fa pele ga Modimo le Rraetsho , ke e , go lekola masiela le basadi ba batlholagadi mo pitlaganong ya bone , le motho go ikilela gore a se mathwe gope ke lefatshe .
59002001	Bagaetsho , lo se ka lwa pataganya go dumela ga lona mo go Morena wa rona Jesu Keresete , Morena wa kgalalelo , le go tlhaola batho .
59002002	Gonne e re fa go tsena mo ntlong ya lona ya thuto , monna mongwe a rwele lenyena la gouta , a le diaparo dintle ; go ba go tsena mohumanegi yo o diaparo di maswe ;
59002003	fa lo tlhokomela yo o apereng diaparo tse dintle , lo mo raya lo re : “ Wena , a ke o dule fano bonnong jo bontle , ” mme lo reye motho wa mohumanegi lo re : “ Wena o eme foo , kgotsa o dule fa tlase ga sebeo sa me sa dinao , ”
59002004	a megopolo ya lona ga e a kgaogana , a ga lo a tswa baatlhodi ba ba megopolo e e bosula ?
59002005	Reetsang , bagaetsho ba ba rategang : A Modimo a ga o a itlhaolela ba e leng bahumanegi ka ga lefatshe leno , gore ba nne bahumi mo tumelong , le barui ba bogosi jo o bo solofeditseng ba ba o ratang ?
59002006	Mme lona lo tlotlolotse motho wa mohumanegi . A bahumi a ga ba lo patike , ba lo gogela ka bosi kwa dinnong tsa tshekelo ?
59002007	A ga ba tlhapatse leina le le tlotlegang le lo bidiwang ka lone ?
59002008	Le fa go ntse jalo , fa lo dirafatsa molao o e leng wa segosi , ka fa lokwalong , go re : “ O rate mongwe ka wena jaaka o ithata , ” lo tlaa bo lo dira sentle .
59002009	Mme fa lo tlhaola batho , lo a leofa , lo bile lo tshwerwe ke molao jaaka batlodi .
59002010	Gonne le fa e le mang yo o bolokang molao otlhe , mme a kgotswa mo go o mongwe fela , o itirile molato mo go one otlhe fela .
59002011	Gonne ene yo o rileng : “ O se ka wa dira boaka , ” o bile a re : “ O se ka wa bolaya . ” Jaana le fa o sa dire boaka , mme fa o bolaya , o bo o ntse o le motlodi wa molao fela .
59002012	Lo bue lo bo lo dire , jaaka batho ba ba tlaa atlholwang ka molao wa kgololego .
59002013	Gonne katlholo ga e na kutlwelobotlhoko mo go ene yo o se kang a itshupa kutlwelobotlhoko ; kutlwelobotlhoko e belafalela katlholo .
59002014	Go thusang , bagaetsho , fa motho a re o na le tumelo , mme a se na ditiro ? A tumelo eo e ka mmoloka ?
59002015	Fa oo rra motho , kgotsa kgaitsadia motho a sa apara , a ba a tlhoka tse e leng dijo tsa letsatsi ,
59002016	mme mongwe wa lona a ba raya a re : “ Tsamayang sentle , lo thuthafale , lo kgore , ” le fa go ntse jalo lo sa ba neye dilo tse di tlhokwang ke mmele , ana go a bo go thusang ?
59002017	Go ntse fela jalo tumelo , fa e se na ditiro e be e sule ka e yosi .
59002018	Ee , motho mongwe o a ba a tlaa re : “ Wena o na le tumelo , nna ke na le ditiro . ” Mpontsha tumelo ya gago kwa ntle ga ditiro tsa gago , mme nna ke tlaa go bontsha tumelo ya me ka ditiro tsa me .
59002019	O a dumela fa Modimo o le mongwe fela ; o dira sentle ; mewa e e maswe le yone e a dumela , mme e tsitsibane fela e rorome .
59002020	Motho ke wena wa boithamako , a o a itse fa tumelo e se na ditiro e a bo e se na loungo ?
59002021	Ana Aberahame rraetsho , a ga a a siamisiwa ka ditiro ka a isitse Isake morwawe tshupelo mo sebesong ?
59002022	O a bona fa tumelo e pataganye le ditiro tsa gagwe , mme tumelo ya dirwa boitekanelo ka ditiro .
59002023	Mme lokwalo lwa dirafala lo lo reng : “ Aberahame a dumela Modimo , a go balelwa e le tshiamo , ” a bidiwa tsala ya Modimo .
59002024	Lo a bona fa motho a siamisiwa ka ditiro , e seng ka tumelo e le yosi .
59002025	Go ntse fela jalo le ene Rahabe wa seaka , a ga a a siamisiwa ka ditiro , ka a tshola barongwa , mme a ba ngwegisa ka tsela e sele ?
59002026	Gonne jaaka mmele fa o se na mowa , o sule ; go ntse fela jalo , tumelo fa e tlhalanye le ditiro e sule .
59003001	Bagaetsho , lo se ka lwa nna baruti lo le bantsi , ka lo itse fa rona baruti re tlaa bona tshekiso e e bokete bogolo .
59003002	Gonne re tle re kgopise rotlhe mo dilong di le dintsi . Fa mongwe a sa kgopise mo puong , yoo e be e le motho yo o itekanetseng , yo o nonofileng go kganela le one mmele otlhe .
59003003	Jaana fa re tsenya dipitse mogala mo ganong , gore di re utlwe ; re bo re sokolola le mmele otlhe wa tsone .
59003004	Lebang le tsone dikepe , le fa di le dikgolo jalo , mme di kgweediwa ke diphefo tse di thata , le fa go ntse jalo di tle di sokololwe ka lomatsanyana , di isiwe kwa molaodi o ratang tsa ya teng .
59003005	Jalo loleme le lone ke tokololo e potlana , lo bolela dilo tse dikgolo ka go ipelafatsa . Bonang , sekgwa se segolo jang se se tshujwang ka molelo o le monnyennye !
59003006	Loleme ke molelo ; lobopo lwa tshiamololo mo dinameng tsa rona ke loleme , lo e leng lone lo leswefatsang mmele otlhe , lo tshube tikologo yotlhe ya tlholego ya rona , mme lona lo bo lo tshubilwe ka molelo wa molete .
59003007	Gonne ditshedi tsa methale yotlhe ya diphologolo le dinonyane , le ya dilo tse di gagabang , le dilo tse di mo teng ga lewatle , di tle di tantshiwe gape , di kile tsa nna tsa tantshiwa ke batho .
59003008	Mme loleme lone , ga go na motho ope yo o ka lo tantshang ; ke bosula jo bo tlhabatlhabang , lo tletse more o o bolayang .
59003009	Re baka Morena le Rara ka lone , re be re hutse ka lone batho , ba ba bopilweng mo tshwanong ya Modimo .
59003010	Go baka le go hutsaka go tle go tswe mo molomong o le mongwe fela . Bagaetsho , dilo tse ga di a tshwanela go nna jalo .
59003011	A motswedi o tle o tswele metsi a a monate le a a botlhoko mo leitlhong le le lengwe fela ?
59003012	Bagaetsho , a mofeige o ka ungwa ditlhware , kgotsa mofine difeige ? Le gone metsi a a letswai ga a ka ke a tswa a a monate fela .
59003013	Ke mang yo o botlhale , yo o nang le tlhaloganyo mo go lona ? A a ke a supe ditiro tsa gagwe ka bonolo jwa botlhale , ka go tshela ga gagwe mo go molemo .
59003014	Mme fa lo na le lefufa le le galakang , le kgang mo pelong tsa lona , lo se ka lwa ipelafatsa , lo se ka lwa aketsa boammaaruri .
59003015	Botlhale jo , ga se jo bo fologang kwa godimo , ke jwa selefatshe , jwa senama , jwa mewa e e maswe .
59003016	Gonne kwa go leng lefufa le kgang , go bile go na le tobekano , le tiro nngwe le nngwe e e maswe teng .
59003017	Mme botlhale jo bo tswang kwa godimo bo simologa bo le boitsheko , foo bo nne kagiso , bo bonolo , bo rapelesege ka bofefo , bo tletse boutlwelobotlhoko le maungo a a molemo , bo se na kakabalo , bo se na boitimokanyo .
59003018	Loungo lwa tshiamo lo jalwa mo kagisong , lo jalelwa ba ba ratang kagiso .
59004001	Ana dintwa di tswa kae , le ditlhabano di tswa kae mo go lona ? A ga di tswe mo , e bong mo dikgatlhegong tse di lwang mo ditokololong tsa lona ?
59004002	Lo tle lo eletse , mme ga lo bone sepe ; lo bolaye , lo nne lefufa , lo retelelwe ke go bona sepe ; lo tlhabane , lo lwe , mme ga lo bone sepe ka gobo lo sa lope .
59004003	Lo a lopa , mme ga lo amogele , ka gobo lo lopa ka go fosa , gore lo tle lo itirele ka gone mo dikgatlhegong tsa lona .
59004004	Baakafadi ke lona , a ga lo itse fa botsalano jwa lefatshe e le bobaba mo Modimong ? Ke gone , yo o ratang go nna tsala ya lefatshe , o itira mmaba wa Modimo .
59004005	Kgotsa a lo gopola gore lokwalo lo lo buela lefela , fa lo re : Mowa o o o agisitseng mo go rona , o tlhologelelwa go ka re isa bopelotshetlheng .
59004006	Mme o tle o okeletse batho tshegofatso . Ke gone lokwalo lo buang lo re : “ Modimo o tlhabana le baikgogomosi , mme ba ba ikokobetsang o ba neye tshegofatso . ”
59004007	Ke gone ka re , lo ineeleng mo Modimong ; tlhabanang le diabolo , mme o tlaa lo tshaba .
59004008	Atamelang Modimong , mme o tlaa lo atamela . Itloseng leswe mo diatleng , baleofi ke lona ; lo intlafatse dipelo , lona ba lo maikutlo mabedi .
59004009	Ipatikeng , lo hutsafale , lo lele ; a go tshega ga lona go fetoge khutsafalo , le boitumelo jwa lona bo fetoge pelo e botlhoko .
59004010	Ingotlafatseng fa pele ga Morena , mme o tlaa lo goletsa .
59004011	Lo se ka lwa sebana , bagaetsho . Yo o sebang mokaulengwe kgotsa a sekisa mokaulengwe wa gagwe , o seba molao , o sekisa molao ; mme fa o nyatsa molao , ga o modiri wa molao , o mosekisi wa one .
59004012	Motlhomi wa molao o mongwe fela , le moatlhodi , e bong ene yo o nonofileng go boloka le go senya ; wena o bo o le mang yo o sekisang wa gaeno ?
59004013	Helang tlheng , lona ba lo tleng lo bue lo re : “ Gompieno , kgotsa ka moso , re tlaa ya kwa motseng o molebe , re tlaa ya kwa motseng o molebe , re tlaa dika ngwaga teng , re reka , re ipapalela . ”
59004014	Le mororo lo sa itse se se tlaa dirafalang ka moso . Ana botshelo jwa lona e be e le eng ? Gonne lo mouwane fela , o o tleng o bonale ka lobakanyana , mme o tloge o kaologele koo .
59004015	Etswa lo tshwanetse go bua lo re : “ Fa Morena a rata re tlaa tshela , re ba re dira se kgotsa sele . ”
59004016	Gompieno lo ipelafatsa ka maikgantsho a lona ; go ipelafatsa go mo , ke bosula gotlhe fela .
59004017	Ke gone , yo o itseng go dira molemo , mme a sa o dire , ke boleo mo go ene .
59005001	Helang tlheng lona bahumi , lo lele , lo bokolelele dilo tse di matladika tse di tlang go lo wela .
59005002	Mahumo a lona a bodile , le diaparo tsa lona di jelwe ke motoutwane .
59005003	Gouta ya lona e jelwe ke morodu , le selefera sa lona ; morodu wa tsone o tlaa nna tshupo e e lo sekisang , o tlaa ja nama ya lona jaaka molelo . Lo ipoloketse khumo ya lona mo metlheng ya bofelo .
59005004	Bonang , tuelo ya badiri ba ba segileng mabele a lona , e lo padileng ka yone ka tsietso , e a kua ; le go gala ga ba ba robileng , go tsenye mo ditsebeng tsa Morena wa masomosomo .
59005005	Lo ntse lo tshela ka monate mo letlepung , lwa ikgatlha ; lo ikotlile dipelo mo letsatsing la polao .
59005006	Lo sekisitse , lwa bolaya mosiami ; a sa ganele le lona .
59005007	Ke gone , bagaetsho , lo nne pelotelele , go tsamaye Morena a tle . Bonang , molemi o tla a lebelele loungo lo lo tlhokegang lwa lefatshe , a le pelotelele mo go lona , go tsamaye lo bone pula ya sephai le ya kgogolammoko .
59005008	Le lona lo nne pelotelele ; lo itiise dipelo ; gonne go tla ga Morena go gaufi .
59005009	Bagaetsho , lo se ka lwa ngongoregalana , gore lo tle lo se ka lwa sekisiwa ; bonang , moatlhodi o eme fa mojako .
59005010	Bagaetsho , lo ipeele sekao sa boitshoko le bopelotelele , ka baperofeti ba ba kileng ba bua mo ineng la Morena .
59005011	Bonang , re a tle re re , go sego ba ba kileng ba nna ba itshoka ; lo utlwile ka ga bopelotelele jwa ga Jobe , mme lo bonye bofelelo jwa Morena jaaka Morena a tletse bopelotlhomogi , a le boutlwelobotlhoko .
59005012	Bogolo go dilo tsotlhe , bagaetsho , lo se ka lwa ikana , le fa e le ka legodimo , le fa e le ka lefatshe , le fa e ka bo e le ka ikano nngwe e sele ; a “ Ee ” ya lona e nne Ee , le “ Nnyaa ” ya lona e nne Nnyaa ; gore lo tle lo se ka lwa wela mo tshekisong .
59005013	A mongwe mo go lona o tlhokofetse ? A a rapele . A mongwe o a itumela ? A a opele pako .
59005014	A mongwe mo go lona o a lwala ? A a bitse bagolwane ba phuthego ; mme a ba rapele fa go ene , ba mo tlotse lookwane mo ineng la Morena .
59005015	Thapelo ya tumelo e tlaa boloka ene yo o lwalang , mme Morena o tlaa mo kakatlolola ; fa a leofile , o tla go itshwarelwa .
59005016	Ke gone lo ipolelelane dibe , lo rapelelane , gore lo tle lo fodisiwe . Mokokotlelo wa mosiami o thusa thata mo go direng ga one .
59005017	Elija e ne e le motho yo o maikutlo a a tshwanang le a rona , mme a rapela ka thata gore pula e se ne ; mme e se ka ya na mo lefatsheng ka dinyaga di le tharo le dikgwedi di le thataro .
59005018	A ba a rapela gape ; mme legodimo la nesa pula , le lefatshe la ungwa maungo a lone .
59005019	Bagaetsho , fa mongwe mo go lona a timetswe ke boammaaruri , mme mongwe a mo sokolola ;
59005020	a a itse fa yo o sokololang moleofi mo timelong ya tsela ya gagwe , a tlaa golola mowa mo losong , a ba a bipa bontsi jwa dibe .
60001001	Ke nna Petere , moaposetole wa ga Jesu Keresete , ke kwalela baitshenkedwi ba e leng bajaki ba Phaladi kwa lefatsheng la Ponto , le la Galatia , le la Kapatokia , le la Asia , le la Bithunia ,
60001002	ba ba itshenketsweng ka fa kitsetongpele ya Modimo Rara , ka go itshepisiwa ke Mowa , go tla ba bona kutlo , le kgatsho ya madi a ga Jesu Keresete . Ka re : Tshegofatso e nne le lona le kagiso e lo totafalele .
60001003	A go bakwe Modimo le Rra Morena wa rona Jesu Keresete , o o bileng o re tsaletse go re isa tsholofelong e e tshedileng , ka fa boutlwelong botlhoko jo bogolo jwa one , ka go tsoga ga Jesu Keresete mo baswing .
60001004	Go tla re bona boswa jo bo sa boleng , le jo bo sa leswafalang , le jo bo sa nyeleleng , jo lo bo beetsweng kwa legodimong ,
60001005	e bong lona ba lo dibelwang ke thata ya Modimo ka tumelo , go tla lo bona poloko nngwe e e etleetsegetseng go senolwa mo motlheng wa bofelo .
60001006	Mo lo itumelang thata mo go gone , le fa gompieno ka lobakanyana , fa go lopiwa jalo , lo bo lo tsenye mo bohutsaneng ka diteko dingwe le dingwe di le dintsi ,
60001007	gore go lekwa ga tumelo ya lona , ka e ratega bogolo go gouta e e nyelelang , le fa e lekilwe ka molelo , go fitlhelwa e le pako le kgalalelo le tlotlo , mo tshenolong ya ga Jesu Keresete ;
60001008	yo , le fa lo ise lo mmone lo a mo rata ; yo , le fa lo sa mmone gompieno , le fa go ntse jalo , ka lo dumela mo go ene , lo bo lo itumela thata mo go ene , ka boitumelo jo bo sa ka keng jwa bolelwa , jo bo tletseng kgalalelo ;
60001009	ka lo amogela bofelelo jwa tumelo ya lona , e bong poloko ya mewa ya lona .
60001010	Ke poloko e baperofeti ba kileng ba botsa , ba ba ba keleka ka tlhoafalo ka ga yone , e bong bone ba ba boleletseng pele ka ga tshegofatso e e neng e tlaa tla mo go lona .
60001011	Ba keleka ka ga motlha , le ka fa motlha oo o tlaa nnang ka teng , o Mowa wa ga Keresete o o neng o le mo go bone o o supang , ka o kaile gale dipogisego tsa ga Keresete , le dikgalalelo tse di tlaa di salang morago .
60001012	Ga senolelwa bone bao fa ba sa itirele , mme ba direla lona ka dilo tseo , tse gompieno lo di itsisitsweng ke ba ba lo reretseng Mafoko a a Molemo , ka Mowa o o Boitshepo o o romilweng o tswa legodimong ; e le dilo tse baengele ba eletsang go leba mo go tsone .
60001013	Ke gone , ka go itlama mo megopolong , lo nne tekano , mme lo tlhome tsholofelo ya lona ka botlalo , mo tshegofatsong e e tlaa tlisiwang mo go lona ka go senolwa ga Jesu Keresete .
60001014	Lo nne jaaka bana ba ba utlwang , lo sa ipope ka fa dithatong tsa lona tsa gale , tsa motlha wa go tlhoka go itse ga lona .
60001015	Mme jaaka yo o lo biditseng a le boitshepo , le lona lo nne boitshepo mo go tsheleng gongwe le gongwe gotlhe ga lona ;
60001016	ka go kwadilwe ga twe : “ Lo nne boitshepo ; gonne nna ke boitshepo . ”
60001017	Fa lo mmitsa jaaka Rraeno , e bong ene yo o atlholang ka fa tirong ya motho mongwe le mongwe e ntseng ka teng , a sa tlhaole batho , lo fetise lobaka lo lo sa ntse lo tlhotsetlhotse ka lone mono , ka poifo .
60001018	Lo ntse lo itse fa lo rekolotswe mo mokgweng wa boithamako wa go tshela ga lona , o lo sa leng lo o rutwa ke borraeno ; ka re , lo rekolotswe e seng ka dilo tse di bolang jaaka selefera le gouta ;
60001019	fa e se ka madi a a tlhokegang , e kete a kwanyana e e se nang bogole , le fa e le selabe , e bong madi a ga Keresete .
60001020	Yo le gale o sa le a itsiwe pele ga motheo wa lefatshe , mme a senolwa mo bofelong jwa metlha ka ntlha ya lona ,
60001021	lona ba lo dumelang ka ene mo Modimong , o o mo tsositseng mo baswing , mme wa mo naya kgalalelo ; gore go dumela ga lona , le go solofela ga lona , e nne mo Modimong .
60001022	E re ka lo itshekisitse mewa ka go ineela ga lona mo boammaaruring , lwa tsamaya lwa fitlha mo go rateng bakaulengwe , mo go se nang boitimokanyo , ka re , lo ratane mo pelong ka tlhoafalo ;
60001023	ka lo bile lo tsetswe gape , e seng ka peo e e bolang , mme e le ka e e sa boleng , ka lefoko la Modimo le le tshedileng le le nnetseng ruri .
60001024	Gonne ga twe : “ Nama yotlhe ke bojang , le go kgaba gotlhe ga yone go etsa sethunya sa bojang . Bojang bo a swaba , sethunya se we ;
60001025	mme lefoko la ga Jehofa le ntse ka bosakhutleng . ” Mme leo ke lone polelo ya Mafoko a a Molemo a lo a reretsweng .
60002001	Ke gone , latlhang boikepo jotlhe , le boferefere jotlhe , le maitimokanyo , le mapelotshetlha , le dipuo tsotlhe tse di maswe .
60002002	Fela jaaka banyana ba e leng gone ba tsalwang , lo tlhologelelwe maši a semowa a a se nang boferefere , gore lo tle lo golele polokong ka one .
60002003	Ke raya fa e rile lo mo lekeletsa lwa fitlhela Morena a le pelotshweu .
60002004	Yo e reng lo tla mo go ene , e le lentswe le le tshedileng , le gale e le le le gannweng ke batho , mme mo Modimong e be e le le le itshenketsweng , le le tlhokegang .
60002005	Ka re , le lona , jaaka maje a a tshedileng , go agiwa ntlo ya semowa ka lona , go tla lo nna boperisiti jo bo itshepileng jwa go isa ditlhabelo tsa semowa , tse di lebosegang mo Modimong ka Jesu Keresete .
60002006	Gonne go mo Lokwalong , ga twe : “ Bonang ke baya mo Sione lentswe le legolo la kgokgotsho , le le itshenketsweng , le le le tlhokegang : yo o dumelang mo go ene ga a ketla a tlhabisiwa ditlhong . ”
60002007	Ke gone botlhokego bo kwa go lona ba lo dumetseng ; mme kwa go ba ba sa dumelang : “ Lentswe le baagi ba le ganneng , ke lone le dirilweng la tlhogo ya kgokgotsho . ”
60002008	Gape : “ Lentswe la kgokgweetso , le lefika la kgopiso , ” gonne ba kgweetsega mo lefokong , ka e le ba sa utlweng ; e le mo ba bileng ba go laoletswe .
60002009	Mme lona lo losika lo lo itshenketsweng , lo boperesiti jwa segosi , morafe o o boitshepo , lo tšhaba e e ruilweng ke Modimo ka sebele , gore lo tle lo bonatse go tlotlomala ga yo o lo biditseng , a lo bitsa lo le mo lefifing , a lo isa leseding la gagwe le le gakgamatsang ;
60002010	e bong lona ba e rileng mo metlheng e e fetileng lwa bo lo se tšhaba epe , gompieno lo tšhaba ya Modimo ; lwa bo lo ne lo ise lo bone boutlwelobotlhoko , mme gompieno lo bonye boutlwelobotlhoko .
60002011	Bagaetsho , ke a lo rapela jaaka bajaki ba baeti , ka re , lo ithibe mo dithatong tsa senama tse di tlhabanang le mowa wa motho ;
60002012	lo bo lo tshele ka mokgwa o montle mo go Baditšhaba ; e tle e re mo ba lo bolelang jaaka badira bosula ka teng , bo ba galaletse Modimo mo motlheng wa tekolo , ka ditiro tsa lona tse di molemo , tse ba di bonang .
60002013	Lo ineele mo taolelong nngwe le nngwe ya motho ka ntlha ya Morena : le fa e le mo kgosing ka e le tlhogo ;
60002014	le fa e le mo balaodisiweng , ka ba romilwe ke yone go tla ba lefetsa badira bosula , le go baka ba ba dirang sentle .
60002015	Gonne go rata ga Modimo go ntse jalo , gore lo tle lo didimatse botlhoka go itse jwa ba ba dieleele ka go dira sentle ga lona .
60002016	Lo nne jaaka ba ba gololesegileng , kgololesego ya lona lo se e ntshe kobo ya go bipa boikepo , lo nne jaaka batlhanka ba Modimo .
60002017	Tlotlang batho botlhe . Ratang bokaulengwe . Boifang Modimo . Tlotlang kgosi .
60002018	Lona batlhanka lo nne kutlo mo go beng ba lona ka poifo yotlhe ; e seng mo go ba ba molemo , le ba ba bonolo fela , e leng le mo go ba ba logala fela .
60002019	Gonne mo , go a lebosega , fa e ka re ka ntlha ya go gopola Modimo , motho a ba a itshokela mahutsana , a utlwa botlhoko a se na molato .
60002020	Gonne pelafalo lo bo lo na le efe , fa e ka re lo leofa , lo itewa ka ntlha ya gone , lwa go itshokela ka bopelotelele ? Mme fa e tlaa re lo dira sentle , lo utlwisiwa botlhoko ka ntlha ya gone , lwa go itshokela ka bopelotelele , mo go bo go lebosega mo Modimong .
60002021	Gonne lo bileditswe gone moo ; gonne Keresete le ene o bogile botlhoko mo boemong jwa lona , a lo tlogelela sekao , gore lo tsamaye mo dikgatong tsa gagwe :
60002022	“ Yo o se kang a dira boleo bope , le boferefere bo se kang jwa fitlhelwa mo molomong wa gagwe . ”
60002023	Yo e rileng a kgojwa , a se ka a ba a kgoba ; yo e rileng a boga botlhoko , a se ka a bopa ; mme a ineela fela mo go yo o atlholang ka tshiamo ;
60002024	yo e leng ene ka esi o belegeng dibe tsa rona mo mmeleng wa gagwe a le mo setlhareng , gore rona , ka re sule ka ga dibe , re tle re tshelele tshiamo ; yo e leng ene yo lo fodisiwang ka dingalo tsa gagwe .
60002025	Gonne lo ne lo timela jaaka dinku ; gompieno lo boetse mo go Modisa le Mookami wa mewa ya lona .
60003001	Fela jalo le lona basadi ba lo nyetsweng , lo nne kutlo mo banneng ba lona ; e tle e re , le fa bangwe ba sa utlwe lefoko le , ba tle ba kgonwe kwa ntle ga lefoko ke mokgwa o montle wa basadi ba bone ;
60003002	ba bone mokgwa o montle wa lona , lo le bori go pataganye le poifo .
60003003	Go kgaba ga lona a e se nne go kgaba mo go kwa ntle , e bong ga go iphora moriri loetse , le ga go rwala mekgabo ya gouta , kgotsa ga go apara diaparo tse di maphatsiphatsi ;
60003004	mme a e nne motho yo o sa bonaleng wa pelo , le ka diaparo tse di sa boleng tsa mowa wa boikokobetso le tidimalo , e le gone mo go kaiwang go tlhokega thata mo matlhong a Modimo .
60003005	Gonne le bone basadi ba ba boitshepo ba ba solofetseng mo Modimong , ba ne ba ikgabisa ka one mokgwa o mo motlheng wa pele , ba le boineelo mo banneng ba bone ;
60003006	jaaka Sara a utlwa Aberahame , a mmitsa morena ; yo lo leng bana ba gagwe gompieno , fa lo dira sentle , fa lo sa boifisiwe ke therego epe .
60003007	Fela jalo le lona banna ba lo nyetseng , lo age le basadi ba lona ka fa kitsong , ka go naya mosadi tlotlo , jaaka e le sejana se se seng thata , ka lo bile lo le barui mmogo nabo ba tshegofatso ya botshelo ; gore merapelo ya lona e tle e se ka ya kgoreletsega .
60003008	Sa bofelo , nnang maikutlo mangwe fela lotlhe , lo le pelotlhomogi , lo ratana jaaka bana ba monna , lo le pelonamagadi , le boikokobetso :
60003009	Lo sa lefetse bosula ka bosula , le fa e le kgobo ka kgobo ; mme bogolo e nne ka go segofatsa ; gonne lo bileditswe gone moo , gore lo rue tshegofatso boswa .
60003010	Gonne ga twe : “ Yo o eletsang go rata botshelo , le go bona metlha e e molemo , a kganele loleme lwa gagwe mo bosuleng , le molomo wa gagwe , gore o se bue boferefere bope .
60003011	A a fapoge bosula , a dire molemo ; a a batle kagiso , mme a a e latelele .
60003012	Gonne matlho a ga Jehofa a mo basiaming , le ditsebe tsa gagwe mo mekokotlelong ya bone ; mme sefatlhogo sa ga Jehofa se bifetse ba ba dirang bosula . ”
60003013	Mang yo o tlaa lo utlwisang botlhoko , fa lo tlhoafaletse se se molemo ?
60003014	Mme e tlaa re fa lo ka boga botlhoko ka ntlha ya tshiamo , lo bo lo le sego ; lo se ka lwa boifa poitsho ya bone , le gone lo se ka lwa huduega ;
60003015	mme lo itshepise Keresete mo dipelong tsa lona e le ene Morena ; lo ntse lo iketleeditse ka metlha yotlhe go fetola motho mongwe le mongwe yo o lo botsang ka ga tsholofelo e e mo go lona go re e tswa kae . Le fa go ntse jalo e nne ka boikokobetso le poifo :
60003016	Lo le segakolodi se se siameng , gore e tle e re mo go se se bosula se ba se buang ka ga lona , bone ba ba kgalang go tshela sentle ga lona mo go Keresete , ba be ba tlhajwe ke ditlhong .
60003017	Gonne go molemo bogolo , fa go rata ga Modimo go ka nna jalo , lwa boga botlhoko ka ntlha ya go dira molemo , e seng ka ntlha ya go dira bosula .
60003018	Ka Keresete le ene a bogile botlhoko gangwe fela , ka ntlha ya maleo , a le mosiami mo boemong jwa basiamolodi , gore a re lere mo Modimong ; a bolawa mo nameng , a rudisiwa mo moweng ;
60003019	o e leng one o ileng a rerela mewa e e mo ntlong ya kgolegelo ka one ,
60003020	e e rileng mo metlheng ya pele ya bo e gana go utlwa , jale ka bopelotelele jwa Modimo bo ba lebeletse mo metlheng ya ga Noa , ntlo e e kokobalang e sa ntse e baakanngwa , e bobotlana , e bong batho ba ba 8 , ba bolokilweng mo go yone ka metsi .
60003021	A le one a bolokang lona gompieno , ka fa setshwanong sa ammaaruri , e bong kolobetso , e seng go tlosiwa ga leswe la nama , fa e se potsiso ya segakolodi se se siameng , se botsa ka ga Modimo , ka go tsoga ga Jesu Keresete ;
60003022	yo o ntseng ka fa letsogong le legolo la Modimo , ka a tsenye kwa legodimong ; baengele , le balaodi , le bathata , ba bile ba beilwe mo taolong ya gagwe .
60004001	Ke gone , e re ka Keresete a kile a boga botlhoko mo nameng , le lona lo tlhomele one mogopolo oo ; gonne yo o bogileng botlhoko mo nameng o baketse boleo ;
60004002	gore e tle e re mo lobakeng lo lo setseng lwa nama , lo bo lo sa tlhole lo tshelela dithato tsa batho , fa e se go rata ga Modimo fela .
60004003	Gonne lobaka lo lo fetileng lo tshwanetse go bo ne ne lo lekanye lwa go dira keletso ya Baditšhaba , le lwa go tsamaya mo bopepeng le mo dithatong le mo go nweng bojalwa , le mo ditlhapelong , le mo ditagong , le mo ditirelong tse di makgapha tsa medimo ya disetwa ;
60004004	e le dilo tse ba lo gakgamalelang ka ga tsone , ba bua bosula ka ga lona , ka lo sa sianele nabo mo tlhapelong eo e e feteletseng .
60004005	Ke ba ba tlaa ikarabelang ene yo o iketleeleditseng go atlhola batshedi le baswi .
60004006	Gonne ke ka gone moo Mafoko a a Molemo a reretsweng le e leng baswi , gore ba tle ba atlholwe jaaka batho mo nameng , mme ba tshelele Modimo mo moweng .
60004007	Bokhutlo jwa dilo tsotlhe bo gaufi : ke gone lo nneng maikutlo a a itekanetseng , lo ikgape gore lo bone go ineela mo thapelong ;
60004008	mme bogolo go dilo tsotlhe , a go ratana ga lona go tuke ; gonne lorato lo tle lo bipe bontsi jwa dibe ;
60004009	lo tsholane ka go phumisetsanya lo se na ngongorego .
60004010	Ka fa mongwe le mongwe o amogetseng neo ka teng , lo bo lo direlane ka yone fela , jaaka balebedi ba ba molemo ba tshegofatso e ntsintsi ya Modimo ;
60004011	fa motho mongwe a bua , a e nne jaaka fa a bua mafoko mangwe a Modimo ; fa motho mongwe a direla , a e nne jaaka fa a direla ka thata e Modimo o e mo abelang ; gore Modimo o galalediwe mo dilong tsotlhe ka Jesu Keresete , yo kgalalelo e leng ya gagwe , le puso , ka bosakhutleng le ka bosaengkae . Amen .
60004012	Baratwa , se gakgamaleleng teko e e gotetseng e e mo go lona , e e lo tlelang go lo leka , jaaka fa e ka bo e le selo sengwe se se sa itsiweng se lo dirafaletse :
60004013	E re ka lo tlhakanetse le Keresete dipogiso tsa gagwe , lo itumele ; gore e tle e re mo tshenolong ya kgalalelo ya gagwe le gone lo bo lo itumele , ka boitumelo jo bo feteletseng .
60004014	Fa lo kgojwa ka leina la ga Keresete , lo sego ; ka Mowa wa kgalalelo le Mowa wa Modimo o ntse mo go lona .
60004015	Ope wa lona a se ka a boga botlhoko a le mmolai , kgotsa legodu , kgotsa modira bosula , kgotsa e le yo o itsenyang mo mafokong a batho ba bangwe :
60004016	Fa motho a boga botlhoko ka a le Mokeresete , a a se tlhajwe ke ditlhong ; a a galaletse Modimo mo leineng le .
60004017	Gonne ke lobaka lwa gore , tshekiso e simolole mo ntlong ya Modimo ; mme fa e simolola pele mo go rona , ana bofelelo jwa ba ba sa utlweng lefoko la Modimo e tlaa nna eng ?
60004018	Fa mosiami a bolokwa ka pitlagano fela , ana moikepi o tlaa bo a bonala kae , le moleofi ?
60004019	Ke gone , a bone ba ba utlwang botlhoko ka fa go rateng ga Modimo , a ba neele Mmopi yo o boikanngo mewa ya bone ba le mo go direng molemo .
60005001	Ke gone , bagolwane ba ba mo go lona ke a ba laya , ke le mogolwane ka bone le mosupi wa dipogiso tsa ga Keresete , ke bile ke le yo o nang le kabelo mo kgalalelong e e tlaa senolwang :
60005002	Ka re : Disang letsomane la Modimo le le mo go lona , lo ntse lo lebela , e seng ka go patelelwa , mme ka pelo e e ratang , ka fa mokgweng wa Modimo ; e seng gore lo tle lo bone khumo ka bokhutlo jo bo itumelang ;
60005003	le fa e le ka mokgwa wa go rena mo go ba lo ba tshwaetsweng , fa e se ka go itira dikao mo letsomaneng .
60005004	Mme e tlaa re mogang Modimo o mogolo o bonatsiwang , lo tlaa bona serwalo sa kgalalelo se se sa onaleng .
60005005	Le lona babotlana , lo nne kutlo mo go ba e leng bagolwane . Ee , lotlhe lo itlame ka boikokobetso , go tla lo direlana , gonne Modimo o tlhabana le ba ba ikgogomosang , mme ba ba ikokobetsang o ba neye tshegofatso .
60005006	Ke gone ikokobeletseng fa tlase ga letsogo le le nonofileng la Modimo , gore o tle o lo goletse mo lobakeng lo e leng lone ;
60005007	lo ntse lo latlhela tlhobaelo yotlhe ya lona mo go one , ka o a lo babalela .
60005008	Lo nne lo ikgape , lo nne tiso : mmaba wa lona , diabolo , o potologa jaaka tau e e dumang , a batla yo o ka mo kometsang .
60005009	Lo emalane nae lo nitame mo tumelong ya lona , lo ntse lo itse fa tsone dipogiso tseo di dirafalela bakaulengwe ba lona ba ba mo lefatsheng .
60005010	Modimo wa tshegofatso yotlhe , o o lo bileditseng kwa kgalalelong ya one , e e sa khutleng mo go Keresete , e tlaa re lo sena go nna lo boga botlhoko ka lobakanyana , one ka osi o tlaa lo dira boitekanelo , o lo tiisa o lo thatafatsa .
60005011	Puso a e nne kwa go one ka bosakhutleng le ka bosaengkae . Amen .
60005012	Ke lo kwaletse go le go khutshwane ka Silefano , mokaulengwe yo o boikanngo , ke raya jaaka nna ke mo kaile , ke laya ke ba ke supa fa e , e le yone tshegofatso ya Modimo ya ammaaruri : lo emeng ka tlhomamo mo go yone .
60005013	Phuthego e e mo Babilone , e e itshenketsweng mmogo le lona , e a lo dumedisa ; le Mareko morwaake o bua jalo .
60005014	Lo dumedisanye ka katlo ya lorato . A kagiso e nne le lona lotlhe ba lo mo go Keresete .
61001001	Ke nna Simone Petere , motlhanka le moaposetole wa ga Jesu Keresete ; ke kwalela ba ba bonyeng tumelo e e tlhokegang le e e ntseng jaaka ya rona , mo tshiamong ya Modimo wa rona le Mmoloki Jesu Keresete .
61001002	Ka re : Tshegofatso e nne le lona , le kagiso e lo totafalele mo kitsong ya Modimo le ya ga Jesu Morena wa rona .
61001003	Ka gobo thata ya gagwe ya Semodimo , e re neile dilo tsotlhe tse e leng tsa botshelo le tsa poifomodimo , ka go itse ene yo o re biditseng ka kgalalelo ya gagwe le molemo wa gagwe ;
61001004	mo e leng gone ka fa o re neileng dipolelo tsa one tsa tsholofetso , tse di tlhokegang le tse dikgolo thata ka teng ; gore lo tle lo nne baabedwi ba tlholego ya Semodimo ka tsone , lo sena go falola mo sebodung se se mo lefatsheng ka dithato tsa batho .
61001005	Ee , ka ntlha ya gone moo , le lona lo ke lo oketse ka tlhaofalo , ke go re , mo tumelong ya lona lo tsenye go dira molemo , le mo go direng molemo ga lona lo tsenye kitso .
61001006	Le mo kitsong ya lona lo tsenye boikgapo ; mo boikgapong jwa lona lo tsenye pelotelele ; mo bopeloteleleng jwa lona lo tsenye poifomodimo ;
61001007	le mo poifong Modimo ya lona lo tsenye go rata bakaulengwe ; le mo go rateng bakaulengwe lo tsenye lorato .
61001008	Gonne fa dilo tse e le tsa lona , fa di bile di totile , di a bo di lo dira gore lo se nne bobodu , le fa e le botlhoka loungo , mo kitsong ya Morena wa rona Jesu Keresete .
61001009	Gonne yo o tlhokileng dilo tse , o foufetse , o bona fela se se fa gaufi , ka a lebetse go tlhapisiwa ga gagwe mo dibeng tsa bogologolo .
61001010	Ke gone bagaetsho , lo tlhoafalele bogolo go rurifatsa go bidiwa ga lona le go itshenkelwa ga lona ; gonne fa lo dira dilo tse , ga lo ketla lo kgotswa gope .
61001011	Gonne jalo lo tlaa newa go tsena ka megolokwane e megolo mo bogosing jo bo sa khutleng jwa Morena wa rona le Moreboloki , Jesu Keresete .
61001012	Ka re : Ke tlaa bo ke ntse ke iketleeleditse go lo gopodisa dilo tse , le fa lo di itse , lo bile lo tlhomame mo boammaaruring jo bo mo go lona .
61001013	Ke ithaya ke re , go siame fa ke sa ntse ke le mo motlaaganeng o , go nna ke lo tlhagafatsa ka go lo gopodisa .
61001014	Ke ntse ke itse fa go apola motlaagana wa me go tla ka bofefo , fela jaaka Morena wa rona Jesu Keresete a kile a nkitsise .
61001015	Ee , ke tlaa tlhoafalela gore e tle e re ke sena go tloga , lo sale lo ntse lo na le ka fa lo ka ikgakololang ka ga dilo tse ka teng , ka motlha mongwe le mongwe .
61001016	Gonne e rile fa re lo itsise nonofo ya Morena wa rona Jesu Keresete , le go tla ga gagwe , ra bo re sa bolele ditlhamane tse di rulagantsweng ka botlhale , mme re ne re le basupi ba re bonyeng borena jwa gagwe ka matlho .
61001017	Gonne a amogela tlotlo le kgalalelo mo Modimong Rara , jale ka go tla mo go ene lentswe le le ntseng jalo , le tswa kgalalelong e e feteletseng le re : “ Yo ke Morwaake yo o rategang yo ke kgatlhegang thata mo go ene . ”
61001018	Lentswe le , le rona ka rosi re le utlwile le tswa mo legodimong , jale ka re na nae mo thabeng e e boitshepo .
61001019	Mme re na le lefoko la polelelopele le rurifaditswe bogolo ; le lo tlaa bong lo dira sentle fa lo le tlhokomela , jaaka fa e ka bo e le lobone lo lo phatsimang mo felong fa go lefifi , go tle go tsamaye bosa bo o se , le naledi ya moso e lo tswele mo dipelong ;
61001020	lo ntse lo itse mo pele , gore ga go na polelelopele epe ya dikwalo e e iphuthololelwang ke motho a le mongwe fela .
61001021	Gonne ga go polelelopele epe e e kileng ya tla ka go rata ga motho fela ; mme go bua ga batho ga tswa mo Modimong , ka ba tlhotlhelediwa ke Mowa o o Boitshepo .
61002001	Mme go kile ga nna ga tsoga le baperofeti ba e seng bone mo bathong , jaaka le mo go lona go tlaa nna baruti ba e seng bone , ba ba tlaa tsenyang dithuto tse di senyang , ka go kukunela mo teng ba ba ba itatola le yo e leng ene Morena yo o ba rekileng , mme ba iteretse tshenyego e e fefogang .
61002002	Batho ba le bantsi ba tlaa sala ditiro tsa bone tsa bopepe morago ; mme tsela ya boammaaruri e tlaa kaiwa ka bosula ka ntlha ya bone .
61002003	Mo boiphetlhong jwa bone ba tlaa lo ntsha tlhwatlhwa , ka mafoko a boitimokanyo ; ka ba tshekiso e e ntseng e ba sekisitse gale e sa diegeng , le tshenyego ya bone e sa robaleng .
61002004	Gonne fa Modimo o se ka wa rekegela baengele jale mo lobakeng lo ba leofileng ka lone , mme wa ba latlhela mo moleteng , wa ba tswalela mo meleteng e e lefifi , go tla ba letisiwa motlha wa tshekiso ;
61002005	mme wa se ka wa rekegela lefatshe la bogologolo , jale ka o tlisa morwalela mo lefatsheng la baikepi , mme wa boloka Noa , a le moreri wa tshiamo , a na le ba bangwe ba supa .
61002006	Gape e rile o fetola metse ya Sotoma le Gomora molora , wa e sekisa ka thibegetso ya tshenyego , wa ba dira sekao sa ba ba tlaa tshelang mo boikepong ;
61002007	mme wa golola mosiami Lote , a le mo pitlaganong e e botlhoko ka go tshela ga baikepi bao mo bopepeng .
61002008	Gonne mosiami yo , ka a ne a agile mo go bone , mowa wa gagwe o o siameng wa nna wa tshwenyega ka go bona le go utlwa , ka malatsi otlhe , ditiro tsa bone tsa boiphefero mo molaong .
61002009	Morena o itse go golola badumedi mo thaelong , le go tswalela basiamolodi mopetsong , go tle go tsamaye letsatsi la tshekiso le be le ba fitlhele .
61002010	Mme bogolo bone ba ba tsamayang ka fa nameng mo thatong e e leswefatsang , mme ba nyatse taolo . E le ba ba pelokgale , le ba ba bogoma , ba sa boife go kgala ba ba tlotlegang ;
61002011	e tswa baengele , le fa ba ba gaisa mo nonofong le mo thateng , ba se ke ba ba isa tshekong fa pele ga Morena ka go ba gobolola .
61002012	Mme ba , ka ba tshwana le dibopiwa tse di se nang mogopolo , ba tsetswe e le diphologolo fela , tse di nang le go tshwarwa fela le go senngwa , ba kgale dilo tse ba se nang kitso ka ga tsone , ba tlaa re mo go boleng ga bone ba senyegele ruri ,
61002013	ka ba utlwa botlhoko , e le tuelo ya go dira tshiamololo , e le batho ba ba kayang gore ke monate go tlhapelwa go le motshegare ; ke dilabe le ditshubaba , ke ba ba tlhapelwang mo medirong ya bone ya dithato , ka ba ja modiro le lona .
61002014	Ba na le matlho a a tletseng boaka , le a a sa ka keng a bakela boleo ; ba fepise mewa e e akgaakgegang ; ba na le pelo e e tlwaetseng boiphetlho ; ke bana ba ba hutsegileng .
61002015	E rile ba tlogela tsela e e siameng , ba ya ba timela , ka ba ile le tsela ya ga Balaame morwa Beore , yo o ratileng tuelo ya go dira tshiamololo ;
61002016	mme a kgalemelelwa tlolo ya gagwe ; esela e e semumu ya bua ka lentswe la motho , ya kganela botsenwa jwa moperofeti .
61002017	Batho bao ke metswedi e e se nang metsi , ke meuwane e e kgweediwang ke sefefo ; ke ba bontsho jwa lefifi ba bo beetsweng .
61002018	Gonne ka ba bua namane e tona ya mafoko a boithamako , ba fepise bone ba e leng gone ba falolang mo go ba ba tshelang mo timelong , ba ba fepise ka dithato tsa nama ka boaka .
61002019	Ba re ba tlaa ba naya kgololesego , mme bone ka bosi e le batlhanka ba sebodu ; gonne se motho o fenngwang ke sone , ke sone se o tsenngwang mo botlhankeng ke sone .
61002020	Gonne fa e tlaa re ba sena go faloloa mo masweng a lefatshe , ka kitso ya Morena le Mmoloki Jesu Keresete , ba ba ba tloga ba itlhakatlhakanya nao , mme ba fenngwa , popego ya morago mo go bao , e tle e befe bogolo go ya pele .
61002021	Gonne go ka bo go le molemo bogolo mo go bone fa ba ka bo ba se ka ba itse tsela ya tshiamo , bogolo go go re ba sena go e itse , ba tloge ba fularele taola e e itshepileng e ba e neetsweng .
61002022	Go ba dirafaletse ka fa lefokong la ammaaruri le le reng : “ Ntša e boetse matlhatseng a yone , le kolobe e e tlhapisitsweng e boetse mo go bidikameng mo seretseng . ”
61003001	Baratwa , lo ke lokwalo lwa bobedi lo ke lo lo kwalelang ; mme mo go tsone tsoo pedi ke ntse ke tlhagafatsa dipelo tse di phepa tsa lona ka go lo gopodisa ;
61003002	gore lo gakologelwe mafoko a a builweng gale ke baperofeti ba ba boitshepo , le taolo ya Morena le Mmoloki , e lo e neilweng ka baaposetole ba lona .
61003003	Lo ntse lo itse mo pele , gore mo metlheng ya bofelo basotli ba tlaa tla ka tshotlo , ba tsamaya ka fa dithatong tsa bone .
61003004	Ba re : “ Polelo ya tsholofetso ya go tla ga gagwe e kae ? Gonne e sa le ka borara ba robala , dilo tsotlhe di sa ntse di ntse jaaka di ntse , di ntse le mo tshimologong ya popo . ”
61003005	Gonne mo ba go lebala ka bomo , gore gale bogologolo go ne go le magodimo , le lefatshe le golokilwe le kwetogile mo metsing , le bile le eme mo gare ga metsi , e le ka lentswe la Modimo .
61003006	Mme ya nna one a lefatshe la jale le senyegileng ka one , ka le penologelwa ke metsi .
61003007	Magodimo a gompieno a beetswe molelo le lefatshe , e ntse e le ka lone lentswe leo , ka a letisiwa letsatsi la tshekiso le la tshenyego ya baikepi .
61003008	Baratwa , lo se ka lwa lebala selo se le sengwe ke se , gore letsatsi le le lengwe fela mo Moreneng le ntse jaaka dinyaga di le 1 000 , le dinyaga di 1 000 di ntse jaaka letsatsi le le lengwe fela .
61003009	Morena ga a bonya ka ga polelo ya gagwe ya tsholofetso , jaaka bangwe ba tle ba kaye bonya ; mme o pelotelele mo go lona , a sa rate gore ope a swe , fa e se gore botlhe ba tle mo boikwatlhaong .
61003010	Mme letsatsi la Morena le tlaa tla jaaka legodu ; mme mo go lone magodimo a tlaa nyerega ka mogote o o tukang , le lefatshe le ditiro tse di mo go lone di tlaa lailwa ke molelo .
61003011	Mme e re ka jaana dilo tse tsotlhe di nnetse go nyerega , ana lona lo tshwanetse lwa bo lo le batho ba ba ntseng jang , mo go tsheleng gotlhe ka boitshepo le ka poifo Modimo ,
61003012	lo ntse lo lebeletse , lo bile lo tlhologeletswe go tla ga letsatsi la Modimo , le e leng lone magodimo ka a a ša a tlaa nyeregang ka lone , le dipopo tsa magodimo di tlaa tlhapologa ka mogote o o tukang ?
61003013	Mme , rona , ka fa polelong ya one ya tsholofetso , re lebeletse magodimo a maša , le lefatshe le leša , a go tlaa agang tshiamo mo go one .
61003014	Ke gone baratwa , e re ka lo lebeletse dilo tse , lo tlhoafaleleng gore lo tle lo fitlhelwe lo le mo kagisong lo se na selabe , lo se na molato mo matlhong a one .
61003015	Lo kaye gore bopelotelele jwa Morena ke poloka ; fela jaaka le ene Paulo mokaulengwe yo o rategang a lo kwaletse , ka fa botlhaleng jo o bo neilweng ;
61003016	le jaaka a kwadile mo dikwalong tsotlhe tsa gagwe , a bua ka ga dilo tse mo go tsone ; mo go nang le dilo dingwe gone tse di thata go tlhaloganngwa , tse ba ba se nang kitso le ba ba akgaakgegang ba di sokamisang , jaaka ba dira ka dikwalo tse dingwe , ba ba ba itshenya ka teng .
61003017	Ke gone lona baratwa , ka lo itsile dilo tse gale , lo itise , e se re kgotsa lwa katogana le tlhomamo ya lona ka go utswiwa dipelo ke timelo ya baikepi .
61003018	Mme golang mo tshegofatsong le mo kitsong ya Morena wa rona le Mmoloki Jesu Keresete . A kgalalelo e nne go ene , jaanong le ka bosakhutleng . Amen .
62001001	Se se sa leng se nna le mo tshimologong , se re se utlwileng , se re se bonyeng ka matlho , se re se lebileng , le se diatla tsa rona di se tshweretshwereng ka ga Lefoko la Botshelo ;
62001002	— mme Botshelo ja bonatshega , mme re bonye , re bile re a supa , re lo bolelela botshelo jo , botshelo jo bo sa khutleng , jo bo neng bo na le Rara , jwa bonatshediwa rona —
62001003	se re se bonyeng ra se utlwa , ke sone se re se lo bolelelang le lona , gore le lona lo bone bolekane le rona . Ruri bolekane jwa rona ke go kopana le Rara , le Morwawe Jesu Keresete .
62001004	Mme dilo tse re di kwala gore boitumelo jwa rona bo dirafale .
62001005	E ke yone taetso e re e utlwileng mo go ene , re bile re e lo bolelela gore , Modimo ke lesedi , mme ga go na lefifi lepe mo go one .
62001006	Fa re re re na le bolekane le one , mme re tsamaya mo lefifing , re a aka , mme ga re dire boammaaruri .
62001007	Mme fa re tsamaya mo leseding , jaaka one o le mo leseding , re na le bolekane , mongwe le yo mongwe ; mme madi a ga Jesu Morwa one a re tlhapisa mo boleong jotlhe .
62001008	Fa re re ga re na boleo bope , re a itsietsa , le boammaaruri ga bo yo mo go rona .
62001009	Fa re ipolela dibe tsa rona , one o boikanngo le tshiamo ya go re itshwarela dibe tsa rona , le go re tlhapisa mo tshiamololong yotlhe .
62001010	Fa re re , ga re a leofa , re a o akisa , le lefoko la one ga le yo mo go rona .
62002001	Banyana ba me , dilo tse ke a di lo kwalela , gore lo tle lo se ka lwa leofa . Mme fa motho mongwe a leofa re na le Mmueledi kwa go Rara , e bong mosiami Jesu Keresete .
62002002	Ke ene seletlanyo se se ntsheditsweng dibe tsa rona ; e be e se sa tsona rona tsosi fela , mme le gone e le sa tsa lefatshe lotlhe .
62002003	Ke gone ka fa re itseng ka teng fa re mo itse , fa re boloka ditaolo tsa gagwe .
62002004	Yo o reng : “ Ke a mo itse , ” mme a sa boloke ditaolo tsa gagwe , o maaka ; boammaaruri ga bo yo mo go ene .
62002005	Mme le fa e le mang yo o bolokang lefoko la gagwe , ruri lorato lwa Modimo lo dirilwe boitekanelo mo go ene . Ke gone ka fa re itseng fa re le mo go ene ka teng :
62002006	Yo o reng o ntse mo go ene , o tshwanetse le ene a bo a tsamaya fela jaaka ene a kile a tsamaya .
62002007	Baratwa , ga ke lo kwalele taolo epe e ntšha , fa e se taolo e kgologolo fela , e lo sa leng lo e tshola mo tshimologong ; taolo e kgologolo ke lefoko le lo kileng lwa le utlwa .
62002008	Gape , ke lo kwalela taolo e ntšha , e e leng boammaaruri mo go ene le mo go lona ; ka lefifi le a anoga , le lesedi la ammaaruri le setse le phatsima le jaana .
62002009	Yo o reng o mo leseding , mme a ila mogagabo , o ntse o mo lefifing le gompieno .
62002010	Yo o ratang mogagabo o ntse mo leseding , mme ga go na kgopiso epe mo go ene .
62002011	Mme yo o ilang mogagabo , o mo lefifing , o bile o tsamaya mo lefifing , ga a itse kwa o yang teng , gonne lefifi le mo foufaditse matlho .
62002012	Ke lo kwalela , banyana ba me , ka gobo lo itshwaretswe dibe tsa lona , ka ntlha ya leina la gagwe .
62002013	Ke lo kwalela , borrabana , ka gobo lo itse ene yo o ntseng a le teng le kwa tshimologong . Ke lo kwalela makau , ka gobo lo fentse yo o bosula . Ke lo kwaletse banyana , ka gobo lo itse Rara .
62002014	Ke lo kwaletse borrabana , ka gobo lo itse ene yo o ntseng a le teng le mo tshimologong . Ke lo kwaletse makau , ka gobo lo le thata , lefoko la Modimo le ntse mo go lona , mme lo fentse yo o bosula .
62002015	Se rateng lefatshe , le fa e le dilo tse di mo lefatsheng . Fa motho a rata lefatshe , lorato lwa Rara ga lo yo mo go ene .
62002016	Gonne tsotlhe tse di mo lefatsheng , e bong thato ya nama , le kgatlhego ya matlho , le mabela a botshelo , ga se ga Rara , ke ga lefatshe .
62002017	Lefatshe le a feta le thato ya lone ; mme yo o dirang go rata ga Modimo o ntse ka bosakhutleng .
62002018	Banyana , ke nako ya bofelo ; jaaka lo kile lwa utlwa fa moganetsa Keresete a tla , le gompieno go setse go tsogile baganetsa Keresete ba le bantsi ; re itse ka gone fa e le nako ya bofelo .
62002019	Ba dule mo go rona , mme ya bo e ne e se ba rona ; gonne fa e ka bo e ne e le ba rona , ba ka bo ba sa ntse ba na le rona ; mme ba tswa , gore ba tle ba bonatshiwe ka fa ba seng ba rona botlhe ka teng .
62002020	Mme lo na le tlotso e e tswang mo Moitsheping , mme lo itse dilo tsotlhe .
62002021	Ga ke a lo kwalela ka gobo lo sa itse boammaaruri , mme e le ka gobo lo bo itse , le ka gobo boammaaruri ga bo na maaka .
62002022	Moaki e mang fa e se yo o latolang go re Jesu ga se Keresete ? Ke ene moganetsa Keresete , e bong ene yo o itatolang Rara le Morwawe .
62002023	Le fa e le mang yo o itatolang Morwa Modimo , yo ke ene Rara e seng wa gagwe ; yo o ipolelang Morwa Modimo , Rara le ene o na nae .
62002024	Ka ga lona , se lo sa leng lo se utlwa mo tshimologong , a se ke se nnele ruri mo go lona . Fa se lo sa leng lo se utlwa mo tshimologong se nnela ruri mo go lona , le lona lo tlaa nnela ruri mo go Morwa Modimo , le mo go Rara .
62002025	E ke yone polelo e o re solofeditseng ka yone , e bong botshelo jo bo sa khutleng .
62002026	Dilo tse ke di lo kwaletse ka ga ba ba ratang go lo gogela kwa timelong .
62002027	Mme ka ga lona , tlotso e lo e amogetseng mo go ene e ntse mo go lona , mme ga lo batle gore ope a lo rute ; jaaka tlotso ya gagwe e lo ruta ka ga dilo tsotlhe , e le ammaaruri , e se maaka , fela jaaka e lo rutile , nnang fela mo go ene .
62002028	Jaana banyana ba me , nnelang ruri mo go ene ; gore e tle e re fa a ka bonatshiwa , re ke re dire le tshosologo , mme re se ka ra tlhajwa ke ditlhong fa pele ga gagwe mo go tleng ga gagwe .
62002029	Fa lo itse gore ene o tshiamo , lo a itse le gone fa mongwe le mongwe yo o dirang tshiamo a tsetswe ke ene .
62003001	Bonang ka fa lorato lo ntseng ka teng lo Rara o re ratileng ka lone , fa e bo ne ne fano re bidiwa bana ba Modimo ; mme re ntse fela jalo . Lefatshe ga le re itse , ka ntlha ya gobo le ene ga le a ka la mo itse .
62003002	Baratwa , jaanong re bana ba Modimo , mme ga go ise go bonatshiwe ka fa re tlaa nnang ka teng . Re a itse gore fa a bonatshiwa re tlaa tshwana nae ; gonne re tlaa mmona fela jaaka a ntse .
62003003	Mongwe le mongwe yo o nang le tsholofelo eo e tlhomilwe mo go ene , o a itshekisa , fela jaaka ene a le boitsheko .
62003004	Mongwe le mongwe yo o dirang boleo o dira boiphefero mo molaong ; boleo ke boiphefero mo molaong .
62003005	Lo a itse fa a bonatshitswe gore a tlose boleo ; mme mo go ene ga go na boleo .
62003006	Le fa e le mang yo o nnelang ruri mo go ene ga a leofe ; yo o leofang ga a ise a mmone , le fa e le go mo itse .
62003007	Banyana ba me , a motho ope a se ka a lo gogela timelong ; yo o dirang tshiamo o tshiamo , fela jaaka le ene a le tshiamo .
62003008	Yo o dirang boleo ke oo rra diabolo ; gonne diabolo o sa le a leofa le mo tshimologong . Morwa Modimo o bonatsheditswe moo , gore a senye ditiro tsa diabolo .
62003009	Yo o tsetsweng ke Modimo ga a dire boleo bope , ka peo ya one e nnela ruri mo go ene , mme ga a ka ke a leofa , ka a tsetswe ke Modimo .
62003010	Bana ba Modimo ba farologanyesega ka mokgwa o le bana ba diabolo ; yo o sa direng tshiamo ga se wa Modimo , le ene yo o sa rateng mogagabo .
62003011	Gonne e ke yone taetso e lo sa leng lo e utlwa mo tshimologong , gore re ratane .
62003012	Re se ka ra nna jaaka Kaine a nna wa yo o bosula , a bolaya monnawe . Mme o mmolaetseng ? E ne e le ka gobo ditiro tsa gagwe di le bosula , mme tsa ga monnawe di siame .
62003013	Lo se gakgamale , bagaetsho , fa lefatshe le lo ila .
62003014	Re a itse fa re dule mo losong , re ile go tsena mo botshelong ka gobo re rata bakaulengwe . Yo o sa rateng o ntse mo losong fela .
62003015	Yo o ilang mogagabo ke mmolai ; mme lo itse fa go se mmolai ope yo botshelo jo bo sa khutleng bo ntseng mo go ene .
62003016	Lorato re lo itse ka gone mo , ka a ineetse mo losong ka ntlha ya rona ; mme le rona re tshwanetse go ineela mo losong ka ntlha ya ba ga rona .
62003017	Mme le fa e le mang yo o nang le dilo tsa lefatshe , mme a bona mogagabo a tlhoka , a ikitsa go mo tlhomogela pelo , ana lorato lwa Modimo lo ka nna jang mo go ene ?
62003018	Banyana ba me , a re se rateng ka molomo fela , le fa e le ka loleme fela ; fa e se ka tiro le boammaaruri .
62003019	Re tlaa itse fa re le ba boammaaruri ka gone mo , re tlaa itsholofetsa pelo fa pele ga one .
62003020	Mo go se fela pelo tsa rona di re nyatsang mo go sone ; ka Modimo o le mogolo go feta dipelo tsa rona , mme o itse dilo tsotlhe .
62003021	Baratwa , fa pelo tsa rona di sa re nyatse , re na le botlhokapoifo ntlheng ya Modimo ;
62003022	le fa e le eng se re se lopang fela , re se amogela mo go one , ka re bolokile ditaolo tsa one , re bile re dira dilo tse di kgatlhang mo matlhong a one .
62003023	E ke yone taolo ya one , gore re dumele mo ineng la Morwa one Jesu Keresete , le go ratana , fela jaaka o re neile taolo .
62003024	Yo o bolokang ditaolo tsa one o nnela ruri mo go one , le one mo go ene . Mme re a itse ka gone mo fa o nnetse ruri mo go rona , ka Mowa o o o re neileng .
62004001	Baratwa , lo se ka lwa dumela mowa mongwe le mongwe fela , mme lo tlhotlhomise mewa , bo ke ya Modimo ; ka baperofeti ba le bantsi ba e seng bone ba tswetse mo lefatsheng .
62004002	Mowa wa Modimo lo tlaa o itse ka gone mo ; mowa mongwe le mongwe o o ipolelang gore Jesu Keresete o tsile mo nameng , ke one wa Modimo .
62004003	Mme mowa mongwe le mongwe o o sa ipoleleng Jesu , ga se wa Modimo ; o ke one mowa wa moganetsa Keresete , o lo o utlwetseng fa o tla ; jaanong o setse o le mo lefatsheng .
62004004	Lona lo ba Modimo , banyana ba me , lo ba fentse ; ka yo o mo go lona a le mogolo go feta yo o mo lefatsheng .
62004005	Bone ke ba lefatshe ; ke gone ba buang jaaka ba lefatshe , mme lefatshe le ba utlwe .
62004006	Rona re ba Modimo ; yo o itseng Modimo o a re utlwa ; mme yo o seng wa Modimo ga a re utlwe . Re a itse mowa wa boammaaruri , le mowa wa timelo ka gone moo .
62004007	Baratwa , a re rataneng ; gonne lorato ke selo sa Modimo . Mongwe le mongwe yo o ratang o tsetswe ke Modimo , o bile o itse Modimo .
62004008	Yo o sa rateng ga a itse Modimo ; gonne Modimo o lorato .
62004009	Lorato lwa Modimo lo bonatsheditswe rona ka gone moo , ka Modimo o romile Morwa one yo o tsetsweng a le esi mo lefatsheng , gore re tshele ka ene .
62004010	Lorato lo mo , e seng gore re ratile Modimo , fa e se gore , o ratile rona , mme wa roma Morwa one go tla a nna seletlanyo se se ntsheditsweng dibe tsa rona .
62004011	Baratwa , fa Modimo o re ratile mo go kalo , le rona re tshwanetse go ratana .
62004012	Ga go motho ope yo o ileng a bona Modimo ka motlha ope ; fa re ratana , Modimo o nnetse ruri mo go rona , le lorato lwa one lo dirilwe boitekanelo mo go rona .
62004013	Re a itse fa re nnetse ruri mo go one , le one mo go rona ka gone moo , ka o re abetse Mowa wa one .
62004014	Re bonye , re bile re a supa fa Rara a romile Morwawe go tla a nna Mmoloki wa lefatshe .
62004015	Le fa e le mang yo o tlaa ipolelang gore Jesu ke Morwa Modimo , Modimo o nnetse ruri mo go ene , le ene mo Modimong .
62004016	Re a itse , re bile re dumetse lorato lo Modimo o re ratang ka lone . Modimo o lorato ; yo o nnetseng ruri mo loratong , o nnetse ruri mo Modimong , le Modimo o nnetse ruri mo go ene .
62004017	Lorato lo dirwa boitekanelo kwano go rona ka gone mo , gore re tle re nne le botlhokapoifo mo tsatsing la tsheko ; gonne jaaka a ntse , le rona re ntse fela jalo mo lefatsheng leno .
62004018	Ga go na poifo epe mo loratong ; mme lorato lo lo itekanetseng lo tle lo latlhele poifo kwa ntle , ka poifo e na le petso ; yo o boifang ga a a dirwa boitekanelo mo loratong .
62004019	Rona re a rata , ka gobo o re ratile pele .
62004020	Fa motho a re : “ Ke rata Modimo , ” mme a ile mogagabo , o maaka ; gonne yo o sa rateng mogagabo yo o mmonang ka matlho , ga a ka ke a rata Modimo , o a iseng a o bone .
62004021	Mme taolo e re e tshotse mo go ene , gore yo o ratang Modimo , a a rate le mogagabo .
62005001	Le fa e le mang yo o dumelang fa Jesu e le Keresete , o tsetswe ke Modimo ; mme yo o ratang yo o tsetseng , o bile o rata le ene yo o tsetsweng ke ene .
62005002	Re a itse fa re rata bana ba Modimo ka gone mo , mogang re ratang Modimo , re dira ditaolo tsa one .
62005003	Gonne lo ke lone lorato lwa Modimo , gore re boloke ditaolo tsa one ; ditaolo tsa one ga di tlhokofatse .
62005004	Gonne sengwe le sengwe se se tsetsweng ke Modimo se fenya lefatshe ; e ke yone phenyo e e fenyang lefatshe , e bong tumelo ya rona .
62005005	E mang yo o fenyang lefatshe , fa e se yo o dumelang fa Jesu e le Morwa Modimo ?
62005006	Yo ke ene yo o tsileng ka metsi le madi , e bong Jesu Keresete ; e seng ka metsi a le osi , mme ka metsi le ka madi .
62005007	Mowa ke one o o supang , ka Mowa ke one boammaaruri .
62005008	Gonne go bararo ba ba supang , e bong Mowa le metsi , le madi ; mme boo bararo ba supela gongwe .
62005009	Fa re amogela tshupo ya batho , tshupo ya Modimo e kgolo bogolo ; gonne tshupo ya Modimo ke e , gore o supile ka ga Morwa one .
62005010	Yo o dumelang mo go Morwa Modimo , o na le tshupo mo teng ga gagwe ; yo o sa dumelang Modimo , o o akisitse ; ka a se ka a dumela tshupo e Modimo o e supileng ka ga Morwa one .
62005011	Mme tshupo ke yone e , gore Modimo o re neile botshelo jo bo sa khutleng , mme botshelo joo bo mo go Morwa one .
62005012	Yo o nang le Morwa Modimo o na le botshelo joo ; yo o se nang Morwa Modimo ga a na botshelo joo .
62005013	Dilo tse ke di lo kwaletse , gore lo itse fa lo na le botshelo jo bo sa khutleng , ke raya lona ba lo dumelang mo ineng la Morwa Modimo .
62005014	Mo ke jone botlhokapoifo jo re nang najo ntlheng ya gagwe , gore fa re lopa sengwe ka fa go rateng ga one , o a re utlwa .
62005015	Fa re itse gore le fa e ka bo e le eng se re se lopang o bo o re utlwa , re a bo re itse fa re tshotse ditopo tse re di lopileng mo go one .
62005016	Fa motho mongwe a bona mogagabo a dira boleo bongwe , e se jo bo isang losong , o tlaa lopa , Modimo o tlaa mo naya botshelo jwa ba ba sa direng boleo jo bo isang losong . Go na le boleo jo bo isang losong ; ga ke bue ka ga jone , fa ke re , a a lope .
62005017	Tshiamololo yotlhe ke boleo ; mme go na le boleo jo bo sa iseng losong .
62005018	Re a itse gore le fa e le mang yo o tsetsweng ke Modimo ga a leofe ; mme yo o tsetsweng ke Modimo o a ikgapa , yo o bosula ga a mo ame .
62005019	Re a itse fa re le ba Modimo , mme lefatshe lotlhe le namaletse fa tlase ga yo o bosula .
62005020	Re a itse fa Morwa Modimo a tsile , o bile o re neile tlhaloganyo ya gore re itse ene yo o leng boammaaruri , le gore re mo go ene yo o boammaaruri , e bong mo go Morwa one Jesu Keresete . Yo , ke ene Modimo wa ammaaruri , le botshelo jo bo sa khutleng .
62005021	Banyana ba me , ikefeng mo medimong ya disetwa .
63001001	Ke nna mogolwane , ke kwalela mohumagadi wa moitshenkedwi , le bana ba gagwe ba ke ba ratang ruri : mme e seng nna nosi , mme le botlhe ba ba itseng boammaaruri ;
63001002	ka ntlha ya jone boammaaruri jo bo nnetseng ruri mo go rona , bo tlaa nnela ruri le rona ka bosakhutleng .
63001003	Ka re , tshegofatso e tlaa nna le rona , le boutlwelobotlhoko , le kagiso , e le tse di tswang mo Modimong Rara , le mo go Jesu Keresete , Morwa Rara , mo boammaaruring le mo loratong .
63001004	Ke itumela thata ka ke fitlhetse bangwe ba bana ba gago ba tsamaya mo boammaruring , fela jaaka re amogetse taolo mo go Rara .
63001005	Mme jaana ke a go rapela , mohumagadi , e seng jaaka e kete ke go kwalela taolo nngwe e ntšha , fa e se e re ntseng re na nayo le mo tshimologong , ya gore re ratane .
63001006	Lo ke lone lorato , gore re ke re tsamaye ka fa ditaolong tsa one . E ke yone taolo , fela jaaka lo ntse lwa nna lwa utlwa le mo tshimologong , gore lo ke lo tsamaye mo go one .
63001007	Gonne batsietsi ba le bantsi ba tswetse mo lefatsheng , e bong bone ba ba sa ipoleleng fa Jesu Keresete a tsile mo nameng . Motsietsi ke ene yoo , le moganetsa Keresete .
63001008	Lo ipone , gore lo se ka lwa latlhegelwa ke dilo tse re di dirileng , fa e se gore lo tle lo amogele tuelo e e tletseng .
63001009	Le fa e le mang yo o tlolelang pele , a sa nnele ruri mo thutong ya ga Keresete , ga a na Modimo ; yo o nnelang ruri mo thutong eo , ke ene yo o nang le Rara le Morwawe .
63001010	Fa mongwe a tla mo go lona , a sa tle le thuto e , lo se ka lwa mo tsholela mo ntlong ya lona , le gone lo se ka lwa mo dumedisa ;
63001011	gonne yo o mo dumedisang o tlhakanetse nae ditiro tsa gagwe tse di bosula .
63001012	E re ka ke na le dilo di le dintsi go di lo kwalela , ke ne ke sa rate go di kwala ka pampiri le enke ; ke solofetse gore ke tlaa fitlha koo go lona , le gore re tlaa bua re lebanye , gore boitumelo jwa lona bo tle bo dirale .
63001013	Bana ba ga monnao wa moitshenkedwi , ba a go dumedisa .
64001001	Ke nna mogolwane ; ke kwalela Gaio moratwa , yo ke mo ratang ruri .
64001002	Moratwa , ke rapela gore mo dilong tsotlhe o tle o tlhogonolofale , o robale sentle , fela jaaka mowa wa gago o a bo o ntse o tlhogonolofetse .
64001003	Gonne nkile ka itumela thata jale ka bakaulengwe bangwe ba tla , ba supa ka ga boammaaruri jwa gago , fela jaaka o ntse o tsamaya mo boammaaruring .
64001004	Ga ke na boitumelo bope jo bo fetang jo , jwa go utlwa fa bana ba me ba ntse ba tsamaya mo boammaaruring .
64001005	Moratwa , o dira tiro ya boikanngo mo go sengwe le sengwe se o se direlang ba e leng bakaulengwe , e bile e le baeng ;
64001006	ba ba supileng ka ga lorato lwa gago fa pele ga phuthego ; ba e tlaa reng o ba tsamaisetsa pele mo loetong lwa bone , ka mokgwa o o tshwanetseng Modimo , o tlaa bo o dira sentle ;
64001007	ka ba bolotse ka ntlha ya Leina fela , ba sa amogele sepe mo go Baditšhaba .
64001008	Ke gone , re tshwanetse go gorosa ka pula ba ba ntseng jalo , gore re tle re nne badiri mmogo le boammaaruri .
64001009	Nkile ka kwalela phuthego lefoko lengwe ; mme Dioterefese , yo o eletsang ya bo e le ene tlhogo mo go bone , ga a re tshole .
64001010	Ke gone , fa ke ka ya koo , ke tlaa gakologelwa ditiro tsa gagwe tse o di dirang , ka a ntse a re balabalela ka mafoko a a bosula ; mme le mo , go bo go sa lekane ; go le ene ga a tshole bakaulengwe , le ba ba eletsang go dira jalo o a ba itsa , a ba leleke mo phuthegong .
64001011	Moratwa , o se ka wa etsa se se bosula , fa e se se se molemo fela . Yo o dirang molemo ke wa Modimo ; yo o dirang bosula ga a ise a bone Modimo .
64001012	Demeterio o na le tshupo ya batho botlhe , le ya jone boammaaruri ka josi . Ee , le rona re a supa ; mme o a itse fa tshupo ya rona e le boammaaruri .
64001013	Ke ne ke na le dilo di le dintsi go di go kwalela , mme ga ke rate go di go kwalela ka enke le pene .
64001014	Ke solofetse gore ke tlaa akofa ke go bona , mme re tlaa bua re lebanye . Kagiso e nne nao . Ditsala di a go dumedisa . O tle o dumedise ditsala ka maina .
64001015	
65001001	Ke nna Juta , motlhanka wa ga Jesu Keresete , le monnaa Jakobe , ke kwalela ba ba biditsweng , ba ba rategang mo Modimong Rara , ba boloketswe Jesu Keresete :
65001002	A kutlwelobotlhoko e nne le lona , lo bo lo totafalelwe ke kagiso le lorato .
65001003	Baratwa , e rile ke sa ntse ke tlhoafaletse go lo kwalela ka ga poloko e re e tlhakanetseng , ka patelelwa ke pelo gore ke lo kwalele go lo laya , gore lo nne tlhoafalo go ganelela tumelo e e sa leng e neelelwa baitshepi ruri .
65001004	Gonne go na le batho bangwe ba ba kukunetseng mo teng , e bong ba ba baakanyeditsweng tshekiso e , gale bogologolo ; e le batho ba ba sa reng Modimo sepe , ba fetola tshegofatso ya Modimo wa rona bopepe , ba itatola yo e leng ene Mong wa rona le Morena wa rona yo o esi , e bong Jesu Keresete .
65001005	Jaana ke eletsa go lo gakolola , le fa dilo tsotlhe lo ntse lo di itsetse ruri fela , jaaka e rile Morena a sena go golola tšhaba nngwe mo lefatsheng la Egepeto , morago a senya ba ba se kang ba dumela .
65001006	Le baengele ba ba se kang ba tshegetsa boemo jwa bone , mme ba tlogela jo e leng bonno jwa bone , o ba letisitse letsatsi le legolo la tsheko , ba le mo dikgolegong tse di sa hunololweng ka bosakhutleng , ba le kwa tlase ga lefifi .
65001007	Fela jaaka metse ya Sotoma le Gomora , le metse e e neng e le mo tikologong ya yone , ka e ile ya etsa bone bao , ya ineela mo kgokafalong , ya latela mokgwa wa nama e sele , e beilwe sekao ka go bediwa ka molelo o o sa khutleng .
65001008	Le fa go ntse jalo , le bone ba , ba ntse jalo mo go loreng ga bone , ba leswefatsa nama , ba nyatsa puso , ba kgala batlotlegi .
65001009	Mikaele moengele yo mogolo , o rile a ganela le diabolo , a tatalalana nae ka ga mmele wa ga Moše , a boifa go mo sekisa ka go mo gobolola , mme a bua a re : “ A Morena a go kgalemele . ”
65001010	Mme ba , ba kgala dilo dingwe le dingwe tse ba sa di itseng ; tse ba di itseng ka mokgwa wa tlholego , jaaka dibopiwa tse di se nang tlhaloganyo , ba senyega mo go tsone dilo tseo .
65001011	A bo go latlhega bone ! Gonne ba tsamaile ka tsela ya ga Kaine , ba siana ka go phomegela mo timelong ya ga Balaame ka go itaola , gore ba tle ba bone tuelo ; ba swela mo tsuololong ya ga Kora .
65001012	Ba ke bone mafika a a ikepetseng mo medirong ya lona ya dithato , mogang ba jang modiro le lona , ke badisa ba ba ikotlang ba se na poifo ; ke maru a a se nang metsi , a a tsamaisiwang ke diphefo ; ke ditlhare tsa Gwetla tse di se nang loungo , tse di suleng tsa ba tsa swa , tsa khumolwa ka medi .
65001013	Ke makhubu a lewatle a a tlolakang , ba phoka mafulo a ditlhong tsa bone ; ke dinaledi tse di kailang fela , ba bontsho jwa lefifi ba bo beetsweng ka bosakhutleng .
65001014	E bile ke bone ba ba boleletsweng pele ke Enoke wa bosupa go tloga mo go Atame , a re : “ Bonang , Morena o ne a tla a na le baitshepi ba gagwe ba le makgolokgolo .
65001015	A tla go dirafaletsa botlhe katlholo , le go tshwarisa baikepi botlhe ditiro tsotlhe tsa boikepo tse ba di dirileng ka go ikepa , le dilo tse di thata tsotlhe , tse baleofi ba ba ikepang ba di buileng ka ga gagwe . ”
65001016	Ba ke bangongoregi le bagaladi , ba ba tsamayang ka fa dithatong tsa bone — melomo ya bone e bua mafoko a matona a a budulogileng — ba tlhaola batho ka go solofela thuso .
65001017	Mme lona , baratwa , gakologelwang mafoko a a builweng gale ke baaposetole ba Morena wa rona Jesu Keresete .
65001018	A ka fa ba lo reileng ka teng ba re : “ E tlaa re mo motlheng wa bofelo go tlaa tla basotli , ba ba tlaa tsamayang ka fa dithatong tsa bone tsa boikepo . ”
65001019	Ba ke bone ba ba dirang dikgaogano , ba maikutlo a senama , ba se na Mowa .
65001020	Mme lona baratwa , lo re lo ntse lo ikaga mo tumelong ya lona e e itshepileng segolo , le lo ntse lo rapela mo Moweng o o Boitshepo ,
65001021	lo nne lo ipoloke mo loratong lwa Modimo , lo ntse lo lebeletse kutlwelobotlhoko ya Morena wa rona Jesu Keresete , e e isang botshelong jo bo sa khutleng .
65001022	Bangwe lo ba utlwele botlhoko , e bong ba ba akabalang .
65001023	Bangwe lo ba boloke , ka go ba swatola mo molelong ; bangwe lo ba utlwele botlhoko ka poifo , lo ntse lo ila le se e leng seaparo se se mathegetsweng ke leswe la senama .
65001024	Jaana yo o nonofileng go lo babalela , gore lo se kgopege , le go lo baya fa pele ga kgalalelo ya one lo se na bogole , lo le mo boitumelong jo bogolo thata ,
65001025	Modimo o o osi , Mmoloki wa rona , a kgalalelo e nne kwa go one , le borena , le puso , le thata , pele ga metlha yotlhe , le jaana , le ka metlha ya bosaengkae , ka Jesu Keresete Morena wa rona . Amen .
66001001	Tshenolo ya ga Jesu Keresete , e Modimo o e mo neileng , gore a e bontshe batlhanka ba gagwe , e bong ya dilo tse di tlaa akofang di dirafala ; mme a roma moengele wa gagwe , a e bolelela Johane motlhanka wa gagwe ;
66001002	yo o supileng ka ga lefoko la Modimo , le ka ga tshupo ya ga Jesu Keresete , ke go re ka ga dilo tsotlhe tse o di bonyeng .
66001003	Go sego yo o balang , le ba ba utlwang mafoko a polelelopele e , ba ba ba boloka dilo tse di kwadilweng mo go yone ; gonne lobaka lo atametse .
66001004	Nna Johane , ke kwalela diphuthego tse supa tse di mo lefatsheng la Asia , ka re : Tshegofatso e nne le lona le kagiso tse di tswang kwa go yo o gone , le yo o neng a ntse a le gone , le yo o tlaa tlang ; le e e tswang mo Meweng e supa , e e fa pele ga setulo sa bogosi ;
66001005	le mo go Jesu Keresete , yo e leng ene mosupi yo o ikanyegang , wa motsalwapele wa baswi , le molaodi wa dikgosi tsa lefatshe . Ene yo o re ratang , a re golola mo dibeng tsa rona ka madi a gagwe ;
66001006	a re dira go nna bogosi le go nna baperesiti ba Modimo wa gagwe le Rraagwe ; a kgalalelo e nne go ene , le puso ka bosakhutleng le ka bosaengkae . Amen .
66001007	Bonang , o etla a le mo marung ; matlho otlhe a tlaa mmona , le ba ba mo tlhabileng ; le ditso tsotlhe tsa lefatshe di tlaa mo leba di lela . Fela jalo , Amen .
66001008	“ Ke nna ene Alefa le Omega , ” go bua Morena Modimo o o gone , le o o ntseng o le gone , le o o tlang , e bong Mothatayotlhe .
66001009	Nna Johane , mogalona , le yo ke tlhakanetseng le lona pitlagano ya ga Jesu , le bogosi , le bopelotelele jwa gagwe , ke ne ke le mo setlhakeng se go tweng Patemose , ka ntlha ya lefoko la Modimo le tshupo ya ga Jesu .
66001010	Ka bo ke tsenywe ke Mowa ka letsatsi la Morena , mme ka utlwa lentswe le legolo kwa morago ga me , e kete la lonaka ,
66001011	le bua , le re : “ Se o se bonang , o se kwale mo lokwalong , mme o lo tsamaise le diphuthego tse supa ; e bong kwa Efeso , le kwa Semurena , le kwa Peregamo , le kwa Thiatira , le kwa Saredise , le kwa Filatelefia , le kwa Laodikea . ”
66001012	Mme ka retologa , ka re ke bona lentswe le le mpuisang . Mme ya re ke retologile ka bona ditlhomo tsa gouta di supa tsa dipone ;
66001013	mme mo gare ga ditlhomo ga bo go le mongwe yo o tshwanang le Morwa Motho , a apere kobo e e fitlhang kwa dinaong , a itlamile mo magetleng ka moitlamo wa gouta .
66001014	Tlhogo ya gagwe ya bo e le tshweu le moriri wa gagwe , jaaka boboa jo bosweu , go le gosweu jaaka kapoko ; matlho a gagwe a bo a ntse jaaka kgabo ya molelo ;
66001015	dinao tsa gagwe di ntse jaaka kgotlho e e gotlhilweng , jaaka e kete e ntlafaditswe mo leubeng ; lentswe la gagwe ya bo e kete go suma ga metsi a le mantsi .
66001016	A bo a tshotse dinaledi di supa ka seatla sa gagwe se segolo ; mo molomong wa gagwe ga bo go tswa tšhaka e e lootsegileng , e e magale mabedi ; sefatlhogo sa gagwe sa nna jaaka letsatsi fa le phatisma ka thata ya lone .
66001017	Ya re ke mmona ka wela fa dinaong tsa gagwe , ke ntse jaaka moswi fela . A mpaya seatla sa gagwe se segolo a re : “ O se ka wa boifa ; ke nna wa ntlha le wa bofelo ,
66001018	e bile ke nna Motshedi ; ke ne ke sule , mme bonang , ke tshedile ka bosakhutleng ; ke tshotse dikopololo tsa loso le tsa Bobipo .
66001019	Ke gone o kwale dilo tse o di bonyeng , le dilo tse di le yong , le dilo tse di tlaa namang di dirafala ;
66001020	bokwateng jwa dinaledi tse supa tse o di bonyeng mo seatleng sa me se segolo , le jwa ditlhomo tsa dipone tse supa tsa gouta . Dinaledi tse supa ke baengele ba diphuthego tse supa ; le ditlhomo tse supa tsa dipone ke diphuthego di supa .
66002001	“ Kwalela moengele wa phuthego e e mo Efeso , o re : ‘ Yo o tshotseng dinaledi tse supa mo seatleng sa gagwe se segolo , yo o tsamayatsamayang mo gare ga ditlhomo tsa dipone tse di supang tsa gouta , o bua dilo tse , a re :
66002002	Ke a di itse ditiro tsa gago , le letsapa la gago , le bopelotelele jwa gago , le ka fa o sa rateng batho ba ba bosula ka teng , le jaaka o lekile ba ba ipitsang baaposetole , mme e se bone , mme wa fitlhela e le batsietsi fela ;
66002003	o na le bopelotelele , wa nna wa itshoka , ka ntlha ya leina la me , mme wa bo o ise o lape .
66002004	Ke go nyaletsa se , ka re , o tlogetse lorato lwa gago lwa ntlha .
66002005	Ke gone , a ko o gakologelwe kwa e rileng o wa wa bo o tswa teng , mme o ikwatlhaye , o dire ditiro tsa ntlha ; fa go sa nna jalo , ke tlaa ya koo go wena , ke tlosa setlhomo sa gago sa lobone mo bonnong jwa sone , fa o sa ikwatlhaye .
66002006	Mme se o nang naso ke se , o ila ditiro tsa Banikolaitane , tse le nna ke di ilang .
66002007	“ ‘ Yo o nang le tsebe , a utlwe se Mowa o se buang le diphuthego . Yo o fenyang , ke ene yo ke tlaa mo nayang go ja setlhare sa botshelo , se se mo Parataisong ya Modimo . ’
66002008	“ O kwalele moengele wa phuthego e e mo Semurena , o re : ‘ Wa ntlha le wa bofelo , yo o kileng a swa , a ba a tshela gape , o bua dilo tse , a re :
66002009	Ke a e itse pitlagano ya gago , le khumanego ya gago — mme o humile — ke a go itse go tlhapatsa ga ba ba ikayang gore ke Bajuta , mme e se bone , e le ba phuthego nngwe ya ga Satane .
66002010	O se ka wa boifa dilo tse o tlogang o boga botlhoko jwa tsone . Bonang , diabolo o tloga a latlhela bangwe ba lona mo ntlong ya kgolegelo , gore lo lekwe ; mme lo tlaa bona pitlagano ka malatsi a le some . O nne boikanngo fela le go ya kwa losong , mme ke tlaa go naya serwalo sa botshelo .
66002011	“ ‘ Yo o nang le tsebe , a a utlwe se Mowa o se buang le diphuthego . Yo o fenyang ga a ketla a utlwisiwa botlhoko ke loso lwa bobedi . ’
66002012	“ O kwalele moengele wa phuthego e e mo Peregamo , o re : ‘ Yo o tshotseng tšhaka e e lootsegileng , e e magale mabedi , o bua dilo tse , a re :
66002013	Ke a go itse kwa o agileng teng , e bong kwa setulo sa ga Satane sa bogosi se leng teng ; mme o ntse o ngaparetse leina la me , wa se ka wa itatola tumelo ya me , le mo motlheng wa ga Antipase mosupi wa me , moikanngwi wa me , yo o bolaetsweng mo go lona , fa Satane o agileng teng .
66002014	Go na le dilo dingwenyana tse ke di go nyaletsang , ka o na le bangwe koo ba ba dumelang thuto ya ga Balaame , yo o ne a ruta Balake go baya sekgopiso fa pele ga bana ba Iseraele , gore ba je dilo tse di isediwang medimo ya disetwa ditlhabelo , le go dira kgokafalo .
66002015	O bile o na le bangwe ba ba dumelang thuto ya Banikolaitane ka mokgwa o o ntseng jalo .
66002016	Ka re , o ikwatlhaye ; fa go sa nna jalo , ke tlaa ya ka bonako koo go wena , ke tlhabana nabo ka tšhaka ya molomo wa me .
66002017	“ ‘ Yo o nang le tsebe , a a utlwe se Mowa o se buang le diphuthego . Yo o fenyang , ke ene ke tlaa mo abelang mana a a fitlhilweng , ke tlaa mo naya lentswe le lesweu , lentswe leo go tlaa bo go kwadilwe leina le leša mo go lone , le go se nang ope yo o le itseng , fa e se ene yo o le amogelang . ’
66002018	“ O kwalele moengele wa phuthego e e mo Thiatira , o re : ‘ Morwa Modimo , yo matlho a gagwe a ntseng jaaka kgabo ya molelo , le dinao tsa gagwe di ntseng jaaka kgotlho e e gotlhilweng , o bua dilo tse , a re :
66002019	Ke a di itse ditiro tsa gago , le lorato lwa gago , le tumelo , le tirelo , le bopelotelele , le gore ditiro tsa gago tsa morago di feta tsa ntlha .
66002020	Mme ke go nyaletsa selo se , gore o leseletsa mosadi yo go tweng Jesebele , yo o ipitsang moperofeti wa sesadi ; o a ruta , o fepisetsa batlhanka ba me mo kgokafalong , le mo go jeng dilo tse di iseditsweng medimo ya disetwa ditlhabelo .
66002021	Mme ka mo naya lobaka gore a ikwatlhaye ; mme ga a rate go ikwatlhaela kgokafalo ya gagwe .
66002022	Bona , ene ke mo latlhela mo bolaong , le ba ba dirang boaka nae , mo pitlaganong e kgolo , fa ba sa ikwatlhaele ditiro tsa bone .
66002023	Ke tlaa bolaya bana ba gagwe ka loso ; mme diphuthego tsotlhe di tlaa itse fa ke le ene yo ke hukutsang diphilo le dipelo ; ke tlaa naya mongwe le mongwe wa lona ka fa ditirong tsa lona .
66002024	“ ‘ Mme ke raya lona , e bong lona ba lo setseng mo Thiatira , e le ba lo kwa ntle ga thuto e , lo sa itse dilo tse di boteng tsa ga Satane , jaaka di tle di bidiwe jalo ; ka re , ga ke lo beye morwalo ope o sele .
66002025	Le fa go ntse jalo , se lo nang naso lo se tshware thata , go tle go tsamaye ke tle .
66002026	Yo o fenyang , le yo o bolokelang ditiro tsa me go ya kwa bofelong , ke ene yo ke tlaa mo nayang taolo mo merafeng ;
66002027	mme o tlaa e laola ka tsamma ya tshipi ; fela jaaka dijana tsa mmopi di tle di thubaganngwe ; jaaka le nna ke amogetse mo go Rre ;
66002028	mme ke tlaa mo naya naledi ya moso .
66002029	“ ‘ Yo o nang le tsebe , a a utlwe se Mowa o se buang le diphuthego . ’
66003001	“ O kwalele moengele wa phuthego e e mo Saredise , o re : ‘ Yo o nang le Mewa e supa ya Modimo , le dinaledi di supa , o bua dilo tse , a re : Ke a di itse ditiro tsa gago , jaaka o na le leina la gore o tshedile , mme o sule .
66003002	O nne tiso , o tlhomamise dilo tse di setseng , tse di ne di iketleeleditse go swa ; gonne ga ke a fitlhela ditiro dipe tsa gago di weditswe fa pele ga Modimo wa me .
66003003	Ke gone , o gakologelwe ka fa o amogetseng wa utlwa ka teng ; o go tshegetse , o bo o ikwatlhaye . Ka re , fa o sa dise , ke tlaa tla jaaka legodu , mme ga o ketla o itse nako e ke tlaa go welang ka yone .
66003004	O na le mainanyana mo Saredise , a ba ba se kang ba leswefatsa diaparo tsa bone ; mme ba tlaa tsamaya le nna ba apere bosweu , gonne ba tshwanetse .
66003005	Yo o fenyang , o tlaa apesiwa jalo diaparo tse ditshweu ; mme ga nketla ke phimola leina la gagwe gope mo lokwalong lwa botshelo , ke tlaa ipolela leina la gagwe fa pele ga Rre , le fa pele ga baengele ba gagwe .
66003006	“ ‘ Yo o nang le tsebe , a a utlwe se Mowa o se buang le diphuthego . ’
66003007	“ O kwalele moengele wa phuthego e e mo Filatelefia ; o re : ‘ Yo o boitshepo , yo o boammaaruri , yo o tshotseng sekopololo sa ga Dafite , yo o bulang , go bo go se ope yo o tlaa tswalang , a tswale , go bo go se ope yo o ka bulang , o bua dilo tse , a re :
66003008	Ke a di itse ditiro tsa gago . Bona , ke go kaetse mojako o o bulegileng , o go seng ope yo o ka o tswalang . Ke a itse fa o na le nonofonyana , mme wa boloka lefoko la me , wa se ka wa itatola leina la me .
66003009	Bona , ke tlisa bangwe ba phuthego ya ga Satane , bone ba ba ikayang gore ke Bajuta , mme e se bone , ba aka . Bona , ke tlaa dira gore ba tle ba obamele fa naong tsa gago , le gore ba itse fa ke go ratile .
66003010	E re ka o bolokile lefoko la bopelotelele jwa me , le nna ke tlaa go dibelela nako ya teko , e bong nako e e tlang go wela lefatshe lotlhe , go leka ba ba agileng mo lefatsheng .
66003011	Ke a tla ka bonako ; se o nang naso o se tshware thata , gore ope a se ka a go tseela serwalo sa gago .
66003012	Yo o fenyang ke tlaa mo dira lokotwana mo tempeleng ya Modimo wa me , ga a ketla a tlhola a tswa gone gope ; ke tlaa kwala mo go ene leina la Modimo wa me , le leina la motse wa Modimo wa me , e bong Jerusalema o moša , o o fologang mo legodimong kwa Modimong wa me , le leina le e leng la me le leša .
66003013	“ ‘ Yo o nang le tsebe , a a utlwe se Mowa o se buang le diphuthego . ’
66003014	“ O kwalele moengele wa phuthego e e mo Laodikea , o re : ‘ Yo e leng Amene , yo e leng mosupi yo o boikanngo le boammaaruri , tshimologo ya lobopo lwa Modimo , o bua dilo tse , a re :
66003015	Ke a di itse ditiro tsa gago , jaaka o se tsididi , o bile o se molelo . Ke rata wa bo o le tsididi kgotsa molelo .
66003016	E re ka o le motlha fela , o e molelo , o bile o se tsididi , ke tlaa go tlhatsa mo ganong la me .
66003017	Ka o tle o bue o re : “ Ke humile , ke bapetse dikhumo , ga ke tlhoke sepe , ” mme o sa itse fa o le ene mmenyana , o bile o le serorobi , le lehuma , le bofofu , le bosaikatega .
66003018	Ke a go gakolola ka re , o reke mo go nna gouta e e ntlafaditsweng ke molelo , gore o tle o hume ; le diaparo tse ditshweu gore o tle o ikapese , le gore ditlhong tsa bosaikategang jwa gago di se senolwe ; o reke le molemo wa matlho go itogetsa ka one , gore o tle o bone .
66003019	Botlhe ba ke ba ratang , ke a tle ke ba kgalemele , ke ba otlhaye ; ka re , o tlhoafale , o bo o ikwatlhaye .
66003020	Bona , ke eme fa mojako ke kgwanyakgwanya ; fa motho mongwe , le fa e le mang a utlwa lentswe la me , a mpulela , ke tlaa tsena kwa go ene ke ja selalelo nae , le ene le nna .
66003021	Yo o fenyang , ke tlaa mo naya gore a dule le nna mo setulong sa me sa bogosi , fela jaaka le nna ke fentse , mme ke dutse le Rre mo setulong sa gagwe sa bogosi .
66003022	“ ‘ Yo o nang le tsebe , a a utlwe se Mowa o se buang le diphuthego . ’ ”
66004001	E rile morago ga dilo tse ka leba , mme bonang , ga bo go bulega mojako mo legodimong , mme lentswe la ntlha le ke le utlwileng , lentswe la mongwe , e kete la lonaka , a mpuisa ; mme mongwe a bua a re : “ Tlhatlogela kwano , ke tlaa go supetsa dilo tse di tlaa namang di dirafela . ”
66004002	Ka bonako ka tloga ka tsenwa ke Mowa ; mme bonang , ga bo go beilwe setulo sa bogosi mo legodimong , mongwe a bo a dutse mo go sone setulo .
66004003	Yo o dutseng ya re a bonwa , a fitlhelwa a tshwana le lentswe la jasepere le la saredio ; mme ga bo go le motshe wa godimo mo tikologong ya setulo sa bogosi , o o reng o bonwa o bo o fitlhelwa o tshwana le lentswe la emerelete .
66004004	Mo tikologong ya setulo sa bogosi , ga bo go le ditulo tsa bogosi di le 24 ; mme mo ditulong tse , ka bona go dutse bagolwane ba le 24 , ba apere diaparo tse ditshweu ; ba rwele dirwalo tsa gouta mo ditlhogong .
66004005	Mo setulong sa bogosi ga bo go tswa dikgadima le mantswe , le ditumo tsa maru . Mme ga bo go le dilampa tsa molelo di supa , di tuka fa pele ga setulo sa bogosi , tse e leng Mewa e supa ya Modimo ;
66004006	mme fa pele ga setulo sa bogosi ga bo go le e kete lewatle la galase , le tshwana le legakwa le lesweu ; mme mo gare ga setulo sa bogosi , le mo tikologong ya setulo sa bogosi , ga bo go le ditshedi di le nne , tse di tletseng matlho ka fa pele le ka fa morago .
66004007	Setshedi sa ntlha sa bo se tshwana le tau , setshedi sa bobedi se ne se tshwana le namane , mme setshedi sa boraro sa bo se na le sefatlhogo e kete sa motho , setshedi sa bone sa bo se tshwana le ntswi yo motona yo o fofang .
66004008	Ditshedi tse nne tse , sengwe le sengwe sa bo se le diphuka di thataro , di tletse matlho mo ntlheng tsotlhe le mo teng ; mme ga di ikhutse gope motshegare le bosigo , di ntse di re : “ O boitshepo , o boitshepo , o boitshepo , Morena Modimo , Mothatayotlhe , yo o ne a ntse a le yo , le yo o le yong , le yo o tlang . ”
66004009	Mme e ne e tle e re ditshedi di isa kgalalelo le tlotlo , le malebogo mo go ene yo o dutseng mo setulong sa bogosi , yo o tshelang ka bosakhutleng le ka bosaengkae ,
66004010	bagolwane ba ba 24 ba wele fa pele ga yo o dutseng mo setulong sa bogosi , ba obamele ene yo o tshelang ka bosakhutleng le ka bosaengkae , mme ba latlhele dirwalo tsa bone fa pele ga setulo sa bogosi , ba re :
66004011	“ Go go tshwanetse Morena wa rona , le Modimo wa rona , o a bo o bona kgalalelo , le tlotlo , le thata ; gonne o tlhodile dilo tsotlhe , di ne di le yo , tsa bopiwa ka ntlha ya go rata ga gago . ”
66005001	Mo seatleng se segolo sa yo o dutseng mo setulong sa bogosi , ka bona lokwalo lo kwadilwe ka fa teng le ka fa ntle , lo kannwe thata ka dikano di supa .
66005002	Ka bona moengele yo o thata a bolela ka lentswe le le godileng a re : “ Mang yo o nang le tshwanelo ya go menolola lokwalo , le go kanolola dikano tsa lone ? ”
66005003	Mme ga bo go se ope mo legodimong , le mo lefatsheng , le kwa tlase ga lefatshe , yo o nonofileng go menolola lokwalo , le fa e le go leba mo go lone .
66005004	Mme ka lela thata , ka go se ka ga fitlhelwa ope yo o nang le tshwanelo ya go menolola lokwalo , le fa e le go leba mo go lone .
66005005	Mme mongwe wa bagolwane a nthaya a re : “ Se lele ! Bona , Tau , yo o leng wa lotso lwa Juta , Modi wa ga Dafite , o fentse go menolola lokwalo le go kanolola dikano tse supa tsa lone . ”
66005006	Ya re mo gare ga setulo sa bogosi , le fa gare ga ditshedi tse nne , le mo gare ga bagolwane , ka bona Kwana a eme , a ntse jaaka e kete o tlhabilwe , a le dinaka di supa , le matlho a supa , a e leng Mewa e supa ya Modimo , e e romilweng mo lefatsheng lotlhe .
66005007	Mme a tla a tsaya lokwalo mo seatlang se segolo sa yo o dutseng mo setulong sa bogosi .
66005008	Ya re a sena go tsaya lokwalo , ditshedi tse nne , le bagolwane ba 24 , ba wela fa pele ga Kwana , mongwe le mongwe a tshotse harepa , le megotšana ya gouta e tletse maswalo , a e leng merapelo ya baitshepi .
66005009	Ba opela sefela se seša ba re : “ O na le tshwanelo ya go tsaya lokwalo , le go kanolola dikano tsa lone ; gonne o ne o bolailwe , mme wa rekela Modimo batho ba ditso tsotlhe , le ba dipuo tsotlhe , le ba batho botlhe , le ba merafe yotlhe ka madi a gago .
66005010	Wa ba dira gore ba nne bogosi jwa Modimo wa rona , le baperesiti ba one ; mme ba busa mo lefatsheng . ”
66005011	Ka leba , ka utlwa lentswe la baengele ba le bantsi , ba ba mo tikologong ya setulo sa bogosi , le la ditshedi le bagolwane ; palo ya bone e ne e le makgolo a makgolo , le makgolo a sedikadike ;
66005012	ba bua ka lentswe le le godileng ba re : “ Kwana e e tlhabilweng e na le tshwanelo ya go bona nonofo , le dikhumo le botlhale , le thata , le tlotlo , le kgalalelo , le pako ! ”
66005013	Sebopiwa sengwe le sengwe se se mo legodimong , le se se mo lefatsheng , le se se kwa tlase ga lefatshe , le se se mo lewatleng , le dilo tsotlhe tse di mo go tsone , ka di utlwa di re : “ Pako , le tlotlo , le kgalalelo le puso , di nne kwa go ene yo o dutseng mo setulong sa bogosi , le kwa go Kwana ka bosakhutleng le ka bosaengkae ! ”
66005014	Ditshedi tse nne tsa re : “ Amen ! ” Bagolwane ba wela fa fatshe ba obamela Modimo .
66006001	E rile Kwana a kanolola sekano sengwe mo go tse supa , ka leba , ka ba ka utlwa setshedi sengwe mo go tse nne , se bua ka lentswe e kete la tumo ya maru , sa re : “ Tlaa ! ”
66006002	Mme ka leba , bonang , ga bo go le pitse e le tshweu , yo o e pagameng a bo a tshotse bora ; mme a newa serwalo , mme a tswa a fenya , a ba a tswelela pele go fenya .
66006003	E rile a kanolola sekano sa bobedi , ka utlwa setshedi sa bobedi se re : “ Tlaa ! ”
66006004	Mme ga tswa pitse nngwe , e le pitse e khunou ; yo o e pagameng a newa gore a tlose kagiso mo lefatsheng , le gore batho ba bolaane ; mme a newa tšhaka e tona .
66006005	E rile a kanolola sekano sa boraro , ka utlwa setshedi sa boraro se re : “ Tlaa ! ” Ka leba , mme bonang ga bo go le pitse e ntsho ; yo o e pagameng a bo a tshotse selekanyo sa pego ka seatla .
66006006	Ka utlwa e kete lentswe mo gare ga ditshedi tse nne , le re : “ Seelwanyana sa mabele ke tefo ya letsatsi , le dielwanyana di le tharo tsa barele ke tefo ya letsatsi ; mme o se ka wa senya lookwane le bojalwa jwa mofine . ”
66006007	E rile a kanolola sekano sa bone , ka utlwa lentswe la setshedi sa bone le re : “ Tlaa ! ”
66006008	Ka leba , mme bonang , ga bo go le pitse e tshetlha ; yo o e pagameng , leina la gagwe go twe Loso ; Bobipo a bo a na nae a mo setse morago . Mme ba newa taolo ya go re , lefatshe fa le kgaoganngwa sene , ba bolaye kgaolo ya sene ka tšhaka , le ka popamo , le ka loso , le ka dibatana tsa lefatshe .
66006009	E rile a kanolola sekano sa botlhano , ka bona fa tlase ga sebeso mewa ya ba ba bolaetsweng lefoko la Modimo , le ka ntlha ya tshupo e ba ne ba e tshegeditse .
66006010	Mme ba goa ka lentswe le legolo ba re : “ Mong wa rona wee , yo o boitshepo le boammaaruri ! Lobaka lo tlaa nna boleele bokae o sa atlhole , wa lefetsa madi a rona mo go ba ba agileng mo lefatsheng ? ”
66006011	Mongwe le mongwe wa bone a newa kobo e tshweu ; ba rewa ga twe , ba name ba sa ntse ba itapolositse ka lobakanyana , go tle go tsamaye le bone batlhanka ka bone , le ba ga bone ba ba tlaa bolawang fela jaaka bone , ba dirafalelwe jalo .
66006012	E rile a kanolola sekano sa borataro ka leba , ga bo go le thoromo e kgolo ya lefatshe ; le letsatsi la ntshofala la nna jaaka letsela la boditse , le kgwedi yotlhe ya nna jaaka madi a mahibidu .
66006013	Le dinaledi tsa legodimo tsa wela fa fatshe , jaaka feige e tle e tlhotlhorege difeige tsa yone tse di sa butswang , fa e udubadiwa ke phefo e kgolo .
66006014	Le legodimo la tlosiwa jaaka kgampetla ya lokwalo fa e menaganngwa ; le dithaba tsotlhe le ditlhake tsa hudusiwa mo mannong a tsone .
66006015	Dikgosi tsa lefatshe , le dikgosana , le beng ba mephato , le bahumi , le bathata , le motlhanka mongwe le mongwe , le yo o leng ngwana wa motse , ba iphitlha mo dikgageng , le mo mafikeng a dithaba ;
66006016	ba raya dithaba le mafika ba re : “ Re weleng godimo , lo re bipele sefatlhogo sa yo o dutseng mo setulong sa bogosi , le bogale jwa Kwana ;
66006017	gonne letsatsi le legolo la bogale jwa bone le fitlhile ; mme go nonofile mang go ema ? ”
66007001	Morago ga mo , ka bona baengele ba le bane , ba eme mo dintlheng tsoo nne tsa lefatshe , ba tshwere diphefo tsa lefatshe tsoo nne , gore go se ka ga foka phefo epe mo lefatsheng , le fa e le mo lewatleng , le fa e le mo setlhareng sepe .
66007002	Ka bona moengele yo mongwe a tlhatloga kwa botlhabatsatsi , a na le sekano sa Modimo o o tshedileng ; mme a goeletsa ka lentswe le le godileng , a goa baengele ba bane , ba ba neetsweng go tlhokofatsa lefatshe le lewatle .
66007003	A re : “ Lo se ka lwa tlhokofatsa lefatshe , le fa e le lewatle , le fa e le ditlhare , go tle go tsamaye re tshwaye batlhanka ba Modimo wa rona mo diphatleng tsa bone pele . ”
66007004	Mme ka utlwa palo ya bone ba ba tshwailweng , e le 144 000 , e le ba lotso longwe le longwe lwa bana ba Iseraele .
66007005	Ba lotso lwa ga Juta ba tshwaiwa ba le 12 000 ; ba lotso lwa ga Rubene ba le 12 000 ; ba lotso lwa ga Gate ba le 12 000 ;
66007006	ba lotso lwa ga Ašere ba le 12 000 ; ba lotso lwa ga Nafetali ba le 12 000 ; ba lotso lwa ga Manase ba le 12 000 ;
66007007	ba lotso lwa ga Simeone ba le 12 000 ; ba lotso lwa ga Lefi ba le 12 000 ; ba lotso lwa ga Isakare ba le 12 000 ;
66007008	ba lotso lwa ga Sebulone ba le 12 000 ; ba lotso lwa ga Benjamine ba tshwaiwa ba le 12 000 .
66007009	Morago ga dilo tse ka leba , mme bonang , boidiidi jo bogolo jwa batho , jo go seng motho ope yo o ka bo balang , e le ba morafe mongwe le mongwe , le ba ditso tsotlhe , le batho , le dipuo , ba eme fa pele ga setulo sa bogosi , le fa pele ga Kwana , ba apere dikobo tse ditshweu , ba tshotse makolane ka diatla ;
66007010	mme ba thela lošalaba lo logolo ba re : “ Poloka e nne go Modimo wa rona o o dutseng mo setulong sa bogosi , le go Kwana . ”
66007011	Baengele botlhe ba bo ba eme tikologong ya setulo sa bogosi , le mo tikologong ya bagolwane , le ditshedi tse nne ; mme ba wela ka difatlhogo fa pele ga setulo sa bogosi , ba obamela Modimo .
66007012	Ba re : “ Amen . Pako le kgalalelo , le botlhale , le malebogo le tlotlo , le nonofo , le thata , di nne go Modimo wa rona ka bosakhutleng le ka bosaengkae . Amen . ”
66007013	Mongwe wa bagolwane a nthaya a re : “ Ba ba apereng dikobo tse ditshweu tse , ke bomang , mme ba tswa kae ? ”
66007014	Ka mo raya ka re : “ Morena wa me go itse wena . ” Mme a nthaya a re : “ Ba , ke ba ba tswang mo pitlaganong e kgolo , ba tlhatswitse dikobo tsa bone , ba di sweufaditse mo mading a ga Kwana .
66007015	Ke gone ka fa ba leng fa pele ga setulo sa bogosi sa Modimo ka teng ; ba o direla motshegare le bosigo mo tempeleng ya one ; yo o dutseng mo setulong sa bogosi o tlaa tsharololela motlaagana wa gagwe godimo ga bone .
66007016	Ga ba ketla ba tlhola ba bolawa ke tlala gope le fa e le lenyora ; le letsatsi ga le ketla le ba babalela , le fa e le mogote ope ,
66007017	gonne Kwana yo o fa gare ga setulo sa bogosi , o tlaa nna modisa wa bone , o tlaa ba gogela kwa metsweding ya metsi a botshelo , mme Modimo o tlaa phimola dikeledi tsotlhe mo matlhong a bone . ”
66008001	E rile a kanolola sekano sa bosupa , ga tloga ga nna tuulalo mo legodimong , e ka ne e le ka bontlhanngwe jwa nako .
66008002	Ka bona baengele ba supa , ba ba tleng ba eme fa pele ga Modimo ; mme ba newa dinaka di supa .
66008003	Moengele mongwe a tla a ema fa sebesong , a tshotse leiswana la gouta ; mme a neelwa maswalo a le magolo , gore a a tlhakanye le merapelo ya baitshepi botlhe fa sebesong sa gouta , se se fa pele ga setulo sa bogosi .
66008004	Mme mosi wa maswalo o na le merapelo ya baitshepi , wa tlhatlogela fa pele ga Modimo o tswa mo seatleng sa moengele .
66008005	Moengele a tsaya leiswana ; a le tsenya molelo wa sebeso , la tlala , mme a le latlhela mo lefatsheng ; mme ga tloga ga nna ditumo tsa maru , le dikodu le dikgadima , le thoromo ya lefatshe .
66008006	Baengele ba supa ba ba tshotseng dinaka tse supa , ba ipaakanyetsa go di letsa .
66008007	Wa ntlha a letsa , mme ga tloga ga nna sefako le molelo , go tlhakanye le madi , mme ga latlhelwa mo lefatsheng ; mme ntlha ya seraro ya lefatshe ya lailwa ke molelo , le ntlha ya seraro ya ditlhare ya lailwa ke molelo , le bojang jo botala jotlhe jwa lailwa ke molelo .
66008008	Moengele wa bobedi a letsa , mme ya ne e kete thaba e kgolo e e tukang molelo ya thabuediwa mo lewatleng ; mme ntlha ya seraro ya lewatle ya fetoga madi .
66008009	Ntlha ya seraro ya ditshedi tse di mo lewatleng , e bong tsone tse di tshedileng , ya swa ; le ntlha ya seraro ya dikepe ya senngwa .
66008010	Moengele wa boraro a letsa , mme ga tloga ga wa naledi e kgolo mo legodimong , e tuka jaaka serumola , mme ya wela ntlha ya seraro ya dinoka , le ya metswedi ya metsi ;
66008011	leina la naledi eo ga twe , Longana ; ntlha ya seraro ya metsi ya nna longana ; mme batho ba le bantsi ba swa ka metsi , ka a fetotswa botlhoko .
66008012	Moengele wa bone a letsa , mme ntlha ya seraro ya letsatsi ya itega , le ntlha ya seraro ya kgwedi , le ntlha ya seraro ya dinaledi ; gore ntlha ya seraro ya tsone e fifale , le ntlha ya seraro ya motshegare e tlhoke lesedi , le bosigo jalo .
66008013	Mme ka leba , mme ka utlwa ntswi yo motona mongwe a fofa mo gare ga legodimo , a goa ka lentswe le legolo , a re : “ Ija ! Ija ! Ija wee ! Ka ntlha ya ba ba agileng mo lefatsheng , ka ntlha ya dikodu tse dingwe tsa dinaka tsa baengele ba bararo ba ba sa ntseng ba na le go di letsa . ”
66009001	Moengele wa botlhano a letsa , mme ka bona naledi e wetse fa fatshe e tswa legodimong ; mme a newa sekopololo sa molete o o se nang bolekeletso .
66009002	Mme a bula molete o o se nang bolekeletso ; mme ga tlhatloga mosi mo moleteng , o etsa mosi wa leubelo le letona , letsatsi la fifala le loapi , ka ntlha ya mosi wa molete .
66009003	Ya re mo mosing ga tswela tsie mo lefatsheng ; ya newa thata , jaaka diphepheng tsa lefatshe di na le thata .
66009004	Mme ya rewa ga twe , e se ka ya tlhokofatsa bojang jwa lefatshe , le fa e le sepe se setala , le fa e le setlhare sepe , fa e se batho ba ba se nang lotshwao lwa Modimo mo diphatleng tsa bone ba le bosi fela .
66009005	Ya laiwa gore e se ka ya ba bolaya , e le gore ba utlwisiwe botlhoko ka dikgwedi di le tlhano ; mme botlhoko jwa yone tsie jwa bo bo ntse jaaka botlhoko jwa phepheng fa e tlhaba motho .
66009006	Mo metlheng eo batho ba tlaa senka loso , mme ba se ketla ba lo bona gope ; ba tlaa eletsa go swa , mme loso lo ba tshabe .
66009007	Popego ya tsie ya bo e tshwana jaaka ya dipitse tse di baakanyeditsweng ntwa ; mo tlhogong tsa yone ga bo go le jaaka e kete dirwalo tse di tshwanang le gouta , sefatlhogo sa yone sa bo se ntse jaaka e kete sefatlhogo sa motho .
66009008	Ya bo e na le moriri o o ntseng jaaka moriri wa basadi , meno a yone a ntse jaaka meno a ditau .
66009009	Ya bo e na le diiphemelo sehubeng , e kete dimatla tsa tshipi , mme mosumo wa diphuka tsa yone wa bo o etsa modumo wa dikara , le wa dipitse di le dintsi fa di sianela mo ntweng .
66009010	E na le megatla e e ntseng jaaka ya diphepheng , le dipolela ; mme thata ya go utlwisa batho botlhoko ka dikgwedi di le tlhano e mo megatleng ya yone .
66009011	Kgosi ya yone e e e laolang ke moengele wa molete o o se nang bolekeletso ; leina la yone ka Sehebere ke Abatone , mo puong ya Segerika o na le leina ga twe , Apolione .
66009012	Tatlhego ya ntlha e fetile ; bonang go sa ntse go tla ditatlhego di le pedi kwa morago .
66009013	Moengele wa borataro a letsa , mme ka utlwa lentswe le tswa mo dinakeng tsa sebeso sa gouta se se fa pele ga Modimo .
66009014	Mongwe a raya moengele wa borataro yo o tshotseng lonaka , a re : “ Golola baengele ba bane ba ba golegilweng fa nokeng e kgolo ya Euferatese . ”
66009015	Mme baengele ba bane ba gololwa , ba ba neng ba baakanyeditswe e e leng yone nako , le letsatsi le kgwedi , le ngwaga , gore ba bolaye ntlha ya seraro ya batho .
66009016	Palo ya dintwa tsa bapagami e ne e le didikadike di le 200 ; ka utlwa palo ya bone .
66009017	Dipitse ka di bona jalo mo ponatshegelong , le ba ba di pagameng , ba na le diiphemelo dihubeng tse dikhibidu , le bodududu , le bosetlha ; mme ditlhogo tsa dipitse tsa bo di ntse jaaka ditlhogo tsa ditau ; go tswa mo ganong la tsone molelo , le mosi , le sulefura .
66009018	Ntlha ya seraro ya batho ya bolawa ke dipetso tse tharo tse di tswang mo ganong la tsone , e bong molelo , le mosi , le sulefura .
66009019	Gonne thata ya dipitse tse , e mo ganong la tsone , le mo megatleng ya tsone ; gonne megatla ya tsone e tshwana le dinoga , e na le ditlhogo ; mme di utlwisa botlhoko ka tsone .
66009020	Mme ba ba setseng ba losika lwa batho , ba ba se kang ba bolawa ke dipetso tse , ga ba a ka ba ikwatlhaela ditiro tsa diatla tsa bone , le fa e le go khutla go obamela badimo le medimo ya disetwa ya gouta , le ya selefera , le ya kgotlho , le ya lentswe , le ya logong ; e le dilo tse di sa ka keng tsa bona , le fa e le go utlwa , le fa e le go tsamaya :
66009021	Le gone ga ba a ka ba ikwatlhaela dipolao tsa bone , le fa e le boloi jwa bone , le fa e le kgokafalo ya bone , le fa e le bogodu jwa bone .
66010001	Ka bona moengele yo mongwe yo o thata , a fologa mo legodimong , a apere leru ; mme motshe wa godimo wa bo o le mo tlhogong ya gagwe , sefatlhogo sa gagwe sa bo se ntse jaaka letsatsi , le maoto a gagwe a ntse jaaka dithogomosi tsa molelo ;
66010002	a bo a tshotse lokwalonyana ka seatla lo menolotswe ; lonao lwa gagwe lo logolo a lo tlhoma mo lewatleng , le lwa molema a lo tlhoma mo lefatsheng ;
66010003	mme a goa ka lentswe le legolo , jaaka fa tau e duma ; ya re a goa , ditumo di supa tsa maru tsa ntsha dikodu tsa tsone .
66010004	Mme ya re ditumo tse supa tsa maru di ntsha dikodu tsa tsone , ka bo ke re ke a kwala ; mme ka utlwa lentswe le tswa legodimong le re : “ Kanela dilo tse ditumo tse di supang tsa maru di di boletseng , o se ka wa di kwala . ”
66010005	Mme moengele yo ke mmonyeng a eme mo lewatleng le mo lefatsheng , a tsholeletsa letsogo la gagwe le legolo kwa legodimong .
66010006	A ikana ka ene yo o tshelang ka bosakhutleng le ka bosaengkae , yo o tlhodileng legodimo le dilo tse di mo go lone , le lefatshe le dilo tse di mo go lone , le lewatle le dilo tse di mo go lone , a re : “ Lobaka ga lo ketla lo tlhola lo le gone ;
66010007	mme e tlaa re mo metlheng ya lentswe la moengele wa bosupa , fa a tlaa tloga a letsa , foo go bo go wediwa bosaitsiweng jwa Modimo , ka fa mafokong a a molemo a o a boleletseng baperofeti batlhanka ba one . ”
66010008	Lentswe le ke le utlwileng le tswa legodimong , ka ba ka le utlwa gape le mpuisa le re : “ Ya o tseye lokwalo lo lo menolotsweng , lo lo mo seatleng sa moengele yo o emeng mo lewatleng le mo lefatsheng . ”
66010009	Mme ka ya kwa moengeleng , ka mo raya ka re , a nneye lokwalonyana loo . Mme a nthaya a re : “ Lo tseye , o lo je o lo swetse ; lo tlaa fetola mala a gago a nna bogalaka , mo ganong la gago lo tlaa nna monate jaaka dinotshe . ”
66010010	Mme ka tsaya lokwalonyana mo seatleng sa moengele , ka lo ja ka lo swetsa ; mme mo ganong la me lwa bo lo le monate jaaka dinotshe ; ya re ke sena go lo ja , mala a me a fetoga a nna bogalaka .
66010011	Ba nthaya ba re : “ O na le go ba o perofesa gape ka ga batho ba le bantsi le merafe , le dipuo , le dikgosi . ”
66011001	Ka newa lotlhaka lo lo tshwanang le thobane ; mme mongwe a re : “ Ema o lekanye tempele ya Modimo , le sebeso , le ba ba obamelang mo go yone .
66011002	Lolwapa lo lo kwa ntle ga tempele , o lo iteele kwa ntle , o se ka wa lo lekanya ; gonne lone lo neilwe merafe ; mme motse o o boitshepo ba tlaa o gataka ka dinao ka dikgwedi di le 42 .
66011003	Ke tlaa naya basupi ba me ba babedi taolo , mme ba tlaa bolela ka malatsi a le 1 260 , ba apere letsela la kgetse . ”
66011004	Ba ke bone ditlhare tse pedi tsa matlhware , le ditlhomo tsa dipone tse pedi , tse di emeng fa pele ga Morena wa lefatshe .
66011005	Fa motho , le fa e le mang , a eletsa go ba utlwisa botlhoko , molelo o tswe mo ganong la bone , o laile baba ba bone ; mme fa motho mongwe a tlaa eletsa go ba utlwisa botlhoko , o na le go bolawa ka mokgwa o o ntseng jalo .
66011006	Ba , ba na le thata ya go tswala legodimo , gore pula e se ne ka metlha ya go perofesa ga bone ; mme ba na le thata mo metsing go a fetola madi , le go itaya lefatshe ka petso nngwe le nngwe gangwe le gape , ka fa ba eletsang ka teng .
66011007	E tlaa re ba sena go wetsa tshupo ya bone , sebatana se se tlhatlogang mo moleteng o o se nang bolekeletso , se tlaa ba tlhasela , se ba fenya , se ba bolaya .
66011008	Ditoto tsa bone di tlaa namalala mo mmileng wa motse o mogolo , o o bidiwang Sotoma le Egepeto , ka mokgwa wa semowa , kwa le ene Morena wa bone o bapotsweng gone .
66011009	Mme batho e le ba ditšhaba , le ba ditso , le ba dipuo , le ba merafe , ba tlaa leba ditoto tsa bone ka malatsi a le mararo le ntlha e nngwe ya letsatsi , ba sa leseletse ditoto tsa bone go tsenngwa mo phupung .
66011010	Ba ba agileng mo lefatsheng ba itumela ka ga bone , ba dira mokete ka ntlha ya bone ; mme ba tlaa naana dineo ; ka baperofeti ba babedi bao ba ne ba tlhokofatsa ba ba agileng mo lefatsheng .
66011011	Morago ga malatsi a mararo a a nang le ntlha e nngwe ya letsatsi , mowa wa botshelo o o tswang Modimong wa tsena mo go bone , mme ba ema ka dinao ; poifo e kgolo ya wela ba ba ba bonang .
66011012	Ba utlwa lentswe le legolo , le le tswang legodimong le ba raya le re : “ Tlhatlogelang kwano . ” Ba tlhatlogela kwa legodimong ba le mo lerung ; baba ba bone ba ba bona .
66011013	Ya re mo nakong eo ga nna thoromo e kgolo ya lefatshe , ntlha ya lesome ya motse ya wa ; ya re mo thoromong ya lefatshe ga bolawa batho ba le 7 000 . Ba bangwe ba tsenwa ke poifo , ba naya Modimo wa legodimo kgalalelo .
66011014	Tatlhego ya bobedi e fetile ; bonang , Tatlhego ya boraro e akofa e tla .
66011015	Moengele wa bosupa a letsa ; ga tloga ga nna mantswe a magolo mo legodimong a re : “ Bogosi jwa lefatshe bo diregile bogosi jwa Morena wa rona , le jwa ga Keresete wa gagwe ; o tlaa busa ka bosakhutleng le ka bosaengkae . ”
66011016	Bagolwane ba ba 24 , ba ba dutseng mo ditulong tsa bone tsa bogosi fa pele ga Modimo , ba wela fa fatshe ba obamela Modimo .
66011017	Ba re : “ Re go ntshetsa malebogo Morena Modimo , Mothatayotlhe , yo o gone le yo o neng o ntse o le gone , ka e le fa o itseetse thata ya gago e kgolo , o a busa .
66011018	Ditšhaba tsa tlala bogale , mme bogale jwa gago jwa tla , le lobaka lwa baswi go atlholwa , le lobaka lwa go naya baperofeti batlhanka ba gago tuelo ya bone , le baitshepi , le ba ba boifang leina la gago , bannye le bagolo ; le lwa go senya ba ba senyang lefatshe . ”
66011019	Mme ga bulwa tempele ya Modimo e e mo legodimong ; ga bo go bonala letlole la kgolagano ya one mo tempeleng ya one ; mme ga tloga ga nna dikgadima , le dikodu le ditumo tsa maru , le thoromo ya lefatshe , le sefako se segolo .
66012001	Ga bonala sesupo se segolo mo legodimong ; e bong mosadi a apere letsatsi , kgwedi yone e le fa tlase ga dinao tsa gagwe , mo tlhogong ya gagwe go le serwalo sa dinaledi di le 12 .
66012002	A bo a le moimana ; mme a goa ka go iteka mo pelegong , a le mo botlhokong jwa go gololwa .
66012003	Mme ga bonala sesupo se sengwe mo legodimong ; bonang , ga bo go le kgogela e kgolo e le khibidu , e na le ditlhogo di supa , le dinaka di le some , mo ditlhogong tsa yone ga bo go le dirwalo tsa mekgabo di supa .
66012004	Mogatla wa yone , wa bo o goga ntlha ya seraro ya dinaledi tsa legodimo , mme ya di latlhela kwa lefatsheng . Kgogela ya ema fa pele ga mosadi yo o tlaa tlogang a belega , gore e tle e re a sena go belega , e be e je ngwana wa gagwe .
66012005	Mme a belega ngwana , ngwana wa mosimane , yo e leng ene yo o tlaa busang ditšhaba tsotlhe ka tsamma ya tshipi ; mme ngwana wa gagwe a phamolwa a isiwa kwa Modimong , le kwa setulong sa one sa bogosi .
66012006	Mosadi a tshabela kwa nageng kwa o baakanyeditsweng bonno ke Modimo teng , gore ba tle ba mo otlele gone ka malatsi a le 1 260 .
66012007	Mme ga nna ntwa mo legodimong ; Mikaele le baengele ba gagwe ba bololela kgogela , ba ya go tlhabana nayo . Kgogela ya tlhabana e na le baengele ba yone ;
66012008	mme ba se ka ba fenya , le gone ba se ka ba tlhola ba nna le bonno mo legodimong .
66012009	Mme kgogela e kgolo , noga ya bogologolo ya piriganngwa , yone e e bidiwang Diabolo le Satane , motsietsi wa lefatshe lotlhe ; ya piriganyediwa koo kwa lefatsheng , le baengele ba yone ba piriganyediwa kwa tlase nayo .
66012010	Ka utlwa lentswe le legolo mo legodimong le re : “ Gompieno go tsile poloka , le thata , le bogosi jwa Modimo wa rona , le taolo ya ga Keresete wa one ; gonne mopateletsi wa bakaulengwe ba rona , yo o ntseng a ba pateletsa fa pele ga Modimo wa rona motshegare le bosigo , o piriganyeditswe kwa tlase .
66012011	Ba mo fenya ka ntlha ya madi a ga Kwana , le ka ntlha ya lefoko la tshupo ya bone ; ba se ka ba rekegela botshelo jwa bone le go ya kwa losong .
66012012	Ke gone a lo ke lo itumeleng , lona magodimo , le lona ba lo agileng mo go one . A bo go latlhega lefatshe le lewatle ; ka diabolo a fologetse kwa go lona , a tletse bogale , ka a itse fa lobaka lwa gagwe lo setse lo le lokhutshwane . ”
66012013	E rile kgogela e lemoga fa e latlhetswe kwa tlase kwa lefatsheng , ya bogisa mosadi yo o belegang ngwana wa mosimane .
66012014	Mme mosadi a newa diphuka tse pedi tsa ntswi yo motona , gore a fofele kwa nageng , kwa bonnong jwa gagwe , kwa o otlwang teng ka motlha , le metlha , le ntlha e nngwe ya motlha , a itshabisa sefatlhogo sa noga .
66012015	Mme noga ya tšhabanya metsi ka legano sehularong sa mosadi , a nna jaaka noka ; e le gore noka e tle e mo tseye .
66012016	Lefatshe la thusa mosadi , lefatshe la atlhamologa , la metsa noka e kgogela e e tšhabantseng ka legano la yone .
66012017	Kgogela ya nna bogale le mosadi , ya feta ya ya go tlhasela ba ba setseng ba losika lwa gagwe , ba ba ntseng ba bolokile ditaolo tsa Modimo , ba dumetse tshupo ya ga Jesu ; mme ya ema fa mošaweng wa lewatle .
66013001	Ka bona sebatana sengwe se tlhatloga mo lewatleng , se na le dinaka di le some le ditlhogo di supa , mo dinakeng tsa sone ga bo go le dirwalo tsa mekgabo di le some , mo ditlhogong tsa sone ga bo go le maina a tlhapatso .
66013002	Sebatana se ke se bonyeng sa bo se tshwana le nkwe , maroo a sone a bo a ntse jaaka maroo a bera , molomo wa sone o ntse jaaka molomo wa tau ; mme kgogela ya se naya thata ya yone , le setulo sa yone sa bogosi , le taolo e kgolo .
66013003	Ka bona tlhogo nngwe ya sone , e kete e kile ya rengwa ya swa ; mme go rengwa ga yone ga loso ga bo go fodile ; mme lefatshe lotlhe la gakgamalela sebatana se , la se sala morago ;
66013004	mme ba obamela kgogela , ka e neile sebatana taolo ya yone ; ba obamela sebatana ba re : “ Mang yo o tshwanang le sebatana ? Mang yo o nonofileng go tlhabana le sone ? ”
66013005	Mme sa newa molomo o o buang dilo tse dikgolo le ditlhapatso ; sa newa taolo ya go tswelela pele ka dikgwedi di le 42 .
66013006	Mme sa tswa molomo sa tlhapatsa Modimo , sa tlhapatsa leina la one , le bonno jwa one , e bong bone ba ba ntseng mo legodimong .
66013007	Sa newa go epela baitshepi dira , le go ba fenya ; sa newa taolo mo lotsong longwe le longwe , le tšhaba , le puo , le morafe .
66013008	Mme botlhe ba ba agileng mo lefatsheng ba tlaa se obamela , e bong mongwe le mongwe yo leina la gagwe le se kang la kwalwa mo lokwalong lwa botshelo lwa Kwana , yo o sa leng ka a tlhajwa lefatshe le thaiwa .
66013009	Fa motho le fa e le mang a na le tsebe , a a utlwe .
66013010	Fa motho le fa e le mang a rata go isa ba bangwe botshwarong , ene o ya botshwarong ; fa motho a rata go bolaya ka tšhaka , ene o na le go bolawa ka tšhaka . Mo ke gone mo go bonalang bopelotelele jwa baitshepi , le tumelo ya bone .
66013011	Ka bona sebatana se sengwe se tlhatloga mo lefatsheng ; sa bo se na le dinaka di le pedi jaaka kwana , sa bo se bua jaaka kgogela .
66013012	Se dira ka taolo yotlhe ya sebatana sa pele mo ponong ya sone . Se patelela lefatshe le ba ba agileng mo go lone , gore ba obamele sebatana sa pele , se go rengwa ga sone ga loso go ne go fodile .
66013013	Se dira ditshupo tse dikgolo , se be se tle se folose molelo kwa legodimong , o tle mo lefatsheng mo ponong ya batho .
66013014	Se tsietsa ba ba agileng mo lefatsheng , ka ntlha ya ditshupo tse se neilweng thata ya go di dira mo ponong ya sebatana ; se reye ba ba agileng mo lefatsheng se re , ba direle sebatana setshwantsho , e bong sone se se nang le lobadi lwa tšhaka , mme se tshedile .
66013015	Sa newa thata ya go se tsenya mowa , e bong setshwantsho sa sebatana , gore se bue , se be se dire gore botlhe ba ba sa obameleng setshwantsho sa sebatana ba bolawe .
66013016	Mme se patelele botlhe , bannye le bagolo , bahumi le bahumanegi , ba e leng bana ba motse le batlhanka , gore ba bewe lotshwao mo seatleng se segolo , kgotsa mo phatleng ;
66013017	le gore go se nne motho ope yo o ka rekang le fa e le go bapatsa , fa e se yo o nang le lotshwao , e bong leina la sebatana , kgotsa palo ya leina la sone .
66013018	Botlhale ke jo . Yo o nang le tlhaloganyo , a a bale palo ya sebatana ; gonne ke palo ya motho : palo ya sone ke 666 .
66014001	Ka leba , mme bonang , Kwana a bo a eme mo thabeng ya Sione , a na le batho ba le 144 000 , ba ba kwadilweng leina la gagwe , le leina la ga Rraagwe mo diphatleng tsa bone .
66014002	Ka utlwa lentswe le tswa legodimong , le ntse jaaka mosumo wa metsi a le mantsi , le bile le ntse jaaka tumo e kgolo ya maru ; mme lentswe le ke le utlwileng la bo le ntse jaaka fa baharepi ba letsa diharepa tsa bone .
66014003	Ba opela e kete sefela se seša fa pele ga setulo sa bogosi , le fa pele ga ditshedi tse nne le bagolwane ; mme go bo go se motho ope yo o ka ithutang sefela seo , fa e se ba ba 144 000 , e bong ba ba tswang go rekwa mo lefatsheng .
66014004	Bao ke ba ba se kang ba leswefala ka basadi ; gonne ke makgarebane . Bao ke ba ba bopelang Kwana gongwe le gongwe kwa o yang teng . Bao ba tswa go rekwa mo bathong , gore ba nne mabutswelapele a Modimo le a Kwana .
66014005	Mme mo melomong ya bone go se ka ga fitlhelwa leaka lepe ; ga ba na bogale bope .
66014006	Ka bona moengele mongwe a fofa gare ga legodimo , a na le Mafoko a a Molemo a a sa khutleng go a bolelela ba ba agileng mo lefatsheng , le tšhaba nngwe le nngwe , le lotso , le puo , le batho ;
66014007	mme a bua ka lentswe le legolo a re : “ Boifang Modimo , lo o neye kgalalelo ; gonne nako ya katlholo ya one e tsile ; lo obamele one o o dirileng legodimo le lefatshe , le lewatle , le metswedi ya metsi . ”
66014008	Mme moengele yo mongwe , e le wa bobedi , a tla morago ga yoo , a re : “ Babilone yo mogolo o ole , o ole , o o dirileng gore merafe yotlhe e nosiwe bojalwa jwa bogale jo bo tsositsweng ke kgokafalo ya gagwe . ”
66014009	Moengele yo mongwe , e le wa boraro , a tla morago ga bone , a bua ka lentswe le legolo a re : “ Fa motho le fa e le mang a obamela sebatana le setshwantsho sa sone , a iteseletsa go tshwaiwa mo phatleng , kgotsa mo seatleng ,
66014010	le ene o tlaa nwa bojalwa jwa bogale jwa Modimo , jo bo baakantsweng bo sa tlhakanngwa le sepe , bo le mo senwelong sa tšhakgalo ya one ; mme o tlaa tlhokofadiwa ka molelo le sulefura , fa pele ga baengele ba ba boitshepo , le fa pele ga Kwana .
66014011	Mme mosi wa tlhokofatso ya bone o tlhatloga ka bosakhutleng le ka bosaengkae ; ga ba na tapologo motshegare le bosigo , e bong bone ba ba obametseng sebatana le setshwantsho sa sone , le botlhe ba ba iteseletsang go tshwaiwa lotshwao lwa leina la sone . ”
66014012	Bopelotelele jwa baitshepi ke jone joo , e bong jwa ba ba bolokang ditaolo tsa Modimo , le tumelo mo go Jesu .
66014013	Ka utlwa lentswe le le tswang legodimong le re : “ Kwala , o re : Go sego baswi ba ba swelang mo Moreneng , go simolola fano le go ya pele . “ Ee , ” go bua Mowa , “ gore ba bone tapologo mo letsapeng la bone ; gonne ditiro tsa bone di ba setse morago . ”
66014014	Ka leba , mme bonang , leru le lesweu ; mo lerung ka bona mongwe a dutse , a tshwana le Morwa Motho , a rwele serwalo sa gouta mo tlhogong , mme a tshotse thipa e e bogale ya mabele ka seatla .
66014015	Mme moengele yo mongwe a tswa mo tempeleng , a tlhaeleletsa yo o dutseng mo lerung ka lentswe le legolo , a re : “ Ntshetsa thipa ya gago kwa ntle , o sege ; gonne lobaka lwa go sega lo tsile ; gonne mabele a lefatshe a omeletse . ”
66014016	Mme yo o dutseng mo lerung a latlhela thipa ya gagwe mo lefatsheng ; mme lefatshe la rojwa .
66014017	Moengele yo mongwe a tswa mo tempeleng e e mo legodimong , le ene a tshotse thipa e e bogale ya mabele .
66014018	Moengele yo mongwe a tswa fa sebesong , e bong yo o nang le taolo mo molelong ; mme a tlhaeletsa yo o tshotseng thipa e e bogale ka lentswe le legolo , a re : “ Ntshetsa thipa ya gago e e bogale kwa ntle , o phuthe masitlha a mofine wa lefatshe ; gonne difine tsa jone di budule thata . ”
66014019	Mme moengele a latlhela thipa ya gagwe mo lefatsheng , a kgaola mefine ya lefatshe , a e latlhela mo segatisetsong sa mafine , e bong mo segatisetsong , se segolo sa bogale jwa Modimo .
66014020	Segatisetso sa gatelwa kwa ntle ga motse , mme ga tswa madi mo segatisetsong , a fitlha mo dikgoleng tsa megala ya dipitse , a tswela kwa bokgakaleng jwa dikilometara di le 300 .
66015001	Ka bona sesupo se sengwe mo legodimong , se segolo le se se gakgamatsang , e bong baengele ba supa , ba tshotse dipetso di supa tse e leng tsa bofelo , gonne bogale jwa Modimo bo fediwa ka tsone .
66015002	Ka bona e kete lewatle la segalase go tlhakanye le molelo ; le ba ba fitlhang ba tswa go fenya sebatana le setshwantsho sa sone ; le palo ya leina la sone , ba eme fa lewatleng leo la segalase , ba tshotse diharepa tsa Modimo .
66015003	Ba bo ba opela sefela sa ga Moše motlhanka wa Modimo , le sefela sa ga Kwana , ba re : “ Ditiro tsa gago di dikgolo di bile di kgakgamatso , Morena , Modimo , Mothatayotlhe ; ditsela tsa gago di tshiamo le boammaaruri , Kgosi ya metlha .
66015004	Morena , e mang yo o se ketlang a boifa , a galaletsa leina la gago ? Gonne o boitshepo o le wesi ; gonne merafe yotlhe e tlaa tla e obamela fa pele ga gago ; gonne ditiro tsa gago tsa tshiamo di bonaditswe . ”
66015005	Morago ga dilo tse ka leba , mme tempele ya motlaagana wa tshupo mo legodimong ya bulwa .
66015006	Mo tempeleng ga tswa baengele ba supa , ba tshotse dipetso di supa , ba kgabisitswe ka majana a a tlhokegang , a mantle le a a phatsimang , ba iphapile mafatlha ka meiphapo ya gouta .
66015007	Mme sengwe sa ditshedi tse nne sa neela baengele ba supa megotšana ya gouta e supa , e tletse bogale jwa Modimo o o tshedileng ka bosakhutleng le ka bosaengkae .
66015008	Tempele ya tlala mosi o o tswang mo kgalalelong ya Modimo , le mo thateng ya one ; mme ga bo go se ope yo o nonofileng go tsena mo tempeleng dipetso tsa baengele ba supa di ise di be di fele pele .
66016001	Ka utlwa lentswe le legolo le tswa mo tempeleng , le raya baengele ba supa le re : “ Tsamayang lo ye go thela bogale jwa Modimo jwa megotšana e supa mo lefatsheng . ”
66016002	Mme wa ntlha a ya a thela ga mogotšana wa gagwe mo lefatsheng ; mme ga tloga ga tswa ntho e mpe le e e botlhoko mo bathong ba ba tshwailweng lotshwao lwa sebatana , le ba ba obamelang setshwantsho sa sone .
66016003	Wa bobedi a thela ga mogotšana wa gagwe mo lewatleng ; mme la fetoga madi , e kete a motho yo o suleng ; mme ditshedi tsotlhe tsa swa , e bong dilo tse di mo lewatleng .
66016004	Wa boraro a thela ga mogotšana wa gagwe mo dinokeng le mo metsweding ya metsi ; mme tsa fetoga madi .
66016005	Ka utlwa moengele wa metsi a re : “ O tshiamo , wena Moitshepi , yo o gone le yo o neng o ntse o le gone ; ka o atlhotse jalo ;
66016006	gonne ba tsholotse madi a baitshepi le a baperofeti , o bile o ba nositse madi ; go ba tshwanetse . ”
66016007	Ka utlwa seboso se re : “ Ee , Morena Modimo , Mothatayotlhe , dikatlholo tsa gago di boammaaruri le tshiamo . ”
66016008	Wa bone a thela ga mogotšana wa gagwe mo letsatsing ; mme a newa gore a fise batho ka molelo .
66016009	Mme batho ba fisiwa ke mogote o mogolo ; mme ba tlhapatsa leina la Modimo o o nang le thata mo go tsone dipetso tse ; mme ga ba a ka ba ikwatlhaya ba o galaletsa .
66016010	Wa botlhano a thela ga mogotšana wa gagwe mo setulong sa bogosi sa sebatana ; mme bogosi jwa sone jwa fifala ; mme ba itshotlha diteme ka botlhoko .
66016011	Ba ba ba tlhapatsa Modimo wa legodimo , ka ntlha ya matlhoko a bone , le dintho tsa bone ; mme ba se ka ba ikwatlhaela ditiro tsa bone .
66016012	Wa borataro a thela ga mogotšana wa gagwe mo nokeng e kgolo , noka ya Euferatese ; mme metsi a yone a kgala , gore tsela e tle e baakanyediwe dikgosi tse di tswang kwa botlhabatsatsi .
66016013	Mme ka bona fa go tswa mo ganong la kgogela , le mo ganong la sebatana , le mo ganong la moperofeti yo e seng ene , mewa e e maswe e le meraro , e kete digwagwa :
66016014	Gonne ke mewa e e maswe dirang ditshupo ; e e tswelang kwa dikgosing tsa lefatshe lotlhe , e ya go di phuthela kwa ntweng ya letsatsi le legolo la Modimo , Mothatayotlhe .
66016015	“ Bona , ke tla jaaka legodu . Go sego yo o disang , a boloka diaparo tsa gagwe , gore a se tsamaye a sa apara , mme batho ba bona ditlhong tsa gagwe . ”
66016016	Mme ya di phuthela mo felong fa go bidiwang Haremagetone , mo puong ya Sehebere .
66016017	Wa bosupa a thela ga mogotšana wa gagwe mo loaping ; mme ga tswa lentswe le legolo mo tempeleng , mo setulong sa bogosi , la re : “ Go fedile ! ”
66016018	Ga bo go le dikgadima , le dikodu , le ditumo tsa maru ; mme ga bo go le thoromo e kgolo ya lefatshe , e e sa leng ka batho ba nna mo lefatsheng ba iseng ba e bone e le kalo gope , e le thoromo e kgolo ruri , le e e thata .
66016019	Motse o mogolo wa kgaoganngwa seraro , mme metse ya merafe ya wa ; le Babilone o mogolo wa gopolwa mo ponong ya Modimo , gore o newe senwelo sa bojalwa jwa tšhakgalo ya bogale jwa one .
66016020	Mme ditlhake tsotlhe tsa fofela koo , le dithaba tsa se ka tsa fitlhelwa .
66016021	Sefako se sekima sa wela mo bathong , se tswa legodimong , tlhaka nngwe le nngwe e le bokete jwa dikilokerame di le 50 ; mme batho ba tlhapatsa Modimo ka ntlha ya petso ya sefako ; ka petso ya sone e le kgolo thata .
66017001	Ga tla mongwe wa baengele ba supa , ba ba tshotseng megotšana e supa , a nthaya a re : “ Tla kwano , ke tlaa go supetsa tshekiso ya seaka se segolo se se dutseng mo metsing a mantsi ;
66017002	se dikgosi tsa lefatshe di gokagetseng naso , le ba ba agileng mo lefatsheng ba ne ba tagisiwa ke bojalwa jwa kgokafalo ya sone . ”
66017003	Mme a ntsaya a nkisa kwa gare ga naga ke le mo moweng ; ka ya ka bona mosadi a pagame sebatana sengwe se se mmala o bohibidu jo bo letlhololo , se bile se tletse maina a tlhapatso , se le ditlhogo di supa le dinaka di le some .
66017004	Mosadi a bo a apere bohibidu jo bo mokgona , le bohibidu jo bo letlhololo , a kgabisitswe ka gouta le majana a a tlhokegang le diperela , a tshotse mo seatleng senwelo sa gouta se se tletseng tse di makgapha , e bong dilo tse di maswe tsa kgokafalo ya gagwe .
66017005	Mo phatleng ya gagwe ga bo go kwadilwe leina go twe : “ Boteng , Babilone o mogolo , mma diaka , le mma makgapha a lefatshe . ”
66017006	Ka bona mosadi fa a tagilwe ke madi a baitshepi , le ke madi a basupi ba ga Jesu . Mme ya re ke mmona ka gakgamala ka kgakgamalo e kgolo .
66017007	Moengele a nthaya a re : “ O ne o gakgamalelang ? Ke tlaa go bolelela boteng jwa mosadi yo , le jwa sebatana se o se pagameng , se se ditlhogo di supa le dinaka di some .
66017008	Sebatana se o se bonyeng se ne se leyo , mme ga se tlhole se leyo ; se tloga se tlhatloga mo moleteng o o se nang bolekeletso , se ya tatlhegong . Ba ba agileng mo lefatsheng ba tlaa gakgamala , e bong bone ba e sa leng ka lefatshe le thaiwa , maina a bone a se kang a kwalwa mo lokwalong lwa botshelo , ba tlaa gakgamala mogang ba bonang sebatana , ka fa se ne se le yo ka teng , se se tlhole se le yo , e bile se tloga se tla .
66017009	“ Mogopolo o o nang le botlhale ke one o . Ditlhogo di supa ke dithaba di supa tse mosadi o dutseng mo go tsone ;
66017010	e bile ke dikgosi di supa ; tse tlhano di setse di ole , e nngwe e sa le teng , e nngwe ga e ise e tle ; mogang e tlang , e na le go nna ka lobakanyana .
66017011	Le sebatana se se neng se le yo , le sone ka sosi ke kgosi nngwe ya 8 , ke yoo rra tsone tse supa ; e ya tatlhegong .
66017012	“ Dinaka tse some tse o di bonyeng , ke dikgosi di le some , tse gompieno di iseng di amogele bogosi bope ; di amogela taolo jaaka dikgosi , di pataganye le sebatana ka nako e le nngwe fela .
66017013	Dikgosi tse , di maikutlo a le mangwe fela , di naya sebatana thata ya tsone le taolo .
66017014	Tse , di tlaa tlhabana le Kwana , mme Kwana o tlaa di fenya , gonne ke ene Morena wa barena , le Kgosi ya dikgosi ; le bone ba o nang nabo , ba tlaa fenya e le ba ba biditsweng , ba itshenketswe , ba boikanngo . ”
66017015	Mme a nthaya a re : “ Metsi a o a bonyeng kwa seaka se dutseng teng , ke ditšhaba , le boidiidi jwa batho , le merafe , le dipuo .
66017016	Mme dinaka tse some tse o di bonyeng , le sone sebatana , di tlaa ila seaka seo , di tlaa se dira tshwafatso le bosaikatega , di tlaa ja nama ya sone , di se fisetsa ruri ka molelo .
66017017	Gonne Modimo o gakolotse dipelo tsa tsone go tla di dira maikutlo a one , le gore di nne boikutlo bo le bongwe fela , di be di neye sebatana bogosi jwa tsone , go tle go tsamaye mafoko a Modimo a dirafale .
66017018	“ Mosadi yo o mmonyeng ke motse o mogolo , o o busang dikgosi tsa lefatshe . ”
66018001	E rile morago ga dilo tse ka bona moengele yo mongwe a fologa mo legodimong , a na le taolo e kgolo ; mme lefatshe la bonesega ka kgalalelo ya gagwe .
66018002	Mme a tlhaeletsa ka lentswe le le nonofileng a re : “ Babilone o mogolo o ole , o ole , o fetogile boago jwa mewa e e maswe le boitswalelo jwa mowa mongwe le mongwe o o maswe , le boitswalelo jwa nonyane nngwe le nngwe e e maswe le e e ilwang .
66018003	Gonne merafe yotlhe e ole ka bojalwa jwa bogale jwa kgokafalo ya gagwe ; dikgosi tsa lefatshe tsa gokafala nae , le babapatsi mo lefatsheng ba huma ka thata ya go hoahoega ga gagwe . ”
66018004	Ka utlwa lentswe le lengwe le le tswang legodimong le re : “ Tswang mo go ene lona batho ba me , gore lo se tlhakanele nae dibe tsa gagwe , le gore lo se bone dipetso tsa gagwe :
66018005	Gonne dibe tsa gagwe di ile go fitlha le kwa legodimong , Modimo o gakologetswe maikepo a gagwe .
66018006	Mo abeleng fela jaaka a ne a tle a abe , mme lo mo tlhatlaganyetse tlhatlaganyo ka fa ditirong tsa gagwe ; mo senwelong se o se tlhakantseng , lo mo tlhakanyetse mo go sone sebedi .
66018007	Lo mo lekanyetse tlhokofatso le selelo ka fa selekanyong sa go ikgalaletsa ga gagwe , le go hoahoega ga gagwe ; gonne o ithaya mo pelong a re : ‘ Ke dutse ke le kgosi mohumagadi , ga ke motlholagadi , ga nketla ke bona selelo gope . ’
66018008	Ke gone ka moo dipetso tsa gagwe di tlaa tlang ka letsatsi le le lengwe fela , e bong loso , le selelo , le popamo ; o tlaa fisediwa ruri ka molelo , gonne go thata Morena Modimo o o mo atlhotseng . ”
66018009	Le dikgosi tsa lefatshe tse di gokafetseng nae , tsa ba tsa hoahoega nae , di tlaa lela , di mo lelelela godimo , mogang di bonang mosi wa go ša ga gagwe ,
66018010	di emetse kgakala , ka go boifa tlhokofatso ya gagwe , di re : “ Ija ! Ija ! We ! A motse wa mogolo ! Babilone motse o o thata ! Gonne tshekiso ya gago e fitlhile ka nako e le nngwe fela . ”
66018011	Babapatsi ba ba mo lefatsheng ba lela ba mo hutsafalela , gonne go sa tlhole go le motho ope yo o rekang dithoto tsa bone ;
66018012	thoto ya gouta , ya selefera , ya majana a a tlhokegang , ya diperela , ya leloba le le boleta , le ya bohibidu jo bo mokgona , le ya sei , le ya bohibidu jo bo letlhololo ; le ya dikgong tsotlhe tse di tlhokegang thata , ya sejana sengwe le sengwe sa naka lwa tlou , le ya sejana sengwe le sengwe se se dirilweng ka logong lo lo thata go rekwa , le sa kgotlho , le sa tshipi le sa marebele ;
66018013	le thoto ya kinamone , le ya ditswaiso , le ya maswalo , le ya setlolo , le ya lebano , le ya bojalwa jwa mofine , le ya lookwane , le ya setou , le ya mabele , le ya dikgomo , le ya dinku ; le thoto ya dipitse le , ya dikara , le ya batlhanka ; le ya mewa ya batho .
66018014	“ Maungo a mowa wa gago o a eleditseng a tlogile mo go wena , le dilo tsotlhe tse di metsegang , le tse di kgorwang di go senyegetse , mme batho ga ba ketla ba tlhola ba di fitlhela gope ! ”
66018015	Babapatsi ba dilo tseo , ba ba kileng ba humisiwa ke ene , ba tlaa emela kgakala ka go boifa tlhokofatso ya gagwe , ba lela , ba hutsafala ;
66018016	ba re : “ Ija ! Ija wee ! A motse wa mogolo ! One o o neng o apere leloba le le boleta , le bohibidu jo bo mokgona , le bohibidu jo bo letlhololo ; wa ba wa kgabisiwa ka gouta , le ka majana a a tlhokegang , le ka diperela !
66018017	Gonne mahumo a a kalokalo a swafaditswe ka nako e le nngwe fela . ” Le mongwe le mongwe yo e leng mong wa sekepe , le mongwe le mongwe yo o etelang gongwe le gongwe ka sekepe , le ba e leng batho ba lewatle , le botlhe ba ba ipapalelang ka lewatle , ba emela kgakala ,
66018018	mme ba lelela godimo ka ba bona mosi wa go ša ga one , ba re : “ Ana motse , e ka nna ofe o o tshwanang le motse o mogolo o ? ”
66018019	Mme ba ikubuela lorole mo ditlhogong , ba gala ka go lela le ka go hutsafala , ba re : “ Ija ! Ija wee ! A motse wa mogolo ! O botlhe ba ba neng ba na le dikepe mo lewatleng ba humisitsweng mo go one ka tlhwatlhwa e kgolo ya one ; gonne o swafaditswe ka nako e le nngwe fela .
66018020	Wena legodimo , o o jele koma , le lona baitshepi , le lona baaposetole , le lona baperofeti ; gonne Modimo o o atlhotse ka fa lo kileng lwa atlholwa ke one motse oo ka gone . ”
66018021	Mme moengele mongwe yo o thata a tsaya lentswe , e kete lolwala lo logolo , a lo thabuetsa mo lewatleng , a re : “ Babilone , motse o mogolo o tlaa piriganngwa jalo ka piriganyo e kgolo , mme ga o ketla o tlhola o bonwa gope .
66018022	Mantswe a baharepi , le a baopedi le a baletsi ba ditlhaka , le a ba dinaka , ga a ketla a tlhola a utlwala gope mo go wena ; le modiri , le fa e ka bo e le wa tiro e e ntseng jang , ga a ketla a tlhola a bonwa mo go wena gope ; le modumo wa lolwala ga o ketla o tlhola o utlwala mo go wena gope ;
66018023	le lesedi la lampa ga le ketla le tlhola le phatsima mo go wena gope ; le lentswe la monyadi le la monyadwi , ga le ketla le tlhola le utlwala mo go wena gope ; gonne babapatsi ba ba mo go wena e ne e le dikgosana tsa lefatshe ; gonne merafe yotlhe e ne e tsiediwa ke boloi jwa gago .
66018024	Mme ga fitlhelwa madi a baperofeti , le a baitshepi mo go one , le a botlhe ba ba bolailweng mo lefatsheng . ”
66019001	E rile morago ga dilo tse ka utlwa e kete lošalaba lo logolo lwa boidiidi jo bogolo jwa batho mo legodimong , le re : “ Haleluja ! Poloka , le kgalalelo , le thata , ke tsa Modimo wa rona .
66019002	Gonne dikatlholo tsa one di boammaaruri le tshiamo ; gonne o sekisitse seaka se segolo , se se kileng sa bodisa lefatshe ka kgokafalo ya sone , mme o lefeditse madi a batlhanka ba one mo seatleng sa sone . ”
66019003	Mme ba fela ba bua lwa bobedi ba re : “ Haleluja ! Mosi wa gagwe o tlhatloga ka bosakhutleng le ka bosaengkae . ”
66019004	Bagolwane ba ba 24 , le ditshedi tse nne , ba wela fa fatshe , ba obamela Modimo o o dutseng mo setulong sa bogosi ba re : “ Amen ! Haleluja ! ”
66019005	Lentswe la tswa mo setulong sa bogosi la re : “ Bakang Modimo wa rona , lona lotlhe batlhanka ba one , lona ba lo o boifang , bannye le bagolo . ”
66019006	Ka utlwa e kete lošalaba lwa boidiidi jo bogolo jwa batho , lo bile lo ntse jaaka mosumo wa metsi a le mantsi , lo bile lo ntse jaaka ditumo tse dikgolo tsa maru lo re : “ Haleluja ! Gonne Morena Modimo wa rona , Mothatayotlhe , o a busa .
66019007	A re itumeleng , re ipeleng thata , a re o galaletse ; gonne nyalo ya Kwana e fitlhile , le mosadi wa gagwe o ipaakantse .
66019008	Mme mosadi a neelwa gore a ikapese ka leloba le le boleta , le le phatsimang , le lentle . ” Gonne leloba le le boleta ke ditiro tse di siameng tsa baitshepi .
66019009	Mme a nthaya a re : “ Kwala o re : ‘ Go sego ba ba lalelediwang selalelo sa nyalo ya Kwana ! ’ ” A nthaya a re : “ A ke mafoko a ammaaruri a Modimo . ”
66019010	Ka wela fa pele ga dinao tsa gagwe ka re ke a mo obamela . A nthaya a re : “ O se ka wa ba wa go dira moo ; ke motlhanka ka wena , le ka ba gaeno ba ba bolokileng tshupo ya ga Jesu . Obamela Modimo ; gonne tshupo ya ga Jesu ke mowa wa thuto . ”
66019011	Ka bona legodimo le atlhamologile . Bonang , ga bo go le pitse e tshweu , le yo o e pagameng go twe , Boikanngo le Boammaaruri ; o a atlhola , o bile o dira ntwa mo tshiamong .
66019012	Matlho a gagwe ke kgabo ya molelo , mo tlhogong ya gagwe go dirwalo di le dintsi tsa mekgabo ; o kwadilwe leina le go seng ope yo o le itseng fa e se ene esi fela .
66019013	O apere seaparo se se kgatshegileng madi ; mme leina la gagwe go twe , Lefoko la Modimo .
66019014	Dintwa tse di mo legodimong tsa mo sala morago , di pagame dipitse tse ditshweu , ba apere leloba le le boleta , le le lesweu le lentle .
66019015	Mo ganong la gagwe ga tswa tšhaka e e bogale , gore a kgemethe merafe ka yone ; mme o tlaa di busa ka tsamma ya tshipi ; o gata segatisetso sa bojalwa sa bogale jwa tšhakgalo ya Modimo Mothatayotlhe .
66019016	Mo seaparong sa gagwe le ka fa seropeng sa gagwe , go kwadilwe leina go twe : KGOSI YA DIKGOSI , LE MORENA WA BARENA .
66019017	Mme ka bona moengele mongwe a eme mo letsatsing ; mme a kua ka lentswe le legolo , a raya dinonyane tsotlhe tse di fofang fa gare ga loapi lwa legodimo a re : “ Tlang lo phuthegele selalelo se segolo sa Modimo ;
66019018	gore lo je nama ya dikgosi , le nama ya beng ba mephato , le nama ya banna ba ba thata , le nama ya dipitse , le ya ba ba di pagameng , le nama ya batho botlhe , ba e leng bana ba motse le batlhanka , bannye le bagolo . ”
66019019	Ka bona sebatana , le dikgosi tsa lefatshe , le dintwa tsa tsone , di kokoanetse ene yo o pagameng pitse le ntwa ya gagwe , go tlhabana nae .
66019020	Mme sebatana sa tshwarwa , se na le moperofeti yo e seng ene , yo o dirileng ditshupo mo ponong ya sone , tse o tsieditseng ka tsone ba ba tshwailweng lotshwao lwa sebatana , le ba ba obamelang setshwantsho sa sone ; mme ka bobedi jwa bone ba latlhelwa ba sa tshedile , mo bodibeng jwa molelo jo bo šang ka sulefura .
66019021	Ba bangwe ba bolawa ka tšhaka ya yo o pagameng pitse , e bong ka tšhaka e e tswang mo ganong la gagwe ; mme dinonyane tsotlhe tsa kgora nama ya bone .
66020001	Ka bona moengele mongwe a fologa mo legodimong , mme ka seatla a tshotse sekopololo sa molete o o se nang bolekeletso , le keetane e kgolo .
66020002	Mme a tshwara kgogela , noga ya bogologolo , e e leng Diabolo le Satane , a mo golega kgolego ya dinyaga di le sekete .
66020003	A mo latlhela mo moleteng o o se nang bolekeletso , mme a o tswala , a ba a o kana mo godimo ga gagwe , gore a se ka a tlhola a tsietsa merafe , go tsamaya dinyaga tse di sekete di feta pele ; morago ga moo o tlaa bona go gololwa ka lobakanyana .
66020004	Ka bona ditulo tsa bogosi , batho ba dula mo go tsone , ba neelwa katlholo ; ka bona mewa ya ba ba kgaotsweng ditlhogo ka ntlha ya tshupo ya ga Jesu , le ka ntlha ya lefoko la Modimo , le ba ba se kang ba obamela sebatana , le fa e le setshwantsho sa sone , le gone ba se ka ba iteseletsa go tshwaiwa lotshwao mo diphatleng , le mo diatleng tsa bone ; mme ba tshela ba ba ba busa le Keresete ka dinyaga di le sekete .
66020005	Baswi ba ba setseng ba se ka ba tshela , ga ba ga tla ga tsamaya dinyaga tse di sekete tsa feta pele . E ke yone tsogo ya ntlha .
66020006	Go sego , go bile go boitshepo yo o nang le kabelo mo tsogong ya ntlha ; bao , loso lwa bobedi ga lo na thata mo go bone ; ba tlaa nna baperesiti ba Modimo le ba ga Keresete , mme ba tlaa busa nae ka dinyaga di le sekete .
66020007	E tlaa re dinyaga tse di sekete di sena go feta , Satane o tlaa gololwa mo ntlong ya kgolegelo ya gagwe .
66020008	Mme o tlaa tswa a ya go tsietsa merafe e e mo dintlheng tsoo nne tsa lefatshe , Goge le Magoge , go ba phuthela kwa ntweng ; ba palo ya bone e ntseng jaaka ya mošawa wa lewatle .
66020009	Ba saila , ba ralala boatlhamo jwa lefatshe , ba dika botlhaolelo jwa baitshepi , le one motse o o rategang ; mme molelo wa fologa mo legodimong , wa ba laila .
66020010	Diabolo yo o ba tsieditseng a latlhelwa mo bodibeng jwa molelo le sulefura , kwa sebatana le moperofeti yo e seng ene le bone ba leng teng ; mme ba tlaa tlhokofadiwa motshegare le bosigo , ka bosakhutleng le ka bosaengkae .
66020011	Ka bona setulo se segolo se sesweu sa bogosi , le ene yo o dutseng mo go sone , yo lefatshe le tshabileng sefatlhogo sa gagwe , le legodimo ; mme ga se ka ga fitlhelwa fa a ka nnang teng .
66020012	Ka bona baswi , bagolo le bannye , ba eme fa pele ga setulo sa bogosi ; mme dikwalo dingwe tsa menololwa ; lokwalo lo longwe lwa menololwa , lo e leng lokwalo lwa botshelo ; mme baswi ba atlholwa ka dilo tse di kwadilweng mo dikwalong , ka fa ditirong tsa bone .
66020013	Lewatle la ntsha baswi ba ba mo go lone , le loso lwa ntsha baswi ba ba mo go lone , le Bobipo jalo ; ba atlholwa botlhe ka fa ditirong tsa bone .
66020014	Loso lwa latlhelwa mo bodibeng jwa molelo , le Bobipo jalo . Lo ke lone loso lwa bobedi , e bong bodiba jwa molelo .
66020015	Mme fa mongwe a ne a fitlhelwa a sa kwalwa mo lokwalong lwa botshelo , o ne a latlhelwa mo bodibeng jwa molelo .
66021001	Ka bona legodimo le leša le lefatshe le leša ; gonne legodimo la ntlha le fetile , le lefatshe la pele ; le lewatle ga le tlhole le le yo .
66021002	Ka bona motse o o boitshepo , Jerusalema o moša , o fologa mo legodimong o tswa kwa Modimong , o etleeditswe jaaka monyadwi yo o kgabetseng monna wa gagwe .
66021003	Ka utlwa lentswe le legolo le tswa mo setulong sa bogosi le re : “ Bonang , boago jwa Modimo bo mo bathong , o tlaa aga nabo , ba tlaa nna batho ba one , le Modimo ka osi o tlaa nna nabo , o tlaa nna Modimo wa bone .
66021004	O tlaa phimola dikeledi tsotlhe mo matlhong a bone ; ga go ketla go tlhola go le loso ; le gone ga go ketla go tlhola go le bohutsana , le fa e le selelo , le fa e le botlhoko ; dilo tsa pele di fetetse ruri . ”
66021005	Yo o dutseng mo setulong sa bogosi a re : “ Bonang , dilo tsotlhe ke di dira seša . ” Mme a re : “ Kwala ! Gonne mafoko a , a boikanngo le boammaaruri . ”
66021006	A nthaya a re : “ A dirafetse . Ke nna Alefa le Omega , tshimologo le bokhutlo . Yo o nyorilweng ke tlaa mo nosa fela metsi a motswedi wa metsi a botshelo , a se na theko .
66021007	Yo o fenyang o tlaa rua dilo tse , mme ke tlaa nna Modimo wa gagwe , le ene o tlaa nna morwaake .
66021008	Ka ga ba ba magatlapa , le ba ba sa dumelang , le ba ba maswe , le babolai , le bagokafadi , le baloi , le ba ba direlang medimo ya disetwa , le baaki botlhe , kabelo ya bone e tlaa nna mo bodibeng jo bo šang ka molelo wa sulefura ; mo e leng loso lwa bobedi . ”
66021009	Ga tla mongwe wa baengele ba supa , ba ba neng ba tshotse megotšana e supa , ba ba rweleng dipetso di supa tsa bofelo ; mme a nthaya a re : “ Tla kwano , ke tlaa go bontsha monyadwi , mosadi wa ga Kwana . ”
66021010	Mme a ntsaya ke le mo Moweng , a nkisa mo thabeng e kgolo e e godileng , a mpontsha motse o o boitshepo , Jerusalema , o fologa mo legodimong kwa Modimong .
66021011	O na le kgalalelo ya Modimo ; go phatsima ga one ga bo go tshwana le lentswe le le tlhokegang thata , e kete lentswe la jasepere , le le phepa jaaka legakwa .
66021012	O na le lorako lo logolo lo lo godileng ; o na le dikgoro di le 12 , go le baengele ba le 12 fa dikgorong ; tsone tsa bo di kwadilwe maina , a e leng maina a ditso tse 12 tsa bana ba Iseraele .
66021013	Ka fa ntlheng ya botlhabatsatsi ga bo go le dikgoro di le tharo ; ka fa ntlheng ya botsheka go le dikgoro di le tharo ; ka fa ntlheng ya borwa go le dikgoro di le tharo ; ka fa ntlheng ya bophirimatsatsi go le dikgoro di le tharo .
66021014	Lorako lwa motse lwa bo lo na le metheo e le 12 , mo go lone go le maina a le 12 a baaposetole ba ba 12 ba Kwana .
66021015	Yo o buang le nna a bo a tshotse lotlhaka lwa gouta , e le selekanyo sa go lekanya motse , le mejako ya one , le lorako lwa one .
66021016	Motse wa bo a agilwe o le dintlha di le nne di lekalekanye fela , mme boleele jwa one bo le kana ka boatlhamo . Mme a lekanya motse ka lotlhaka , wa fitlhelwa o le dikilometara di le 2 400 , go le boleele , le boatlhamo , le bogodimo jwa one , ga bo go lekalekanye fela .
66021017	A lekanya lorako lwa one , lwa fitlhelwa lo le bogodimo jwa dimetara di le 60 ka fa selekanyong sa motho , ke go re , sa moengele .
66021018	Mo go agiweng , lorako lwa one lo ne lo agilwe ka jasepere ; motse o le gouta fela e e itshekileng , e tshwana le galase e e itshekileng .
66021019	Metheo ya lorako lwa motse e ne e kgabisitswe ka majana mangwe le mangwe a a tlhokegang . Motheo wa ntlha e le jasepere ; wa bobedi , safire ; wa boraro , kalesetone ; wa bone emerelete ;
66021020	wa botlhano , saretonikese ; wa borataro saredio ; wa bosupa kerisolete ; wa bo 8 , berile ; wa bo 9 , topase ; wa bosome , kerisoperase ; wa bo 11 , jasinthe ; wa bo 12 , amethesete .
66021021	Ditswalo tsa dikgoro tse di 12 e ne e le diperela di le 12 ; setswalo sengwe le sengwe e le perela e le nngwe fela ; mmila wa motse e le gouta fela e e itshekileng , e kete galase e e phepa gotlhe fela .
66021022	Ga ke a ka ka bona tempele mo go one , gonne Morena Modimo Mothatayotlhe , le Kwana , ke tempele ya one .
66021023	Mme motse ga o batle gore letsatsi le o phatsimele , le fa e le kgwedi ; gonne kgalalelo ya Modimo e ne e o bonesa , le lampa ya one ke Kwana .
66021024	Merafe e tlaa tsamaya mo gare ga lesedi la one ; le dikgosi tsa lefatshe di tlisa kgalalelo ya tsone mo go one .
66021025	Dikgoro tsa one ga di ketla di tswalwa gope go le motshegare , gonne ga go ketla go nna bosigo teng .
66021026	Mme ba tlaa tlisa kgalalelo le tlotlo ya merafe mo go one .
66021027	Ga go ketla go tsena mo go one sepe se se itshekologileng gope , le fa e le ene yo o dirang se se makgapha le maaka ; fa e se ba ba kwadilweng mo lokwalong lwa botshelo lwa ga Kwana fela .
66022001	A mpontsha noka ya metsi a botshelo , e galalela jaaka legakwa , e tswa mo setulong sa bogosi sa Modimo le sa ga Kwana ,
66022002	e le mo gare ga mmila wa motse . Moseja ono ga noka , le moseja ole , ga bo go le setlhare sa botshelo , se se ungwang maungo a mehuta e le 12 , se ungwa ka kgwedi nngwe le nngwe ; makakaba a setlhare e ne e le a a fodisang merafe .
66022003	Ga go ketla go tlhola go nna phutso gope ; setulo sa bogosi sa Modimo le sa Kwana se tlaa nna mo go one ; le batlhanka ba one ba tlaa o direla .
66022004	Ba tlaa bona sefatlhogo sa one ; le leina la one le tlaa nna mo diphatleng tsa bone .
66022005	Ga go ketla go tlhola go nna bosigo gope ; ga ba batle lesedi la lampa , le fa e le lesedi la letsatsi ; gonne Morena Modimo o tlaa ba naya lesedi ; mme ba tlaa busa ka bosakhutleng le ka bosaengkae .
66022006	Mme a nthaya a re : “ Mafoko a , a boikanngo le boammaaruri ; Morena , Modimo wa mewa ya baperofeti , o romile moengele wa gagwe , a tla go bontsha batlhanka ba gagwe dilo tse di tlaa akofang di dirafala . ”
66022007	“ Bonang , ke tloga ke tla ka bonako . Go sego yo o bolokang mafoko a polelo ya lokwalo lo . ”
66022008	Nna Johane , ke nna ke utlwileng , ka bona dilo tse . Mme e rile ke utlwa ke bona , ka wela fa fatshe ka re ke obamela fa dinaong tsa moengele yo o mpontshitseng dilo tse .
66022009	Mme a nthaya a re : “ O se ka wa ba wa dira jalo ; ke motlhanka ka wena , le ka baperofeti ba gaeno , le ka ba ba bolokileng mafoko a lokwalo lo ; obamela Modimo . ”
66022010	A nthaya a re : “ O se ka wa kanela mafoko a polelo ya lokwalo lo , gonne lobaka lo setse lo le gaufi .
66022011	Yo o leng tshiamololo , a a nne a dire tshiamololo ; yo o leng leswe , a a nne a leswefadiwe ; yo o leng tshiamo , a a nne a dire tshiamo , le yo o leng boitshepo a a nne a dirwe boitshepo fela jalo . ”
66022012	“ Bonang , ke tloga ke tlaa ka bonako ; tuelo ya me ke na nayo , gore ke duele motho mongwe le mongwe ka fa tiro ya gagwe e ntseng ka teng .
66022013	Ke nna Alefa le Omega , wa ntlha le wa bofelo , tshimologo le bokhutlo .
66022014	“ Go sego ba ba tlhatswang dikobo tsa bone , gore ba nne le tshiamelo ya go tla mo setlhareng sa botshelo , le go tsena ka dikgoro mo motseng .
66022015	Kwa ntle go dintša , le baloi , le bagokafadi , le babolai , le badiredi ba medimo ya disetwa , le mongwe le mongwe yo o ratang a ba a dira maaka .
66022016	“ Nna Jesu ke romile moengele wa me , go tla go lo tlhomamisetsa dilo tse gore e nne tsa diphuthego . Ke nna modi wa ga Dafite , le lotsalo lwa gagwe , naledi e e phatsimang ya moso . ”
66022017	Mowa le monyadwi ba re : “ Tlaa ! ” Le yo o utlwang , a a ka a re : “ Tlaa ! ” Le yo o nyorilweng a a tle ; yo o ratang a a tseye metsi a botshelo , a a tseye fela a se na theko .
66022018	Ke tlhomamisetsa motho mongwe le mongwe yo o utlwang mafoko a polelelopele ya lokwalo lo , ka re : Fa motho mongwe a ka a oketsa , Modimo o tlaa mo okeletsa ka dipetso tse di kwadilweng mo lokwalong lo .
66022019	Mme fa motho mongwe a ka fokotsa mafoko a lokwalo lo lwa polelelopele , Modimo o tlaa tlosa kabelo ya gagwe mo setlhareng sa botshelo , le mo motseng o o boitshepo , e bong mo dilong tse di kwadilweng mo lokwalong lo .
66022020	Yo o tlhomamisang dilo tse a re : “ Ee , ke tloga ke tla ka bonako . ” A go nne jalo : Tlaa , Morena Jesu .
66022021	Tshegofatso ya Morena Jesu a e nne le baitshepi . Amen .
