# language_name:        Koongo
# closest ISO 639-3:    kng
# ISO_15924:            Latn
# year_short:           
# year_long:            
# vernacular_title:     
# english_title:        The New Testament in Koongo
# URL:                  
# copyright_short:      
# copyright_long:       
# notes:                
40001001	Zazi i zinkumbu za zinkaka za Yesu Klisto , ntekololo ya Davidi , Davidi yandi kibeni i ntekololo ya Abalahami .
40001002	Abalahami wakala se dia Isaki , Isaki wakala se dia Yakobi , Yakobi wakala se dia Yuda ye zimpangi zandi .
40001003	Yuda wakala se dia Falesi ye Zala ( ngudi awu i mama Tamali ) ; Falesi se dia Eselomi , Eselomi wakala se dia Alami
40001004	Alami wakala se dia Aminadabi ; Aminadabi wakala se dia Nasoni , Nasoni wakala se dia Salamoni ,
40001005	Salamoni wakala se dia Boazi ( ngudi andi i mama Lahabi ) , Boazi wakala se dia Yobedi ( ngudi andi i mama Luti ) , Yobedi wakala se dia Isayi ;
40001006	Isayi wakala se dia ntinu Davidi . Davidi wakala se dia Solomo ( ngudi andi i nkento wakala wa Uli ) ;
40001007	Solomo wakala se dia Loboami , Loboami wakala se dia Abia , Abia wakala se dia Asafi ,
40001008	Asafi wakala se dia Yosafati ; Yosafati wakala se dia Yolami ye Yolami i se dia Oziya .
40001009	Oziya wakala se dia Yoatami , Yoatami , se dia Akazi ye Akazi , se dia Hezekiya ;
40001010	Hezekiya wakala se dia Manase , Manase se dia Amoni , Amoni se dia Yosiya .
40001011	Ye Yosiya wakala se dia Yehoniani ye zimpangi zandi . Bawu babutuka mu ntangu yanatwa Baisaeli kinkole ku nsi ya Babiloni
40001012	Landila ntangu ya kinkole kia Baisaeli ku Babiloni , Yekoniani wakala se dia Salatieli , Salatieli se dia Zelubabeli ;
40001013	Zelubabeli wakala se dia Abiwudi , Abiwudi se dia Eliyakimi , ye Eliyakimi se dia Azolo ;
40001014	Azolo wakala se dia Sadoki ; Sadoki se dia Akimi ; ye Akimi se dia Eliwudi ;
40001015	Eliwudi wakala se dia Eleyazali ; Eleyazali wakala se dia Matani ; ye Matani , se dia Yakobi ;
40001016	Yakobi wakala se dia Yosefi , Yosefi wakala bakala dia Maliya , ngudi ya Yesu wabokudulwa Mesiya .
40001017	Buna , mbandu kumi ye ziya zakala tuka Abalahami nate ye ntinu Davidi , mboki mbandu kumi ye ziya zakala tuka ntinu Davidi nate ye Baisaeli bu banatwa kinkole ku Babiloni , ye tuka ntangu yina , mbandu kumi ye ziya zakala nate ye Mesiya kabutuka .
40001018	Tala bwakadila mbutukulu ya Yesu Klisto . Maliya ngudi ya Yesu , wawizana mu kwelana ye Yosefi , kansi tekila bazinga vakimosi , Maliya wabaka zimi mu lulendo lwa Mpeve ya Nlongo .
40001019	Yosefi wazola kunkwela , wadiata mu mavanga mambote ye kazola mwesa Maliya nsoni ko . Yandi wazenga mu vonda ngwizani awu mu kinsweki .
40001020	Yosefi bu kakala yindula mambu momo , mu ndozi wamona mbasi ya Mfumu ye yakuntela vo : “ Yosefi , ntekololo ya Davidi , kutinandi mu kwela Maliya ko , kadi i mu lulendo lwa Mpeve ya Nlongo kenina ye zimi .
40001021	Maliya wuna buta mwana wabakala ye ngeye wuna kumvana nkumbu Yesu
40001022	Mambu momo malwaka mpasi vo mambu makamba Nzambi mu nzila ya mimbikudi , malungana :
40001023	“ Ndumba yilembolo zaya kana bakala nkutu , si yakala ye zimi , ye yandi si kabuta mwana wabakala , bana kumvana nkumbu ya Imanweli
40001024	Yosefi bu kasikama , yandi wavanga bwa kuntuma mbasi ya Mfumu , ye yandi wakwela Maliya .
40001025	Kansi Yosefi kabundana ye Maliya ko , nate ye Maliya bu kamana buta mwan'andi wabakala . Yosefi wavana wo nkumbu Yesu .
40002001	Yesu wabutukila mu mbanza ya Betelemi
40002002	Bawu bayuvula : “ Ntinu a Bayudayo wabutukidi , kwe kena ? Beto twamweni mbwetete andi ku ndambu yitubukilanga ntangu . Ye beto twizi sambila mwana wowo . ”
40002003	Ntinu Helode bu kawa nsamu wowo , ngindu zandi zapalangana ye mpila mosi mpe kwa bantu babo bavwanda mu mbanz'a Yelusalemi .
40002004	Helode wakutikisa bakuluntu ba nganga za Nzambi ye Minlongi mia minsiku miamio , ye yandi wabayuvula : “ Kweyi Mesiya kafweti butukil'e ? ”
40002005	Bawu bamvutudila : “ Ku mbanz'a Betelemi , mu nsi ya Yuda . Kadi tala mambu masonika mbikudi :
40002006	‘ Ngeye mbanz'a Betelemi , mu nsi ya Yuda , kakwena mu kedika mbanza yilutidi kuluka vakati kwa mbanza za mfunu za zunga kia Yuda ko . Kadi i mu ngeye muna tuka mfumu yina twadisa nkangu ami , Isaeli
40002007	Buna Helode wabokidisa mu kinsweki bantu bandwenga , yandi wabayuvula mpasi kazaya ntangu yasikididi yamonika mbwetete .
40002008	Mboki yandi wabatela : “ Lwenda ku Betelemi ye lutoma sosa fimwana fiofio , ye bu lumweni fio , lwiza lwantela mpasi vo mono mpe ngienda yakunsambila . ”
40002009	Bu bamana wa mambu momo , bawu bayenda . Mbwetete yibamona ku ndambu yitubukilanga yabatekidila , kansi bu yalwaka ku zulu a fulu kiakala mwana , yawu yatelema .
40002010	Bu bamona mbwetete yitelamane , bawu bamona kiese kiakingi beni .
40002011	Bawu bakota mu nzo , bamona fimwana ye ngudi andi Maliya . Bawu bafukama ye basambila fimwana fiofio . Mboki bazibula bifunda biawu ye bavana minkayilu kwa fimwana fiofio : wola , ye biansunga : libano ye mile .
40002012	Mboki , Nzambi wabazayisa mu ndozi mu lembwa vutuka kwa Helode . Bawu bayenda ku nsi awu mu nzila yankaka .
40002013	Bantu bankwa nzayilu bu bamana kwenda , mbasi ya Mfumu yamonika kwa Yosefi mu ndozi , yantela : “ Telama , bonga mwana ye ngudi andi , tinina ku nsi ya Ngipiti , kala kuna nate ye bu ngina kutela mu vutuka . Kadi Helode si katuma basosa mwana mpasi bavonda wo . ”
40002014	Buna Yosefi wasikama , yandi wabonga fiamwana ye ngudi andi ye wayenda yawu ku nsi a Ngipiti mu mpimpa ye mpimpa .
40002015	Yandi wakala kuna nate ye Helode bu kafwa . Mambu mama malwaka mpasi vo makamba Mfumu malungana : “ Mono yabokila mwan'ami kavayika mu nsi a Ngipiti
40002016	Helode bu kabakula vo bantu bafionguninanga zimbwetete bamvuna , yandi wafwema mu ngolo beni . Yandi wafila masoda ku Betelemi ye mu kinzungidila mu kwenda vonda bana babo bakala mimvu miole evo bakala ku nsi a mimvu miole , landila bonso bwakadila ntangu yakuntela bawu bamona mbwetete .
40002017	Buna mambu mavova mbikudi Yelemiya malungana :
40002018	“ Ku mbanz'a Lama , kwawakana nding'a muntu wayawula mu bidilu ye maniongo . I Lakeli weti dila bana bandi ye yandi kaketi zola bombakana ko kadi bana bandi bameni fwa
40002019	Helode bu kamana fwa , mbasi ya Mfumu yamonika kwa Yosefi mu ndozi ku nsi a Ngipiti .
40002020	Yawu yantela : “ Baka mwana ye ngudi andi , nanguka ye vutuka ku nsi ya Isaeli kadi bantu bakele sosanga fimwana mu vonda fio , bafwidi kwawu . ”
40002021	Buna Yosefi wabaka fimwana ye ngudi ya mwana , wavutuka yawu ku nsi ya Isaeli .
40002022	Kansi Yosefi bu kawa vo Alakelao
40002023	ye wayenda vwanda ku mbanz'a Nazaleti . Mambu makadila bonso bobo mpasi vo mambu mavova mimbikudi malungana : “ Yandi wuna bokudulwa mwisi Nazaleti
40003001	Mu ntangu yina , Yowani , wayenda mu makanga ma zunga kia Yuda
40003002	“ Lubangumukeno kwa Nzambi
40003003	Yowani i yandi mbikudi Yesaya kakala vovilanga bu kakamba vo : “ Muntu wumosi weti boka mu makanga vo : Lukubika nzil'a Mfumu , ye lusungika binzila-nzila biandi bikana viokila
40003004	Yowani wakala vwatanga binkuti bia vangulwa mu mika mia kibulu kiena nkumbu Kamela ye melika ya nkand'a kibulu mu luketo lwandi
40003005	Bisi mbanz'a Yelusalemi , bisi zunga kiakio kia Yuda ye bisi ndambu yoyo yayo ya nto ya Yolodani bayiza kwa Yowani .
40003006	Bawu batambudila masumu mawu vantadisi a babonsono , Yowani wababotika mu nto ya Yolodani .
40003007	Yowani bu kamona vo Bafalisi ye Basaduki babingi bayiza kwa yandi mpasi kababotika , yandi wabatela : “ Lu bankwa kadulu bonso kia mfwenge ! Nani walulwengese mu tina mfundusu a Nzambi yeka lukufie ?
40003008	I diawu luvanga mambu masonganga vo lwabangumukini ( kwa Nzambi )
40003009	ye kaluyindulandi ko vo bwalunga kwandi kwa beno mu kamba kaka vo : ‘ mbe nkak'eto Abalahami
40003010	Bwabu kiubi kiekanga kiakubama mu zenga minti mu mianzi . Wonso nti wulembolo buta mimbutu wuna zengwa ye loswa ku tiya .
40003011	Mono ngieti kulubotikila mu maza mu songa vo lubangumukini ( kwa Nzambi ) . Kansi muntu weti kwiza ku nim'ami yandi wundutidi mu lulendo ye mono kiena nkutu wafwana mu kumvula nsampatu ko . Yandi wuna kulubotikila mu Mpeve ya Nlongo ye mu tiya .
40003012	Yandi wena ye kivevolo
40003013	Mu ntangu yoyo , Yesu watuka ku zunga kia Ngalili ye wayiza kwa Yowani ku nto ya Yolodani mpasi vo Yowani kakumbotika .
40003014	Kansi Yowani kazola ko , yandi wakamba : “ I mono mfweni botukwa kwa ngeye , kansi kwa mono wizidi ! ”
40003015	Kansi Yesu wamvutudila : “ Yambula diadi diakala bwabu , kadi i mu nzila yayi beto tuna lungisa mamo malombanga Nzambi . ” Buna Yowani watambudila .
40003016	Yesu bu kavayika kaka mu maza landila bu kamana botama , zulu diazibuka , yandi wamona Mpeve ya Nzambi yakulumuka va yandi mu lunitu bonso lwa bembe .
40003017	Ye ndinga yawakana ku zulu , yakamba : “ Yandi , i Mwan'ami wuntomene zola , mu yandi yimwenanga kiese kiami kiakio
40004001	Mboki Mpeve ya Nlongo yatwala Yesu ku makanga mpasi vo satana kakuntonta .
40004002	Landila bilumbu makumaya ye mpimpa makumaya , Yesu wamona nsatu .
40004003	Buna satana wafinama kwa yandi , wakuntela : “ Vo
40004004	Kansi Yesu wavutula : “ Tala ! Ebu bwasonama mu Nkand'a Nzambi : ‘ Moyo wakedika wa muntu kawena mu madia kaka ko kansi mu mambu mamonsono makambanga Nzambi
40004005	Satana watwala Yesu ku Yelusalemi , mbanza yanlongo , wakuntula va zulu a nzo yanlongo va fulu kilutidi mu zangama
40004006	ye wakuntela : “ Vo ngeye i mwan'a Nzambi , wukilosa va ntoto kadi ebu bwasonama mu Nkand'a Nzambi : Nzambi si katuma zimbasi mu diambu diaku ; bawu bana kunata mu moko mawu ye tambi kiaku kakina ta nkutu sakuba va tadi ko
40004007	Yesu wamvutudila : “ Ebu mpe bwasonama mu Nkand'a Nzambi vo : Kutontandi Mfumu Nzambi aku ko
40004008	Satana watwala diaka Yesu vana zulu a mongo watoma zangama , yandi wakunsonga bintinu biabionsono ye minkembo miawu
40004009	ye wakuntela : “ Ngina kuvana biobio biabionsono vo wukumfukamane mu kunsambila . ”
40004010	Buna Yesu wamvutudila : “ Katuka , Satana ! Kadi ebu bwasonama mu Nkand'a Nzambi : ‘ Ngeye fweti sambila kaka Mfumu Nzambi aku ye yandi kaka fweti sadila
40004011	Lelo mu mambu momo , Satana wasisa Yesu ye zimbasi zayiza kwa Yesu , zakunsadila .
40004012	Yesu bu kawa vo Yowani bantudidi mu boloko
40004013	Yandi kavwandila ku Nazaleti ko , kansi wayenda ku Kafenawumi , mbanza yakala va simu dia zanga dia Ngalili ku nzaku za bizunga bia Zebuloni ye Nafatali
40004014	Momo mavangama mpasi vo mambu mama ma mbikudi Yesaya malungana :
40004015	“ Zunga kia Zebuloni , zunga kia Nafatali , ku ndambu ya mbu , ku simu diankaka dia nto ya Yolodani , Ngalili yivwandanga bawu balembolo-Bayudayo !
40004016	Mu zunga biobio , bantu bavwandanga mu tombe si bamona kia kwangolo ! Ye bawu bazinganga mu nsi a tombe kia lufwa bana mona ntemo
40004017	Mu ntangu yoyo Yesu wabantika longa , yandi wakala kambanga : “ Lubangumukeno
40004018	Yesu bu kazieta va kumu dia zanga dia Ngalili , yandi wamona mpangi zole , bawu bakala mintambi mia mbizi , Simoni wabikwa Petelo ye nleki andi Andele . Bawu bakala kwenda losingi mpwasa .
40004019	Yandi wababokila , wata : “ Lwiza kundandi mono ngina kulukitula mintambi mia bantu . ”
40004020	Bawu basisa mpwasa zawu vana vawu , ye bayenda yandi .
40004021	Yandi watatamana kuna ntwala ye wamona mpangi zole zankaka , Yakobi ye Yowani , i bana ba Zebedayi . Bawu bakala mu nlungu ye se diawu Zebedayi , bakala kubikanga mpwasa zawu . Mboki Yesu wababokila .
40004022	Bawu ntumbu sa sisa bwatu ye se diawu ye bayenda ye Yesu .
40004023	Yesu wazieta mu zunga kia Ngalili kiakionsono , yandi walonga mu zinzo zawu za tukutukunu , wasamuna Nsamu Wambote wa Kimfumu ye waniakisa bantu babo bakala ye bimbevo ye bakala ye bieta .
40004024	Ye nsangu zamwangana mu nsi ya Siliya yayo . Buna bantu bakuntwadila babo bakwamuswa kwa bimbevo biampila mu mpila ye mpasi zampila mu mpila : bobo bakala ye mpeve zambi , babwanga nzieta
40004025	Bantu babingi bakunlanda , bawu batuka ku zunga kia Ngalili , ku zunga kia Mbanz'a kumi , mu mbanz'a Yelusalemi , ku zunga kia Yuda ye ku simu diankaka dia nto ya Yolodani .
40005001	Yesu bu kamona bantu bobo babingi beni , yandi watombuka va mongo ye wavwanda . Minlonguki miandi miayiza vwanda lukufi ye yandi ,
40005002	ye yandi wabantika kubalonga mu mambu mama :
40005003	“ Kiese kiena ye bawu bakiyinanga mu mpeve , kadi Kimfumu kia mazulu kiawu kiena !
40005004	“ Kiese kiena ye bawu bena mu kiadi , kadi Nzambi wuna kubabomba !
40005005	“ Kiese kiena ya bawu bena balembama mu ntima , kadi bawu bana tambula momo masila Nzambi .
40005006	“ Kiese kiena ye bawu bena ye nsatu beni mu vanga bonso butumanga Nzambi , kadi Nzambi wuna bo kubavanina lendo nadede .
40005007	“ Kiese kiena ye bawu bafwilanga bantu bankaka nkenda , kadi Nzambi wuna kubafwila nkenda !
40005008	“ Kiese kiena ye bawu bena bavelela mu mintima , kadi bawu bana kala vena Nzambi !
40005009	“ Kiese kiena ye bawu batulanga luvuvamu vakati kwa bantu , kadi Nzambi wuna kubabika bana bandi !
40005010	“ Kiese kiena ye bawu bazomwangwa mu diambu dia bubavanganga mambu malombanga Nzambi , kadi Kimfumu kia mazulu kiawu kiena .
40005011	“ Kiese kiena yeno vo bantu bakulufinganga , ye bakuluzomanga ye bakuluvuninanga mambu mambi mampila mu mpila mu diambu dia bu lwena minlonguki miami .
40005012	Luyangalala , lukala kiese kadi nsendo eno wena wawingi ku zulu . I bobo mimbikudi mialutekidila miazomwa
40005013	“ Beno lwena bonso mungwa kwa bantu babonsono . Kansi vo mungwa kawusidi diaka nzenzo ko , buna bwe wulenda zenzusulwa diaka ? Mungwa wowo kawusidi diaka mfunu ko , wuna loswa kaka ku mbazi ye bantu bana wo diata .
40005014	“ Beno lwena bonso kia kwa bantu babonsono . Mbanza yena va zulu a mongo ka yilendi swama ko .
40005015	Muntu kalendi lemisa mwinda ye tula wo ku nsi a kipanu ko . Kansi yandi wutulanga wo va zulu a kebolo kia mwinda , vana wawu wuna kienzula bantu babo bena mu nzo
40005016	I bumosi , kia kweno kufweti tentina kwa bantu babo mpasi vo bawu bamona mambu mambote maluvanganga ye bazitisa Se dieno wena ku zulu . ”
40005017	“ Ka lubanzandi ko vo mono yayizidi mu katula minsiku mia Mose ye malongi ma mimbikudi . Mono kiayizidi mu katula mio ko , kansi mu lungisa mio .
40005018	Kedika mono ngieti dio kulutela : Zulu ye ntoto bu kabiaviokele ko , ka fikisono fimosi filutidi buke evo fidiambu filutidi buke mu minsiku fina katulwa nate ye mambu mamonsono malongwa bu malungane
40005019	I diawu konso muntu kolamane finsiku filutidi buke mu minsiku mia Nzambi , ye longesele bantu mu vanga bo , yandi wuna luta buke mu Kimfumu kia mazulu . Kansi vo muntu tumamane minsiku ye longesele bantu bankaka mu vanga bo , yandi wuna kala wawunene mu Kimfumu kia mazulu .
40005020	Mono ngieti toma dio siamisa , vo beno ka luna tumama mambu matumanga Nzambi vioka Minlongi mia minsiku ye Bafalisi ko , beno ka luna kota mu Kimfumu kia mazulu ko . ”
40005021	“ Beno lwawilu vo zinkaka zeno bakambwa vo : ‘ Kuvondandi muntu ko
40005022	Kansi mono ngieti kulutela : wonso muntu wuna mwena wayandi nganzi , yandi wuna natwa kwa bazuzi ; ye wonso muntu kembi kwa wayandi : ‘ Zoba ! ’ Yandi fweni mu natwa ku mbazi a nkanu yilutidi mu lulendo . Kansi wonso muntu wumfingidi vo : ‘ Kilawuki ! ’ Yandi fweni tubwa ku tiya twa bilungi .
40005023	I diawu vo ngeye wizi vana nkayilu kwa Nzambi va meza mangiokila mikayilu ye vana ngeye bambukidi moyo vo wena ye diambu ye mpangi aku ,
40005024	buna sisa nkayilu aku vana vantadisi a meza mangiokila mikayilu , wenda wawizana ntete ye mpangi aku mboki wuna vutuka ye vana nkayilu aku kwa Nzambi .
40005025	“ Vo muntu wukubeki diambu ye zolele kufunda ku mbanzi a nkanu , sa nswalu mu wizana yandi bu lwakidi mu nzila . Vo kabwa ko yandi lenda kuyekula kwa nzonzi ye nzonzi wuna kuvana kwa masoda ye bawu bana kukanga mu boloko .
40005026	Kedika mono ngieti dio kutela , kuna sala vayika muna ko nate ye bu meni futa mbongo zazo . ”
40005027	“ Beno lwawilu vo diakambwa vo : ‘ Kuyangandi ko
40005028	Kansi bwabu mono ngieti kulutela vo : Wonso muntu tedi nkento wangana mpasi kavwa wo , yandi meni kukiyangila nkento wowo mu ntim'andi .
40005029	I diawu vo disu diaku dialubakala dikubwisanga mu masumu , hola dio ye losa dio kwanda . Kadi dilutidi mbote kwa ngeye mu kondwa disu dimosi kansi ka mu yambula nitu yamvimba yaloswa ku bilungi ko .
40005030	Vo i koko kwaku kwalubakala kukubwisanga mu masumu , bukuna ko ye losa ko kwanda , kadi dilutidi mbote kwa ngeye mu kondwa ndambu yimosi ya nitu kansi ka mu kwenda nge wamvimba ku bilungi ko . ”
40005031	“ Diakambwa diaka vo : ‘ Konso bakala katudi nkento andi ku longo , kakumvana nkanda wa mpondolo a longo
40005032	Kansi mono ngieti kulutela : Dionso bakala dina katula nkento andi ku longo vo ka mu diambu dia mayanga ko , yandi weti kunsindisila mu yangisa vo nkento wowo kwelele diaka . Ye dionso bakala kwelele nkento wukatulu ku longo , yandi yengi . ”
40005033	“ Beno lwawilu diaka vo zinkaka zeno bakambwa vo : ‘ Kulendi dia ndefi za luvunu kwa Nzambi ko , kansi lungisa mamo madididi ndefi kwa Mfumu
40005034	Kansi mono ngieti lutela mu lembwa dia ndefi : kani vo mu nkumbu ya zulu kadi zulu , diawu i kiandu kia kimfumu kia Nzambi ;
40005035	ka mu nkumbu ya ntoto ko kadi ntoto i fulu Nzambi kikatensikanga malu mandi ; ka mu nkumbu ya Yelusalemi ko kadi Yelusalemi i mbanza ya Ntinu wawunene .
40005036	Kulendi dia ndefi mu nkumbu ya ntu aku nkutu ko , kadi kulendi kitula kani lusuki lumosi lwa ntu aku lwampembe ko ye evo lwandombe ko .
40005037	Bika lwakamba kaka ‘ inga ’ evo ‘ nkatu . ’ Momo mamonsono makudukulwanga , matukanga kwa nkwa mbi . ”
40005038	“ Beno lwawilu vo diakambwa : ‘ Vo muntu tobole disu dia wankaka , dia yandi mpe dina tobulwa ; ye wonso kolele dinu dia wankaka , dia yandi mpe dina kolwa
40005039	Kansi mono ngieti kulutela vo kuvutulandi yambi kwa muntu wukuvangidi yo ko . Vo muntu wukubendi mbata va bundi diaku dialubakala , wunyambula kabanda diaka dia ku lumoso .
40005040	Vo muntu zolele kufunda ku mbazi a nkanu ye baka kinkuti kiaku kia ntulu , nyambula kwandi kabaka mpe kiyunga kiaku .
40005041	Wumosi mu zimfumu weti kutatimisa mu kunnatina bifunda kilometa kimosi , ngeye wenda kilometa biole
40005042	Vana kwa konso muntu wukulombele kima ; kuyiminandi kwa muntu zolele sompa kima kwa ngeye ko . ”
40005043	“ Beno lwawilu vo diakambwa : ‘ Zola muntu wukuzolanga
40005044	Kansi mono ngieti kulutela : luzola bantu bakulubelanga ye lusambidila bobo bakuluzomanga ,
40005045	mpasi vo lwakala bana ba Tat'eno wena mu zulu . Kadi yandi wuvayikisanga ntangu andi kwa bantu bambote ye bambi , ye wunokisanga mvul'andi kwa bantu bavanganga mambote ye bavanganga mambi .
40005046	Bila nki lufweti vingidila nsendo kwa Nzambi vo beno luzolanga kaka bantu bobo bakuluzolanga ? Batambulanga mpaku nkutu i bo kwandi bavanganga !
40005047	Mboki vo beno luvananga kaka mbote kwa zimpangi zeno , buna nki a diambu dianswasani luvanganga ? Bantu balembwa kwikilanga mu Nzambi i bobo kwandi mpe bavanganga !
40005048	I diawu lukala balunga bonso Se dieno wena ku zulu wena walunga
40006001	“ Lukeba , kaluvangilandi mambote meno va meso ma bantu ko , mpasi vo bamona malweti vanga . Vo i bobo luna mo vangila , beno ka luna baka nsendo kwa Se dieno wena ku zulu ko .
40006002	“ I diawu konso ntangu weti vana konso kima kwa muntu kondolo , kusandi mazu ko
40006003	Kansi ngeye bu weti vana nkayilu kwa muntu kondolo , ka muntu ko wuna zaya divengi ,
40006004	buna nkayilu wowo wuna kala nsamu wansweki . Ye Se diaku mweni diodio divengi mu nsweki , yandi si kakusenda . ”
40006005	“ Konso ntangu bu lweti sambila , ka lukalandi bonso bantu bankwa disu ku nsi a lukaya ko ! Bawu bazolanga mu sambila batelema mu zinzo za tukutukunu ye mu zimpambu za zinzila
40006006	Kansi ngeye bu weti sambila , kota mu sukulu diaku , kanga mwelo ye sambila Tat'aku wena vana , va fulu kiansweki , ye Tat'aku wumonanga maweti vanga mu nsweki wuna kusenda .
40006007	“ Beno bu lweti sambila , ka lukambangandi mambu mamingi-mingi ko malembolo mfunu bonso bu vanganga bantu balembwa kwikilanga Nzambi : bawu babanzanga vo Nzambi wuna dimba lusambulu lwawu vo beti vova mambu mamingi .
40006008	Ka lubatangininandi ko , kadi Nzambi , Se dieno , wukizayidi bikondolo yeno , bilwena nsatu mu baka tekila lwakunlomba bio .
40006009	Tala bu lufweti sambidila : ‘ Tat'eto wena ku zulu ; bika bantu bakuzitisa ngeye wanlongo
40006010	bika Kimfumu kiaku kiza bika luzolo lwaku lwavangama va ntoto bonso bulwena mu zulu
40006011	Wutuvana lumbu ki madia meto ma twena mfunu
40006012	Wutulemvukila mambi matwavengi bonso beto tulemvukilanga bantu bakutuvangidi mambi
40006013	Kutuyambulandi twabwa mu ntontolo ko , kansi wututanina mu nkwa mbi [ Kadi kimfumu kiaku kiena , ye lendo , ye nzitusu mu ntangu zazonsono . Ame
40006014	“ I buna , vo beno luna lenvukila bantu bankaka baluvangidi mambi , Tat'eno wena ku zulu wuna kululemvukila mpe .
40006015	Kansi vo ka luna lemvukila bantu bankaka ko , Tat'eno kana kululemvukila ko . ”
40006016	“ Ka lukalandi bonso muntu weti mona kiadi ko bu luzengele mu lembwa dia mu diambu dia sambila , bonso bu vanganga bantu ba nkwa disu ku nsi a lukaya . Bawu basobanga mbonokono ya zidi biawu mpasi vo bantu bazaya vo bawu ka beti dia ko mu diambu dia sambila . Kedika mono ngieti dio kulutela bawu bakibakidi nsendo awu .
40006017	Kansi ngeye bu zengele mu lembwa dia mu diambu dia sambila , sukula ntu aku ye kubika nsuki zaku ,
40006018	mpasi vo bantu balembwa zaya vo kweti dia ko mu diambu dia sambila . Se diaku kaka weti mona ma weti vanga mu nsweki yandi mosi wuna kusenda . ”
40006019	“ Ka lukukiyudikilandi bimvwama mu nza yayi ko , mwena zimbolotonto ye mu bilenda funzuka , mu bilenda yibwa kwa miyibi mibulanga zinzo .
40006020	Kansi lukukiyudikila bimvwama mu zulu mu kondolo zimbolotonto ye muna ka bilendi funzuka ko , muna miyibi ka milendi bula mboki yiba ko .
40006021	Kadi kuna kwena bimvwama biaku i kuna mpe kuna kala ntim'aku . ”
40006022	“ Meso mena bonso mwinda wa nitu : vo meso maku mena mambote , nitu aku yamvimba yena mu kia .
40006023	Kansi vo meso maku mena mafwa , nitu aku yamvimba yena mu tombe . Vo va fulu kia kia , mu ngeye mwena kaka tombe buna tombe kiokio kina kala kiangolo ! ”
40006024	“ Muntu kalendi sala kwa mfumu zole ko , vo kabwa ko , yandi wuna bela yimosi ye zola yankaka ; yandi wuna kangama kwa yimosi ye nianga yankaka . Ka lulendi sadila Nzambi ye kimvwama vakimosi ko . ”
40006025	“ I mu diambu diodio ngieti kulutela vo : Ka lukalandi mayindu mu diambu dia madia ye ndwinu mu zinga ko , ye mu minlele mu diambu dia nitu ko . Bwe , luzingu kalulutidi mfunu ye madia ko e ? Ye nitu kayilutidi mfunu ye minlele ko e ?
40006026	Taleno zinuni , ka zikunanga ko , ka ziyonzikanga ko ye ka zilundanga ko . Mpeleko diodio Se dieno wena ku zulu wudikilanga zo . Beno ka lulutidi zo mu mfunu ko e ?
40006027	Nani mu beno lenda lambula luzingu lwandi
40006028	“ Bila nki lwena mayindu mu baka minlele miamingi ? Lutala bifulu bia ku nseke bonso bimenanga , biawu ka bisalanga evo ka bitunganga binkuti ko .
40006029	Mpeleko diodio , mono ngieti dio kulutela , Solomo mu kimvwama kiandi kiakio
40006030	O mpila bantu bakondolo ye minu kiasiama , vo Nzambi wuvwatisilanga bonso bobo bititi biena lumbu kiaki ku nseke , ye mbazi biyokolo kwandi .
40006031	Buna beno ka lukikwamisandi ko ye ta vo : ‘ Nki tuna dia ? ’ ‘ Nki tuna nwa ? ’ Evo ‘ Nki tuna vwat'e ? ’ (
40006032	Kadi i bantu balembwa kwikilanga Nzambi batatamananga sosa biobio biabionsono . ) Kansi Se dieno wena ku zulu zeyi vo beno lwena nsatu a bima biobio biabionsono .
40006033	Luteka kadila ntete Kimfumu kia Nzambi mayindu ye momo malombanga Nzambi , mboki biobio biankaka bisidi , Nzambi si kaluyudikila bio .
40006034	I diawu ka lukikwamisandi mu diambu dia lumbu kia mbazi ko kadi kia mbazi kina kwiza ye mayindu mandi . Konso lumbu ye mpasi zandi . ”
40007001	“ Kufundisandi bantu bankaka ko mpasi vo Nzambi kalembwa kufundisa .
40007002	Kadi Nzambi wuna kufundisa bonso bu wufundisilanga bankaka , ye yandi si kasadila kwa ngeye tezo kiwufundisilanga bankaka .
40007003	Bila nki weti tadila fikititi fiena mu disu dia mpangi aku , nga buku kia nti kiena mu disu dia ngeye kibeni kweti aku kio mona ko e ?
40007004	Bwe lenda kamba kwa mpangi aku vo : ‘ Biketi yakukatula kwaku fikititi fiena mu disu diaku , ’ kansi ngeye kibeni wena ye buku kia nti mu disu diaku ?
40007005	O , wu muntu nkwa disu ku nsi a lukaya , teka katula ntete buku kia nti kiena mu disu diaku , buna ngeye wuna toma mona ye wuna toma katula fikititi fiena mu disu dia mpangi aku .
40007006	“ Ka luvanandi kwa zimbwa bima biayekulwa kwa Nzambi ko , zawu zina bangumuka ye kulutatika . Ka lulosilandi bima biantalu kwa zingulu ko , zawu zina bio diatikisa . ”
40007007	“ Lulomba , ye beno luna tambula , lusosa ye beno luna mona ; lukonkunta ye bana kuluzibudila mwelo .
40007008	Kadi wonso wulombanga , wuna tambula , wonso wusosanga , wuna mona ye wonso wukonkutanga wuna zibudulwa .
40007009	Vo mwana weti lomba dimpa kwa se diandi ; bwe nga se diandi tadi kana kumvana va fulu kia dimpa ?
40007010	Evo yandi wukunlombele mbizi ya maza buna nioka kana kumvan'e ?
40007011	Vo beno nkutu lwena bambi luzeyi mu vana nkayilu miambote kwa bana beno . Buna Se dieno wena ku zulu wuna luta vana mambote kwa bantu bakunlombanga .
40007012	“ Luvanga kwa bantu bankaka momo maluzolele vo bawu bakuluvangila mo : i buna butumanga minsiku mia Mose ye kedika kia malongi ma mimbikudi
40007013	“ Lukotila va mwelo wafietama ! Kadi mwelo bu wena wasadila ye nzila yayalumuka , biawu bitwalanga ku mbungulu . Bantu babingi balandanga yo .
40007014	Kansi mwelo wa moyo wukondolo nsuka wena wafietama ye nzila yitwalanga kuna yena yampasi . Bantu bafiuma kaka bamonanga yo . ”
40007015	“ Kebeno mu mimbikudi mialuvunu . Bawu bakwizanga bakondwa ngolo ye babumpombo bonso dimeme . Kansi ku nsi a kati bawu bena bonso zingo zivondanga .
40007016	Beno luna kubazaya mu mavanga mawu . Ka bakolanga mimbutu mia vinia mu zimpanga ko evo mingiengie mu minti mia nsende ko .
40007017	Nti wambote wubutanga mimbutu mianzenzo , kansi nti wambi wubutanga mimbutu miankadi .
40007018	Nti wambote kawulendi sala buta mimbutu miankadi ko , ye nti wambi kawulendi sala buta mimbutu mianzenzo ko .
40007019	Buna wonso nti wuna lembwa buta mimbutu mianzenzo , wawu wuna zengwa ye tubwa ku tiya .
40007020	I diawu beno luna zaya mimbikudi mialuvunu mu mavanga mawu . ”
40007021	“ Ka babonsono ko bakumbokidilanga : ‘ Mfumu , Mfumu , ’ bana kota mu Kimfumu kia mazulu kansi bawu bavanganga kaka mambu mazolanga Se diami wena mu zulu .
40007022	Lumbu kina funduswa nza , bantu babingi bana kuntela : ‘ Mfumu , Mfumu ! Beto twalongele Masonukwa ma Nzambi mu nkumbu aku , beto twavayikisi mpeve zambi mu nkumbu aku , ye beto twavengi bimangu mu nkumbu aku ! ’
40007023	Buna mono ngina kubavutudila : ‘ Mono kiasidi kuluzaya kana lumbu kimosi nkutu ko , lunkatukileno , beno luvanganga mambi ! ’ ”
40007024	“ Konso muntu weti dimba mambu mantele ye wusadilanga mo , yandi wuna fwanana ye bakala diandwenga diatunga nzo andi va zulu a tadi .
40007025	Mvula yabwa , maza mu zinto masampa , bitembo biangolo biabwa mu nzo kansi nzo kayabwa ko , kadi lufulu lwandi lwatulwa va zulu a tadi .
40007026	Kansi konso muntu weti dimba mambu mantele ye kasadilanga mo ko , yandi wuna fwanana ye bakala diabuzoba diatunga nzo andi va zulu a zielo .
40007027	Mvula yabwa , maza mu zinto masampa ye bitembo biangolo biabwa mu nzo yoyo . Nzo yoyo yabwa : yayonsono yamana tuluka nadede . ”
40007028	Yesu bu kamana longa , bantu bobo babonsono bakala vana batoma yitukwa mu mona bonso bukalongila .
40007029	Kadi yandi kakala bonso Minlongi mia minsiku ko ; kansi yandi wabalonga mu lulendo .
40008001	Yesu wakulumuka tuka ku zulu a mongo ku kakala ye bantu babingi bakunlanda .
40008002	Mboki muntu wumosi wakala ye bwazi wafinama , yandi wafukama vantadisi a Yesu ye wakamba : “ Nlongi vo zolele , wulenda kundiakisa . ”
40008003	Yesu walambula koko , wansimba ye wakamba : “ Mono nzolele , bika waniaka ! ” Muntu wowo ntumbu niaka mu bwazi bwandi .
40008004	Mboki Yesu wantela : “ Toma wa , kulendi kamba diambu diadi kwa muntu ko . Kansi wenda wakisonga bonso buweka kwa ngang'a Nzambi , mboki vana nkayilu watuma Mose mu songa kwa bantu babo vo ngeye nieki
40008005	Yesu bu kakota mu mbanz'a Kafenawumi ; mfumu yimosi ya masoda nkama , mwisi Loma , wayiza , wambombidila kakunsadisa ,
40008006	yandi wakamba : “ Nlongi , kisadi kiami wena walambalala ku nzo , yandi wena wazelangana nitu ye yandi weti mona mpasi zazingi beni . ”
40008007	Yesu wakamba : “ Mono si ngienda kunniakisa . ”
40008008	Kansi mfumu ya masoda nkama wavutula : “ Nlongi , mono kiena wafwana ko mu kutambula mu nzo ami . Kansi kamba kaka diambu dimosi buna kisadi kiami kina niaka .
40008009	Mono kibeni ngiena ku nsi a lulendo lwa bakuluntu bami ye ngiena ye masoda mayitumanga . Bu ntele kwa wumosi : ‘ Wenda ! ’ Ye yandi wele ; bu ntele kwa wankaka : ‘ Wiza ! ’ Ye yandi wizidi ; ye bu ntele kwa kisadi kiami : ‘ Vanga diambu diadi , ’ ye yandi vengi dio . ”
40008010	Yesu wayitukwa bu kawa mambu momo , ye yandi wakamba kwa bantu bakala kwenda kunlandingi vo : “ Mu kedika , mono ngieti kulutela : Kiamweni minu kiampila yayi kwa muntu ko kani nkutu kwa Baisaeli .
40008011	Ye bwabu mono ngieti dio kulutela , bantu babingi bana tuka ku ndambu zazo za nza ye bana vwanda va meza mu Kimfumu kia mazulu ntwadi ye Abalahami , Isaki ye Yakobi .
40008012	Kansi bantu bobo bafweti nga kala mu Kimfumu , bana loswa ku mbazi mu tombe , kuna bawu bana dila ye bana kwetisa meno . ”
40008013	Mboki Yesu wakamba kwa mfumu ya masoda : “ Vutuka ku nzo aku , diambu dikwikidi dikuvangulu . ” Mu kiokio lokula kaka , kisadi kiandi waniaka .
40008014	Yesu wayenda ku nzo ya Petelo . Yandi wayenda mona muna nzitu wa Petelo , wankento ; yandi wakala ye yuku-yuku .
40008015	Yesu wasimba koko kwandi ye yuku-yuku diamanisa , yandi watelama ye wabantika kubikila Yesu madia .
40008016	Nkokila bu yayiza , batwala kwa Yesu bantu babingi bakala ye mpeve zambi . Yesu wakuma mpeve zozo mu mpov'andi ye yandi waniakisa zimbevo zazo .
40008017	Yesu waniakisa bantu mpasi vo mambu makamba mbikudi Yesaya makala makedika , Yesaya wakamba : “ Yandi wabaka lebakana kweto ye wakatula bimbevo bieto
40008018	Yesu bu kamona vo bantu babingi bakunzungidila , yandi watuma minlonguki miandi : tusabukeno ku simu diankaka dia zanga .
40008019	Mu ntangu yoyo , Nlongi wumosi wa minsiku wafinama , wakamba : “ Nlongi , mono ngina kwenda yaku konso ku wuna kwenda . ”
40008020	Yesu wamvutudila : “ Nkumbi zena ye nnwa miawu ye zinuni zena ye mazanza mawu , kansi mono , Mwan'a muntu , kiena ye nzo mu lambalala ye vunda ko . ”
40008021	Muntu wankaka , yandi i wumosi mu minlonguki miandi , wantela : “ Nlongi , wungiambula ngienda yateka zika tata . ”
40008022	Kansi Yesu wamvutudila : “ Bika bafwa bazika bantu bawu bafwa , ngeye twenda bwabu . ”
40008023	Yesu wakota mu nlungu ye minlonguki miandi miayenda yandi .
40008024	Tembo kiangolo kiavukumuka mu zanga mu nabiu . Mayo mafuka nlungu . Kansi Yesu wakala walambalala .
40008025	Minlonguki miafinama kwa Yesu , miakunsikimisa ye miakuntela : “ Mfumu wututabila ! Si tufwa ! ”
40008026	Kansi Yesu wabavutudila : “ O lubantu bena ye minu kiafioti beni ! Bila nki lwena ye mbidi a wonga ! ” Yesu watelama , wasemba tembo ye maza ma zanga , buna kuma kwakala napii .
40008027	Babo batoma yitukwa , bavovasana : “ Nki a mpila muntu wawu , kadi tembo ye maza ma zanga bieti kuntumamana
40008028	Yesu bu kalwaka ku simu diankaka dia zanga , ku nsi ya bisi Ngadala
40008029	Bawu bayantika boka kwa yandi : Nki a mambu twena yaku , nge Mwan'a Nzambi , nge wizidi kwaku mu kutukwamis'e , tekila ntangu yazengwa yafwana ?
40008030	Kwakala kamba dia zingulu
40008031	Buna mpeve zambi zabombidila Yesu zakamba : “ Vo zolele kutukuma , wutufidisa kweto mu kamba diodio dia zingulu . ”
40008032	Yesu wabatela : “ Lwenda . ” Mpeve zambi zavayika mu bantu bobo babole ye zayenda kota mu zingulu . Vana fulu , kamba diadio dialundumuka tuka ku zulu a fimongo nate ye mu zanga ye zamina minkionkio , zafwa .
40008033	Bantu bakala kwenda dikilanga zingulu zozo batina , bayenda ku mbanza . Kuna bawu bayenda ta mambu mavangama kwa bantu bakala ye mpeve zambi .
40008034	Buna bantu babo ba mbanza yoyo bayiza tala Yesu ye bu bakumbwana vana , bawu bakumbombidila kakatuka mu nsi awu .
40009001	Yesu wakota mu nlungu , wasabuka diaka zanga ye wayenda ku mbanz'andi ku kavwandanga
40009002	Va zulu a mfulu , bantu banata kwa Yesu bakala diazelangana nitu . Yesu bu kamona minu kia bantu bobo , yandi wakamba kwa mbevo : “ Mwan'ami , masumu maku malemvokolo ! ”
40009003	Buna minlongi miankaka mia minsiku miakiyindusa vo : “ Bakala diadi vovele mambi mu Nzambi
40009004	Yesu wazaya mambu ma bayindula ye wakamba : “ Bila nki lwenina ye mayindu momo mambi-mbi ?
40009005	Nki kilutidi nayaki-yaki mu kamba : ‘ Masumu maku malemvokolo ’ evo mu kamba : ‘ Telama ye diata ? ’
40009006	Kansi lufwiti zaya vo : Mwan'a muntu wena ye lulendo mu lemvukila masumu va ntoto . ” Buna Yesu watela kwa muntu wazelangana nitu : “ Kwa ngeye , mono ntele , telama , bonga mfulu aku ye vutuka ku nzo aku ! ”
40009007	Bakala diodio watelama ye wayenda ku nzo andi .
40009008	Bantu bayonzama vana bu bamona diambu diodio , bawu bakala ye kinzakamu , bazitisa Nzambi bu kavana lulendo lwampila yoyo kwa bantu .
40009009	Yesu wakatuka vana ye bu katatamana nzil'andi , yandi wamona bakala dimosi nkumbu andi Matayi wavwanda va meza mafutulwanga mpaku . Yesu wakuntela : “ Wundanda ! ” Matayi watelama ye walanda Yesu .
40009010	Yesu ye minlonguki miandi badia mu nzo ya Matayi
40009011	Bafalisi bayuvula kwa minlonguki mia Yesu bu bamona buma bobo vo : “ Bila nki nlongi eno keti dila va meza mamosi ye mintambudi mia mpaku ye bantu bankwa masumu
40009012	Yesu wabawa , wakamba : Bantu bena mavimpi ka bena nsatu a dokuta ko kansi i bambevo bena nsatu a dokuta .
40009013	Lwenda lwalonguka Masonukwa mama ma Nzambi nki mazolele ta : “ Mono ngiena nsatu a ntima miambote kansi ka minkayilu ko
40009014	Lumbu kimosi , minlonguki mia Yowani Mbotiki miayiza yuvula kwa Yesu : “ Bila nki ntangu zazingi beto ye Bafalisi katudianga ko mu diambu dia sambila kansi minlonguki miaku ka mivanganga bo ko ? ”
40009015	Yesu wabavutudila : “ Beno lweti banza vo bakundi ba bakala dieti kwela balenda kala kiadi mu ntangu yibena ye toko diodio ? Nkatu nadede ! Kansi mwanki ntangu yeti kwiza yina katulwa bakala diodio kwa bawu , mu ntangu yoyo bawu ka bana zola dia ko .
40009016	“ Muntu kalendi sadila tende kiamona ko mu londa kinkuti kia nkulu . Kadi tende kiokio kina katula ndambu ya kinkuti ye fulu kiatobuka kina luta neniva .
40009017	Muntu kalendi tula malavu mamona mu nkutu zankulu ko ; vo matululu muna , zinkutu zina pasuka , malavu mana mwangana ye zinkutu zina beba . Kansi malavu mamona mafweti tulwa mu zinkutu zamona , mu nzila yoyo malavu ye zinkutu , biabio bina toma lundama . ”
40009018	Mu ntangu Yesu yi kakala kubatelanga mambu momo , mfumu yimosi ya Bayudayo walwaka , yandi wafukama vantadisi a Yesu ye wakamba : “ Bwabu kwandi mwan'ami wankento kafwidi , kansi wiza wakuntensika koko buna yandi si kakala moyo . ”
40009019	Yesu watelama , ye minlonguki miandi miakunlanda .
40009020	Nkento wumosi wakwamuswa kwa kimbevo kia luta menga mu mimvu kumi ye miole , yandi wafinama ye Yesu ku nima ye wasimba nsuk'a kinkuti kiandi .
40009021	Kadi yandi wayindula vo : “ Yamana simba kaka kinkuti kiandi , mono ngina niaka . ”
40009022	Yesu wabangumuka , wamona nkento wowo ye wata : “ Mama , sa vuvu ! Minu kiaku kikuniakisi Ye mu yoyo ntangu kaka nkento wowo waniaka .
40009023	Yesu walwaka ku nzo a mfumu yoyo , ye bu kamona bantu basika bibandi
40009024	yandi wakamba : “ Luvayika , kadi findumba-ndumba kafifwidi ko kansi filambalale . ” Bawu bakunseva .
40009025	Bu bamana vayikisa bantu babonsono ku mbazi , Yesu wakota mu suku , yandi wasimba mwana mu koko ye mwana watelama .
40009026	Nsangu zamwangana mu zunga kiokio kiamvimba .
40009027	Yesu wakatuka va fulu kina , ye bu kakala kwenda lutingi , mpofo zole babantika kunlanda ye baboka : “ Mwan'a Davidi wutufwila kiadi . ”
40009028	Yesu bu kakota mu nzo , mpofo zozo zazole bayiza kwa yandi ye yandi wabayuvula : “ Beno lukwikidi vo mono ndenda bo vang'e ? ” Bawu bamvutudila : “ Inga , Mfumu . ”
40009029	Buna Yesu wasimba meso mawu ye wakamba : “ Bika bobo bwavangama kwa beno bonso bwena minu kieno ! ”
40009030	Meso mawu mamona , Yesu watoma kubasikidikisa . Yandi wabatela : “ Lutoma wa , muntu kalendi zaya diambu diadi ko . ”
40009031	Kansi bu bavayika kaka , bawu bamwangisa nsangu za Yesu mu zunga kiokio kiamvimba .
40009032	Babakala bobo bu bayenda , bantu batwala kwa Yesu bakala dimosi diakala lembwa vovanga kadi yandi wakala ye mpeve yambi .
40009033	Yesu bu kavayikisa kaka mpeve yambi , bakala diodio diababa diabantika vova . Bantu batoma yitukwa ye bakamba : “ Mambu mampila yayi ka mamonekene mu Isaeli ko ! ”
40009034	Kansi Bafalisi bakamba : “ I nkuluntu a mpeve zambi , wukumvananga lulendo mu vayikisa mpeve zozo
40009035	Yesu wayenda mu zimbanza zazo ye mu mavata mamo ; yandi walonga mu zinzo zawu za tukutukunu , wasamuna Nsamu Wambote wa kimfumu kia Nzambi ye yandi waniakisa bimbevo biabio ye bieta biabio .
40009036	Yesu wamona kiadi kiakingi bu kamona bantu babingi , kadi bantu bobo bakala babeba ye bakondwa nzunzu , bonso kamba dia mameme dikondolo mvungi
40009037	Buna yandi wata kwa minlonguki miandi : “ Ngionzoko yena yayingi kansi bisadi bike .
40009038	Buna lulomba kwa mfumu a ngionzoko kafila bisadi mu ngionzokolo andi . ”
40010001	Yesu wakutikisa minlonguki miandi kumi ye miole , wabavana lulendo mu vayikisa mpeve zambi ye mu niakisa bimbevo ye bieta biabio .
40010002	Nkumbu za zintumwa zozo i zazi : ntete Simoni ( wabikwa Petelo ) ye mpangi andi Andele ; Yakobi ye mpangi andi Yowani , bawu bole bana ba Zebedayi ,
40010003	Filipo ye Batolomayi ; Toma ye Matayi ( ntambudi a mpaku ) ; Yakobi mwan' Alafayi ye Tade ;
40010004	Simoni mwisi Kana ( muzelote ) ye Yuda Isikaliyoti , i yandi wayekula Yesu .
40010005	Yesu , wafidisa babakala baba kumi ye bole , wabasikidisa mambu mama : “ Ka lwendandi kwa bawu bakondolo Bayudayo ko ye ka lukotandi mu zimbanza za bisi Samaliya ko
40010006	Kansi lwenda kaka kwa mameme mazimbana ma nkangu wa Isaeli .
40010007	Mu nzila , lusamuna vo : ‘ Kimfumu kia mazulu kifinamane ! ’
40010008	Luniakisa zimbevo , lufulukisa bafwa , luvedisa bena ye bwazi , luvayikisa mpeve zambi . Beno lwatambula kondwa mfutu , luvana mpe kondwa futisa kima .
40010009	Ka lunatandi wola evo konso ka mbongo mu posi bieno ko .
40010010	Ka lunatandi nkutu mu nzietolo ko , ka kinkuti kianzole ko , ka nsampatu ko evo nkawa ko . Kadi , kisadi fweni baka madia mandi
40010011	“ Mu konso mbanza evo vata diluna kota , lusosa muntu wena wafwana mu kulutambula ye luvwanda kwa yandi nate ye bu luna katuka va fulu kiokio .
40010012	Yonso nzo yi luna kota , luvana mbote ya luvuvamu kwa bisi nzo yoyo
40010013	Vo bawu balutambudi , luyambula mbot'eno ya luvuvamu yakala yawu ; kansi vo ka balutambudi ko , mbot'eno ya luvuvamu yina kuluvutukila .
40010014	Kansi vo mu nzo yimosi evo mu mbanza yimosi ka bazolele kulutambula ko evo kuludimba ko , lwenda kweno ye kubuleno fundu-fundu dia bitambi bieno
40010015	Kedika mono ngieti kulutela : mu lumbu kia mfundusu , tumbu kia bisi Sodoma ye bisi Ngomola
40010016	“ Luwa ! Mono ngieti kulufidisa bonso mameme vakati kwa zingo . Lukala ndwenga bonso nioka ye lukala bankwa ntima miambote bonso mabembe .
40010017	Kansi lukeba , kadi bantu bana kulunata ku mbazi a nkanu , bawu bana kuluzuba sikoti mu zinzo zawu za tukutukunu .
40010018	Bana kulutwala vantadisi a mintinu ye minyadi mu diambu diami , mpasi vo lwata kimbangi kia Nsamu Wambote kwa bawu ye kwa balembolo Bayudayo .
40010019	Bu bana kulunata ku mbazi a nkanu , ka lukikwamisandi ko mu zaya bwe luna vovila ye nki luna kamba ; mambu ma luna vova Nzambi si kakuluvana mo mu lokula kiokio .
40010020	Kadi mawu ka mana tuka kwa beno ko kansi i Mpeve ya Nlongo ya Se dieno yina vova .
40010021	“ Bantu bana yekula mpangi za bawu kibeni mpasi vo bavondwa , ye mase mana vanga bumosi kwa bana bawu , bana si banwanisa mase mawu ye ku bavondisa .
40010022	Bantu babonsono bana kulubela mu diambu diami . Kansi wonso wuna siama nate ye kuna nsuka , wuna vuluswa .
40010023	Bu bana kuluzoma mu mbanza yimosi , lutinina mu yankaka . Kedika mono ngieti dio kulutela : ka luna kimanisina mu vioka mbanza zazo za Isaeli ko tekila Mwan'a muntu kiza .
40010024	“ Mwana kalasi kalendi luta nlongi andi ko ; kisadi kalendi luta mfumu andi ya kisalu ko .
40010025	Bwa fwana kwa mwana kalasi mu kituka bonso nlongi andi ye kisadi bonso mfumu andi ya kisalu . Vo bantu beti bokidila mfumu a nzo Belizebuli
40010026	“ Ka lutinandi bantu ko . Kionso kiaswekwa kina monika , ye kionso kiansweki kina zayakana .
40010027	Mambu mamo mangieti kulutela ku nsi a tombe , lukamba mo kuma bu kukiele , ye momo maluna wa mu kinsweki , lusamuna mo mu fulu bimokinanga bantu .
40010028	Ka lutinandi bawu balenda vonda nitu kadi ka balendi vonda mwela ko . Lutina kaka Nzambi : yandi lenda fwasa
40010029	Nga ka batekanga binuni-nuni biabi biole maseke , mu mwa sengwa kimosi kia mbongo ko e ? Kansi ka fimosi ko mu biawu biole filenda sotuka va ntoto vo Nzambi Se dieno kazeyi bo ko .
40010030	Kansi kwa beno , nsuki zeno nkutu zena zatangwa .
40010031	Buna ka lukalandi wonga ko kadi beno lulutidi maseke mamingi mu mfunu ! ”
40010032	“ Vo muntu tambudidi vantadisi a bantu vo yandi i wami , mono mpe ngina tambudila vantadisi a Se diami wena ku zulu vo mono yikumvwidi .
40010033	Kansi vo muntu wukambanga vantadisi a bantu vo kanzeyi ko
40010034	“ Ka lubanzandi ko vo mono yaneti luvuvamu va ntoto ; kianeti luvuvamu ko kansi nkindu .
40010035	Mono yayizi tula kitantu vakati kwa mwana wabakala ye se diandi , vakati kwa mwan'andumba ye ngudi , vakati kwa nzitu , nkento wa mwana ye ngudi ya bakala .
40010036	Batantu ba konso muntu bana kala bisi nzo andi
40010037	“ Wonso muntu lutidi toma zola se diandi evo ngudi andi vioka bu kakunzodilanga yandi kena mfunu kwa mono ko . Wonso muntu lutidi toma zola mwan'andi wankento evo wabakala vioka bu kakunzodilanga , yandi kena mfunu kwa mono ko .
40010038	Wonso lembolo nata kulunsi diandi ye kundanda , yandi kena mfunu kwa mono ko .
40010039	Wonso muntu wuna sosa mu vukisa luzingu lwandi , yandi wuna fwa , kansi wonso wuna lembwa sosa mu vukisa lo , yandi wuna kala moyo . ”
40010040	“ Muntu wulutambudi wuntambudi , ye muntu wuntambudi tambudi yandi wamfidisa .
40010041	Konso muntu tambudi mbikudi wa Nzambi mu diambu dia bu kena mbikudi wa Nzambi , yandi wuna tambula nsendo bonso wa mbikudi . Konso muntu tambudi muntu wuvanganga luzolo lwa Nzambi mu diambu dia bu kavanganga luzolo lwa Nzambi , yandi wuna tambula nsendo bonso wa muntu wuvanganga luzolo lwa Nzambi .
40010042	Kedika mono ngieti dio kulutela : konso muntu veni ata kopo diampamba dia maza makiozi ma ndwa kwa wumosi mu bimbana-mbana biabi mu minlonguki miami mu diambu dia bu kena nlonguki ami , yandi wuna tambula nsendo . ”
40011001	Yesu bu kamana sikidikisa minlonguki miandi kumi ye miole , yandi wayenda longa ye samuna mu zimbanza za zunga kiokio .
40011002	Yowani Mbotiki mu boloko wawa bantu bavovila mavanga ma Yesu . Buna yandi wafidisa minlonguki miandi kana minkwa kwa Yesu
40011003	mpasi bakunyuvula vo : “ Ngeye i yandi fweti kwiza
40011004	Yesu wavutula kwa bantu bafidisa Yowani : “ Lwenda lwatela kwa Yowani malweti wa ye malweti mona :
40011005	zimpofo zeti mona , batembilanga beti diata basungama , bankwa bwazi beti niakuswa , bafwa matu beti wa , bafwa beti fuluka , ye Nsamu Wambote weti samunwa kwa bamputu
40011006	Kiese kiena ye bawu bana lembwa mona maketi-keti mu mono
40011007	Minlonguki mia Yowani Mbotiki bu miayenda , Yesu wabantika vovila Yowani kwa makabu , wata : “ Nki lwayenda mona mu makanga , titi kinikuswanga kwa mpeve ? Nkatu ?
40011008	Buna nki lwayenda mona ? Muntu watoma vwata binkuti biantoko ? Kansi bantu bavwatanga binkuti biantalu bavwandanga mu zinzo za zimfumu .
40011009	Nki kwandi buna lwayenda mon'e ? Mbikudi ? Inga , mono ngieti dio lutela , lutila mpe mbikudi .
40011010	Kadi i mu yandi Nzambi keti kambila mu nkand'andi vo : ‘ Mono ngieti fidisa ntumwa ku ntwal'aku , yandi wuna kukubikila nzila
40011011	Kedika , mono ngieti dio kulutela : ka kwateka kala muntu lutidi Yowani Mbotiki mu nene ko mu bantu babo babutwa . Kansi mwanki ndiena lutidi buke mu Kimfumu kia mazulu , yandi lutidi Yowani mu nene .
40011012	Tuka ntangu yabantika samuna Yowani Mbotiki nate ye bwabu , Kimfumu kia mazulu mu kingolo kwandi kibakilanga fulu
40011013	Mimbikudi miamio ye masonukwa mu minsiku mia Mose mavovila Kimfumu , nate ye mu ntangu ya Yowani .
40011014	Ye vo luzolele kunkwikila , Yowani i yandi ndiena Eliya wasamunwa fwiti kwiza .
40011015	Lutoma wa vo matu mena yeno
40011016	“ Kwa nani ndenda fwanikisa bantu ba ntangu yayi ? Bawu bafwanane ye bana bavwendi mu bala-bala , beti bokasana ye kamba :
40011017	‘ Beto twalusikidi nkunga mia makinu , kansi beno ka lwakinini ko ! Beto twaluyimbididi nkunga mia mafwa kansi beno kaluyawudi ! ’
40011018	Kadi Yowani wayiza , yandi kadianga ko ye kanwanga vinu ko , kansi bawu beti kamba vo : ‘ Yandi wena ye mpeve yambi ! ’
40011019	Mwan'a muntu wayiza , yandi wudianga ye wunwanga , ye bawu beti kamba vo : ‘ Lweti mona muntu wawu nkwa kindiafu ye nkwa kinduvu kia vinu , yandi nkundi wa mintambudi mia mpaku ye wa bankwa nkadulu yambi ! ’ Kansi ndwenga za Nzambi zizayakananga mu mavanga momo . ”
40011020	Buna Yesu wabantika kamba mambu ma ngolo kwa mbanza zikaluta vangila bimangu , mu diambu dia bisi mbanza zozo ka basoba nkadulu ko . Yandi wakamba :
40011021	“ O kiadi kwa ngeye mbanz'a Kolazi
40011022	I diawu mono ngieti dio kulutela : mu lumbu kia Mfundusu , tumbu kia mbanz'a Tilo ye mbanz'a Sidoni kina luta kala kiakuluka ye kia kieno .
40011023	Mboki ngeye , mbanz'a Kafenawumi , benzi vo wuna tombuka ku zulu e ? Nkatu , wuna kululwa nate ye ku nsi a bafwa
40011024	I diawu mono ngieti dio kulutela : mu lumbu kia Mfundusu tumbu kia Sodoma kina luta kala kiakuluka ye kia ngeye . ”
40011025	Mu ntangu yina , Yesu wakamba : “ O Tata , Mfumu a zulu ye ntoto , mono yikutondele kadi waswekele mo kwa bankwa ndwenga ye nzayilu ye wasongele mo kwa bana bafioti
40011026	Inga Tata ngeye vengi bo , kadi i bobo bwakikadila mu luzolo lwaku .
40011027	“ Tata wampana biabionsono . Muntu kazeyi Mwana ko , vo ka i Se kaka ko , ye ka kwena muntu zeyi Tata ko , vo ka i Mwana kaka ko ye kwa wonso muntu Mwana wukazolele kunzayikisa .
40011028	“ Lwiza kwa mono beno babo lubebele mu diambu dia zimpasi , mono ngina kuluvundisa .
40011029	Lukitwika vangu kiami ye lutambula malongi mami kadi mono ngiena wanlembami ye nkwa ntima wakuluka ye beno si lwavuvama mu miela mieno
40011030	Vangu ki ngina kuluvana kiena nayaki-yaki mu nata ye zitu kingina kulutwika kiena nayakadi . ”
40012001	Ka ntangu yayingi ko yavioka mu lumbu kimosi kia mvundulu , Yesu walutila mu zimpatu za ble .
40012002	Bafalisi bu bamona bo , batela kwa Yesu : “ Tala , minlonguki miaku mieti vanga mambu makanikina minsiku mieto , mu lumbu kiamvudulu
40012003	Yesu wabavutudila : “ Beno ka lwatengi mambu masala Davidi ko , lumbu kimosi yandi kibeni ye bantu bandi ki bakala nsatu a di'e ?
40012004	Yandi wakota mu nzo a Nzambi , yandi ye bantu bandi badia mampa
40012005	Evo beno ka lwatengi mu minsiku mia Mose ko vo : lumbu kiamvudulu , banganga za Nzambi bena mu kisalu mu nzo yanlongo bawu ka bavuminanga nsiku wowo wa lumbu kiamvudulu ko . Kansi bawu ka babakamanga bila ko
40012006	Kansi , mono ngieti kulutela , vava vena kina kilutidi nzo yanlongo !
40012007	Vo beno lwatoma zaya mbangula ya mambu mama ma Masonukwa : ‘ Mono ntima wambote nzolele ka minkayilu mia bibulu ko ’
40012008	Kadi Mwan'a muntu i mfumu a lumbu kiamvudulu . ”
40012009	Yesu wakatuka vana ye wayenda mu nzo awu ya lukutukunu .
40012010	Muna mwakala bakala diakala ye koko kwasioka . Bantu bankaka bakala muna bazola funda Yesu , i mu diambu diodio bawu bayuvula Yesu vo : “ Nga luve lwena kwandi mu niakisa muntu mu lumbu kiamvudulu e ? ”
40012011	Yesu wabavutudila : “ Vo muntu wumosi mu beno wena ye dimeme dimosi ye dimeme diodio dibwidi mu bulu dianda mu lumbu kiamvudulu , yandi kana kwenda dio tombula muna ko e ?
40012012	Kansi muntu lutidi beni dimeme mu mfunu . I diawu luve lwena mu vanga mambote mu lumbu kiamvudulu . ”
40012013	Buna Yesu watela kwa muntu wasioka koko : “ Lambula koko kwaku . ” Yandi walambula ko ye koko kwandi kwa vutuka kala kwambote bonso kwankaka .
40012014	Bafalisi bavayika ye bayenda kutakana mu zenga bwe balenda vanga mu vonda Yesu .
40012015	Yesu bu kabakula mayindu mawu , yandi wakatuka vana ye bantu babingi bakunlanda . Yesu waniakisa mbevo zazo .
40012016	Buna Yesu watoma kubakanikina mu kumvovila .
40012017	Mpasi vo mambu ma mbikudi Yesaya malungana : Ebu Nzambi katele :
40012018	“ Ndiewu i kisadi kiyasola i yandi yizolanga ye mu yandi yimwenanga kiese kiami kiakio Ngina kumfuluza mu lulendo lwa Mpeve ami ye yandi wuna fundisa bantu babonsono
40012019	Yandi kana sa mpaka ye muntu ko ye kana boka ko , ye ka vena muntu wuna wa nding'andi mu bala-bala ko
40012020	Yandi kana tolula lwandu ye kana zima mwinda weti lembwa toma lema ko . Yandi wuna tatamana mu vanga bo nate ye bu kana nungisa kedika .
40012021	Buna bantu babo bana sila nkumbu andi vuvu
40012022	Bantu bankaka batwala kwa Yesu bakala dimosi diakala mpofo , yandi wakala mpe baba mu diambu dia wakala ye mpeve yambi . Yesu wanniakisa , buna yandi wabantika vova ye mona .
40012023	Bantu babonsono bakala vana batoma yitukwa ye bakamba : “ Nanga yandi i Mwan'a Davidi . ”
40012024	Kansi Bafalisi bu bawa bantu bobo , bawu bavova : “ Muntu wawu wuvayikisilanga zimpeve mu lulendo lwa Belizebuli
40012025	Budiena vo Yesu wazaya mabanza mawu , yandi wabatela : “ Kionso kimfumu kinwananga bantu bawu ye bawu , kiawu kifukanga . Ye konso nkangu evo kanda dibantikidi nwanasana , diawu dina mwangana .
40012026	I buna mpe vo Satana wukukinwanisanga , buna bwe kimfumu kiandi kilenda tataman'e ?
40012027	Vo mono yivayikisanga mpeve zambi mu lulendo lwa Belizebuli , buna bayeno mu lendo kia nani bavayikisilanga zo ? Mu diodio , bayeno bawu kibeni beti songa vo babela lwena .
40012028	Kansi vo i mu Mpeve ya Nzambi yivayikisilanga mpeve zambi , mpila mosi vo Kimfumu kia Nzambi kiameni kululwakila .
40012029	“ Ka vena muntu lenda kota mu nzo ya muntu ko , ye baka mvwilu andi vo katekele kunkanga ko . I bu kameni kunkanga kaka mboki kana nata mvwilu andi .
40012030	Wonso kondolo yami , yandi wena kitantu kwa mono , ye wonso wulembwa kunsadisanga mu yonzika , yandi wumwangisanga .
40012031	Mu diodio , mono ngieti dio kulutela ; bantu balenda lemvukulwa masumu mawu mamo ye mambu mawu mamo mambi mabalenda kamba mu Nzambi
40012032	Ye wonso tesele Mwan'a muntu diambu , wuna lemvukulwa , kansi wonso tieki Mpeve ya Nlongo kana lenvukulwa mu ntangu yayi evo yoyo yeti kwiza ko . ”
40012033	Vo nti wena wambote , wawu wubutanga mbutu mianzenzo vo nti wena wambi , wawu wubutanga mbutu miankadi . Kadi nti wuzayakananga mu mimbutu miwubutanga .
40012034	Lu bankwa kadulu bonso kia mfwenge ! Bwe lulenda tela mambu mambote bu lwena bambi . Kadi nnwa wa muntu wuvovanga momo mafulukidi mu ntim'andi .
40012035	Muntu wena wambote mu ntim'andi , wukambanga mambu mambote ; muntu wena wambi mu ntim'andi , wukambanga mambu mambi .
40012036	Mono ngieti dio kulutela , mu lumbu kia mfundusu bantu bana kamba bila nki bavovila mambu mamo makondolo mfunu .
40012037	Kadi mu mambu mawuvovanga wuna nungusunwa ye mu mawu wuna bedusulwa .
40012038	Buna bankaka mu Minlongi mia minsiku ye mu Bafalisi balomba kwa Yesu : “ Nlongi , tuzolele watusonga kimangu . ”
40012039	Yesu wabavutudila ebu : “ Bantu bambandu yayi , bambi ye bakondolo bakwikama , bawu beti lomba kimangu . Kansi bawu ka bana songwa kimangu kiankaka ko vo ka mu momo mamona mbikudi Yona ko .
40012040	Kadi bonso Yona kakala lumbu bitatu ye mpimpa zitatu mu vumu kia mbizi yayinene
40012041	Mu lumbu kia mfundusu , bantu ba Ninive
40012042	Mu lumbu kia nfundusu , ntinu wankento wa ku banda wuna telama vantadisi a bantu ba lumbu biabi ye wuna kubabedisa , kadi yandi watuka ku nsi yanda ye wayiza dimba ndwenga za Solomo
40012043	Mpeve yambi bu yivayikidi mu muntu , yawu yikwenda yungananga mu bifulu biayuma , yitombanga va yilenda vundila . Kansi bu yilembolo baka fulu ,
40012044	buna yikambanga : “ Ngina vutuka mu nzo ami yiyasisidi . Ye bu yilweki muna , yibwananga nzo yatoma kombwa ye yatoma kubukwa .
40012045	Buna yawu yikwenda bokilanga mpeve nsambodia zankaka zinlutidi mu mbi , zawu zikotanga ye zivwandanga muna . Mboki nkadulu ya muntu wowo yikitukidi yambi lutila yantete . I bobo buna kala mu bantu bambi ba mbandu yayi . ”
40012046	Yesu bu kakala vovanga kwa nkangu buna ngudi andi ye mpangi zandi balwaka . Bawu batelema ku mbazi ye bakala nsatu a vova kwa Yesu . [
40012047	Muntu wumosi wakamba : “ Tala , ngudi aku ye mpangi zaku batelamane ku mbazi ye bawu bena nsatu a vova ye ngeye
40012048	Kansi Yesu wamvutudila : “ Nani ngudi ami ye banani bampangi zami ? ”
40012049	Mboki yandi wasonga koko kwa minlonguki miandi ye wakamba : “ Tala ngudi ami ye mpangi zami .
40012050	Kadi wonso muntu wuvanganga bonso buzolanga Se diami ku zulu , yandi i mpangi ami , i busi kiami evo i ngudi ami . ”
40013001	Mu lumbu kina Yesu wavayika mu nzo
40013002	Bantu babingi bakutakana lukufi ye yandi i diawu yandi wakota mu nlungu ye wavwanda . Ye kabu diadio dia bantu diakala va kumu dia zanga .
40013003	Yandi wabalonga mambu mamingi mu bingana , wakamba : “ Muntu wumosi wayenda mwanga nsangwa ku mpatu .
40013004	Yandi bu kakala mwanganga nsangwa , ndambu yabwa mu nzila ; ye zinuni bu zayiza , banona nswanga yoyo .
40013005	Ndambu yankaka yabwa va fulu kiakala matadi , va lembwa kala ntoto wawingi . Nsangwa yamena kadi ntoto kawakala mpinda ko .
40013006	Kansi ntangu bu yatoma tombuka mintudila mialengila mu mwini ye miayuma mu diambu dia mianzi kamiatoma kota mu ntoto ko .
40013007	Ndambu yankaka yabwa vakati kwa zinsende , bintinti biansende bu biamena biafietikisa nsangwa .
40013008	Kansi ndambu yankaka yabwa va ntoto wambote : yawu yabuta mimbutu : nkama-nkama , zankaka makumasambanu ye zankaka makumatatu . ”
40013009	Mboki Yesu wakamba : “ Lutoma wa vo matu mena yeno ! ”
40013010	Minlonguki miafinama kwa Yesu ye bayuvula : “ Bila nki weti kubavovila mu bingana ? ”
40013011	Yesu wabavutudila : “ Mu diambu dia beno lwavewa mansweki ma Kimfumu kia mazulu kansi kwa bankaka , ka bavewa mo ko .
40013012	Kadi Nzambi wuna luta vana kwa ndiena beki lekwa , ye yandi wuna tambula tezo kikena mfunu . Kansi kwa muntu kondolo kima , fionso fiena yandi fina tambulwa .
40013013	I diawu yisadilanga bingana mu vova kwa bawu kadi bawu batalanga kondwa mona ye badimbanga kondwa wa ye bakusa .
40013014	I bobo mambu mama mabikula Yesaya mu bawu meti lungana : ‘ Ebu Nzambi katele : Beno luna toma wa , kansi ka luna bakusa ko ; beno luna toma tala , kansi ka luna mona ko .
40013015	Kadi mintima mia bantu baba miayikidi miakangama ; bawu bakengi matu mawu , ye bazimini meso mawu ; mpasi vo meso mawu malembwa mona ye matu mawu malembwa wa ye mpe balembwa bakusa mu nzayilu zawu mboki lembwa bangumuka kwa mono mpasi vo yakubaniakisa
40013016	Kansi beno , nki a mpila kiese kiena yeno , meso meno bu mamonanga ye matu meno bu mawanga !
40013017	Kedika mono ngieti dio kulutela , mimbikudi miamingi ye bana ba Nzambi bazola mona malweti mona , kansi ka bamona mo ko , ye wa malweti wa kansi ka bawa mo ko
40013018	“ Bwabu ludimba keti vo ngana ya muntu wayenda mwanga nsangwa nki yizolele ta .
40013019	Bantu bobo bawanga mambu ma Kimfumu ye balembwa bakusanga , bena bonso nzila mu bwanga nsangwa : Satana wukwizanga ye wukatulanga mambu momo mu ntima miawu .
40013020	Bankaka bafwanane ye ntoto wamatadi mu bwanga nsangwa , bawu bawanga mambu ye batambulanga mo mu kiese .
40013021	Kansi bawu ka basiamisanga mo mu ntima miawu ko , bawu bakebanga mo mu ntangu yankufi . Ye mboki mpasi bu zisidi ye bantu babantikidi kubabela mu diambu dia Masonukwa ma Nzambi , mu nswalu bakatulanga vuvu mu mawu .
40013022	Bantu bankaka batambulanga nsangwa vakati kwa binti-nti biansende : bawu bawilu Masonukwa ma Nzambi , kansi mabanza ma luzingu lwa nza ye biese bia kimvwama bifietikisanga Masonukwa ma Nzambi ye mawu ka mabutanga mbutu ko .
40013023	Bantu bankaka batambulanga nsangwa va ntoto wambote . Bawu bawanga Masonukwa ma Nzambi ye babakusanga mo ; buna babutanga mimbutu , bankaka makumasambanu , bankaka makumatatu . ”
40013024	Yesu wabatela ngana yankaka : “ Kimfumu kia mazulu kifwanane ye muntu wayenda kuna nsangwa yambote mu mpatu andi .
40013025	Lumbu kimosi mu mpimpa bantu babo bu bana balambalala , ntantu andi wayiza kuna titi kiambi vakati kwa nsangwa yambote ye wayenda kwandi .
40013026	Nsangwa bu yamena ye bu yavayikisa nsesa , titi kiambi kiazayakana .
40013027	Bisadi biayenda kamba kwa mfumu a mpatu : ‘ Mfumu , mbe nsangwa yambote wakuna mu mfub'aku kansi titi kiambi kwe kitukidi ? ’
40013028	Yandi vo : ‘ Ntantu wakunini kio . ’ Buna bisadi biakunyuvula : ‘ Bwe zolele twenda twavuza bio e ? ’
40013029	Yandi wavutula : ‘ Nkatu , ’ ‘ kadi vo luvuzidi titi kiambi , lulenda twadikisa mpe mbutu yambote . ’
40013030	Luyambula bio biamenina vakimosi nate ye bu bina yonzukwa . Mu ntangu yina ngina kamba kwa bana yonzika vo : ‘ Luteka katula titi kiambi ye lukanga kio mu mita mpasi kiayokwa . Kansi luyonzika mbutu yambote ye lutula yo ku sanza diami . ’ ”
40013031	Yesu wabatela ngana yankaka : “ Kimfumu kia mazulu kifwanane ye nginga ya nti wa mutade yabaka muntu wumosi ye wakuna yo mu mpatu andi .
40013032	Yawu yilutidi nginga zazonsono mu buke , kansi buyikudidi , yawu yilutanga minti miamionsono mu bunene : yawu yikitukanga nti , ye nuni zikwiza tunganga mazanza mawu mu mavala ma nti wowo . ”
40013033	Yesu wabatela ngana yankaka : “ Kimfumu kia mazulu kifwanane bonso nkento beki bilongo bifunisanga mampa ye sangisi bio ye bikilo makumole ye tanu bia fufu disadulwanga mampa nate ye fufu diadionsono dimeni funa . ”
40013034	Yesu wakamba mambu mamonsono kwa bantu mu bingana ; yandi kavova kwa bantu ko kondwa sadila bingana .
40013035	Yandi wavanga bo mpasi vo mambu mama mabikulwa malungana : “ Mono ngina vova kwa bawu mu bingana , ngina samuna kwa bawu mambu maswekwa tuka mbadukulu a nza
40013036	Yesu bu kamana sindika bantu , wavutuka mu nzo buna minlonguki miandi miafinama kwa yandi ye miakamba : “ Wutubangudila ngana ya titi kiambi mu mfuba . ”
40013037	Yesu wabavutudila ebu : “ Muntu wowo wakuna nsangwa yambote i Mwan'a muntu ;
40013038	mpatu , i nza ; nsangwa yambote i bantu bobo bavwilu mu Kimfumu . Titi kiambi i bantu bavwilu kwa Satana ,
40013039	ntantu wukunanga titi kiambi i Satana . Ngionzoko i nsukulu a nza yamvimba , ye bisadi biyonzikanga i zimbasi .
40013040	Bonso bu bavuzilanga titi kiambi mu losa kio ku tiya i buna buna kala mu nsukulu a nza .
40013041	Mwan'a muntu si kafidisa zimbasi zandi , bawu bana katula bantu babo babwisanga bankaka mu masumu ye bobo bavanganga mambi mu bantu bavwilu mu Kimfumu kiandi ,
40013042	ye bawu bana kubalosa ku fuulu kia tiya kuna bantu bobo bana dila ye kwetisa meno mu kwama .
40013043	Kansi bantu bobo batumamanga kwa Nzambi bana tentina bonso ntangu mu Kimfumu kia Se diawu
40013044	“ Kimfumu kia mazulu kifwanane ebu : Kima kiantalu kiaswekwa mu mfuba , muntu wumosi wabakula kio ye yandi wasweka kio diaka muna . Mboki mu kiese kiakio yandi wayenda teka biabio bikavwa ye wavutuka , wasumba mpatu yoyo .
40013045	“ Kimfumu kia mazulu kifwanane diaka ebu : muntu wumosi wukitanga wakala kwenda sosingi matadi mantalu mambote .
40013046	Muntu wowo bu kamona tadi dimosi diantalu beni , yandi wayenda teka biabio biakala yandi ye wasumba tadi diodio . ”
40013047	“ Kimfumu kia mazulu kifwanane mpe ebu : bantu balosa mpwasa mu zanga , mpwasa yoyo yabaka mbizi zampila mu mpila .
40013048	Mpwasa bu yafuluka , bantu bobo babenda mpwasa ku kumu . Bawu bavwanda ye basola mbizi . Bawu batula mbizi zambote mu bitunga ye balosa zozo zambi .
40013049	I bonso bobo buna kala mu nsukulu a nza : zimbasi zina kwiza vambisa bantu bambi mu bambote .
40013050	Bawu bana kubalosa ku fuulu kia tiya kuna bantu bobo bana dila ye kwetisa meno mu kwama . ”
40013051	Yesu wabayuvula : “ Mambu momo mamo nga malubakudi e ? ” Bawu bavutulula : “ Inga . ”
40013052	Buna yandi wabatela : “ I buna bukitukanga konso nlongi a minsiku meni longuka mambu ma Kimfumu kia mazulu ; yandi wufwanananga ye mfumu a nzo wukebanga mu suku diandi diandundila : bima biampa ye bima biankulu . ”
40013053	Yesu bu kamana kamba ngana zozo , yandi wayenda kwandi ,
40013054	ku mbanz'a Nazaleti
40013055	Ka i yandi ko mwan'a salapanti e ? Ngudi andi ka Maliya ko
40013056	Ye busi biandi ka biena yeto vava ko e ? Buna kwe kabakidi mambu mam'e ?
40013057	Buna bawu ka bankwikila ko . Buna Yesu wabatela : “ Mbikudi kavumunwanga kwa bisi vata diandi ye kwa bisi nzo andi ko
40013058	Ye yandi kavanga bimangu biabingi kuna ko , mu diambu dia bawu bakondwa minu .
40014001	Mu ntangu yina Helode nyadi wa zunga kia Ngalili wawa bantu bavovila Yesu .
40014002	Yandi wata kwa bisadi biandi vo : “ Yowani Mbotiki wafulukidi mu bafwa ! I diawu kayikidi ye lulendo mu vanga bimangu . ”
40014003	Helode wakangisa Yowani mu sieni ye wantudisa mu boloko . Helode wavanga bo mu diambu dia yandi wakwela Helodiade nkento wa nleki andi Filipo
40014004	Kadi Yowani wakala kambanga kwa Helode vo : “ Kwena ye luve mu baka Helodiade ye kunkitula nkento aku ko
40014005	Helode wazola vondisa Yowani kansi yandi watina Bayudayo kadi bawu bakala bakanga Yowani bonso mbikudi .
40014006	Kansi lumbu kia nkembo wambutukulu a Helode bu kiafwana , mwana wa Helodiade wankento wakina ku ntwala bantu babokulwa ku nkembo . Mwana wowo watoma yangidika Helode
40014007	buna Helode wadia ndefi mu kumvana kionso kikana lomba .
40014008	Mu nsindusulu za ngudi andi , yandi wakamba kwa Helode : Wumpana bwabu bu tusidi ntu wa Yowani Mbotiki mu longa .
40014009	Ntinu wamona kiadi kansi mu diambu dia ndefi yoyo yikadia vantadisi a bantu bakabokila ku nkembo , Helode watuma bamvana wo .
40014010	Buna yandi wafidisa muntu mu boloko mu kwenda zenga ntu wa Yowani Mbotiki .
40014011	Ntu wa Yowani wanatwa mu longa , wavewa kwa mwana ndumba wowo ye yandi wavana wo kwa ngudi andi .
40014012	Minlonguki mia Yowani miayiza baka nitu andi ye bazika yo . Mboki bayenda kamba nsamu kwa Yesu .
40014013	Yesu bu kawa nsamu wowo , yandi wakatuka vana wakota mu nlungu wayenda va fulu kiawungama . Kansi bantu bu bawa bo , bawu basisa mbanza zawu ye balanda Yesu mu malu mu mbela maza .
40014014	Yesu bu kakulumuka mu nlungu yandi wamona bantu babingi , wabamwena kiadi ye wabantika niakisa zimbevo zakala vana .
40014015	Nkokila bu yabwa , minlonguki mia Yesu miayenda kwa Yesu ye bantela : “ Kuma si kuyila , ye twena ku makanga , tela kwa bantu benda mu mavata mu sumba madia mawu . ”
40014016	Kansi Yesu vo : “ Ka bena nsatu a kwenda ko , lubavana beno kibeni madia ! ”
40014017	Kansi bawu vo : “ Mampa matanu ye mbizi zole kaka za maza biena yeto vava . ”
40014018	Yesu wabatela : “ Ntwadileno bio kwaku . ”
40014019	Mboki Yesu watuma kwa bantu , bavwanda va matiti , ye wabaka mampa momo matanu ye mbizi zazole , watala ku zulu ye watonda Nzambi mboki wabukuna mampa ye wavana mo kwa minlonguki miandi ye minlonguki miakabula mo kwa bantu .
40014020	Babo badia bayukuta . Kansi madia mamingi masadila , minlonguki miayonzika mpidi kumi ye zole zafuluka mu bibuku biasadila
40014021	Babakala babo badia mampa ye mbizi zozo bakala tezo kia mafunda matanu kondwa tanga bakento ye bana .
40014022	Landila ntangu yankufi Yesu watuma minlonguki miandi vo : “ Lukota mu nlungu , lwenda ku simu dia zanga . ” Mu ntangu yoyo Yesu yandi kibeni wavutula bantu ku zinzo zawu .
40014023	Bu kamana kubavutula , Yesu wayenda ku fimongo kwa yandi kaka mu sambila . Mpimpa bu yabwa , Yesu wasaala vana yandi mosi .
40014024	Nlungu watoma tatuka ye simu ye watoma nikuswa kwa mayo ; kadi mupepe wangolo wabwana nlungu wowo .
40014025	Mu makielo ma bwisi , Yesu wayenda kwa kala minlonguki miandi , yandi wadiata va zulu a maza .
40014026	Minlonguki bu miakummona weti kwiza va zulu a maza , bawu bamona wonga wawingi , bakamba : “ Wowo nkuyu ! ” Buna ku nsi a wonga wowo , bawu baboka .
40014027	Kansi vana vawu Yesu wabavovisa , vo : “ Lukala kibakala , mono kwami , lukatula wonga ! ”
40014028	Buna Petelo wamvutudila : “ Mfumu vo nkatika i ngeye , wuntela ngiza kwa ngeye va zulu a maza . ”
40014029	Yesu wakuntela : “ Wiza ! ” Mboki Petelo wavayika mu nlungu ye wabantika diata va zulu a maza mu kwenda kwa Yesu .
40014030	Kansi bu kamona mupepe wangolo , Petelo wamona wonga ye wabantika dimina mu maza , waboka : “ Mfumu , wunsadisa ! ”
40014031	Vana vawu Yesu walambula koko ye wakunsimba , wakamba : “ Wu muntu wena ye minu kiafioti bila nki kadidi ye keti-keti ? ”
40014032	Bawu bole bakota mu nlungu ye mupepe wamanisa .
40014033	Buna minlonguki miakala mu nlungu bafukama kwa Yesu ye bakamba : “ Kedika , ngeye , i Mwan'a Nzambi ! ”
40014034	Bu bamama sabuka , balwaka ku simu dia zanga dia Ngenesaleti
40014035	Bantu ba zunga kiokio bu babakula vo i Yesu , bawu bamwangisa nsamu mu ndambu yoyo . Buna bantu bobo bantwadila zimbevo zazo .
40014036	Bawu babombidila Yesu mu kubayambula basimba kani nsuka kiyunga kiandi . Bantu babo basimba kio , baniaka nadede .
40015001	Bafalisi ye Minlongi mia minsiku batuka ku Yelusalemi bayiza yuvula Yesu :
40015002	“ Bila nki minlonguki miaku ka milandanga malongi ma kisi nsi matusisila bakulu ko ? Kadi bonso bwena fu kia kinzambi kieto , bawu ka basukulanga moko ko tekila mu dia
40015003	Yesu wabavutudila : “ Mboki beno , bila nki lukolamanga mu mambu matumanga Nzambi ye landa kaka malongi ma kisi nsi kieno ?
40015004	Kadi Nzambi wakamba : ‘ Vumina se diaku ye ngudi aku . ’ Ye wata diaka : ‘ Wonso muntu wuna kamba mambu mambi kwa se evo kwa ngudi andi yandi wuna vondwa
40015005	Kansi beno lulonganga vo : ‘ Vo muntu tele kwa Se diandi evo ngudi andi vo lusadusu lunkutu kuvana lwangeni nkayilu kwa Nzambi ’ .
40015006	Buna muntu wowo kena nsatu a sadisa se diandi evo ngudi andi
40015007	Beno lubankwa disu ku nsi a lukaya , Yesaya wanunga kwandi bu kabikula mu beno vo :
40015008	‘ Bantu baba banzitisanga mu mpova , kansi mu ntima miawu ka bena ye mayindu mu mono ko .
40015009	Bisambu biawu biena biampamba , kansi bawu balonganga minsiku miatula bantu bonso vo i nsikudukusu za Nzambi . ’ ”
40015010	Mboki Yesu wabokila bantu babo ye wabatela : “ Ludimba ye luzaya diadi :
40015011	Muntu kasumukanga mu bikadidi ko kansi mu mambu ma kavovanga . ”
40015012	Buna minlonguki miafinama kwa Yesu ye bantela : “ Zeyi vo mambu maku mpasi mavengi kwa Bafalisi bu bakele kudimbang'e ? ”
40015013	Yesu wavutula : “ Nti miamio mialembwa kuna se diami diena ku zulu mina vuzwa .
40015014	Lubayambula , bawu i zimpofo batwadisanga zimpofo yawu . Vo mpofo yeti twadisa mpofo yankaka , bawu bole mu bulu kaka bana sotuka . ”
40015015	Petelo wakamba kwa Yesu : “ Wutubangudila ngana yoyo . ”
40015016	Yesu wata : “ Beno mpe ka lulendi bakusa ko e ? ”
40015017	Ka luzeyi ko vo biabio bidiwanga bikwendanga mu vumu ye bivayikang'e ?
40015018	Kansi mambu matuvovanga matukanga mu ntima , i mawu masumunanga muntu .
40015019	Kadi i mu ntim'a muntu mu tukanga makani mambi makumpusanga mu vonda , mu yanga , mu vanga malembolo mafwanana , mu yiba , mu ta bimbangi bialuvunu ye mu kela bantu .
40015020	Mambu momo i mawu masumunanga muntu . Kansi mu dia lembwa sukula moko , diodio kadisumunanga muntu ko .
40015021	Mboki Yesu wakatuka kuna ye wayenda ku zunga kiena lukufi ye zimbanza za Tilo ye Sidoni .
40015022	Nkento wumosi mwisi Kanana
40015023	Kansi Yesu kavutula diambu kwa yandi ko . Minlonguki miafinama kwa Yesu ye balomba : “ Vutula yandi
40015024	Yesu wavutula : “ Mono kiafiduswa kwa bantu bankaka ko kansi kwa mameme mazimbana ma kanda dia Isaeli
40015025	Kansi nkento wayiza fukimina Yesu ye wakamba : “ Mfumu , wunsadisa ! ”
40015026	Yesu wavutula : “ Kabwena bwambote ko mu baka madia ma bana ye losa mo kwa bambwa . ”
40015027	Nkento wakamba : “ Kedika kwandi Tata kansi zimbwa mpe nkutu zidianga biveso bisotukanga va nsi tuka va meza ma zimfumu zawu . ”
40015028	Buna Yesu wamvutudila : “ Mama ! Minu kiaku kiena kiangolo ! Diodio diwena nsatu , bika diakuvangulwa . ” Ye mu yina ntangu kaka , mwan'andi waniaka .
40015029	Yesu wakatuka vana ye wakala kwenda yendanga mu kumu dia zanga dia Ngalili yandi watombuka va zulu a fimongo ye wavwanda .
40015030	Bantu babingi bayiza kwa Yesu . Bawu batwala makoka , bankwa bieta , bampofo , mababa , ye zimbevo zazingi zankaka , bayiza zo tula va malu ma Yesu , yandi waniakisa zo .
40015031	Bantu batoma yitukwa bu bamona mababa meti vova , bankwa bieta baniaka , makoka miadiata ye bampofo bamona , bawu bazitisa Nzambi a Isaeli .
40015032	Yesu wabokila minlonguki miandi ye wabatela : “ Bantu baba kiadi ngieti kubamwena , kadi kiaki i lumbu kia ntatu kibena yami ye ka bena diaka ye madia ko . Kizolele kubavutula ye nsatu ko ; bawu balenda kwenda bwa kulu mu nzila . ”
40015033	Minlonguki miayuvula Yesu : “ Kwe tulenda bakila madia mafwana mu dikila bantu baba babingi-bingi , kwaku ku zulu makanga ? ”
40015034	Yesu wabayuvula : “ Mampa makwa mena yeno ? ” Bawu bavutula : “ Nsambodia ye mwa bimbizi-mbizi bia maza keti bikwa . ”
40015035	Buna Yesu wakamba kwa bantu , bavwanda va ntoto .
40015036	Mboki yandi wabaka mampa momo nsambodia ye mbizi za maza , watonda Nzambi , wabukuna mampa ye wavana mo kwa minlonguki miandi ye minlonguki miakabula mo kwa bantu .
40015037	Babo badia ye bayukuta . Kansi madia mamingi masadila , minlonguki miayonzika mpidi nsambodia .
40015038	Babakala babo badia mampa ye mbizi bakala mafunda maya kondwa tanga bakento ye bana .
40015039	Yesu bu kamana vutula bantu , yandi wakota mu nlungu ye wayenda ku zunga kia Mangadana
40016001	Buna Bafalisi ye Basaduki bayiza kwa Yesu . Bawu banlomba dimbu kina tuka ku zulu mpasi bazaya vo lulendo lwandi kwa Nzambi lutukanga .
40016002	Yesu wabavutudila ebu : “ Vo ntangu si yidiama , ye zulu diena diambwaki , beno lutanga vo : ‘ Kuma kwambote kuna kala . ’
40016003	Ye mu nsiuka ntangu bu yeti vayika ye zulu budiena napiu , beno lutanga vo : ‘ Mvula yina noka lumbu ki . ’ Beno lulendanga mu bakula , bonso busonganga mbonokono a zulu kansi bonso bwe lweti lembwa bakudila dimbu bia ntangu yayi e
40016004	Bantu ba mbandu yayi , bambi ye bakondolo bakwikama , bawu beti lomba kimangu . Kansi ka bana songwa kimangu kiankaka ko vo ka mu momo mamona mbikudi Yona ko Mboki yandi wabasisa ye wayenda kwandi .
40016005	Minlonguki bu mialwaka ku simu dia zanga , bawu babambuka moyo vo madia masidi .
40016006	Buna Yesu wabatela : “ Lukeba ye lukikenga mu bilongo bitombulanga mampa bia Bafalisi ye Basaduki . ”
40016007	Minlonguki miatelasana : “ Yandi vovele mambu momo mu diambu dia ka tuneti mampa ko . ”
40016008	Yesu wabakusa mambu mabavovasana ye wabayuvula : “ Bila nki lweti telasana vo : mu diambu dia bu tulembolo nata mampa e ? Minu kieno nkatika kiakike kiena !
40016009	Ka lwabakudieti ko e ? Ka lweti bambuka moyo ko mu mampa matanu ma yabukuna mu dikila mafunda matanu ma babakala ye ntalu ya mpidi yilwayonzika mu masadil'e
40016010	Ye ka lweti bambuka moyo mu mampa nsambodia mayabukuna mu dikila mafunda maya ma babakala , ye ntalu ya mpidi yilwayonzik'e
40016011	Bwe lweti lembwa bakudila vo kiluvovele mu diambu dia mampa ko ? Lukikenga mu bilongo bitombulanga mampa bia Bafalisi ye Basaduki . ”
40016012	Buna minlonguki miabakusa vo Yesu ka balwengisa mu diambu dia bilongo bitombulanga mampa ko kansi mu diambu dia malongi ma Bafalisi ye Basaduki .
40016013	Yesu wayenda ku zunga kiena lukufi ye mbanz'a Kayisaliya dia Filipo . Yandi wayuvula minlonguki miandi vo : “ Bantu nki beti kwenda tengi mu Mwan'a muntu ? ”
40016014	Bawu bavutula : “ Bantu bankaka beti kamba vo ngeye i Yowani Mbotiki , bankaka vo ngeye i Eliya , bankaka diaka vo ngeye i Yelemiya evo mbikudi wankaka . ”
40016015	Yesu wabayuvula : “ E mboki beno bwe lutele , mono nani ngiena ? ”
40016016	Simoni Petelo wavutula : “ Ngeye i Mesiya , Mwana Nzambi yamoyo . ”
40016017	Buna Yesu wakamba kwa Simoni Petelo : “ Kiese kiena yaku Simoni , mwan'a Yona , kadi mambu momo ka makuzayikusu kwa muntu ko kansi kwa Se diami wena mu zulu .
40016018	Bwabu mono ngieti kutela vo ngeye i Petelo ( mpila mosi tadi ; ) ye va zulu a tadi diodio mono ngina tunga dibundu diami
40016019	Mono ngina kuvana nsabi za Kimfumu kia mazulu : dionso diambu dikanikini va ntoto , dikanukunu mpe mu zulu ye dionso diambu diyambudidi va ntoto , diyambudulu mpe mu zulu
40016020	Buna Yesu watoma kubasikidikisa mu lembwa kamba vo yandi i Mesiya .
40016021	Tuka ntangu yina , Yesu wabantika vova kwa minlonguki miandi kondwa sweka diambu ; yandi vo : “ Mono mfweti kwenda ku Yelusalemi , ye kuna ngina toma kwamuswa kwa bangudi za bantu , kwa bakuluntu ba nganga za Nzambi ye kwa baminlongi mia minsiku . Mono ngina vondwa ye lumbu kiantatu ngina fuluka . ”
40016022	Buna Petelo wabenda Yesu va ndambu ye wansemba : “ Mfumu , bika Nzambi kakukeba mu momo ! Nkatu , momo ka mana kulwakila ko ! ”
40016023	Kansi Yesu wabangumuka ye wakamba kwa Petelo : “ Satana , wunkatukila ! Ngeye wena sumbula mu nzil'ami , kadi ngeye kuyindudi bonso Nzambi ko , kansi bonso bantu . ”
40016024	Mboki Yesu wakamba kwa minlonguki miandi : “ Vo muntu zolele kwenda yami , bika kakukizimbakana , kakitwika kulunsi diandi ye kakundanda .
40016025	Kadi konso muntu zolele tabila luzingu lwandi , wuna lo bebisa kansi konso muntu wuna bebisa luzingu lwandi mu diambu diami , yandi si katabila lo .
40016026	Nki a ndandu yena kwa muntu vo yandi beki bimvwama bia nza yamvimba kansi yandi fwesi mwel'andi ? Mu nki a kima muntu kalenda sobisa mwel'andi ?
40016027	Kadi Mwan'a muntu wuna kwiza ye mbasi zandi mu nkembo wa se diandi . Buna yandi wuna senda konso muntu mu mavanga mandi
40016028	Kedika mono ngieti dio kulutela : ‘ Bankaka mu beno lwena vava , ka bana kifwila ko tekila bamona Mwan'a muntu wizidi bonso ntinu . ’ ”
40017001	Landila lumbu bisambanu , Petelo , Yakobi ye Yowani bayenda ye Yesu ku zulu a mongo wanda . Kuna bawu bakala bawu kaka .
40017002	Ye Yesu wakituka mpila yankaka vantadisi awu ; zidi kiandi kiabantika sema bonso ntangu ye binkuti biandi biakituka biampembe navee bonso kia
40017003	Mboki Eliya ye Mose bamonika kwa bawu , bawu bole babantika mokana ye Yesu .
40017004	Buna Petelo wata kwa Yesu : “ Mfumu , diambote kwandi vo twakala kweto vava . Vo zolele , ngina tunga bifuku bitatu vava : Kimosi kiaku , kiankaka kia Mose ye kiankaka kia Eliya . ”
40017005	Bu kakala vovanga , tuti diantemo diayiza kubafuka , ye ndinga yatuka mu tuti diodio yawakana vo : “ Ndiewu i mwan'ami wuntomene zola , mu yandi yimwenanga kiese kiami kiakionsono , lummwil'eno
40017006	Minlonguki bu miawa ndinga yoyo , bawu bamona wonga ye babubama va ntoto .
40017007	Yesu wafinama , wabasimba ye wata : “ Lutelama , ka lukalandi wonga ko . ”
40017008	Buna bawu bavumbula meso , ka bamona muntu wankaka ko , Yesu kaka .
40017009	Mu ntangu yibakala kulumuka mongo , Yesu wabasikidikisa ; yandi vo : “ Ka lukambandi mambu malumweni kwa muntu ko , nate ye Mwan'a muntu bu kana fuluka landila lufwa lwandi . ”
40017010	Mboki minlonguki miayuvula Yesu : “ Bila nki baminlongi mia minsiku batelanga vo Eliya kafweti teka kwiza ntete e
40017011	Yandi wa bavutudila : “ Mwanki Eliya kafweti teka kwiza mu vutuka sungika mamonsono .
40017012	Kansi mono ngieti dio kulutela : Eliya wayizanga ; bantu ka bakumbakusa ko ye bakumvanga mamonsono mabazola mu yandi . I buna mpe bawu bana kwamisa Mwan'a muntu . ”
40017013	Buna minlonguki miabakusa vo yandi wavovila Yowani Mbotiki .
40017014	Bawu bu balwaka kuna banda dia mongo kwa kala bantu , bakala dimosi diafinama kwa Yesu ye diafukama vantadisi andi
40017015	ye wakamba : “ Tata , fwila mwan'ami kiadi ! ” Yandi wena ye kimbevo kia nzieta
40017016	Mono yintwedi kwa minlonguki miaku kansi bawu kabalendele mu kunsadisa ko .
40017017	Yesu wanionga , yandi vo : “ O beno Lu mbandu yambi ye yikondolo minu ! Ntangu kwa mfweti kala diaka yeno ? Nate ye nki a ntangu mfweti kuluvibidila ? Lutwala mwana vava . ”
40017018	Yesu wasemba mpeve yambi , ye yawu yavayika mu mwana , mboki mu ntangu yoyo mwana ntumbu niaka .
40017019	Minlonguki miayenda kwa Yesu , va lweka , ye banyuvula : “ Bila nki beto ka tulendele mu vayikisa mpeve yoyo ko ? ”
40017020	Yesu wabavutudila : “ Mu diambu dia minu kieno kike . Kedika mono ngieti kulutela , vo lwena ye minu bonso finginga fia nti wa mutade
40017021	Kansi i mu lusambulu ye mu mbinunu a nsoki kaka mpeve zampila yoyo zilenda vayikusulwa
40017022	Lumbu kimosi minlonguki bu miakutakana ku Ngalili , Yesu wabatela : “ Mwan'a muntu wuna yekulwa kwa bantu ,
40017023	bawu bana kumvonda . Kansi mu lumbu kiantatu , yandi wuna fuluka . ” Minlonguki miamona kiadi kiakingi .
40017024	Yesu ye minlonguki miandi bu balwaka ku mbanz'a Kafenawumi , bantu batambulanga mpaku ya nzo yanlongo bayenda kwa Petelo ye banyuvula : “ Nlongi eno kafutanga mpaku ya nzo yanlongo ko e
40017025	Petelo wavutula : “ Inga , yakufutanga . ” Petelo bu kakala kota mu nzo , tekila kavova , Yesu wanyuvula : “ Simoni , nki a mabanza mena yaku ? Banani bafweti futa mpaku kwa mintinu mia nza yayi , bisi nsi evo banzenz'e ? ”
40017026	Petelo wavutula : “ Banzenza . ” Yesu vo : “ Disongele vo : bisi nsi ka bafutanga mpaku ko .
40017027	Kansi mu lembwa fwemisa bantu bobo , wenda waloba ku zanga , mbizi yantete yiwuna baka , zibula nnw'andi , ye muna si wamona mbongo zafwana mu futila mpaku ya beto bole , baka zo ye futa mpaku eto . ”
40018001	Mu ntangu yoyo , minlonguki miafinama kwa Yesu ye banyuvula : “ Nani lutidi bunene mu Kimfumu kia mazulu ? ”
40018002	Yesu wabokila fimwana fimosi ye watula fio va kala minlonguki
40018003	mboki wakamba : “ Kedika mono ngieti dio kulutela ; vo ka luna soba ko ye kituka bonso bimbana-mbana , beno ka luna kota mu Kimfumu kia mazulu ko .
40018004	Konso muntu wuna kukikulula bonso fimwana fiafi , i yandi wuna luta bunene mu Kimfumu kia mazulu .
40018005	Konso muntu tambudi fimwana bonso fiafi mu diambu diami yandi wuntambudi mono kibeni . ”
40018006	“ Kansi vo muntu weti tela kwa wumosi mu bimbana-mbana biabi bikunkwikilanga mu vanga mambi , buna dikutu luta mbote kwa muntu wowo vo bankanga tadi diadinene mu nsingu . Mboki bakunlosa mu mbu mu kana mina minkionkio ku nsi a maza .
40018007	O nki a mpila kiadi vo mu nza mwena mambu masumunanga bantu ! Mambu mampila yoyo mana kalanga kaka , kansi mwanki kiadi kwa konso muntu wutukisanga mo !
40018008	“ Vo mu koko kwaku evo mu kulu kwaku wuvangilanga masumu , bukuna bio ye losa bio kwanda ; kadi dilutidi mbote kwa ngeye mu kota ku moyo wakedika ye koko kumosi evo kulu kumosi kansi ka mu kala ye moko mole , ye malu mole ko mboki loswa ku tiya tulembwa zimanga .
40018009	Ye vo mu disu diaku wuvangilanga mambi , katula dio ye losa dio kwanda ; kadi dilutidi mbote kwa ngeye mu kota ku moyo wakedika ye disu dimosi kansi ka mu kala ye meso mole ko mboki loswa ku tiya twa bilungi . ”
40018010	“ Lukebeno kweno mu yina fimosi mu bimbana-mbana biabi , kadi mu kedika , zimbasi zawu mu mazulu zena ntangu zazonsono vantadisi a Se diami wena ku zulu . [
40018011	Kadi Mwan'a muntu wayiza vulusa bawu bavila
40018012	“ Bwe lweti banza ? Vo muntu wumosi mu beno wena ye mameme nkama ye dimosi mu mawu dizimbale , bwe , yandi kana sisa mameme luvwa ye vwa mankaka kuna zulu a mongo ko , mu kwenda sosa diodio dizimbale ?
40018013	Kedika mono ngieti dio kulutela yandi wuna luta yangalala mu diodio dimonekene kansi ka mu mameme luvwa ye vwa malembolo zimbana ko .
40018014	Mpila mosi mpe , Se dieno
40018015	“ Vo mpangi aku wukuvangidi mambi
40018016	Kansi vo katambudidi mbi yandi ko , baka muntu wumosi evo bantu bole mpasi vo nsamu wakubama vakati kwa mbangi zole evo zitatu
40018017	Kansi vo kazolele kubawila ko , kamba bo kwa Dibundu ; ye vo kazolele wila Dibundu ko , wumbaka bonso muntu wulembwa kwikilanga Nzambi evo bonso muntu wutambulanga mpaku . ”
40018018	“ Kedika mono ngieti dio kulutela : mamo maluna kanikina va ntoto mana kanukunwa mu zulu ; mamo maluna yambudila va ntoto , mana yambudulwa mu zulu
40018019	“ Mono ngieti kulutela diaka ebu : vo bantu bole mu beno bawizane va ntoto mu lomba kionso kima mu lusambulu , Se diami wena mu mazulu wuna kio kubavana .
40018020	Kadi vana vakutakane bantu bole evo batatu mu nkumbu ami , mono ngiena vakati kwawu . ”
40018021	Petelo wayiza yuvula kwa Yesu vo : “ Mfumu , nkumbu kwa mfweti lemvukila mpangi ami vo yandi weti tatamana mu kumpangila mambi ? Nkumbu nsambodi'e ? ”
40018022	Yesu wamvutudila : “ Nkatu , kikutelele ko vo nate ye nkumbu nsambodia , kansi nate ye nkumbu lusambodia yonzika kwa nsambodia
40018023	I diawu , tala bonso bufwanane Kimfumu kia mazulu : ‘ Ntinu wumosi wazola zaya bonso bisadi biandi biakala sadilanga . ’
40018024	Yandi bu kabantika tanga mbongo , bannatina kisadi kimosi kiakala ye mfuka yayinene .
40018025	Kisadi kiokio kakala ye mbongo ko mu futa mfuka yoyo . Buna mu futa mbongo zozo , mfumu andi watuma bateka kisadi kiokio bonso mumbu , ye bateka mpe nkento andi , bana bandi , ye bima biandi biabio bikavwa .
40018026	Kansi kisadi kiokio kiamfukamana ye wakamba : ‘ Dodokolo mfumu , vibidila si yafuta mbongo zozo . ’
40018027	Buna ntinu wakummwena kiadi . Yandi wanyambula kenda kwandi ye kafut'andi kwandi mbongo zozo .
40018028	“ Kansi kisadi kiokio bu kavayika mu nzo ya mfumu andi , yandi wabwabana ye wayandi kisadi wansompa ntalu yakuluka beni . Yandi wamfietidila va laka wakamba : ‘ Futa mbongo zami ! ’
40018029	Wayandi wamfukamana ye wambombidila ebu : ‘ Vibidila , ngina kufuta ! ’
40018030	Kansi muntu wansompisa mbongo kazola nkutu ko : Yandi wankangisa ku boloko nate ye bu kamana futa mfuka yayo .
40018031	Bisadi biankaka bu biamona mambu momo , bawu bamona kiadi kiakingi beni . Ye bawu bayenda kamba mamo kwa mfumu awu .
40018032	Buna ntinu wabokidisa kisadi kiokio . Yandi wantela : ‘ Ngeye wukisadi kiambi ! Mono yikuyambudidi mfuka yamvimba mu diambu dia wumbombelele yakuyambudila .
40018033	Kansi ngeye kulendi mwena mpwayaku kiadi ko bonso mono yikumwenene kiadi e ? ’
40018034	Ye ntinu watoma fwema , yandi wakangisa kisadi kiokio mu boloko nate ye bu kamana futa mfuka yamvimba . ”
40018035	Mboki Yesu wakamba diaka : “ I bobo Se diami wena ku zulu kana vanga kwa wonso muntu wulembwa lemvukilanga bantu bankaka mu kedika . ”
40019001	Yesu bu kamana longa , yandi wakatuka mu zunga kia Ngalili , ye wayenda ku ndambu ya zunga kia Yuda kiena ku simu diankaka dia nto ya Yolodani
40019002	Bantu babingi bakunlanda ye yandi waniakisa mbevo zawu .
40019003	Bafalisi bankaka bayiza tonta Yesu banyuvula : “ Nga diena kwandi luve kwa bakala mu katula nkento andi ku longo mu konso bil'e ? ”
40019004	Yesu wavutula : “ Beno ka lwatengi mambu masonama mu nkanda Nzambi ko vo mu mbadukulu , Nzambi wavanga bakala ye nkento
40019005	Mboki yandi wabatela : ‘ I mu diambu diodio bakala wuna sisa se diandi ye ngudi andi ye yandi wuna bundana ye nkento andi , bawu bole bana kituka muntu wumosi
40019006	Buna ka bana kala diaka bole ko kansi muntu wumosi . Kina kiabunda Nzambi kakilendi vambulwa kwa muntu ko . ”
40019007	Bafalisi banyuvula diaka vo : “ Kansi bila nki Mose katela vo : ‘ Mu katula nkento ku longo , bakala kafweti vana nkanda wa mpondolo a longo kwa nkento andi
40019008	Yesu wavutula : “ Mose waluvana luve mu katula bakento beno ku longo mu diambu dia ntima mieno miena miambalu . Kansi mu mbadukulu , momo ka makadila bobo ko .
40019009	Mono ngieti dio kulutela : Wonso muntu wuna katula nkento andi ku longo , vo ka mu diambu dia mayanga ko , ye kwelele nkento wankaka , muntu wowo tele kinsuza . ”
40019010	Minlonguki miandi miantela : “ Vo i bobo bwena mu makwela , buna mbote mu kala mpumpa . ”
40019011	Yesu wabavutudila : “ Bantu babonsono ka balendi tambudila malongi mama ko , kansi bobo kaka Nzambi bakavana lendo mu vanga bo .
40019012	Bila biabingi biena bilembwa kwedilanga bantu : bantu bankaka ka balendi lenda kwela ko tuka mbutukulu awu , bankaka ka balendi kwela ko kadi bakitulwa bisita ye bankaka mpe ka bakwelanga ko mu diambu dia Kimfumu kia mazulu . Wonso zolele tambula malongi mama , bika katambula mo . ”
40019013	Lumbu kimosi , bantu batwala bana kwa Yesu mpasi kabatensika moko ye kabasambidila , kansi minlonguki miasemba bantu bobo .
40019014	Buna Yesu wakamba : “ Luyambula bana biza kwa mono , ka lubakakidilandi ko , kadi Kimfumu kia mazulu kivwilu kwa bantu bena bonso bawu . ”
40019015	Yesu wabatensika moko mboki yandi wakatuka vana .
40019016	Muntu wumosi wayiza kwa Yesu ye wanyuvula : “ Nlongi , nki a mambote mfweti vanga mpasi yatambula moyo wulembwa sukang'e ? ”
40019017	Yesu wamvutudila : “ Bila nki weti kungiuvudila mu momo matadidi mbote . Wumosi kaka wena wambote . Vo zolele kota ku moyo wulembwa sukanga , tumamana nsikudukusu . ”
40019018	Yandi wayuvula : “ Nki a nsikudukusu zozo ? ” Yesu wavutula : “ Kuvondandi muntu ko ; kuyangandi ko ; ku yibandi ko . Ku vuninandi muntu mambu ko .
40019019	Vumina se diaku ye ngudi aku ; zola mpwayaku bonso ngeye kibeni
40019020	Mwana toko wavutula : “ Mono yitumamananga nsikudukusu zozo zazonsono . Nki diaka biankaka mfweti vang'e ? ”
40019021	Yesu wakuntela , vo zolele kala walunga
40019022	Kansi mwana toko wowo bu kawa mambu momo , yandi wayenda kwandi mu kiadi , kadi yandi wakala ye kimvwama kiakingi .
40019023	Buna Yesu watela kwa minlonguki miandi vo : “ Kedika , mono ngieti dio kulutela : Mpasi zena kwa muntu wamvwama mu kota mu Kimfumu kia mazulu .
40019024	Mono ngieti kulutela diaka ebu vo : Dilutidi kala nayaki-yaki kwa kibulu kiaki kamela mu viokila mu nnwa wa ntumbu kansi i mpasi beni kwa muntu wamvwama mu kota mu Kimfumu kia Nzambi . ”
40019025	Minlonguki bu miawa mambu momo , miawu miatoma yitukwa ye miakamba : “ Kansi buna nani kwandi lenda vuluswa ? ”
40019026	Yesu wabatala ye wabatela : “ Diodio diena mpasi kwa bantu mu vanga kansi mamo malendakana kwa Nzambi . ”
40019027	Buna Petelo wabantika kamba : “ Tala beto twasisidi biabionsono ye twakulendi ; bwe buna kala mu beto ? ”
40019028	Yesu wabavutudila : “ Kedika mono ngieti dio kulutela : Mwan'a muntu bu kana vwanda va kiandu kia nkembo kia kintinu , mu nza yampa
40019029	Ye babonsono bana sisa zinzo zawu , evo zimpangi zawu , bibusi biawu , se diawu , ngudi awu , bana bawu , zimpatu zawu mu diambu diami , bawu bana tambula bwabwingi , nkumbu nkama , ye bawu bana tambula moyo wulembwa sukanga .
40019030	Kansi babingi bena bwabu bantete si bakala bazimunina ye babingi bena bwabu bazimunina , bana kala bantete . ”
40020001	“ Tala bonso bufwanane Kimfumu kia mazulu : muntu wumosi wavayika mu nsiuka nsiuka mu baka bantu bafweti sala ku mfub'andi ya vinia .
40020002	Yandi wawizana ye bisadi mu kubafuta mfutu wa lumbu kimosi kia kisalu : i nzimbu
40020003	Mu lokula kia vwa kia nsiuka muntu wowo wayenda diaka ku fulu kibakulwanga bantu mu bisalu . Yandi wabwana vana bantu bankaka balembwa kala mu kisalu .
40020004	Yandi wata kwa bantu bobo : ‘ Beno mpe lwenda lwasala mu mfub'ami ya vinia ye ngina kuluvana mfutu wufweni . ’
40020005	Buna bawu bayenda kuna . Mu midi ye mu lokula kia tatu ku nima midi , muntu wowo wavutuka va fulu kina ye wavanga bumosi .
40020006	Ku zimunina , mu lokula kia tanu mu nkokila , yandi wayenda diaka va fulu kina ye wabwana bantu bankaka . Yandi wabayuvula : ‘ Bila nki beno luvwandidi vava lumbu kiamvimba kondwa salu e ? ’
40020007	Bawu bavutula : ‘ Mu diambu dia katubakamane mu salu ko . ’ Buna yandi wabatela : ‘ Beno mpe lwenda lwasala mu mfub'ami ya vinia . ’
40020008	“ Mu nkokila , mfumu a mfuba ya vinia wakamba kwa muntu wukebanga mvwilu andi : ‘ Bokila bisadi ye wubafuta mbongo zawu . Badikila kwa bazimunini ye manisina kwa bawu batekelenge . ’
40020009	Buna bobo babantika kisalu mu lokula kia tanu kia nkokila , bayenda ye babaka nzimbu yimosi-yimosi .
40020010	Bobo batekila mu salu bayenda ; bawu babanza vo bana vewa mfutu wulutidi . Kansi bawu mpe bavewa kaka nzimbu yimosi-yimosi .
40020011	Bu bamana futwa , bawu bavunguta kwa vwidi mfuba .
40020012	Bawu bakamba : ‘ Bazimunini basedi kaka lokula kimosi kansi ngeye wubaveni mfutu wumosi ye beto tusedi lumbu kiamvimba ku nsi a mwini wangolo . ’
40020013	Muntu wavwa mpatu wavutula kwa wumosi mu bawu : ‘ Mpangi ami , kikuvengi diambu diambi ko , ngeye kutambudidingi mu sala ye baka mfutu wa nzimbu yimosi mu lumbu ko e ? ’
40020014	Baka mbongo zaku ye wenda kwaku . Mono ngina futa ntalu yimosi kwa ngeye ye kwa yandi zimunini .
40020015	Bwe , nga kiena ye luve mu vanga bonso bunzolele mu mbongo zami kwe ? Evo nganzi weti kumbwena bu ngiena wambote ? ”
40020016	I diawu Yesu wakudikila : “ Bazimunina bana tekila ye bantete bana zimunina . ”
40020017	Yesu wayenda ku Yelusalemi . Bu bakala kwenda yendi , mu nzila , yandi watwala minlonguki miandi kumi ye miole va ndambu ye wabatela :
40020018	“ Tala , tweti tombuka ku Yelusalemi , kuna Mwan'a muntu wuna yekulwa kwa bakuluntu ba nganga za Nzambi ye kwa Minlongi mia minsiku . Bawu bana kunzengila nkanu wa lufwa
40020019	ye bana kunyekula kwa kanda dia nzenza . Bawu bana kunsakinina , bana kunzuba sikoti mboki kunkoma va kulunsi . Ye mu lumbu kia ntatu yandi wuna vutuka kala moyo . ”
40020020	Buna ngudi ya bana ba Zebedayi wayenda ye bana bandi kwa Yesu mu kubalombila .
40020021	Yesu wanyuvula : “ Nki zolele ? ” Yandi vo : “ Wunsila vo bana bami baba babole bavwanda va ndambu aku : wumosi ku lubaka ye wankaka ku lumoso bu wuna kala ntinu . ”
40020022	Yesu wavutula : “ Ka luzeyi diambu dilweti lomba ko . Nga beno lulenda nwa kopo dia nkwamusu dingina nw'e ? ” Bawu vo : “ Tulenda kweto dio nwa . ”
40020023	Yesu wabatela : “ Mu kedika beno luna dio nwa
40020024	Minlonguki kumi miankaka bu miawa diambu dialomba ngudi ya Yakobi ye Yowani , bawu bakubamwena nganzi .
40020025	Buna Yesu wababokila babonsono ye wabatela : “ Luzeyi vo zimfumu za nkangu zituminanga nkangu mu kingolo , ye mintwadisi mikubasonganga lulendo lwawu .
40020026	Kansi diodio kadilendi kala mpila mosi mu beno ko . Nkutu vo muntu wumosi mu beno zolele kala wawunene , bika kakala kisadi kieno .
40020027	Ye vo muntu mu beno zolele kala wantete yandi fweti kala nang'eno .
40020028	Kadi Mwan'a muntu kayiza ko mpasi bantu bakunsadila kansi mu kala kisadi ye mu vana moyo andi mpasi vo babingi bavuluswa
40020029	Yesu ye minlonguki miandi bu bavayika mu mbanz'a Yeliko . Kabu diadingi dia bantu dialanda Yesu .
40020030	Tala , mpofo zole bavwanda va sambu dia nzila , bawa vo Yesu weti luta , buna bawu babantika boka : “ Mfumu , ntekololo a Davidi wutufwila kiadi ! ”
40020031	Bantu bakubasemba mpasi badingalala , kansi bawu baluta boka mu ngolo : “ Mfumu , ntekololo a Davidi wutufwila kiadi ! ”
40020032	Yesu watelama , wababokila ye wabayuvula : “ Nki luzolele yakuluvangila ? ”
40020033	Bawu bamvutudila : “ Mfumu , sa vo meso meto mamona ! ”
40020034	Yesu wabafwila kiadi ye wasimba meso mawu ; buna bantu bobo ntumbu mona ye balanda Yesu .
40021001	Yesu ye minlonguki miandi bu bafinama ye mbanz'a Yelusalemi . Bawu balwaka lukufi ye vata diena nkumbu Betefange , mongo wabokudulwa : “ Mongo wa nti mia Olive
40021002	Yandi wabatela : “ Lwenda ku vata diena ku ntwal'eno . Beno bu lulweki kuna , luna mona mpunda yankento ye mwan'andi zakangama . Lukutula zo ye lutwala zo kwa mono .
40021003	Vo muntu wulutelele diambu , luvutula : ‘ Mfumu
40021004	Momo malwaka mpasi vo mambu makamba mbikudi malungana :
40021005	“ Lukamba kwa nkangu wa Siyoni : Tala , ntinu aku weti kwiza kwa ngeye ! Yandi wena walembama , vwendi va zulu a mpunda yankento ye va zulu mwan'a mpunda
40021006	Minlonguki miayenda ye miavanga momo mabatuma Yesu .
40021007	Bawu batwala mpunda ye mwana mpunda , batula biyunga biawu va zulu a bibulu ye Yesu wavwanda .
40021008	Bantu babingi bayalumuna biyunga biawu mu nzila , ye bankaka bazenga bitala
40021009	Bantu bakala kuntwal'a Yesu ye bakala ku nima baboka : “ Nkembo kwa Mwan'a Davidi ! Bika Nzambi kasakumuna muntu weti kwiza mu nkumbu a Mfumu ! Kembo kwa Nzambi mu zulu
40021010	Yesu bu kalwaka mu mbanz'a Yelusalemi , bantu babo bakala ntela-ntela . Bawu bayuvula : “ Nani ndo ? ”
40021011	Bantu bakala ye Yesu bavutula : “ I Yesu mbikudi mwisi , Nazaleti mu zunga kia Ngalili . ”
40021012	Yesu wakota mu nzo yanlongo ye wakuma bantu babo bakala tekanga ye bakala sumbanga mu nzo yanlongo ; yandi watengula meza ma bantu basiensa mbongo ye watengula biandu bia bantu bateka mabembe .
40021013	Mboki yandi wabatela : “ Ebu bwasonama mu nkand'a Nzambi : ‘ Nzo ami yina bikwa nzo ya lusambulu , kansi beno lukitudi yo nzo ya bamiyibi
40021014	Mu nzo yanlongo , Yesu waniakisa zimpofo ye batembilanga bayiza kwa yandi .
40021015	Bakuluntu ba nganga za Nzambi ye baminlongi mia minsiku bu bamona bimangu biavanga Yesu ye bana bafioti bakala bokanga mu nzo yanlongo vo : “ Nkembo kwa Mwan'a Davidi , ” bawu ka bayangalala ko .
40021016	Buna bawu batela kwa Yesu : “ Weti wa mabeti kamb'e ? ” Yesu wavutula : “ Inga . Beno kalwatengi mambu mama masonama mu nkand'a Nzambi ko e ? Mu mambu maku , nate ye nkutu bindende ye bana bakinu yema , beti kusika
40021017	Yandi wabasisa ye wayenda ku vata dia Betania ku kalambalala .
40021018	Lumbu kialanda mu nsiuka , Yesu wamona nsatu bu kakala vutuka ku mbanza ( Yelusalemi ) .
40021019	Yandi wamona mungiengie va sambu dia nzila , wayenda lukufi ye nti wowo , wamona vo mu nti wuna mwakala kaka makaya . Buna yandi wakamba kwa nti : “ Kuna buta diaka mbutu ko ! ” Mungiengie ntumbu yuma , vana fulu .
40021020	Minlonguki miatoma yitukwa bu miamona bo ; bawu bayuvula kwa Yesu : “ Bwe mungiengie wawu watumunu yumina ? ”
40021021	Yesu wabavutudila : “ Kedika mono ngieti dio kulutela : Vo beno lwena ye minu ye kondwa keti-keti , beno ka luna vanga kaka mambu bonso mampengi mu mungiengie wawu ko kansi lulenda ta mpe kwa fimongo fiafi : ‘ Katuka vovo ye wenda kilosa mu mbu , ’ ye buna vangama .
40021022	Beno luna tambula biabio biluna lomba mu lusambulu vo lukwikidi . ”
40021023	Yesu wakota mu nzo yanlongo ye wabantika longa . Bakuluntu ba nganga za Nzambi ye bangudi za bantu ba kanda dia Bayudayo bayiza kunyuvula : “ Mu nki a lulendo wuvangilanga mambu momo , ye nani wukuveni luve mu vanga mo ? ”
40021024	Yesu wabavutudila : “ Mono mpe kiuvu kimosi kaka ngina kuluyuvula vo luna kio kumpanina mvutu , buna ngina kulutela mu luve lwa nani yivangilanga mambu momo .
40021025	Nani wafidisa Yowani kiza kabotika , Nzambi evo bantu e Kansi bawu babantika filana mpaka ye bakamba : “ Vo tuna vutula vo : ‘ Nzambi wamfila , ’ yandi wuna kutuyuvula : ‘ Bila nki ka lwakwikila Yowani ko ? ’
40021026	Ye vo tuna vutula vo : ‘ Bantu bamfila , ’ tufweti tina bantu wonga kadi babonsono babakanga Yowani bonso mbikudi . ”
40021027	Buna bawu bavutula kwa Yesu : “ Ka tuzeyi ko . ” Yesu vo : “ Mono mpe kina kulutela ko keti mu luve lwa nani yivangilanga mambu momo . ”
40021028	“ Bwabu , bwe lweti banza mu diambu diadi ? Muntu wumosi wakala ye bana bole . Yandi watela kwa wantete : ‘ Mwana , wenda sala ku mpatu ya vinia lumbu ki . ’
40021029	Mwana wavutula : ‘ Kin'ami kwenda ko . ’ Kansi ku nima yandi wasoba mabanza ye wayenda ku mpatu ya vinia .
40021030	Mboki se wakamba bumosi kwa mwana wanzole . Ye mwana wawu wamvutudila : ‘ Kadiambu ko tata , ’ kansi yandi kendi . ”
40021031	Nani mu bawu bole wavanga mazola se ? Bawu bavutula : “ Wantete . ” Buna Yesu wabatela : “ Kedika mono ngieti dio kulutela : mintambudi mia mpaku ye bansuza bana kulutekidila mu Kimfumu kia Nzambi .
40021032	Kadi Yowani Mbotiki wayiza kwa beno mu kulusonga nzila yakedika kansi beno ka lwankwikila ko . Ye landila momo malwamona , beno ka lwasoba nkadulu eno ko mu kunkwikila . ”
40021033	“ Dimbeno ngana yankaka : Kwakala muntu wumosi wakala ye mintoto , wakuna mfuba ya vinia . Yandi wazunga yo ku lupangu , watima kikamunu ye watunga fulu kia nkengila mpatu
40021034	Ntangu ya ngionzokolo bu yafwana , yandi wafidisa bisadi biandi kwa bisadi bia vinia mu kwenda tambula kunku kiandi kia vinia .
40021035	Kansi bisadi bia vinia biabwila bisadi biobio , bawu babufa wumosi , bavonda wankaka ye bazuba matadi kwa wantatu .
40021036	Mfumu ya mpatu wafila diaka bisadi biabingi biankaka vioka biatekila . Kansi bisadi bia vinia bakubavanga bumosi .
40021037	Ku zimunina , Mfumu a mpatu wafila mwan'andi ; yandi wayindula vo : ‘ Bawu bana tina mwan'ami vumi . ’
40021038	Kansi bisadi bia vinia bu bamona mwana wowo bawu batelasana : ‘ Tala muntu wuna vinganana difwa ku ntwala . Bika , twamvondeno mpasi vo mpatu ya vinia yasala kala yeto ! ’
40021039	Buna bawu bambaka , banlosa ku mbazi a mpatu ya vinia ye bamvonda . ”
40021040	Yesu wayuvula : “ Mu mpila yayi , muntu vwidi mpatu bu kana kwiza , nki kana vanga kwa bisadi biobio bia vini'e ? ”
40021041	Bawu bamvutudila : “ Yandi wuna vonda , kondwa kwa kiadi , bantu bobo bambi ye wuna twidisa mpatu ya vinia kwa bisadi biankaka bina kumvana kunku kiandi ntangu bu yifweni . ”
40021042	Mboki Yesu wakamba : “ Beno ka lwatengi masonukwa ma Nzambi ko e ? ‘ Tadi dialosa bawu batunganga nzo diayikidi tadi dilutidi mfunu mu konko kia nzo . Diambu diadi diatuka kwa Mfumu ye diena diambote beni kwa beto
40021043	Yesu wakudikila : “ Mono ngieti dio kulutela : I diawu Kimfumu kia Nzambi kina kuluzionwa ye kina vewa kwa nkangu wuna buta mimbutu mia Kimfumu kiokio . [
40021044	Wonso muntu bwidi va tadi diodio wuna sebakana ; ye vo tadi diodio dibwididi muntu , diawu dina kunkosikisa . ] ”
40021045	Bakuluntu ba nganga za Nzambi ye bafalisi bu bamana wa bingana biobio , bawu babakusa vo Yesu bawu kakala vovilanga .
40021046	Buna bawu basosa nzila mu kanga Yesu ; kansi bawu batina nkangu wonga kadi bantu babaka Yesu bonso mbikudi .
40022001	Yesu wasadila bingana kwa bawu bakala kundimbanga . Yandi wabatela :
40022002	“ Kimfumu kia mazulu kifwanane bonso ebu : ‘ Ntinu wumosi wakubikisa madia ma nkembo wa makwela ma mwan'andi wabakala .
40022003	Yandi wafidisa bisadi biandi mu kwenda landa bantu babokulwa ku nkembo . Kansi bawu ka bazola kwiza ko . ’
40022004	Buna yandi wafidisa diaka bisadi biankaka ; wabatuma mu tela kwa bawu babokulwa vo : ‘ Bwabu nkembo wumeni kubama : ngombe zami zambakala ye bibulu biami biamafuta bimeni vondwa , biabio bimeni kubama , lwizeno ku nkembo . ’
40022005	Kansi babokulwa ka bakadila dio mayindu ko , bawu bayenda mu bisalu biawu : endu ku mpatu , enduna kuteka nkadi ;
40022006	ye bankaka babwila bisadi biobio , bakubabufa ye bakubavonda .
40022007	Ntinu wafwema : yandi wafila masoda mandi mu vonda bantu bobo ye yoka mbanz'awu .
40022008	Mboki yandi wakamba kwa bisadi biandi : ‘ Nkembo wumeni kubamanga kansi bantu babokolo ka bafwanane mu nkembo wowo ko . ’
40022009	Lwendeno mu zibala-bala ye lubokila bantu babo baluna mona biza ku nkembo .
40022010	Buna bisadi biayenda mu zibala-bala , ye bawu bakutikisa bantu babo babamona , bambi ye bambote ; i buna suku dia nkembo wa makwela diafuluka ye bantu .
40022011	“ Buna ntinu wakota muna mu tala bantu bayiza ku nkembo . Yandi wamona muntu wumosi walembwa vwata binkuti bia nkembo wa makwela .
40022012	Ntinu wanyuvula : ‘ Mpangi ami bwe kotele mwamu kondwa vwata binkuti bia nkembo wa makwela ? ’ Kansi muntu wowo wakala napi .
40022013	Buna ntinu watela kwa bisadi : ‘ Lukunkanga moko ye malu mboki lunloseno ku mbazi kwena tombe . I kuna kana didila ye kwetisila meno . ’ ”
40022014	Yesu wakamba diaka : “ Kadi babingi babokulwa , kansi bafiuma basolwa . ”
40022015	Bafalisi bankaka bayenda mfundu mu wizana bonso bu balenda bakila Yesu diambu mu mambu makana vova yandi kibeni .
40022016	Buna bawu bafidisa minlonguki miawu miankaka ye bantu bankaka bawila Helode
40022017	Wututela bonso bwena mabanza maku mu diambu diadi : ‘ Diena kwandi luve mu futa mpaku kwa ntinu ku Loma evo nkatu e ? ’ ”
40022018	Kansi Yesu wazaya makani mawu mambi , buna yandi wabatela : “ Lu bankwa disu ku nsi a lukaya , bila nki lweti tomba mu kumbaka mu diambu ?
40022019	Lusongeti mbongo zilusadilanga mu futa mpaku . ” Bawu bansonga sengwa kimosi ,
40022020	ye Yesu wabayuvula : “ Zidi kiaki ye nkumbu yayi biena mwamu bianani bien'e ? ”
40022021	Bawu bavutula : “ Bia ntinu ku Loma . ” Buna Yesu wabatela : “ Luvana kwa ntinu wa ku Loma bikavwidi ye luvana kwa Nzambi bikavwidi . ”
40022022	Bawu bayitukwa beni bu bawa mvutu yoyo . Bawu basisa Yesu ye bayenda kwawu .
40022023	Kina lumbu , Basaduki bankaka bayiza kwa Yesu . ( Basaduki , i bawu bakambanga vo bantu bafwa ka bana fuluka ko . )
40022024	“ Nlongi , Mose wakamba ti : ‘ Vo muntu fwidi kondwa buta bana , mpangi andi wuna kwela nkento wukasisidi ye buta yandi bana mu diambu dia mbut'andi
40022025	Tala beto twakele ye mpangi nsambodia vava . Wantete wakwela ye wafwa kondwa buta , yandi wasisa nkento andi kwa nleki andi .
40022026	Bwakala bumosi kwa wanzole , mboki kwa wantatu nate ye kwa wansambodia .
40022027	Landila bawu babonsono bu bamana fwa , nkento wowo mpe wafwa .
40022028	Buna mu lumbu kina fuluka bantu , nkento wowo wanani wuna kal'e ? Kadi babonsono bakwela nkento wowo ! ”
40022029	Yesu wabavutudila : “ Vunuka lweti vunuka , mu diambu dia ka lubakulanga Masonukwa ma Nzambi ye lulendo lwa Nzambi ko .
40022030	Bafwa bu bana fuluka , babakala ye bakento ka bana kwelana ko , kansi bawu bana zinga bonso zimbasi mu zulu .
40022031	Mu diambu ditadidi bafwa bana fuluka , beno ka lwatanga mambu malutela Nzambi ko e ?
40022032	Yandi wakamba ebu : ‘ Mono ngiena Nzambi ya Abalahami , Nzambi ya Isaki ye Nzambi ya Yakobi
40022033	Bantu bakala kundimbanga batoma yitukwa mu malongi mandi .
40022034	Bafalisi bu bawa vo Yesu wasukisa Basaduki , buna bawu bakutakana .
40022035	Ye wumosi mu bawu i Nlongi a minsiku , wanyuvula kiuvu kiaki mu kuntonta :
40022036	“ Nlongi nki a ntumunu yilutidi mfunu mu minsiku mia Mose ? ”
40022037	Yesu wamvutudila : “ ‘ Zola Mfumu Nzambi aku mu ntim'aku wawonsono , mu mwel'aku wawonsono ye mu mpeve aku yayonsono
40022038	Yoyo i ntumunu yilutidi munene ye yilutidi mfunu .
40022039	Ye yanzole yifwanane ye yantete i yayi : ‘ Zola mpwayaku bonso ngeye kibeni
40022040	Minsiku miamio mia Mose ye malongi mamo ma mimbikudi matuka mu ntumunu zazi zazole . ”
40022041	Mu ntangu Bafalisi bakutakana , Yesu wabayuvula :
40022042	“ Bwe lweti banza mu Mesiya , ntekololo ya nani kena ? ” Bawu vo : “ Ntekololo ya Davidi . ”
40022043	Yesu wabatela : “ Bonso bwe , Davidi bu katwaduswa kwa Mpeve ya Nlongo , kakumbokidila : ‘ Mfumu , ’ kadi yandi wakamba :
40022044	‘ Mfumu Nzambi wata kwa Mfumu ami : Vwanda va lubakala lwami , nate ye bu mbeni tula mintantu miaku bonso bidiatulu ku nsi a tambi biaku
40022045	Vo Davidi wakumbokidila Mfumu , buna bwe Mesiya kalenda kadila mpe ntekololo ya Davidi e ? ”
40022046	Ka muntu ko wamvutudila diambu . Ye tuka mu lumbu kina ka muntu diaka ko wakala mayindu mu kunyula diambu .
40023001	Buna Yesu wakamba kwa ndong'a bantu ye kwa minlonguki miandi :
40023002	“ Minlongi mia minsiku ye Bafalisi bavewa mbebe mu bangula minsiku mia Mose
40023003	Lubatumamana ye luvanga mamonsono ma beti kulutela ; kansi ka lutangininandi nkadulu awu ko kadi bawu ka bavanganga mambu mabalonganga ko .
40023004	Bawu bakanganga bifunda biazitu ye batwikanga bio va mavembo ma bantu , kansi bawu kibeni ka balendanga kubasadisa ko mu nikuna bio kana vo mu ntu a nlembo .
40023005	Mambu mamo mabavanganga , bavanganga mo mpasi vo bantu bakubamona . Bawu bavwatanga bitenda biabinene mu koko kwawu evo mu ntu miawu , biasonama bibuku bia Masonukwa ma Nzambi ye batoma lambulanga nsuka za yunga biawu
40023006	Bawu bazolanga fulu biantete ku meza mu dia mu minkembo ye bazolanga biandu bilutidi monika mu nzo za tukutukunu .
40023007	Bawu bazolanga vewa mbote zaluzitu mu fulu bikalanga bantu babingi ye bawu bazolanga vo bantu bakubabokidila : ‘ Nlongi . ’
40023008	Kansi beno ka luzolandi bakulubokidila Nlongi ko , kadi wumosi kaka wena Nlongi eno ye beno babonsono lu zimpangi .
40023009	Beno ka lubokidilandi muntu tata vava ntoto ko , kadi wumosi kaka wena Se dieno , i yandi wena ku zulu .
40023010	Ye ka luzolandi mpe balubokidila ‘ Mfumu ’ ko , kadi Mfumu yimosi kaka yena yeno i Mesiya .
40023011	Wonso lutidi nene mu beno kafweti kala kisadi kieno .
40023012	Wonso wukizangulanga wuna kululwa ye wonso wukikululanga wuna zangulwa . ”
40023013	“ Kiadi kwa beno Minlongi mia minsiku ye Bafalisi , beno lu bankwa disu ku nsi a lukaya ! Beno lwakengi mwelo wa Kimfumu kia mazulu kwa bantu . Beno kibeni ka lukotanga mo ko ye ka luyambulanga ko bawu bazolele mo kota , bakota mo . [
40023014	“ Kiadi kwa beno Minlongi mia minsiku ye Bafalisi , beno bankwa disu ku nsi a lukaya ! Beno lubakanga biabio bivwidi mafwola kansi vakimosi beno lusambilanga ntangu yanda mpasi lwamonika bambote . I diawu beno luna tambula tumbu kiangolo kifwanane
40023015	“ Kiadi kwa beno Minlongi mia minsiku ye Bafalisi , beno lubankwa disu ku nsi a lukaya ! Beno luzietanga kwako , va ntoto ye mu mimbu . Kansi beno lusobanga nkadulu ya muntu wumosi kaka . Ye bu kakotele mu lukwikulu lweno , beno lukunkitulanga muntu wambi wafwana mu tubwa ku bilungi nkumbu zole lutila beno kibeni .
40023016	“ Kiadi kwa beno , mintwadisi miafwa meso ! Beno lukambanga : ‘ Vo muntu didi ndefi mu nkumbu a nzo yanlongo , yandi kena wabindama mu lungisa nsilulu andi ko ; kansi vo muntu didi ndefi mu wola wakuswa mu nzo yanlongo , yandi bindamane mu lungisa yo . ’
40023017	Lu mazengi mafwa meso ! Nki kilutidi mfunu ; wola , evo nzo yanlongo yibiekanga wola nlongo e ?
40023018	Beno lukambanga diaka : ‘ Vo muntu didi ndefi mu nkumbu a meza mangiokila minkayilu , yandi kena wabindama mu lungisa nsilulu andi ko . Kansi vo muntu didi ndefi mu minkayilu miena va zulu a meza momo , yandi bindamane mu lungisa yo . ’
40023019	Luzimpofo ! Nki kilutidi mfunu : minkayilu , evo meza momo mabiekanga minkayilu nlongo e ?
40023020	Buna wonso muntu didi ndefi mu nkumbu a meza mayokulwanga minkayilu , yandi didi yo mu meza mangiokila minkayilu ye mu biabionsono biena va zulu a meza momo .
40023021	Wonso didi ndefi mu nkumbu a nzo yanlongo , yandi didi yo mu nzo yanlongo ye mu Nzambi wukalanga muna .
40023022	Ye wonso didi ndefi mu nkumbu a zulu , yandi didi yo mu kiandu kia kintinu kia Nzambi ye mu Nzambi wuvwandanga kio
40023023	“ Kiadi kwa beno Minlongi mia minsiku ye Bafalisi , beno lubankwa disu ku nsi a lukaya ! Beno luvananga buku kia kumi kwa Nzambi nate ye mu matiti mazenzisanga madia bonso sabola ye ayi
40023024	Lu mintwadisi miafwa meso , beno lukienzanga bilunwanga mu katula nianzi kansi beno luminanga mbwa
40023025	“ Kiadi kwa beno , Minlongi mia minsiku ye Bafalisi , lubankwa disu ku nsi a lukaya ! Beno lusukulanga kopo ye longa ku mbazi kansi mu kati biawu biena biafuluka ye biluyibanga , ye makani meno mambi .
40023026	Wumfalisi wafwa meso ! Sukula ntete kopo mu kati mboki ku mbazi kuna vedila .
40023027	“ Kiadi kwa beno , Minlongi mia minsiku ye Bafalisi , beno lubankwa disu ku nsi a lukaya ! Beno lufwanane ye zindiamu zakuswa mpemba
40023028	Beno mpe mpila mosi , ku mbazi beno lumonikanga bambote kwa bantu kansi mu kati beno lwena bafuluka ye luvunu ye mambi . ”
40023029	“ Kiadi kwa beno Minlongi mia minsiku ye Bafalisi , lubankwa disu ku nsi a lukaya ! Beno lutungilanga mimbikudi zindiamu zantoko ye lutomisanga ndiamu za bawu badiatanga bonso butumanga minsiku mia Mose .
40023030	Ye beno lukambanga : ‘ Vo beto twasala zinga mu ntangu ya zinkaka zeto , nga ka twabundana yawu ko mu vonda mimbikudi . ’
40023031	I bobo beno lweti tambudila beno kibeni vo lwena ntekololo ya bawu bavonda mimbikudi !
40023032	E kansi , lutatamana , maniseno salu kiabantika zinkaka zeno !
40023033	Lu zinioka , mu kanda dia nioka yambi ! Bwe luna tinina nkanu wa bilungi e
40023034	I diawu mono ngieti kulutela vo : Ngina fidisa kwa beno mimbikudi , bankwa nzayilu ye minlongi mia Masonukwa ma Nzambi . Beno luna vonda bankaka , luna koma bankaka va kulunsi ye luna banda bankaka sikoti mu nzo za tukutukunu ye luna zoma bankaka mu mbanza ka mbanza .
40023035	I bobo beno luna bwila tumbu kifweni mu diambu dia bantu babo bavondwa kondwa bila , tuka Abeli nate ye Zakaliya mwan'a Balaki wulwavonda vakati kwa suku dianlongo ye meza mangiokila minkayilu
40023036	Kedika mono ngieti dio kulutela : tumbu kia mimvondi miomio kina bwila kwa bantu ba mbandu yayi . ”
40023037	“ Yelusalemi , Yelusalemi , ngeye wuvondanga mimbikudi ye wuvondanga mu matadi bakufidisa Nzambi ! Nkumbu kwa mono yazolele kutikisa bantu baku va ngiena bonso nsusu kakutikisanga bana bandi ku nsi a maveve mandi kansi kwazolele ko !
40023038	Tala , nzo eno yina niangwa
40023039	Kedika mono ngieti dio kulutela : tuka bwabu ka luna kumbona diaka ko nate ye bu luna kamba : ‘ Bika Nzambi kasakumuna ndiena weti kwiza mu nkumbu a Mfumu Nzambi
40024001	Yesu wavayika mu nzo yalongo ye , bu kakala kwenda yendi , minlonguki miandi miayiza kwa yandi ye miakunsonga zintungulu za nzo yanlongo .
40024002	Buna Yesu wakamba : “ Biabi biabio bialumweni ? Kedika mono ngieti dio kulutela : Vava ka vana sala tadi diakangama va zulu a tadi diankaka ko , mamonsono mana bwiswa . ”
40024003	Yesu wavwanda va mongo wena nkumbu : Mongo wa nti mia Olive . Minlonguki miandi miayiza kwa yandi va kingenga , banyuvula : “ Wututela nki a ntangu mambu momo mana kala ye nki a dimbu kina songa ntangu yiwuna vutuka ye ntangu ya nsukulu a nza . ”
40024004	Yesu wabavutudila : “ Lukeba , muntu kaluvunandi ko .
40024005	Kadi bantu babingi bana kwiza mu nkumbu ami ye bana kamba : ‘ I momo Mesiya ! ’ Ye bawu bana vuna bantu babingi .
40024006	Beno luna wa mazu ma zimvita zena yeno lukufi ye nsangu za zimvita zena kwanda , ka luzakamandi mu wonga ko kadi zawu zifweti kala . Kansi diodio kadisongeleti ko vo nsukulu a mambu mamo yilweki .
40024007	Kanda dimosi dia bantu dina nwanisa kanda diankaka , ye kimfumu kimosi kina nangumukina kiankaka . Malema mana kala ye ntoto wuna nikuka mu ndambu zanswasani mu nza .
40024008	Mambu momo mana kala bonso mbadukulu a minsongo mia nkento weka lukufi ye buta .
40024009	“ Buna bantu bana kuluyekula mpasi vo bakulukwamisa , ye bana kuluvonda . Bantu babonsono bana kulubela mu diambu diami .
40024010	Mu ntangu yina bantu babingi bana lembwa mu kwikila diaka . Bawu bana fundasana ye bana belana .
40024011	Mimbikudi miamingi mina kwiza ye bana vuna bantu babingi .
40024012	Zola kwa bantu babingi kuna kuluka mu diambu dia mambi mana nieka .
40024013	Kansi wonso wuna siama nate ye ku nsuka , wuna vuluswa .
40024014	Nsamu wawu Wambote wa Kimfumu kia Nzambi wuna samunwa mu nza yayo mpasi vo babonsono bazaya wo . Buna nsukulu a mambu mamo yina kwiza . ”
40024015	“ Bu luna mona ndiena wubikwanga ‘ Nsisi za lufwa , ’ wavovulwa kwa mbikudi Danieli
40024016	Buna bantu bana kala mu zunga kia Yuda bafweti tinina ku ndambu ya miongo .
40024017	Wonso wena va zulu a nludi wa nzo andi kalendi kulumuka mu baka konso kima kikalenda nata ko .
40024018	Ye wonso wuna kala ku mpatu kalendi vutukila yunga kiandi ku nzo ko .
40024019	Mpila kiadi kina kala , mu lumbu bina , kwa bakento bana kala ye vumu ye bawu bana yemika !
40024020	Lusambila mpasi vo lwalembwa tina mu nsungi ya kiozi evo mu lumbu kiamvudulu !
40024021	Mpasi zina kala mu ntangu yina zina luta tezo ye zozo zateka kala tuka mu mbadukulu a nza nate ye bwabu , ye mpasi zampila yoyo ka zina sala kala diaka ko
40024022	Vo Nzambi kazenga mu kulula ntalu ya bilumbu biobio ko , nga ka muntu wumosi ko kutu vuka . Kansi yandi wakulula ntalu a biawu mu diambu dia bantu bandi bakasola .
40024023	“ I diawu vo muntu wulutelele vo : ‘ Taleno , Mesiya endu ! ’ Evo ‘ Evana kena ! ’ Ka lukunkwikilandi ko .
40024024	Kadi bamesiya baluvunu ye mimbikudi mialuvunu bana telema . Bana vanga bimangu biabinene ye mambu mangitukulu mpasi bavuna nate ye nkutu , vo bu lendakana , bantu bobo Nzambi bakasola .
40024025	Bwabu ! Mayikikulutelele .
40024026	“ Buna vo beti kulutela : ‘ Taleno , ku makanga kena ! ’ Ka lwendandi ko . Evo beti kulutela : ‘ Taleno , eva kaswemi ! ’ Ka lukubakwikilandi ko .
40024027	Kadi bonso mpezomo yivezimanga ye yikienzulanga zulu diadio tuka ku tubukilanga ntangu nate ye kuyidiaminanga . I buna buna kwizila Mwan'a muntu .
40024028	Kuna kwena mvumbi , i kuna kuna kutakana zimbemba . ”
40024029	“ Vana vawu landila mpasi za bilumbu bina , ntangu yina kituka yandombe , ngonda kayina vana diaka kia kwandi ko , zimbwetete zina sotuka ye tulendo twena mu zulu tuna nikunwa
40024030	Buna dimbu kia Mwan'a muntu kina monika mu zulu , ye makanda mamo ma va ntoto mana yawula bu bana mona Mwan'a muntu weti kwiza mu matuti ma zulu , mu lulendo ye mu nkembo wawunene
40024031	Kulumenta diadinene dina sikwa ye yandi si kafila zimbasi zandi mu ndambu ziya za nza . Bawu bana yonzika bantu bakasola , tuka ku nsuka yimosi ya ntoto nate ye ku nsuka yankaka
40024032	“ Lubakusa longi divananga nti wa mungiengie : mavala mandi bu meka mambote ye makaya mandi mampa meti vayika , beno luzayanga vo nsungi ya mvula yilweki .
40024033	Mpila mosi , beno bu luna mona mambu momo malweki , luzaya vo bwabu Mwan'a muntu weka lukufi
40024034	Kedika mono ngieti dio kulutela : bantu babo ba mbandu yayi ka bana kifwila ko tekila mambu momo mamo malwaka .
40024035	Zulu ye ntoto bina vioka kansi mambu mami ka malendi sala vioka ko . ”
40024036	“ Kakwena muntu ko zeyi , nki a ntangu lumbu kiokio evo lokula kiokio kina kwiza , ka zimbasi nkutu mu zulu ko , ka Mwan'a nkutu ko
40024037	Mwan'a muntu bu kana kwiza , mambu makala mu ntangu ya Nowa si makala .
40024038	Kadi tekila nyamba ya ntoto wamvimba yiza , mu bilumbu bina : bantu badia ye banwa , bakwela ye bakweduswa nate ye lumbu kiakota Nowa mu nzaza
40024039	Bawu ka bakala mayindu mu diambu ko , nate ye nyamba bu yayiza kubanatumuna bawu babo
40024040	Buna bantu bole bana kala ku mpatu , wumosi wuna bongwa ye wankaka wuna siswa .
40024041	Bakento bole bana nika nguba vakimosi : wumosi wuna bongwa ye wankaka wuna siswa .
40024042	Buna lutoma keba kadi ka luzeyi ko nki a ntangu Mfumu eno kana kwiza .
40024043	Lutoma zaya diadi , vo mfumu a nzo wakutu zaya ntangu yina kwiza muyibi nga ka kutu lamba tulu ko ye ka kutu yambula muyibi kabula nzo andi ko .
40024044	Beno mpe kubameno kadi Mwan'a muntu wuna kwiza mu lokula kilulembolo yindula . ”
40024045	“ Buna nani wena kisadi kiakwikama ye kiadiela ? I yandi sololo kwa mfumu andi mu kenga bisadi biankaka ye kubavana madia mawu mu ntangu yafwana .
40024046	Kiese kiena kwa kisadi kiokio , vo mfumu andi bu kavutukidi , wuna kumbwana yandi weti bo vanga !
40024047	Kedika mono ngieti dio kulutela , mfumu andi wuna kuntula nkuluntu mu mvwilu andi yayo .
40024048	Kansi vo kisadi kiokio kiena kiambi , yandi wuyindulanga vo : ‘ Mfumu ami weti zingila mu vutuka , ’
40024049	buna yandi wubadikanga mu bufa bayandi , ye wudianga ye nwanga ye zinduvu .
40024050	Buna mfumu wuna kwiza lumbu kieti lembwa kumvingila kisadi kiokio ye mu ntangu yi kalembolo zaya .
40024051	Yandi wuna vana tumbu kiansisi kwa kisadi kiokio
40025001	“ Kimfumu kia mazulu kina fwanana ye nsamu wa ndumba kumi zabonga minda miawu ye zayenda bwani toko dia makwela .
40025002	Zitanu mu bawu zakondwa diela ye zitanu zankaka zakala diela .
40025003	Zozo zakondwa diela zabonga minda miawu kansi ka zanata ndambu yankaka ya pitiloya ko ,
40025004	kansi zozo zakala diela , zanata mintutu mia pitiloya .
40025005	Toko bu diazingila mu kwiza , zindumba zozo kumi zanungina ye zalambalala tulu .
40025006	Mu midi mia mpimpa , nsamu wayiza vo : Toko dieti kwiza , luvayika lwenda lwambwana .
40025007	Buna zindumba zozo kumi zasikama ye zabantika kubika minda miawu .
40025008	Ndumba zakondwa diela zakamba kwa zakala diela : ‘ Lutuvaneti ndambu a pitiloya kadi minda mieto mieka zola zima . ’
40025009	Ndumba zadiela zavutula : Nkatu , kadi kadina fwana kwa beto ye beno ko . ‘ Lwenda sumba kwa batekanga dio . ’
40025010	Mu ntangu ndumba zakondwa diela zayenda sumba pitiloya , toko dia makwela dialwaka . Ndumba zozo zakala zakubama zakota yandi mu nzo ya nkembo wa makwela . Ye bawu bakanga nzo mu nsabi .
40025011	Ku nima ndumba zozo zankaka mpe zalwaka . Ye zawu zaboka : ‘ Mfumu , Mfumu wutuzibudila ! ’
40025012	Kansi toko dia makwela wavutula : ‘ Kedika , mono ngieti dio kulutela : Kikuluzeyi ko . ’ ”
40025013	Yesu wakudikila : “ Buna lukaya meso kadi ka luzeyi lumbu evo lokula ko . ”
40025014	“ Mu ntangu yina si bwakala bonso ebu : muntu wumosi wakala lukufi mu kwenda mu nzietolo . Yandi wabokila bisadi biandi ye wabasisila mvwilu andi .
40025015	Yandi wavana kwa konso muntu bonso bwena ngolo zandi : talanta
40025016	Kisadi kiokio kia tambula talanta bitanu watumbu kwenda kitila mbongo zozo ye wabaka nluta wa talanta bitanu va zulu .
40025017	Kisadi kiatambula talanta biole , wasadila bumosi ye wabaka nluta wa talanta biole biankaka va zulu .
40025018	Kansi ndiena watambula kimosi , wayenda tima bulu mu ntoto ye wasweka mbongo za mfumu andi .
40025019	“ Landila ntangu yanda , mfumu a bisadi biobio wavutuka ye wabayuvula bazayisa nki bameni vanga mu mbongo zozo .
40025020	Kisadi kiatambula talanta bitanu wayiza nati talanta bitanu biankaka ye wakamba : ‘ Mfumu , ngeye wansisila talanta bitanu ; talanta biankaka biabi bimbeki nluta . ’
40025021	Mfumu wantela : ‘ Tomene sala , ngeye wukisadi kiambote ye kiakwikama . Ngeye kele wakwikama mu bima biafiuma bwabu mono ngina kuvana biabingi . Wiza wayangalala yami . ’
40025022	Mboki kisadi kiatambula talanta biole wayiza nati talanta biole biankaka ye wakamba : ‘ Mfumu , ngeye wansisila talanta biole ; talanta biole biankaka biabi bimbeki nluta . ’
40025023	Mfumu wantela : ‘ Tomene sala wukisadi kiambote ye kiakwikama . Ngeye kele wakwikama mu bima biafiuma bwabu mono ngina kuvana biabingi . Wiza yangalala yami . ’
40025024	Ku zimunina , kisadi kiatambula talanta kimosi wayiza ye wakamba : ‘ Mono nzeyi vo ngeye wena muntu wampasi , kadi ngeye wuzakanga bilembolo kuna ye wuyonzikanga bilembolo mwanga .
40025025	Mono yamweni wonga ye yayele sweka mbongo zaku ku nsi a ntoto . Tala , baka mbongo zaku . ’
40025026	Mfumu wamvutudila : ‘ Ngeye wumolo , kisadi kiambi ! Ngeye zeyi vo mono yizakanga bindembolo kuna , ye yiyonzikanga bindembolo mwanga ?
40025027	Buna nga watudidi kwandi mbongo zami ku banke ye bu mvutukidi nga nkutu zo bakila ndandu .
40025028	Lubaka talanta kiokio kiena yandi , ye luvana kio kwa yandi wena ye talanta kumi .
40025029	Kadi bana luta vana kwa wonso wena ye kima , ye yandi wuna tambula biabingi ; kansi kwa wonso kondolo kima , bana baka kiokio kiena yandi mpe .
40025030	Nga mu kisadi kiaki kikondolo mfunu , lunlosa ku mbazi kwena tombe , kuna kana dila ye kwetisa meno . ’ ”
40025031	“ Mwan'a muntu bu kana kwiza bonso ntinu vakimosi ye mbasi zazo , yandi wuna vwanda va kiandu kia kintinu ( mu fundisa bantu babo ) .
40025032	Makanda mamo ma bantu va nza mana kutukuswa vantadisi andi , ye yandi wuna vambisa bantu mu ndambu zole bonso mvungi kavambisanga mameme ye zinkombo .
40025033	Yandi wuna tula mameme ku lubakala lwandi ye zinkombo ku lumoso .
40025034	Buna Ntinu wuna ta kwa bawu bana kala va lubakala lwandi : ‘ Lwiza , beno lwasakumunwa kwa Se diami , ye tambuleno Kimfumu ki kakulukubikila tuka Nzambi kavangila nza .
40025035	Kadi mono yafwa nsatu , beno lwampana madia ; mono yakala mpwila maza , beno lwampana maza ; mono yakala nzenza , beno lwakuntambula mu zinzo zeno ;
40025036	mono yakondwa binkuti mu nitu beno lwakumvwika ; mono yakala yela , beno lwakunsadisa ; mono yakala mu boloko , beno lwayiza kuntala . ’
40025037	Bantu bambote si bavutula : ‘ Mfumu nki a ntangu twamona vo ngeye wafwa nsatu ye beto twakuvana madia , vo ngeye wakala mpwila ye beto twakunwik'e ?
40025038	Nki a ntangu twakutambula ku zinzo zeto bonso nzenza ; evo twakuvwika bu wakondwa binkuti e ?
40025039	Nki a ntangu twayiza kutala bu wakala yela evo mu boloko e ? ’
40025040	Ntinu wuna kubavutudila : ‘ Kedika mono ngieti dio kulutela : konso ntangu yilwavengi bo kwa wumosi mu zimpangi zami zazi zilutidi mu buke , i kwa mono kwandi lwavengi bo . ’
40025041	“ Mboki yandi wuna kamba kwa bawu bana kala va lumoso lwandi : ‘ Luntatukila , beno lwasingwa kwa Nzambi ! Lwenda ku tiya twakubukulwa satana ye mbasi zandi !
40025042	Kadi mono yafwa nsatu , beno ka lwampana madia ko ; mono yakala mpwila , beno ka lwampana maza ko ;
40025043	mono yakala nzenza , beno ka lwakuntambula ku zinzo zeno ko ; mono yakondwa binkuti mu nitu , beno ka lwakuvwika ko ; mono yakala yela ye mu boloko , beno ka lwakunkipa ko . ’
40025044	Buna bawu si bavutula : ‘ Mfumu nki a ntangu twamona vo ngeye fwidi nsatu , vo ngeye wena nsatu a maza , vo ngeye wena nzenza , vo ngeye wena kondwa binkuti mu nitu , vo ngeye wena yela evo mu boloko , ye beto ka twakusadisa ko e ? ’
40025045	Ntinu wuna kubavutudila : ‘ Kedika mono ngieti dio kulutela : konso ntangu lwalembolo bo vangila kwa wumosi mu bimbana-mbana biabi , i kwa mono kwandi lwalembolo bo vangila . ’
40025046	Buna baba bana kwenda ku tumbu kia mvu ya mvu kansi bambote ku moyo wukawumani
40026001	Yesu bu kamana longa mambu mamo , yandi wakamba kwa minlonguki miandi :
40026002	“ Luzeyi vo lumbu biole bisidi mu kembila Pasa
40026003	Buna bakuluntu ba nganga za Nzambi ye bangudi za bantu za Bayudayo bakutakana ku nzo ya nkuluntu a nganga za Nzambi , Kayafa .
40026004	Mu kintwadi , bawu bazenga mu kangisa Yesu mu nsweki ye kumvondisa .
40026005	Bawu bata : “ Ka tulendi kunkangisa mu ntangu ya nkembo ko , vo kabwa ko bantu bana nangumuka . ”
40026006	Yesu wakala mu mbanz'a Betania , mu nzo ya Simoni wateka bela bwazi .
40026007	Nkento wumosi wayiza kwa Yesu ye fimbwata fia tadi dia alabate
40026008	Minlonguki bu miamona bo , miawu ka miamona kiese ko , ye miata : “ Nki a mfunu mu fukisa mafuta bonso bobo ?
40026009	Nga mafuta momo makutu tekwa kwandi mu ntalu yayingi ye vana mbongo zozo kwa bamputu ! ”
40026010	Yesu wabakula mabakala kambanga ye wabatela : “ Bila nki lweti kwamisina nkento wowo ? Diambu dikakumpangidi diena diambote .
40026011	Kadi bamputu bena yeno ntangu zazonsono
40026012	Yandi kusidi mafuta ma nsunga mu nitu ami , yandi vengi bo mpasi vo kakunkubika mu nzikulu ami
40026013	Kedika mono ngieti dio lutela : Mu bifulu biabio mu nza bibana samuna Nsamu wawu Wambote , bana vovila mavengi nkento wawu ye kumbambukila moyo . ”
40026014	Buna Yuda Isikaliyoti , wumosi mu minlonguki kumi ye miole wayenda kwa bakuluntu ba nganga za Nzambi ,
40026015	ye wabatela : “ Nki luna kumpana vo yikuluyekolele Yesu ? ” Bawu bamvana bivanza
40026016	Tuka ntangu yina , Yuda wabantika sosa nzila yambote mu kubayekudila Yesu .
40026017	Lumbu kiantete kia nkembo wa mampa malembwa tulwa bilongo bifunisanga , minlonguki miayiza yuvula Yesu : “ Kwe zolele twenda twakukubikila madia ma Pasa ? ”
40026018	Buna Yesu wabavutudila : “ Lwenda ku mbanza kwa nengandi , ye luntela vo : ‘ Nlongi katele : Ntangu ami yeka lukufi ; i mu nzo aku tuna kwiza dila nkembo wa Pasa ye minlonguki miami . ’ ”
40026019	Minlonguki miavanga makubatuma Yesu , ye bawu bakubika nkembo wa Pasa .
40026020	Nkokila bu yabwa , Yesu ye minlonguki miandi kumi ye miole badia va meza .
40026021	Mu ntangu yibakala dianga ; Yesu wakamba : “ Kedika mono ngieti dio kulutela : wumosi mu beno wuna kungiekula . ”
40026022	Minlonguki miatoma mona kiadi ye wumosi wumosi wabantika kunyuvula : “ Mfumu , ka mono ko mbe ? ”
40026023	Yesu wavutula : “ Ndiena vwengingi yami dimpa mu longa
40026024	Mwan'a muntu wuna fwa bonso bu kambanga Masonukwa ma Nzambi mu yandi
40026025	Yuda wayekula Yesu wabaka mpova ye wayuvula : “ Nlongi , ka mono ko mbe ? ” Yesu wamvutudila : “ I ngeye tele bo . ”
40026026	Mu ntangu yi bakala dia , Yesu wabonga dimpa , ye bu kamana tonda Nzambi , yandi wabukuna dio ye wavana dio kwa minlonguki miandi ; wabatela : “ Lubaka ye ludia , yayi i nitu ami . ”
40026027	Mboki Yesu wabonga kopo dia vinu , ye bu kamana tonda Nzambi , yandi wabavana dio , wakamba : “ Lunwa dio beno babonsono ,
40026028	kadi mama i menga mami makodisanga luwawanu ye Nzambi
40026029	Mono ngieti dio kulutela : kina nwa diaka vinu diadi ko nate ye lumbu kituna dio nwa mono ye beno diampa mu Kimfumu kia Se diami . ”
40026030	Bawu bayimbila minkunga mia nkembo wa Pasa
40026031	Buna Yesu wakamba kwa minlonguki miandi : “ Beno babonsono luna kunsisa , kadi Masonukwa ma Nzambi makambanga vo : ‘ Nzambi wuna vonda mvungi ye mameme mamonsono mana mwangana
40026032	Kansi Yesu wata diaka : “ Bu ngina fuluka , si ngienda yaluvingila ku Ngalili . ”
40026033	Buna Petelo wakamba kwa Yesu : “ Vo mpe baba babonsono bana kusisa , mono kilendi sala kusisa ko . ”
40026034	Yesu wamvutudila : “ Kedika mono ngieti dio kutela : mu mpimpa yayi , tekila koko diakuba , ngeye wuna kamba nkumbu tatu vo kunzeyi ko . ”
40026035	Petelo vo : “ Kilendi nkutu sala kamba ko vo kikuzeyi ko , kani vo mpe fwa , ngina fwa yaku ! ” Ye minlonguki miamionsono miankaka miakamba mambu mamosi .
40026036	Buna Yesu ye minlonguki miandi balwaka ku fulu kibikwanga Ngetesemane
40026037	Mboki yandi watwala Petelo ye bana ba Zebedayi . Yandi wabantika mona kiadi ye ntima mpasi .
40026038	Buna yandi wabatela : “ Ntim'ami wufulukidi kwa kiadi kiangitukulu bonso vo ngieti fwa , lusala vava ye lukaya yami meso . ”
40026039	Yandi wayenda fioti va ntwala , wafukama va ntoto , wayinama ye wasambila bonso ebu : “ Tata , vo bulendakana , wumpengumunina mpasi zazi ! Kansi mwanki ka bonso bunzolele ko kansi bonso buzolele . ”
40026040	Mboki yandi wavutuka kwa kala minlonguki miandi mia mitatu . Yandi wababwana ku tulu . Ye wata kwa Petelo : “ Beno ka lulendele kaya meso mu lokula kimosi ye mono ko e ?
40026041	Lukaya meso ye lusambila mpasi vo lwalembwa bwa mu mpukumunu . Mpeve yena yatoma siama kansi nitu yena yalebakana . ”
40026042	Yandi watatuka nkumbu yanzole ye wasambila bonso ebu : “ Tata , vo mpasi zazi kilendi lembwa zamona ko , bika luzolo lwaku lwavangama ! ”
40026043	Mboki yandi wayiza diaka kwa minlonguki ye wababwana balambalala , meso mawu makala zitu beni mu tulu .
40026044	Yandi wabasisa diaka ye watatuka ye bawu nkumbu yantatu , wasambila lusambulu lwampila mosi .
40026045	Mboki Yesu wavutuka kwa kala minlonguki ye wabatela : “ Lwakinu tatamana kweno mu lambalala ye mu vund'e ? Bwabu ntangu yifweni , Mwan'a muntu weti yekulwa kwa bantu basumuka .
40026046	Bwabu telameno , ye twendeno ! Tala muntu wukungiekudi wena vava . ”
40026047	Yuda , i wumosi mu minlonguki kumi ye miole , walwaka Yesu bu kakala vovanga . Yandi wayiza ye kabu dia bantu bakala ye mbele zanda ye bibuku bia nti . Bawu bafiduswa kwa bakuluntu ba nganga za Nzambi ye bangudi za bantu za Bayudayo .
40026048	Yuda , yandi wayekula Yesu , wabasongidila bonso bu bafweti bakudila Yesu : “ Muntu wungina fiba mu kumvana mbote , i yandi , lunkanga . ”
40026049	Vana vawu , Yuda wafinama kwa Yesu ye wantela : “ Nlongi , mbote ! ” Mboki wamfiba .
40026050	Yesu wamvutudila : “ Mpangi ami , vanga nswalu diambu diwizi vanga
40026051	Wumosi mu bawu bakala ye Yesu wabenda mbele andi yanda , wabanda kisadi kia nkuluntu a nganga za Nzambi , wanzenga kutu
40026052	Buna Yesu wantela : “ Vutula mbele aku yanda va fulu kiandi , kadi babo basadilanga mbele yanda bana vondulwa mu mbele yanda .
40026053	Kuzeyi ko vo mono ndenda lomba lusadusu kwa Se diami , ye vana vawu yandi wuna kumfidisila vioka mafunda lusambodia ye zole ma zimbasi mu kundwanin'e ?
40026054	Kansi yamana bo vanga , bwe Masonukwa ma Nzambi mana lunganan'e ? Kadi mawu makambanga vo mambu momo i bobo kaka mafweti lutila . ”
40026055	Mboki Yesu wakamba kwa kabu diodio : “ Beno lufweti nata zimbele zanda ye bibuku bia nti mu kunkanga bonso vo mono i kimpumbulu ? Ntangu zazonsono mono yavwendingi mu nzo yanlongo mu longa kansi beno ka lwankengi ko .
40026056	Kansi mama mamonsono mabwidi mpasi vo Masonukwa ma Nzambi masonika mimbikudi malungana . ” Buna minlonguki miamionsono miansisa ye miantina
40026057	Bantu bakanga Yesu bantwala kwa Kayafa , yandi i nkuluntu a nganga za Nzambi . Kuna kwakutakana Minlongi mia minsiku ye bangudi za bantu .
40026058	Petelo walanda Yesu mu ntatuki nate ye ku kianzala kia nzo ya nkuluntu a nganga za Nzambi . Yandi wakota ku kianzala ye wavwanda ntwadi ye minkengi mpasi kalanda bwe mambu mana sukina .
40026059	Bakuluntu ba nganga za Nzambi ye babo bazenganga mambu basosa nkanu kana vo mpe waluvunu kwandi , mu Yesu mpasi vo bakumvonda .
40026060	Kansi ka babaka wo ko , mpeleko bantu babingi bayiza kuntela bimbangi bialuvunu
40026061	ye bakamba : “ Muntu wawu watele , vo : ‘ Mono ndenda bwisa nzo yanlongo yayi ye tunga yo diaka mu lumbu bitatu
40026062	Mboki nkuluntu a nganga za Nzambi watelama ye wayuvula Yesu : “ Kweti vutula diambu ko mu mabeti kamba mu ngeye ? ”
40026063	Kansi Yesu wakala napii . Buna nkuluntu a nganga za Nzambi wantela : “ Mu nkumbu a Nzambi yamoyo , ngieti kulomba mu dia ndefi ye kututela vo ngeye i Mesiya , mwan'a Nzambi . ”
40026064	Yesu wamvutudila : “ Ngeye tele bo : Nkutu tuka bwabu , ngieti dio kulutela : Beno luna mona Mwan'a muntu vwendi va lubakala lwa Nzambi yatulendo twatonsono ; ye luna kummona mpe bu kana kwiza mu matuti ma zulu
40026065	Buna nkuluntu a nganga za Nzambi wapasula binkuti biandi ye wata : “ Yandi tieki Nzambi ! Ka twena diaka mfunu a zimbangi ko . Beno luwilu bu katieki Nzambi .
40026066	Bwe lutele ? ” Bawu bavutula : “ Kafweti vondwa
40026067	Mboki bawu banlobudila mante ku zidi ye banzuba zinkome ; bankaka bambanda zimbata
40026068	ye bakamba : “ Bakusa , ngeye Mesiya , wututela nani wukuzubidi ! ”
40026069	Petelo wavwanda ku mbazi , va kianzala . Kisadi kimosi kiankento kia nkuluntu a nganga za Nzambi wayiza kwa yandi ye wakuntela : “ Ngeye mpe wakelenge ye Yesu mwisi Ngalili . ”
40026070	Kansi Petelo katambudila ko vantadisi a bantu babonsono , wakamba : “ Kieti zaya buzolele kamba ko . ”
40026071	Mboki Petelo wayenda ku ndambu a mwelo wa kianzala . Kisadi kiankaka kiankento wakummona ye wakamba kwa bantu bakala vana : “ Yandu wakelenge ye Yesu mwisi Nazaleti . ”
40026072	Kansi Petelo katambudila diaka ko ye wakamba : “ Nzambi mbangi , kizeyi muntu wowo ko . ”
40026073	Landila ntangu yankufi , bantu bakala vana bayiza kwa Petelo ye bakamba : “ Kedika kwandi , ngeye i wumosi mu bawu kadi mpovolo aku yeti kufunda . ”
40026074	Buna Petelo wabantika kamba : “ Nzambi mbangi kizeyi muntu wowo ko , bika Nzambi kakunsemba vo luvunu ntele . ” Vana vawu koko diakokula .
40026075	Buna Petelo wabambuka moyo mu mambu makuntela Yesu vo : “ Tekila koko diakokula , ngeye wuna kamba nkumbu tatu vo kunzeyi ko
40027001	Mu nsiuka nsiuka , bakuluntu ba nganga za Nzambi babonsono ye bangudi za bantu za Bayudayo bakutakana mu baka nzengolo mu vonda Yesu .
40027002	Bawu bankangisa , bannata ye banyekula kwa Pilatu , nyadi wa kisi Loma .
40027003	Yuda wayekula Yesu bu kamona vo Yesu zengolo nkanu wa lufwa , yandi wakiyindusa mu kiadi ye wayenda vutula bivanza makumatatu bia mbongo kwa bakuluntu ba nganga za Nzambi ye kwa bangudi za bantu .
40027004	Yandi wabatela : “ Mono mpolele masumu bu ngiekole mu lufwa muntu kondolo ye bila ! ” Kansi bawu bamvutudila : “ Bwabu beto nki twasa , makutedi ? ”
40027005	Yuda walosa mbongo mu nzo yanlongo , wavayika ye wayenda kukiledika .
40027006	Bakuluntu ba nganga za Nzambi batota mbongo zozo ye bakamba : “ Kadiena luve mu minsiku mieto ko mu kotisa mbongo zozo mu mvwilu ya nzo yalongo kadi mbongo zazi zifutulu mu diambu dia menga ma muntu
40027007	Bu bamana wizana , bawu basumbila mbongo zozo mpatu kwa muntu wubumbanga binzu mpasi vo kiakala fulu kianzikila banzenza .
40027008	I diawu mfuba yoyo yibikwanga “ Mpatu ya Menga ” nate ye ntangu yayi .
40027009	Buna mambu mama makamba mbikudi Yelemiya malungana : “ Bawu babaka bivanza makumatatu bia mbongo ( ntalu ya wizana bana Baisaeli mu yandi )
40027010	ye bawu basadila zo mu sumba mfuba kwa muntu wubumbanga binzu bonso Mfumu bu katumina
40027011	Yesu watelama vantadisi a Pilatu mu funduswa . Pilatu wanyuvula : “ Ngeye i ntinu wa Bayudayo e ? ” Yesu wavutula : “ Ngeye tele bo . ”
40027012	Bakuluntu ba nganga za Nzambi ye bangudi za bantu bu bamvunina mambu , yandi kavutula diambu ko .
40027013	Buna Pilatu wakuntela : “ Kweti wa mambu mabeti kufundila ko e ? ”
40027014	Kansi Yesu kavutula diambu ko mu mamo , buna nyadi watoma yitukwa .
40027015	Konso ka nkembo wa Pasa , nyadi wakala ye fu kia yambula nkole yimosi kimpwanza , ndiena wazolwa kwa nkangu .
40027016	Mu ntangu yina kwakala nkole yimosi yatoma zayakana , nkumbu andi Yesu Balaba
40027017	Bantu bu bamana kutakana , Pilatu wabayuvula : “ Nani luzolele yakuluyambudil'e ? Yesu Balaba evo Yesu wubikwanga Mesiya e ? ”
40027018	Kadi Pilatu watoma zaya vo bawu bayekula Yesu mu diambu dia maketo .
40027019	Mu ntangu yavwanda Pilatu ku mbazi a nkanu , nkento andi wamfila nsamu vo : “ Kukikotisandi mu nsamu wa muntu wowo kondolo bila ko , kadi mpimpa yayi , mpasi mbweningi mu diambu diandi . ”
40027020	Bakuluntu ba nganga za Nzambi ye bangudi za bantu baleba nkangu watambudila mu lomba kwa Pilatu kayambula kimpwanza Balaba ye kavondisa Yesu .
40027021	Nyadi wayuvula diaka : “ Nani mu bawu bole luzolele yakuluyambudil'e ? ” Bawu bamvutudila : “ Balaba ! ”
40027022	Pilatu wabayuvula : “ Buna nki ngina vanga kwa Yesu wubikwanga Mesiya ? ” Babonsono bavutula : “ Wunkomisa va kulunsi ! ”
40027023	Pilatu wabayuvula : “ Buna nki a diambu diambi kwandi kavengi e ? ” Kansi bawu baluta boka mu ngolo : “ Wunkomisa va kulunsi ! ”
40027024	Pilatu bu kamona vo kalenda vanga diambu ko kansi ntela-ntela waluta kala buna yandi wabonga maza ye wasukula moko vantadisi a nkangu
40027025	Bantu babo bavutula : “ Bika konso mambu mana bwa mu mfwilu a muntu wawu , miza kwa beto ye kwa bana beto
40027026	Buna Pilatu wabayambudila Balaba kimpwanza , mboki bu kamana zubisa Yesu sikoti , yandi wamvana kwa bawu mpasi vo bankoma va kulunsi .
40027027	Masoda ma Pilatu matwala Yesu mu nzo ya luyalu ya nyadi ye kabu diadio dia masoda diayonzama , diazunga Yesu .
40027028	Bawu bamvula binkuti biandi ye bamvwika yunga kiambwaki
40027029	Mboki bawu bakubika mpu ya binti-nti biansende zansongi , bamvwika yo ye bawu bansimbisa tutu va koko kwa lubakala . Bawu bafukama vantadisi andi ye bansakanana , bakamba : “ Mbote , mfumu a Bayudayo ! ”
40027030	Bawu banlobudila mante ye babaka tutu diodio ye bakala kunzubanga dio ku ntu .
40027031	Bu bamana kunsakanana , bamvula yunga kiambwaki ye bamvwika binkuti biandi . Mboki bamvayikisa mu kwenda kunkoma va kulunsi .
40027032	Bu bavayika mu mbanza , bawu babwabana ye muntu wumosi mwisi Kilene , nkumbu andi Simoni . Bamasoda bankwika kanata kulunsi dia Yesu .
40027033	Bawu balwaka va fulu kimosi kibikwanga Ngolongota , mbangudulu vo : “ Fulu kia visi kia mbat'a ntu . ”
40027034	Vana , bawu bavana kwa Yesu kanwa vinu diasangwa ye titi kiandudi
40027035	Bawu bankoma va kulunsi ye bata wadi mu kabana binkuti biandi
40027036	Mboki bawu bavwanda vana mu kunkenga .
40027037	Va zulu a ntu andi , bawu batula mambu masonga bila kikavondulwa : “ Ndiewu i Yesu , ntinu a Bayudayo . ”
40027038	Buna miyibi miole miakomwa yandi vana , wumosi wakomwa va kulunsi diakala ku lubakala ye wankaka ku lumoso lwa Yesu
40027039	Bantu balutila vana batiaka Yesu ye banikusa ntu
40027040	bakamba : “ Ngeye wakele kambanga vo lenda bwisa nzo yanlongo yayi ye tunga yankaka mu bilumbu bitatu
40027041	Bakuluntu ba nganga za Nzambi , Minlongi mia minsiku ye bangudi za bantu mpe basakanana Yesu , bakamba :
40027042	“ Yandi wavulusi bantu bankaka , kalendi kukivulusa ko . Yandi i ntinu a Isaeli ? Kakulumuka bwabu va kulunsi ye tuna kunkwikila !
40027043	Yandi wasidingi vuvu kiandi mu Nzambi ye watelenge vo : ‘ Mono i mwan'a Nzambi . ’ Bika Nzambi kakumvulusa bwabu kamba wukunzolele
40027044	Miyibi miakomwa ku ndambu ye ndambu ya Yesu , bantiaka mu mambu mamosi .
40027045	Mu midi , nsi yayo yabwa mu tombe nate ye lokula kiantatu ku nima midi .
40027046	Ye mu lokula kiokio kiantatu , Yesu waboka mu ngolo : “ Eli , Eli , lema sabakatani ? ” ( mbangudulu vo : “ Nzambi ami , Nzambi ami , mu diambu dia nki wuntekele nima
40027047	Bantu bankaka mu bawu bakala vana , bakunnwa ye bakamba : “ Yandi weti bokila Eliya . ”
40027048	Ye wumosi mu bawu ntumbu ziokila nsaka-nsaka , wavwanga wo mu vinu diansa ye wasomika wo ku nsongi a tutu mboki wamvana wo mpasi kanwa
40027049	Kansi bankaka bakamba : “ Vingila ! Twatal'eno keti vo Eliya wuna kwiza kumvulusa ! ”
40027050	Kansi Yesu waboka diaka mu ngolo , ye wafwa .
40027051	Mu ntangu yoyo , nlele wasadulwa mu kaka suku dianlongo
40027052	zindiamu zazibuka ye bantu banlongo babingi bafwa ntama , bafuluka .
40027053	Bawu bavayika mu zindiamu , ye landila Yesu bu kamana fuluka , bawu bakota mu Yelusalemi , mbanza yanlongo , muna bantu babingi babamona .
40027054	Mfumu ya kabu dia masoda nkama ye masoda makala yandi mu kenga Yesu bu bamona ntoto wazakama ye momo makala bwa , bawu bamona wonga ye bakamba : “ Kedika muntu wawu kele mwan'a Nzambi kibeni ! ”
40027055	Bakento babingi batelama kwanda ye bakala talanga : i bawu bakala kwenda landanga Yesu tuka ku Ngalili
40027056	Mu kati kwawu mwakala : Maliya mwisi mbanz'a Mangadala , Maliya ngudi a Yakobi ye Yosefi , ye ngudi ya bana ba Zebedayi .
40027057	Nkokila bu yabwa , muntu wumosi wamvwama mwisi mbanz'a Alimataya
40027058	Yosefi wayenda lomba nitu ya Yesu kwa Pilatu . Buna Pilatu watuma bamvana yo .
40027059	Yosefi wabaka nitu ya Yesu wazinga yo va nlele wamona .
40027060	Ye watula yo mu ndiamu yamona ya yandi kibeni yikazokudisa mu tadi . Mboki yandi wanengumuna tadi diadinene va mwelo wa ndiamu ye wayenda kwandi .
40027061	Maliya mwisi mbanz'a Mangadala ye Maliya wankaka bakala bavwanda vantadisi a ndiamu .
40027062	Lumbu kialanda , i mpila mosi vo lumbu kiokio kiakala landilanga lumbu kia nkubumunu , bakuluntu ba nganga za Nzambi ye Bafalisi bayenda vakimosi kwa Pilatu
40027063	ye bantela : “ Mfumu , tubambukidi moyo vo mvuni wawu bu kakele moyo , yandi wakamba vo : ‘ Mono ngina fuluka lumbu kiantatu
40027064	Buna tumeti vo ndiamu yatoma kengwa nate ye mu lumbu kiantatu , mpasi vo minlonguki miandi mialembwa kwiza yiba nitu yoyo ye mboki ta kwa nkangu vo : ‘ Fulukidi mu bafwa . ’ ” Kadi buna luvunu lwalu lwazimunina luna lutila mu mbi ye lwatekila .
40027065	Pilatu wabatela : “ Masoda mama mu kengila , lwenda ye bakenga ndiamu bonso bu luzayidi . ”
40027066	Bawu bayenda , bakubika bonso bu fweti kebulwa ndiamu : bawu batoma kanga tadi diazibukulwa mwelo mu nsinga ye basisa masoda mu kenga .
40028001	Landila lumbu kiamvudulu , kia lumingu bu kwakia , Maliya mwisi mbanz'a Mangadala ye Maliya wankaka
40028002	Ntoto wanikuka mu ngolo , mu nabiu ; kadi mbasi ya Mfumu yakulumuka tuka ku zulu , yanengumuna tadi ye yavwanda va zulu a diawu .
40028003	Yandi wamonikina bonso mpezomo ye binkuti biandi biakala biampembe beni .
40028004	Minkengi mia ndiamu bazakama mu wonga wangolo , buna bawu bakala bonso bantu bafwa .
40028005	Mbasi yakamba kwa bakento : “ Beno ka lukalandi wonga ko . Mono nzeyi vo beno lweti sosa Yesu , wakomono va kulunsi ;
40028006	yandi kena mwamu ko , fulukidingi bonso bukakamba . Lwiza lwatala fulu kikakele .
40028007	Lwenda nswalu lwakamba kwa minlonguki miandi : ‘ Yesu fulukidi mu bafwa , yandi wele kuluvingila bwabu ku Ngalili
40028008	Bawu bakatuka nswalu ku ndiamu mu wonga ye kiese kiakingi , bazawula mu kwenda kamba nsamu kwa minlonguki mia Yesu .
40028009	Yesu wababwana mu nabiu ye wabatela : “ Kiambote kieno ! ” Bawu bayenda lukufi ye yandi basimba bitambi biandi bakunsambila .
40028010	Buna Yesu wabatela : “ Ka lukalandi wonga ko . Lwenda kamba kwa zimpangi zami benda ku Ngalili , i kuna bana kumbwena . ”
40028011	Bakento bu bakala kwenda yendi , masoda mankaka mu mawu makenga ndiamu mayiza ku mbanz'a Yelusalemi ye makamba kwa bakuluntu ba nganga za Nzambi mamo mabwa .
40028012	Bakuluntu ba nganga za Nzambi ye bangudi za bantu bakutakana : bu bamana wizana , bawu bavana mbongo zazingi kwa masoda
40028013	ye bakubatela : “ Beno luna kamba vo minlonguki miandi miziyibanga nitu andi mu mpimpa beto butukelenge ku tulu
40028014	Vo nyadi wukawidi , beto tuna kunleba mu tambudila ye kulukatula mu mpasi . ”
40028015	Bamasoda babonga mbongo ye bavanga bu balongusulwa . I buna nsamu wowo wamwangana kwa Bayudayo , nate ye lumbu kiaki .
40028016	Minlonguki kumi ye wumosi bayenda ku Ngalili vana mongo wabatela Yesu benda
40028017	Bawu bu bamona Yesu , bansambila , mpeleko bankaka bamona keti-keti .
40028018	Yesu wayenda lukufi ye bawu ye wabatela : “ Nzambi wangeni lulendo lwalonsono mu zulu ye va ntoto .
40028019	Lwenda kwa bantu mu nsi zazonsono , lubakitula minlonguki miami
40028020	ye lubalonga batumama mu mamonsono mayakulusikidikisi . Tala , mono ngiena yeno lumbu biabionsono nate ye mbanunu a ntangu . ”
41001001	Ebu bwa bantikila Nsamu Wambote mu Yesu Klisto , Mwan'a Nzambi “ Nzambi wakamba , dimba : ‘ Mono ngina fidisa ntumw'ami , yandi wuna kutekila mu kuzibudila nzila . ’
41001002	
41001003	I ndinga ya muntu wubokanga ku makanga : ‘ Lukubika nzil'a Mfumu , lusungika binzila-nzila bikafweti viokila
41001004	Buna Yowani wayiza kisonga ku makanga , yandi wabotika ye wasamuna : “ Lusoba nkadulu zeno , lusisa masumu ye lubotukwa , ye Nzambi wuna lemvukila masumu meno . ”
41001005	Bantu babonsono ba zunga kia Yuda ye ba mbanz'a Yelusalemi bayenda kwa Yowani . Bawu bafunguna masumu mawu vantadisi a bantu bonsono ye Yowani wababotika mu nto ya Yolodani .
41001006	Yowani wavwata binkuti biavangwa mu mika mia kibulu , kibikwanga kamela , ye melika ya nkand'a kibulu mu luketo lwandi
41001007	Yowani wakala longanga kwa bantu vo : “ Muntu weti kwiza ku nim'ami , yandi wumviokele mu lulendo . Ye mono kiena wafwana nkutu ko mu yinama ye vula nsinga mia nsampatu zandi .
41001008	Mono yalubotekele mu maza , kansi yandi wuna kulubotikila mu Mpeve ya Nlongo . ”
41001009	Mu ntangu yina , Yesu watuka ku mbanz'a Nazaleti mu zunga kia Ngalili , wayiza kwa Yowani ye Yowani wambotika mu nto ya Yolodani .
41001010	Yesu bu katumbu vayika mu maza , yandi wamona zulu diazibuka ye Mpeve ya Nlongo yakulumuka va yandi mu lunitu lwa bembe .
41001011	Ye ndinga yatuka ku zulu yawakana , vo : “ Ngeye i mwan'ami wuntomene zola , mu ngeye mwena kiese kiami kiakio
41001012	Mboki vana vawu , Yesu watwaduswa kwa Mpeve , wayenda ku makanga .
41001013	Yandi wavwanda kuna bilumbu makumaya ye kuna yandi watontwa kwa Satana . Yandi wakala kuna ye bibulu bia mfinda , ye zimbasi zakunkubikila madia .
41001014	Yowani bu kamana kangwa mu boloko
41001015	Yandi wakamba : “ Ntangu yasilwa yilungidi ye Kimfumu kia Nzambi kifinamane ! Lusoba nkadulu , lukwikila Nsamu Wambote ! ”
41001016	Yesu bu kakala kwenda viokingi va kumu dia zanga dia Ngalili , yandi wamona Simoni ye mpangi andi Andele , bawu i mintambi mia mbizi bakala kwenda losingi mpwasa zawu mu zanga .
41001017	Yesu wabatela : “ Lwiza yami ye mono ngina kulukitula ntambi mia bantu . ”
41001018	Bawu basisa mpwasa zawu vana vawu , ye bayenda ye Yesu .
41001019	Yesu wayenda ntatuki fioti ku ntwala ye wamona Yakobi ye nleki andi Yowani , bana ba Zebedayi . Bawu bakala mu nlungu awu ye bakala kubikanga mpwas'awu .
41001020	Yesu bu kababokila , bawu ntumbu sasisa tat'awu Zebedayi ye bisadi mu nlungu mboki bayenda ye Yesu .
41001021	Yesu ye minlonguki miandi bayenda ku mbanz'a Kafenawumi . Ye mu lumbu kiamvudulu , Yesu wakota mu nzo ya tukutukunu ye wabantika mu nlonga .
41001022	Bantu batoma yitukwa mu ndongolo andi kadi yandi kakala bonso milongi mia minsiku ko , kansi walonga mu lulendo .
41001023	Mu ntangu yoyo , mu nzo awu ya tukutukunu mwakala bakala diayalwa kwa mpeve yambi , yandi waboka :
41001024	“ Nki a mambu twena yaku , Yesu mwisi Nazaleti ? Ngeye wizidi mu kutufwasa e ? Mono ntomene zaya keti vo ngeye i nani : Wanlongo wa Nzambi . ”
41001025	Yesu wasemba mpeve yambi , wakamba : “ Kanga nnwa ye vayika mu bakala diadi ! ”
41001026	Mpeve yambi yatuntumuna bakala diodio , yaboka ye yavayika .
41001027	Bantu babonsono batoma yitukwa ye bayuvasana : “ Nki kiokio ? Malongi ma mpila nkaka meti longwa mu lulendo ! Muntu wawu weti tuma nate ye mpeve zambi , ye zawu zeti kuntumamana ! ”
41001028	Mu nswalu bantu bawa nsangu za Yesu mu zunga kiakionsono kia Ngalili .
41001029	Bu bavayika kaka mu nzo ya tukutukunu , bawu bayenda vakimosi ye Yakobi ye Yowani ku nzo ya ba Simoni ye Andele .
41001030	Nzitu wa Simoni wankento walambalala mu kimbevo kia yuku-yuku ; Yesu bu kalwaka kaka , bantu bantela nsamu .
41001031	Yesu wafinama kwa yandi , wansimba mu koko ye wamvumbula ; yuku-yuku diandi diamanisa ye wabantika kubakubikila madia .
41001032	Nkokila bu yabwa , ntangu bu yamana kukidiamina
41001033	Ye bantu babonsono bisi mbanza bayiza kutakana va mwelo a nzo .
41001034	Yesu waniakisa bantu babingi bakwamuswa kwa bimbevo biampila mu mpila ye wavayikisa mpe mpeve zambi . Kansi yandi kayambula mpeve zambi zavova ko , mu diambu dia zawu zazaya Yesu i nani .
41001035	Lumbu kialanda mu nsiuka na kibu , buna kuma kwakinu mpimpa , Yesu wasikama ye wavayika mu nzo . Yandi wayenda ku fulu kia yandi mosi ku mbazi a mbanza ye kuna wabantika sambila .
41001036	Simoni ye bayandi bayenda kunsosa ;
41001037	bu bakummona , bawu bantela : “ Bantu babo beti kusosa . ”
41001038	Kansi Yesu wabavutudila : “ Twendeno kwankaka , mu mavata makimfini . Mono mfweti samuna muna mpe , kadi i mu diambu diodio mvayikidingi . ”
41001039	I buna yandi wazieta mu zunga kiakio kia Ngalili , wasamuna mu nzo zawu zatukutukunu ye wavayikisa mpeve zambi .
41001040	Bakala dimosi wabela bwazi wayiza kwa Yesu , yandi wafukama vantadisi andi ye wambombidila , wakamba : “ Vo zolele dio , wulenda kumpedisa . ”
41001041	Yesu wamfwila kiadi
41001042	Bwazi ntumbu manisa kwa bakala diodio , ye yandi wavedila .
41001043	Mboki , Yesu wankanikina ye wamvutula vana vawu .
41001044	Yandi wantela : “ Toma wa , kulendi kamba diambu kwa muntu ko . Kansi wenda wakisonga kwa ngang'a Nzambi , mboki vana nkayilu watuma Mose
41001045	Kansi bakala diodio wayenda ye wasamuna mamo makavangulwa . Mu diambu diodio Yesu kalenda mu kukisonga diaka kwa bantu mu mbanza yimosi ko . Kansi yandi wakala vwandanga ku mbazi , mu bifulu bia yandi kaka ye bantu batuka mu ndambu zazo bayiza kwa yandi .
41002001	Bilumbu bia fiuma bia luta , Yesu wavutuka ku Kafenawumi , ye bantu bawa vo yandi wakala mu nzo
41002002	Bantu babingi bayonzama muna , bifulu ka biakala diaka ko , ye ka ku mbazi nkutu mpe ko . Yesu wabalonga Masonukwa ma Nzambi .
41002003	Bantu bankaka bayiza kwa Yesu ye muntu wazelangana nitu , wanatwa kwa bantu baya .
41002004	Kansi mu diambu dia bantu bingi , bawu ka balenda lwakisa muntu wowo kwa Yesu ko . Buna bawu bazibula fulu ku nludi
41002005	Yesu bu kamona minu kia bantu bobo , yandi wakamba kwa muntu wazelangana nitu : “ Mwan'ami , masumu maku malemvokolo . ”
41002006	Minlongi miankaka mia minsiku
41002007	“ Muntu wawu bwe keti vovila bobo ? Yandi tieki Nzambi . Nani lenda lemvukila masumu vo ka Nzambi kaka ko
41002008	Vana vawu , Yesu wabakula mambu mabayindula ye yandi wabatela : “ Nki lweti yindudila mambu ma mpila yoyo ?
41002009	Nki bilutidi na yaki-yaki mu kamba kwa muntu wazelangana nitu : ‘ Masumu maku malemvokolo ’ evo mu kamba : ‘ Telama , bonga mfulu aku ye diata ? ’
41002010	Kansi nzolele vo lwazaya vo Mwan'a muntu wena ye lulendo mu lemvukila masumu va ntoto . ” Buna Yesu wakamba kwa muntu wazelangana nitu :
41002011	“ Bwabu mono yikutelele ; telema bonga mfulu aku ye vutuka ku nzo aku ! ”
41002012	Vana vawu , yandi watelama vantadisi a babonsono . Yandi wabonga mfulu andi ye wayenda . Buna bantu babo batoma yitukwa , bazitisa Nzambi ye bakamba : “ Katwamweni mambu ma mpila yayi ko ! ”
41002013	Yesu wayenda diaka ku ndambu a kumu dia zanga dia Ngalili . Bantu babo bayiza kwa yandi ye yandi wabalonga .
41002014	Bu kakala vioka , Yesu wamona Levi , mwan' Alafayi , yandi wavwanda va meza mamfutisila mpaku . Yesu wakamba : “ Wundanda ! ” Levi watelama ye walanda Yesu .
41002015	Yesu bu kakala dia mu nzo a Levi
41002016	Ye minlongi mia minsiku miakala ku ndambu ya bafalisi bu bamona Yesu wadia ye bantu bobo , buna bakamba kwa minlonguki mia Yesu : “ Bila nki yandi keti dila ye mintambudi mia mpaku ye bantu bena nkadulu yambi ? ”
41002017	Yesu wabawa ye wabatela : “ Bantu bena mavimpi ka bena nsatu a dokuta ko , kansi bambevo bakalanga nsatu a dokuta . Mono kiayizi bokila bantu bena nkadulu yambote ko kansi bawu bena nkadulu yambi . ”
41002018	Lumbu kimosi , minlonguki mia Yowani Mbotiki ye mia bafalisi ka miazola dia ko mu diambu dia kinzambi kiawu . Buna bantu bayiza yuvula kwa Yesu : “ Bila nki minlonguki mia Yowani Mbotiki ye mia bafalisi ka mieti dia ko mu diambu dia kinzambi kansi minlonguki miaku ka mieti bo vanga ko ? ”
41002019	Ye Yesu wavutula kwa bawu : “ Bwe , nga bakundi balandanga toko dikwelele longo balenda lembwa zola dia toko bu kena yawu ? Nkatu ! Ntangu yoyo toko dikwelele bukena yawu , ka balendi lembwa zola dia ko .
41002020	Kansi ntangu yina kwiza yina kubakatulwa toko . Mu ntangu yina , bawu ka bana zola dia ko .
41002021	“ Muntu kalendi tunga tende kia nlele wampa mu kinkuti kiankulu ko . Vo kabwa ko , buna tende kiampa kina natumuna ndambu a nlele mu kinkuti kia nkulu ye nlele wuna luta pasuka .
41002022	Ye muntu kalendi tula vinu diampa mu makuba mankand'a kibulu mankulu ko . Vo kabwa ko buna vinu dina bukisa makuba . Mboki vinu ye makuba bibebele . Kansi tufweti tula vinu diampa mu makuba mamona . ”
41002023	Lumbu kimosi kia mvundulu , Yesu walutila mu zimpatu za nginga za ble . Minlonguki miandi mia bantika kola mintu mia nsesa bu bakala kwenda viokingi
41002024	Buna bafalisi bakamba kwa Yesu : “ Tala , bila nki minlonguki miaku mieti vangila mambu makanikina minsiku mieto lumbu kiamvudulu
41002025	Yesu wabavutudila : “ Beno ka lwatengi mambu masala Davidi ye bantu bakala yandi ko , lumbu kimosi bu bamona nsatu a dia e ?
41002026	Mu ntangu Abiatali kakala nkuluntu a nganga za Nzambi , Davidi wakota mu nzo a Nzambi , wadia mampa
41002027	Yesu wakamba diaka : “ Lumbu kiamvudulu kiatulwa mu diambu dia ntomoso ya muntu , kansi muntu kavangwa mu diambu dia lumbu kiamvudulu ko . ”
41002028	I diawu Mwan'a Muntu i mfumu a lumbu kiamvudulu .
41003001	Yesu wavutuka mu nzo a tukutukunu . Muna mwa kala bakala diakala ye koko kwasioka .
41003002	Bantu bakala muna batoma sungamana Yesu mu tala kani vo yandi wuna kunniakisa mu lumbu kiamvudulu , kadi bazola kumbaka bila mu kumfunda .
41003003	Yesu wakamba kwa bakala diakala ye koko kwasioka : “ Telama vantadisi a bantu babo . ”
41003004	Mboki Yesu wayuvula kwa bawu bakala talanga : “ Nki kiena luve mu minsiku mieto ? I mu vanga mambote evo i mu vanga mambi mu lumbu kiamvudulu ? I mu vulusa mwela wa muntu evo mu fwasa wo
41003005	Yesu wabatala babo mu nganzi ye wamona mpe kiadi mu diambu dia mbalu za ntima miawu . Mboki Yesu wakamba kwa bakala diodio : “ Lambula koko kwaku . ” Yandi walambula ko ye koko kwandi kwa vutuka kala kwambote .
41003006	Buna Bafalisi bavayika mu nzo a tukutukunu , vana vawu bawu bakutakana ye bantu bakala ku nim'a Helode
41003007	Yesu wayenda ye minlonguki miandi ku zanga dia Ngalili , ye bantu babingi bakunlanda . Bantu bobo batuka ku zunga kia Ngalili ye kia Yuda ,
41003008	mu mbanz'a Yelusalemi , ku zunga kia Idume Makabu ma bantu ka matuka kaka ku Ngalili ko kansi mu bizunga biabionsono biavwanda Bayudayo . Bantu bobo babo bayiza kwa Yesu mu diambu dia bakala wanga mamo makavanga .
41003009	Buna Yesu wakamba kwa minlonguki miandi bakunkubikila nlungu mpasi vo bantu balembwa kumfietikisa .
41003010	Yesu wavanga bo mu diambu dia yandi wakala niakisanga bantu babingi , ye babonsono bakwamuswa kwa bimbevo balundumuka kwa Yesu mu kunsimba .
41003011	Konso ntangu , mpeve zambi bu zamona Yesu , zawu zafukama ye zaboka : “ Ngeye i mwan'a Nzambi ! ”
41003012	Kansi Yesu wasemba zo mu ngolo mpasi vo zalembwa kamba vo yandi i mwan'a Nzambi .
41003013	Mboki Yesu watombuka ku zulu a fimongo
41003014	Yesu wasola mu bawu bantu kumi ye bole bakavana nkumbu zintumwa . Yandi wabasola mpasi bakalanga yandi ye mu kubafila basamuna Nsamu Wambote .
41003015	Yandi wabavana lulendo mu vayikisa mpeve zambi .
41003016	Bantu kumi ye bole bakasola i baba : Simoni wukavana nkumbu Petelo ,
41003017	Yakobi ye mpangi andi Yowani bawu bole i bana ba Zebedayi ( Yesu wabavana nkumbu Bowanenge mpila mosi vo : “ Bantu bafwanane ye mbandanu ” ) ,
41003018	Andele , Filipo , Batolomayi , Matayi , Toma , Yakobi mwana Alafayi , Tade , Simoni mwisi Kana ;
41003019	Yuda Isikaliyoti , yandi wayekula Yesu .
41003020	Yesu ye minlonguki miandi bavutuka ku nzo ye bantu bayiza yonzama diaka . Yesu ye minlonguki miandi ka balenda baka ntangu ya dia ko .
41003021	Bantu bakumvwa bu bawa bo , bayiza mu kumbaka , kadi bawu bakamba vo : “ Kasidi diaka wasungama ko ! ”
41003022	Minlongi mia minsiku miatuka ku mbanz'a Yelusalemi bakamba : “ Belizebuli
41003023	Buna Yesu wababokila ye wavova kwa bawu mu bingana :
41003024	Vo bantu ba nsi yimosi babadikidi nwanasana , nsi yoyo yina beba .
41003025	Ye vo bantu bakanda dimosi babantikidi nwanasana , kanda diodio dina mwangana .
41003026	I buna mpe vo Satana weti kukinwanisa , ye vo kintinu kikabane , lendo kiandi kina suka .
41003027	“ Kavena muntu lenda kota mu nzo ya muntu wangolo ko , ye baka mvwilu ya muntu wowo vo katekele kunkanga ko . I bu kameni kunkanga kaka mboki kana nata mvwilu andi .
41003028	“ Kedika mono ngieti dio kulutela , bantu balenda lemvukulwa masumu mawu mamo ye mambu mawu mamo mambi mabalenda kamba mu Nzambi .
41003029	Kansi wonso tele mambu mambi mu diambu dia Mpeve ya Nlongo , kalendi sala lemvukulwa ko kadi disumu diandi dina sikila ntangu yikayimani . ”
41003030	Yesu wakamba bo kadi bantu bankaka bakamba vo : “ Mpeve yambi yena yandi . ”
41003031	Buna ngudi ye baleke ba Yesu balwaka , bawu bakala ku mbazi ye bafidisa muntu mu kumbokila .
41003032	Bantu babingi bavwanda kinzungidila ye Yesu , ye bakuntela : “ Tala , ngudi aku ye baleke baku beti kusosa ku mbazi . ”
41003033	Kansi Yesu wabavutudila : “ Ngudi ami i nani , ye baleke bami i banani e ? ”
41003034	Mboki Yesu wazungisa meso , watala bantu babonsono bavwanda kinzungidila ye yandi , ye wakamba : “ Tala baba i ngudi ami ye baleke bami .
41003035	Kadi wonso muntu wuvanganga mambu mazolele Nzambi , yandi i nleki ami , busi kiami ye ngudi ami . ”
41004001	Yesu wabantika longa diaka va kumu dia zanga dia Ngalili . Bantu babingi bakutakana lukufi ye yandi , buna yandi wakota ye wavwanda mu nlungu . Nlungu wakala va zulu a maza mu zanga ye kabu diadio dia bantu diakala va kumu dia zanga .
41004002	Yesu wabalonga mambu mamingi mu bingana ye mu malongi mandi yandi wabatela :
41004003	“ Luwa ! Muntu wumosi wavayika mu kwenda mwanga nsangwa ku mpatu .
41004004	Yandi bu kakala mwanganga nsangwa , ndambu yabwa mu nzila : zinuni zayiza nota yo .
41004005	Ndambu yankaka yabwa va ntoto wakala matadi , va lembwa kala ntoto wawingi . Nsangwa yamena nswalu kadi ntoto ka wakala mpinda ko .
41004006	Kansi ntangu buyatoma tombuka ku zulu , mintudila mialengila mu mwini ye miayuma mu diambu dia mianzi ka miatoma kota mu ntoto ko .
41004007	Ndambu yabwa va kala mianzi mia binti-nti biansende , binti-nti biamena ye biafietikisa finti fia nsangwa . Buna fiawu kafiabuta mbutu ko .
41004008	Kansi ndambu ya nkaka yabwa va ntoto wambote , binti-nti biamena , biakula ye biabuta mimbutu : biankaka makumatatu , biankaka makumasambanu ye biankaka nkama . ”
41004009	Mboki wakamba : “ Wonso wena ye matu ma wa bika katoma wa ! ”
41004010	Yesu bu katatuka ye kabu dia bantu , minlonguki miandi kumi ye miole ye bawu bazungidila Yesu
41004011	Yandi wabavutudila : “ Beno lwavewa mansweki ma Kimfumu kia Nzambi . Kansi bankaka bawilanga kedika kiaki kiakionsono mu bingana ,
41004012	mpasi vo : ‘ Bawu balenda toma tala kansi ka balendi mona ko , bawu balenda toma wa kansi ka balendi bakula ko . Kadi vo kabwa ko buna bawu bana soba nkadulu awu ye Nzambi wuna kubalemvukila , mambu mama makembo bonso bu masonukwa mu ki-alameya ye mu mbangudulu ya kingelekia . . ’ ”
41004013	Mboki Yesu wabatela : “ Beno ka lweti bakula ngana yayi ko ? Kansi bwe beno luna bakudila zingana zazonsono zankaka ?
41004014	Muntu wowo , wamwanga Masonukwa ma Nzambi .
41004015	Bantu bankaka bafwanane ye nzila va bwanga mambu . Bu bameni mo wa kaka , Satana wukwizanga ye wukatulanga mambu makununu mu ntima miawu .
41004016	Mpila mosi , bantu bankaka batambulanga Masonukwa ma Nzambi va ntoto wena matadi . Bu bawilu kaka Masonukwa ma Nzambi , bawu batambulanga mo mu kiese .
41004017	Kansi bawu ka basiamisanga mo mu ntima miawu ko , bawu bakebanga mo mu ntangu yankufi . Ye mboki mpasi bu zizidi ye bantu babadikidi kubabela mu diambu dia Masonukwa ma Nzambi , bawu bakatulanga vuvu mu mawu .
41004018	Bantu bankaka batambulanga nkuna vakati dia binti-nti biansende . Bawu bu bawilu Masonukwa ma Nzambi ,
41004019	kansi mabanza ma luzingu lwa nza , biese bia kimvwama ye nsatu zampila mu mpila bu zikubakwamisanga , biawu bifietikisanga Masonukwa ma Nzambi ye mawu ka mabutanga mbutu ko .
41004020	Bantu bankaka batambulanga mo ye babutanga mbutu , bankaka makumatatu , bankaka makumasambanu ye bankaka nkama . ”
41004021	Yesu wabayuvula diaka : “ Kamba muntu lenda lemisa mwinda mu tula wo ku nsi a kipanu evo ku nsi a mfulu ? Bwe , ka yi mutula wo va zulu kebolo kia mwinda ko ?
41004022	Kionso kiena kiaswekwa kina songwa ye kionso kiansweki kina tulwa ku kia .
41004023	Vo muntu wena ye matu mu wa , bika katoma wa ! ”
41004024	Yesu wabatela diaka : “ Lutoma keba mambu malweti wa ! Nzambi wuna kuluvana minkayilu miandi bonso bu luvaninanga kwa bankaka , ye beno luna luta tambula Nzambi wuna kuluvana ( tezila ) minkayilu miandi . . . buku kiaki kilenda bangudulwa ebu : Nzambi wuna kulufundisila mu tezo kilufundisilanga bantu bankaka ye nkutweti lutisila . .
41004025	Kadi Nzambi wuna luta vana kwa ndiena beki lekwa , kansi kwa muntu kondolo kima , fionso fiena yandi fina tambulwa . ”
41004026	Yesu wakamba diaka : “ Tala bonso bufwanane Kimfumu kia Nzambi : Muntu wumosi wamwanga nsangwa mu mpatu andi ,
41004027	Mboki , lambalala sikama , nsangwa yamena ye yakula , yandi kazaya bonso buyamenina ko .
41004028	Ntoto wawu kibeni wakudisa nsangwa : vantete vimbu dia mintudila , valanda nsesa yankunzu ye kuzimunina nginga zatoma fwana mu minsesa .
41004029	Ye nginga bu zabwaka , muntu wayiza ye mbele andi kadi ntangu a yonzika yafwana
41004030	Yesu wayuvula : “ Mu nki a kima tulenda fwanikisa Kimfumu kia Nzambi ? Mu nki a kifwani tulenda kio songila e ?
41004031	Kiawu kifwanane ye finginga fia nti wa mutade
41004032	Kansi bu fimeni kunwa , fiawu fikulanga ye wukitukanga nti wulutidi minti miamionsono mia mu nza mu bunene . Mavala mandi makalanga mamanene , ye zinuni zilenda tunga mazanza ku nsi a mpozi andi
41004033	I bobo , Yesu walongila babo mu bingana biabingi bonso biabi . Yandi wavova ngana bonso bwena mpisulu ya bantu bakundimba .
41004034	Yandi kavova kwa bantu ko kondwa sadila bingana . Kansi mu ntangu yika kala yandi mosi ye minlonguki miandi , yandi wakubabangudila mamonsono .
41004035	Lumbu kiokio mu konkila , Yesu watela kwa minlonguki miandi : “ Tusabukeno ku simu dia zanga . ”
41004036	Buna minlonguki miasisa kabu dia bantu , bawu bayenda ye Yesu mu nlungu wukavwanda . Minlungu miankaka mia kubalanda .
41004037	Mboki kitembo kia ngolo kiakala mu zanga . Maza mananguka , mabwa mu nlungu , nate ye nlungu wakala lukufi ye fuluka .
41004038	Yesu walambalala kuna nima nlungu , ntu andi wakala va zulu a mfik'a ntu . Minlonguki miandi miansikimisa ye miantela : “ Nlongi , beto tufukidi : diodio ka dieti ku vanga mpasi ko e ? ”
41004039	Yesu wavumbuka , yandi wasemba kitembo ye wakamba kwa maza : “ Dingalala , kala napi
41004040	Mboki Yesu watela kwa minlonguki : “ Bila nki lukadidi wonga wawingi ? Ka lwena ye minu mu Nzambi ko ? ”
41004041	Kansi bawu bamona wonga wawingi beni ye bavovasana : “ Muntu wawu buna nani kena , kadi kitembo ye maza nkutu bieti kuntumamana
41005001	Mboki bawu balwaka ku simu dia zanga dia Ngalili , ku ndambu a nsi ya bisi Ngelasa
41005002	Yesu bu kakulumuka kaka mu nlungu , muntu wayalwa kwa mpeve yambi watuka ku zindiamu
41005003	Yandi wakala vwandanga ku zindiamu . Kavakala muntu walenda kunkanga ntangu yanda ko , kani vo mpe basadila zisieni .
41005004	Kadi ntangu zazingi bantu bakanga malu mandi mu bivangu biasengwa ye moko mandi mu zisieni . Kansi yandi watabula zisieni ye wabukuzuna vangu biasengwa . Kakwakala muntu walenda kunkulula ko .
41005005	Ntangu zazo , mpimpa ye mwini , yandi wakala kwenda yunganingi ku zindiamu ye ku zulu miongo . Yandi wakala kwenda bokanga ye wakala kwenda kilwekanga mu matadi .
41005006	Yandi bu kamona Yesu kwanda fioti , buna wazawula , wafukama vantadisi andi .
41005007	Yandi waboka mu ngolo : “ Nki a mambu twena beto yaku , Yesu , mwan'a Nzambi ya ku zulu ? Mono ngieti kubombidila mu nkumbu a Nzambi , ku mvanandi tumbu ko . ”
41005008	Yandi wakamba mambu momo mu diambu dia Yesu watuma kwa mpeve yambi : “ Mpeve yambi , vayika mu muntu wawu ! ”
41005009	Buna Yesu wanyuvula : “ Nkumbu aku nani ? ” Ye mpeve yambi yavutula : “ Nkumbu ami ‘ Kabu , ’ kadi babingi twena . ”
41005010	Mpeve zambi zatoma bombidila Yesu mu lembwa kubafila mu nsi yankaka .
41005011	Vana va kala kabu diadinene dia zingulu
41005012	Buna mpeve zambi zalomba kwa Yesu : “ Wutufila kweto mu zingulu zozo . ”
41005013	Yesu wabavanina bo luve . Buna mpeve zambi zavayika mu muntu ye zakota mu kabu dia zingulu . Kabu diodio dia zingulu , tezo kia mafunda mole , dialundumuka tuka ku zulu a fimongo nate ye mu zanga ye zamina minkionkio , zafwa .
41005014	Bantu bakala dikilanga zingulu zozo batina . Bayenda mwangisa nsamu mu mbanza ye mu tupangu twa bibulu . Buna bantu bayiza tala momo mabwa .
41005015	Bantu balwaka kwa Yesu ye bawu bamona muntu wakala wayalwa kwa kabu dia mpeve zambi , vwendi ye vweti binkuti ye weka ngindu zambote . Bawu bamona wonga .
41005016	Bobo bamona mamonsono maluta batela kwa bantu mu mavioka mu muntu wayalwa kwa mpeve zambi ye mu zingulu .
41005017	Buna bantu babombidila Yesu mu katuka mu zunga kia nsi awu .
41005018	Yesu bu kakala kota mu nlungu , muntu wateka kala ye mpeve zambi wabombidila Yesu kenda yandi .
41005019	Yesu kazola ko , kansi wantela : “ Vutuka ku vata diaku , mu kanda diaku . Ye wubatela mamonsono makuvangidi Mfumu mu zola kwandi . ”
41005020	Buna muntu wowo wayenda mu zunga kia Mbanza Kumi
41005021	Yesu walwaka ku simu diankaka mu nlungu . Ye bantu babingi diaka bayiza yonzama kwa yandi , lukufi ye kumu dia zanga .
41005022	Buna wumosi mu bakuluntu ba nzo ya tukutukunu ya Bayudayo , nkumbu andi Yayilo , walwaka vana . Yandi wamona Yesu , wafukama va malu mandi ,
41005023	ye watoma kumbombidila kakunsadisa , wakamba : “ Fimwana fiami fiankento fieka zola fwa , wunsila nlemvo , wiza wakuntensika moko mpasi kaniaka ye kakala moyo . ”
41005024	Yesu wayenda yandi ye bantu babingi bakunlanda ye bamfietikisa ku ndambu ka ndambu .
41005025	Vakati kwa bantu vakala nkento wumosi wakwamuswa kwa kimbevo kialuta menga mu mimvu kumi ye miole .
41005026	Yandi wamona mpasi bu kasaluswa kwa madokuta mamingi ye wamanisa mvwilu andi yayo . Kansi yandi kamona mbote ko nkutweti yandi waluta mona mpasi zilutidi .
41005027	Yandi wawa nsangu mu Yesu , buna wayiza kota vakati kwa bantu , walanda Yesu va nima ye wasimba kinkuti kiandi .
41005028	Kadi yandi wayindula vo : “ Yamana simba kaka binkuti biandi , ngina niaka . ”
41005029	Mu yoyo ntangu kaka , menga ntumbu kangama . Yandi wamona vo mpasi zimeni , ye nieki .
41005030	Mu ntangu yoyo Yesu wazaya vo lendo kivayikidi mu yandi . Yandi wabangumuka vakati kwa bantu ye wayuvula : “ Nani simbidi binkuti biami ? ”
41005031	Minlonguki miandi miamvutudila : “ Weti mona kwaku bantu beti kufietikisa ku ndambu ka ndambu , kansi weti yuvula diaka : ‘ Nani wukusimbidi e ? ’ ”
41005032	Kansi Yesu watatamana zungisa meso mu tala nani wukunsimbidi .
41005033	Nkento wowo bu wazaya maluta mu yandi , wazakama , wamona wonga , wayiza fukama va tambi bia Yesu ye wakamba kedika kiokio .
41005034	Yesu wantela : “ Mama , minu kiaku kikuvulusi , wenda mbote ye niaka mu kimbevo kiaku . ”
41005035	Yesu bu kakala vovanga , bantu batuka ku nzo ya nkuluntu Yayilo balwaka ye bakamba : “ Mwan'aku wankento wufwidi , kukwamisandi diaka Nlongi ko . ”
41005036	Kansi Yesu kadimba nkutu mambu momo ko , ye watela kwa Yayilo : “ Kumonandi wonga ko , sa kaka minu . ”
41005037	Yesu kayambula bantu bankaka bakunlanda ko , kansi Petelo , Yakobi ye mpangi andi Yowani kaka .
41005038	Bawu balwaka ku nzo ya nkuluntu Yayilo , kuna Yesu wamona vo bantu bakala ntela-ntela , badila ye baboka mu ngolo .
41005039	Yesu wakota mu nzo ye wabatela : “ Bila nki lwena ntela-ntela ye lweti didil'e ? Mwana kena wafwa ko , yandi lambalale tolo ! ”
41005040	Bawu banseva . Buna Yesu wavayikisa bantu babo , yandi watwala Se ye ngudi bavwa mwana ye minlonguki miandi mitatu . Bawu babo bakota ku suku diakala mwana ndumba .
41005041	Yandi wansimba mu koko ye wantela : “ Talita kumi
41005042	Mwana ndumba ntumbu telama ye wabantika diata kadi yandi wakala mimvu kumi ye miole . Bawu batoma yitukwa bu bamona bo .
41005043	Kansi Yesu watoma kubasikidikisa mu lembwa wo zayisa kwa muntu mboki wabatela : “ Lumvana madia . ”
41006001	Yesu wakatuka fulu kina ye wayenda ku mbanz'a Nazaleti ku kakudila . Minlonguki miandi miayenda yandi .
41006002	Mu lumbu kiamvudulu Yesu walonga mu nzo ya tukutukunu . Bantu babingi bakala muna , ye bu bawa malongi mandi , bawu batoma yitukwa , ye bakamba : “ Kwe kabakidi mambu mama ? Nki a mpila ndwenga zazi kabeki ? Ye bwe keti vangila bimangu biabi ?
41006003	Ka i yandi ko salampanti , mwan'a Maliya , mbut'a Yakobi , Yose , Yuda ye Simoni ? Ye bibusi biandi ka bawu ko bavwandanga yeto vav'e ? ” Buna bawu kabankwikila ko .
41006004	Buna Yesu wabatela : “ Mbikudi kazituswa kwa bisi vata diandi ko , ka kwa bisi kanda diandi ko , ye ka kwa bisi nzo andi ko . ”
41006005	Yesu kalenda sala vanga kimangu kimosi mu Nazaleti ko , buna i zimbevo kaka zikaniakisa bu katensika zo moko .
41006006	Ye watoma yitukwa mu mona vo bawu bakondwa minu . Mboki Yesu wayenda longa mu mavata mamo ma ndambu yoyo .
41006007	Yandi wakutikisa minlonguki miandi kumi ye miole , wabavana lulendo mu vayikisa mpeve zambi ye wabafidisa bole bole .
41006008	Yandi wabasikidikisa ebu : “ Ka lunatandi kima mu nzietolo eno ko , ka madia ko , ka nkutu ko , ka mbongo mu posi ko , lubaka kaka nkawa mu diatila .
41006009	Luvwata sandale kansi ka lunatandi kinkuti kiankaka ko . ”
41006010	Yesu wabatela diaka : “ Bu lulweki va vata , lutatamana vwanda mu yonso nzo yi bakulutambudi nate ye bu luna kwenda .
41006011	Kansi vo va vata dimosi , bantu ka bakulutambudi ko ye ka bazolele kuludimba ko , lwenda kweno ye kubuleno fundu-fundu dia bitambi bieno
41006012	Buna minlonguki miayenda longa Masonukwa ma Nzambi kwa bantu mpasi vo bayambula mambi .
41006013	Bawu bavayikisa mpeve zazingi zambi , bakusa mafuta kwa zimbevo zazingi ye baniakisa zo
41006014	Buna ntinu Helode
41006015	Kansi bankaka vo : “ I Eliya . ” Bankaka diaka vo : “ Yandi i mbikudi wumosi wankulu . ”
41006016	Helode bu kawa mambu momo , yandi wakamba : “ I Yowani Mbotiki ! Yandi wuyazengisa ntu ! Wafulukidi ! ”
41006017	Kadi i yandi kibeni Helode wakangisa Yowani mu sieni ye wantudisa mu boloko . Helode wavanga bo mu diambu dia yandi wakwela Helodiade mpeleko wakala nkento wanleke andi Filipo
41006018	Kadi Yowani wakala kambanga kwa Helode vo : “ Kakwena ye luve mu baka nkento wa mpangi aku ko . ”
41006019	Helodiade wamwena Yowani nganzi ye yandi wazola kumvondisa . Kansi kalenda ko , mu diambu dia Helode .
41006020	Helode wakala vuminanga Yowani , kadi yandi wazaya vo Yowani wakala muntu wambote ye wakinzambi , ye yandi wakala kuntabilanga . Helode bu kakala dimbanga Yowani , yandi kazaya bu kalenda vanga ko mpeleko diodio yandi wakala zolanga mu kundimba .
41006021	Mboki Helodiade bu kamona mpwasika yambote , i mu lumbu kia nkembo wabutukila Helode . Helode wabokila ku nkembo zimfumu za luyalu , bakuluntu ba masoda ye bantu babanene bisi Ngalili .
41006022	Mwana wa Helodiade wankento
41006023	Helode wadia ndefi , wantela : “ Mono ngina kuvana kionso kiwuna kundomba , kani vo mpe ndambu a kimfumu kiami . ”
41006024	Mwana nkento wavayika ye wayuvula kwa ngudi andi : “ Mama , nki yalomb'e ? ” Yandi wavutula : “ Ntu wa Yowani Mbotiki . ”
41006025	Mwana nkento wavutuka nswalu kwa ntinu ye wakamba : “ Nzolele vo wamvana bwabu butusidi ntu wa Yowani Mbotiki mu longa . ”
41006026	Ntinu wamona kiadi , kansi kalenda kunyimina ko mu diambu dia ndefi yi kadia vantadisi a bantu bakabokila ku nkembo .
41006027	Buna vanavawu ntinu wafidisa ku boloko soda dimosi mu masoda mandi makunkenga . Yandi wakuntuma katwala ntu wa Yowani Mbotiki . Soda diayenda ku boloko ye diazenga ntu wa Yowani Mbotiki .
41006028	Mboki yandi watwala ntu mu longa ye wavana wo kwa mwana nkento , ye mwana nkento wavana wo kwa ngudi andi .
41006029	Minlonguki mia Yowani bu bawa nsamu , bayiza baka nitu andi ye bazika yo .
41006030	Zintumwa zavutuka kwa Yesu ye bawu bantela mamonsono ma bavanga ye mabalonga .
41006031	Bantu bayenda ye bavutuka bakala babingi ye Yesu ye minlonguki miandi ka bakala nkutu ye ntangu mu dia ko . Buna Yesu watela kwa minlonguki miandi : “ Twendeno ku fulu kia beto kaka mpasi vo lwavunda fioti . ”
41006032	Mboki bayenda bawu kaka ku fulu kiaswama .
41006033	Kansi bantu babingi bakubamona bu bayenda , bakubabakula . Buna bantu batuka mu mbanza zazo , bazawula mu malu ye batekila ku fulu kia yenda Yesu ye minlonguki miandi .
41006034	Yesu bu kakulumuka mu nlungu , yandi wamona bantu babingi . Yandi wabamwena kiadi kadi bawu bakala bonso mameme makondolo muntu fweti mo dikila . Mboki yandi wabantika kubalonga mambu mamingi .
41006035	Lumbu kiakala lukufi ye manisa , minlonguki mia Yesu miayenda kwa Yesu ye bakamba : “ Ntangu yele ye twena ku makanga ,
41006036	mwangisa bantu benda mu tupangu ye mu mavata mena ku ndambu-ndambu yayi mu sumba madia . ”
41006037	Yesu wabavutudila : “ Lubavana beno kibeni madia ! ” Kansi bawu bamvutudila : “ Zolele vo twenda twasumba mampa ma nkama zole za nzimbu
41006038	Buna Yesu wakamba : “ Lwenda lwatala , mampa makwa mena yeno ? ” Bu bazaya , bavutula : “ Matanu ye mbizi zole za maza . ”
41006039	Mboki Yesu watuma minlonguki miandi bavwandisa bantu mu makabu va zulu a matiti mankunzu .
41006040	Bantu bavwanda mu makabu ma bantu nkama-nkama ye makumatanu-matanu .
41006041	Yesu wabaka mampa matanu ye mbizi zazole za maza , yansi watala ku zulu ye watonda Nzambi , wasakumuna bio . Mboki yandi wabukuna mampa ye wavana mo kwa minlonguki miandi mpasi bakabula mo kwa bantu . Yesu wavana mpe mbizi , bakabula zo kwa bantu babo .
41006042	Muntu muntu wadia ye wayukuta .
41006043	Minlonguki miayonzika kwa bawu bakala vana bibuku biabingi bia mampa ye bia mbizi biasaala . Biawu biafwana mu fulusa mpidi kumi ye zole .
41006044	Babakala badia mampa bakala mafunda matanu .
41006045	Landila ntangu yankufi , Yesu watuma minlonguki miandi . Lukota mu nlungu , lwenda kusimu dia zanga ku ndambu ya mbanz'a Betesayida . Mu ntangu yoyo , Yesu yandi kibeni wavutula bantu ku zinzo zawu .
41006046	Bu kamana vambana yawu Yesu wayenda ku fimongo ku sambila .
41006047	Mpimpa bu yabwa , minlonguki miakala vakati dia zanga mu nlungu ye Yesu wakala yandi mosi ku simu .
41006048	Yesu wamona vo minlonguki miandi miamona mpasi mu sabula nlungu kadi mupepe wangolo wakubabwana . Buna mu makielo ma bwisi , Yesu wayenda kwa bawu , yandi wadiata va zulu a maza , yandi wazola kubavioka .
41006049	Kansi minlonguki bu miammona weti diata va zulu a maza , bawu babanza vo nkuyu , buna baboka .
41006050	Kadi bawu babo bammona ye bakala wonga wawingi . Kansi vana vawu , Yesu wabavovisa ; yandi wakamba : “ Lukala kibakala , mono kwami , lukatula wonga ! ”
41006051	Mboki Yesu wakota mu nlungu , ye mupepe wamanisa . Minlonguki miatoma mona ngitukulu .
41006052	Kadi bawu ka babakula nsasa ya kimangu Yesu kiadikidila mafunda matanu ma babakala ko . Ndwenga zawu zakala zakangama .
41006053	Bu bamana sabuka , balwaka ku simu dia zanga dia Ngenesaleti . Bakanga nlungu .
41006054	Bu bavayika mu nlungu , bantu ntumbu bakula Yesu .
41006055	Buna bawu bazawula mu zunga kiokio , ye kwakonsono ku bawa vo Yesu wena kuna , bantu bakunnatina zimbevo va zinkwala .
41006056	Kwakonsono kwa yenda Yesu : mu mavata , mu zimbanza , mu tupangu , bantu batula zimbevo mu fulu bia bantu babonsono . Bawu babombidila Yesu mu kubayambula basimba kani vo nsuka yunga kiandi kaka . Bantu babo basimba kio baniaka .
41007001	Bafalisi ye minlongi miankaka mia minsiku batuka ku Yelusalemi bakutakana kinzungidila ye Yesu .
41007002	Bawu bamona vo minlonguki miankaka mia Yesu miadia ye moko malembwa sukulwa bonso bwena fu mu kinzambi kiawu .
41007003	Bafalisi ye Bayudayo babo balanda bonso bakulu bawu bakubalongila : Vo ka balendi dia lembwa teka toma sukula moko ko .
41007004	Ye batukidi ku zandu , ka balendi dia ko lembwa teka kukivedisa . Bena diaka ye kisi nsi kiakingi ki balandanga , bonso sukula makopo , mimvungu , zinzungu zansongo ye zimfulu .
41007005	Bafalisi ye minlongi mia minsiku bayuvula Yesu : “ Bila nki minlonguki miaku ka milandanga malongi makisi nsi ko , kansi bawu badianga ye moko mamvindu e ? ”
41007006	Yesu wabavutudila : “ Yesaya watoma nunga kwandi bu kakikambila mu diambu dieno lubankwa disu ku nsi a lukaya , ye yandi wasonika : ‘ Nzambi kembi vo , bantu baba bakunzitisanga mu mpova , kansi mu mintima miawu ka bena mayindu mu mono ko ,
41007007	Bisambu biawu biena biampamba , kadi bawu balonganga minsiku miatula bantu bonso vo i nsikudukusu za Nzambi ’ ”
41007008	Yesu wakamba : “ Beno luyambulanga ntumunu za Nzambi ye lutumamananga malongi ma bantu . ”
41007009	Mboki yandi watatamana : “ Beno nkatia diela lwena , lwatomene losa mambu matuma Nzambi mpasi lwatatamana mu mambu ma bakulu beno . ”
41007010	Kadi Mose wakamba : “ Vumina se diaku ye ngudi aku , wata diaka : ‘ Wonso muntu wuna kamba mambu mambi kwa se evo kwa ngudi andi , yandi wuna vondwa . ’
41007011	Kansi beno lulonganga vo : ‘ Vo muntu tele kwa se diandi evo ngudi andi vo lusadusu lunkutu kuvana , lwampeni kwa Nzambi . ’
41007012	Beno lutambudilanga diambu diodio vo muntu wowo kalembwa mu sadisa se ye ngudi andi .
41007013	Beno lufwasanga Masonukwa ma Nzambi mu malongi makinkulu kieno . Ye luvanganga mamingi mankaka mampila yoyo . ”
41007014	Mboki Yesu wabokila diaka bantu babo ye wabatela : “ Ludimbeno beno babo , ye luzaya diadi :
41007015	Muntu kasumukanga mu bima bikadidi ko kansi mu mambu matukanga mu ntim'andi . [
41007016	Wonso wena ye matu mu wa bika , katoma wa
41007017	Yesu bu kasisa bantu kwanda , wakota mu nzo . Minlonguki miandi mianyuvula mbangula ya banza diodio .
41007018	Yesu wakamba : “ Beno mpe ka lulendi bakusa ko ? Ka luzeyi ko vo kakwena kima ko , kilenda sumuna muntu bu kadidi kio ?
41007019	Kadi kima kina kakikotanga mu ntim'andi ko kansi kikotanga mu vumu kiandi mboki kivayikidi mu nitu andi . ” ( Mu mambu momo , Yesu wabatela vo madia mamo mena mambote . )
41007020	Yesu wakamba diaka : “ I bina bivayikanga mu muntu bikunsumunanga .
41007021	Kadi i mu kati , mu ntim'a muntu , mutukanga mayindu mambi makumpusanga mu vanga malembolo fwanana , mu kimwivi , mu vonda ,
41007022	mu buyangi , mu zola baka bia bangana , mu kala wambi , mu ta luvunu , mu kala bonso bonso , mu zinina , mu tesa mambi kwa bantu , mu kala mayama , ye mu kondwa mayindu .
41007023	Mambu mamo mambi , matukanga mu kati kwa muntu ye makunkitulanga nkwa masumu . ”
41007024	Mboki Yesu wakatuka kuna ye wayenda ku zunga kia mbanz'a Tilo . Yandi wavwanda mu nzo yimosi , kazola ko vo bantu bazaya vo yandi wena mu mbanza , kansi kalenda swama ko .
41007025	Kadi nkento wumosi wakala ye mwan'ankento wakwamuswa kwa mpeve yambi , yandi wawa bantu bavovila Yesu . Ye yandi wayiza fukama va malu mandi .
41007026	Nkento wowo ka Nyudayo ko , yandi wabutwa mu zunga kia Fenisi dia Siliya . Yandi walomba kwa Yesu kavayikisa mpeve yambi mu mwan'andi .
41007027	Kansi Yesu wantela : “ Yambula ntete bana bateka yukuta ; kadi kabwena bwambote ko mu baka madia ma bana ye losa mo kwa zimbwa . ”
41007028	Nkento wamvutudila : “ Inga mpeleko diodio Tata , kansi zimbwa mpe nkutu ku nsi a meza zidianga biveso bisotunanga bana . ”
41007029	Buna Yesu wantela : “ Mu diambu dia mvutu yoyo , vutuka ku nzo aku , mpeve yambi yivayikidi mu mwan'aku . ”
41007030	Buna yandi wavutuka ku nzo andi , kuna yandi wabwana mwana walamba va mfulu , ye mpeve yambi yivayikidingi mu yandi .
41007031	Yesu wakatuka ku zunga kia mbanz'a Tilo , wayenda ku mbanza Sidoni , mboki wavutuka ku ndambu a zanga dia Ngalili yandi walutila mu zunga kia Mbanza kumi .
41007032	Bantu batwala kwa yandi muntu wafwa matu ye wakala ye mpasi mu vova . Bawu balomba kwa Yesu mu kuntensika moko .
41007033	Buna Yesu wannata ku lweka , ntatuki ye kabu dia bantu . Yandi watula milembo mu makutu ma bakala diodio mboki Yesu walobula mante ye wasimba ludimi lwa muntu wowo .
41007034	Mboki Yesu watala ku zulu , wavumuka ye wakamba kwa bakala diodio : “ Efata
41007035	Makutu ma muntu wowo ntumbu zibuka , ludimi lwandi lwalenga ye wabantika vova bonso bufwanane .
41007036	Yesu wakubakanikina ka bakambandi wo kwa muntu ko , kansi bu kaluta kubakanikina , bawu baluta wo samuna .
41007037	Ye bantu baluta toma yitukwa ; bawu bakamba : “ Mamonsono maketi vanga mena mambote ! Yandi weti wisa nkutu bantu bafwa makutu ye weti vovisa mababa . ”
41008001	Mu ntangu yoyo , bantu babingi diaka bayonzama . Bawu ka bakala diaka ye madia ko . Yesu wabokila minlonguki miandi ye wabatela :
41008002	“ Bantu baba beti kumbwesa kiadi , kadi kiaki i lumbu kiantatu ki bena yami ye kabena diaka ye madia ko .
41008003	Yamana kubavutula ye nsatu awu ku mavata mawu , bawu bana bwa kulu mu nzila ; kadi bankaka mu bawu kwanda batukidi . ”
41008004	Minlonguki miandi miamvutudila : “ Kwe tulenda bakila madia va fulu kikondolo vata ? ”
41008005	Yesu wabayuvula : “ Mampa makwa mena yeno ? ” Bawu bavutula : “ Nsambodia . ”
41008006	Buna Yesu wakamba kwa bantu , bavwanda va ntoto . Mboki yandi wabonga mampa mansambodia , watonda kwa Nzambi , wabukuna mo ye wavana mo kwa minlonguki miandi mpasi bakabula mo . Bawu bakabula mo kwa kabu dia bantu .
41008007	Bawu bakala diaka ye bimbizi-mbizi . Yesu wasakumuna bio ye watela minlonguki miandi bakabula bio mpe .
41008008	Bantu badia ye bayukuta . Minlonguki miayonzika mpidi nsambodia zafuluka mu bibuku biasadila .
41008009	Bantu bakala tezo kia mafunda maya . Yesu wabavutula ku mavata mawu .
41008010	Vana vawu Yesu ye minlonguki miandi bakota mu nlungu ye bayenda ku zunga kia Dalamanuta
41008011	Bafalisi bayiza ye babandika sa mpaka ye Yesu . Bawu balomba kwa Yesu dimbu kina tuka ku zulu mpasi bakunkwikila .
41008012	Yesu wavumuka mu ngudi a ntima ye wakamba : “ Bila nki bantu ba ntangu yayi basosilanga kimangu ? Kedika mono ngieti kulutela bawu ka bana vewa dimbu kimosi ko . ”
41008013	Mboki yandi wabasisa , wakota mu nlungu ye wasabuka ku simu dia zanga .
41008014	Minlonguki miazimbakana mu sala baka bima biandia . Bawu bakala kaka ye dimpa dimosi diasadidila mu nlungu .
41008015	Yesu wabasikidikisa vo : “ Lukikenga mu bilongo bitombulanga mampa bia Bafalisi ye bia Helode . ”
41008016	Minlonguki miatelasana : “ Yandi tele bobo mu diambu dia ka tuneti mampa ko e . ”
41008017	Yesu wabakula mambu mabakala kambanga ye wabayuvula : “ Bila nki lweti tela vo : i mu diambu dia ka twena ye mampa ko ? Ka lwazeyeti ko e ? Ka lwabakudieti ko e ? Ka lwakele diela ko ?
41008018	Mbe meso mena yeno , ka lweti mona ko e ? Beno lubeki matu , ka lweti wa ko e ? Ka lweti bambuka moyo ko !
41008019	Bu yabukuna mampa matanu mu dikila mafunda matanu ma babakala , mpidi zafuluka ye bibuku , zikwa lwayonzika ? ” Bawu bavutula : “ Kumi ye zole . ”
41008020	Yesu wayuvula diaka : “ Mboki bu yabukuna mampa nsambodia mu dikila mafunda maya ma bantu , mpidi zafuluka ye bibuku zikwa lwayonzika ? ” Bawu bavutula : “ Nsambodia ”
41008021	Buna Yesu wabatela : “ Kansi beno ka lweti bakula kaka ko e ? ”
41008022	Yesu ye minlonguki miandi balwaka ku Betesayida . Kuna , bantu batwala muntu wafwa meso kwa Yesu , bawu babombidila Yesu kasimba muntu wowo .
41008023	Yesu wasimba mpofo mu koko , wannata ku mbazi a vata . Mboki yandi watula mante va meso ma muntu wowo , watensika mo moko ye wanyuvula : “ Lenda mona kim'e ? ”
41008024	Muntu wowo wazibula meso ye wakamba : “ Mono ngieti mona bantu , bawu bena bonso minti , kansi beti diata . ”
41008025	Yesu watensika diaka moko va meso ma muntu wowo . Ye muntu wowo bu katoma tala , yandi waniaka ye watoma swasisa biabio bikamona .
41008026	Buna Yesu wantela : “ Vutuka ku vata diaku , kwendandi ku Betesayida ko . ”
41008027	Mboki Yesu ye minlonguki miandi bayenda mu mavata mena lukufi ye mbaz'a Kayisali dia Filipi
41008028	Minlonguki miamvutudila : “ Bantu bankaka beti kamba vo ngeye i Yowani Mbotiki , bankaka vo ngeye i Eliya , ye bankaka diaka vo ngeye i wumosi mu mimbikudi . ”
41008029	Buna Yesu wabayuvula diaka : “ E mboki beno bwe lutele ? Mono nani ngiena ? ” Petelo wavutula : “ Ngeye i Mesiya . ”
41008030	Buna Yesu watoma kubasikidikisa mu lembwa wo kamba kwa muntu .
41008031	Mboki Yesu wabantika tela minlonguki miandi vo : “ Mwan'a muntu kafweti mona kwama kwakwingi . Bangudi za bantu , bakuluntu ba nganga za Nzambi , ye minlongi mia minsiku bana kundiafuna . Bantu bana kumvonda ye landila lumbu biole , kina kiantatu yandi si kavutuka kala moyo . ”
41008032	Yandi wakubatela mambu momo , ka baswama ko , buna Petelo wabenda Yesu va ndambu ye wansemba .
41008033	Kansi Yesu wabangumuka , watala minlonguki miandi miankaka ye yandi wabamina Petelo , wakamba : “ Satana wunkatukila ! Kadi ngeye kuyindudi bonso Nzambi ko kansi bonso bantu . ”
41008034	Mboki Yesu wabokila minlonguki miandi ye kabu diamvimba ye wabatela : “ Vo muntu zolele kwenda yami , bika kakizimbakana , kakitwika kulunsi diandi ye kakundanda .
41008035	Kadi konso muntu zolele tabila luzingu lwandi wuna lo bebisa . Kansi konso muntu wuna bebisa luzingu mu diambu diami ye Nsamu Wambote , yandi si katabila lo .
41008036	Nki a ndandu yena kwa muntu vo yandi beki bimvwama bia nza yamvimba kansi luzingu lwandi lwakedika lubebele ?
41008037	Ye nki a kima muntu kalenda sobisa ye luzingu lwandi ?
41008038	Vo muntu wuna kuntina nsoni ye mambu mami mpe vakati kwa bantu ba lumbu biabi , bakondolo basungama vantadisi a Nzambi ye bavanganga masumu . Mwan'a muntu mpe wuna kuntina nsoni , bu kana kwiza ye zimbasi zanlongo mu nkembo wa Se diandi . ”
41009001	Yesu wabatela diaka : “ Kedika , mono ngieti dio kulutela : bankaka mu beno lwena vava , ka bana kifwila ko tekila bamona Kimfumu kia Nzambi kizidi mu lulendo . ”
41009002	Landila lumbu bisambanu , Petelo , Yakobi ye Yowani bayenda ye Yesu ku zulu a mongo wanda . Kuna bawu bakala bawu kaka , ye Yesu wakituka mpila yankaka vantadisi awu ,
41009003	binkuti biandi biakituka biatoma sema ye mpembe yangolo . Kavena masini mansukudila va ntoto malenda vembudila bobo ko .
41009004	Mboki Eliya ye Mose bamonika kwa bawu ; bawu bole babantika mokana ye Yesu .
41009005	Buna Petelo wakamba kwa Yesu : “ Nlongi , diambote kwandi vo twakala kweto vava . Beto tuna tunga bifuku bitatu , kimosi kiaku , kiankaka kia Mose ye kiankaka kia Eliya . ”
41009006	Yandi kazaya nki kafweni kamba ko , kadi bawu babo bamona wonga .
41009007	Buna tuti diayiza kubafuka , ye ndinga yatuka mu tuti yawakana : “ Ndiewu i Mwan'ami wuntomene zola , lummwil'eno ! ”
41009008	Mu nswalu beni , bawu bazungisa meso va bakala . Kansi ka bamona muntu wankaka ko , Yesu kaka wakala yawu .
41009009	Mu ntangu yibakala kulumuka mongo , Yesu wasikidikisa kwa minlonguki miandi vo : “ Ka lulendi kamba mambu malumweni kwa muntu ko , nate ye Mwan'a muntu bu kana fuluka tuka mu nsi a bafwa . ”
41009010	Minlonguki miatumama mu mambu makamba Yesu . Kansi bawu babantika kukiyuvula : “ Fuluka mu nsi a bafwa nki dizolele kamba ? ”
41009011	Mboki minlonguki miayuvula Yesu : “ Bila nki baminlongi mia minsiku batelanga vo Eliya fweti teka kwiza ntete ? ”
41009012	Yandi wabavutudila : “ Mwanki Eliya kafweti teka kwiza mu vutuka sungika mamonsono . Kansi bila nki Masonukwa ma Nzambi makambilanga diaka vo Mwan'a muntu kafweti mona mpasi zazingi ye niangwa kwa bantu e ?
41009013	Inga , ngieti dio kulutela vo Eliya wayiza , bonso Masonukwa ma Nzambi makambanga mu yandi ; kansi bantu bakumvanga mamonsono ma bazola . ”
41009014	Yesu ye minlonguki miamitatu bu bafinama ye minlonguki miankaka , bawu bamona bantu babingi bazunga minlonguki miomio ye minlongi mia minsiku mia sa yawu mpaka .
41009015	Bantu bobo bu bamona kaka Yesu , bawu bayitukwa beni . Ye bazawula mu kwenda kumvana mbote .
41009016	Yesu wayuvula : “ Nki a diambu lweti sila mpaka ye bawu e ? ”
41009017	Muntu wumosi vakati kwa kabu dia bantu wamvutudila : “ Nlongi , mono ntwedi mwan'ami wabakala kwa ngeye . Yandi kalendi vova ko kadi wena ye mpeve yambi .
41009018	Konso fulu kiyikumbakidi , yawu yimbwisanga va nsi , mwana wuvayikisanga mafulu mu nnwa . Yandi wukwetisanga meno , nitu andi yikangamanga . Mono ndombele kwa minlonguki miaku bavayikisa mpeve yoyo kansi ka balendel'awu ko . ”
41009019	Yesu wabavutudila : “ O ! Beno Lu mbandu yikondolo minu ! Ntangu kwa mfweti kala diaka yeno mpasi lwakala ye minu ? Nate ye nki a ntangu mfweti kuluvibidila ? Lutwala mwana kwa mono . ”
41009020	Ye banata mwana kwa Yesu . Mpeve yambi bu yamona kaka Yesu , yawu yatuntumuna mwana , yakumbwisa va ntoto , ya mvindumuna va nsi ye mwana wavayika mafulu mu nnwa .
41009021	Buna Yesu wayuvula se dia mwana : “ Tuka nki a ntangu mpeve yayi yabadika kumbaka ? ” Tata wavutula : “ Tuka kimwana kiandi . ”
41009022	Ye ntangu zazingi , mpeve yambi yikumpusanga ku tiya ye mu maza mpasi mwana kafwa . Kansi vo zolele , tufwila kiadi ye tusadisa .
41009023	Yesu wamvutudila : “ Bwe kembi : Vo lenda ! Inga mamonsono malendakana kwa konso muntu wena ye minu . ”
41009024	Vana vawu se dia mwana waboka : “ Nkwikidi , kansi wunsadisa mpasi vo yatoma kwikila ! ”
41009025	Yesu bukamona vo bantu bayiza zawula , yandi wasemba mpeve yambi , wakamba : “ Mpeve yambi yeti kanga ndinga ye matu ma mwana , mono ngieti kutuma ; vayika mu yandi ye kulendi vutuka diaka mu mwana wawu ko . ”
41009026	Buna mpeve yambi yaboka , yatuntumuna mwana mu ngolo ye yavayika . Mwana wamonika bonso wafwa , babingi nkutu mu bantu bakala vana , bakamba vo : “ Fwidi . ”
41009027	Kansi Yesu wansimba mu koko , wantedimisa , ye mwana watelama .
41009028	Yesu bu kavutuka ku nzo , minlonguki miandi mianyuvula bu bakala bawu ye Yesu kaka : “ Bila nki beto ka tulendele mu vayikisa mpeve yoyo ko ? ”
41009029	Yesu wabavutudila : “ Mpeve zampila yoyo , mu lusambulu kaka zilenda vayikusulwa . ”
41009030	Yesu ye minlonguki miandi bakatuka va fulu kina ye baviokila mu zunga kia Ngalili . Yesu wazola vo bantu ka bazayandi bo ko .
41009031	Kadi yandi wakala kwenda longingi minlonguki miandi vo : “ Mwan'a muntu wuna yekulwa mu moko ma bantu , bawu bana kumvonda kansi landila bilumbu biole bia lufwa lwandi ye kiantatu , yandi si kafuluka . ”
41009032	Kansi minlonguki ka miabakusa mbangudulu ya mambu momo ko . Bawu bamona wonga mu yuvula biuvu kwa Yesu .
41009033	Bawu balwaka ku Kafenawumi . Bu bakota mu nzo , Yesu wayuvula minlonguki miandi : “ Nki a diambu lukele kwenda silanga mpaka mu nzila e ? ”
41009034	Kansi bawu bakala napi , kadi mu nzila basa mpaka bawu ye bawu ; bawu bazola zaya nani lutidi bunene mu bawu .
41009035	Buna Yesu wavwanda , yandi wabokila minlonguki miandi kumi ye miole ye wabatela : “ Vo muntu mu beno zolele kala wantete , yandi fweti kala wansuka mu beno babo ye kisadi kia babonsono . ”
41009036	Mboki Yesu wabaka fimwana fimosi , watula fio va kala minlonguki . Bu kamana fio bumbakana , yandi wakamba :
41009037	“ Konso muntu tambudi fimosi mu bimbana-mbana biabi mu diambu diami , yandi wuntambudi mono kibeni . Ye konso muntu wuntambudi , kana tambula mono kaka ko kansi ye yandi wamfidisa mpe . ”
41009038	Yowani wakamba kwa Yesu : “ Nlongi beto tumweni muntu kele vayikisa mpeve zambi mu nkumbu aku kansi yandi kena mu kabu dieto ko . Buna beto tukuntelele kayambula kadi kakalanga yeto ko . ”
41009039	Kansi Yesu wavutula : “ Ka lulendi kunkakidila ko , kadi muntu kalendi vanga bimangu mu nkumbu ami ko , mboki landila ntangu yankufi yandi badikidi kamba mambu mambi mu mono .
41009040	Kadi muntu kondolo yeto kitantu , yandi wena yeto kintwadi .
41009041	Ye konso muntu wuna kuluvana kopo dia maza mu diambu dia buluvwilu kwa Klisto ; kedika mono ngieti dio kulutela , yandi wuna tambula nsendo . ”
41009042	“ Kansi vo muntu weti kamba kwa wumosi mu bimbana-mbana biabi mu vanga mambi , buna dilutidi mbote kwa muntu wowo vo bankanga tadi diadinene mu nsingu . Ye banlosa mu mbu .
41009043	Vo mu koko kwaku wuvangilanga masumu bukuna ko . Kadi dilutidi mbote kwa ngeye mu kondwa koko ye kota ku zulu , kansi ka mu kala ye moko mole ko ye kwenda ku bilungi , ku tiya tulembwa zimanga . [
41009044	Kuna kwena ntunga zilembwa fwanga , zawu zidianga nitu za bantu bobo , ye kwena tiya tulembwa zimanga
41009045	Vo mu kulu kwaku wuvangilanga masumu bukuna ko . Kadi dilutidi mbote kwa ngeye mu kondwa kulu ye kota ku zulu , kansi ka mu kala ye malu mole ko mboki kwenda ku bilungi . [
41009046	Kuna kwena ntunga zilembwa fwanga , zawu zidianga nitu za bantu bobo , ye kwena tiya tulembwa zimanga
41009047	Ye vo mu disu diaku wuvangilanga mambi katula dio . Kadi dilutidi mbote kwa ngeye mu kota mu Kimfumu kia Nzambi kondwa disu dimosi . Kansi ka mu kala ye meso mole ko ye loswa ku bilungi .
41009048	Kuna kwena ntunga zilembwa fwanga , zawu zidianga nitu za bantu bobo ye kwena tiya tulembwa zimanga .
41009049	Kadi bantu babonsono bana zenzuswa mu tiya .
41009050	“ Mungwa kima kiambote , kansi vo nzenzo wakedika wa mungwa wukatukidi , bwe lulenda wo zenzisila diaka ? Lukala nzenzo mu beno kibeni ye luvwanda mu luvuvamu beno ye beno . ”
41010001	Yesu wakatuka va fulu kina ye wayenda ku zunga kia Yuda , mboki yandi wasabuka ku simu dia nto ya Yolodani . Kabu diadingi dia bantu diayiza kutakana diaka kwa yandi , ye bonso bu kayukwa vanga Yesu wabalonga .
41010002	Bafalisi bankaka bayiza tonta Yesu , banyuvula : “ Nga diena kwandi luve kwa bakala mu katula nkento andi ku longo e ? ”
41010003	Yesu mpe wabayuvula : “ Nki a mambu Mose kalutuma mu vanga ? ”
41010004	Bawu bavutula : “ Mose wavana luve kwa bakala mu sonika nkanda wampondila longo mboki katula nkento ku longo . ”
41010005	Buna Yesu wabatela : “ Mose wasonika ntumunu yoyo mu diambu dia mintima mieno miena miambi ye miambalu .
41010006	Tuka mu mbadukulu , Nzambi wabavanga bakala ye nkento :
41010007	‘ I diodio bakala wuna sisa se diandi ye ngudi andi ye yandi wuna bundana ye nkento andi ,
41010008	bawu bole bana kituka wumosi . ’ Buna ka bana kala diaka bole ko kansi muntu wumosi
41010009	Kina kiabunda Nzambi kakilendi vambulwa kwa muntu ko .
41010010	Yesu ye minlonguki miandi bu bavutuka ku nzo , minlonguki miayuvula diaka kwa Yesu mu diambu diodio .
41010011	Yandi wabatela : “ Vo bakala katudi nkento andi ku longo ye kwelele nkento wankaka , bakala diodio tele kinsuza kwa nkento wantete .
41010012	Mpila mosi mpe , vo nkento vambane ye bakala diandi dia makwela ye kwelele diankaka , nkento wowo wutanga kinsuza . ”
41010013	Lumbu kimosi bantu batwala bana kwa Yesu mpasi katensika bo moko . Kansi minlonguki miasemba bantu bobo ; ka bavangandi bo ko .
41010014	Yesu bu kamona mambu makala vanganga minlonguki , yandi wafwema ye wabatela : “ Luyambula bana biza kwa mono , ka lukubakakidilandi ko . Kadi Kimfumu kia Nzambi kivwilu kwa bantu bena bonso bawu .
41010015	Kedika mono ngieti dio kulutela : muntu wuna lembwa tambula Kimfumu kia Nzambi bonso butambulanga kio mwana , yandi kalendi kio kota nkutu ko . ”
41010016	Mboki Yesu wabumbikila bana mu moko mandi , yandi wabatensika moko ye wabasakumuna .
41010017	Yesu bu katatamana diaka nzil'andi , bakala dimosi wayiza zioki wafukama vantadisi a Yesu ye wanyuvula : “ Nlongi wambote , nki yavanga mpasi yakala ye moyo wukondolo nsuka ? ”
41010018	Yesu wantela : “ Bila nki wumbokele wambote ? Kavena muntu wambote ko , Nzambi kaka wena wambote .
41010019	Ngeye zeyi mambu matuma Nzambi : ‘ Kuvondandi muntu ko , kuyangandi ko , kuyibandi ko , kuvuninandi muntu mambu ko , kubakandi kima kia muntu mu luvunu ko , vumina se diaku ye ngudi aku
41010020	Muntu wowo wavutula kwa Yesu : “ Nlongi , mono yitumamananga mambu momo tuka kileke kiami . ”
41010021	Yesu wantala mu zola kwa ntima ye wantela : “ Diambu dimosi dikusidi mu vanga . Wenda wateka biabio biena yaku ye kaba mbongo kwa bamputu . Buna ngeye wuna kala ye kimvwama ku zulu . Mboki wiza kundandi . ”
41010022	Kansi muntu wowo bu kawa mambu momo . Yandi wayindalala , wamona mpasi mu ntima ye wayenda kwandi kadi yandi wakala ye kimvwama kiakingi .
41010023	Yesu wazungisa meso ku ndambu ye ndambu ye wakamba kwa minlonguki miandi : “ Mpasi zena kwa bantu bena ye mvwilu mu kota mu Kimfumu kia Nzambi ! ”
41010024	Minlonguki miatoma yitukwa mu mambu mandi . Kansi Yesu wabatela diaka : “ Lu baleke bami , mpasi zena
41010025	Dilutidi nayaki-yaki kwa kibulu kiaki kamela mu viokila mu nwa wa ntumbu , kansi i mpasi beni kwa muntu wena ye mvwilu mu kota mu Kimfumu kia Nzambi . ”
41010026	Minlonguki mialuta yitukwa , ye miayuvasana : “ Kansi buna nani lenda vuluswa ? ”
41010027	Yesu wabasungamana ye wakubatela : “ Diodio diena mpasi kwa bantu mu vanga kansi ka kwa Nzambi ko , kadi Nzambi lenda vanga mamonsono . ”
41010028	Buna Petelo wabantika kamba : “ Tala , beto twasisidi biabionsono bituvwidi ye tweti kwenda kulandingi . ”
41010029	Yesu wamvutudila : “ Kedika mono ngieti dio kulutela ; vo muntu sisidi : nzo , zimpangi , bibusi , ngudi , tata , bana evo zimpatu zandi , mu diambu diami ye mu diambu dia Nsamu Wambote ;
41010030	yandi wuna tambula nkumbu nkama : zinzo , zimpangi , bibusi , zingudi , bana ye zimpatu , vakimosi ye zinzomono mpe . Momo mamo yandi wuna mo tambula mu ntangu yi tweti zinga bwabu va nza ye mu ntangu yeti kwiza kuna ntwala , yandi wuna tambula moyo wulembolo nsuka ku zulu .
41010031	Kansi babingi bena bwabu bantete si bakala bazimunina ye babingi bena bazimunina bwabu , bana kala bantete . ”
41010032	Yesu ye bantu bakala yandi bayenda ku Yelusalemi . Yesu wadiata ku ntwal'awu , minlonguki miamona wonga ye bankaka balanda Yesu bamona nsisi . Yesu watwala diaka minlonguki miandi va ndambu ye wabantika kubatela mambu mafweti kumbwila mu fintangu-ntangu .
41010033	Yandi wakamba : “ Tala tweti tombuka ku Yelusalemi , ye kuna Mwan'a muntu wuna yekulwa kwa bakuluntu ba nganga za Nzambi ye kwa minlongi mia minsiku . Bawu bana kunzengila nkanu wa lufwa , ye bana kunyekula kwa kanda dianzenza .
41010034	Bawu bana kunsakanana , bana kunlobudila mante , bana kunzuba sikoti ye bana kumvonda . Kansi landila bilumbu biole mboki kiantatu yandi si kavutuka kala moyo . ”
41010035	Mboki bana babole ba Zebedayi , Yakobi ye Yowani , bayiza kamba kwa Yesu : “ Nlongi , tuzolele watuvangila diambu dimosi . ”
41010036	Yesu wabayuvula : “ Nki a diambu luzolele ya luvangila ? ”
41010037	Bawu bamvutudila : “ Wutuyambula twavwanda va ndambu aku , wumosi ku lubakala ye wankaka ku lumoso , bu wuna kala mu nzitusu wa kimfumu kiaku . ”
41010038	Kansi Yesu wabavutudila : “ Ka luzeyi diambu dilweti lomba ko . Beno lulenda nwa kopo dia nkwamusu dingina nwa , evo beno lulenda botukwa bonso bu bana kumbotikila e ? ”
41010039	Buna bawu bamvutudila : “ Beto tulenda bo . ” Ye Yesu wabavutudila : “ Mwanki kedika kwandi , beno luna nwa kopo dia nkwamusu dingina nwa ye luna tambula mbotokolo yingina botukulwa
41010040	Kansi mwanki ka mono ko mfweti zenga nani wuna vwanda va lubakala evo va lumoso lwami . Bifulu biena bia bawu Nzambi bakakubikila bio . ”
41010041	Minlonguki kumi miankaka bu miawa diambu dialomba Yakobi ye Yowani , bawu babantika kubamwena nganzi .
41010042	Buna Yesu wababokila babonsono ye wabatela : “ Luzeyi , bantu bobo batumonanga bonso zimfumu za nkangu , bawu batumanga wo mu kingolo , ye mintwadisi bakisonganga mu lulendo lwawu .
41010043	Kansi diodio kadilendi kala mpila mosi mu beno ko . Nkutu eti vo muntu mu beno zolele kala wawunene , bika kakala kisadi ,
41010044	ye vo muntu wumosi mu beno zolele kala wantete , bika kakala nanga wa babonsono .
41010045	Kadi Mwan'a muntu yandi kibeni kayiza ko mpasi bantu bakunsadila kansi mu kala kisadi ye mu vana moyo andi mpasi vo bantu babingi bavuluswa
41010046	Yesu ye minlonguki miandi ye kabu diadingi dia bantu balwaka mu mbanz'a Yeliko , ye bu bakala vayika muna , muntu wumosi wafwa meso , wakala lombanga mbongo , nkumbu andi Balitimayi , mwana wa Timayi , wavwanda va sambu dia nzila .
41010047	Bu kawa vo i Yesu mwisi Nazaleti , yandi wabantika boka : “ Yesu , ntekolo wa Davidi , wumfwila kiadi ! ”
41010048	Bantu bankaka bansemba mpasi kadingalala , kansi yandi waluta boka mu ngolo : “ Yesu ntekolo wa Davidi , wumfwila kiadi ! ”
41010049	Yesu watelama ye wakamba : “ Lumbokileno . ” Bawu babokila muntu wafwa meso ye bantela : “ Telama , sa nswalu , Yesu weti kubokila . ”
41010050	Muntu wafwa meso walosa kiyunga kiandi , watelama mu nkumbu mosi ye wayiza kwa Yesu .
41010051	Buna Yesu wanyuvula : “ Nki zolele yakuvangila e ? ” Muntu wafwa meso wavutula : “ Nlongi , sa vo yamona diaka . ”
41010052	Ye Yesu wantela : “ Wenda , minu kiaku kikuniakisi Buna yandi ntumbu mona diaka ye wayenda ye Yesu nzila mosi .
41011001	Bu bakala lukufi ye mavata mama : Betefange ye Betania , bawu bafinama ye mbanz'a Yelusalemi , balwaka ku fimongo fiabokudulwa : “ Mongo wa nti mia Olive
41011002	Yandi wabatela : “ Lwenda ku vata diena ku ntwal'eno . Bu lulweki muna , beno luna mona mwan'a mpunda wakangama , wakinu walembwa vwandwa kwa muntu . Lukutula wo ye lutwala wo .
41011003	Mboki vo muntu wukuluyuvudi : ‘ Bila nki lweti vangila bo ? ’ Luntel'eno vo : ‘ Mfumu vwidi kio mfumu ye yandi si katumbu kio vutula diaka vava . ’ ”
41011004	Buna bawu bayenda , bamona mwan'a mpunda ku mbazi mu bala-bala , wawu wakala wakangama lukufi ye mwelo a nzo yimosi . Bawu bakutula wo .
41011005	Bantu bankaka mu bawu bakala vana , bakubayuvula : “ Nki lweti sa ? Bila nki lweti kutudila mwan'a mpunda wowo ? ”
41011006	Minlonguki miakubavutudila mambu mabatela Yesu , ye bantu bobo babayambula benda .
41011007	Minlonguki mianata mwan'a mpunda kwa Yesu , miatula biyunga biawu va nima ya kibulu ye Yesu wavwanda va zulu
41011008	Bantu babingi bayala biyunga biawu mu nzila , ye bankaka mandala ma nkunzu mabazenga mu zimpatu
41011009	Bantu bakala ku ntwal'a Yesu ye bakala ku nima baboka mu kiese : “ Bika ntinu kazinga ! Bika Nzambi kasakumuna muntu weti kwiza mu nkumbu a Mfumu .
41011010	Bika Nzambi kasakumuna kimfumu kieti kwiza ; kimfumu kia se dieto Davidi ! Nkembo kwa Nzambi mu zulu ! ”
41011011	Yesu walwaka mu mbanz'a Yelusalemi ye wayenda kota mu nzo yanlongo . Bu kamana tala biabionsono , yandi wayenda ku mbanz'a Betania ye minlonguki miandi , kadi bazomina ntangu .
41011012	Mu lumbu kialanda , bawu batatamana nzil'awu . Bu bakala katuka mu mbanz'a Betania , Yesu wamona nsatu .
41011013	Yandi wamona kwanda , mungiengie wumosi wakala ye makaya . Yandi wayenda tala kani vo si kamona mingiengie muna . Kansi bu kakala lukufi ye nti , yandi wamona kaka makaya , kadi kayakala nsungi ya mingiengie ko .
41011014	Buna Yesu wakamba kwa mungiengie : “ Kavena muntu wuna dia diaka mimbutu miaku ko ! ” Ye minlonguki miandi miawa mambu momo .
41011015	Mboki bawu balwaka ku mbanz'a Yelusalemi , Yesu wakota mu nzo yanlongo ye yandi wabantika kuma bantu bakala tekanga ye bakala sumbanga mu nzo yanlongo ; yandi watengula meza ma bantu bateka mabembe
41011016	ye yandi kayambula muntu kavayika ye kima mu nzo yanlongo ko .
41011017	Mboki yandi wabalonga mambu mama : “ Kadi kadiena diasonama ko e ? : ‘ Nzo ami yina bikwa nzo ya lusambulu mu diambu dia bantu babonsono ’ kansi beno lukitudi yo nzo ya bamiyibi ! ”
41011018	Bakuluntu ba nganga za Nzambi ye baminlongi mia minsiku bawa mambu momo , ye bawu babantika sosa nzila mu vondisa Yesu . Kansi mwanki bawu bakumwena wonga kadi ndonga yayonsono ya bantu yayangalala beni mu malongi ma Yesu .
41011019	Mpimpa bu yabwa , Yesu ye minlonguki miandi bakatuka mu mbanz'a Yelusalemi .
41011020	Lumbu kialanda mu nsiuka nsiuka , Yesu ye minlonguki miandi bu bakala vioka mu nzila , bawu bamona mungiengie wowo watoma yuma nate ye mu mianzi .
41011021	Buna Petelo wabambuka moyo mu mambu ma luta ye wakamba kwa Yesu : “ Nlongi , tala mungiengie wuwasingidi , watomene yuma . ”
41011022	Buna Yesu wakamba kwa minlonguki miandi : “ Lusa minu mu Nzambi !
41011023	Kedika mono ngieti dio kulutela : vo muntu kembi kwa fimongo fiafi : ‘ Katuka vovo ye wenda bwa mu mbu , ’ vo muntu wowo kena ye keti-keti mu ntim'andi ko kansi sidi vuvu vo mambu ma kakembi mana vangama , mawu mana kumvangulwa .
41011024	I mu diambu diodio mono ngieti kulutela : kionso kima kiluna lomba mu lusambulu , lukwikila vo beno kialumeni tambula ye Nzambi wuna kio kuluvana .
41011025	Ntangu zazo bu lutelamane mu sambila , vo diambu lwena ye muntu , lunlemvukila , mpasi vo Tat'eno diena ku zulu kalemvukila mpe masumu meno . ” [
41011026	Kansi vo kalulemvukilanga bantu bankaka ko , Tat'eno wena ku zulu kalendi lemvukila masumu meno ko
41011027	Bawu bavutuka diaka ku mbanz'a Yelusalemi , ye Yesu bu kakala kwenda zungananga mu nzo yanlongo , bakuluntu ba nganga za Nzambi , baminlongi mia minsiku ye bangudi za bantu bayiza kwa yandi .
41011028	Bawu banyuvula : “ Mu nki a lulendo wuvangilanga mambu momo , ye nani wakuveni luve mu vanga mo ? ”
41011029	Yesu wabavutudila : “ Kiuvu kimosi ngina kuluyuvula , vo luna kio kumpanina mvutu , buna ngina lutela mu luve lwa nani yivangilanga mambu momo . ”
41011030	Nani wafidisa Yowani kiza kabotika
41011031	Kansi bawu babantika sa mpaka bawu ye bawu ye bakamba : “ Vo tuna vutula vo : ‘ Nzambi wamfidisa , ’ yandi wuna kutuyuvula : ‘ Bila nki kalwakwikila Yowani ko ? ’
41011032	Ye vo tuna vutula vo : ‘ Bantu bamfidisa . . . ’ ( Bawu batina bantu wonga , kadi bantu babonsono batoma kwikila vo Yowani wakala nkatikila mbikudi . )
41011033	Buna bawu bavutula kwa Yesu : ‘ Ka tuzeyi ko . ’ ” Yesu mpe vo : “ Mono mpe kina kulutela ko mu luve lwa nani yivangilanga mambu momo . ”
41012001	Mboki Yesu wabantika kubatela mambu mu bingana : “ Muntu wumosi wakuna mpatu ya vinia . Yandi wazunga yo ku lupangu , watima kikamunu ye yandi watunga fulu kia nkengila mpatu . Mboki yandi watwidisa dio kwa bisadi bia vinia ye wayenda kwandi mu nzietolo .
41012002	Ntangu ya ngionzoko bu yafwana , yandi wafidisa kisadi kimosi kwa bisadi bia vinia mu kwenda tambula kwa bawu kunku kia vwidi mpatu ya vinia .
41012003	Kansi bisadi bia mpatu ya vinia biambaka , biantuta ye biamvutula moko ye moko .
41012004	Vwidi mpatu ya vinia wabafidisila diaka kisadi kiankaka ; ndiena banlweka ku ntu ye batoma ku mfinga .
41012005	Vwidi mpatu wavutuka fila diaka kisadi kiantatu , ye ndiena bawu bamvonda . Bawu bavanga bumosi kwa bisadi biabingi biankaka : bisadi bia mpatu ya vinia babufa bankaka ye bawu bavonda bankaka .
41012006	Muntu wumosi kaka wasala kwa vwidi mpatu , i mwan'andi wukatoma zola . Kuzimunina , yandi wafila mwan'andi ye wayindula vo : ‘ Bawu bana vumina mwan'ami . ’
41012007	Kansi bisadi bia vinia biatelasana : ‘ Tala , muntu wuna vinganana difwa ku ntwala . Ale , tumvondeno , mpasi vo mpatu ya vinia yasala kala dieto ! ’
41012008	Buna bawu babaka mwana wowo , bamvonda ye balosa nitu andi ku mbazi a mpatu ya vinia . ”
41012009	Yesu wayuvula : “ Mu mpila yayi , muntu vwidi mpatu ya vinia nki kana kubasa ? Yandi wuna kwiza , wuna vonda bisadi bia mpatu ya vinia ye wuna twidisa mpatu kwa bantu bankaka .
41012010	Beno ka lwatanga buku biabi bia Masonukwa ma Nzambi ko ? ‘ Tadi dialosa bawu batunganga nzo diayikidi tadi dilutidi mfunu mu konko kia baka .
41012011	Diambu diadi diatuka kwa Mfumu ye diena diambote beni kwa beto
41012012	Zimfumu za Bayudayo basosa nzila mu kangisa Yesu , kadi bawu bazaya vo i mu diambu diawu katela kingana kiokio . Kansi bawu bamona wonga mu diambu dia ndonga ya bantu , buna bakatuka vana ye bayenda kwawu .
41012013	Bawu bafidisa Bafalisi bankaka ye bantu bankaka bawila Helode
41012014	Bawu bayiza kamba kwa Yesu : “ Nlongi , tuzeyi vo ngeye kuswasisanga bantu ko , ye kutalanga bunene bwa bantu ko . Kansi ngeye wulonganga kedika bonso bwena luzolo lwa Nzambi mu ndiatulu za bantu . Wututela kani vo minsiku mieto mituvananga luve evo nkatu mu futa mpaku kwa ntinu wa kisi Loma ? Twafuta evo ka tufutandi ko e ? ”
41012015	Kansi Yesu wazaya vo bawu basweka diambu mu mintima miawu , buna yandi wabatela : “ Bila nki lweti tonta mu kumbaka mu diambu ? Ntwadileno nzimbu yimosi mpasi yatala yo . ”
41012016	Bawu bantwadila yimosi , ye Yesu wakubayuvula : “ Zidi kiaki ye nkumbu yayi yena mwamu bianani biena ? ” Bawu bavutula : “ Bia ntinu ku Loma . ”
41012017	Buna Yesu wabatela : “ Luvana kwa ntinu a kisi Loma bikavwidi ye luvana kwa Nzambi bikavwidi . ” Bawu bayitukwa beni mu mvutu za Yesu .
41012018	Basaduki bankaka bayiza kwa Yesu , ( Basaduki bakambanga vo bantu bafwa ka bana fuluka ko
41012019	“ Nlongi , Mose watuvana nsiku wawu wasonama vo : ‘ Vo bakala , diena ye mpangi andi , difwidi ye sisidi nkento kondwa bana , mpangi andi wuna kwela nkento wowo , yandi wuna buta bana ye nkento wowo mu diambu dia mbut'andi fwidi
41012020	Kansi tala , bwakala nkumbu mosi mpangi nsambodia ; wambuta wakwela kansi yandi wafwa kondwa buta mwana .
41012021	Wanzole wakwela nkento wowo , kabakibutila ko , nleke wafwa . Wantatu wamona mambu ma mpila mosi .
41012022	Ye ka wumosi ko mu mpangi nsambodia zozo zakwela nkento wowo wasisa mwana . Landila bawu babonsono bu bamana fwa , nkento mpe wafwa .
41012023	Buna mu lumbu kina fuluka bantu , nkento wowo wanani wuna kala ? Kadi bawu nsambodia babo bakwela nkento wowo ! ”
41012024	Yesu wavutula : “ Vunuka lweti vunuka , luzeyi bila nki ? Mu diambu dia kalubakulanga masonukwa ma Nzambi ye lulendo lwa Nzambi ko .
41012025	Tala , luzaya vo bafwa bu bana fuluka mu bafwa , babakala ye bakento ka bana kwelana ko , kansi bawu bana zinga bonso zimbasi mu zulu .
41012026	Mu diambu ditadidi bafwa bana fuluka , beno kalwatanga mu nkand'a Mose ko bibuku bia mambu bivovilanga finti-nti fiakala lemanga ? Muna mwasonama vo Nzambi wakamba kwa Mose vo : ‘ Mono ngiena Nzambi ya Abalahami , Nzambi ya Isaki ye ya Yakobi
41012027	Yesu wakamba : Nzambi , i Nzambi ya bantu bamoyo ye ka ya bantu bafwa ko . Beno lutoma vunukanga . ”
41012028	Nlongi wumosi wa minsiku wabawa bu bakala vovilanga mfulukulu . Yandi wamona vo Yesu watoma vutula buna yandi wafinama kwa Yesu ye wanyuvula : “ Nki a ntumunu yilutidi mfunu mu ntumunu zazo ? ”
41012029	Yesu wamvutudila : “ Tala ntumunu yilutidi mfunu i yayi : ‘ Lubantu ba Isaeli , ludimba ! Nzambi mfumu eto , yandi mosi kaka wena Nzambi .
41012030	Zola mfumu Nzambi aku mu ntim'aku wawonsono , mu mwel'aku wawonsono , mu mpeve aku yayonsono ye mu ngolo zaku zazonsono . ’
41012031	Ye yanzole i yayi : ‘ Zola mpwayaku bonso ngeye kibeni . ’ Kakwena ntumunu zilutidi mu nene ye zazi ko . ”
41012032	Buna Nlongi wa minsiku wakamba : “ Nlongi ibuna , tomene kamba kwaku , vo Nzambi wena kaka wumosi ye kakwena Nzambi yankaka ko .
41012033	I mu diodio muntu fweti zola Nzambi mu ntim'andi wawonsono , mu mpeve andi yayonsono ye mu ngolo zandi zazonsono ; kafweti zola mpwayandi bonso yandi kibeni . Diodio dilutidi mfunu ye bibulu biyokwanga va zikwa diatungwa bonso nkayilu kwa Nzambi ye minkayilu miankaka miampila mu mpila
41012034	Yesu wamona vo yandi watoma vutula mu ndwenga , buna Yesu wantela : “ Ngeye kwena watatuka ye Kimfumu kia Nzambi ko . ” Landila momo , ka muntu ko wakala mayindu mu kunyuvula diambu .
41012035	Yesu bu kakala longa mu nzo yanlongo , wayuvula kiuvu kiaki : “ Bonso bwe minlongi mia minsiku milenda tela vo Mesiya i ntekololo ya Davidi ?
41012036	Kadi Davidi bu katwaduswa kwa Mpeve ya Nlongo , yandi kibeni wakamba : ‘ Mfumu Nzambi wakamba kwa Mfumu ami : Vwanda va lubakala lwami , nate ye bu mbeni tula mintantu miaku bonso bidiatulu ku nsi a tambi biaku
41012037	Davidi yandi kibeni wukumbokidilanga ‘ Mfumu ’ : buna bwe Mesiya kalenda kadila mpe ntekololo ya Davidi e ? ” Bantu babingi badimba Yesu mu kiese .
41012038	Yandi wakala kambanga kwa bantu bakakala longanga vo : “ Lukikenga mu minlongi mia minsiku bazolanga zietila mu biyunga bianda ye bazolanga mu vewa mbote zakivumi mu fulu bia bantu babonsono .
41012039	Bawu basolanga biandu biantete bilutidi monika mu zinzo za tukutukunu ye bifulu bilutidi mbote mu minkembo .
41012040	Bawu babakanga biabo bivwidi mafwola ye , va lweka bawu basambilanga tusambulu twanda mu monika bambote . Bawu bana tambula tumbu kilutidi mu ngolo ! ”
41012041	Mboki Yesu wavwanda va ndambu a kesi a minkayilu za nzo yanlongo , ye yandi wakala talanga bonso bantu bubakala tudilanga mbongo muna . Zimvwama zazingi zakala tulanga mbongo zazingi .
41012042	Fwola dimosi diamputu diayiza ye watula mwa binzimbu-nzimbu biole
41012043	Buna Yesu wabokila minlonguki miandi ye wabatela : “ Mu kedika , mono ngieti dio kulutela : fwola diadi diamputu tudidi mu kesi dia minkayilu lutila babonsono batudidi .
41012044	Kadi bantu babonsono bankaka baveni mbongo zibalembolo kala nsatu a sadila ; kansi yandi mu bumputu bwandi , veni zazo zikele yandi , zazo zikafweti zingila . ”
41013001	Yesu bu kakala vayika mu nzo yanlongo , nlonguki andi wumosi wakamba : “ Nlongi , taleti kwaku ! Matadi momo nki a mpila ntoko ye nki a mpila bunene bwa zinzo ! ”
41013002	Yesu wamvutudila : “ Ngeye weti mona zinzo zazi zazinene ? Vava kavana sala tadi diakangama va zulu a diankaka ko , mamonsono mana tengulwa . ”
41013003	Yesu vavwanda va fimongo fiena nkumbu : Mongo wa nti mia Olive , yandi watadisa ku nzo yanlongo . Petelo , Yakobi , Yowani ye Andele bakala ye yandi kuna bawu kaka , banyuvula :
41013004	“ Wututela nki a ntangu mambu momo mana kala ye nki a dimbu kina songa vo mambu momo malweki ? ”
41013005	Buna Yesu wabantika kubatela : “ Lukeba , ka luvunukandi ko .
41013006	Kadi bantu babingi bana kwiza , bawu bana baka nkumbu ami ye bana kamba : ‘ I mono Mesiya . ’ Ye bawu bana vuna bantu babingi .
41013007	Beno bu luna wa mazu ma zimvita zena kwa ntama , ka luzakamandi mu wonga ko kadi zawu zifweti kala , kansi diodio kadisongeleti ko vo nsukulu a mambu mamo yilweki .
41013008	Kanda dimosi dia bantu dina nwanisa kanda diankaka , ye kimfumu kimosi kina nangumukina kimfumu kiankaka . Ntoto wuna nikuka mu ndambu zanswasani mu nza , ye malema mana kala . Mambu momo mana kala bonso mbadukulu a misongo mia nkento weka lukufi ye buta .
41013009	“ Kansi beno , lukeba mu nsisi zina kulukwizila . Kadi bantu bana kulunata ku mbazi za nkanu , bawu bana kuluzuba sikoti mu zinzo za tukutukunu . Beno luna funduswa vantadisi a mintinu mu diambu diami , mu kubatela Nsamu Wambote .
41013010	Kansi Nsamu Wambote wufweti teka samunwa kwa bantu babonsono tekila mamonsono masuka .
41013011	Bu bana kulukanga ye kuluyekula va moko mazimfumu mu kulufundisa , ka lutekandi yindula mambu ma luna kamba ko , kansi lukamba mambu mana kuluvana Nzambi mu lokula kiokio , kadi mawu ka mana tuka mu beno kibeni ko kansi kwa Mpeve ya Nlongo .
41013012	Bantu bana yekula mpangi za bawu kibeni mpasi vo bavondwa , ye mase mana vanga bumosi kwa bana bawu ; bana si banwanisa mase mawu ye kubavondisa
41013013	Bantu babonsono bana kulubela mu diambu diami . Kansi wonso wuna siama nate ye ku nsuka , wuna vuluswa . ”
41013014	“ Bu luna mona ndiena wubikwanga ‘ Nsisi za lufwa ’ : tululu va kafweti lembwa kala
41013015	Wonso wena va zulu a nludi a nzo andi kalendi kulumuka mu baka konso kima kikalenda nata ko .
41013016	Ye wonso wuna kala ku mpatu kalendi vutukila kiyunga kiandi ku nzo ko .
41013017	Mpila kiadi kina kala mu bilumbu bina kwa bakento bana kala ye vumu ye bawu bana yemika .
41013018	Lusambila mpasi vo momo malembwa lwaka mu nsungi yambi !
41013019	Mu lumbu bina , bantu bana mona mpasi zazingi zi balembwa teka mona tuka Nzambi kavangila nza ; ye ka bana mona mpasi diaka zampila yoyo ko
41013020	Vo Nzambi kazenga mu kulula ntalu ya bilumbu biobio ko , nga ka muntu wumosi ko kutu vuka . Kansi wakulula ntalu a biawu mu diambu dia bantu bandi bakasola .
41013021	“ I dina vo muntu wukulutelele : ‘ Tala , Mesiya endu ! ’ Evo : ‘ Tala , Mesiya endune ! ’ Ka lunkwikilandi .
41013022	Kadi ba Mesiya baluvunu ye mimbikudi mialuvunu bana telama . Bana vanga bimangu ye mambu mangitukulu mpasi bavuna , vo bulendakana , bantu basola Nzambi .
41013023	Bwabu beno lutoma keba ! Mamonsono mameni kulutelwa tekila malwaka . ”
41013024	“ Kansi mu bina bilumbu , landila mpasi zozo , ntangu yina kituka yandombe , ngonda kayina vana diaka kia ko ,
41013025	zimbwetete zina sotuka ye tulendo twena mu zulu tuna nikunwa
41013026	Buna bantu babo bana mona Mwan'a muntu weti kwiza mu matuti mu lulendo lwangolo ye mu nkembo
41013027	Yandi si kafila zimbasi zandi mu ndambu ziya za nza , bawu bana yonzika bantu bakasola , tuka ku nsuka yimosi ya ntoto nate ye nsuka yankaka
41013028	“ Lubakula longi divananga nti wa mungiengie : mavala mandi bu meka mambote ye makaya mandi meti vayika , beno luzayanga vo nsungi ya mvula yilweki .
41013029	Mpila mosi beno bu luna mona mambu momo malweki , luzaya vo bwabu Mwan'a muntu weka lukufi , yandi lweki
41013030	Kedika mono ngieti dio kulutela : bantu babo ba mbandu yayi ka bana mana kifwila ko vo mambu mama ka malweki ko .
41013031	Zulu ye ntoto bina vioka kansi mambu mami ka malendi sa vioka ko . ”
41013032	“ Kakwena muntu zeyi nki a ntangu lumbu kiokio evo lokula kiokio kina kwiza ko , ka zimbasi nkutu mu zulu ko , ka Mwan'a nkutu ko , Se kaka zeyi yo .
41013033	Lukeba , lukaya meso kadi ka luzeyi ko nki a ntangu diambu diodio dina kala .
41013034	Mambu mama mana fwanana ye nsamu wa muntu wayenda mu nzietolo . Yandi wasisa nzo andi mu moko ma bisadi biandi bakipa yo ; yandi wavana kwa muntu muntu salu kiandi ye wakamba kwa nkengi mu tatamana kenga .
41013035	Buna lutatamana kala basikama kadi ka luzeyi ko nki a ntangu mfumu a nzo kana kwiza ; nanga mu nkokila evo mu midi mia mpimpa , mu ntangu yikubanga zinsusu evo mu nsiuka nsiuka .
41013036	Vo yandi wuna kwiza nabiu , ka mbote ko vo wuna kulubwana ku tolo .
41013037	Mambu mangieti kulutela , ngieti mo kamba kwa bantu babonsono : Lukaya meso ! ”
41014001	Bilumbu biole tekila nkembo wa Pasa i nkembo wa mampa malembwa tulwa bilongo bifunisanga , bakuluntu ba nganga za Nzambi ye minlongi mia minsiku basosa nzila mu kangisa Yesu mu mayela ye kumvondisa .
41014002	Bawu bakamba : “ Ka tulendi kunkangisa mu ntangu ya nkembo ko , vo ka bwa ko bantu bana nangumuka . ”
41014003	Yesu wakala mu mbanz'a Betania , mu nzo ya Simoni wateka bela bwazi . Yesu bu kakala dia va meza , nkento wumosi wakota ye fimbwata fia tadi dia alabate , fiafuluka ye mafuta mansunga makubukwa mu mianzi mia finti fia nale . Mawu makala ntalu yayingi . Yandi wabula fimbwata fiofio , ye wadukula mafuta mansunga va ntu wa Yesu .
41014004	Bantu bankaka bakala vana ka bamona kiese ko , bawu batelasana : “ Nki a mfunu mu fukisa mafuta bonso bobo ?
41014005	Mafuta momo nga makutu tekwa mu ntalu vioka nzimbu makumatatu ye vana mbongo zozo kwa bamputu . ” Ye bawu batoma fwemina nkento wowo .
41014006	Kansi Yesu wakamba : “ Lunyambuleno kwandi . Bila nki lweti kunkwamisina ? Diambu dikampangidi diena diambote .
41014007	Bamputu bena yeno ntangu zazo ye konso ntangu yiluzolele kubavangila mambote , lulenda mo vanga , kansi mono kina kala yeno ntangu zazo ko .
41014008	Nkento wawu vengi dikalendele , yandi kusidi mafuta mansunga mu nitu ami mu kikubikila yo mu nzikulu
41014009	Kedika mono ngieti dio kulutela : mu bifulu biabio bibana samuna Nsamu Wambote , bana vovila mavengi nkento wawu ye bana kumbambukila moyo . ”
41014010	Buna wumosi mu minlonguki kumi ye miole , yandi i Yuda Isikaliyoti , wayenda tela bakuluntu ba nganga za Nzambi vo yandi zolele kubayekudila Yesu .
41014011	Bawu batoma yangalala bu bawa makakamba , ye bansikila mu kumvana mbongo . Buna Yuda wabantika sosa mpwasika mu kubayekudila Yesu .
41014012	Lumbu kiantete kia nkembo wa mampa malembwa tulwa bilongo bifunisanga , i lumbu kina kibakala yokanga nkayilu wa bana bamameme mu diambu dia nkembo wa Pasa , minlonguki mia Yesu mianyuvula : “ Kwe zolele twenda twakukubikila madia ma Pasa ? ”
41014013	Buna Yesu wafidisa minlonguki miandi miole , wabatela : “ Lwenda mu mbanza , ye beno luna bwabana ye muntu wena ye mvungu wa maza . Lwenda yandi
41014014	mu nzo yikana kota , lukamba kwa vwidi nzo : ‘ Nlongi katele : Suku dingina dila Pasa vakimosi ye minlonguki miami kwe diena ? ’
41014015	Ye yandi wuna kulusonga ku zulu , suku diadinene diatoma kubukwa . I kuna luna kubikila Pasa . ”
41014016	Minlonguki miayenda , mialwaka ku mbanza . Bawu bamona mamonsono bonso bwabakubatela Yesu , ye bakubika nkembo wa Pasa .
41014017	Nkokila bu yabwa , Yesu walwaka ye minlonguki kumi ye miole .
41014018	Mu ntangu yibakala dianga va meza , Yesu wakamba : “ Kedika mono ngieti dio kulutela : wumosi mu beno lweti dia yami wuna kungiekula
41014019	Minlonguki miabantika mona kiadi ye wumosi wumosi wayuvula Yesu : “ Ka mono ko , mbe ? ”
41014020	Yesu wabavutudila : “ I wumosi mu beno kumi ye zole , ndiena wuna vwanga yami dimpa mu longa
41014021	Inga , Mwan'a muntu wuna fwa bonso bukambanga Masonukwa ma Nzambi mu yandi
41014022	Mu ntangu yi bakala dia , Yesu wabonga dimpa ye bu kamana tonda Nzambi , yandi wabukuna dio ye wavana dio kwa minlonguki miandi ; wabatela : “ Lubaka ye ludia , yayi i nitu ami . ”
41014023	Mboki Yesu wabonga kopo dia vinu , ye bu kamana tonda Nzambi , yandi wabavana dio ye babonsono banwa .
41014024	Ye Yesu wabatela : “ Mama i menga mami ma Luwawanu ye Nzambi
41014025	Kedika mono ngieti dio kulutela : Kina nwa diaka vinu ko nate ye lumbu kingina nwa vinu diampa mu Kimfumu kia Nzambi . ”
41014026	Bawu bayimbila minkunga mia nkembo wa Pasa
41014027	Yesu wakamba kwa minlonguki miandi : “ Beno babonsono luna kunsisa kadi Masonukwa ma Nzambi makambanga vo : ‘ Nzambi wuna vonda mvungi ye mameme mamonsono mana mwangana . ’
41014028	Kansi bu ngina fuluka , si yakulu tekidila ku Ngalili
41014029	Buna Petelo wavutula : “ Vo mpe baba babonsono bana kusisa , kansi ka mono ko . ”
41014030	Yesu wakamba kwa Petelo : “ Kedika mono ngieti kutela , lumbu ki , mu mpimpa yayi kaka , tekila koko diakuba nkumbu zole , ngeye wuna kamba nkumbu tatu vo kunzeyi ko . ”
41014031	Petelo watoma siamisa : “ Kilendi nkutu sa kamba ko vo kikuzeyi ko , kani vo fwa , ngina fwa yaku ! ” Ye minlonguki miamionsono miankaka miakamba mambu mamosi .
41014032	Yesu ye minlonguki miandi balwaka ku fulu kibikwanga Ngetesemane
41014033	Yandi watwala Petelo , Yakobi ye Yowani . Yandi wabantika mona wonga ye ntima mpasi .
41014034	Yesu wakamba kwa minlonguki miandi : “ Ntim'ami wufulukidi ye kiadi kiangitukulu bonso vo ngieti fwa ; lusala vava ye lukaya meso . ”
41014035	Yandi wayenda fioti va ntwala , wafukama va ntoto ye wasambila mpasi vo dilendakana , kalembwa lutila mu lokula kiokio kia mpasi .
41014036	Yandi wasambila : “ O Tata !
41014037	Mboki yandi wavutuka kwa kala minlonguki miandi mitatu . Yandi wababwana ku tolo . Ye wakamba kwa Petelo : “ Simoni , ngeye lele ! Kulendele kaya meso mu lokula kimosi ko !
41014038	Lukaya meso ye lusambila mpasi vo lwalembwa bwa mu mpukumunu . Mpeve yena yatoma siama kansi nitu yena yalebakana . ”
41014039	Yandi watatuka diaka ye wasambila lusambulu lwampila mosi .
41014040	Mboki yandi wayiza diaka kwa minlonguki ye wababwana ku tulu ; meso mawu makala zitu beni mu tulu . Ye ka bazaya nki bafweti kamba ko .
41014041	Yesu bu kayiza nkumbu yantatu , wakamba kwa minlonguki miandi : “ Lwakinu ku tulu e ? Bwabu yimeni ! Ntangu yifweni . Tala Mwan'a muntu weti yekulwa bwabu kwa bantu basumuka .
41014042	Ale telameno , twendeno ! Tala muntu wukungiekudi wena vava . ”
41014043	Yuda , i wumosi mu minlonguki walwaka Yesu bu kakala vovanga . Yandi wayiza ye kabu dia bantu bakala ye mbele zanda ye bibota . Bawu bafiduswa kwa bakuluntu ba nganga za Nzambi , ye minlongi mia minsiku ye bangudi za bantu .
41014044	Yuda , yandi wayekula Yesu , wakubavana dimbu : “ Muntu wungina fiba mu kumvana mbote , i yandi lukanga ye lutoma kunnata . ”
41014045	Yuda bukayenda lwaka kaka , yandi wafinama kwa Yesu ye wantela : “ Nlongi ! ” Mboki wamfiba .
41014046	Buna bantu bankaka basimba Yesu ye bankanga .
41014047	Kansi wumosi mu bawu bakala vana wabenda mbele andi yanda , wabanda kio kwa kisadi kia nkuluntu a nganga za Nzambi ye wanzenga kutu
41014048	Yesu wayuvula kabu diodio : “ Beno lufweti nata mbele zanda ye bibota mu kunkanga bonso vo mono ngiena kimpumbulu ?
41014049	Ntangu zazonsono mono yakele yeno , yalongelenge mu nzo yanlongo ye beno ka lwankengi ko . Kansi mama mabwidi mpasi vo masonukwa ma Nzambi masonama malungana . ”
41014050	Buna minlonguki miamionsono mia tina ye miansisa
41014051	Toko dimosi diavwata nlele kaka wampamba , diakala kwenda landanga Yesu batonta mu kumbwila ,
41014052	kansi yandi wasisa nlele ye watina wakondwa kana finlele nkutu mu nitu .
41014053	Bantu bakanga Yesu bantwala kwa nkuluntu a nganga za Nzambi ; kuna kwakutakana bakuluntu ba nganga za Nzambi , bangudi za bantu ye Baminlongi mia minsiku .
41014054	Petelo walanda Yesu mu ntatuki nate ye ku kianzala kia nzo a nkuluntu a nganga za Nzambi . Yandi wavwanda ye minkengi , wayotila yawu va tiya .
41014055	Bakuluntu ba nganga za Nzambi ye babo bazenganga mambu basosa nkanu mu Yesu mpasi vo bamvonda , kansi ka babaka wo ko .
41014056	Bantu babingi batela Yesu kimbangi kialuvunu
41014057	Buna bantu bankaka batelama ye bantela kimbangi kialuvunu , bakamba :
41014058	“ Beto twakummwilu , yandi watele : ‘ Mono ngina bwisa nzo yanlongo yayi yatungwa kwa bantu ye ngina tunga yankaka yina lembwa vangwa kwa bantu
41014059	Kansi vo mu mambu momo mpe , kimbangi kiawu ka kiafwanana ko .
41014060	Mboki nkuluntu a nganga za Nzambi watelama vantadisi a babonsono ye wayuvula Yesu : “ Kweti vutula diambu ko mu mabeti kamba mu ngeye ? ”
41014061	Kansi Yesu wakala napi ye kavutula diambu ko . Nkuluntu a nganga za Nzambi wanyuvula diaka : “ I ngeye Mesiya , Mwan'a Nzambi wutuzitisanga e ? ”
41014062	Yesu wavutula : “ I mono . Ye beno luna mona Mwan'a muntu vwendi va lubakala lwa Nzambi Atulendo twatonsono ; ye luna kummona mpe bu kana kwiza mu matuti
41014063	Buna nkuluntu a nganga za Nzambi wapasula binkuti biandi ye wakamba : “ Ka twena diaka nsatu a zimbangi ko .
41014064	Luwilu bu katieki Nzambi . Bwe lukembi ? ” Babonsono bakamba vo kafweti vondwa
41014065	Bantu bankaka banlobudila mante , bamfuka zizi ye banzuba zinkome ye bantela : “ Bakusa keti nani wukuzubidi . ” Ye baminkengi babaka Yesu ye bambanda zimbata
41014066	Petelo bu kakala ku ndimba va kianzala , kisadi kimosi kia nkento kia nkuluntu a nganga za Nzambi kiayiza .
41014067	Yandi wamona Petelo wakala yotilanga , watoma kuntala ye wantela : “ Ngeye mpe wakelenge ye Yesu mwisi Nazaleti . ”
41014068	Petelo katambudila ko , wakamba : “ Kinzeyi ko , kieti bakusa buzolele ta ko . ” Mboki Petelo wayenda ku mwelo wa lupangu . [ Ye koko diakokula
41014069	Kansi kisadi kiokio ( kiankento ) kiamona Petelo ye wabantika kamba diaka kwa bantu bakala vana : “ Muntu wowo i wumosi mu bawu . ”
41014070	Kansi Petelo katambudila diaka ko . Landila ntangu yankufi , bantu bakala vana bakamba diaka kwa Petelo : “ Kedika kwandi , ngeye mpe i wumosi mu bawu ; kadi ngeye i mwisi Ngalili . ”
41014071	Buna Petelo wabantika kamba : “ Nzambi mbangi , kizeyi muntu wowo wulweti vovila ko . Bika Nzambi kansemba vo ntele luvunu . ”
41014072	Vana vawu koko diakokula nkumbu yanzole buna Petelo wabambuka moyo mu mambu makuntela Yesu : “ Tekila koko diakokula nkumbu zole , ngeye wuna kamba nkumbu tatu vo kunzeyi ko . ” Buna Petelo wabantika dila
41015001	Mu nsiuka nsiuka , bakuluntu ba nganga za Nzambi ye bangudi za bantu , ye minlongi mia minsiku ye babonsono bankaka bazenganga mambu bakutakana mu baka nzengolo . Bawu bakanga Yesu zisieni , bantwala kwa Pilatu .
41015002	Pilatu wayuvula Yesu : “ Ngeye i ntinu a Bayudayo ? ” Yesu wavutula : “ Ngeye tele bo . ”
41015003	Bakuluntu ba nganga za Nzambi bafunda Yesu mu mambu mamingi mambi .
41015004	Buna Pilatu wayuvula diaka Yesu : “ Kweti vutula diambu mu mabeti kufundila ko ? ” Dimba mambu mamingi mingi mabeti kufundila .
41015005	Kansi Yesu kavutula kana diambu ko , buna Pilatu watoma yitukwa .
41015006	Konso ka nkembo wa Pasa , Pilatu wakala ye fu kia yambula nkole yimosi kimpwanza , ndiena walombwa kwa nkangu .
41015007	Muntu wumosi wabikwa Balaba wakala mu boloko ye bantu bankaka bavonda muntu mu ntangu nkangu wanangumukina mfumu awu .
41015008	Nkangu watombuka kwa Pilatu ye wabantika kunlomba dikakala ku bavangilanga mu konso ka nkembo wa Pasa .
41015009	Pilatu wabavutudila : “ Nga luzolele yaluyambudila ntinu a Bayudayo ? ”
41015010	Kadi yandi wazaya vo bakuluntu ba nganga za Nzambi banyekudila Yesu mu diambu dia maketo .
41015011	Kansi bakuluntu ba nganga za Nzambi basindisila nkangu mpasi vo Pilatu kakubayambudila Balaba .
41015012	Buna Pilatu wabayuvula diaka : “ Bwe luzolele kwa yandi wulweti bokidila : Ntinu a Bayudayo ? ”
41015013	Bawu baboka diaka : “ Wunkomisa va kulunsi ! ”
41015014	Pilatu wabayuvula : “ Nki a diambu diambi kavengi ? ” Kansi bawu baluta boka mu ngolo : “ Wunkomisa va kulunsi ! ”
41015015	Buna Pilatu wazola yangidika kangu , yandi wayambula kimpwanza Balaba . Mboki bu kamana zubisa Yesu sikoti , yandi wamvana mpasi vo bankoma va kulunsi .
41015016	Masoda matwala Yesu mu kati kwa nzo ya luyalu ya mfumu . Ye bawu babokila kabu dia masoda .
41015017	Bawu bavwika Yesu yunga kiambwaki
41015018	Mboki bawu babantika kumvana mbote , bakamba : “ Mbote , ntinu a Bayudayo ! ”
41015019	Banzuba tutu ku ntu , banlobudila mante ye bamfukamana bonso mu kunzitisa .
41015020	Bu bamana kunsakanana , bamvula yunga kiambwaki ye bamvwika binkuti biandi . Mboki bamvayikisa mu kwenda kunkoma va kulunsi .
41015021	Simoni mwisi Kilene walutila vana bu katuka ku mpatu . Yandi i se dia Alekisandele ye Lufo
41015022	Ye bawu batwala Yesu ku fulu kiena nkumbu Ngolongota , mbangudulu vo : “ Fulu kia visi kia mbata ntu . ”
41015023	Bawu bazola kunnwika vinu diasangwa ye Mile kansi Yesu kazola ko .
41015024	Mboki bawu bankoma va kulunsi ye batela binkuti biandi wadi mu zaya kionso kina baka muntumuntu
41015025	I mu lokula kia vwa kia nsiuka bakoma Yesu va kulunsi .
41015026	Mu baya diasonama bila kia nzengolo ya lufwa lwa Yesu , mwasonama mambu mama : “ Ntinu a Bayudayo . ”
41015027	Mu ntangu mosi , bawu bakoma mpe bimpumbulu biole va fulu kina . Wumosi wakomwa va kulunsi diakala ku lubakala ye wankaka diakala ku lumoso lwa Yesu . [
41015028	I bobo bwalunga masonukwa ma Nzambi mama : “ Yandi watangwa mu kabu dia bantu bavanganga mambu mambi
41015029	Bantu balutila vana batiaka Yesu ye banikusa ntu ; bakamba : “ Ebwee ! Kamba i ngeye wakele kambanga vo lenda bwisa nzo yanlongo ye tunga yankaka mu bilumbu bitatu
41015030	si wukivukisa ngeye kibeni mu mpasi ye kulumuka tuka va kulunsi ! ”
41015031	Bakuluntu ba nganga za Nzambi ye minlongi mia minsiku mpe baseva Yesu ye bavovasana : “ Yandi wavulusi bantu bankaka , kalendi kukivulusa ko .
41015032	Vo yandi i Mesiya , ntinu a Isaeli , kakulumuka bwabu tuka va kulunsi ; vo tumweni bo , tuna kunkwikila . ” Ye bawu bakomwa va ndambu a Yesu , bamfinga mpe .
41015033	Mu midi , nsi yayo yabwa mu tombe nate ye lokula kiantatu kunima midi .
41015034	Ye mu lokula kiokio kiantatu , Yesu waboka mu ngolo : “ Eloyi , Eloyi , lama sabakatani ? ” mbangudulu vo : ( “ Nzambi ami , Nzambi ami , mu diambu dia nki wuntekele nima
41015035	Bantu bankaka mu bawu bakala vana , bawa yandi ye bakamba : “ Dimbeno yandi weti bokila Eliya , kakunsadisa . ”
41015036	Wumosi mu bawu waziokila musaka-saka , wavwanga wo mu vinu diansa ye wasomika wo ku nsongi a tutu ye wamvana mpasi kanwa
41015037	Kansi Yesu waboka diaka mu ngolo ye wafwa .
41015038	Nlele wasadulwa mu kaka suku dianlongo wapasuka
41015039	Mfumu a kabu dia masoda nkama , wakisi Loma , wakala vantadisi a kulunsi dia Yesu bu kamona bonso bwafwila Yesu , wata : “ Kedika muntu wawu kedi Mwan'a Nzambi kibeni . ”
41015040	Bakento bamosi batelama kwanda ye bakala talanga . Vakati kwawu va kala : Maliya mwisi mbanz'a Mangadala , Maliya ngudi ya Yakobi wantwenia ye Yose , ye Salome .
41015041	Bawu bakala kwenda landanga Yesu ye bansadila bu kakala ku Ngalili . Bakento babingi bankaka mpe batombuka yandi ku Yelusalemi , bakala vana .
41015042	Mu nkokila tekila lumbu kiamvundulu , Yosefi mwisi mbanz' Alimataya
41015043	
41015044	Kansi Pilatu watoma yitukwa mu wa vo Yesu fwidingi . Yandi wabokidisa mfumu a nkam'a masoda ye wanyuvula kani vo Yesu ntama kafwidingi .
41015045	Pilatu bu kamana wa mvutu ya mfumu yoyo , yandi wavana luve kwa Yosefi mu baka nitu a Yesu .
41015046	Yosefi wasumba nlele wanzikila . Yandi wakulumuna nitu a Yesu ye wazinga yo va nlele wowo ye yandi wayenda yo tula mu mdiamu yazokulwa mu tadi . Mboki yandi wanengumuna tadi diadinene va mwelo wa ndiamu .
41015047	Maliya mwisi mbanz'a Mangadala ye Maliya ngudi ya Yakobi batala ye bamona vana va batula nitu ya Yesu .
41016001	Mu nkokila , lumbu kiamvundulu bu kiamana vioka , Maliya mwisi Mangadala , Salome ye Maliya ngudi ya Yakobi basumba mafuta mansunga mpasi benda bakusa mo mu nitu a Yesu .
41016002	Lumbu kialanda mu nsiuka nsiuka , ntangu bu yavayika , bawu bayenda ku ndiamu .
41016003	Bawu bayuvasana : “ Nani wuna kutunengumunina tadi mu katula dio va mwelo a ndiamu e ? ”
41016004	Kansi bawu bu batala ndiamu , bamona vo tadi dikele diadinene-dinene dinengomono va ndambu a ndiamu .
41016005	Buna bawu bakota mu ndiamu , ye mu kati bawu bamona toko dimosi diavwata zwele dianda diampembe , wavwanda ku lubakala . Bawu bamona wonga .
41016006	Kansi yandi wabatela : “ Ka lumonandi wonga ko . Beno lweti sosa Yesu mwisi Nazaleti wakomono , kena mwamu ko . Fulukidingi . Taleno fulu kibantudidi .
41016007	Bwabu lwenda kamba kwa Petelo ye kwa minlonguki miandi miankaka , vo : ‘ Yesu wukulutekelele ku Ngalili , i kuna luna kummona bonso bu kalutela
41016008	Buna bawu bavayika mu ndiamu ye bazioka ntatuki beni ye ndiamu kadi bazakama mu wonga . Ye bawu ka bakamba diambu kwa muntu ko mu diambu dia bakala ye wonga wawingi . [
41016009	Yesu bu kamana fuluka mu nsiuka wa lumbu kina kialanda , yandi wamonikina ntete kwa Maliya mwisi Mangadala , i mu yandi kavayikisa mpeve nsambodia zambi .
41016010	Yandi wayenda zayisa kwa bawu bakala kalanga ye Yesu , bawu bakala mu kiadi ye bakala dilanga .
41016011	Kansi bawu bu bawa makavova , vo Yesu wena moyo ye yandi wummweni , bawu ka bakunkwikila ko .
41016012	Mboki Yesu wakisonga mu mbonokono yankaka kwa minlonguki miole mu nzila bu bakala kwenda ku ndambu za mavata .
41016013	Bawu bavutuka ye bazayisa bo mpe kwa bankaka , kansi ka bakubakwikila kaka ko .
41016014	Kuzimunina , Yesu wakisonga kwa minlonguki miandi kumi ye wumosi bu bakala dianga va meza . Yandi wabasemba mu diambu dia bawu ka bakala ye minu ko ye mu diambu dia bawu bakanga ntima miawu . Ka bakwikila bantu bobo bamona Yesu wafulukidi ko .
41016015	Mboki yandi wabatela : “ Lwenda mu nza yamvimba ye lusamuna Nsamu Wambote kwa bantu babonsono
41016016	Konso muntu wuna kwikila ye wuna botukwa , yandi wuna vuluswa . Kansi konso muntu wuna lembwa kwikila wuna sembwa .
41016017	Ye bantu bana kwikila , bawu bana vanga bimangu biabi : bawu bana vayikisa mpeve zambi mu nkumbu ami , bawu bana vova ndinga zampa ;
41016018	vo bawu bana simba zinioka evo bana nwa bina bilenda vonda , bawu ka bana mona diambu diampasi ko . Bawu bana tensika moko va zimbevo ye zimbevo zina niaka . ”
41016019	Mfumu Yesu bu kamana vova kwa minlonguki , Nzambi wantombula ku zulu ye yandi wavwanda va lubakala lwa Nzambi .
41016020	Minlonguki miayenda samuna Nsamu Wambote kwakonsono . Mfumu wasala ye bawu ye wasiamisa mambu mawu mu bimangu bibavanga
42001001	Tata Teofile : Bantu babingi batonta sonika ndandani a mambu mamanalunga vakati kweto .
42001002	Bawu batusonga mo bonso bu matukambulwa kwa bamona mo tuka mbadukulu . I bawu bavewa mbebe mu samuna Masonukwa ma Nzambi .
42001003	I diawu mono mpe landila bu yatomene fiongunina nadede mamonsono mamana bwa tuka mbadukulu , mbweni dio diambote mu kusonikina ndandani a mawu .
42001004	Nsonekene mo mpasi vo watoma zaya kedika kia malongi mawalongwa .
42001005	Mu ntangu yakala Helode ntinu mu nsi ya Yuda , kwakala ngang'a Nzambi nkumbu andi Zakaliya . Yandi wakala ngang'a Nzambi mu kabu dia Abia . Nkento andi nkumbu andi Elisabeti , yandi wakala ntekololo ya Aloni , i nkuluntu a nganga za Nzambi .
42001006	Bawu bole bakala balunungu vantadisi a Nzambi ye batoma landa minsiku ye ntumunu zazo bia Mfumu bonso bufweni .
42001007	Kansi ka bakala ye mwana ko kadi Elisabeti wakala sita ye bawu bole bakala banuna .
42001008	Lumbu kimosi , Zakaliya wakala salanga salu kia kinganga Nzambi vantadisi a Nzambi kadi i yina ntangu yifweti sala nganga za kabu diandi .
42001009	Bonso bwakala fu kia banganga za Nzambi ku Yelusalemi . Bawu bata wadi mu sola nganga yifweti kota mu suku dianlongo dia Mfumu mu nzo yanlongo , mpasi kayoka nkayilu mia nsunga . Wadi diabwila Zakaliya .
42001010	Ye bantu babo basambila ku mbazi mu ntangu yayokwa minkayilu miansunga .
42001011	Buna mbasi ya Mfumu yamonika kwa Zakaliya , yawu yakala va lubakala lwa meza mayokulwa minkayilu miansunga .
42001012	Zakaliya bu kamona mbasi , wapamuka , yandi wakala wonga .
42001013	Kansi mbasi yantela : “ Zakaliya , kukalandi wonga ko , kadi Nzambi tambudi lusambulu lwaku , ye nkento aku Elisabeti wuna kubutila mwana wabakala , ngeye wuna wo vana nkumbu Yowani
42001014	Ngeye wuna kala kiese kiakingi ye bantu babingi bana yangalala mu mbutukulu andi .
42001015	Kadi yandi wuna kala wawunene vantadisi a Mfumu . Yandi kana nwa vinu ko ye ndwinu zankaka zikolwanga . Yandi si kafuluswa mu Mpeve ya Nlongo tuka mu vumu kia ngudi andi
42001016	Yandi wuna vutula ba Isaeli babingi kwa Mfumu , Nzambi awu .
42001017	Yandi si katekila ku ntwal'a Nzambi mu mpeve ye lulendo bia sala mu mbikudi Eliya . Yandi wuna wawasa mase ye bana bawu , yandi wuna balula bantu bakolamanga kwa Nzambi ku mayindu masungama ; yandi wuna kubikila Mfumu nkangu wakubama mu kuntambula . ”
42001018	Kansi Zakaliya wanyuvula : “ Bwe ngina zayila vo momo mena makedika ? Kadi mono ngieka wanuna ye nkento ami mpe wanunini . ”
42001019	Ye mbasi yamvutudila : “ Mono Ngabilieli
42001020	Kansi bu lembolo kwikila mu mambu mami , mpeleko mawu mana lunga ntangu bu yifweni , ngeye wuna kala baba . Kuna lenda vova diaka ko nate ye mambu momo malungidi . ”
42001021	Mu ntangu yoyo , bantu babo bavingila Zakaliya bayitukwa nki kazingidila ntangu yanda mu nzo yanlongo .
42001022	Kansi bu kavayika , kalenda vova kwa bawu ko , ye bantu bazaya vo yandi mweni mona-meso mu nzo yanlongo . Yandi wabalabikisa mu moko ye kavova ko .
42001023	Zakaliya wavutuka ku nzo andi , bilumbu biandi bia kisalu ku nzo yanlongo bu biamanisa .
42001024	Landila ntangu kwa , nkento andi Elisabeti wabaka zimi ye yandi wa swama ngonda tanu mu nzo . Yandi wata :
42001025	“ Tala mamvangidi Mfumu mu luzolo lwandi , yandi wunkatudi mu nsoni zimbweni vakati kwa bantu . ”
42001026	Mu ngonda yansambanu tuka Elisabeti kabaka zimi , Nzambi wafidisa mbasi Ngabiliele mu mbanza yimosi ku zunga kia Ngalili , yabikwa Nazaleti .
42001027	Nzambi wamfidisa kwa mwan'ankento
42001028	Mbasi yalwaka va kala Maliya ye yantela : “ Maliya , mbote ! Nzambi wukusolele , yandi wena yaku . ”
42001029	Mu mambu momo , Maliya wapamuka , yandi wakiyuvula : mbote yampila yoyo nki yeti bangula ?
42001030	Kansi mbasi yantela : “ Maliya , kukalandi wonga ko , kadi ngeye sololo kwa Nzambi .
42001031	Ngeye wuna baka zimi ye wuna buta mwana wabakala wuna kumvana nkumbu Yesu .
42001032	Yandi wuna kala wazayakana , ye yandi wuna bokudulwa mwan'a Nzambi yilutidi zangama . Mfumu Nzambi wuna kuntula ntinu bonso bwakala nkak'andi Davidi ,
42001033	I diawu Yesu , wuna yala mvimba mu Isaeli ye kimfumu kiandi kakilendi suka ko . ”
42001034	Kansi Maliya wayuvula kwa mbasi : “ Bwe momo mana vangamana kadi kizeyi bakala ko ? ”
42001035	Ye mbasi yamvutudila : “ Mpeve ya Nlongo yina kwiza va ngeye , ye lulendo lwa Nzambi wulutidi zangama luna kwiza va ngeye . I diawu mwana wuna butuka wuna bikwa wanlongo ye Mwan'a Nzambi .
42001036	Tala nkutu tata nkento aku Elisabeti wena ye zimi , mpeleko yandi wanunini ; bantu bakele kambanga vo kalendi buta ko , kansi bwabu yayi i ngonda yansambanu .
42001037	Kadi kakwena diambu dilenda lembana Nzambi ko . ”
42001038	Maliya wavutula : “ Mono yisadilanga Mfumu , bika bwakala bonso butele . ” Ye mbasi yayenda .
42001039	Mu lumbu bina kaka , Maliya wakubama nswalu ye wayenda ku mbanza yimosi ku tini kia nsi ya miongo mu Yuda .
42001040	Bu kalwaka , yandi wakota mu nzo ya Zakaliya ye wavana mbote kwa Elisabeti .
42001041	Elisabeti bu kawa kaka mbote yamvana Maliya , mwana wasunsumuka mu vumu kiandi . Elisabeti wafuluka kwa Mpeve ya Nlongo .
42001042	Ye waboka mu ngolo , wakamba : “ Ngeye lutidi sakumunwa kwa Nzambi mu bakento babo ye lusakumunu lwandi lwena mpe va mwana wuwuna buta .
42001043	Diambu diadi kwe ditukidi vo ngudi ya Mfumu ami yizi kuntala .
42001044	Kadi tala , mu ntangu yingwilu kaka mbote aku , mwana wena mu vumu kiami wusunsumukini mu kiese kiakingi .
42001045	Mu kiese wena , ngeye bu sidi vuvu vo makamba Mfumu mana vangama
42001046	Buna Maliya wata : “ Mwel'ami weti zitisa mavanga mamanene ma Mfumu ,
42001047	ye ntim'ami wena kiese kiakingi mu Nzambi , Mvuluzi ami ,
42001048	Kadi yandi wambambukidi moyo , mono sadi kiandi kialuyinunu . Ye tuka bwabu , mbandu zazo zina kumbika nkwa kiese ,
42001049	mu diambu dia Nzambi ya Tulendo wavengi mavanga mamanene . Nkumbu andi yena yanlongo ,
42001050	kadi yandi wusonganga nkenda mu ntangu zazonsono , kwa bawu bakumvuminanga .
42001051	Yandi wavengi mavanga malulendo mu ngolo za koko kwandi ye wamwangisi bantu babo bankwa mayama .
42001052	Yandi wabwisidi zimfumu zalulendo va bimfumu biawu ye wazangudi bawu bakuluka .
42001053	Yandi wayukutisi bena nsatu mu bima biambote kansi wavutudi bamvwama moko ye moko .
42001054	Yandi wasadisi sielo kiandi Isaeli ye yandi bambukidi moyo ye songele mbote andi ,
42001055	kwa Abalahami ye kwa kanda diandi , mu ntangu zazo bonso bwena nsilulu andi yikasila kwa zinkaka zeto . ”
42001056	Maliya wavwanda kwa Elisabeti fisidi ko nga ngonda tatu , mboki wavutuka ku nzo andi .
42001057	Ntangu yifweni buta Elisabeti bu yafwana , yandi wabuta mwana wabakala .
42001058	Mfinangani za Elisabeti ye bisi kanda diandi bu bawa vo Mfumu wukunsongele zola kwandi kwakwingi , bayiza yangalala ye yandi .
42001059	Mwana bu walungisa lumbu nana , bayiza wo zengisa ye bazola kumvana nkumbu ya se diandi , Zakaliya .
42001060	Kansi ngudi andi wakamba : “ Nkumbu andi Yowani . ”
42001061	Bawu bamvutudila : “ Kansi mu kanda diaku kamwena muntu wena ye nkumbu yoyo ko . ”
42001062	Ye bawu balabikisa se diandi mu kunyuvula keti nki a nkumbu kazolele vana kwa mwan'andi .
42001063	Zakaliya walomba fitadi fia nsonikina , va kasonika mambu mama : “ Nkumbu andi Yowani . ” Bawu babo bayitukwa mu diambu diodio .
42001064	Ye mu ntangu yoyo mpe , Zakaliya wabantika vova diaka , yandi wasika Nzambi mu ndinga yazanguka .
42001065	Buna , bisi zunga kiandi bamona wonga , bantu bamokina mambu momo mu ndambu yayo ya nsi ya miongo mu Yuda .
42001066	Babonsono bawa mo bakota mu mayindu ye bakiyuvula : “ Buna fimwana fiofio nani kana kala ? ” Mu kedika , lulendo lwa Mfumu lwakele yandi .
42001067	Zakaliya , se dia fimwana wafuluka kwa Mpeve ya Nlongo ye wabantika bikula mu mambu mama :
42001068	“ Bika Mfumu , Nzambi a Isaeli kasikwa , bu kayindudidi nkangu andi ye wubaveni kimpwanza .
42001069	Yandi watufidisi Mvuluzi walulendo mwisi kanda dia ntinu Davidi , sadi kiandi .
42001070	Bonso bukakamba tuka mu ntangu yantama mu nzila ya mimbikudi miandi mianlongo .
42001071	Yandi watusila vo si kakututabila kwa mintantu mieto , ye kwa lulendo lwa bawu babonsono bakutubelanga .
42001072	Mpasi vo kavanga mambote kwa zinkaka zeto , ye kabambukila luwawanu lwandi lwanlongo moyo .
42001073	Kadi Nzambi wadia ndefi kwa nkak'eto Abalahami ,
42001074	mu kututanina kwa lulendo lwa mintantu mieto , ye mpasi katuyambula twansadila kondwa wonga ,
42001075	ye twakala mu nkadulu yambote ye yasungama vantadisi andi , mu zingu kieto kiakio .
42001076	Mwan'ami , ngeye wuna bokudulwa mbikudi wa Nzambi wulutidi zangama . Kadi ngeye wuna tekila kuntwal'a Mfumu mu kunkubikila nzila ,
42001077	wuna ta kwa bantu bandi vo yandi wuna kubavulusa bu kalemvokele masumu mawu .
42001078	Kadi Nzambi eto wena ntima wankenda ye waluzolo . Yandi wuna kutukienzula mu kia kuna tuka mu zulu , kwawu kufwanane ye ntangu yitubukanga .
42001079	Ye kia koko kuna temuna bawu bena mu tombe ye nsisi za lufwa , ye mu kututwala mu nzil'a luvuvamu . ”
42001080	Yowani wakula , wasiama mu kimuntu kiandi . Yandi wavwanda ku makanga nate ye lumbu kikakukisonga kwa bantu Baisaeli .
42002001	Mu ntangu yina ntinu Angustu
42002002	Nsonomono yayi yantete yavangama mu ntangu yakala Kilenio mfumu mu zunga kia Siliya .
42002003	Buna babonsono bayenda kisonikisa , muntu muntu ku vata diandi dikavwilu .
42002004	Yosefi mpe wayenda tuka mu mbanza Nazaleti mu zunga kia Ngalili , watombuka ku Betelemi , mu zunga kia Yuda , mbanza yabutukila ntinu Davidi , kadi Yosefi i ntekololo ya Davidi ye mwisi kanda diandi .
42002005	Yandi wayenda kisonikisa ye Maliya , wubawizana makwela . Maliya wakala ye zimi .
42002006	Ye bu bakala ku Betelemi , ntangu yifweti buta Maliya yafwana .
42002007	Yandi wabuta mwana wabakala i mwan'andi wantete . Yandi wanzinga tende bianlele ye wanlambisa va dilanga bibulu kadi bawu ka bakala ye fulu mu nzo ya minzieti ko .
42002008	Mu ndambu yoyo ya nsi , mwakala mimvungi , bawu bakala kenganga makamba mawu ma bibulu ku minzanza mu mpimpa .
42002009	Mbasi ya Mfumu yabamonikina , ye nzitusu a Mfumu wabakienzula . Bawu bakala wonga wawingi .
42002010	Kansi mbasi yabakamba : “ Ka lukalandi wonga ko ! Kadi mono yilunatini nsamu wambote wuna toma yangidika bantu babo .
42002011	Mu mpimpa yayi , mu mbanza yabutulwa Davidi , Mvuluzi eno butulu , yandi i Klisto , Mfumu .
42002012	Ye dimbu ki luna kumbakudila i kiaki : Beno luna mona mwana wansombe wuzingulu tende bianlele ye lambukusu va dilanga bibulu . ”
42002013	Buna kabu diadingi dia zimbasi za zulu ntumbu kwiza bundana ye yandi , basika Nzambi , bakamba :
42002014	“ Nkembo kwa Nzambi wena ku zulu , ye luvuvamu va ntoto kwa bantu bakunyangidikanga ! ”
42002015	Zimbasi bu zavutuka ku zulu , bamimvungi bakambasana : “ Twendeno bwabu nate ye ku Betelemi mpasi twamona mambu momo mavangamane , matuzayikisi Mfumu . ”
42002016	Buna bayenda nswalu ye bamona Maliya ye Yosefi , ye mwana walambukuswa va dilanga bibulu .
42002017	Bu bamona mwana , bawu bazayikisa mabakambwa kwa mbasi mu diambu dia mwana wowo .
42002018	Babonsono bawa mambu makamba mimvungi , bayitukwa .
42002019	Kansi Maliya watoma lunda mambu momo mu ntim'andi ye wayindulanga mo .
42002020	Bamimvungi bavutuka . Bakembila ye basika Nzambi mu mamonsono mabawa ye mabamona bonso bwabakambila mo mbasi .
42002021	Landila lumbu nana , ntangu yifweti zengwa mwana yafwana , bamvana nkumbu : Yesu , i nkumbu yasonga mbasi tekila ngudi andi kakala ye zimi .
42002022	Bilumbu bia nkembo wa nsukudulu awu bu bialunga , bonso bwena minsiku mia Mose , Yosefi ye Maliya banata mwan'awu ku Yelusalemi mpasi bantula vantadisi a Mfumu ,
42002023	bonso bwasonama mu minsiku mia Mfumu : “ Konso mwana wantete vo wabakala mu vumu kia ngudi andi wuna yekulwa kwa Mfumu , ”
42002024	bawu bavana mpe minkayilu mia ngioka : biduka biole evo bana bole bamabembe bonso bwena ndombolo mu minsiku mia Mfumu .
42002025	Ku Yelusalemi kwakala muntu nkumbu andi Simeoni . Muntu wowo wakala wambote ye wavumina Nzambi , yandi wavingila mpulusu a Nzambi kwa Isaeli . Mpeve ya Nlongo yakala yandi .
42002026	Ye yawu yansonga vo kana kifwila ko nate ye bu kamweni Klisto wafiduswa tuka kwa Mfumu .
42002027	Simeoni wakota mu nzo yanlongo , mu ntwadusulu ya Mpeve ya Nlongo . Mu ntangu se ye ngudi bia Yesu banata mwan'awu mpasi vo mena mu ntumunu a minsiku malunguswa ,
42002028	Simeoni wabonga mwana mu moko mandi ye watonda Nzambi ebu :
42002029	“ Mfumu , bwabu yambula sielo kiaku kavunda mu luvuvamu kadi ngeye lungisi mambu maku .
42002030	Kadi mono mbweni mvuluzi mu meso mami ,
42002031	wuwafidisi vantadisi a bantu babonsono .
42002032	Yandi i kia kuna zayikisa luzolo lwaku kwa makanda mamonsono mankaka mu nza ye kuna nata nkembo kwa bantu baku , Isaeli . ”
42002033	Tata ye ngudi bia Yesu bayitukwa mu mambu mavova Simeoni mu mwana .
42002034	Simeoni wabasakumuna mboki wakamba kwa Maliya ngudi ya Yesu : “ Tala , mwana wawu wasolwa kwa Nzambi mu bwisa ye mu tedimisa bantu babingi mu Isaeli . I dimbu kia Nzambi kina banguswa .
42002035	Ye mayindu maswama mu ntima miamingi mana zayikuswa . Kansi ngeye , Maliya wuna mona kwama mu ntima bonso muntu bazokele mbele yanda . ”
42002036	Kwakala mbikudi wankento , Ana , yandi i mwan'a Fanueli mu kanda dia Aseli . Ana wakala wanuna , yandi wazinga mvu nsambodia ye bakala diandi dikakwela bu kakala ntwenia .
42002037	Yandi wazinga mimvu lunana ye ya landila mfwilu a bakala diandi . Yandi ka sisa nzo yanlongo ko kansi wasadila Nzambi mu mbinunu a nsoki ye mu tusambulu mpimpa ye mwini .
42002038	Mu ntangu yoyo mpe Ana walwaka , watonda kwa Nzambi . Ye wavovila mu diambu dia Yesu kwa babonsono bavingilanga mpulusu a Isaeli .
42002039	Yosefi ye Maliya bu bamana lungisa mamo bonso bwalomba minsiku mia Mfumu , bavutuka kwawu ku Ngalili mu mbanza Nazaleti mu bavwanda .
42002040	Mwana wakula , wakola ye wazala mu ndwenga . Nlemvo wa Nzambi wakala yandi .
42002041	Konso mvu , se ye ngudi bia Yesu bayenda ku Yelusalemi ku nkembo wa Pasa .
42002042	Yesu bu kalungisa mvu kumi ye miole
42002043	Nkembo bu wamanisa , bawu bavutuka kansi Yesu wasala mu Yelusalemi . S'andi ye ngudi andi ka bazaya dio ko .
42002044	Bawu babanza vo Yesu wakala mu kabu dia bantu badiata ye bawu , buna bawu badiata lumbu kiamvimba , mboki babantika kunsosa kwa bibuti biawu ye babazayane .
42002045	Kansi ka bakummona ko . Bavutuka ku Yelusalemi mu kuntomba .
42002046	Lumbu kiantatu bammona vwendi vakati dia minlongi . Yandi wakala badimbanga ye yuvulanga biuvu .
42002047	Babonsono bawa mambu mandi bayitukwa mu nzayilu zandi ye mvutu zandi .
42002048	S'andi ye ngudi andi bu bammona , bawu bayitukwa ye ngudi andi wantela : “ O mwana , bila nki watuvangidi mambu mama ? Tala , s'aku ye mono twakutombele mu wonga ye zakama . ”
42002049	Yandi wabavutudila : “ Bila nki lwakuntombele ? Ka lwazeyi ko vo mfweti kala mu Nzo a S'ami
42002050	Kansi bawu ka babakusa mambu makabatela ko .
42002051	Yesu wayenda yawu ku Nazaleti , yandi wabatumamana . Ngudi andi watoma lunda mambu mamonsono mu ntim'andi .
42002052	Yesu wakula , ye ndwenga zandi zatatamana kulama . Wazolakana kwa Nzambi ye kwa bantu .
42003001	Mu mvu wa kumi ye tanu wa kintinu kia Tibelio
42003002	Ana ye Kayafa bakala bakuluntu ba nganga za Nzambi . Mu ntangu yina Masonukwa ma Nzambi mayiza kwa Yowani mwan'a Zakaliya ku makanga .
42003003	Buna Yowani wazieta mu kinzungidila kia nsi kiakio kia nto ya Yolodani , yandi wasamuna : “ Lusoba nkadulu
42003004	Buna mambu masonika mbikudi Yesaya mu nkand'andi malunga : “ Nding'a wumosi wusamunanga mu makanga : Lukubika nzil'a Mfumu , lusungika binzila-nzila biandi .
42003005	Mindimba miamo mina fuluzwa , miongo miamo miaminene ye miafioti mina kululwa nzila zakondama zina sungukwa , nzila za mabulu zina lendumunwa
42003006	ye babo bana mona bonso Nzambi kana kutuvulusa . ”
42003007	Makabu ma bantu mayiza kwa Yowani mpasi kababotika . Yandi wabatela : “ Lu bankwa kadulu bonso kia mfwenge ! Nani walulwengese mu tina mfundusu a Nzambi yeti kwiza ?
42003008	I diawu luvanga kweno mavanga masonganga vo lwasobele nkadulu eno ye ka luyindulandi ko vo Abalahami i nkulu eno . Kadi mono ilukembi : Nzambi lenda vana nkuna kwa Abalahami mu matadi mama .
42003009	Bwabu kiubi kieka lukufi mu zenga nti mu mianzi , i diawu wonso nti wulembolo buta mbutu wuna zengwa ye loswa ku tiya . ”
42003010	Bantu mu makabu bayuvula kwa Yowani : “ Bwabu beto nki twavanga ? ”
42003011	Yandi wavutula kwa bawu : “ Wonso wena ye binkuti biole , kavana kimosi kwa muntu kondolo kinkuti , ye wonso wena ye madia kakabula kwa bakondolo . ”
42003012	Mintambudi mia mpaku mpe miayiza mu botukwa , bawu bayuvula Yowani : “ Nlongi beto nki tufweti vanga ? ”
42003013	Yandi wabavutudila : “ Ka lutambulandi ntalu a mpaku yilutidi yina yazengwa ko . ”
42003014	Masoda mpe manyuvula : “ Mboki beto , nki twasa ? ” Yowani wabavutudila : “ Ka lubakandi mbongo za muntu mu kingolo evo mu mvumusu ko , ye ka mu mfundulu za luvunu ko kansi luyangalala kaka mu mfutu mieno . ”
42003015	Bantu bavingila mu vuvu ye muntu muntu wakiyuvula : Yowani ka yandi ko Mesiya ?
42003016	Kansi Yowani wakamba kwa bawu babo : “ Mono ngieti kulubotika mu maza kansi muntu wundutidi lulendo weti kwiza , kiena nkutu wafwana mu kutula nsinga nsampatu zandi ko . Yandi wuna kulubotika mu Mpeve ya Nlongo ye mu tiya .
42003017	Yandi wena ye kiyungulu va koko mu vambula mimbutu ye bititi . Yandi wuna yonzika mimbutu miamio mu lundulu ye wuna yoka bititi ku tiya tulembwa zimanga . ”
42003018	Mu nzila zazingi zankaka Yowani wasamuna Nsamu Wambote kwa bantu , ye wababombidila mu soba nkadulu awu .
42003019	I buna Yowani wasemba nyadi Helode kadi yandi wabonga nkento wa mbut'andi Filipo , ye mu mavanga mankaka mambi makavanga .
42003020	Va ntandu a momo mamonsono , Helode wakudikila diaka diankaka diambi : Yandi watudisa Yowani mu boloko .
42003021	Bantu babonsono bu bamana botukwa , Yesu mpe wabotukwa . Bu kakala sambilanga , zulu diazibuka ,
42003022	Mpeve ya Nlongo yayiza va yandi mu lunitu bonso lwa bembe . Ndinga yatuka ku zulu yawakana : “ Ngeye i mwan'ami wuntomene zola , mu ngeye mwena kiese kiami kiakio . ”
42003023	Yesu bu kabantika salu kiandi , yandi wakala makumatatu ma mimvu . Yandi wakala mwan'a Yosefi bonso bu babanza , ye Yosefi i mwan'a Eli ,
42003024	mwan'a Matati , mwan'a Levi , mwan'a Meleki , mwan'a Yanai , mwan'a Yosefi ,
42003025	mwan'a Matatiya , mwan'a Amosi , mwan'a Nahumi , mwan'a Eseli , mwan'a Nangayi ,
42003026	mwan'a Mahati , mwan'a Matatiya , mwan'a Semeini , mwan'a Yoseki , mwan'a Yoda ,
42003027	mwan'a Yoanani , mwan'a Lesa , mwan'a Zelubabeli , mwan'a Salatieli , mwan'a Neli ,
42003028	mwan'a Meleki , mwan' Adi , mwan'a Kosami , mwan'a Elimadami , mwan'a Eli ,
42003029	mwan'a Yesu , mwan'a Eliezeli , mwan'a Yolimi , mwan'a Matati , mwan'a Levi ,
42003030	mwan'a Simeoni , mwan'a Yuda , mwan'a Yosefi , mwan'a Yonami , mwan'a Eliyakimi ,
42003031	mwan'a Melea , mwan'a Mena , mwan'a Matata , mwan'a Natani , mwan'a Davidi ,
42003032	mwan'a Isayi , mwan'a Yobedi , mwan'a Boazi , mwan'a Sala , mwan'a Nasoni ,
42003033	mwan'a Aminadabi , mwan'a Adamini , mwan'a Alani , mwan'a Heselomiyi , mwan'a Felesi , mwan'a Yuda ,
42003034	mwan'a Yakobi , mwan'a Isaki , mwan'a Abalahami , mwan'a Tela , mwan'a Naholi ,
42003035	mwan'a Saluki , mwan'a Lengu , mwan'a Faleki , mwan'a Ebeli , mwan'a Sela ,
42003036	mwan'a Kayinami , mwan'a Alefakasadi , mwan'a Semi , mwan'a Nowa , mwan'a Lameki ,
42003037	mwan'a Matusala , mwan'a Henoki , mwan'a Yaleti , mwan'a Malelehedi , mwan'a Kayinami ,
42003038	mwan'a Enosi , mwan'a Seti , mwan'a Adami , mwan'a Nzambi .
42004001	Yesu wavutuka tuka ku nto ya Yolodani wafuluswa kwa Mpeve ya Nlongo , ye Mpeve yannata ku makanga .
42004002	Kuna yandi watontwa kwa Satana mu makumaya ma bilumbu . Mu bilumbu bina , Yesu kadia kima kimosi ko ye ku nima , Yesu wamona nsatu .
42004003	Buna Satana wantela : “ Vo mu kedika ngeye i mwan'a Nzambi , tuma tadi diadi diakituka dimpa . ”
42004004	Kansi Yesu wavutula kwa yandi : “ Ebu bwasonukwa mu nkand'a Nzambi vo : ‘ Luzingu lwa muntu kalwena mu dimpa kaka ko . ’ ”
42004005	Satana wanata Yesu va fulu kiazangama , yandi wansonga bintinu biabionsono bia nza mu nkumbu mosi .
42004006	Ye yandi wantela : “ Ngina kuvana lulendo lwalu lwalonsono ye minkembo mia bintinu biabi kadi mono yavewa bio ye ndenda mio vana kwa wonso wunzolele .
42004007	Vo wuna fukama ye kunsambila , buna biabi biabio bina kala biaku . ”
42004008	Yesu wavutula kwa yandi : “ Ebu bwasonama mu nkand'a Nzambi : ‘ Sambila Mfumu , Nzambi aku ye yandi kaka fweti sadila . ’ ”
42004009	Satana wanata diaka Yesu ku Yelusalemi , yandi wantula va zulu a nludi wa nzo yanlongo ye wantela : “ Vo ngeye i mwana Nzambi wukituba va nsi ;
42004010	kadi ebu bwasonama mu nkand'a Nzambi : ‘ Nzambi si katuma zimbasi zandi zina kukeba , ’
42004011	ye ebu bwasonama diaka : ‘ Zawu zina kuyaka ye kuna ta sakuba mu tadi ko ! ’ ”
42004012	Yesu wamvutudila : “ Ebu bwasonama : ‘ Kutontandi Mfumu , Nzambi aku ko . ’ ”
42004013	Satana bu kamana tonta Yesu mu nzila zazonsono , yandi watatukila Yesu nate ye mu ntangu zankaka
42004014	Yesu wavutuka ku Ngalili mu lulendo lwa Mpeve ya Nlongo . Nsangu zandi zamwangana mu tini kia nsi kiakionsono kia kinzungidila .
42004015	Yandi walonga mu nzo zawu za tukutukunu , ye bantu babo bakunzitisa .
42004016	Yesu wayenda ku Nazaleti ku kakudila . Yandi wakota mu nzo ya tukutukunu bonso bwakala fu kiandi mu lumbu kiamvudulu . Yandi watelama mu tanga Masonukwa ma Nzambi .
42004017	Kisadi kialunda nkand'a Nzambi wantambika nkand'a mbikudi Yesaya . Yesu wazingumuna wo ye wamona fulu kiasonama bonso ebu :
42004018	“ Mpeve ya Mfumu yena va mono , Yandi wansola mu samuna Nsamu Wambote kwa bamputu , Yandi wamfidisi mu kamba kwa bakangwa vo bana yambulwa ye kwa bampofo vo bana mona diaka , ye mu yambula kimpwanza bawu bakwamuswanga ,
42004019	ye mboki mu samuna mvu wuna songa Mfumu nlemvo andi kwa bantu . ”
42004020	Bu kamana tanga , Yesu wazinga nkanda , wavutula wo kwa kisadi kia nzo ya tukutukunu ye wavwanda mu longa . Bantu babo mu nzo ya tukutukunu bansungamana .
42004021	Yandi wabantika kubatela : “ Mambu ma nkanda wawu mavangamane lumbu kiaki kiluwilu mo . ”
42004022	Babonsono bayangalala mu Yesu , bayitukwa mu mambu mambote , manlemvo mavayika mu nw'andi . Bawu bakamba : “ Kansi wawu mbe i mwana Yosefi ? ”
42004023	Yesu wata kwa bawu : “ Mu kedika , nzeyi vo beno si lwantela ngana yayi : ‘ Mbuki , wukiniakisa nge kibeni . ’ Luna kuntela diaka : ‘ Mamonsono matwawilu mawavengi mu Kafenawumi , vanga mo mpe mwamu , mu mbanza ya ngeye kibeni . ’ ”
42004024	Yandi wakudikila diaka : “ Mu kedika , mono ngieti dio kulutela : ka mbikudi wumosi ko wutoma tambulwanga mu mbanz' andi yambutukila .
42004025	Mu kedika kiakio , mono ngieti dio kulutela : Mafwola mamingi makala mu Isaeli mu ntangu ya Eliya , mvula bu zakangama mu mimvu mitatu ye ndambu ye nsatu yangolo yakota mu nsi yamvimba .
42004026	Mpeleko diodio , Nzambi kafidisa Eliya kwa nkento wumosi mu bawu ko , vo ka kwa nkento wumosi kaka wa zinga ku Salepeta mu zunga kia Sidoni ko .
42004027	Mu ntangu ya mbikudi Elisa , bankwa bwazi mpe babingi bakala mu Isaeli ka wumosi mu bawu ko waniakuswa kansi Namani kaka , mwisi Siliya . ”
42004028	Babonsono bakala mu nzo ya tukutukunu bafuluka mu nganzi bu bawa mambu momo .
42004029	Bawu batelama , bavayikisa Yesu mu kingolo nate ye ku mbazi a mbanza , bannata va benga dia mongo watungulwa mbanz'awu mpasi bannunguna kuna banda .
42004030	Kansi yandi waluta vakati kwawu , wayenda kwandi .
42004031	Buna Yesu wakulumuka ku mbanz'a Kafenawumi mu zunga kia Ngalili , ye kuna yandi walonga mu lumbu kiamvudulu .
42004032	Bawu batoma yitukwa mu malongi mandi kadi mambu mandi makala malulendo .
42004033	Mu nzo ya tukutukunu mwakala muntu wayalwa kwa mpeve yambi . Yandi waboka mu ndinga yangolo :
42004034	“ A ! Nki a mambu twena yaku , Yesu mwisi Nazaleti ? Ye ngeye wizidi mu kutukum'e ? Mono nzeyi ngeye nani wena : Ngeye i Wanlongo , wafiduswa tuka kwa Nzambi ! ”
42004035	Yesu wasemba mpeve yambi , wantela : “ Kanga nwa ye vayika mu yandi ! ” Mpeve yambi yalumba muntu wowo va ntoto vakati kwa bantu , yakatuka mu yandi , ye kayakumvanga diambu diambi ko .
42004036	Bantu babonsono bayitukwa ye bakambasana : “ Nki a mpila mambu mama ? Muntu wawu wutumanga mu ngolo ye mu lulendo mpeve zambi ye zawu zivayikanga . ”
42004037	Ye nsangu za Yesu zamwangana mu kinzungidila kiakio kia mbanza Kafenawumi .
42004038	Yesu wavayika mu nzo ya tukutukunu ye wayenda mu nzo ya Simoni . Nzitu wa Simoni wankento wakala ye yuku-yuku diangolo . Bawu balomba kwa Yesu mu kuniakisa .
42004039	Yesu wayenda ye watelama lukufi ye mbevo , mu lulendo , Yesu wakamba mu kingolo kwa yuku-yuku : “ Manisa , ” ye yuku-yuku diamanisa . Nkento ntumbu telama ye yandi wabakubikila meza .
42004040	Ntangu bu yadimina , bantu banata kwa Yesu mbevo zazo zakala ye mayela ma mpila mu mpila . Yandi watula moko kwa wumosi wumosi mu zawu ye wabaniakisa .
42004041	Mpeve zambi mpe zavayika mu babingi mu bawu , zaboka : “ Ngeye i mwan'a Nzambi ! ” Kansi Yesu wasemba zo ye wakanikina zo mu vova kadi zawu zazaya vo yandi i Mesiya .
42004042	Bwisi bu bwakia , Yesu wavayika mu mbanza ye wayenda ku fulu kiaswama . Makabu ma bantu mabantika kunsosa ye bu bammona , batonta kunsimbidila mpasi kalembwa kwenda .
42004043	Kansi Yesu wabatela : “ Mono mfweti samuna Nsamu Wambote wa Kimfumu kia Nzambi kwa mbanza zankaka mpe kadi i mu diodio Nzambi kamfidisila . ”
42004044	Ye yandi walonga mu nzo za tukutukunu mu nsi ya Bayudayo
42005001	Lumbu kimosi , Yesu watelama va kumu dia zanga dia Ngenesaleti
42005002	Yandi wamona minlungu miole miakangama va kumu : mintambi mia mbizi bakulumuka ye basukula mpwasa zawu .
42005003	Yesu wakota mu nlungu wumosi wakala wa Simoni ye yandi wanlomba katatuka fioti ye kumu . Yesu wavwanda mu nlungu ye wabantika longa kabu dia bantu .
42005004	Bu kamanisa mu vova , yandi wavova kwa Simoni : “ Pusa nlungu va fulu kia sunda , mboki , loseno mpwasa mpasi lwabaka mbizi . ”
42005005	Simoni wamvutudila : “ Mfumu , tusedi mu ngolo mpimpa yamvimba mu tamba mbizi kansi ka tubeki kima ko . Kansi bonso butele , si yalosa mpwasa . ”
42005006	Bawu balosa mpwasa ye babaka mbizi zazingi nate ye mpwas'awu yabantika pasuka .
42005007	Buna balabikisa mintambi yawu miakala mu minlungu miankaka mpasi biza kubasadisa . Bawu bayiza , mu kintwadi , bafulusa minlungu miole mu mbizi zazingi , nate ye miakala lukufi ye diama .
42005008	Bu kamona mambu momo , Simoni Petelo wafukama vantadisi a Yesu wakamba : “ Mfumu wuntatukila kadi mono i bakala diasumuka ! ”
42005009	Simoni wamona nsisi ye babonsono bakala yandi , mu diambu dia mbizi za mpila yina zi babaka .
42005010	Yakobi ye Yowani mpe , bana ba Zebedayi , basala kintwadi ye Simoni batoma yitukwa . Kansi Yesu watela kwa Simoni : “ Kumonandi wonga ko , tuka bwabu ngeye wuna tambanga bantu . ”
42005011	Babenda minlungu miawu ku simu , bayambula biabo ye balanda Yesu .
42005012	Yesu bu kakala mu mbanza yimosi , muntu wumosi wafuluka kwa bwazi wammona . Yandi wafukama , zidi kiatala va ntoto ye walomba Yesu mu mambu mama : “ Mfumu vo zolele , wulenda kumpedisa . ”
42005013	Yesu wantensika koko ye wakamba : “ Mono , nzolele bo , vedila kwaku . ” Mboki , bwazi ntumbu manisa mu muntu wowo .
42005014	Yesu wansikidikisa vo : “ Kukambandi wo kwa muntu ko kansi wenda wakisonga kwa ngang'a Nzambi bonso bu weka , ye vana nkayilu wa kimbangi bonso bwatuma Mose mu songa vo ngeye nieki . ”
42005015	Kansi nsangu za Yesu zaluta toma mwangana , makabu ma bantu mayiza kutakana kwa yandi mu kundimba ye mu saduswa mu bimbevo biawu .
42005016	Kansi Yesu wayenda mu bifulu biaswama , kuna kasambila .
42005017	Lumbu kimosi Yesu bu kakala longanga , Bafalisi ye Minlongi mia minsiku bavwanda vana . Bawu batuka mu mavata mamo ma mu Ngalili , ma mu Yuda ye mu mbanz'a Yelusalemi mpe . Lulendo lwa Mfumu lwakala ye Yesu , mu lwawu waniakisa zimbevo .
42005018	Babakala bayiza , bawu banata muntu wazelangana nitu va zulu mfulu , ye batonta mu kunkotisa mu nzo ye kuntula vantadisi a Yesu .
42005019	Kansi mu diambu dia kabu dia bantu diadingi , bawu balembana mona nzila mu kunkotisa . Buna bannata ku zulu a nludi , bazibula findambu fianludi , ye bankulumuna va mfulu , vakati dia bantu , vantadisi a Yesu .
42005020	Yesu bu kamona minu kiawu , yandi watela kwa mbevo : “ Masumu maku malemvokolo . ”
42005021	Minlongi mia minsiku ye Bafalisi babantika kiyindusa : “ Muntu wawu i nani , weti vweza Nzambi ? Nani lenda lemvukila masumu , vo ka Nzambi kaka ko ! ”
42005022	Kansi Yesu wazaya mayindu mawu ye wabatela : “ Bila nki luyindudi mambu momo mu ntima mieno ?
42005023	Nki bilutidi nayaki-yaki mu vova , i mu kamba : ‘ Masumu maku malemvokolo , ’ evo i mu kamba : ‘ Telama ye diat'e ? ’
42005024	Kansi lufweti zaya vo : Mwan'a muntu wena ye lulendo mu lemvukila masumu va ntoto . ” Buna wakamba kwa muntu wazelangana nitu : “ Mono ntele kwa ngeye : telama , bonga mfulu aku ye vutuka ku nzo aku ! ”
42005025	Mu ntangu yoyo kaka , yandi watelama vantadisi a babo , wabonga mfulu yikalambalala ye wayenda ku nzo andi , wazitisa Nzambi .
42005026	Babonsono bayitukwa beni , bafuluka kwa wonga ye bazitisa Nzambi . Bakamba : “ Lumbu kiaki tumweni matwalembo teka mona ! ”
42005027	Landila momo , Yesu wavayika ye wamona muntu wutambulanga mpaku , nkumbu andi Levi , wavwanda va meza mandi ma kisalu . Yesu wantela : “ Wundanda . ”
42005028	Levi watelama va kakala , wasisa biabio vana ye walanda Yesu .
42005029	Mboki Levi wadikisa nkembo wawunene mu nzo andi mu diambu dia Yesu ; kabu diadingi dia mintambudi mia mpaku ye bankaka mpe bakala yawu va meza .
42005030	Bafalisi ye Minlongi mia minsiku miakala ku ndambu awu bavunguta , bawu batela kwa minlonguki mia Yesu : “ Bila nki ludianga ye lunwanga ye batambulanga mpaku ye bankaka basumuk'e ? ”
42005031	Bu kawa mambu momo , Yesu wavutula kwa bawu : “ Bantu bena mavimpi ka bena nsatu a mbuki ko , kansi i bena kimbevo .
42005032	Mono kiayiza bokila bawu bena nkadulu yasungama ko , kansi bawu basumuka mpasi basoba nkadulu . ”
42005033	Bantu batela kwa Yesu : “ Ntangu zazingi ; minlonguki mia Yowani baminanga nsoki ye sambila , minlonguki mia Bafalisi mpe mivanganga bumosi , kansi mia ngeye mitatamananga mu dia ye nwa . ”
42005034	Yesu wabavutudila : “ Kadi beno lulenda sa vo bakundi ba bakala dieti vangulwa nkembo walongo balembwa dia mu ntangu yibena yandi e ? Ka lulendi ko .
42005035	Kansi ntangu yeti kwiza yina katulwa toko diankembo vakati kwawu , mu bina bilumbu , bawu bana mina nsoki . ”
42005036	Yesu wabatela diaka ngana yayi : “ Kavena muntu ko lenda pasula ndambu a tenda mu kinkuti kiamona mpasi kalonda kinkuti kiankulu ; vo i bonso bobo buna yandi wuna tiazuna kinkuti kiamona ye tenda kiamona kakina fwanana ye kinkuti kiankulu ko .
42005037	Ye muntu kalendi tula malavu mamona mu nkutu
42005038	Kansi malavu mamona mafweti tulwa mu nkutu zamona .
42005039	Ye muntu nwini malavu mankulu kazolanga nwa mamona ko . Kadi yandi wukambanga : ‘ Mankulu mabote . ’ ”
42006001	Mu lumbu kiamvudulu , Yesu walutila mu zimpatu za nginga zibokudulwanga ble . Minlonguki miandi miakola mintu mia nsesa bawu bazokuna mio mu moko mawu ye badia mbutu .
42006002	Bafalisi bankaka bakala vana bakamba : “ Mu diambu dia nki luvangidi makanukunwa mu nsiku mieto mu lumbu kiamvudulu e ? ”
42006003	Kansi Yesu wabavutudila : “ Beno ka lwatanga masala Davidi ye bantu bandi ko lumbu kimosi kibakala nsatu e ?
42006004	Yandi wakota mu nzo yanlongo , wabonga mampa mavanwa nkayilu kwa Nzambi , wadia ye wavana kwa bakala yandi , mpeleko mu minsiku mieto , luve lwavewa kaka kwa banganga za Nzambi mu dia mo . ”
42006005	Ye Yesu wabatela diaka : “ Mwan'a Muntu i mfumu a lumbu kiamvudulu . ”
42006006	Lumbu kiankaka kiamvundulu , Yesu wakota mu nzo yimosi ya tukutukunu ye wabantika longa . Muna mwakala muntu , wakala ye koko kwalubakala kwasioka .
42006007	Minlongi mia minsiku ye Bafalisi batoma sungamana Yesu mu tala vo wuna niakisa mu lumbu kiamvudulu , mpasi vo bambaka diambu dibana kumfundila .
42006008	Kansi Yesu wazaya mayindu mawu ; yandi watela kwa muntu wakala ye koko kwasioka : “ Telama ye wiza vantadisi a babo . ” Buna yandi watelama vana .
42006009	Mboki Yesu wakamba : “ Ngieti kuluyuvula : Nki kiena luve mu nsiku mieto ? I mu vanga mambote evo i mu vanga mambi mu lumbu kiamvudulu ? I mu vulusa moyo wa muntu evo mu fwasa wo ? ”
42006010	Yesu watala babonsono mboki watela kwa muntu wowo : “ Lambula koko kwaku . ” Yandi walambula ko ye koko kwandi kwaniaka .
42006011	Buna bawu bafuluka mu nganzi zangolo ye bayuvasana bwe balenda vanga kwa Yesu .
42006012	Mu ntangu yina . Yesu watombuka va mongo ; vana wasambila Nzambi mpimpa yamvimba .
42006013	Bwisi bu bwakia , yandi wabokila minlonguki miandi ye mu bawu yandi wasola kumi ye miole bakavana nkumbu zintumwa :
42006014	Simoni , wukavana mpe nkumbu Petelo , ye mpangi andi Andele , Yakobi ye Yowani , Filipo ye Batolomayi ,
42006015	Matayi ye Toma , Yakobi mwan'a Alafayi
42006016	Yuda mwan'a Yakobi
42006017	Yesu ye zintumwa bakulumuka mongo , yandi watelama va fulu kimosi kialendumuka , vana va kala kabu diadingi dia minlonguki miandi . Vana va kala mpe diaka kabu diadinene dia bantu batuka mu nsi yayo ya Yuda
42006018	Bawu bayiza mu kundimba ye mu niakuswa mu bimbevo biawu . Bawu bakwamuswa kwa mpeve zambi mpe baniaka .
42006019	Bantu babo basosa mu butana Yesu , kadi lulendo lwavayika mu yandi ye lwaniakisa babonsono .
42006020	Buna Yesu watala minlonguki miandi , wabatela : “ Lukala kiese , beno lwena bamputu , kadi Kimfumu kia Nzambi kieno kiena !
42006021	“ Lukala kiese , beno lweti fwa nsatu bwabu , kadi beno luna yukuta madia ! “ Lukala kiese , beno ludilanga bwabu kadi beno luna seva !
42006022	“ Lukala kiese vo bantu bakulubelanga , bakulukatulanga va bena , ye bakulufinganga ye bakambanga vo beno lubantu bambi mu diambu dia Mwan'a muntu .
42006023	Luyangalala ye ludumuka mu kiese momo bu mana lwaka , kadi nsendo wawingi weti kuluvingila ku zulu ; kadi i buna zinkaka zawu bakala kwamisanga mimbikudi !
42006024	“ Kansi kiadi kwa beno lwena bamvwama , kadi beno lukibakidi biese bieno !
42006025	“ Kiadi kwa beno lwena ye biabio biafwana bwabu , kadi beno luna fwa nsatu ! “ Kiadi kwa beno lusevanga bwabu kadi beno luna kala mu nzungu ye luna dila !
42006026	“ Kiadi kwa beno vo bantu babo bakambanga mambote mu beno , kadi i buna mpe zinkaka zawu bakala vanganga kwa mimbikudi mia luvunu ! ”
42006027	“ Kansi kwa beno lweti kundimba , mono yilutelele : Luzolanga mintantu mieno , luvanganga mambote kwa bakulubelanga ,
42006028	lusakumunanga bawu bakulusinganga ye lusambidilanga bawu bakulusadilanga mambi .
42006029	Vo muntu wukubendi va bundi dimosi , wumvana diankaka mpe kabanda , vo muntu bongele yunga kiaku , wunyambula mpe kabaka kinkuti kiaku .
42006030	Vana kwa wonso wonso muntu wukulombele kima ye vo muntu wukubeki kima , kuvutukandi lomba kio ko .
42006031	Luvanga kwa bantu bankaka bonso buluzolele bawu bakuluvangila
42006032	“ Vo beno luzolanga kaka bakuluzolanga , buna nki a nsendo wavanguka lweti vingila ? Kadi bantu basumuka mpe bazolanga bawu bakubazolanga .
42006033	Ye vo luvanganga kaka mambote kwa bawu bakuluvangilanga mo , buna nki a nsendo wavanguka lweti vingila ? Kadi bantu basumuka mpe bavanganga bumosi .
42006034	Ye mboki vo lusompisanga kaka kwa bantu baluyindulanga vo bafweti kuluvutudila kaka , buna nki a nlemvo lweti vingila ? Bantu basumuka mpe basompisanga kwa bayawu basumuka mpasi bavutudulwa kina kisompolo .
42006035	Kansi beno , luzola mintantu mieno , lubavangila mambote , ye lusompisa kondwa vuvu kia vutudulwa . Beno luna tambula nsendo wawingi ye beno luna kala bana ba Nzambi yatoma zangama . Kadi yandi wena wambote kwa bantu bobo balembwa bambukilanga moyo kwa bayawu bakubavangila mambote , ye kwa bambi .
42006036	Lukala bafuluka kwa kinkenda bonso S'eno kena nkwa kinkenda . ”
42006037	“ Ka lufundisandi bantu bankaka ko , ye Nzambi kana kulufundisa ko , ka lubedisandi muntu ko , ye Nzambi kana kulubedisa ko ; lulemvukila bankaka , ye Nzambi wuna kululemvukila .
42006038	Luvana kwa bankaka , ye Nzambi wuna kuluvana mpe ; si batula mu posi kiakinene kia kinkuti kiaku tezo kiafwana , kiatoma komwa ye vevwa , kiawu kina sampa . Nzambi wuna tezila minkayilu miandi kwa beno mu tezo kilusadilanga kwa bankaka . ”
42006039	Yesu wabatela diaka ngana yimosi : “ Mpofo kalendi twadisa mpofo yandi ko , kabwa ko e ? Vo i buna , bawu bole bana bwa mu bulu .
42006040	Muntu wulongukanga kalendi luta nlongi andi ko ; kansi ndiena longolo mamonsono makafweti zaya , yandi wuna kala bonso nlongi andi .
42006041	“ Bila nki weti tadila fititi fiena mu disu dia mpangi aku , kansi buku kia nti kiena mu disu dia ngeye kibeni kweti kio mona ko e ?
42006042	Bwe lenda kamba kwa mpangi aku : ‘ Ya mpangi , biketi yakatula fititi fiena mu disu diaku , ’ ngeye weti lembwa mona buku kia nti mu disu dia ngeye kibeni ? Ngeye wunkwa disu ku nsi a lukaya , katula ntete buku kia nti kiena mu disu diaku ye mboki wuna toma mona mu katula fititi fiena mu disu dia mpangi aku . ”
42006043	“ Nti wambote kawubutanga mimbutu miambi ko ye nti wambi kawubutanga mimbutu miambote ko .
42006044	Konso nti wuzayakananga mu mbutu miandi : ka tulendi kola mingiengie mu zimpanga ko ye ka bakolanga vinia mu bintinti biansende ko .
42006045	Muntu wambote wuvanganga mambote kadi ntim'andi wena wambote . Kansi muntu wambi wuvanganga mambi kadi ntim'andi wena wambi . Kadi nnwa wa muntu wuvovanga momo mafulukidi mu ntim'andi . ”
42006046	“ Mu diambu dia nki lukumbokidilanga ‘ Mfumu , Mfumu ! ’ Ye ka luvanganga mayikulutelanga ko ?
42006047	Nzolele kulutela bwe bwena konso muntu wukwizanga kwa mono , wudimbanga mambu mami ye wusadilanga mo :
42006048	yandi fwanane ye bakala diabantika tunga nzo , yandi watoma tima ntoto kuna nsi ye watula lufulu va zulu a tadi . Niamba zangolo bu zayiza , maza ma zinto mayiza bwa mu nzo yoyo , kansi ka mabwisa yo ko , kadi yakala yatoma tungwa .
42006049	Kansi muntu wuwanga mambu mami ye kasadilanga mo ko , yandi fwanane ye bakala diatunga nzo va ntoto kondwa kwa lufulu . Maza ma zinto bu mabwa mu nzo yoyo , yawu ntumbu bwa : nzo yayonsono yamana tuluka . ”
42007001	Bu kamana kamba mambu mama kwa nkangu wakala kundimbanga , Yesu wayenda ku Kafenawumi .
42007002	Kuna , mfumu ya kabu dia masoda nkama wakala ye kisadi kikatoma zola . Kisadi kiokio kiakala yela ye kiawu kiakala lukufi ye fwa .
42007003	Mfumu ya masoda bu kawa vo bavovila Yesu , yandi wafidisa bangudi za bantu za Bayudayo kwa Yesu mu kumbombidila mpasi kiza kaniakisa kisadi kiandi .
42007004	Bawu balwaka kwa Yesu ye batoma kumbombidila bakamba : “ Muntu wawu wena wafwana mu tambula lusadusu lwaku .
42007005	Yandi zolele bantu beto , i yandi watutungisila nzo ya tukutukunu . ”
42007006	Buna Yesu wayenda yawu . Yandi bu kakala lukufi ye nzo , mfumu a masoda wafidisa bakundi bandi mu kamba kwa yandi : “ Mfumu kukikwamisandi ko . Kifweni bo ko vo ngeye wakota mu nzo ami ;
42007007	i diawu kikimweni wafwana mu kwiza mono kibeni kwa ngeye ko . Kansi kamba kaka diambu dimosi ye kisadi kiami kina niaka .
42007008	Kadi mono mpe ngiena ku nsi a lulendo lwa zimfumu zami ye ngiena ye masoda mayitumanga . Bu ntumini kwa wumosi : ‘ Wenda , ’ ye yandi wele ; kwa wankaka : ‘ Wiza , ’ ye yandi wizidi ; ye buntele kwa kisadi kiami : ‘ Sala diadi , ’ ye yandi sedi dio . ”
42007009	Yesu bu kawa mambu momo , yandi wayitukwa . Yandi wabangumuka ye watela kwa kabu dia bantu diakunlanda : “ Mono ngieti kulutela : ka kiamweni minu kia mpila yayi ko , ka mu Isaeli mpe ko ! ”
42007010	Bawu bafiduswa bu bavutuka ku nzo a mfumu a masoda , bamona kisadi kinieki .
42007011	Ntangu yankufi yaluta , Yesu wayenda mu mbanz'a Nayini
42007012	Bu kafinangana ye mwelo wa mbanza , bawu bamona bantu bakala kwenda ku zika mafwa : mafwa momo i mwana wumosi kaka wabakala mu fwola . Bantu babingi bisi mbanza bakala ye nkento wowo .
42007013	Mfumu bu kakummona , wamfwila kiadi ye wantela : “ Kudilandi ko ! ”
42007014	Buna Yesu wafinama ye wasimba nkela , ye bantu banata yo batelama . Yesu wakamba : “ Toko , mono yikutelele , telama ! ”
42007015	Muntu wafwa wavumbuka ye wabantika vova . Yesu wamvutula kwa ngudi andi .
42007016	Bantu babonsono bamona wonga ye bazitisa Nzambi , bakamba : “ Mbikudi wawunene wumonekene vakati kweto , ye Nzambi wizi vulusa bantu bandi ! ”
42007017	Ye mavanga Yesu mamwangana mu nsi ya Yuda yayo ye mu kinzungidila .
42007018	Yowani bu katelwa mambu momo mamonsono kwa minlonguki miandi , yandi wabokila miole mu bawu ,
42007019	ye wabafidisa kwa Mfumu mu kunyuvula : “ Ngeye i yandi fweti kwiza evo twavingila wankaka ? ”
42007020	Minlonguki mia Yowani bu mialwaka kwa Yesu , bawu bakamba : “ Yowani Mbotiki wutufidisi mu kuyuvula : ‘ Ngeye i yandi fweti kwiza evo twavingila wankak'e ? ’ ”
42007021	Mu yoyo ntangu , Yesu waniakisa bantu babingi mu bimbevo biawu , mu mpasi zawu , yandi wavayikisa mpeve zawu zambi ye wamwesa zimpofo zazingi .
42007022	Mboki yandi wavutula kwa bantu bafidisa Yowani : “ Lwenda lwakamba kwa Yowani malumweni ye maluwilu : zimpofo zeti mona , batembilanga beti diata bwasungama , ba nkwa bwazi beti niakuswa , bafwa matu beti wa , bafwa beti fulukuswa , ye Nsamu Wambote weti samunwa kwa bamputu .
42007023	Kiese kiena ye bawu bana lembwa mona maketi-keti mu mono ! ”
42007024	Bantu bafidisa Yowani bu bayenda , Yesu wabantika vovila Yowani kwa makabu ; wakamba : “ Nki lwayenda mona mu makanga , titi kianikuswa kwa mupepe ? Nkatu ?
42007025	Buna nki lwayenda mona ? Muntu watoma vwata binkuti bia ntoko ? Kansi bantu bavwatanga binkuti bia ntalu ye bawu bazingilanga mu kimvwama bavwandanga mu zinzo za zimfumu .
42007026	Nki kwa buna lwayenda mon'e ? Mbikudi ? Inga , mono ngieti dio kulutela , lutila mpe mbikudi .
42007027	Kadi i mu yandi Nzambi weti kamba mu nkand'andi vo : ‘ Mono ngieti fidisa ntumwa ku ntwal'aku , yandi wuna kukubikila nzila . ’ ”
42007028	Yesu wakamba diaka : “ Mu bantu babonsono babutwa , kakwena lutidi Yowani mu nene ko . Kansi ndiena lutidi buke mu Kimfumu kia Nzambi , yandi lutidi Yowani mu nene . ”
42007029	Bantu babo ye mintambudi mia mpaku bakala kundimbanga , bawu babakula vo Nzambi wena wambote ye babotukwa kwa Yowani .
42007030	Kansi Bafalisi ye Minlongi mia minsiku ka bavanga mazola Nzambi mu bawu ko , ye ka batambudila mbotokolo a Yowani ko .
42007031	Yesu watatamana vova : “ Mu nki ngina fwanikisa bantu ba ntangu yayi ? Ye nani bafwanane ?
42007032	Bawu bafwanane ye bana ba vwendi va fulu kia zandu , beti bokasana ye kamba : ‘ Beto twalusikidi nkunga mia makinu , kansi beno ka lwakinini ko ! Beto twaluyimbididi nkunga mia mafwa , kansi beno ka lwadidi ko ! ’
42007033	Kadi Yowani Mbotiki wayiza , yandi kadianga dimpa ko ye kanwanga vinu ko , kansi lweti kamba vo : ‘ Yandi wena ye mpeve yambi ! ’
42007034	Mwan'a muntu wayizidi , yandi wudianga ye wunwanga , ye beno lweti kamba : ‘ Lweti mona muntu wawu nkwa kindiafu ye nkwa kinduvu kia malavu , yandi nkundi wa mintambudi mia mpaku ye wa bankwa nkadulu yambi ! ’
42007035	Kansi ndwenga za Nzambi zena za zayakana kwa bawu babonsono batambudilanga zo . ”
42007036	Mfalisi wumosi wabokila Yesu mu dia ye yandi va meza . Yesu wayenda ku nzo ya muntu wowo ye wabaka fulu va meza .
42007037	Mu mbanza yoyo mwakala nkento wakala nkadulu yambi . Yandi bu kawa vo Yesu wena va meza mu nzo ya Mfalisi , yandi wanata mbwata yafuluka ye mafuta ma nsunga ;
42007038	wayenda ku nima tambi bia Yesu . Yandi wadila ye wabodisa tambi bia Yesu
42007039	Mfalisi wabokila Yesu ku dia , bu kamona bo , wayindula mu ntim'andi : “ Vo muntu wawu wena mbikudi nadede nga yandi kutu zaya nkento wawu weti kunsimba nani kena ye nki kena : nkento wa nkadulu yambi . ”
42007040	Buna Yesu wakamba kwa Mfalisi : “ Simoni , diambu nzolele kutela . ” Simoni wavutula : “ Nlongi , vova . ”
42007041	Ye Yesu wakamba : “ Bantu bole bakala ye mfuka kwa muntu wumosi , wumosi mu bawu wakala ye mfuka ya nkama tanu , wankaka makumatanu .
42007042	Bu balembwa kala ye kiafuta , yandi wabayambudila mfuka zawu . Buna nani mu bawu bole wuna luta kunzol'e ? ”
42007043	Simoni wavutula kwa yandi : “ Mu mayindu mami , i ndiena wukayambudila mfuka yilutidi mu nene . ” Yesu wantela : “ Ngeye tomene vova . ”
42007044	Mboki Yesu wabangumuka kwa nkento ye watela kwa Simoni : “ Mweni nkento wawu ? Mono nkotele mu nzo aku ye kumpeni maza mu sukula tambi biami ko
42007045	Ngeye kumfibidi ko kansi yandi kayambudi mu fiba tambi biami ko tuka kakotelenge .
42007046	Ngeye kukusidi mafuta ma nsunga ku ntu ami ko , kansi yandi kusidi tambi biami mafuta mansunga .
42007047	I diawu mono ngieti dio kutela : zola kwakunene kukasongele kweti songa vo masumu mandi mamingi malemvokolo . Kansi ndiena lemvokolo mafioti wusonganga mpe zola kwa fioti . ”
42007048	Buna Yesu watela kwa nkento : “ Masumu maku malemvokolo . ”
42007049	Bantu bakala ye Yesu va meza bayindula : “ Muntu wawu i nani wulemvukilanga masumu mpe ? ”
42007050	Kansi Yesu watela kwa nkento : “ Minu kiaku kikuvulusi : wenda mu luvuvamu . ”
42008001	Landila ntangu yankufi , Yesu wayenda mu zimbanza ye mavata , muna yandi walonga ye wasamuna Nsamu Wambote wa Kimfumu kia Nzambi . Minlonguki miandi kumi ye miole miayenda yandi .
42008002	Bakento bankaka baniakuswa mu mpeve zambi ye mu bimbevo bonso Maliya wabokudulwa mwisi Mangadala , i yandi wavayikuswa mpeve nsambodia zambi ;
42008003	Zani nkento wa Kuza i nkebi a mvwilu ya Elode ; Susana ye babingi bankaka , mu mvwilu zawu basadisa Yesu ye minlonguki miandi , bawu mpe balanda Yesu .
42008004	Mu konso ka mbanza , bantu bayiza kwa Yesu ye kabu diadinene dia bantu bu diakutakana , Yesu wakamba ngana yayi :
42008005	“ Muntu wumosi wayenda mwanga nsangw'andi , yandi bu kamwanga nsangwa , ndambu yabwa mu nzila : yawu yadiatukuswa ye nuni zadia yo .
42008006	Ndambu yankaka mpe yabwa va zulu a ntoto wakala matadi : yawu yamena ye yayuma kadi ntoto kawakala maza ko .
42008007	Ndambu yankaka diaka yabwa vakati kwa binti-nti biansende yawu yamena vakimosi ye nsende , zawu zafietikisa yo .
42008008	Kansi yina yankaka yabwa mu ntoto wambote , yawu yakula ye yabuta mbutu nkama-nkama . ” Yesu bu kamana kamba mambu momo , yandi wavova mu ndinga yazanguka : “ Vo lwena ye matu bika lwawa ! ”
42008009	Minlonguki miandi mianyuvula : “ Ngana yoyo nki yeti kamba . ”
42008010	Yesu wabavutudila : “ Beno lwavewa nzayilu za mansweki ma Kimfumu kia Nzambi ; kansi kwa bankaka , zikubatelwanga mu zingana mpasi vo : Bawu balenda tala kondwa mona ; bawu balenda wa kansi kondwa bakula . ”
42008011	“ Tala , ngana yoyo yizolele kamba ebu : nsangwa i Masonukwa ma Nzambi .
42008012	Bantu bankaka bena bonso nzila : bawu bawanga , kansi Satana wukwizanga ye wukatulanga mambu mu mintima miawu , mpasi vo balembwa kwikila ye vuluswa .
42008013	Bankaka mpe bafwanane ye ntoto wamatadi : Bawu bawanga mambu ye batambulanga mo mu kiese . Kansi ka makalanga mianzi mu bawu ko . Bawu bakwikilanga mu ntangu yankufi ye babwanga mu ntangu ya ntontolo .
42008014	Nsangwa yabwa vakati kwa binti-nti biansende yifwanane ye bawu bawanga ; kansi mabanza , bimvwama ye biese biabingi mu luzingu lwawu bikubafietikisanga ye ka bavananga mbutu mialunga ko .
42008015	Yoyo yabwa mu ntoto wambote , i bawu bawanga mambu mu ntima wakwikama ye wambote bakebanga mo , bawu babutanga mimbutu mu ntatumunu . ”
42008016	“ Kavena muntu wukwikanga mwinda ye sweka wo ku nsi a kipanu evo mu tula wo ku nsi a mfulu , kansi wutulwanga va meza mpasi vo bantu beti kota mu nzo bamona kia .
42008017	Kadi kionso kiena kiaswama kina monika , ye kionso kiena kiansweki kina zayakana ye monika ku kia .
42008018	“ I diawu lutoma keba mu bonso bu luwilanga . Kadi wonso wena ye kima wuna vanwa diaka , kansi kwa wonso kondolo kima , wuna zionwa mpe kiokio kiketi yindula vo kiena yandi . ”
42008019	Ngudi ye mpangi za Yesu balwaka kwa kala Yesu , kansi ka balenda lwaka va kakala ko mu diambu dia bantu bingi .
42008020	Muntu wumosi wazayisa kwa Yesu vo : “ Ngudi aku ye mpangi zaku bena va mbazi , bazolele kumona . ”
42008021	Kansi yandi wavutula kwa bawu : “ Ngudi ami ye mpangi zami i bawu bawanga Masonukwa ma Nzambi ye basadilanga mo . ”
42008022	Lumbu kimosi , Yesu wakota mu nlungu ye minlonguki miandi , yandi wata kwa bawu : “ Twasabukeno ku simu diankaka dia zanga
42008023	Bu bakala sabukanga , Yesu walamba . Tembo kiangolo kiayiza mu zanga , nlungu wakala fulukanga ye maza , bawu bakala mu nsisi .
42008024	Minlonguki miayenda kwa Yesu , bansikimisa ye bakamba : “ Nlongi , Nlongi tufukidi ! ” Yesu wasikama , wasemba tembo ye mayo ma maza , biawu biadingalala ye zanga diakala napii .
42008025	Buna yandi watela kwa minlonguki : “ Minu kieno kwe kiena ? ” Kansi bawu bakala wonga , batoma mona ngitukulu ye bakambasana : “ Buna muntu wawu nani ken'e ? Yandi wutumanga bitembo ye maza ye biawu bikuntumamananga ! ”
42008026	Bawu balwaka ku simu diankaka , ku nsi ya bisi Ngelasana
42008027	Yesu bu kakala kulumuka va ntoto , bakala dimosi , mwisi mbanza wayiza kumbwana , yandi wayalwa kwa mpeve zambi mu ntangu yanda . Bakala diadi kakala vwatanga binkuti ko ye kakala vwandanga mu nzo ko kansi yandi wakala vwandanga ku zindiamu .
42008028	Bu kamona Yesu , waboka , wafukama va malu mandi ye wakamba mu ndinga yangolo : “ Nki a diambu twena yaku , Yesu mwana Nzambi watoma zangama ? Ngieti kulomba , kuntulandi mu mpasi ko ! ”
42008029	Yandi wakamba bo kadi Yesu watuma kwa mpeve yambi mu vayika mu muntu . Kadi ntangu zazingi yawu yambaka ; bankanga mu bisengwa ye bivangu mu kunkenga , kansi yandi watabulanga bikakangulwa ye mpeve yambi yannata mu makanga .
42008030	Yesu wanyuvula : “ Nkumbu aku nani ? ” Yandi wavutula : “ Makabu . ” Wakamba bo kadi mpeve zambi zazingi zakota mu yandi .
42008031	Mpeve zambi zabombidila Yesu kalembwa kubatuma mu kwenda ku benga .
42008032	Vana vakala kamba dia zingulu , zawu zakala dianga va mongo . Buna mpeve zambi zalomba kwa Yesu kabayambula bakota kwawu mu zingulu , yandi wabayambudila bo .
42008033	Buna mpeve zambi zavayika mu muntu ye zayenda kota mu zingulu . Kamba diodio dia zingulu dialundumuka tuka ku zulu a mongo nate ye muna zanga ye muna dianwa minkionkio , ye diafwa .
42008034	Bantu badikila zingulu bu bamona mambu mavangama , bawu batina basamuna nsamu mu zimbanza ye kwa basalanga mu tupangu twa bibulu .
42008035	Bantu bayiza tala mavangama . Bawu balwaka va kala Yesu bamona muntu wavayikuswa mpeve zambi vweti binkuti ye weka ngindu zambote ye vwendi va malu ma Yesu , bawu bamona wonga .
42008036	Bantu bobo bamona mamonsono , bakamba bonso bwaniakuswa muntu wakala ye mpeve zambi .
42008037	Buna bantu babo bazunga kia Ngelasana balomba Yesu mu kubakatukila kadi bawu bakala wonga wawingi . Yesu wakota mu nlungu ye wavutuka .
42008038	Bakala diavayika mpeve zambi walomba Yesu mu kala yandi . Kansi Yesu wantela :
42008039	“ Vutuka ku mbanz'aku ye kamba mamonsono mavengi Nzambi kwa ngeye . ” Buna yandi wayenda , wasamuna mu mbanza yayo mamonsono mamvangila Yesu .
42008040	Yesu bu kalwaka ku simu diankaka dia zanga , kabu dia bantu diakuntambula , kadi babonsono bakala kumvingilanga .
42008041	Bakala dimosi nkumbu andi Yayilo , yandi wakala nkuluntu a nzo ya tukutukunu . Yandi wafukama va tambi bia Yesu wakumbombidila mu kwenda ku nzo andi ,
42008042	kadi mwan'andi wumosi kaka , wa nkento , wa mvula kumi ye zole wakala lukufi ye fwa . Yesu bu kakala kwenda yendi kuna , makabu ma bantu makumfietikisa .
42008043	Mwawu mwakala nkento wakwamuswa kwa ndutulu a menga mu mimvu kumi ye miole . Yandi wamanisa mvwilu andi yayo kwa mimbuki
42008044	Yandi wafinama kwa Yesu ku nima ye wasimba nsuk'a yunga kiandi . Mu yoyo ntangu kaka , menga mandi ntumbu kangama .
42008045	Yesu wayuvula : “ Nani wunsimbidi ? ” Babonsono ka batambudila ko , Petelo wakamba : “ Nlongi , makabu makuzungididi ye meti kufietikisa mu ndambu zazo . ”
42008046	Kansi Yesu wavutula : “ Muntu wunsimbidi , kadi mbweni vo lulendo luvayikidi mu mono . ”
42008047	Nkento bu kamona vo kalenda swama ko , buna yandi wayiza mu kinzakamu , wafukama va tambi bia Yesu . Yandi wakamba vantadisi a babo bila nki kasimbila Yesu ye bwe kaniakina mu nswalu .
42008048	Yesu wakuntela : “ Mama , minu kiaku kikuvulusi
42008049	Yesu bu kakala vovanga , muntu watuka ku nzo ya nkuluntu Yayilo , watela kwa Yayilo vo : “ Mwan'aku wankento wufwidi , kukwamisandi diaka nlongi ko . ”
42008050	Kansi Yesu bu kawa mambu momo watela kwa Yayilo : “ Kukalandi wonga ko , sa minu yandi si kafuluka . ”
42008051	Bu kalwaka ku nzo , Yesu kayambula muntu kakota yandi ko kansi Petelo , Yowani , Yakobi ye se ye ngudi bia mwana kaka .
42008052	Babonsono badila ye bayawula mu diambu dia mwana . Buna Yesu wakamba : “ Ka ludilandi ko . Yandi ka fwidi ko kansi lembi . ”
42008053	Bawu banseva , kadi bazaya vo mwana fwidi .
42008054	Kansi Yesu wakunsimba mu koko ye wakamba mu ndinga yangolo : “ Mwan'ankento , telama ! ”
42008055	Yandi wavutuka kala moyo ye watelama vana vawu . Yesu wabatela bamvana madia .
42008056	Se ye ngudi andi batoma yitukwa , kansi Yesu wabasikidikisa mu lembwa kamba mavengo .
42009001	Yesu wakutikisa minlonguki kumi ye miole ye wabavana ngolo ye lulendo mu vayikisa mpeve zazo zambi ye mu niakisa bimbevo .
42009002	Mboki yandi wabafidisa mu longila ma Kimfumu kia Nzambi ye niakisa zimbevo .
42009003	Yandi wabatela : “ Ka lunatandi kima mu nzietolo eno ko : ka nkawa ko , ka nkutu ko , ka dimpa ko , ka mbongo ko , ye ka lukalandi ye binkuti biole mu muntu ko
42009004	Yonso nzo yilutambudi , luvwanda muna nate ye bu luna katuka va fulu kiokio .
42009005	Konso kubalembolo kulutambula , lukatuka mu mbanz'awu ye lukubula fundu-fundu mu bitambi bieno
42009006	Minlonguki bayenda baluta mu vata ka vata : mwamonsono balonga Nsamu Wambote ye baniakisa zimbevo .
42009007	Helode nyadi mu Ngalili bu kawa mamonsono makala lutanga , yandi kabakusa mo ko , kadi bankaka bakamba vo : “ Yowani wafulukidi mu bafwa . ”
42009008	Bankaka bakamba vo : “ Eliya wamonekene . ” Kansi bankaka diaka vo : “ Mbikudi wumosi wantama wafulukidi . ”
42009009	Kansi Helode wakamba : “ Mono kibeni yazengisa ntu wa Yowani . Kansi buna ndiewu nani wungieti mana wilanga mambu mama ? ” Ye yandi wakala nsatu a mona Yesu .
42009010	Zintumwa zavutuka ye zata kwa Yesu mamonsono mabavanga . Yandi wabatwala , wayenda yawu ku fulu kia wungama ku ndambu a mbanza yibokudulwanga Betesayida .
42009011	Kansi makabu ma bantu bu mazaya vo bele , mawu mabanlanda . Yesu wabatambula , wabatela mambu ma Kimfumu kia Nzambi ye waniakisa bawu bakala nsatu a niakuswa .
42009012	Bwisi bu bwabantika yila , minlonguki kumi ye miole miafinama kwa Yesu ye miakamba : “ Sindika bantu , benda mu mavata ye kwa basalanga mu tupangu twa bibulu biena kinzungidila mpasi babaka kiandia ye mwa ndambalala , kadi vava twena ku makanga . ”
42009013	Kansi yandi wabatela : “ Lubavana madia beno kibeni ! ” Bawu bavutula : “ Mampa matanu ye mbizi zole kaka biena yeto , buna vo zolele , bika twenda twabasumbila madia . ”
42009014	Bantu bakala tezo kia babakala mafunda matanu . Yesu watela kwa minlonguki miandi : “ Lubavwandisa mu makabu ma makumatanu-matanu . ”
42009015	Bawu bavanga bo , bavwandisa babonsono .
42009016	Yesu wabonga mampa matanu ye mbizi zole , watala ku zulu , watonda Nzambi mu diambu dia madia . Yandi wabukuna mampa ye wavana mo kwa minlonguki mpasi bakabula bio kwa kabu diadio dia bantu .
42009017	Babonsono badia , bayukuta ye minlonguki bayonzika mpidi kumi ye zole za bibuku biasadila .
42009018	Lumbu kimosi , Yesu bu kakala sambilanga yandi kaka , minlonguki miandi miayiza kwa yandi . Yandi wabayuvula : “ Bantu bwe beti kamba , mono i nani ? ”
42009019	Bawu bavutula : “ Bankaka beti ta vo ngeye i Yowani Mbotiki , bankaka vo : Eliya , ye bankaka diaka vo : mbikudi wumosi wantama wafulukidi . ”
42009020	Kansi yandi wabayuvula : “ Mboki beno , nani lutele mono ngiena ? ” Petelo wavutula : “ Ngeye i Mesiya wa Nzambi . ”
42009021	Yesu wabakanikina nadede , ka bakambandi dio kwa muntu ko ,
42009022	ye yandi wakamba diaka : “ Mwan'a muntu fweti toma mona kwama kwakwingi , ye niafunwa kwa bangudi za bantu , kwa bakuluntu ba nganga za Nzambi , ye kwa Minlongi mia minsiku , yandi wuna vondwa ye lumbu kiantatu yandi si kafuluka . ”
42009023	Yandi watela kwa babonsono : “ Vo muntu zolele kwenda yami , kafweni kukizimbakana , kanata kulunsi diandi lumbu ka lumbu ye kandanda .
42009024	Kadi konso muntu zolele tatamana kaka mu zinga , yandi wuna fwa ; kansi wonso wuna fwa mu diambu diami yandi wuna tabila moyo andi .
42009025	Buna nki a ndandu yena kwa muntu vo beki bimvwama biabio bia nza , kansi yandi kibeni weti zimbana ye weti kukifwasa ?
42009026	Vo muntu wumonanga nsoni mu mono ye mu mambu mami , buna Mwan'a muntu mpe wuna kuntina nsoni bu kana kwiza mu nzitusu andi , mu nzitusu a Se ye wa mbasi zanlongo .
42009027	Mu kedika mono ngieti dio kulutela : bankaka bena vava ka bana kifwila ko tekila bamona Kimfumu kia Nzambi . ”
42009028	Tezo kia lumingu lumosi lwaluta landila bu kamana kamba mambu mama , Yesu watwala Petelo , Yowani ye Yakobi , yandi watombuka ku mongo mu sambila .
42009029	Bu kakala sambilanga , zidi kiandi kiakituka ye binkuti biandi biakituka mpembe yangolo .
42009030	Mboki , babakala bole bamokana ye Yesu , i Mose ye Eliya ,
42009031	bamonika mu nkembo wa kizulu , ye bamokana ye Yesu bonso bu kana lungisa salu kiandi mu mfwilu ku Yelusalemi .
42009032	Petelo ye bayandi babwa tulu twangolo , kansi bu basikama , bamona nkembo a Yesu ye babakala bole bakala ye Yesu .
42009033	Babakala bobo bu babantika kwenda ye sisa Yesu , buna Petelo watela kwa yandi : “ Nlongi , bwambote mu kala kweto vava . Tuna tunga bifuku bitatu , kimosi kiaku , kia nkaka kia Mose ye kimosi kia Eliya . ” ( Yandi kazaya ma kakamba ko . )
42009034	Bu kakala vovanga bo , tuti diayiza kubafuka ye minlonguki bamona wonga bu bakota mu tuti .
42009035	Ndinga yatuka mu tuti yakamba : “ Ndiewu i mwan'ami wasolwa , lunnwileno . ”
42009036	Ndinga bu yamana wakana , Yesu wasala yandi kaka . Minlonguki miadingalala , mu ntangu yina , ka bakamba diambu kwa muntu ko mu mamonsono ma bamona .
42009037	Lumbu kialanda , bawu bu bakulumuka tuka ku mongo , kabu diadingi dia bantu diayiza kika Yesu .
42009038	Muntu wumosi mu kabu waboka , wakamba : “ Nlongi , ngieti kubombidila , wuntadileti kwami mwan'ami wabakala , i wawu wumosi kaka wena yami .
42009039	Mpeve yikumbakanga , yandi wubokanga vana vawu , yawu yikuntuntumunanga ye yikumvayikisanga mafulufulu mu nnwa ; yawu yikatukilanga mu mpasi bu yimeni kunzokikisa .
42009040	Mono ndombele minlonguki miaku mu kuma yo kansi ka balendele yo ko . ”
42009041	Yesu wavutula : “ O ! Mbandu yikondolo minu ye yambi , ntangu kwa ngina kala yeno ye ngina kuluvibidila ? Nata mwan'aku vava . ”
42009042	Mwana wowo bu kafinama kwa Yesu , mpeve yambi yambwisa va ntoto ye yantuntumuna . Kansi Yesu wasemba mpeve yambi , waniakisa mwana ye wavutula wo kwa se diandi .
42009043	Buna babonsono bayitukwa mu bunene bwa lulendo lwa Nzambi . Babonsono bu batatamana yitukwa mu makala salanga Yesu , yandi watela kwa minlonguki miandi :
42009044	“ Lutoma zibula matu meno , ludimba mambu mama . Mwan'a muntu wuna yekulwa mu moko ma bantu . ”
42009045	Kansi bawu ka bazaya mambu momo ko , mbangudulu a mawu yakala yaswama mpasi balembwa mo bakusa , ye bawu bamona wonga mu yuvula mo kwa Yesu .
42009046	Bawu babantika sa mpaka kana nani mu bawu waluta bunene .
42009047	Yesu wabakusa mayindu mantima miawu , wabaka fimwana , wantedimisa va ndambu andi ,
42009048	ye wabatela : “ Wonso tambudi fimwana fiafi mu diambu diami , yandi wuntambudi ye wonso wuntambudi , tambudi mpe yandi wamfidisa . Kadi wonso lutidi mu buke vakati kweno , i yandi lutidi mu bunene . ”
42009049	Buna Yowani wavova : “ Nlongi beto tumweni muntu kele kuma mpeve zambi mu nkumbu aku , ye beto tutontele kunkanikina kadi kazietanga yeto kintwadi ko . ”
42009050	Kansi Yesu wakumvutudila : “ Ka lunkanikinandi ko , kadi wonso kondolo yeno kitantu , yandi wena mu beno . ”
42009051	Bilumbu bifweti tombukila Yesu ku zulu bu biafinama , Yesu wazenga mu kwenda kaka
42009052	Yandi wafidisa zintumwa ku ntwal'andi . Bu bayenda , bakota mu vata dimosi mu Samaliya mu kunkubikila mafweni .
42009053	Kansi bisi vata ka bazola kuntambula ko kadi yandi wakala kwenda ku Yelusalemi .
42009054	Bole mu minlonguki miandi , Yakobi ye Yowani bu bawa bo , bakamba : “ Mfumu , zolele twalomba tiya twa zulu twabwa ye kubazinisa ? ”
42009055	Yesu wabangumuka ye wabasemba .
42009056	Mboki bayenda mu vata diankaka .
42009057	Bu bayenda mu nzila , muntu wumosi watela kwa Yesu : “ Mono ngina kwenda yaku konso ku wuna kwenda . ”
42009058	Yesu watela kwa yandi : “ Nkumbi zena ye minwa miawu mu lambalala , zinuni zena ye mazanza mawu kansi Mwan'a Muntu kakena ye fulu kikalenda lambalala mu vunda ko . ”
42009059	Yandi watela kwa wankaka : “ Twenda . ” Kansi muntu wakamba : “ Mfumu , wungiambula ngienda zika ntete se diami . ”
42009060	Kansi Yesu wavutula kwa yandi : “ Yambula bafwa bazika bafwa bawu . Kansi ngeye wenda samuna ma Kimfumu kia Nzambi . ”
42009061	Muntu wankaka diaka wakamba : “ Mfumu , mono si ngienda yaku , kansi wungiambula ngienda yasisa ntete mbote kwa bisi nzo . ”
42009062	Yesu watela kwa yandi : “ Wonso beki nsengo mu bumba mpatu mboki weti talanga ku nima , kafweni mu sadulwa mu Kimfumu kia Nzambi ko . ”
42010001	Landila mambu momo , Mfumu wasola bantu lusambodia ye bole
42010002	Yandi wakamba : “ Ngionzoko yena yayingi kansi bisadi biafiuma . Buna lulomba kwa mfumu a ngionzoko kafila bisadi ku ngionzoko andi .
42010003	Lwenda , mono ngieti kulufidisa bonso bana ba mameme vakati kwa zingo .
42010004	Ka lunatandi lukobe lwa mbongo ko , ka nkutu ko , ka nsampatu ko ; ka luvanandi mbote kwa muntu mu nzila ko .
42010005	Yonso nzo yiluna kota , lukamba ntete : ‘ Mbote yaluvuvamu kwa bisi nzo yoyo . ’
42010006	Vo muntu wuzolanga luvuvamu wena muna , luyambula mbote yeno yaluvuvamu yakala yandi , kansi vo nkatu , mbote yeno yaluvuvamu yina kuluvutukila .
42010007	Luvwanda mu nzo ya muntu nkwa luvuvamu , ludia ye lunwa bionso bibana kuluvana , kadi kisadi fweni baka mfutu andi . Ka lwendandi mu nzo ka nzo ko .
42010008	Yonso mbanza yiluna kota ye balutambudi , ludia bibana kuluvana .
42010009	Luniakisa zimbevo zena muna ye lubatela : ‘ Kimfumu kia Nzambi kieka yeno lukufi . ’
42010010	Kansi yonso mbanza yiluna kota yibana lembwa kulutambula , luvayika mu bala-bala ye lukamba :
42010011	‘ Tweti lukubudila fundu-fundu dia mbanz'eno dinamatane mu tambi bieto . Kansi mwanki , luzaya diadi vo : Kimfumu kia Nzambi kiena lukufi ye beno . ’
42010012	Mono ngieti kulutela : mu lumbu kia mfundusu , tumbu kia mbanz'a Sodoma kina luta mu kuluka ye kia mbanza yina . ”
42010013	“ O kiadi kwa ngeye mbanz'a Kolazi , o kiadi kwa ngeye mbanz'a Betesayida ! Vo tulendo twavengo mu beno twakutu vangwa mu mbanz'a Tilo ye mu mbanz'a Sidoni nga ntama bawu bameni vwanda ye vwata nsaku ye yobila bombe mu songa vo basobele nkadulu .
42010014	I diawu , mu lumbu kia mfundusu tumbu kia mbanz'a Tilo ye mbanz'a Sidoni kina luta mu kuluka ye kia kieno .
42010015	Ngeye mbanz'a Kafenawumi benzi vo wuna tombuka ku zulu ? Ngeye wuna kuluka ku bilungi . ”
42010016	Yesu wakamba kwa minlonguki miandi : “ Wonso weti kuludimba , yandi weti kundimba ; wonso lembolo kulutambula , yandi kantambudi ko , ye wonso lembolo kuntambula , katambudi wamfidisa ko . ”
42010017	Minlonguki lusambodia ye miole miavutuka mu kiese , bawu bata : “ Mfumu , nate ye mpeve zambi mpe zatutumamane bu twatumini zo mu nkumbu aku ! ”
42010018	Yesu wabavutudila : “ Mono yamweni Satana wasotokene tuka ku zulu bonso mpezomo .
42010019	Tala , mono yaluveni lulendo mu diata zinioka ye zinkutu ye ngolo zazo za ntantu , ye ka kima kimosi ko kilenda luvanga mpasi .
42010020	I diawu ka luyangalalandi ko mpeve bu zikulutumamananga kansi luyangalala kadi nkumbu zeno zasonama mu zulu . ”
42010021	Mu kina lokula , yandi watoma yangalala mu Mpeve ya Nlongo ye wakamba : “ O Tata , Mfumu a zulu ye ntoto , mono ikutondele kadi ngeye waswekele mo kwa bankwa ndwenga ye nzayilu ye wasongele mo kwa bana bafioti . Inga Tata kadi i bobo bwakikadila luzolo lwaku .
42010022	“ Tat'ami wampana biabionsono . Muntu kazeyi mwana i nani ko , kansi Tata kaka , ye muntu kazeyi Tata i nani ko , kansi mwana kaka zeyi ye kwa wonso muntu mwana kazolele kunzayikisa . ”
42010023	Mboki Yesu wabangumuka kwa minlonguki miandi , watela kwa bawu mu kingenga : “ Kiese kiena yeno meso meno bu mamonanga malweti mona ,
42010024	kadi mono ngieti kulutela , mimbikudi miamingi ye mintinu miamingi miazola mona malweti mona , kansi ka bamona mo ko , ye wa malweti wa , kansi ka bawa mo ko . ”
42010025	Nlongi wumosi wa minsiku watelama , wayuvula kwa Yesu mu kummeka : “ Nlongi nki yasa mu baka moyo wu kawumani ? ”
42010026	Yesu wavutula kwa yandi : “ Mina bwe mieti kamb'e ? Bwe wubakudilanga mio , bu wutanganga mio ? ”
42010027	Yandi wavutula : “ ‘ Zola Mfumu Nzambi aku mu ntim'aku wawonsono , mu mwel'aku wawonsono , mu ngolo zaku zazonsono , ye mu mpeve aku yayonsono , ye zola nkwayaku bonso ngeye kibeni . ’ ”
42010028	Yesu wantela : “ Ngeye tomene vutula , vanga bo ye ngeye wuna kala moyo . ”
42010029	Kansi Nlongi a minsiku wazola kukinungisa . Yandi wayuvula kwa Yesu : “ Nani i nkwayami ? ”
42010030	Yesu wavutula : “ Bakala dimosi diakala kwenda kulumuki ku Yeliko tuka mu Yelusalemi , wabwilwa kwa miyibi , miankatula binkuti mu kumbonga bima biandi , miambufa ye miansisa lukufi ye fwa .
42010031	Bwakala ngang'a Nzambi yimosi yakulumukina mu nzila yoyo , kansi bu kamona muntu wowo , yandi wazenga nzila , walutila mu sambu diankaka .
42010032	Bumosi mpe nlevita bu kalwaka va fulu kiokio , yandi wamona muntu wowo ye yandi wazenga nzila walutila va sambu diankaka .
42010033	Kansi mwisi Samaliya wazietila mu nzila yoyo walwaka lukufi ye yandi . Bu kammona , wamfwila nkenda .
42010034	Yandi wayenda , wantula mafuta ye vinu
42010035	Mu kiambazi , yandi wabonga mbongo : nzimbu zole , wavana zo kwa mfumu a nzo ye wakamba : ‘ Toma kunsadisa , si yakuvutudila zozo zankaka ziwuna kumfutila bu ngina vutuka . ’ ”
42010036	Yesu wanyuvula : “ Nani mu bawu batatu wakala nkwa ya muntu wabwilwa kwa miyibi ? ”
42010037	Nlongi a minsiku wavutula : “ Ndiena wavanga mambote kwa yandi . ” Yesu wantela : “ Wenda wavanga bumosi . ”
42010038	Yesu ye minlonguki miandi bu bazieta , yandi wakota mu vata dimosi , nkento wumosi , nkumbu andi Malata , wantambula mu nzo andi .
42010039	Yandi wakala ye mpangi yankento , nkumbu andi Maliya , yandi wavwanda va malu ma Mfumu ye wadimba mambu mandi .
42010040	Kansi Malata wakala ye bisalu biabingi bia mu kikuku . Yandi wayiza , wakamba : “ Mfumu , kweti yindula ko vo mpangi ami wungiambudingi , mono kwami kaka mu sal'e ? I diawu wuntela kakunsadisa ! ”
42010041	Mfumu wamvutudila : “ Malata , Malata , ngeye wena mayindu ye ntela-ntela mu mamingi .
42010042	Kansi kima kimosi kiena mfunu . Maliya solele ndambu andi yambote yikayilendi kunkatulwa ko . ”
42011001	Lumbu kimosi Yesu wakala sambila va fulu kimosi , bu kamanisa , nlonguki andi wumosi wantela : “ Mfumu wutulonga mu sambila bonso bwalonga Yowani
42011002	Yesu wavutula kwa bawu : “ Bu lweti sambila , lukamba : ‘ Tata , bika nkumbu aku yakala yanlongo , bika kimfumu kiaku kiza .
42011003	Wutuvana madia matwena nsatu lumbu ka lumbu .
42011004	Wutulemvukila masumu meto kadi beto tulemvukilanga babo bakutuvanganga mambi . Ye kutuyambulandi mu zintontolo ko . ’ ”
42011005	Yesu wabatela diaka : “ Vo wumosi mu beno wena ye nkundi ye wuna kwenda mu nzo andi mu midi mia mpimpa , ye kuntela : ‘ Ya mpangi , nsopiseti mampa matatu ,
42011006	kadi nkundi ami tukidi mu nzietolo wizidi kansi kiena ye kima mu kumvana ko . ’
42011007	Kansi vo yandi wuna vutula mu kati kwa nzo : ‘ Kunkwamisandi ko ! Kielo kikangamanenge , bana bami ye mono kibeni tulambalele . Kilendi vumbuka ye kuvana kima ko . ’
42011008	Mono ngieti dio kulutela : Vo mpe nanga yandi kana sikama ko mu kumvana mampa mu diambu dia bukena nkundi andi , kansi yandi wuna sikama ye wuna kumvana bikena nsatu kadi nkundi andi wuna tatamana kunlomba kondwa nsoni .
42011009	Ye mono ngieti kulutela : Lulomba , beno luna tambula ; lusosa , beno luna mona ; lukonkuta beno luna zibudulwa .
42011010	Kadi wonso weti lomba , wuna tambula ; wonso weti sosa , wuna mona ye wonso weti konkuta , wuna zibudulwa .
42011011	Vo wumosi mu beno wena se , nga wuna vana kwa mwan' andi nioka , bu keti kunlomba mbizi ya maz'e
42011012	Evo yandi wuna kumvana nkutu vo weti kunlomba diki e ?
42011013	Beno nkutu lwena bambi , luzeyi mu vana nkayilu miambote kwa bana beno . Buna S'eto wena mu zulu wuna luta vana Mpeve ya Nlongo kwa bawu bakunlombanga yo . ”
42011014	Yesu wakala niakisa baba diakala ye mpeve yambi . Bu yavayika buna baba diabantika vova ye makabu mayitukwa .
42011015	Kansi bantu bankaka mu makabu bakamba : “ Yandi wuvayikisilanga zimpeve zozo mu lulendo lwa Belizebuli , nkuluntu a zimpeve zambi . ”
42011016	Ye bankaka bakummeka : banlomba kimangu mu songa vo lulendo lwandi lwatuka kwa Nzambi .
42011017	Kansi Yesu wazaya mabanza mawu , wabatela : “ Kionso kimfumu kinwananga bantu bawu ye bawu , kiawu kifukuswanga ye zinzo zibwanga yimosi va zulu yankaka .
42011018	Vo Satana wukinwanisanga , buna bwe kimfumu kiandi kieti tataman'e ? Kadi beno lweti kamba vo mono yivayikisanga mpeve zambi mu diambu dia Belizebuli wukumpananga lulendo .
42011019	Vo mono yivayikisilanga zo mu lulendo lwa Belizebuli , buna bayeno bwe bavayikisilanga zo ? Bayeno bawu kibeni beti songa vo lwena babela .
42011020	Diadi dieti songa vo i mu ngolo za Nzambi yivayikisilanga mpeve zambi , mpila mosi vo Kimfumu kia Nzambi kiameni kululwakila .
42011021	“ Muntu wangolo ye wena ye biandwanina bifweni wukenganga lupangu lwandi , buna biabionsono bikavwidi biena mu luvuvamu .
42011022	Kansi vo muntu lutidi ngolo wunlwakidi ye wumbedese yandi si kakatula binwanunu biabio bikakele sila vuvu ye wuna kabula biabio bikanzionene .
42011023	“ Wonso kondolo ye mono , yandi wena kitantu ye mono ; ye wonso wulembwa kunsadisanga mu yonzika , yandi wumwangisanga . ”
42011024	“ Mpeve yambi bu yivayikidi mu muntu , yawu yikwendanga mu bifulu biayuma , yisosanga va yilenda vundila . Kansi bu yilembolo mona fulu , buna yikambanga : ‘ Ngina vutuka mu nzo ami yiyasisidi . ’
42011025	Ye bu yilweki , yimonanga nzo yatoma kombwa ye yatoma kubukwa .
42011026	Buna yawu yele bonga mpeve nsambodia zankaka zilutidi mu mbi , bawu bakotele ye bavwendi muna . Mboki nkadulu ya muntu wowo yikitukidi yambi lutila yantete . ”
42011027	Yesu bu kamana kamba mambu momo , nkento wumosi wavova mu ndinga ya zanguka vakati dia kabu , wantela : “ Mpila kiese kiena ye nkento wakubuta ye wakuyemika . ”
42011028	Kansi Yesu wavutula : “ Inga , kansi mpila kiese kilutidi kwa bawu bawanga Masonukwa ma Nzambi ye tumamananga mo . ”
42011029	Makabu bu mayonzama kwa Yesu , yandi wabantika kamba : “ Bantu bantangu yayi i bantu bambi , bawu basosanga dimbu kani vo Nzambi weti sala , kansi ka bana vewa dimbu ko vo ka kina kia mbikudi Yona ko .
42011030	Kadi bonso mavanga Yona makala dimbu kwa bisi Ninive , i buna mpe meti vanga Mwan'a muntu mana kala dimbu kwa bantu balumbu kiaki .
42011031	Mu lumbu kia mfundusu , ntinu wankento wa ku banda wuna telama vantadisi a babakala balumbu kiaki ye wuna kubabedisa , kadi yandi watuka ku nsi yanda ye wayiza dimba ndwenga za Solomo . Kansi tala , vava vena muntu wumosi wulutidi Solomo .
42011032	Mu lumbu kia mfundusu , babakala ba Ninive bana telama vantadisi a bantu balumbu kiaki ye bana kubabedisa , kadi bisi Ninive basoba nkadulu awu bu bawa malongi ma mbikudi Yona . Kansi tala , vava vena lutidi mbikudi Yona . ”
42011033	“ Muntu kalemisanga mwinda mu sweka evo mu tula wo ku nsi a panu
42011034	Meso maku mena mwinda wa nitu . Meso maku bu mena mambote , nitu aku yamvimba yena mu kia ; kansi meso maku bu mena mafwa buna nitu yena mu tombe .
42011035	I kuma , toma keba mpasi vo kia kwena mu ngeye kwalembwa kala ku nsi a tombe .
42011036	I diawu vo nitu aku yamvimba yena yakienzulwa , kondwa ndambu ku nsi a tombe , yawu yina kala yayonsono mu kia bonso bu kienzulanga mwinda . ”
42011037	Yesu bu kamana vova : Mfalisi wumosi wambokila mu dia ku nzo andi , Yesu wayenda , wakota mu dia va meza .
42011038	Mfalisi wayitukwa bu kamona vo Yesu kasukula moko bonso bwa kala fu ko , tekila kenda va meza .
42011039	Mfumu wantela : “ Mweni , beno Bafalisi : beno lusukulanga kopo ye longa ku mbazi , kansi mu kati beno lufulukidi ye nsatu a baka mu kingolo ye yambi .
42011040	Lu bizengi ! Kadi Nzambi wavanga bia ku mbazi nga kavanga biena mu kati mpe ko e ?
42011041	Kansi lukabila bamputu mu kinkenda biobio biena mu kati ye biabionsono bina vedila mu beno .
42011042	“ Kansi kiadi kwa beno Bafalisi ! Beno luvananga kwa Nzambi buku kia kumi kia matiti mazenzisanga madia ye ndunda yampila mu mpila , kansi luzimbakananga lunungu ye zola kwa Nzambi . Kansi nga i momo lufweti toma vanga kondwa zimbakana mankaka .
42011043	“ Kiadi kwa beno Bafalisi ! Kadi beno luzolanga vwanda mu biandu biantete mu nzo za tukutukunu ye luzolanga vewa mbote zaluzitu mu fulu bikalanga bantu babingi .
42011044	Kiadi kwa beno ! Kadi beno lwena bonso zindiamu zilembo zayakananga ye bantu balutilanga va zulu kondwa kwa zaya . ”
42011045	Nlongi wumosi wa minsiku wavutula : “ Nlongi , bu weti kamba bobo , ngeye weti kutuvweza mpe . ”
42011046	Yesu wakamba : “ Kiadi kwa beno mpe lu Minlongi mia minsiku ! Kadi beno lutwikanga bifunda biazitu kwa bantu ye beno kibeni nkutu ka lubutananga bio mu nsongi za minlembo mieno mu kubasadisa ko .
42011047	Kiadi kwa beno , kadi lutungilanga mimbikudi zindiamu zambote , mimbikudi miomio miavondwa kwa zinkaka zeno .
42011048	Mu diodio beno lweti songa vo lunungisanga mavanga ma zinkaka zeno , kadi bawu bakubavonda , ye beno lweti kubatungila zindiamu .
42011049	I kuma , Nzambi mu ndwenga zandi wakamba : ‘ Ngina kubafidisa mimbikudi ye zintumwa . Bawu bana vonda ndambu mu kati kwawu ye zoma bankaka . ’
42011050	Mu diambu diodio bantu balumbu kiaki bana sembwa mu diambu dia mimbikudi miamio miavondwa tuka Nzambi kavanga nza ,
42011051	tuka Abeli kavondwa nate ye Zakaliya wavondulwa vakati ye meza mangiokila minkayily ye vinga kianlongo .
42011052	“ Kiadi kwa beno Minlongi mia minsiku ! Kadi beno lwakatudi nsabi za nzo a nzayilu : beno kibeni ka luna mo kota ko , ye lweti kakidila nzila kwa bazolele mo kota . ”
42011053	Yesu bu kavayika mu nzo yina , Minlongi mia minsiku ye Bafalisi bankadila nganzi zangolo ye banzonzinsa mu mambu mamingi :
42011054	batonta mu kumbaka diambu diambi mu mpova zandi .
42012001	Mu ntangu yoyo , mafunda mamingi ma bantu makutakana nate ye badiatasana . Yesu watela ntete kwa minlonguki miandi : “ Lukikenga mu disu ku nsi a lukaya dia Bafalisi , kadi disu ku nsi a lukaya diena bonso bilongo bifunisanga mampa .
42012002	Kionso kiaswekwa kina monika , ye kionso kiansweki kina zayakana .
42012003	I kuma mamonsono malwakamba ku nsi a tombe , mana wakana ku kia , ye monso malwavovila mu kinsweki , mana samunwa mu fulu bimokinanga bantu . ”
42012004	“ Lu bakundi bami , mono ngieti dio kulutela : ka lutinandi wonga kwa bawu balenda vonda nitu ko , mboki ka balendi diaka vanga diambu diankaka ko .
42012005	Mono ngina kulusonga wulufweti tina wonga : lutina Nzambi wonga yandi wena ye lendo mu tuba muntu ku bilungi bu kameni kumvonda . Mu kedika , yandi lufweti tina wonga .
42012006	“ Ka batekanga maseke
42012007	Ye nsuki zeno zena zatangwa nkutu . Ka lukalandi wonga ko kadi beno lulutidi maseke mamingi mu mfunu . ”
42012008	“ Mono ngieti kulutela : wonso tambudi vantadisi a bantu vo yandi i wami , Mwan'a muntu wuna kuntambula vantadisi a zimbasi za Nzambi .
42012009	Kansi wonso wukambanga vo kanzeyi ko vantadisi a bantu , Mwan'a muntu mpe si kakunkambila bo vantadisi a zimbasi za Nzambi .
42012010	“ Wonso tesele diambu diambi kwa Mwan'a muntu , yandi wuna lemvukulwa , kansi wonso tieki Mpeve ya Nlongo kana lemvukulwa ko .
42012011	“ Bu bana kulunata mu nzo za tukutukunu evo kwa mintwadisi ye zimfumu mu funduswa , ka lukikwamisandi ko mu zaya bwe luna kukitabila ye nki luna kamba .
42012012	Kadi Mpeve ya Nlongo yina kululonga mu yoyo ntangu kaka mambu malufweti kamba . ”
42012013	Muntu wumosi mu kabu wakamba kwa Yesu : “ Nlongi , tela mbut'ami vo : twakabula difwa . ”
42012014	Yesu wamvutudila : “ Nani wantula mu zenga mambu meno evo mu kabula bima bieno e ? ”
42012015	Mboki yandi watela kwa bawu babo : “ Lukeba , lukikenga mu nsatu a baka kimvwama kialuta tezo , kadi luzingu lwa kedika lwa muntu kalwena mu mvwilu andi ko , kani vo mpe wena mvwama yayinene . ”
42012016	Buna yandi wakamba ngana yayi : “ Muntu wumosi wamvwama wakala ye mpatu yatoma buta .
42012017	Yandi wakiyindusa ye wakamba kwa yandi kibeni : ‘ Bwe ngina sa ? Kiena ye fulu mu lunda mbutu yami ko . ’
42012018	Ye yandi wakamba : ‘ Ebu ngina sa : ngina bwisa bilundulu biami biabio ye ngina tunga bilutidi mu nene , muna ngina yonzika mimbutu miami miamio ye bima biami biankaka .
42012019	Buna ngina kamba mu mono kibeni : A ! Ngeye beki mvwilu yayingi mu mvu miamingi , vunda kwaku , dia , nwa ye yangalala . ’
42012020	Kansi Nzambi wakuntela : ‘ Wu muntu wabuzengi ! Mpimpa yayi kaka , ngeye kuna kala diaka moyo ko . Buna bwabu , biabionsono biwalundidi mu ngeye kibeni bianani bina kal'e ? ’ ”
42012021	Yesu wakamba diaka : “ I bobo bwena kwa yandi wulundanga bimvwama mu yandi kibeni kansi va meso ma Nzambi kakena mvwama ko . ”
42012022	Mboki watela kwa minlonguki miandi : “ I kuma ngieti kulutela : Ka lukikwamisandi mu madia malwena nsatu mu zingu kieno ko evo binkuti mu vwata .
42012023	Kadi zingu kilutidi madia ye nitu zeno zilutidi binkuti .
42012024	Taleno minganga
42012025	Nani mu beno mu mabanza mandi lenda kudikila kani lumbu kimosi mu luzingu lwandi e
42012026	Vo beno ka lulendanga diambu mu kilutidi kiafioti ko , buna bila nki lukikwamisinanga mu mankaka masidi ?
42012027	Taleno bifulu bia matiti bonso bu bimenanga , biawu ka bisalanga ko
42012028	Vo Nzambi wuvwikilanga bo bititi biena bwabu ku makanga , ye mbazi biyokolo kwandi , buna bwe kana lembwa luta kuluvwikila ! A , tala minu kieno bonso kiena kiafioti .
42012029	Beno mpe ka lukikwamisandi mu sosa kiluna dia evo kiluna nwa ko .
42012030	Kadi i bantu balembolo zaya Nzambi batatamanga sosa biobio biabionsono , kansi beno , luzeyi vo Se dieno zeyi nsatu zeno .
42012031	Kansi beno lutomba ma Kimfumu kia Nzambi ye yandi wuna luvana bilutidi . ”
42012032	“ Fikamba , kukalandi wonga ko ! Kadi diodio diayangidikidi Se dieno mu kuluvana Kimfumu .
42012033	Luteka mvwilu zeno ye luvana mbongo zilubeki kwa bamputu . Lukikubikila zinkutu zilembo fwanga , luyonzika bimvwama bieno ku zulu , kuna kubilenda lembwa zimbana : miyibi ka milendi bio bakila ko ye zinselele kazilendi bio fwasa ko .
42012034	Kadi kuna kwena kimvwama kiaku , i kuna mpe kukalanga ntim'aku . ”
42012035	“ Lukubama mu sala , bika lwakanga nsinga
42012036	Ye beno lukala bonso bisadi bieti vingila mfumu awu wuna tuka ku nkembo wa makwela mpasi bakunzibudila kielo bu kizi konkuta .
42012037	Kiese kwa bisadi biobio bina bwanwa biatemuna kwa mfumu awu bu kana vutuka . Mu kedika ngieti dio kulutela : yandi wuna kanga nsinga , wuna kubabokila ku meza ye kubavana madia .
42012038	Vo yandi lweki mu midi mia mpimpa evo vioka mpe ye wuna kubabwana batemuna , kiese kiena yawu !
42012039	Lutoma zaya diadi : Vo mfumu a nzo wakutu zaya ntangu yifweti kwiza muyibi , nga kalendi yambula muyibi kakota mu nzo andi ko .
42012040	Beno mpe kubameno kadi Mwan'a muntu wuna kwiza mu lokula kilulembolo yindula . ”
42012041	Buna Petelo wata : “ Mfumu , ngana yoyo kwa beto kaka telele yo evo kwa babonsono ? ”
42012042	Mfumu wavutula : “ Buna nani wena nkebi wakwikama ye wadiela ? I yandi sololo kwa mfumu andi mu kenga nzo ye mu vana kwa bisadi biankaka kunku kiawu kia madia mu ntangu yafwana .
42012043	Kiese kiena kwa kisadi kiokio , vo mfumu andi bu kavutukidi , wuna kumbwana yandi weti vanga bo .
42012044	Mu kedika ngieti dio kulutela : Mfumu andi wuna kuntula nkuluntu mu mvwilu andi yayo .
42012045	Kansi vo kisadi kiokio wuyindulanga vo : ‘ Mfumu ami weti zingila mu vutuka . ’ Vo bantikidi bufa bisadi biababakala ye biabakento , ye vo yandi wudianga , wunwanga ye kolwanga ,
42012046	buna mfumu wuna kwiza mu kilumbu kisadi kiokio kiketi lembwa kumvingila ye mu ntangu yi kalembolo zaya . Yandi wuna vana tumbu kiansisi kwa kisadi kiokio
42012047	“ Kisadi kiokio kizeyi mambu mazolanga mfumu andi , kansi kakubamane ko ye keti vanga mo ko yandi wuna bufwa bwabwingi .
42012048	Kansi vo kisadi ka zeyi mambu mazolanga mfumu andi ko ye weti vanga mambu makafweti sembulwa , yandi wuna bufwa bwafiuma . ”
42012049	“ Mono yayizi kwika tiya va ntoto ye nzolele beni vo twakilemusunwa .
42012050	Ngiena ye mbotokolo yimfweni tambula ye ngiena kingongo beni nate ye yilungidi .
42012051	Beno lweti banza vo mono yaneti luvuvamu va ntoto ? Nkatu , ngieti kulutela , kansi luvambanu .
42012052	Kadi tuka bwabu vo bantu batanu bena mu nzo , bawu bana vambana : batatu kwa bole , ye bole kwa batatu .
42012053	Tata wuna vambana ye mwan'andi wabakala , mwana wabakala ye Tat'andi , ngudi wuna vambana ye mwan'andi wankento ; mwana wankento ye ngudi andi ; nzitu wankento ye nkento wa mwan'andi bana vambana ; nkento wa mwan'andi ye nzitu andi . ”
42012054	Yesu watela mpe kwa makabu : “ Bu lumweni tuti ditombokele ku diaminanga ntangu , mu nswalu lukambanga : ‘ Mvula yilweki , ’ ye i bobo mpe buna kala .
42012055	Ye mupepe wa nsi yankatu ya kubanda bu wuvevumukanga , lukambanga : ‘ Ndungutila yangolo yina kala kwaku , ’ ye i bobo mpe buna kala .
42012056	Lu bankwa disu ku nsi a lukaya ! Beno lulendanga mu bakula bonso busonganga mbonokono a ntoto ye zulu , kansi bonso bwe ka lweti bakula ntangu yayi ko ? ”
42012057	“ Bila nki ka lubakusanga beno kibeni ko bonso bwena bwasungama mu vang'e ?
42012058	Vo muntu wukubeki mambu ye weti kunata ku mbazi a nkanu , bu lwena mu nzila , vanga mamo mu wisana yandi . Vo kabwa ko , yandi wuna kunata kwa nzonzi ye nzonzi wuna kuyekula kwa soda , soda wuna kukanga ye kutula mu boloko .
42012059	Mono ngieti kutela : kuna vayika mo ko nate ye bu meni futa mbongo zazo . ”
42013001	Mu ntangu yina , bantu bankaka bayiza ta nsamu kwa Yesu mu bisi Ngalili bavonduswa kwa Pilatu mu ntangu yibavana minkayilu kwa Nzambi .
42013002	Yesu wabavutudila : “ Beno lweti banza vo bisi Ngalili baba balutidi masumu ye bisi Ngalili babonsono kadi bavondulwa mu nzila yoyo ?
42013003	Nkatu , mono ngieti dio kulutela ; kansi vo ka luna soba nkadulu ko , beno babo luna fwa bonso bawu .
42013004	Ye bantu kumi ye nana babana bafwila ku nsi a nzo yayongi ya Silowa bu yababwila ; beno lweti banza vo bawu balutidi sumuka ye babonsono bavwandanga mu Yelusalemi ?
42013005	Nkatu , mono ngieti dio kulutela ; kansi vo ka luna soba nkadulu ko , beno babo luna fwa bonso bawu . ”
42013006	Mboki Yesu wabatela ngana yayi : “ Muntu wumosi wakala ye mungiengie mu mpatu andi ya vinia . Yandi wayiza sosa mingiengie mu nti wowo , kansi kamona kima ko .
42013007	Buna yandi watela kwa kisadi kiandi : ‘ Tala , mimvu mintatu yikwizanga mu sosa mingiengie mu nti wawu kansi kimonanga mio ko . Kwanga wo , bila nki wufweti fukisa ntoto ? ’
42013008	Kisadi kia mpatu ya vinia wavutula : ‘ Mfumu , biketi wo mvu wumosi diaka , ngina tima kinzungidila ye tula mbodila .
42013009	Nanga wuna buta mimbutu mu mvu weti kwiza , vo nkatu , ngeye wuna wo zengisa . ’ ”
42013010	Lumbu kimosi kia mvundulu , Yesu wakala longanga mu nzo yimosi ya tukutukunu .
42013011	Muna mwakala nkento wakala ye mpeve yambi yamvana kimbevo mu mimvu kumi ye nana . Yandi wakala wakondama ye kalenda sungama nadede ko .
42013012	Yesu bu kammona , wambokila ye wantela : “ Mama , ngeye vukidi mu kimbevo kiaku . ”
42013013	Yandi wakuntensika moko ye nkento ntumbu sungama ye wasika Nzambi .
42013014	Kansi nkuluntu wa nzo ya tukutukunu kamona kiese mu ntima ko Yesu bu kaniakisa mu lumbu kiamvudulu . Yandi watela kwa kabu : “ Bilumbu bisambanu biena bia kisalu ; lwizeno lwasosangeno luniakusu mu lumbu biobio kansi ka lumbu kiamvudulu ko ! ”
42013015	Mfumu wamvutudila ebu : “ Beno bankwa disu ku nsi a lukaya ! Mosi mosi mu beno kakutulanga ngombe andi evo mpund'andi mu dikulwa ko ye kwenda zo nwikina mu lumbu kiamvudulu e ?
42013016	Kansi nkento wawu , ntekololo a Abalahami wakangwa kwa Satana mu kimbevo mu mimvu kumi ye nana , ka bufwanane mu kunkutula mu misinga miandi mu lumbu kiamvudulu ko e ? ”
42013017	Mvutu yoyo ya Yesu yamwesa nsoni kwa mintantu miandi kansi kabu diadionsono diayangalala mu mavanga mambote makavanga .
42013018	Mboki Yesu wakamba : “ Ye nki Kimfumu kia Nzambi kifwanane ? Mu nki ndenda kio fwanikis'e ?
42013019	Kiawu kifwanane bonso nginga ya nti wa mutade yabaka muntu ye walosa yo mu mpatu andi , yawu yamena ye yakituka nti ye zinuni zayiza tunga mazanza
42013020	Yesu wakamba diaka : “ Mu nki ndenda fwanikisa Kimfumu kia Nzambi ?
42013021	Kiawu kifwanane ye bilongo bifunisanga mampa bibeki nkento ye yandi sangisi bio ye kilo makumole ye bitanu bia fufu disadulwanga mampa , nate ye diadionsono dimeni funa . ”
42013022	Yesu wayenda ku Yelusalemi , yandi walutila mu zimbanza ye mu mavata , ye walonga bantu .
42013023	Muntu wumosi wanyuvula : “ Mfumu , bantu bafiuma kwandi bana vulusu e ? ” Yesu wabavutudila :
42013024	“ Luvanga mamo malendakana mu kota mu mwelo wafietama , kadi mono ngieti dio kulutela : bantu babingi bana sosa mu kota kansi ka bana lenda ko .
42013025	“ Mfumu a nzo bu kana telama ye kanga mwelo , ye beno luna sala ku mbazi ; luna bantika konkuta ye kamba : ‘ Mfumu wutuzibudila . ’ Yandi wuna kuluvutudila : ‘ Kizeyi kulutukidi ko ! ’
42013026	Buna luna bantika kamba : ‘ Twadidi ye twanwini yaku , walongelenge mu zibala-bala zeto . ’
42013027	Yandi wuna kulutela diaka
42013028	Kuna luna dila , luna kwetisa meno mu nganzi bu luna mona Abalahami , Isaki , Yakobi ye mimbikudi miamionsono mu Kimfumu kia Nzambi kansi beno kibeni lutubulu ku mbazi !
42013029	Bantu bana tuka ku tubukilanga ntangu ye ku diaminanga ntangu , kulonde ye kubanda , ye bana baka fulu va meza mu Kimfumu kia Nzambi .
42013030	Ye buna , bankaka mu bawu bena bansuka bwabu , bana kala bantete ye bobo bankaka bena bantete bana kala bansuka . ”
42013031	Mu kina lokula , Bafalisi bankaka bayiza kwa Yesu ye bantela : “ Katuka kwaku vava , wenda kwankaka kadi Helode zolele kuvondisa . ”
42013032	Yesu wabavutudila : “ Lwenda lwatela kwa mfwenge yoyo : ‘ Mono ngieti vayikisa mpeve zambi ye ngieti niakisa wunu , ye mbazi ye kiatatu mbeni kwami . ’
42013033	Kansi mfweti tatamana nzil'ami lumbu ki , mbazi ye lumbu kialanda kadi ka bufweni ko vo mbikudi kavondulwa ku mbazi a Yelusalemi .
42013034	“ Yelusalemi , Yelusalemi , ngeye wuvondanga mimbikudi ye wuvondanga mu matadi bantu bakufidisa Nzambi ! Nkumbu kwa mono yazolele kutikisa bantu baku va ngiena bonso nsusu kakutikisanga bana bandi ku nsi a maveve mandi kansi kwazolele ko !
42013035	Tala , nzo eno yina niangwa . Kansi mono ngieti dio kulutela , ka luna kumbona diaka ko nate ye ntangu bu yizidi yiluna kamba : ‘ Bika Nzambi kasakumuna ndiena weti kwiza mu nkumbu a Mfumu Nzambi ! ’ ”
42014001	Lumbu kiamvudulu , Yesu wayenda ku nzo ya wumosi mu bakuluntu ba Bafalisi , mu dia . Bawu bakala muna , bakala toma talanga Yesu .
42014002	Tala , ku ntwal'a Yesu kwakala bakala diakala ye kimbevo kiavimba moko ye malu .
42014003	Yesu wayuvula kwa Minlongi mia minsiku ye kwa Bafalisi : “ Nga bwena kwandi luve mu minsiku mieto mu niakisa muntu mu lumbu kiamvudulu evo nkatu e ? ”
42014004	Bawu bakala napii . Buna Yesu waniakisa mbevo yoyo wanyambula kenda .
42014005	Mboki yandi wabatela : “ Nani mu beno , vo mwan'andi evo ngombe andi sotokene mu bulu dia maza , nga kana kuntombula mu nswalu-nswalu ko , kani vo mpe mu lumbu kiamvudulu e ? ”
42014006	Bawu ka balenda vutula diambu mu momo ko .
42014007	Yesu bu kamona batumuswa bonso bu basodila bifulu bialuzitu , wabatela ngana yayi :
42014008	“ Vo muntu wukubokele ku nkembo wa makwela , kuvwandilandi va fulu kilutidi mu mbote ko , kadi nanga wukulutidi mu luzitu bokolo
42014009	ye muntu wukulubokelese beno bole wuna kwiza ye kutela : ‘ Lumvana fulu kiaki . ’ Buna mu nsoni wuna kwenda mu vwanda ku fulu kiansuka .
42014010	Kansi bu bokolo , wenda wavwanda kuna fulu kiansuka , mpasi vo muntu wowo wukubokelese , mu ntangu yikana kwiza kakutela : ‘ Nkundi ami , wiza ku ntwala . ’ Buna diodio dina kala dia nzitusu kwa ngeye vantadisi a bantu bavwendi yaku va meza .
42014011	Kadi wonso muntu wukukizangulanga wuna kululwa , ye wonso wukukikululanga wuna zangulwa . ”
42014012	Mboki Yesu watela kwa muntu wambokila : “ Bu wubokilanga bantu ku dia mu nsiuka evo mu nkokila , kubokidisandi bakundi baku ko , ka zimpangi zaku ko , ka bisi kanda diaku ko ye ka nzabasani zaku za mvwama ko kadi bawu mpe balenda kubokila ye buna ngeye wuna tambula mfutu aku mu biwavana .
42014013	Kansi bu weti bokila bantu ku nkembo wa ndilu ; bokila bamputu , bena bieta , batembilanga ye bafwa meso .
42014014	Ngeye wuna mona kiese kadi kabena ye kima mu kuvutudila ko . Nzambi wuna kusenda mu lumbu kio kina fuluka bavanganga mambote . ”
42014015	Wumosi mu bawu bakala va meza , bu kamana wa mambu momo , watela kwa Yesu : “ Kiese kiena ye yandi wuna dia mu Kimfumu kia Nzambi ! ”
42014016	Yesu wantela : “ Muntu wumosi wakubika madia mamingi ye wabokila bantu babingi .
42014017	Mu lokula kia ndilu , yandi wafidisa kisadi kiandi mu tela kwa babokulwa : ‘ Luizeno kadi biabionsono bikubamane bwabu . ’
42014018	Kansi babonsono , wumosi wumosi banlomba mpengomokono . Wantete watela kwa kisadi : ‘ Mpatu yasumbidi ye mfweni kwenda yo tala , dodokolo wuntela kandemvukila . ’
42014019	Wankaka wantela : ‘ Mono yasumbidi ngombe kumi zambakala ye ngieti kwenda zo meka ; dodokolo wuntela kandemvukila . ’
42014020	Wankaka diaka wakamba : ‘ Bwabu kwandi nkwelele i diawu kilendi kwiza ko . ’
42014021	Kisadi wavutuka ye wata mamo kwa mfumu andi . Buna mfumu a nzo wafwema , watela kwa kisadi kiandi : ‘ Wenda nswalu mu zibala-bala ye mu binzila-nzila bia mbanza , ye twala kwaku bamputu , bena bieta , bafwa meso ye batembilanga . ’
42014022	Fintangu-ntangu kwandi , kisadi wayiza ta : ‘ Mfumu , matumini mavangamane , kansi fulu biakidi . ’
42014023	Buna mfumu watela diaka kwa kisadi kiandi : ‘ Wenda mu nzila za zimpatu , mu tupangu twa bibulu ye tatimisa bantu mu kota , mpasi vo nzo yafuluka .
42014024	Mono ngieti dio kulutela : ka wumosi ko mu bawu babokulwa wuna bimba madia mami ! ’ ”
42014025	Lumbu kimosi , makabu mamingi madiata ye Yesu . Yandi wabangumuka ye wabatela :
42014026	“ Wonso wizidi kwa mono , kalendi kala nlonguki ami ko vo kana luta kunzola vioka se diandi ye ngudi andi ko , vioka nkento andi ye bana bandi ko , ye vioka zimpangi zandi ye bibusi biandi ko , ye yandi kibeni ko .
42014027	Wonso lembolo nata kulunsi diandi ye kundanda , kalendi kala nlonguki ami ko .
42014028	Vo muntu mu beno zolele tunga nzo yayinene , yandi wuna teka vwanda ye yindula ntalu kwa yina fwa , mu zaya vo wena ye mbongo zafwana mu manisa salu kiokio .
42014029	Vo kabwa ko , vo yandi tungidi lufulu ye mboki kalendi manisa yo ko , bantu babo bana yo mona bana kunsevila ,
42014030	ye kamba : ‘ Muntu wawu wabantika mu tunga kansi walembane mu manisa salu ! ’
42014031	Mpila mosi mpe vo ntinu wumosi zolele kwenda nwanisa ntinu wankaka , yandi wuna vwanda ntete ye fimpa vo yandi lenda nwanisa ye mafunda kumi ma bantu ndiena weti kwiza ku ntwal'andi ye mafunda makumole .
42014032	Vo kalendi ko , yandi si kafidisa zintumwa kwa ntinu wankaka bu kakidi kwanda , mu kunyuvula mafweni mu tula luvuvamu . ”
42014033	Yesu wakamba : “ Mpila mosi mpe ye beno , wonso lembolo sisa biabio bikavwidi kalendi kala nlonguki ami ko . ”
42014034	“ Luzeyi vo mungwa i kima kiambote , kansi vo wumanisi nzenzo , mu nki wulenda zenzusulwa e ?
42014035	Buna ka wusidi mfunu ko , kani vo mu diambu dia ntoto kani vo mu diambu dia mbodila ; balosanga wo kaka ku mbazi . Vo lwena ye matu mu wila , lutoma wa ! ”
42015001	Lumbu kimosi mintambudi mia mpaku ye bankwa masumu bankaka bafinama babonsono kwa Yesu mu kundimba .
42015002	Bafalisi ye Minlongi mia minsiku bavunguta ye bakamba : “ Muntu wawu wutoma tambulanga bankwa masumu ye wudianga yawu
42015003	Buna Yesu wabatela ngana yayi :
42015004	“ Vo muntu wumosi mu beno wena ye mameme nkama , ye dimosi mu mawu dizimbane , bwe , yandi kana sisa luvwa ye vwa mankaka ku nseke ko , mu kwenda sosa diodio dizimbane nate ye bu kamweni dio e ?
42015005	Ye bu kamweni dio , yandi bongele ye tudidi dio va mavembo mandi mu kiese kiakio ,
42015006	ye bu kavutukidi ku nzo andi , bokele bakundi bandi ye nzayani zandi ye wubakembi : ‘ Yangalaleno yami , kadi dimeme diami dikedi diazimbana , diambweni ! ’
42015007	Mono ngieti dio kulutela : Mpila mosi mpe mu zulu si mwakala kiese kilutidi mu diambu dia nkwa masumu wumosi sisidi mambi , kansi ka mu luvwa ye vwa dia bantu bena vumi , bakondolo nsatu a soba nkadulu awu . ”
42015008	“ Evo , vo nkento wumosi wena ye makuta mandi kumi ye zimbase dimosi , bwe , yandi kana lemisa mwinda ye komba nzo mu sosa mu bunkete ko , nate ye bu kamweni dio ?
42015009	Ye bu kamweni dio , bokele bakundi bandi ye nzayani zandi ye wubatelele : ‘ Yangalaleno yami , kadi kuta diami diyazimbasa diambweni ! ’
42015010	Mono ngieti dio kulutela : i bobo bwena kiese kwa zimbasi za Nzambi mu nkwa masumu wumosi sisidi masumu mandi . ”
42015011	Yesu wakamba diaka : “ Muntu wumosi wakala ye bana bole bababakala .
42015012	Wanleke watela kwa se diandi : ‘ Tata , mpana kunku kiami kia mvwilu . ’ Buna se wakabula mvwilu andi kwa bana babole .
42015013	Ka bilumbu biabingi ko bialuta ; mwana wanleke wateka mvwilu andi ye wayenda ye mbongo zandi kuna nsi yanda . Kuna wafukisa mbongo zandi mu kondwa kwa mayindu .
42015014	Bu kamana fukisa biabio , nsatu yangolo yakota mu nsi yoyo , ye yandi kibeni wakondwa kima .
42015015	Buna yandi wayenda sonama mu kisalu kwa wumosi mu bisi nsi yina ; muntu wowo wamfidisa mu vunga ye mu dikila zingulu zandi .
42015016	Yandi wakala nsatu beni ye wazola dia matiti madia zingulu , kansi kamuntu ko wamvana mo .
42015017	Bu kalwenga , yandi wayindula : ‘ O ! Bisadi biabio bia Se diami biena ye madia masaka , kansi mono kwaku ngieti fwa mu nsatu !
42015018	Mono ngina telama ye kwenda kwa tata ye ngina kuntela : Tata , mono yavengi masumu kwa Nzambi ye kwa ngeye .
42015019	Kifweni diaka wambokidila mwan'aku ko . Wumbaka bonso wumosi mu bisadi biaku . ’ ”
42015020	Ye yandi wayenda vutuka kwa se diandi . “ Bu kakala mwa ntatuki ye nzo , s'andi wammona , wakala kiadi kibeni , yandi wazawula wanzingila mu laka ye babumbana .
42015021	Buna mwana wantela : ‘ Tata , mono yavengi masumu kwa Nzambi ye kwa ngeye , kifweni wambokidila diaka mwan'aku ko . ’
42015022	Kansi se watela kwa bisadi biandi : ‘ Lutwala nswalu kinkuti kilutidi kitoko , luvwikeno kio , lumvaneno kimpambu mu nlembo andi ye nsampatu mu malu mandi
42015023	Twaleno mwana ngombe wa mafuta ye vondeno wo . Twadieno mu kiese ,
42015024	kadi mwan'ami wawu wakele bonso wafwa kansi fulukidi , wakele wazimbana kansi monekene diaka . ’ Ye babantika yangalala .
42015025	“ Mu ntangu yina , mwan'andi wambuta wakala ku mpatu . Bu kavutuka , wafinama ye nzo , wawa mazu ma masikulu ye ma makinu .
42015026	Yandi wabokila kisadi kimosi , wanyuvula : ‘ Nki a mambu momo ? ’
42015027	Kisadi wamvutudila : ‘ Mpangi aku vutukidi ye se diaku vondese mwana ngombe wamafuta bu kamweni mwan'andi vutukidi wa mavimpi . ’
42015028	Mwana wambuta wafwema ye kazola kota mu nzo ko . Se diandi wavayika , wambombidila kakota .
42015029	Kansi mwana wamvutudila : ‘ Tala , mimvu miamingi yakusadidi ye kiakolamane kana ntumunu aku yimosi ko . Kansi kwampeni kani mwan'a nkombo nkutu ko mpasi yayangalala ye bakundi bami .
42015030	Kansi mwan'aku wowo wameni fukisa mvwilu aku ye bansuza bu kizidi , wumvondesele mwan'a ngombe wamafuta . ’
42015031	Se wantela : ‘ Mwana , ngeye wena yami ntangu zazo ye mvwilu ami yayo yena mvwilu aku mpe .
42015032	Kansi tufweti toma yangalala ye mona kiese , kadi mpangi aku yayi wakele wafwa kansi fulukidi , yandi wakele wazimbana kansi monekene . ’ ”
42016001	Yesu watela kwa minlonguki miandi : “ Muntu wumosi wamvwama wakala ye nkebi a bima biandi ye bantu bayiza kumfundila vo nkebi andi wufukisanga mvwilu andi .
42016002	Mfumu a bima wambokila ye wantela : ‘ Nki a mambu ngieti kuwilanga ? Wunsonga bonso bu wasadidi kisalu kiaku , kadi kulendi kala diaka nkebi ko . ’
42016003	Buna nkebi wakiyindusa : ‘ Nki ngina sala , kadi mfumu ami wuna kunkatula mu kisalu . Kakiena ngolo mu bisalu biangolo ko ye yimonanga nsoni mu hinga .
42016004	Bwabu nzeyi bu ngina vanga ! Bu ngina katulwa mu kisalu kiami , bantu bana kuntambula ku zinzo zawu ! ’
42016005	Buna yandi wabokila wumosi , wumosi mu bawu bakala ye mfuka kwa mfumu andi . Wayuvula kwa wantete : ‘ Ntalu kwa fweti futa kwa mfumu ami ? ’
42016006	Yandi wavutula : ‘ Tuke nkama za mafuta ma olive . ’ Nkebi wantela : ‘ Baka papela kiaku , vwanda nswalu ye sonika makumatanu . ’
42016007	Mboki watela kwa wankaka : ‘ Mboki ngeye , ntalu kwa fweti futa ? ’ Yandi wavutula : ‘ Nsaku nkama za loso . ’ Nkebi wantela : ‘ Baka papela kiaku ye sonika lunana . ’
42016008	Mfumu wasika nkebi wowo wakondwa kedika bu kasadila ndwenga . Kadi bantu ba ntangu yayi mu minsamu miawu balutidi mu ndwenga ye bobo bena mu kia kwa Nzambi . ”
42016009	Yesu wakamba diaka : “ Ye mono ngieti kulutela : Lukibakila bakundi mu kimvwama kia nza yayi , mpasi vo mu ntangu yikina manisa lwatambulwa mu zinzo za mvu ya mvu .
42016010	Wonso wusilwanga vuvu mu biafiuma , wusilwanga vuvu mu biabingi mpe , wonso wulembo silwanga vuvu mu biafiuma , kasilwanga vuvu mu biabingi mpe ko .
42016011	Vo beno ka lwakele basungama mu nsadulu a bimvwama bia nza yayi ko , buna nani wuna kulusila vuvu mu bimvwama bia kedik'e ?
42016012	Vo beno ka lwakele basungama mu mvwilu ya wankaka ko , nani wuna kuluvana mvwilu ya beno kibeni ?
42016013	“ Kakwena kisadi kilenda sala kwa mfumu zole ko , kadi yandi wuna bela mfumu yimosi ye zola yankaka , yandi wuna kangama kwa yimosi ye nianga yankaka . Ka lulendi sadila Nzambi ye kimvwama vakimosi ko . ”
42016014	Bu bawa mambu momo mamonsono , Bafalisi basevila Yesu kadi bawu bazola mbongo .
42016015	Yesu wabatela : “ Beno lukimonanga basungama va meso ma bantu kansi Nzambi zeyi mintima mieno . Kadi kiokio kimonanga bantu vo kiamfunu , kiawu kiena kiampamba va meso ma Nzambi .
42016016	“ Masonama mu minsiku mia Mose ye mu minkanda mia mimbikudi malongwa nate ye Yowani Mbotiki kayiza . Tuka ntangu yina , nsamu wambote wa Kimfumu kia Nzambi wusamunwanga ye muntu wusadilanga ngolo zandi mu kota mo .
42016017	Zulu ye ntoto bina luta mu nayaki-yaki kansi mwanki kana fidiambu fimosi fia minsiku kafina katulwa ko .
42016018	“ Dionso bakala dikatudi nkento andi ku makwela ye kwelele wankaka , yandi tele kinsuza , ye wonso kwelele nkento wukatulu ku makwela kwa toko diandi , yandi tele kinsuza . ”
42016019	“ Kwakala muntu wamvwama , wakala vwatanga binkuti biambote ye biantalu , ye wayangalala lumbu ka lumbu mu minkembo .
42016020	Muntu wamputu wafuluka kwa zimputa , nkumbu andi Lazalo , wakala lambalalanga va ntwala mwelo wa nzo ya muntu wamvwama .
42016021	Yandi wazina moyo mu yukutila mu madia masotuka va ntoto mvwama bu kadia va meza . Ye zimbwa mpe bayiza venda zimputa zandi .
42016022	Muntu wamputu wafwa ye wanatwa kwa zimbasi va ndambu ya Abalahami . Muntu wamvwama mpe wafwa ye wazikwa .
42016023	Ye mu nsi a bafwa mvwama wamona mpasi , watala ku zulu , ye wamona Abalahami ye Lazalo va ndambu andi .
42016024	Buna yandi waboka : ‘ Tata Abalahami , mfwila kiadi ye fidisa Lazalo kavwanga nsongi a nlembo andi mu maza ye kabondika ludimi lwami , kadi ngieti kwamuswa beni mu tiya twatu . ’
42016025	Kansi Abalahami wavutula : ‘ Mwan'ami , bambuka moyo vo ngeye watambudi bia biaku biambote mu luzingu lwaku ye mpila mosi Lazalo mpe watambudi mpasi zandi . Bwabu yandi weti bombwa kansi ngeye weti mona mpasi .
42016026	Ye nkutweti vakati kwa beto ye beno vena benga diadinene mpasi vo bazolele sabuka kwa beno tuka kwaku balembana , ye bena koko balembana mpe lwaka kwa beto tuka ku wena . ’
42016027	Muntu wamvwama wavutula : ‘ Tata , i kuma mono ngieti kubombidila wafidisa Lazalo ku nzo a se diami .
42016028	Kadi kuna ngiena ye zimpangi zitanu . Katoma kwenda kubatela kimbangi mpasi balembwa kwiza mpe ku kifulu kiaki kiampasi . ’
42016029	Kansi Abalahami wavutula : ‘ Mpangi zaku bena ye minsiku mia Mose ye minkanda mia mimbikudi mu kubalwengisa , bika badimba mio . ’
42016030	Muntu wamvwama wakamba : ‘ Nkatu , Tata Abalahami . Kansi vo wumosi tukidi ku nsi a bafwa ye wele ku bena , bawu bana soba nkadulu . ’
42016031	Kansi Abalahami wakamba : ‘ Vo ka bazolele dimba minsiku mia Mose ye mambu ma mimbikudi ko , bawu ka bana tambudila ko vo mpe wumosi mu bafwa fulukidi . ’ ”
42017001	Yesu wakamba kwa minlonguki miandi : “ Mambu matukisanga masumu ka malendi lembwa kwiza ko . Kansi kiadi kwa yandi wutwalanga mo .
42017002	Bulutidi mbote kwa yandi mu kangwa tadi diadinene ye loswa mu mbu , kansi ka mu bwisa wumosi mu baba babake mu masumu ko .
42017003	Lutoma kukikenga ! “ Vo mpangi aku volele masumu , wuntela mbi andi , vo sobele nkadulu , wunlemvukila .
42017004	Vo mpangi aku wukuvangidi mambi nkumbu nsambodia mu lumbu kimosi ye konso nkumbu yandi wuna kwiza ye kukamba : ‘ Nsobele nkadulu mu mampengi , ’ wunyambudila . ”
42017005	Zintumwa zakamba kwa Mfumu : “ Wutukudikila minu . ”
42017006	Mfumu wavutula : “ Vo lwena ye minu bonso finginga fia nti wa mutade , nga lulenda kamba kwa nti wumosi : ‘ Wukivuza ye mianzi miaku ye wukituba mu mbu . ’ Ye wawu wuna kulutumamana . ”
42017007	“ Nani mu beno wena ye kisadi kisalanga ku mfinda evo kidikilanga bibulu biandi , bu kammweni tukidi ku kisalu , yandi wuna kuntela : ‘ Wiza nswalu va meza e ? ’
42017008	Nkatu , kansi yandi wuna kuntela : ‘ Nkubikila madia , ye soba binkuti bu weti sala mu ntangu yi ngieti dia ye nwa , ye bu mbeni dia ye nwa mboki ngeye wuna dia ye nwa . ’
42017009	Yandi kena mfunu a tonda kisadi kiandi ko bu kavengi makatumunu , kabwa ko e ?
42017010	Mpila mosi beno mpe : bu lumeni sala mamonsono malwatumunu , lukamba : ‘ Beto bisadi biampamba kwandi twena , tusedi matufweti sala . ’ ”
42017011	Bu kakala kwendayendi ku Yelusalemi , Yesu walutila vakati kwa zunga kia Samaliya ye kia Ngalili .
42017012	Ye bu kakala kota mu vata dimosi , babakala kumi bakala ye bwazi bambwana . Bawu batelama kwanda .
42017013	Ye babantika boka : “ Yesu ! Mfumu ! Wutufwila kiadi ! ”
42017014	Yesu bu kabamona , wabatela : “ Lwenda lwakisonga kwa banganga za Nzambi . ” Bu bakala kwendayendi , bawu baniaka .
42017015	Ye wumosi mu bawu bu kamona vo nieki , wavutuka wasika Nzambi mu ndinga yangolo .
42017016	Yandi wafukama va tambi bia Yesu zidi kiatala mu nsi ye wantonda . Muntu wowo i mwisi Samaliya .
42017017	Buna Yesu wakamba : “ Kadi ka bantu kumi baniakusu ko ? Kansi bawu vwa kwe bena ?
42017018	Ka muntu ko yindudi mu kwiza vutula matondo kwa Nzambi , kansi nzenza yayi kak'e ? ”
42017019	Mboki Yesu wantela : “ Telama ye wenda kwaku , minu kiaku kikuvulusi . ”
42017020	Bafalisi bayuvula Yesu nki a ntangu Kimfumu kia Nzambi kina kwiza . Yandi wabavutudila : “ Kimfumu kia Nzambi bu kikwizanga kakilendi monwa mu meso ko .
42017021	Ka bana mpe kamba ko vo : ‘ Tala , eki ! ’ evo : ‘ Ekine ! ’ Kadi luzaya dio vo : Kimfumu kia Nzambi kiena vakati kweno . ”
42017022	Mboki yandi wakamba kwa minlonguki : “ Ntangu yina kwiza yoyo yiluna zola mu mona kani vo lumbu kimosi kaka mu bilumbu biobio Mwan'a muntu bikana kwiza , kansi ka luna kio mona ko .
42017023	Bana kulutela : ‘ Lutala evane ! ’ evo : ‘ Lutala eva ! ’ Kansi ka lwendandi ko ye ka lukubalandandi ko .
42017024	Kadi bonso mpezomo yivezimanga ku zulu ye yikienzulanga tuka nsuka yimosi nate ye nsuka yankaka ya zulu , i buna buna kadila Mwan'a muntu mu lumbu kikana kwiza .
42017025	Kansi kafweti teka mona mpasi beni ye niafunwa kwa bantu ba ntangu yayi .
42017026	Mwan'a muntu bu kana kwiza , mambu makala mu ntangu ya Nowa mana kala diaka .
42017027	Bantu badia ye banwa , bakwela evo bakweduswa nate ye lumbu kia kota Nowa mu nzaza , buna nkuka ya maza yayiza ye yavonda babo .
42017028	Evo mpe buna kala bumosi bonso mu ntangu ya Loti : bantu badia , banwa , basumba ye bateka , bakuna ye batunga .
42017029	Kansi lumbu kia katuka Loti mu mbanz'a Sodoma , tiya ye matadi ma tiya bianoka tuka mu zulu ye biavonda babo
42017030	I bobo buna kala lumbu kina monika Mwan'a muntu .
42017031	“ Kina lumbu , vo muntu wena va zulu a nludi wa nzo andi , kakulumukandi mu baka mvwilu andi yena mu kati kwa nzo ko , mpila mosi vo muntu wena ku mpatu , ka vutukandi ku nzo andi ko .
42017032	Bambukileno moyo mu mabwa mu nkento wa Loti .
42017033	Wonso muntu wuna sosa mu vukisa luzingu lwandi , yandi wuna fwa . Kansi ndiena wuna lembwa sosa mu vukisa lo , yandi wuna kala moyo .
42017034	Mono ngieti dio kulutela mu mpimpa yina bantu bole bana kala va mfulu yimosi : wumosi wuna bongwa ye wankaka wuna siswa .
42017035	Bakento bole bana nika nguba vakimosi : wumosi wuna bongwa ye wankaka wuna siswa . [
42017036	Babakala bole bana sala ku mpatu : wumosi si kanatwa ye wankaka si kasiswa
42017037	Minlonguki banyuvula : “ Mfumu , kwe mana kadila ? ” Yandi wabavutudila : “ Kuna , kuna kala nitu ya fwa i kuna mpe kuna kutakana zimbemba . ”
42018001	Mboki Yesu wabatela ngana yayi mu kubasonga vo bafweni sambilanga ntangu zazonsono ye lembwa beba .
42018002	Yandi wakamba : “ Mu mbanza yimosi mwakala mfundisi wumosi walembwa tina Nzambi ye walembwa vumina muntu .
42018003	Mu mbanza yoyo mwakala mpe fwola diakala kwizanga kwa yandi mu baka ndungunu , yandi wakala kambanga : ‘ Ndungisa vantadisi a ntantu ami . ’
42018004	Ntangu yayingi yaluta , mfundisi kazola kunnungisa ko mboki wakamba : ‘ Vo mpe kitinanga Nzambi nkutu ko ye kivuminanga muntu ko ;
42018005	kansi nkento wawu weti kundembikisa , ngina kunnungisa , kadi buna wuna tatamana mu kunkwamisa nate ye mbebele . ’ ”
42018006	Mboki Mfumu wakudikila : “ Dimbeno mambu meti kamba mfundisi wawu wambi .
42018007	Buna Nzambi kana nungisa bantu bandi ko bu babokanga mpimpa ye mwini kwa yandi mu sosa lusadusu e ? Kadi yandi wuna kala fuki kwa bawu e ?
42018008	Mono ngieti dio kulutela : Yandi wuna kubanungisa mu nswalu . Kansi Mwan'a muntu bu kana kwiza wuna bwana bakwikilanga Nzambi vava ntoto e ? ”
42018009	Yesu wakamba diaka ngana yayi mu bantu bankaka bakukimonanga vo bena basungama va meso ma Nzambi ye bayinanga bayawu :
42018010	“ Lumbu kimosi , bantu bole batombuka ku nzo Nzambi mu sambila : Wumosi wakala Mfalisi ye wankaka ntambudi a mpaku .
42018011	Mfalisi watelama va lweka yandi mosi ye wasambila : ‘ O Nzambi , ngieti kutonda bu kiena bonso bantu bankaka ko , bena miyibi , bankwa mambi ye zinsuza ye bu kiena bonso ntambudi a mpaku wowo ko .
42018012	Mono yiminanga nsoki bilumbu biole mu nkoso lumingu ye yivananga buku kia kumi mu biabionsono biyibakanga . ’
42018013	Ntambudi a mpaku watelama kwanda , kazola tala nkutu ku zulu ko , kansi wakibanda va ntulu mu kiadi ye wata : ‘ O Nzambi , wunsila nlemvo kadi mono ngiena nkwa masumu . ’
42018014	Mono ngieti dio kulutela , ntambudi a mpaku wavutuka , wanunguswa kwa Nzambi
42018015	Bantu banata bana kwa Yesu nate ye bana bansombe mpasi katensika bo moko , minlonguki bu bamona bo , bakubasemba .
42018016	Kansi Yesu wababokila ye wakamba : “ Luyambula bana bafioti biza kwa mono ! Ka lukakidilandi bo ko , kadi Kimfumu kia Nzambi kiena kwa bawu bena bonso bana bafioti .
42018017	Mu kedika mono ngieti dio kulutela : konso muntu lembolo tambula Kimfumu kia Nzambi bonso mwana wafioti , kalendi mo kota ko . ”
42018018	Nkuluntu wumosi wa Bayudayo wayuvula Yesu : “ Nlongi wambote , nki yasa mpasi yabaka moyo wu kawumani ? ”
42018019	Yesu wantela : “ Bila nki weti kumbokidila wambote ? Kakwena muntu wambote ko , kansi Nzambi kaka wena wambote .
42018020	Ngeye zeyi zintumunu : ‘ Kuyangandi ko , kuvondandi ko , kuyibandi ko , kuvuninandi muntu mambu ko , vumina se diaku ye ngudi aku . ’ ”
42018021	Nkuluntu wavutula : “ Mono yatumamane momo mamonsono tuka kintwenia kiami . ”
42018022	Bu kamana wa mo , Yesu wantela : “ Diambu dimosi dikukondolo nate ye bwabu : Teka biabionsono biena yaku ye kaba mbongo kwa bamputu , buna wuna baka kimvwama mu zulu , mboki wiza wakundanda . ”
42018023	Kansi nkuluntu bu kawa mambu momo , wakala kiadi kadi yandi wakala ye kimvwama kiakingi .
42018024	Yesu wamona vo yandi wakala kiadi , Yesu wakamba : “ Mpila mpasi zena kwa bantu bamvwama mu kota mu Kimfumu kia Nzambi !
42018025	Dilutidi mpasi kwa muntu wamvwama mu kota mu Kimfumu kia Nzambi kansi ka kwa kibulu kiaki kamela ko mu lutila mu nwa wa ntumbu . ”
42018026	Bawu bakundimba bakamba : “ Kansi buna nani kwandi lenda vuluswa e ? ”
42018027	Yesu wavutula : “ Malembananga bantu , Nzambi lenda mo vanga . ”
42018028	Buna Petelo wakamba : “ Tala , beto twasisidi biabio bitwavwidi ye twakulendi . ”
42018029	Yesu wabatela : “ Mu kedika mono ngieti dio kulutela : vo muntu sisidi nzo andi , evo nkento andi , mpangi zandi , se diandi ye ngudi andi ye bana bandi mu diambu dia Kimfumu kia Nzambi ,
42018030	yandi wuna tambula biabingi luta bikasisidi mu ntangu yayi , ye wuna tambula moyo wu kawumani mvu ya mvu mu ntangu yeti kwiza kuna ntwala . ”
42018031	Yesu watwala minlonguki kumi ye miole ye wabatela : “ Dimbeno , tweti tombuka ku Yelusalemi , kuna mamonsono masonika mimbikudi mu diambu dia Mwan'a muntu mana lungana .
42018032	Bana kunyekula kwa kanda dianzenza ye bawu bana kunseva mboki bana kumfinga ye bana kunlombudila mante .
42018033	Bawu bana kunzuba sikoti ye bana kumvonda . Ye bilumbu biole mboki kiantatu , yandi wuna vutuka kala moyo . ”
42018034	Kansi minlonguki ka babakula kana diambu mu momo ko , nsasa a mambu momo yakala ya swekwa kwa bawu ye ka bazaya ko nki a mambu Yesu kakala vovanga .
42018035	Yesu bu kafinama ye mbanz'a Yeliko , mpofo yimosi yavwanda va sambu dia nzila , yandi wakala lombanga .
42018036	Bu kawa kabu dia bantu dia kala luta , yandi wayuvula : “ Nki a diambu diodio ? ”
42018037	Bantela vo Yesu mwisi Nazaleti weti luta .
42018038	Buna yandi waboka : “ Yesu , ntekololo ya Davidi , wumfwila kiadi ! ”
42018039	Batekila ku ntwala bansemba mpasi kadingalala kansi yandi waluta boka mu ngolo : “ Ntekololo ya Davidi , wumfwila kiadi ! ”
42018040	Yesu watelama , watuma bantwala kwa yandi . Mpofo bu yafinama , Yesu wanyuvula :
42018041	“ Nki zolele yakuvangil'e ? ” Yandi wavutula : “ Mfumu , nzolele yamona diaka . ”
42018042	Ye Yesu wantela : “ Mona kwaku , minu kiaku kikuniakisi . ”
42018043	Yandi ntumbu mona ye walanda Yesu , wazitisa Nzambi . Kabu diadio diamona bo , ye diabantika zitisa Nzambi mpe .
42019001	Yesu bu kamana kota mu mbanz'a Yeliko , yandi walutila mu kati kwa mbanza .
42019002	Muna mwakala bakala dimosi nkumbu andi Zakayi , yandi i nkuluntu a mintambudi mia mpaku ye yandi wakala mvwama .
42019003	Zakayi wasosa mu mona nani Yesu , kansi yandi mu diambu dia bantu bingi ye ntel'andi wakala wankufi , walembana kummona .
42019004	Buna Zakayi wazawula ku ntwala ye wamaka mu nti wa sikomole , mpasi kamona Yesu bu kana lutila vana .
42019005	Yesu bu kalwaka va fulu kina , watala ku zulu ye watela kwa yandi : “ Zakayi , kulumuka nswalu kadi lumbu kiaki mu nzo aku mfweti kala . ”
42019006	Zakayi wakulumuka nswalu ye watambula Yesu mu kiese .
42019007	Bu bamona bo , babonsono bavunguta , bakamba : “ Yandi wele kota mu nzo ya nkwa masumu . ”
42019008	Zakayi wafinama vantadisi a Mfumu ye wakamba : “ Mfumu , tala ! Ngina vana ndambu a mvwilu ami kwa bamputu ye , vo yabeki lekwa kwa muntu mu luvunu , ngina kio kumvutudila nkumbu ziya . ”
42019009	Yesu wantela : “ Bwabu mpulusu yizidi mu nzo yayi , kadi yandi mpe i ntekololo ya Abalahami .
42019010	Kadi Mwan'a muntu wayiza sosa ye vulusa bazimbala . ”
42019011	Mboki Yesu wakamba ngana yimosi kwa bawu bawa mambu mama . Bu bakala lukufi ye Yelusalemi , bawu babanza vo Kimfumu kia Nzambi kifweti monika mu ntangu yoyo .
42019012	Yesu wakamba ebu : “ Muntu wumosi wa kanda dia luzitu wayenda ku nsi yanda mu yaduswa mfumu mu nsi andi ; mboki kana vutuka .
42019013	Tekila kenda , yandi wabokidisa bisadi biandi kumi , wavana vanza kimosi kwa muntu muntu ye wabatela : ‘ Saleno munkita mu mbongo zazi nate ye bu ngina vutuka . ’
42019014	Kansi bisi nsi andi ka banzola ko ; bawu balandisa ntumwa ku nim'andi mu kamba kwa ntinu : ‘ Ka tuzolele muntu wowo kakala mfumu eto ko . ’
42019015	“ Kansi bu kamana yaduswa , wavutuka ku nsi andi , yandi wabokidisa bisadi bikasala vana mbongo mpasi kazaya kionso kibabeki ndandu mu munkita .
42019016	Kisadi kiantete kiayiza ye wakamba : ‘ Mfumu , va zulu a vanza kiwampana , mono mbeki bivanza kumi . ’
42019017	Mfumu wantela : ‘ Tomene sala , ngeye wukisadi kiambote ; mu diambu dia ngeye kele wakwikama mu bima biafiuma , mono yikutudidi nyadi mu mbanza kumi . ’
42019018	Kisadi kianzole wayiza ye wakamba : ‘ Mfumu , va zulu a vanza kiwampana , mono mbeki bivanza bitanu ndandu . ’
42019019	Mfumu watela kwa ndiena : ‘ Ngeye , yikutudidi nyadi mu mbanza zitanu . ’
42019020	“ Kisadi kiankaka kiayiza ye wakamba : ‘ Mfumu , mbongo zaku ezi , mono yaswekele zo va tende kia nlele .
42019021	Mono yamweni wonga mu ngeye kadi ngeye wena muntu wampasi : ngeye wubonganga biwalembwa sala , wuyonzikanga biwalembwa kuna . ’
42019022	Mfumu wantela : ‘ Kisadi kiambi , mono ngina kubedisa mu mpova zaku . Ngeye zeyi vo mono ngiena muntu wampasi , vo yibonganga biyalembwa sala ye yiyonzikanga biyalembolo kuna .
42019023	Buna bila nki kwatudidi mbongo zami ku banke ko ? Ye bumvutukidi nkutu zo baka ye ndandu ami . ’
42019024	Mboki watela kwa bakala vana : ‘ Lubaka vanza kiokio kiena yandi ye luvana kio kwa yandi wena ye bivanza kumi ! ’
42019025	Bawu bantela : ‘ Mfumu , kansi mbe yandi wena ye bivanza kumi ! ’
42019026	Yandi wavutula : ‘ Mono ngieti dio kulutela , bana luta vana kwa wonso beki lekwa , kansi kwa wonso kondolo baka kima , bana katula fiofio fiena yandi mpe .
42019027	Mu matadidi mintantu miami balembwa zola mu kuntambula bonso mfumu , lubatwaleno vava ye lubavonda vantadisi ami . ’ ”
42019028	Yesu bu kamana vova mambu momo , wayenda ku ntwal'awu mu kwenda tombuki ku Yelusalemi .
42019029	Yesu bu kafinama ye mbanz'a Betefange ye mbanz'a Betania , lukufi ye mongo wubokudulwangwa Mongo wa nti mia Olive , yandi watekisa minlonguki miandi miole .
42019030	Yandi wabatela : “ Lwenda ku vata diena kuntwal'eto . Bu lulweki muna , beno luna mona mwan'a mpunda wakangama wakinu walembo vwandwa kwa muntu . Lukutula wo ye lutwala wo vava .
42019031	Vo muntu wukuluyuvudi : ‘ Bila nki lweti wo kutudila , ’ lukamba kwa yandi : ‘ Mfumu
42019032	Minlonguki miamiole miayenda ye bamona mamonsono bonso bwa bakamba Yesu .
42019033	Bu bakala kutulanga mwan'a mpunda wowo , bavwa wo bayuvula : “ Bila nki lweti kutudila mwan'a mpunda wowo ? ”
42019034	Bawu bavutula : “ Mfumu vwidi wo mfumu . ”
42019035	Mboki banata mwan'a mpunda kwa Yesu ; batula biyunga biawu va nim'a kibulu ye basadisa Yesu mu manta va zulu .
42019036	Bu kakala kwendayendi bantu bayala mimvwatu mu nzila .
42019037	Ye bu kafinama ye Yelusalemi , mu nzila yakulumuka tuka ku mongo wa nti mia Olive , kabu diadio dia minlonguki diakala ye kiese , babadika sika Nzambi mu ndinga yangolo mu diambu dia bimangu biabio bibamona .
42019038	Bawu bakamba : “ Bika Nzambi kasakumuna ntinu weti kwiza mu nkumbu a Mfumu ! Luvuvamu mu zulu ye nzitusu kwa Nzambi ! ”
42019039	Bafalisi bankaka bakala mu kabu batela kwa Yesu : “ Nlongi , tela kwa minlonguki miaku badingalala . ”
42019040	Yesu wavutula : “ Mono ngieti dio kulutela ; vo bawu bana dingalala , matadi mana boka ! ”
42019041	Yesu wafinama ye mbanza Yelusalemi ye bu kamona yo , yandi wadila mu diambu dia mbanza ,
42019042	wakamba : “ Vo ngeye Yelusalemi mpe kutu bakula lumbu kiaki , diodio dilenda kuvana luvuvamu ! Kansi bwabu , diodio dia kuswekwa , kulendi dio mona mu meso maku ko .
42019043	Kadi lumbu bina kwiza kwa ngeye , mintantu miaku mina kuzunga mu bisadulu biangolo ; bana kuzungidila ye kufietikisa mu ndambu zazo .
42019044	Bawu bana kufwasa ye bantu baku ; ka bana sisa tadi va zulu a tadi mu ngeye ko ; mu diambu dia kwazeyi ntangu ya yizidi Nzambi mu kusadisa ko . ”
42019045	Yesu wakota mu nzo yanlongo ye wabadika kuma minkiti miakala tekanga muna .
42019046	Ye yandi wabatela : “ Ebu bwasonama : ‘ Nzo ami yina kala nzo a lusambulu . ’ Kansi beno luvengi yo nzo a miyibi ! ”
42019047	Yesu walonga lumbu biabio mu nzo yanlongo . Bakuluntu ba nganga za Nzambi , Minlongi mia minsiku ye bakuluntu ba nkangu basosa nzila mu vondisa Yesu .
42019048	Kansi ka bazaya bu balenda vanga ko kadi bantu babo batoma dimba mambu mandi .
42020001	Lumbu kimosi , Yesu bu kalonga bantu mu nzo yanlongo ye samuna nsamu wambote , bakuluntu ba nganga za Nzambi , minlongi mia minsiku bamfumu ye bangudi za bantu bayiza kwa Yesu ,
42020002	ye bayuvula kwa yandi : “ Wututela mu nki a lulendo wuvangilanga mambu momo , ye nani wakuveni luve mu vanga bo . ”
42020003	Yesu wabavutudila : “ Mono mpe , ngina kuluyuvula kiuvu kimosi . Nteleno :
42020004	“ Kwe kwatuka luve lwa Yowani mu botika , kwa Nzambi evo kwa bantu e ? ”
42020005	Kansi bawu babantika sa mpaka bawu ye bawu ye bakamba : “ Vo tuna vutula vo : ‘ Kwa Nzambi , ’ yandi wuna kutuyuvula : ‘ Bila nki ka lwasidi vuvu kwa Yowani ko e ? ’
42020006	Kansi vo tuna kamba : ‘ Kwa bantu , ’ buna bantu babo bana kutulosila matadi mu kutuvonda , kadi batoma sa vuvu vo : Yowani wakala mbikudi . ”
42020007	Buna bavutula : “ Ka tuzeyi kwa tuka luve lwandi mu botika ko . ”
42020008	Ye Yesu wabatela : “ Mono mpe kina kulutela ko mu lulendo lwa nani yivangilanga mambu momo . ”
42020009	Mboki Yesu wabantika ta ngana yayi kwa nkangu : “ Muntu wumosi wakuna mpatu ya vinia , watwidisa yo kwa bisadi bia vinia ye wayenda mu nzietolo ntangu yanda .
42020010	Ntangu a ngionzoko bu yafwana , yandi wafidisa kisadi kimosi kwa bisadi bia vinia mu tambula kwa bawu kunku kia mfumu . Kansi bisadi bia vinia biambufa ye bankuma moko ye moko .
42020011	Vwidi mpatu wafila diaka kisadi kiankaka , kansi bisadi bia vinia biambufa yandi mpe , bamvweza ye bankuma moko ye moko .
42020012	Yandi wavutuka fila diaka kisadi kiantatu ; ndiena banlweka mpe ye bankuma .
42020013	Buna vwidi mpatu ya vinia wayindula : ‘ Nki yasa ? Ngina fidisa mwan'ami wuntomene zola ; nanga bawu bana kumvumina . ’
42020014	Kansi bisadi bia vinia bu biamona mwana wowo lweki , bawu batelasana : ‘ Tala wuna vinganana difwa ku ntwala . Twavondeno mpasi vo mpatu ya vinia yakala yeto . ’
42020015	Buna bawu bamvayikisa ku mbazi a mpatu ya vinia ye bamvonda . ” Yesu wayuvula : “ Ikuma vwidi mpatu ya vinia nki kana kubavangila e ?
42020016	Yandi si kiza , si kavonda bisadi biobio bia mpatu ya vinia ye si kavana mpatu ya vinia kwa bantu bankaka . ” Bantu bu bawa mambu momo , bakamba : “ Kabulendi sakala ko ! ”
42020017	Kansi Yesu wabatala ye wata : “ Buna mambu mama masonama mu nkand'a Nzambi nki a mbangudulu men'e ? ‘ Tadi dialosa mintungi diayikidi tadi dilutidi mfunu . ’
42020018	Wonso muntu bwidi va tadi diodio , wuna toluzuka ; ye vo dibwididi muntu , diawu dina kunkosikisa . ”
42020019	Minlongi mia minsiku ye bakuluntu ba nganga za Nzambi basosa nzila mu kangisa Yesu mu lokula kiokio , kadi bazaya vo yandi wakamba ngana yoyo mu bawu , kansi bamona wonga mu bantu .
42020020	Buna bawu babantika kengidila Yesu ye bafidisa mineki : baba bavunikisa mu kala basungama mpasi vo babaka Yesu bila mu makana vutula mu kiuvu kiawu . Bawu bazola baka diambu dibana kunyekudila kwa luyalu ye kwa lulendo lwa mfumu .
42020021	Bantu bobo bayiza yuvula kwa Yesu vo : “ Nlongi , tuzeyi vo mawukambanga ye mawulonganga mena masungama ; kuswasisanga bantu ko kansi ngeye wulonganga kedika bonso bwena luzolo lwa Nzambi mu bantu .
42020022	Wututela kani vo minsiku mieto mituvananga luve evo nkatu mu futa mpaku kwa ntinu wakisi Loma ? ”
42020023	Kansi Yesu wabakula ndwenga zawu zambi ye wabatela :
42020024	“ Lunsongeno vanza kimosi . Zidi ye bisono biena mu vanza kiaki bia nani e ? ” Bawu bavutula : “ Bia ntinu ku Loma . ”
42020025	Buna Yesu wabatela : “ Vo i buna ! Lufuta kwa ntinu a kisi Loma bikavwidi , ye lufuta kwa Nzambi bikavwidi . ”
42020026	Balembana kumbaka diambu vantadisi a bantu . Kansi bayitukwa mu mvutu zandi ye badingalala .
42020027	Basaduki bankaka bayiza kwa Yesu , Basaduki bakambanga vo mfulukulu ya bafwa kayena ko , bawu bayuvula
42020028	bonso ebu : “ Nlongi , Mose watuvana nsiku wawu , wasonama : ‘ Vo bakala , diena ye mpangi andi , difwidi ye sisidi nkento kondwa bana , mpangi wuna kwela nkento wowo , yandi wuna buta bana ye nkento wowo mu diambu dia mbut'andi fwidi . ’
42020029	Kwakala mpangi nsambodia za ngudi mosi ye se dimosi , wambuta wakwela , ye wafwa kondwa sala buta mwana wumosi .
42020030	Wanzole wakwela nkento wowo ,
42020031	mboki wantatu . Bwakala bumosi kwa bawu nsambodia babo , bamana fwa kondwa sisa mwana .
42020032	Ku zimunina , nkento wowo mpe wafwa .
42020033	Buna mu lumbu kia mfulukulu , nkento wa nani wuna kal'e ? Kadi bawu nsambodia babo bankwela ! ”
42020034	Yesu wabavutudila : “ Babakala ye bakento ba nza yayi bakwelananga ;
42020035	kansi kwa babakala ye bakento babanzulwanga vo bena bafwana mu fuluka mu bafwa ye mu zinga mu nza yina kwiza , ka bana kwelana ko .
42020036	Bawu ka balendi fwa diaka ko , bawu bafwanane ye zimbasi : Bawu i bana ba Nzambi kadi bawu bafuluka mu bafwa .
42020037	Mose watoma songa vo bafwa bana fuluka . Mu nsamu wa finti-nti fialema , bu kabokila Mfumu : Nzambi a Abalahami , Isaki ye Yakobi .
42020038	Nzambi kakena Nzambi ya bafwa ko kansi ya bena moyo kadi babonsono bena mu yandi bena moyo . ”
42020039	Buna minlongi miankaka mia minsiku bakamba : “ Nlongi , ngeye tomene vova . ”
42020040	Kadi kabakala diaka ye mayindu mu kunyuvula biuvu ko .
42020041	Yesu wabatela : “ Bantu bwe batelanga vo Mesiya i ntekololo ya Davidi ?
42020042	Kadi Davidi yandi kibeni weti kamba , mu nkanda wa Minkunga : ‘ Mfumu Nzambi watela kwa Mfumu ami : Vwanda va lubakala lwami ,
42020043	nate ye bu mbeni tula mintantu miaku bonso bidiatulu ku nsi a tambi biaku . ’
42020044	I kuma Davidi wubokidilanga Mesiya , ‘ Mfumu , ’ buna bwe Mesiya kalenda kadila mpe ntekololo ya Davidi e ? ”
42020045	Bantu babo bu bakala dimbanga Yesu , yandi watela kwa minlonguki miandi :
42020046	“ Lukikenga mu minlongi mia minsiku bazolanga zietila mu biyunga bianda ye bazolanga tambula mbote zakivumi mu fulu bia bantu babonsono ; bawu basolanga biandu biantete bilutidi monika mu zinzo za tukutukunu ye bifulu bilutidi mbote mu minkembo .
42020047	Bawu babakanga biabio bivwidi mafwola , kansi va lweka basambilanga tusambulu twatula beni mu monika bambote . Bawu bana tambula tumbu kilutidi mu ngolo . ”
42021001	Yesu bu kazungisa meso , wamona bamvwama bakala tulanga minkayilu miawu mu lundulu bia minkayilu bia nzo yanlongo .
42021002	Yandi wamona mpe fwola dimosi diamputu . Nkento wowo watula mwa bivanza-vanza biole bia mbongo muna .
42021003	Buna Yesu wakamba : “ Mu kedika , mono ngieti dio kulutela : Nkento wawu wamputu tudidi nkayilu wulutidi miamionsono .
42021004	Kadi bawu babonsono bankaka baveni minkayilu mu mbongo zawu zalutila ; kansi yandi mu bumputu bwandi tudidi biabio bikele yandi mu zingila . ”
42021005	Bantu bankaka bavova mu diambu dia nzo yanlongo bonso bu yamonika yantoko mu matadi mandi ye mu bima biankaka bi banata nkayilu kwa Nzambi . Buna Yesu wakamba :
42021006	“ Mu biobio bilweti mona , ka vana saala tadi va zulu a tadi ko biabio bina tululwa , mu lumbu bina kwiza . ”
42021007	Bawu banyuvula : “ Nlongi , nki a ntangu mambu momo mana kala ye nki a dimbu kina songa vo mambu momo malweki ? ”
42021008	Yesu wavutula : “ Lukeba , ka luvunukandi ko . Kadi bantu babingi bana kwiza mu nkumbu ami ye si bakamba : ‘ Mono i Mesiya , ’ ye : ‘ Ntangu yifweni . ’ Kansi ka lubalandandi ko .
42021009	Bu luna wa zimvita ye zinkindu , ka luzakamandi mu bunkuta ko ; kadi momo mafweti teka kala , kansi nsukulu a nza kayina vika kala ko . ”
42021010	Yesu watatamana kamba : “ Kanda dimosi dia bantu dina nwanisa kanda diankaka , ye kimfumu kimosi kina nwanisa kiankaka ;
42021011	ndikunu zantoto zansisi zina kala ye , mu fulu biabingi biampila mu mpila , muna kala malema ye bimbevo bia kinsampukila ; si mwakala mpe mambu mansisi ye bidimbu bia binene bina tuka ku zulu .
42021012	Kansi tekila momo mamonsono , bana kulukanga , kuluzoma , kuluyekula mu zinzo za tukutukunu ye bana kulutula mu boloko ; bana kulutwala vantadisi a mintinu ye mintwadisi mu diambu diami .
42021013	Diodio dina kala mpwasika kwa beno mu ta kimbangi mu mono .
42021014	I diawu , luzaya mu ntima mieno vo ka luna teka yindula zimvutu ziluna vana ko .
42021015	Kadi mono kibeni ngina kuluvana mambu mandwenga . Mintantu mieno ka bana lenda kakidila ye bangisa mo ko .
42021016	Mase meno ye zingudi zeno , ye zimpangi zeno , ye bisi kanda dieno , ye bakundi beno nkutu bana kuluyekula , bawu bana vondisa babingi mu beno .
42021017	Babonsono bana kulubela mu diambu diami .
42021018	Kansi ka lusuki nkutu lwa ntu mieno ko luna zimbana .
42021019	I mu ntatumunu luna bakila luzingu lwa kedika . ”
42021020	“ Bu luna mona vo Yelusalemi dizungulu kwa masoda , mu ntangu yoyo luzaya vo diawu dieka lukufi mu bungwa .
42021021	Buna bawu bana kala mu Yuda bafweti tinina ku miongo ; bawu bana kala mu kati kwa Yelusalemi bafweti vayika , ye bawu bana kala mu zimpatu ka bakotandi mu mbanza ko .
42021022	Kadi mu bilumbu bina Nzambi wuna semba nkangu andi mpasi vo mamonsono masonukwa malungana .
42021023	Nki a mpila kiadi kina kala , mu bilumbu bina , kwa bakento bana kala ye zimi ye kwa bawu bana yemika ! Kadi mpasi zangolo zina kala mu nsi ye nganzi za Nzambi kwa nkangu wawu .
42021024	Bawu bana vondulwa mu mbele yanda yameno , bankaka bana natwa kinkole mu nsi zazonsono , ye bantu ba makanda manzenza bana diata Yelusalemi ku nsi a malu mawu nate ye ntangu awu yimeni . ”
42021025	“ Mu ntangu , mu ngonda ye mu zimbwetete si mwamonika bidimbu . Va ntoto , makanda ma bantu mana kala mu kingongo , bana kala ye keti-keti mu mazu mangolo ye mayo ma mbu .
42021026	Bantu bana tabuka vumunu mu wonga , mu mayindu ma mambu mana bwa va ntoto , kadi tulendo twa zulu tuna nikuka .
42021027	Buna bana mona Mwan'a muntu weti kwiza mu tuti ye mu lulendo lwalwingi ye mu nzitusu .
42021028	Mambu momo bu mabadikidi monika , sungameno ye kaleno kibakala kadi mpulusu eno yeka lukufi . ”
42021029	Mboki Yesu wabatela ngana yayi : “ Lutala nti wa mungiengie ye minti miankaka :
42021030	Bu lumweni makaya mawu mabadikidi vayika , buna beno luzeyi vo nsungi ya mvula yeka lukufi .
42021031	Mpila mosi mpe , bu luna mona mambu mama malweki , luzaya vo Kimfumu kia Nzambi kieka lukufi .
42021032	Mu kedika , ngieti dio kulutela : Bantu ba mbandu yayi babonsono ka bana kifwila ko tekila mambu momo mamonsono mana kwiza .
42021033	Zulu ye ntoto bina suka , kansi mambu mami ka mana suka ko . ”
42021034	“ Lukikenga ! Ka luyambulandi mintima mieno miakala zitu mu biese bia minkembo ye mu kinduvu ko , ye mu mayindu ma luzingu lwalu ko , vo kabwa ko lumbu kia mfundusu kina kululwakila nabiu ,
42021035	bonso siosio kadi kiawu kina bwila bantu babonsono bavwandanga mu ntoto wamvimba .
42021036	Ka lubwandi tulu ko , lusambila ntangu zazonsono mpasi lwabaka ngolo mu tina mu momo mamonsono mana kwiza , ye lwatelama vantadisi a Mwan'a muntu . ”
42021037	Mu mwini , Yesu wakala longanga mu nzo yanlongo , kansi mu nkokila wakala vayikanga mu viokisa mpimpa ku mongo wabokudulwa : mongo wa nti mia Olive .
42021038	Ye bantu babo bayiza , nsiuka ka nsiuka , ku nzo yanlongo mu kundimba .
42022001	Nkembo a mampa malembwa tulwa bilongo bifunisanga , wabokudulwanga Pasa , wafinama .
42022002	Bakuluntu ba nganga za Nzambi ye minlongi mia minsiku basosa nzila mu vondisa Yesu , kadi bamona wonga mu bantu .
42022003	Buna Satana wakota mu Yuda wabokudulwa mpe Isikaliyoti , yandi i wumosi mu minlonguki kumi ye miole .
42022004	Yuda wayenda mokana ye bakuluntu ba nganga za Nzambi ye bakuluntu ba minkengi mia nzo yanlongo bonso bu kalenda yekula Yesu kwa bawu .
42022005	Bawu batoma yangalala ye bawizana mu kumvana mbongo .
42022006	Yuda watambula ye wabadika sosa mpwasika yambote yifweni mu kubayekudila Yesu , bantu bu balembolo zaya .
42022007	Lumbu kia nkembo a mampa malembwa tulwa bilongo bifunisanga kialwaka , i kina kifweti vondwa bana ba mameme mu diambu dia madia ma Pasa .
42022008	Buna Yesu wafidisa Petelo ye Yowani , wabatela : “ Lwenda lwatukubikila madia ma nkembo wa Pasa mpasi twadieno . ”
42022009	Bawu banyuvula : “ Kwe zolele twakubikila mo ? ”
42022010	Yandi wabavutudila : “ Ludimba : mu ntangu yiluna kota mu mbanza , beno luna bwabana ye muntu wena ye mvungu va mbat'a ntu . Lunlandeno nate ye mu nzo yi kana kota ,
42022011	ye lutela kwa mfumu a nzo vo : ‘ Nlongi weti kuyuvula : suku kwe diena dingina dila , nkembo wa Pasa , ye minlonguki miami ? ’
42022012	Buna yandi wuna kulusonga suku diadinene diena ku zulu , diatoma kubukwa . I muna luna kubikila nkembo wa Pasa . ”
42022013	Bawu bayenda ye bamona mamonsono bonso bwabatela Yesu ye bakubika madia ma nkembo wa Pasa .
42022014	Ntangu bu yafwana , Yesu wayenda va meza ye zintumwa .
42022015	Yandi wabatela : “ Mu ntatumunu yatomene vingidila mu dia nkembo wawu wa Pasa vakimosi ye beno tekila yamona mpasi !
42022016	Kadi , mono ngieti dio kulutela vo , kina wo dia diaka ko nate ye mbangudulu a wawu yina lunga mu Kimfumu kia Nzambi . ”
42022017	Buna yandi wabonga kopo , watonda Nzambi ye wakamba : “ Lubonga dio ye lukabana biena mo ;
42022018	kadi mono ngieti dio kulutela vo tuka bwabu mono kina nwa diaka vinu ko nate ye Kimfumu kia Nzambi kizidi . ”
42022019	Mboki wabonga dimpa ye bu kamana tonda Nzambi wabukuna dio , ye wabavana dio , wata : “ Yayi i nitu ami [ yaveno mu beno . Luvanganga bwabu mu kumbambukila moyo . ”
42022020	Mpila mosi mpe , yandi wabavana kopo bu kamana dia , wakamba : “ Kopo diadi i luwawanu lwamona lwa Nzambi lwasiamuswa mu menga mami mavayika mu diambu dieno
42022021	“ Kansi tala , weti kungiekula wena yami vava meza .
42022022	I bobo , Mwan'a muntu wuna fwa bonso bwazenga Nzambi : kansi kiadi kwa muntu wowo weti kunyekula . ”
42022023	Buna minlonguki miabadika yuvasana kani vo nani mu bawu wuna bo vanga .
42022024	Minlonguki miabantika sa mpaka zangolo bawu ye bawu mu zaya kani vo nani mu bawu wabanzulwa vo lutidi munene .
42022025	Yesu wabatela : “ Mintinu mia zinsi miyalanga bantu mu kingolo kiakio ye bawu bena ye lulendo mu bantu . Bawu babokudulwanga ‘ Mvangi mia mambote . ’
42022026	Kansi kwa beno ka bulendi kadila bonso bobo ko . Wonso lutidi kimbuta mu kati kweno kafweti kala bonso vo i yandi lutidi kileke , ye wonso wutumanga kafweti kala bonso ndiena wusadilanga .
42022027	Kadi nani lutidi mu nene , i yandi wena va meza evo yandi weti sal'e ? Ka yandi wena va meza ko e ? Kansi mono ngiena vakati kweno bonso yandi wusalanga !
42022028	“ Mu ntontolo zami zazo ziyamweni , beno lwatatamane kala yami .
42022029	Bonso tata kampana kimfumu , mpila mosi mpe mono ngieti kio kuluvana
42022030	mpasi vo lwadia ye nwa va meza mami mu Kimfumu kiami , ye luna yala ye vwanda va biandu bia bazuzi mu fundisa makanda kumi ye mole ma Isaeli . ”
42022031	“ Simoni , Simoni , toma wa : Satana walulombele mpasi kalutonta bonso buvevulwanga nginga za ‘ froment ’ mu vambula zo ye matiti .
42022032	Kansi mono yikusambididi mpasi vo minu kiaku kialembwa suka ye bu meni bangumuka diaka kwa mono , siamisa mpangi zaku . ”
42022033	Petelo watela kwa yandi : “ Mfumu , mono ngiena wakubama mu kwenda yaku mu boloko ye mu fwa yaku . ”
42022034	Yesu wavutula kwa yandi : “ Petelo , mono ngieti dio kutela , mpimpa yayi tekila koko diakokula ngeye wuna ta nkumbu tatu vo kunzeyi ko . ”
42022035	Mboki Yesu wabatela : “ Bu yalufidisa kondwa mbongo kondwa nkutu , kondwa nsampatu , bwe nga lwakondwa kim'e ? ” Bawu bavutula , “ Ka twakondwa kima ko . ”
42022036	Ye yandi wabatela : “ Kansi bwabu , ndiena wena ye mbongo kafweti zo nata , mpila mosi ye wena ye nkutu : ye ndiena kondolo ye mbele yanda kafweti teka yunga kiandi mu sumba mbele yanda yimosi .
42022037	Kadi mono ngieti dio kulutela , mambu mama masonukwa mu nkand'a Nzambi mafweti lungana mu mono : ‘ Yandi watangwa mu bankwa kimpumbulu . ’ Inga , masonukwa mu mono meti lunga . ”
42022038	Minlonguki bakamba : “ Mfumu , tala twena ye mbele zanda zole . ” Yandi wabatela : “ Bufweni . ”
42022039	Yesu wavayika , ye wayenda ku mongo wa nti mia Olive bonso bukayukwa . Minlonguki miandi mianlanda .
42022040	Bu kalwaka ku fulu kina , yandi wabatela : “ Lusambila mpasi vo lwalembwa bwa mu ntontolo za Satana . ”
42022041	Mboki yandi wabatatukila fioti . Wafukama ye wabadika sambila
42022042	mu mambu mama : “ Tata vo zolele , wumpengumunina mpasi zazi . Kansi , ka bonso bwena luzolo lwami ko , kansi bonso bwena luzolo lwaku . ” [
42022043	Buna mbasi ya zulu ya monikina Yesu mu kunsiamisa .
42022044	Mu wonga beni , Yesu waluta toma sambila . Ye kiufuta kiandi kiakituka bonso mabete ma menga makala sotukanga va ntoto
42022045	Bu kamana sambila , watelama , wavutuka kwa kala minlonguki ye wabamona babwa tulu mu diambu dia kiadi .
42022046	Yandi wabatela : “ Bila nki lubwididi tulu e ? Lutelama ye lusambila mpasi lwalembwa bwa mu ntontolo za Satana . ”
42022047	Yandi bu kakala vovanga , buna kabu dia bantu dia lwaka . Yuda , wumosi mu minlonguki kumi ye miole , watwala dio ; yandi wafinama kwa Yesu mu kumfiba .
42022048	Kansi Yesu wantela : “ Yuda , i mu fiba ngeye weti yekudila Mwan'a muntu e ? ”
42022049	Bantu bakala ye Yesu bu bamona mambu meka mu bwa , bawu bayuvula : “ Mfumu , bwe , nga twasadila mbele zeto zand'e ? ”
42022050	Ye wumosi wabanda kisadi kia nkuluntu a nganga za Nzambi ya nkuluntu ye wanzenga kutu dia lubakala .
42022051	Kansi Yesu wakamba : “ Luyambula , bufweni . ” Yandi wasimba kutu dia muntu wowo ye wakuniakisa .
42022052	Mboki Yesu watela kwa bakuluntu ba nganga za Nzambi , kwa bakuluntu ba minkengi mia nzo yanlongo ye kwa bangudi za bantu bayiza kumbaka : “ Beno lufweni kwiza ye mbele zanda ye bibota , bonso vo mono i muyibi e ?
42022053	Bilumbu biabio mono yakele yeno mu Nzo yanlongo ye beno ka lwansosele mu kunkanga ko . Kansi bwabu lokula kiaki kieno ye kia lulendo lwa tombe . ”
42022054	Bu bamana kanga Yesu , bannata ye bantwala kwa nkuluntu a nganga za Nzambi . Petelo walanda mu ntatuki .
42022055	Bakubika tiya ku mbazi a nzo ye bavwanda , Petelo mpe wavwanda yawu va tiya .
42022056	Kisadi kimosi kiankento wammona vwendi lukufi ye tiya , yandi wansungamana ye wakamba : “ Muntu wawu mpe kelenge ye yandi ! ”
42022057	Kansi Petelo wakala , wakamba : “ Nkatu mama , mono kikunzeyi ko . ”
42022058	Fintangu-ntangu diaka , muntu wankaka wammona ye wakamba : “ Ngeye mpe i wumosi mu bawu ! ” Kansi Petelo wavutula kwa muntu wowo : “ Nkatu , mono kiena wumosi mu bawu ko . ”
42022059	Landila tezo kia lokula kimosi , muntu wankaka watoma siamisa vo : “ Mu kedika muntu wawu kele ye yandi , kadi yandi i mwisi Ngalili . ”
42022060	Kansi Petelo wavutula : “ Kieti bakula ko , nki zolele kamba , ngeye . ” Mu yoyo ntangu kaka bu kakala vovanga , koko diakokula .
42022061	Mfumu wabangumuka ye wasungamana Petelo . Buna Petelo wabambuka moyo mu mambu ma kakuntela : “ Tekila koko diakokula mpimpa yayi , ngeye wuna kamba nkumbu tatu vo kunzeyi ko . ”
42022062	Petelo wavayika ye wadila mu kiadi beni .
42022063	Bantu bakala kenganga Yesu bansakanana ye banzuba .
42022064	Bawu bamfuka zidi ye banyuvula : “ Bakula ; nani wukuzubidi e ? ”
42022065	Ye bawu bakamba mambu mamingi mankaka mambi kwa yandi .
42022066	Kuma bu kwakia , bangudi za bantu za Bayudayo , bakuluntu ba nganga za Nzambi ye minlongi mia minsiku bakutakana . Yesu wanatwa vantadisi a lukutukunu lwa bakuluntu .
42022067	Ye bawu banyuvula : “ Ngeye i Mesiya e ? Wututela bo . ” Yandi wavutula kwa bawu : “ Vo yilutelele bo , ka luna kunkwikila ko ,
42022068	ye vo yiluyuvudi kiuvu , beno ka luna kumvutudila ko .
42022069	Kansi tuka bwabu Mwan'a muntu wuna vwanda va lubakala lwa Nzambi yalulendo . ”
42022070	Buna babonsono bakamba : “ Buna ngeye i mwan'a Nzambi e ? ” Yandi wavutula kwa bawu : “ Bwa lutele : mono ngiena bo . ”
42022071	Buna bawu bakamba : “ Ka twena diaka nsatu a zimbangi ko ! Beto kibeni tuwilu mambu mu nwa wa yandi kibeni ! ”
42023001	Bantu babo mu lukutukunu batelama ye banata Yesu kwa Pilatu .
42023002	Kuna , bawu babantika kumfunda , bakamba : “ Beto twamweni muntu wawu wazimbisingi bantu beto : yandi wabatelele mu lembwa futa mpaku kwa ntinu ku Loma ye wakitele vo yandi kibeni i Klisto , ntinu . ”
42023003	Buna Pilatu wanyuvula mu mambu mama : “ Ngeye i ntinu a Bayudayo e ? ” Yesu wavutula kwa yandi : “ Ngeye tele bo . ”
42023004	Buna Pilatu watela kwa bakuluntu ba nganga za Nzambi vo : “ Kimweni diambu diambi dimfweti bedisila muntu wawu ko . ”
42023005	Kansi bawu bakamba diaka mu ngolo beni : “ Mu malongi mandi yandi wusindisilanga nkangu mu nangumuka . Yandi wabantikila mu Ngalili , waviokila mu Yuda , ye bwabu yandi lweki nate ye vava . ”
42023006	Pilatu bu kamana wa mambu momo , wayuvula : “ Muntu wawu i mwisi Ngalili e ? ”
42023007	Ye bu kazaya vo Yesu watuka mu zunga kiayalwa kwa Elode , yandi wamfidisa kwa Elode ; Elode wakala mpe ku Yelusalemi mu bilumbu bina .
42023008	Elode wakala kiese beni mu mona Yesu kadi yandi wakala wanga mamingi mu yandi ye tuka ntama wazola bwabana yandi , wakala ye vuvu mu kummona weti vanga kimangu .
42023009	Yandi wanyuvula biuvu biabingi , kansi Yesu kamvutudila diambu ko .
42023010	Bakuluntu ba nganga za Nzambi ye minlongi mia minsiku bakala vana , ye bafunda Yesu mu ngolo zazo .
42023011	Elode ye masoda mandi basakanana Yesu ye banyina . Bawu bamvwika kinkuti kiantoko ye bamvutula kwa Pilatu .
42023012	Mu ntama Elode ye Pilatu bakala kitantu kansi lumbu kina bawu bakituka bakundi .
42023013	Pilatu wabokidisa bakuluntu ba nganga za Nzambi , mintwadisi ye nkangu ,
42023014	ye wabatela : “ Beno lwantwadidi muntu wawu ye lwantelele vo yandi wasindisidi nkangu mu nangumuka . Tala ! Mono yinyuvudi vantadisi eno ye kimweni diambu dimosi mu mambu mambi malweti kumfundila ko .
42023015	Elode mpe kambeki mu nkombo ko , kadi yandi wumvutudi kwa beto . I diawu , muntu wawu kavengi nkombo yikafweti zengulwa lufwa ko .
42023016	Buna ngina kumbandisa sikoti , ye mboki ngina kunyambula . ” [
42023017	Mu nkoso nkembo wa Pasa , Pilatu wabayambudila nkole yimosi
42023018	Kansi bawu babantika boka babonsono vakimosi : “ Vondisa muntu wowo ! Wutuyambudila Balaba ! ”
42023019	( Balaba watulwa mu boloko mu diambu dia nkindu yabwa mu mbanza , ye mu diambu dia bu kavonda muntu . )
42023020	Pilatu wazola yambula Yesu , i diawu yandi watela diaka mambu mankaka kwa bawu .
42023021	Kansi bawu baboka kwa yandi : “ Wunkomisa va kulunsi ! Wunkomisa va kulunsi ! ”
42023022	Mu nkumbu yantatu , Pilatu watela kwa bawu : “ Nki a mambu mambi kavengi ? Kimweni kana nkombo yimosi mu yandi ko yikafweni zengulwa lufwa . I kuma ngina kumbandisa sikoti , mboki ngina kunyambula . ”
42023023	Kansi bawu batatamana boka mu ngolo , balomba vo Yesu kakomwa va kulunsi . Ye kuzimunina banunga mu diambu dia bakala bokanga mu ngolo .
42023024	Buna Pilatu wazenga mu vanga bonso bubalomba .
42023025	Yandi wayambula muntu wubalomba , ndiena watulwa mu boloko mu diambu dia nkindu ye bu kavonda , ye wabayekudila Yesu mpasi vo mabalomba mu yandi mavangama .
42023026	Bu banata Yesu , bawu babwana muntu wumosi mwisi Kilene , nkumbu andi Simoni , watuka ku zimpatu . Bawu bansimba ye bantwika kulunsi mpasi kanata dio . Yandi walanda Yesu va nima .
42023027	Kabu diadingi dia bantu mu nkangu bakunlanda , ye mu bawu bakento mpe , bawu badila , ye bakwaya mu diambu diandi .
42023028	Yesu wabangumuka kwa bakento bobo ye wakamba : “ Lu bakento ba Yelusalemi , ka ludilandi mu diambu dia mono ko ! Kansi ludila mu diambu dia beno kibeni , ye mu diambu dia bana beno !
42023029	Kadi bilumbu bina kwiza bantu bana kamba : ‘ Kiese kwa bakento bena bisita , balembo butanga ye balembo yemikanga . ’
42023030	Buna bantu bana badika tela kwa miongo miaminene : ‘ Lutubwila ! ’ Ye kwa mia fioti : ‘ Lutuzika . ’
42023031	Kadi vo beti vanga mama mu nti wankunzu buna bwe buna kala mu nti wayuma ? ”
42023032	Banata babakala bole bankaka , mimvangi mia mambi , mpasi vo babavonda ye Yesu .
42023033	Bu balwaka va fulu kibokudulwanga : “ visi kia mbat'a ntu , ” masoda makoma Yesu va kulunsi va fulu kina ye mvangi mia mambi mpe , wumosi ku lubakala lwandi ye wankaka ku lumoso .
42023034	Yesu wakamba : “ Tata , wubayambudila kadi ka beti bakusa mabeti vanga ko
42023035	Bantu batelama vana ye batala . Kansi bakuluntu ba Bayudayo bansakanana , bakamba : “ Yandi wavulusi bankaka , bika kakivulusa vo yandi i Mesiya wasolwa kwa Nzambi . ”
42023036	Masoda mpe bansakanana , bafinama , bamvana vinu diansa
42023037	ye bakamba : “ Vo ngeye i ntinu a Bayudayo wukivulusa ngeye kibeni ! ”
42023038	Va zulu a ntu andi va kulunsi vakala nsonokono yayi : “ Ndiewu i ntinu a Bayudayo . ”
42023039	Wumosi mu mvangi mia mambi miamanukwa va kulunsi wamfinga , wakamba : “ Ngeye ka i Mesiya ko e ? Wukivulusa ngeye kibeni ye wutuvulusa ! ”
42023040	Kansi wankaka wansemba ye wantela : “ Kweti vumina Nzambi ko , ngeye wena mu tumbu kimosi ?
42023041	Tumbu kiaki kiena kiafwana mu beto , kadi beto tweti tambula nsembolo yifwanane mu mavanga meto ; kansi yandi kavengi diambu diambi ko . ”
42023042	Mboki yandi wakamba kwa Yesu : “ Yesu , wumbambukila moyo bu wuna kwiza ye lulendo mu yala . ”
42023043	Yesu wavutula kwa yandi : “ Mu kedika , mono ngieti dio kutela : lumbu kiaki ngeye wuna kala yami mu Paladiso . ”
42023044	Lukufi ye midi , ntangu yazimbana ye tombe kiakala mu nsi yamvimba nate ye mu lokula kiantatu ku nima midi .
42023045	Nlele wafuka mwelo a suku dianlongo wapasuka vakati .
42023046	Yesu waboka mu ndinga yangolo : “ Tata , mu moko maku ngieti vana mpeve ami . ” Bu kamana ta mambu mama , yandi wafwa .
42023047	Nkuluntu a kabu dia masoda nkama wamona mambu mavangama ; yandi wazitisa Nzambi ye wakamba : “ Mu kedika muntu wawu kele kondwa diambu diambi . ”
42023048	Makabu mamo ma bantu mayiza tala mambu momo , bamona mavangama . Buna bawu bayitukwa mu mawu babanda ntulu zawu mu kiadi .
42023049	Bakundi babo ba Yesu ye bakento bakunlanda tuka ku Ngalili , batelama kwanda mu tala momo makala lutanga .
42023050	Kwakala bakala dimosi nkumbu andi Yosefi , mwisi Alimataya mbanz'a Yuda . Bakala diodio wakala wambote ye walunungu , ye wavingila ngizulu a Kimfumu kia Nzambi . Yandi wakala kiela kia Lukutukunu lwa bakuluntu , kansi yandi ka tambudila momo mazenga ye vanga biela biankaka ko .
42023051	
42023052	Yandi wayenda kwa Pilatu ye wanlomba nitu a Yesu .
42023053	Mboki yandi wakulumuna nitu tuka va kulunsi , wazinga yo va nlele wambote , ye wayenda tula yo mu ndiamu yazokulwa mu tadi , yawu kayateka tulwa muntu ko .
42023054	Lumbu kiokio i lumbu kiankubumunu ye lumbu kiamvundulu kiakala lukufi mu bantika .
42023055	Bakento balanda Yesu tuka ku Ngalili bayiza ye Yosefi kuna , batala ndiamu ye bamona bonso bwatudulwa nitu a Yesu muna .
42023056	Landila diodio bawu bavutuka ku zinzo zawu ye bakubika mafuta ye biansunga mu diambu dia nitu . Mboki mu lumbu kiamvundulu bavunda , bonso bwatuma minsiku .
42024001	Mu lumbu kialanda muna nsiuka-nsiuka , bakento bayenda ku ndiamu banata mafuta mansunga ma bakubika .
42024002	Bawu babwana tadi diakangulwa ndiamu dianengumunwa kwanda tuka va mwelo wa ndiamu ;
42024003	bawu bakota , kansi ka bamona nitu a Mfumu Yesu ko .
42024004	Bu balembana zaya ma bafweti yindula mu diambu diodio , buna babakala bole bavwata binkuti biatentinia bamonika kwa bawu .
42024005	Bakento bakala ku nsi a wonga ye bayinika bizidi biawu va ntoto , buna bantu bobo bakubatela : “ Bila nki lweti sosa muntu wena moyo vakati kwa bafw'e ?
42024006	Kakena vava ko ; yandi fulukidingi . Lubambuka moyo mu makatela kwa beno bu kakala ku Ngalili :
42024007	‘ Mwan'a muntu kafweti yekulwa kwa bankwa masumu ye komwa va kulunsi ; mboki yandi wuna fuluka mu lumbu kiantatu . ’ ”
42024008	Buna bawu babambuka moyo mu mambu mavova Yesu .
42024009	Bawu bakatuka ku ndiamu ye bayenda kamba mambu momo mamo kwa minlonguki kumi ye wumosi ye kwa babonsono bankaka balanda Yesu .
42024010	Bakento bobo i Maliya mwisi Mangadala , Zani ye Maliya ngudi ya Yakobi , bawu ye bakento bankaka bakala yawu bakamba mambu mamosi kwa zintumwa .
42024011	Zintumwa bamona vo mambu ma kubatela bakento makala ma mpamba ye bawu ka babakwikila ko .
42024012	Kansi Petelo watelama ye wazawula ku ndiamu ; kuna yandi wayinama ye wamona kaka nlele miampamba va ntoto . Mboki yandi wavutuka ku nzo , wayitukwa beni mu momo mabwa
42024013	Mu lumbu kina , minlonguki miole mia Yesu miakala kwenda ku vata dimosi diena nkumbu Emawusi
42024014	Mu nzila bawu bamokasana mu mamonsono mabwa .
42024015	Bu bakala mokasana ye yuvasana , Yesu wafinama ye wayenda yawu nzila yimosi .
42024016	Bawu bakummona kansi ka bakumbakula ko .
42024017	Yesu wabayuvula : “ Nki a mambu momo lweti kwenda yuvasana bu lweti kwendayendi ? ” Buna bawu batelama mu kiadi kiakio .
42024018	Wumosi mu bawu , nkumbu andi Kleopa , wantela : “ Ngeye kaka mwisi Yelusalemi lembolo zaya mambu mabwidi mu bilumbu biabi e ? ”
42024019	Yandi wa bayuvula : “ Nki a mambu ? ” Bawu bavutula kwa yandi : “ Momo mabwidi mu Yesu mwisi Nazaleti wakedi mbikudi walulendo mu mavanga ye mu mpova vantadisi a Nzambi ye vantadisi a bantu babonsono .
42024020	Bakuluntu ba nganga za Nzambi ye mintwadisi mieto bakunyekole mu nzengolo ya lufwa ye bakunkomese va kulunsi .
42024021	Ye beto twakele ye vuvu vo i yandi wakutu kuula Isaeli . Ye lumbu kiaki i kiantatu tuka mambu momo mabwididi .
42024022	Mu kedika , bakento bankaka ba kabu dieto batomene kutumwesa ngitukulu . Bawu belenge mu nsiuka-nsiuka ku ndiamu
42024023	kansi ka bamweni nitu andi ko . Ye bawu bizi kututela vo bamweni zimbasi zibatelele vo yandi wena moyo .
42024024	Bankaka mu beto belenge mpe ku ndiamu ye bamweningi mamonsono bonso bu kembi bakento , kansi yandi ka bakummweni ko . ”
42024025	Buna Yesu wabatela : “ Lu bantu bankwa buzengi ye fuki mu ntima mu kwikila mamonsono masamuna mimbikudi .
42024026	Nga ka bwena mfunu ko vo Mesiya kateka mona mpasi bonso bobo mboki kota mu nkembo andi e ? ”
42024027	Mboki Yesu wababangudila meti kambwa mu yandi mu Masonukwa ma Nzambi , tuka mu minkanda mia Mose nate ye mu minkanda mia mimbikudi miamionsono .
42024028	Bu balwaka lukufi ye vata diayenda minlonguki , Yesu wasa nkievo wazola vioka kwandi .
42024029	Kansi bawu bambombidila , bakamba : “ Sikila yeto ; kadi bwisi si buyila . ” Buna yandi wayenda kota yawu mu nzo yimosi ye wavwanda yawu .
42024030	Bu kakala yawu va meza , wabonga dimpa ye watonda kwa Nzambi . Mboki wabukuna dio ye wabavana dio .
42024031	Buna meso mawu mazibuka ye bambakula ; kansi Yesu wazimbana vantadisi awu .
42024032	Ye bawu bavovasana : “ Kadi ntima mieto ka mikedi tiya-tiya ko bu kakedi vovanga kwa beto mu nzila ye bu katubangudidi Masonukwa ma Nzambi e ? ”
42024033	Bawu ntumbu telama ye bavutuka ku Yelusalemi . Kuna babwana minlonguki miandi kumi ye wumosi bakutakane ye bayawu .
42024034	Bakubatela : “ Mu kedika , Mfumu fulukidingi ! Simoni wukumweni ! ”
42024035	Bakubatela mpe momo maluta mu nzila ye bonso bu babakusila Yesu mu ntangu yi kabukuna dimpa .
42024036	Bawu bu bakala vovanga , Yesu wayiza vakati ye bawu ye wabavana mbote , wabatela : “ Bika luvuvamu lwakala yeno
42024037	Bawu bamona wonga wangolo ye bazakama kadi babanza vo bamweni nkuyu .
42024038	Kansi Yesu wabatela : “ Bila nki lupamukini ? Bila nki lweti mona keti-keti mu ntima mieno e ?
42024039	Lutala bikandazi biami ye bitambi biami : i nkatika mono kwami . Lunsimba ye lutala , kadi nkuyu kakena ye nsuni evo visi ko . Kansi mono biena yami , bonso bu lumweni . ”
42024040	Bu kakala vovanga momo wabasonga bikandazi ye bitambi biandi
42024041	Ka bavika kwikila ma batela Yesu ko kadi bakala kiese kiakingi ye bamona ngitukulu beni . Buna wabayuvula : “ Ka lwena ye kima kiandia mwamu ko e ? ”
42024042	Bawu bamvana kibuku kia mbizi ya maza yakadungwa .
42024043	Yandi watambula kio ye wadia kio va meso mawu .
42024044	Mboki yandi wabatela : “ Mama i mambu ma yakamba kwa beno bu yakedingi yeno : mamonsono masonukwa mu mono mu minsiku mia Mose , mu minkanda mia mimbikudi ye mu Minkunga mafweni lunga . ”
42024045	Buna yandi wazibula ndwenga zawu mpasi bazaya Masonukwa ma Nzambi .
42024046	Yesu wabatela : “ Ebu bwasonama : Mesiya kafweti kwamuswa ye vondwa mboki fulukuswa mu bafwa mu lumbu kiantatu .
42024047	Ye mu nkumbu andi , nsamu mu nsobolo a nkadulu
42024048	Beno lwena zimbangi mu mambu momo .
42024049	Ye mono kibeni ngina fidisa va beno nkayilu walusila Se diami . Kansi beno luvwanda mu mbanza nate ye lulendo lwa ku zulu lukulumukini va beno . ”
42024050	Mboki Yesu wabavayikisa mu Yelusalemi ye wabatwala ku ndambu a mbanz'a Betania . Kuna , yandi wazangula moko mu kubasakumuna .
42024051	Bu kakala kubasakumunanga , yandi wavambana ye bawu ye Nzambi wantombula ku zulu .
42024052	Ye bawu basambila Yesu ye bavutuka ku Yelusalemi mu kiese kiakingi .
42024053	Bawu batatamana vwanda mu nzo yanlongo ye bazitisa Nzambi .
43001001	Mu mbadukulu , tekila nza yavangwa , ndiena wena Mpova wakikadila . Yandi wakala ye Nzambi , ye yandi wakala nadede bonso Nzambi .
43001002	Yandi wakala ye Nzambi tekila nza yavangwa
43001003	Nzambi wavanga bima biabionsono mu Mpova . Kakwena kima kiavangwa , kialembwa vangwa mu Mpova ko
43001004	Mu Mpova mwatuka moyo , moyo wanata kia kwa bantu .
43001005	Kia kukienzulanga tombe , ye tombe katambula kio ko
43001006	Nzambi wafidisa ntumw'andi , muntu wumosi wabikwa Yowani
43001007	Yandi wayiza bonso mbangi mu vovila kia . Yandi wayiza mpasi vo babonsono bakwikila mu diambu dia mambu makakala vovanga .
43001008	Yandi kibeni kakala kia ko , kansi yandi wakala mbangi yayiza mu vovila kia .
43001009	Kia koko i nkatika kia kwakedika kwayiza mu nza , ye kukienzulanga bantu babonsono .
43001010	Ndiena wena Mpova wakala mu nza , Nzambi wavanga nza mu yandi
43001011	Yandi wayiza kwa bayandi kansi bawu ka bakuntambula ko .
43001012	Kansi bantu bankaka bakuntambula ye bakwikila mu yandi ; yandi wabavana lendo mu kituka bana ba Nzambi
43001013	Bawu ka bakituka bana ba Nzambi ko bonso butulenda bo kala mu kimuntu ye mu mase ma nza yayi ; kansi i Nzambi yandi kibeni wabavana moyo wamona .
43001014	Ndiena wena Mpova wakituka muntu ye yandi wazinga yeto , wafuluka kwa nlemvo ye kedika . Beto twamona nkembo andi
43001015	Yowani wakuntela kimbangi , yandi waboka : “ I yandi yakele vovilanga vo : ‘ Muntu weti kwiza ku nim'ami wukundutidi mu lendo kadi yandi wakikadila tekila mono
43001016	Mu nlemvo andi walunga nadede , yandi watusakumuna beto babonsono , ye beto twatambula nlemvo wukulamanga ye kulamanga .
43001017	Kadi Nzambi watuvana Minsiku mu Mose
43001018	Kakwena muntu ko weka mona Nzambi
43001019	Kiaki i kimbangi kiata Yowani , bakuluntu ba Bayudayo ba ku mbanz'a Yelusalemi bu bafidisa nganga za Nzambi ye balevita
43001020	Yowani katina mu kubavana mvutu ko , kansi yandi watoma kamba bonso bwakala nsamu kwa babonsono vo : “ Mono kiena Mesiya ko . ”
43001021	Bawu banyuvula : “ Buna ngeye wunani e ? Ngeye i Eliy'e ? ” Yowani wavutula : “ Nkatu , mono ka Eliya ko . ” Bawu banyuvula : “ Ngeye i Mbikudi wowo e ? ” Yandi vo : “ Nkatu
43001022	Buna bawu bakamba : “ Kansi buna ngeye wunani ? Beto tufweti vana mvutu kwa batufidisi . Bwe kembi mu ngeye kibeni ? ”
43001023	Yandi wavutula bonso bwakamba mbikudi Yesaya : “ Mono i nding'a muntu wubokanga ku makanga : ‘ Lukubikila Mfumu nzila yatoma sungama
43001024	Mu bantu bafiduswa mwakala Bafalisi
43001025	bawu banyuvula : “ Vo ngeye kwena Mesiya ko , kwena Eliya ko ye kwena mpe Mbikudi wowo ko bila nki wubotikilanga ? ”
43001026	Yowani wabavutudila vo : “ Mono ngieti kulubotika mu maza ; kansi vakati kweno vena muntu wululembolo zaya .
43001027	Yandi weti kwiza ku nim'ami . Mono kiena nkutu wafwana mu kutula nsinga nsampatu zandi ko . ”
43001028	Momo mamonsono maviokila ku mbanz'a Betania
43001029	Mu lumbu kialanda , Yowani wamona Yesu wayiza kwa yandi , ye Yowani wakamba : “ Tala Mwan'a meme wa Nzambi wukatulanga masumu ma nza
43001030	I yandi yakele vovilanga vo : ‘ Muntu weti kwiza ku nim'ami wukundutidi mu lendo kadi yandi wakikadila tekila mono .
43001031	Mono kiazaya ko keti yandi nani , kansi mono yayiza botika mu maza mpasi vo yanzayikisa kwa nkangu a Isaeli . ’ ”
43001032	Yowani wata diaka : “ Mono yamweni Mpeve ya Nlongo yikulumukini tuka ku zulu bonso bembe ye yizi sikila va yandi
43001033	Mono kiateka kunzaya ko kansi Nzambi wamfidisa mu botika mu maza , wantela : ‘ Ngeye wuna mona Mpeve yina kulumuka ye sikila va muntu wumosi ; i yandi wuna botika mu Mpeve ya Nlongo . ’ ”
43001034	Yowani vo : “ Mono yamweni bo ye buna ngieti ta kimbangi vo muntu wawu i Mwan'a Nzambi . ”
43001035	Lumbu kialanda , Yowani wakala diaka vana ye minlonguki miandi miole .
43001036	Yowani bu kamona Yesu wakala vioka , yandi wakamba : “ Tala Mwan'a meme wa Nzambi
43001037	Minlonguki miomio miamiole mia Yowani miawa makakamba ye bawu balanda Yesu .
43001038	Yesu wabangumuka ku nima , wamona vo beti kwenda kunlandi ye yandi wabayuvula : “ Nki lweti sos'e ? ” Bawu bamvutudila : “ Labi
43001039	Yesu vo : “ Lwizeno ye beno si lwamona . ” ( I lukufi ye lokula kia ya ku nima midi . ) Buna bawu bayenda yandi ye bamona ku kavwandanga . Bawu bavwanda yandi ntangu yayo yasaala mu lumbu kina .
43001040	Wumosi mu bawu bole bawa mambu ma Yowani ye balanda Yesu i Andele , mpangi ya Simoni Petelo .
43001041	Andele wateka bwabwana ntete ye mbut'andi kibeni Simoni ye wantela : “ Beto tumweni Mvuluzi wasilwa , yandi wubikwanga Mesiya . ” ( Nkumbu yoyo yibangudulu vo “ Klisto . ” )
43001042	Ye yandi watwala Simoni kwa Yesu . Yesu watala Simoni ye wakamba : “ Ngeye i Simoni , tat'aku nkumbu andi Yowani ; bantu bana kubokidila Kefa
43001043	Lumbu kialanda , Yesu wazenga mu kwenda ku zunga kia Ngalili . Yandi wabwabana ye Filipo ye wakuntela : “ Wiza yami ! ”
43001044	Filipo wakala mwisi mbanz'a Betesayida
43001045	Mboki Filipo wabwana Natanaeli ye wakuntela : “ Beto tumweni ndiena Mose wukavovila mu nkand'a Minsiku ye mimbikudi wubavovila mpe
43001046	Natanaeli wanyuvula : “ Mu Nazaleti mpe mu lenda tuka diambu diambote ? ” Filipo wamvutudila : “ Wiza , ye si wamona . ”
43001047	Yesu bu kamona Natanaeli weti kwiza ku kena ; yandi wakamba mu diambu diandi : “ Yandi i nkatika mwan'a Isaeli nadede ; mu yandi kamwena diambu diatekama ko . ”
43001048	Natanaeli wanyuvula : “ Kwe wunzayidi ? ” Yesu wavutula : “ Mono yikumweningi bu kelenge ku nsi a nti wa mungiengie
43001049	Buna Natanaeli wakamba kwa Yesu : “ Nlongi , ngeye i Mwan'a Nzambi , ntinu a Isaeli
43001050	Yesu wakumvutudila : “ Ngeye i tumbu kwikila mu diambu dia mono bu yikutelele vo yikumweningi bu kelenge ku nsi a nti wa mungiengie ? Ngeye si wamona mamingi malutidi mu nene ye diadi ! ”
43001051	Yesu wakamba diaka : “ Kedika mono ngieti dio kulutela : beno luna mona zulu dizibukidi ye mbasi za Nzambi zina tombuka ye kulumuka va zulu a Mwan'a muntu
43002001	Mu lumbu kiantatu , ku mbanz'a Kana mu zunga kia Ngalili kwakala nkembo wa makwela . Ngudi a Yesu wakala kuna .
43002002	Yesu mpe ye minlonguki miandi babokulwa ku nkembo wowo .
43002003	Vinu bu diamanisa , ngudi ya Yesu wakamba kwa Yesu : “ Ka bena diaka ye vinu ko . ”
43002004	Kansi Yesu wamvutudila : “ Mama , kadi i diambu diaku mu kuntela dimfweti vang'e ? Lokula kiami kakiayizidi ko . ”
43002005	Buna ngudi andi wakamba kwa bisadi : “ Luvanga mamonsono makana kulutela . ”
43002006	Va fulu kina va kala mimvungu minsambanu miavangulwa mu matadi miakala sadilanga Bayudayo mu sukula , bonso bwena fu kia kinzambi kiawu . Konso mvungu wulenda kota lita lunana evo nkama ye makumole .
43002007	Yesu wakamba kwa bisadi : “ Fuluseno mimvungu miomio mu maza . ” Bawu bafulusa mio nate ye na fwasia .
43002008	Buna Yesu wabatela : “ Lubaka ndambu mu maza momo ye lunata mo kwa mfumu a nkembo . ” Bawu bannatina mo .
43002009	Mfumu a nkembo wabimba maza , mawu makituka vinu . Yandi kazaya kwatuka vinu diodio ko ( kansi bisadi biateka maza biazaya ku diatuka . ) Mfumu a nkembo wabokila toko dio diakwela
43002010	ye wantela : “ Vinu dilutidi mbote bateka kabulanga . Bantu babokolo ku nkembo bu batomene nwa kwawu mboki bakabulanga diodio dikondolo beni diambote . ”
43002011	I buna Yesu kavangila kimangu kiandi kiantete ku mbanz'a Kana ku zunga kia Ngalili . Kuna Yesu wasonga nkembo andi , ye milonguki miandi miakwikila mu yandi .
43002012	Landila diodio , Yesu , ngudi andi , zimpangi zandi ye milonguki miandi bayenda ku mbanz'a Kafenawumi
43002013	Nkembo wa Pasa ya Bayudayo bu wafinama , Yesu wayenda ku mbanz'a Yelusalemi
43002014	Yandi wabwana mu nzo yanlongo bantu bakala tekanga zingombe , mameme ye mabembe . Yandi wabwana muna mpe bantu basiensa mbongo bavwanda va meza mawu
43002015	Yandi wakubika sikoti kia minsinga ye wabakuma bawu babo ku mbazi ye mameme ye zingombe zawu
43002016	Ye wakamba kwa bawu bateka mabembe : “ Katuleno mo vava ! Ka lukitulandi nzo ya Se diami zandu ko ! ”
43002017	Minlonguki miandi miabambuka moyo mu mambu masonama mu nkand'a Nzambi vo : “ Zola kwami mu nzo aku , wu Nzambi , kuna
43002018	Buna bakuluntu ba Bayudayo banyuvula : “ Nki a dimbu lenda vanga mu kutusonga vo ngeye wena ye luve mu vanga bobo ? ”
43002019	Yesu wabavutudila : “ Bwiseno nzo yanlongo ye mono ngina yo tungulula mu lumbu bitatu
43002020	Bawu bakamba : “ Bantu batunga nzo yanlongo yayi basala mimvu makumaya ye sambanu , mboki bwabu ngeye wuna yo tungulula mu lumbu bitatu ! ”
43002021	Kansi nzo yanlongo yavovila Yesu i nitu andi .
43002022	Yesu bu kafuluka mu bafwa , minlonguki miandi miabambuka moyo vo Yesu i bobo kabatela , ye bawu bakwikila masonukwa ma Nzambi ye mu mambu makamba Yesu .
43002023	Yesu mu ntangu yi kakala ku Yelusalemi ku nkembo wa Pasa , bantu babingi bakwikila mu yandi bu bamona bimangu bikavanga .
43002024	Kansi Yesu kabasila vuvu ko kadi yandi watoma kubazaya bawu babo .
43002025	Yandi kakala mfunu a telwa kwa muntu ko bonso bwena nkadulu ya bantu , kadi yandi kibeni wazaya mena mu ntima miawu .
43003001	Kwakala muntu wumosi mu Bafalisi , nkumbu andi Nikodemo , yandi wakala mpe nkuluntu a Bayudayo .
43003002	Lumbu kimosi mu mpimpa , yandi wayenda kwa Yesu ye wantela : “ Nlongi , beto tuzeyi vo Nzambi wakufidisa mu kutulonga . Kadi ka vena muntu lenda vanga bimangu biweti vanga ko , vo Nzambi kena yandi ko . ”
43003003	Yesu wamvutudila : “ Kedika mono ngieti dio kutela : Vo muntu kabutukidi nkumbu yamona ko
43003004	Nikodemo wanyuvula : “ Bwe muntu weka mbuta kalenda butukila nkumbu yanzole ? Nga yandi lenda vutuka mu vumu kia ngudi andi ye butuka diak'e ? ”
43003005	Yesu wavutula : “ Kedika mono ngieti dio kutela , vo muntu kabutukidi mu maza ye mu Mpeve ya Nlongo ko , kalendi kota mu Kimfumu kia Nzambi ko .
43003006	Wonso butulu kwa muntu yandi i muntu kaka kansi vo butulu kwa Mpeve ya Nlongo yandi i mpeve .
43003007	Kuyitukwandi ko bu yikutelele vo beno babonsono lufweti butuka diaka nkumbu yamona .
43003008	Mupepe
43003009	Buna Nikodemo wanyuvula : “ Bwe mambu momo malenda kadila ? ”
43003010	Yesu wamvutudila : “ Ngeye i nlongi watoma zayakana mu Isaeli , kuzeyi mambu mama ko e ?
43003011	Kedika mono ngieti dio kutela : beto tuvovilanga mambu matuzeyi ye tutanga kimbangi mu mambu matwamona kansi beno ka luzolele tambudila kimbangi kieto ko .
43003012	Beno ka lweti kunkwikila ko bu ngieti kuluvovila mambu ma va nza buna bwe luna kunkwikidila bu ngina kuluvovila mambu ma ku zulu ?
43003013	Kakwena muntu watombuka ku zulu ko , vo ka i Mwan'a muntu ko watuka ku zulu
43003014	Bonso Mose bu kazangudila nioka yansongo ku nsi ya nkatu
43003015	mpasi vo wuna kunkwikila kakala ye moyo wukondolo nsuka
43003016	Budiena vo Nzambi watoma zola nza , i dina yandi kavanina mwan'andi wumosi kaka mpasi vo wonso wuna kwikila mu mwana kana fwa ko kansi wuna kala ye moyo wukondolo nsuka .
43003017	Mu diambu dia Nzambi kafidisa mwan'andi mu kwiza fundisa nza ko kansi mpasi vo bantu bavuluswa mu yandi .
43003018	Konso muntu wukwikilanga mu yandi kana beduswa ko . Kansi ndiena wulembwa kunkwikilanga yandi wakibedusulwa , mu diambu dia yandi kakwikila mu Mwana wumosi kaka wa Nzambi ko .
43003019	Tala bila Nzambi kikana bedisila bantu : kia kwayiza mu nza kansi bantu baluta zola tombe kadi bawu bavanganga mambi .
43003020	Konso muntu wuvanganga mambi kazolanga kia ko ye kakwendanga kwena kia ko kadi mambi mandi si mamonika .
43003021	Kansi konso muntu wuvanganga mena makedika , yandi wukwendanga kwena kia , mpasi vo mavanga mandi matoma monika vo mawu mavangamanga bonso bwena luzolo lwa Nzambi .
43003022	Landila mambu momo , Yesu ye minlonguki miandi bayenda ku zunga kia Yuda . Yandi wakala kuna fintangu-ntangu ye minlonguki miandi ye wabotika
43003023	Yowani wakala botikanga ku Ayinoni lukufi ye vata dia Salemi
43003024	( Kadi Yowani kakitudulwa mu boloko ko
43003025	Minlonguki mia Yowani ye mwisi Yuda
43003026	Bawu bayenda kwa Yowani ye bakuntela : “ Nlongi , zeyi , muntu wowo wulwakele ku simu dia nto a Yolodani , ndiena wuwatelele kimbangi ; bwabu mu botika kena ye bantu babonsono beti kwenda kwa yandi . ”
43003027	Yowani wabavutudila : “ Muntu kalendi tambula kima ko vo Nzambi kakumveni kio ko .
43003028	Beno kibeni lulenda kuntela kimbangi vo : ‘ Mono yakele kambanga vo mono kiena Mesiya ko kansi mono yafiduswa mu kuntekidila
43003029	Toko dikwelele i yandi vwidi ndumba yikwelolo kansi nkundi wa toko dikwelele wukalanga vena toko ye kunnwanga . Yandi wukalanga kiese kiakingi mu wa ndinga ya toko diodio . I kiese kiokio kingieti mona , ye kiawu kiena kiafwana nadede .
43003030	Yandi kafweti luta tunda mono bu ngieti luta kuluka . ”
43003031	Ndiena tukidi ku zulu lutidi babonsono ; ndiena wena mwisi nza vwilu kwa nza ye wuvovanga mambu ma nza . Ndiena tukidi ku zulu lutidi babonsono .
43003032	Yandi wukambanga makamona ye makawa kansi ka muntu wumosi ko wutambudilanga kimbangi kiandi .
43003033	Wonso wutambudilanga kimbangi kiandi wukambanga vo Nzambi wena wakedika .
43003034	Ndiena Nzambi wukafidisa wukambanga Masonukwa ma Nzambi , kadi Nzambi wukumvananga Mpeve andi yalunga nadede .
43003035	Se wuzolanga Mwan'andi ye watula bima biabio ku nsi a lulendo lwandi .
43003036	Wonso wukwikilanga mu Mwana wena ye moyo wukondolo nsuka ; wonso wulembwa tumamananga Mwana kana kala ye moyo wowo ko kansi Nzambi wuna tatamana kummwena nganzi .
43004001	Bafalisi bawa bantu bakamba vo Yesu waluta baka ye botika milonguki vioka Yowani . ( Mwanki , Yesu yandi kibeni kabotika muntu ko , minlonguki miandi kaka miakala botikanga . ) Yesu bu kawa mambu ma bakala kwenda kambanga , yandi wakatuka ku zunga kia Yuda ye wavutuka ku Ngalili .
43004002	
43004003	
43004004	Mu kwenda ku Ngalili , Yesu fweni kaka lutila mu zunga kia Samaliya .
43004005	Buna yandi walwaka lukufi ye vata dimosi dia mu zunga kia Samaliya diakala nkumbu Sikali . Vata diodio diakala lukufi ye mpatu yavana Yakobi kwa mwan'andi Yosefi
43004006	Kuna kwakala nkelo wa Yakobi . Yesu wabeba mu diambu dia nzietolo , yandi wavwanda va ndambu a nkelo . Mambu mama maluta lukufi ye midi .
43004007	Nkento wumosi mwisi Samaliya wayiza teka maza ye Yesu wantela : “ Mpaneti maza mandwa . ”
43004008	Yandi wakamba bo kadi minlonguki miandi miakiyendila ku mbanza mu sumba madia .
43004009	Nkento wowo mwisi Samaliya wavutula kwa Yesu : “ Kansi ngeye mbe wumwisi Yuda ! Bwe lenda lombila maza kwa mono ngiena mwisi Samaliy'e ? ” ( Bayudayo ka bena nkutu ntwadi mu diambu dimosi ye bisi Samaliya ko
43004010	Yesu wamvutudila : “ Vo ngeye zeyi nkayilu wuvananga Nzambi ye vo zeyi nani wukulombele maza mandwa , nga i ngeye kutu kunlomba ye yandi kutu kuvana maza mavananga moyo
43004011	Nkento wowo wakuntela : “ Tata , ngeye kwena ye panu ko ye nkelo wena kuna nsi . Bwe ngeye lenda bakila maza mavananga moyo ? ”
43004012	I nkak'eto Yakobi watuvana nkelo wawu ; bana bandi , bibulu biandi ye yandi kibeni banwa maza ma nkelo wawu . Buna mu mabanza maku , ngeye lutidi Yakobi e ?
43004013	Yesu wavutula : “ Wonso nwini maza mama , yandi wuna mona diaka nsatu a maza .
43004014	Kansi wonso wuna nwa maza mangina kumvana , yandi kana sala mona diaka nsatu a maza ko . Kadi maza mangina kumvana mana kituka mu yandi nkelo wukukulanga maza mavananga moyo wukondolo nsuka
43004015	Nkento wantela : “ Tata , wumpana maza momo mpasi vo yalembwa mona diaka nsatu a maza ye yalembwa kala diaka nsatu a kwiza teka maza vava . ”
43004016	Yesu vo : “ Wenda bokila bakala diaku ye vutuka vava . ”
43004017	Nkento wamvutudila : “ Kien'ami ye bakala ko . ” Yesu vo : “ Wanunga kwaku wena bu kembi vo kwena ye bakala ko .
43004018	Kadi babakala batanu bakele yaku ye diodio diena yaku bwabu kadiena bakala diaku ko . Ngeye tele kedika mu mambu momo . ”
43004019	Buna nkento wowo wakamba : “ Tata , mono mbweni vo ngeye mbikudi wena .
43004020	Bakulu beto bakala sambidilanga Nzambi va mongo wawu , kansi beno Bayudayo lukambanga vo ku Yelusalemi
43004021	Yesu wantela : “ Mama , wunkwikila , ntangu yeti kwiza , bantu yibana lembwa sambila Se kani vo va mongo wawu evo ku Yelusalemi .
43004022	Beno bisi Samaliya ka luzeyi muntu wulusambilanga ko . Kansi beto Bayudayo tuzeyi nani tusambilanga , kadi mpulusu kwa Bayudayo yitukanga
43004023	Kansi ntangu yeti kwiza , nkutu eti yifweni bwabu , minsambidi miakedika yi bana sambila Se mu mpeve ye mu kedika , kadi Se wuzolanga minsambidi miampila yoyo .
43004024	Nzambi i Mpeve ye bantu bakunsambilanga bafweti kunsambila mu mpeve ye mu kedika . ”
43004025	Nkento wantela : “ Nzeyi vo Mesiya ( mpila mosi vo : Klisto ) wuna kwiza ye bu kana kwiza , yandi wuna kutubangudila mambu mamonsono . ”
43004026	Yesu wavutula : “ I mono Mesiya , mono ngieti vova yaku . ”
43004027	Mu ntangu yoyo , minlonguki mia Yesu miavutuka , ye bawu bayitukwa bu bammona weti vova ye nkento wumosi . Kansi ka wumosi ko mu bawu wanyuvula : “ Nki weti yuvula kwa yandi ? ” evo : “ Bila nki weti vova ye yandi ? ”
43004028	Buna nkento wasisa mvungu andi wa maza vana , ye wavutuka ku mbanza , ye kuna yandi wakamba kwa bantu :
43004029	“ Lwizeno lwatala bakala dimosi dikunkembi mamonsono mayavengi . Nanga yandi lenda kala Mesiya ? ”
43004030	Buna bawu basisa mbanza ye bayenda kwa kala Yesu .
43004031	Mu yoyo ntangu , minlonguki miakala bombidilanga Yesu , bawu bakamba : “ Nlongi dia kwaku ko ! ”
43004032	Kansi yandi wabavutudila : “ Mono ngiena ye madia malulembolo zaya
43004033	Buna minlonguki miayuvasana : “ Buna muntu wukunnatini madi'e ? ”
43004034	Yesu wabatela : “ Madia mami i mu tumama mu mambu mazolele ndiena wamfidisa ye mu manisa salu kikampana mu sala .
43004035	Beno lukambanga vo : ‘ Ngonda ziya diaka zisidi ye ntangu a ngionzoko yina fwana . ’ Kansi mono ngieti kulukamba , lutoma tala biena mu zimpatu , bimeni yela ye biena biafwana mu ngionzoko !
43004036	Muntu wuyonzikanga wutambulanga mfutu andi ye yandi wulundanga mimbutu mu diambu dia moyo wukondolo nsuka ; buna i bonso bobo , muntu wukunanga ye yandi wuyonzikanga , bana yangalala vakimosi .
43004037	Kadi mu mambu mama , ngana yayi yena yakedika : ‘ Muntu wumosi wukunanga ye wankaka wuyonzikanga . ’
43004038	Mono yalufidisa mu yonzika mu mpatu yilwalembwa sala . Bantu bankaka basala mu mpatu yoyo ye beno lweti vukila mu salu kiawu . ”
43004039	Bisi Samaliya babingi ba mbanza yoyo bakwikila mu Yesu mu diambu dia nkento wowo wabatela : “ Yandi wunkembi mamonsono mayavengi . ”
43004040	I diawu bisi Samaliya bu balwaka kwa yandi , bawu banlomba kakala yawu , ye Yesu wakala yawu kuna lumbu biole .
43004041	Babingi diaka bakwikila mu diambu dia mambu makavova yandi kibeni .
43004042	Bawu batela kwa nkento vo : “ Beto ka tukwikidi mu diambu dia mambu mawututelele kaka ko kansi mu diambu dia tumwilu beto kibeni mpe , ye bwabu tuzeyi vo yandi i nkatika Mvuluzi a bantu . ”
43004043	Landila bilumbu biobio biabiole , Yesu wakatuka va mbanza yina ye wayenda ku zunga kia Ngalili .
43004044	Kadi Yesu yandi kibeni wakamba vo : “ Mbikudi kazituswanga ku nsi andi ko
43004045	Yesu bu kalwaka mu Ngalili , bisi zunga kiokio batoma kunkika kadi ntangu yakala nkembo wa Pasa ku Yelusalemi , bawu bamona mamonsono makavanga kuna
43004046	Buna yandi wavutuka ku mbanz'a Kana mu zunga kiokio kaka kia Ngalili kuna kukakitudila maza vinu . Kuna kwakala mfumu yimosi yayinene ya luyalu
43004047	Yandi bu kawa vo Yesu tukidi mu zunga kia Yuda ye wizidi mu zunga kia Ngalili , yandi wayenda kwa Yesu ye wanlomba kenda ku mbanz'a Kafenawumi mu niakisa mwan'andi wakala lukufi ye fwa .
43004048	Yesu wankamba : “ Vo beno ka lumweni bimangu ye mambu mangitukulu ko , ka lulendi kwikila ko ! ”
43004049	Mfumu ya luyalu vo : “ Nlongi wiza nswalu ku nzo tekila mwan'ami kafwa . ”
43004050	Yesu wantela : “ Wenda ku nzo aku , mwan'aku nieki . ” Muntu wowo wakwikila mambu mantela Yesu ye yandi wayenda .
43004051	Bu kavutuka ku nzo andi , mu nzila , bisadi biandi biambwana ye biantela : “ Mwan'aku wunieki ! ”
43004052	Yandi wabayuvula : “ Nki a ntangu mwan'ami kamweni mbote , ” bawu vo : “ Mazono mu lokula kiantete ku nima midi , yuku-yuku bu diamanisi . ”
43004053	Buna se wamona vo i mu lokula kiokio Yesu kikakembi vo : “ Mwan'aku wunieki , ” buna yandi ye bisi nzo andi bakwikila mu Yesu
43004054	Kiokio i kimangu kianzole kiavanga Yesu ku zunga kia Ngalili bu katuka ku zunga kia Yuda
43005001	Landila mambu momo , Yesu wayenda ku Yelusalemi ku nkembo wa kinzambi wakembila Bayudayo .
43005002	Ku Yelusalemi kwena zinga kiena ye misampa mitanu mianda lukufi ye Mwelo wa Mameme . Nkumbu a zinga kiokio i Betezata
43005003	Ku nsi a misampa miomio kwalambalala zimbevo zazingi : bafwa meso , batembilanga ye bazelangana nitu . [ Bawu bakala vingilanga maza manikuka ;
43005004	kadi mbasi ya Mfumu yakala kulumukanga ntangu zankaka mu zinga ye yakala nikusanga maza . Mbevo yantete yakulumuka mu maza momo bu mameni nikuswa , yandi waniaka kani vo nki a mpila kimbevo kikedi yandi
43005005	Ku nsi a misampa miomio kwakala bakala dimosi diakala kimbevo mivu makumatatu ye nana .
43005006	Yesu wammona walambalala , ye bu kazaya vo yandi wabantika bela tuka ntama , wanyuvula : “ Zolele niakusw'e ? ”
43005007	Mbevo wamvutudila : “ Tata , kiena ye muntu mu kuntula mu zinga ko maza bu manikusu . Mu ntangu yingieti tonta mu kulumuka mu maza , muntu wankaka wukuntekelele . ”
43005008	Yesu wakuntela : “ Telama , bonga nkwal'aku ye wenda . ”
43005009	Muntu wowo ntumbu niaka , wabonga nkwal'andi ye wabantika diata . Budiena vo mambu momo maluta mu lumbu kiamvudulu ,
43005010	bakuluntu ba Bayudayo bakamba kwa muntu waniakuswa : “ Kiaki i lumbu kiamvudulu , mu minsiku mieto , kwena ye luve mu nata nkwal'aku ko
43005011	Yandi wabavutudila : “ Muntu wundiakisi yandi wunkembi : ‘ Bonga nkwal'aku ye wenda . ’ ”
43005012	Buna bawu banyuvula : “ Nki a muntu wukutelele : ‘ Bonga nkwala , wenda ? ’ ”
43005013	Kansi yandi kazaya muntu wakunniakisa ko , kadi Yesu wazimbana vakati kwa bantu babingi bakala va fulu kiokio .
43005014	Landila mambu momo , Yesu wabwana muntu wowo mu nzo yanlongo ye wankamba : “ Tala , bwabu ngeye nieki . Kuvangandi diaka mambi ko , vo kabwako diambu dilutidi mu mbi dina kulwakila . ”
43005015	Muntu wowo wayenda kwandi ye yandi wakamba kwa bakuluntu ba Bayudayo vo Yesu wakundiakisa .
43005016	Buna bawu bakangila Yesu nganzi kadi yandi waniakisa mu lumbu kiamvudulu .
43005017	Kansi Yesu wabavutudila : “ Se diami wusalanga ntangu zazonsono , ye mono mpe ngiena mu salu . ”
43005018	Mu diambu dia mvutu yoyo , bakuluntu ba Bayudayo baluta sosa diaka nzila mu kumvonda . Bawu bansosa mu kumvonda ka mu diambu dia bu kalembwa vumina lumbu kiamvudulu kaka ko , kansi mu diambu dia yandi wakamba vo Nzambi i Se diandi kibeni ye mu mpila yoyo , yandi wakidedikisa ye Nzambi .
43005019	Buna Yesu wabavutudila : “ Kedika mono ngieti dio kulutela : Mwana kalendi vanga diambu mu yandi kibeni ko ; kansi yandi wuvanganga kaka mambu makamonanga mavanganga Se . Momo mavanganga Se , Mwana mpe wuvanganga mo .
43005020	Kadi Se wuzolanga Mwana , ye yandi wukunsonganga mamo makavanganga yandi kibeni . Yandi wuna kunsonga mavanga malutidi mama , ye beno babo luna yitukwa .
43005021	Budiena vo Se wufulukisanga bantu bafwa ye wusanga vo bavutuka kala moyo , mpila mosi mpe Mwana wuvananga moyo kwa wonso wukazolele .
43005022	Ye Se nkutu kafundisanga muntu ko , kansi yandi wavana lulendo lwalonsono kwa Mwana mu fundisa ,
43005023	mpasi vo bantu babonsono bazitisa Mwana bonso bu bazitisanga Se . Wonso wulembwa zitisanga Mwana , kazitisanga Se dia kumfidisa ko .
43005024	“ Kedika mono ngieti dio kulutela : wonso muntu wuwanga mambu mami ye wukwikilanga ndiena wamfidisa , yandi wena ye moyo wukondolo nsuka . Yandi kana beduswa ko kansi yandi wameni katuka mu lufwa ye wayikidi wamoyo .
43005025	“ Kedika mono ngieti dio kulutela : Ntangu yeka lukufi , ye yamenifwana , yina bantu bafwa yibana wa nding'a Mwana Nzambi , ye bobo bana yo dimba bana kala moyo .
43005026	Budiena vo mu Se mutukanga moyo , mpila mosi yandi wasa vo mu Mwana mpe mwatuka moyo .
43005027	Ye yandi wavana nswa kwa Mwana , mu fundisa kadi yandi i Mwan'a muntu .
43005028	Ka luyitukwandi mu momo ko , kadi ntangu yilweki , bafwa babo yibana wa nding'andi ,
43005029	ye bawu bana vayika mu zindiamu zawu . Bawu bavanga mambote bana fuluka mu kala moyo , kansi bavanga mambi bana fuluka mu beduswa
43005030	“ Mono kilendi vanga diambu mu mono kibeni ko . Mono yifundisanga kaka bonso Se bu kantelanga , ye mfundusu ami yena yasungama mu diambu dia kivanganga bonso bu nzolele ko , kansi bonso bu zolele ndiena wamfidisa .
43005031	Vo mono yitanga kimbangi mu mono kibeni , bantu ka balendi tambudila kimbangi kiami ko vo kiawu kiena kiakedika .
43005032	Kansi muntu wankaka wukuntelanga kimbangi ye nzeyi vo mambu makakambanga mu mono mena makedika .
43005033	Beno lwafidisa bantu kwa Yowani , ye yandi wata kimbangi kiakedika
43005034	Mono kiena nsatu a kimbangi kia muntu ko ; kansi mono nkembi kaka mama mpasi vo beno lwavuluswa .
43005035	Yowani wakala bonso mwinda walema wukienzulanga . Beno lwatambudila mu yangalala mu kia koko mu fintangu-ntangu .
43005036	Kansi mono ngiena ye kimbangi kilutidi mu nene ye kiokio kiata Yowani : Kadi mambu mampana Se mu vanga i momo ngieti vanga , mawu meti ta kimbangi vo Se wamfidisa .
43005037	Ye Se wamfidisa wutanga mpe kimbangi mu mono . Beno ka lwawilweti nding'andi ko ye ka lwamwenieti zidi kiandi ko .
43005038	Mambu mandi ka mena mu beno ko mu diambu dia ka lukwikilanga mu yandi wukafidisa ko .
43005039	Beno lulongukanga Masonukwa ma Nzambi , mu diambu dia beno lubanzanga vo mu mawu lulenda kala ye moyo wukondolo nsuka . Kansi mbe i mawu matanga kimbangi mu mono
43005040	Mpeleko diodio , beno ka luzolele kwiza kwa mono mu tambula moyo wakedika ko .
43005041	“ Mono kisosanga bantu banzitisa ko .
43005042	Kansi mono yiluzeyi , beno ka luzolanga Nzambi mu ntima mieno ko .
43005043	Mono yayiza mu nkumbu ya Se diami ye beno ka luzolele kuntambula ko . Kansi vo muntu wankaka wizidi mu yandi kibeni , beno luna kuntambula !
43005044	Beno luzitasananga beno ye beno ye kalusosanga nzitusu wutukanga kwa Nzambi kaka ko ; buna bwe lulenda kwikidil'e ?
43005045	Kansi ka luyindulandi ko vo mono ngina kulufunda kwa Se diami . Mose wulusilanga vuvu , i yandi wuna kulufunda
43005046	Mu kedika vo beno lwakwikila Mose , nga beno lukutu kunkwikila mpe , kadi yandi wasonika mu diambu dia mono
43005047	Kansi vo beno ka lukwikilanga mu mambu makasonika ko , bwe lulenda kwikidila mu mangieti vova . ”
43006001	Landila mambu momo , Yesu wasabuka wayenda kwandi ku simu dia zanga dia Ngalili ( diawu diabikwa mpe zanga dia Tibeliyade
43006002	Bantu babingi bakala kwenda kunlandingi mu diambu dia bantu bakala monanga bimangu bikakala vanganga bu kakala niakisanga zimbevo .
43006003	Yesu watombuka va zulu a fimongo ye yandi wavwanda vana ye minlonguki miandi .
43006004	Nkembo wa Pasa ya Bayudayo wakala lukufi .
43006005	Yesu wazungisa meso ye wamona vo bantu babingi bayiza kwa yandi . Buna yandi wakamba kwa Filipo : “ Kwe tulenda sumbila madia mu vana kwa bantu baba babonsono ? ”
43006006	( Yesu wakamba mambu momo mu tala keti Filipo bwe kana kamba , kadi yandi wazaya bu kazola vanga . )
43006007	Filipo wakumvutudila : “ Vo mpe tuna sumba mampa ma nkama zole za nzimbu
43006008	Nlonguki wankaka nkumbu andi Andele , mpangi ya Simoni Petelo , wata kwa Yesu vo :
43006009	“ Mwana wumosi wabakala wena vava ye mampa matanu ye mbizi zole za maza , kansi nki biobio kwa bantu baba babingi-bingi
43006010	Buna Yesu wakamba : “ Lutela kwa bantu babonsono bavwanda . ” ( Matiti mamingi makala va fulu kina . ) Buna bantu bavwanda , bawu bakala tezo kia mafunda matanu ma babakala .
43006011	Yesu wabaka mampa momo , bu kamana tonda Nzambi yandi wakabusa mo kwa bantu bavwanda vana . Wavanga bu mosi mu mbizi , wabavana zo mu tezo ki bazola .
43006012	Bantu bu bayukuta , Yesu watela minlonguki miandi : “ Luyonzika bibuku bisaadidi , ka lufukisandi kibuku kimosi ko . ”
43006013	Bayonzika bio ye bafulusa mpidi kumi ye zole za bibuku bia mampa biasaadila mu mampa matanu mabadia .
43006014	Bantu bu bamona kimangu kiavanga Yesu , bawu bakamba : “ Muntu wawu i nkatika yandi mbikudi wufweti kwiza kwa bantu va ntoto . ”
43006015	Yesu bu kabakula vo bantu bazola kumbaka mu kingolo ye kuntula ntinu , yandi wakatuka ye wayenda diaka yandi kwandi kaka va zulu a mongo .
43006016	Nkokila bu yabwa , minlonguki mia Yesu miakulumuka ku zanga ,
43006017	bawu bakota mu nlungu , basabuka ku simu dia zanga ku ndambu ya Kafenawumi . Yesu kakiyizila kwa bawu ko mpimpa bu yabwa .
43006018	Maza ma zanga matoma nikuka kadi mupepe wangolo wakala vevumukanga .
43006019	Minlonguki miakisabudila tezo kia kilometa bitanu evo bisambanu bu bamona Yesu weti diata va zulu a maza ye wafinama ye nlungu . Bawu bamona wonga .
43006020	Kansi Yesu wabatela : “ Mono kwami , ka lukalandi wonga ko . ”
43006021	Bawu bazola kunkotisa mu nlungu kansi nlungu watumu lwaka va kumu ku fulu kibakana mu kwenda .
43006022	Mu lumbu kialanda , bantu basala ku simu diankaka dia zanga bamona vo nlungu wumosi kaka wakala vana . Bawu bazaya mpe vo Yesu kayenda mu nlungu wuna ye minlonguki miandi ko kansi bawu bayenda bawu kaka .
43006023	Kansi minlungu miankaka miatuka ku mbanz'a Tibeliya
43006024	Bantu bu bamona vo Yesu ye minlonguki miandi ka bakala vana ko , bawu bakota mu minlungu , bayenda ku mbanz'a Kafenawumi mu sosa Yesu .
43006025	Bawu bayenda mona Yesu ku simu diankaka dia zanga , ye bakuntela : “ Nlongi nki a ntangu lweki kwaku e ? ”
43006026	Yesu wabavutudila : “ Kedika mono ngieti dio kulutela , beno lweti kunsosa ka mu diambu dia bu lwabakudi nsasa bimangu biami ko kansi mu diambu dia bu lwadidi mampa ye maluyukuti .
43006027	Ka lusalandi mu diambu dia madia mabolanga ko kansi lusala mu diambu dia madia malembwa bolanga ye mawu mavananga moyo wukondolo nsuka . Mwan'a muntu wuna kuluvana madia momo kadi Nzambi Se , wantula dimbu kiandi . ”
43006028	Buna bawu banyuvula : “ Nki tufweti sa mu lungisa mavanga mazolanga Nzambi e ? ”
43006029	Yesu wabavutudila : “ Mambu Nzambi makakuluzodilanga lwavanga i mu kwikila yandi wukafidisa . ”
43006030	Bawu vo : “ Nki a kimangu lenda kutusonga mpasi vo twakukwikila ? Nki wuna vanga ?
43006031	Bakulu badia mana ku nsi yankatu , bonso bukambanga Masonukwa ma Nzambi : ‘ Yandi wabavana badia mampa matuka ku zulu
43006032	Yesu wakamba : “ Kedika mono ngieti dio kulutela : momo
43006033	Kadi dimpa diodio Nzambi dikaveni , i yandi watukidi ku zulu ye wuvananga moyo kwa bantu va ntoto .
43006034	Buna bawu bakuntela : “ Nlongi , wutuvana dimpa diodio ntangu zazonsono . ”
43006035	Yesu wabatela : “ Momo i dimpa diodio divananga moyo . Muntu wizidi kwa mono kana mona nkutu nsatu ko ye wukunkwikidi kana sala mona nsatu a maza ko .
43006036	Kansi mono diayalutelele : beno lwambweni , mpeleko diodio beno ka lweti kunkwikila ko
43006037	Bantu babonsono beti kumvana Se diami bana kwiza kwa mono ye kina lembwa tambula muntu weti kwiza kwa mono ko .
43006038	Kadi mono yatuka ku zulu , ka mu kwiza vanga manzolele ko kansi mu vanga mazolele ndiena wamfidisa .
43006039	Tala buzolele ndiena wamfidisa : kilendi zimbisa muntu kana wumosi mu bawu bakampana ko . Kansi yandi zolele vo yakubafulukisa mu lumbu kiansuka .
43006040	Inga , tala buzolele Se diami : bika bobo babonsono bamweni Mwana ye bakwikidi mu yandi bakala ye moyo wukondolo nsuka ye yakubafulukisa mu lumbu kiansuka . ”
43006041	Bayudayo babantika vungutila Yesu mu diambu dia yandi wakamba vo : “ Mono i dimpa diatuka ku zulu . ”
43006042	Buna bawu bakamba : “ Muntu wawu mbe i Yesu mwan'a Yosefi , ka yandi ko e ? Se diandi ye ngudi andi tubazeyi
43006043	Yesu wabavutudila : “ Bwabu yimeni , ka luvungutandi beno ye beno ko !
43006044	Muntu kalendi kwiza kwa mono ko vo Se diamfidisa kakuntwedi ku ngiena ko . Ye mono ngina kumfulukisa lumbu kiansuka .
43006045	Wumosi mu mimbikudi wasonika mambu mama : ‘ Bawu babonsono bana longwa kwa Nzambi
43006046	Kadizolele kamba ko vo kwena muntu wamona Se ; kansi ndiena kaka watuka kwa Nzambi , yandi wamona Se . ”
43006047	“ Kedika , mono ngieti dio kulutela : konso muntu kwikidi , yandi wena ye moyo wukondolo nsuka .
43006048	Mono i dimpa diodio divananga moyo .
43006049	Zinkaka zeno badia mana mu nsi yankatu kansi bamana fwa .
43006050	Kansi ebu bwena dimpa diatuka ku zulu : wonso muntu didi dio kana fwa ko .
43006051	Mono i dimpa diodio dia moyo diatuka ku zulu . Vo muntu didi ndambu a dimpa diodio , yandi wuna kala moyo ntangu zazonsono . Dimpa diodio dingina kuluvana i nsuni ami . Mono ngina vana wo mpasi vo bantu bakala moyo . ”
43006052	Mu mambu momo , Bayudayo babantika sa mpaka zangolo bawu ye bawu : “ Muntu wawu bwe kalenda tuvanina nsuni andi twadi e ? ”
43006053	Yesu wabatela : “ Kedika , mono ngieti dio kulutela : Vo beno ka ludidi nsuni wa Mwan'a muntu ko ye vo ka lunwini menga mandi ko , beno ka luna kala bankatia moyo ko .
43006054	Wonso wudianga nsuni ami ye wunwanga menga mami , yandi wena ye moyo wukondolo nsuka ye mu lumbu kiansuka , mono ngina kumfulukisa .
43006055	Kadi nsuni ami i nkatika madia makedika ye menga mami i nkatika ndwinu yakedika .
43006056	Wonso wudianga nsuni ami ye wunwanga menga mami , yandi wusikilanga mu mono ye mono yizinganga mu yandi .
43006057	Se diamfidisa wena wamoyo ye mono ngiena moyo mu diambu diandi . Mpila mosi mpe wonso wukundianga wuna kala moyo mu diambu diami .
43006058	Diadi i dimpa diatuka ku zulu : diawu kadiena bonso dina diadia zinkaka zeno ko , kansi bawu bafwa . Wonso wudianga dimpa diadi , wuna kala moyo ntangu zazonsono . ”
43006059	Yesu wakamba mambu mama bu kakala longanga mu nzo yalukutukunu ya ku Kafenawumi .
43006060	Babingi mu minlonguki mia Yesu bu bamana wa mambu mandi , bakamba : “ Malongi momo ngolo mena , nani lenda tambudila mo . ”
43006061	Yesu wazaya vo minlonguki miandi miavunguta mu mambu momo , buna yandi wakubatela : “ Mambu mama mpasi meti kuluvang'e ?
43006062	Nki bina kala vo lumweni Mwan'a muntu weti tombuka ku kateka kal'e
43006063	I Mpeve ya Nlongo yivananga moyo , muntu kalendi bo vanga mu yandi kibeni ko . Mambu mayilutelele mawu i Mpeve ye moyo .
43006064	Kansi bankaka mu beno ka bakwikilanga ko . ” ( Kadi tuka mbadukulu Yesu wazaya banani bobo balembwa kwikila ye wazaya nani fweti kunyekula . )
43006065	Yesu wakudikila : “ I diawu mono yilutelele vo kavena muntu lenda kwiza kwa mono ko , vo Nzambi kakumveni lendo kia vanga bo ko . ”
43006066	Tuka mu ntangu yoyo babingi mu minlonguki miandi bavutuka kwawu ye ka bazieta diaka yandi ko .
43006067	Buna Yesu wakamba kwa minlonguki kumi ye miole : “ Beno mpe luzolele kweno kwend'e ? ”
43006068	Simoni Petelo wavutula kwa yandi : “ Mfumu kwa nani tuna kwenda ? Kadi ngeye wena ye mambu mavananga moyo wukondolo nsuka .
43006069	Bwabu beto tukwikidi ye tuzeyi vo i ngeye Wanlongo watuka kwa Nzambi
43006070	Yesu vo : “ Ka mono ko yakulusola beno kumi ye zol'e ? E kansi wumosi mu beno i satana ! ”
43006071	I Yuda mwana wa Simoni Isikaliyoti , Yesu kakala vovilanga . Kadi mpeleko Yuda wakala wumosi mu minlonguki kumi ye miole , kansi yandi wuna yekula Yesu
43007001	Landila diodio , Yesu wayenda zietila ku zunga kia Ngalili . Yandi kazola zietila mu zunga kia Yuda ko mu diambu dia bakuluntu ba Bayudayo bakala zolanga mu kumvonda .
43007002	Nkembo wa Bayudayo wubavwandila mu Bifuku
43007003	zimpangi za Yesu zakuntela : “ Katuka ku zunga kiaki ye wenda ku zunga kia Yuda , mpasi vo minlonguki miaku miamona mambu mawuvanganga .
43007004	Muntu wuzolanga zayakana , kaswekanga mambu makavanganga ko . Budiena vo ngeye wuvanganga mambu mampila yoyo , wukisonga kwa bantu babonsono mu nza . ”
43007005	( Mpangi zandi mpe ka zakunkwikila ko . )
43007006	Yesu wabatela : “ Ntangu ami kayafweni ko . Kansi kwa beno , ntangu zazo zena zambote .
43007007	Bantu va ntoto ka balendi kulubela ko , kansi bawu bakumbelanga kadi mono yitanga kimbangi vo mavanga mawu mena mambi .
43007008	Beno , lwendeno kweno ku nkembo . Mono kinami kwenda ku nkembo wowo ko kadi ntangu ami ka yafweni ko
43007009	Bu kamana kubatela mambu momo , yandi wasaala kwandi ku zunga kia Ngalili .
43007010	Zimpangi za Yesu bu zamana kwenda ku nkembo , yandi mpe wayenda landi kuna mu nsweki , kondwa kukisonga kwa muntu .
43007011	Bakuluntu ba Bayudayo bakala kunsosanga ku Nkembo wowo
43007012	Bantu babingi basa mpaka mu diambu dia Yesu . Bankaka bakamba vo : “ Yandi muntu wambote kena , ” bankaka vo : “ Nkatu , yandi bantu kakwenda vuningi . ”
43007013	Kansi ka muntu ko wakumvovila mu kimpwanza kadi bawu bakala tinanga bakuluntu ba Bayudayo .
43007014	Nkembo bu walwaka vakati-kati , Yesu wayenda ku nzo yanlongo ye wabantika longa .
43007015	Bayudayo bayitukwa ye bakamba : “ Bwe muntu wawu walembwa longuka kazayidi mambu momo mamonsono
43007016	Yesu wabavutudila : “ Malongi mangieti kululonga ka mami ko , kansi mawu matukidi kwa Nzambi wamfidisa .
43007017	Konso muntu wena wakubama mu vanga momo mazolanga Nzambi , yandi si kazaya kani vo mambu mangieti longa matukidi kwa Nzambi evo mono ngieti vova mu mono kibeni kaka .
43007018	Muntu wuvovanga mu yandi kibeni , wusosanga nzitusu wa yandi kibeni . Kansi muntu wusalanga mu diambu dia nzitusu wa ndiena wakumfidisa , yandi wuvovanga kedika ye kakena ye luvunu mu yandi ko .
43007019	Mose waluvana Minsiku , kabwa ko e ? Kansi ka muntu wumosi mu beno ko wutumamananga Minsiku miomio . Buna bila nki lweti zola kumpondil'e ? ”
43007020	Bantu babo bakumvutudila : “ Mpeve yambi yena yaku ! Nani zolele kuvond'e ? ”
43007021	Yesu wabavutudila : “ Diambu dimosi kwandi mpengi kansi beno lumeni yitukwa !
43007022	Mose walutuma mu zenganga bana bababakala ( mpeleko ka Mose ko wabantika mu vanga bo , kansi zinkaka zeno )
43007023	Vo beno luzenganga mwana wabakala lumbu kiamvudulu mpasi vo lwalembwa bwisa Minsiku mia Mose , buna mu diambu dia nki beno lwenina yami nganzi bu yaniakisi muntu wowo mu lumbu kiamvudulu
43007024	Lubika mu fundisa mu mavanga makumbazi kansi lufundisa bonso bwenina nadede
43007025	Bisi Yelusalemi bankaka bakamba : “ Kadi muntu wawu ka yandi ko bakuluntu beti sosanga mu vond'e ?
43007026	Taleno : yandi kwandi weti vova vantadisi a babonsono ! Kadi buna bakuluntu beto batomene bakula kwawu vo yandi i Mesiya ?
43007027	Kansi Mesiya bu kana kwiza , ka muntu ko wuna zaya ku katukisi , e kansi beto tuzeyi muntu wawu kwe katukidi . ”
43007028	Buna Yesu wavova mu ndinga ya zanguka bu kakala longanga mu nzo yanlongo vo : “ Beno nga nkatika luzeyi mono nani ye luzeyi ku yatuk'e ? Mono kiayiza mu luzolo lwa mono kibeni ko , kansi ndiena wamfidisa fweni silwa vuvu . Beno ka lukunzeyi ko ,
43007029	kansi mono yinzeyi , kadi mono yatuka kwa yandi ye i yandi wamfidisa . ”
43007030	Mu mambu momo , bawu bazola kunkanga , kansi ka muntu wumosi ko walenda kunsimba kadi lokula kikafweti kangwa ka kiakifwanina ko .
43007031	Bantu babingi mu kabu bakwikila mu Yesu . Bawu bakamba : “ Nga Mesiya bu kana kwiza , yandi wuna luta vanga bimangu ye bieti vanga muntu wawu e ? ”
43007032	Bafalisi bawa mambu makala kwenda niungutanga bantu mu kabu mu diambu dia Yesu . Buna bakuluntu ba zinganga za Nzambi ye Bafalisi bafidisa minkengi mia nzo yanlongo mu kunkanga .
43007033	Yesu wakamba : “ Yakinu yeno diaka ntangu yafioti , mboki ngina kwenda kwami kwa yandi wamfidisa .
43007034	Beno luna kunsosa kansi ka luna kumbona ko , kadi ka lulendi kwiza ku ngina kala ko . ”
43007035	Bayudayo bayuvasana : “ Yandi kwe kana kwenda ku tuna lembwa kummwen'e ? Nga yandi si kenda ku zimbanza zinkondolo mu nsi eto , kuna kuvwandanga bawu bakondolo Bayudayo ye kubalong' e ?
43007036	Mambu mama makatele : beno luna kunsosa kansi ka luna kumbona ko , kadi ka lulendi kwiza ku ngina kala ko nki mazolele kamb'e ? ”
43007037	Lumbu kiansuka i lumbu kilutidi bunene mu nkembo wowo
43007038	Kadi bonso bu kambanga Masonukwa ma Nzambi : ‘ Nzadi za maza mavananga moyo zina kukula mu ntima wa konso muntu wukunkwikilanga
43007039	( Yesu wakala vovilanga Mpeve ya Nlongo yoyo yina tambula bantu bana kwikila mu yandi . Mu ntangu yina , Mpeve kayakivewulwa ko , mu diambu dia Yesu ka kikembusulwa ko . )
43007040	Bantu mu kabu bu bamana wa mambu momo , bawu bakamba : “ Muntu wawu i nkatika Mbikudi wutwavingidingi . ”
43007041	Bankaka vo : “ I yandi Mesiya ! ” Bankaka bavutula : “ Kadi i mu kedika , Mesiya mu zunga kia Ngalili kana tuk'e
43007042	Masonukwa ma Nzambi ebu makambanga vo Mesiya wuna kala ntekololo ya ntinu Davidi ye yandi wuna butwa ku vata dia Betelemi , kwakala vwandanga Davidi
43007043	Buna bantu bavambana mu diambu dia Yesu .
43007044	Bantu bankaka bazola kanga Yesu kansi ka muntu wumosi ko wakunsimba .
43007045	Minkengi mia nzo yanlongo bu miavutuka , bakuluntu ba nganga za Nzambi ye Bafalisi babayuvula : “ Bila nki lulembolo twadila Yesu e ? ”
43007046	Baminkengi bavutula : “ Ka kwena muntu weka vovila bonso bakala diodio ko ! ”
43007047	Bafalisi vo : “ Nga beno mpe luvunukini kweno e ?
43007048	Nga beno luzeyi wumosi mu beto bakuluntu evo wumosi mu Bafalisi wakwikidi mu yandi e ?
43007049	Mboki nkutu bantu bobo babo ka bazeyi Minsiku mia Mose ko ve , nkatia basingwa bena ! ”
43007050	Wumosi mu Bafalisi bakala vana i Nikodemo , i yandi wateka kwenda tala Yesu
43007051	“ Bonso bwena Minsiku mieto , ka tulendi zengila muntu tumbu ko lembwa teka kundimba evo lembwa teka zaya makavengi
43007052	Buna bawu bamvutudila : “ E , kadi ngeye mpe mwisi Ngalili wen'e ? Toma fiongunina Masonukwa ma Nzambi ye si wamona vo mu zunga kia Ngalili ka mu lendi sa tuka mbikudi ko
43007053	Mboki konso muntu wayenda kwandi ku nzo andi
43008001	Buna Yesu wayenda ku mongo wa minti mia Olive
43008002	Lumbu kia landa mu nsiuka nakibu , yandi wavutuka mu nzo yanlongo ye bantu babo bayiza kwa yandi . Yandi wavwanda ye wabantika kubalonga .
43008003	Buna minlongi mia Minsiku ye Bafalisi bakuntwadila nkento wumosi wubabwanikisa weti ta kinsuza . Bawu batedimisa nkento wowo vantadisi a babonsono ,
43008004	ye batela kwa Yesu : “ Nlongi , nkento wawu bweno mu ntangu yoyo yikakele tanga kinsuza .
43008005	Mu Minsiku mieto , Mose watutuma mu vonda bakento bampila yayi mu matadi
43008006	Bawu bakamba mambu momo mu baka diambu kwa Yesu mpasi vo bakumfunda . Kansi Yesu wayinama ye wabantika sonika va ntoto mu nlembo .
43008007	Bawu bu batatamana kunyuvula , buna Yesu wavumbula ntu andi ye wabatela : “ Bika ndiena wena vo kavolelieti masumu ko mu beno babo , kakunzuba tadi diantete . ”
43008008	Mboki yandi wayinama kwandi diaka ye wasonika va ntoto .
43008009	Bawu bu bawa mambu momo , bavayika wumosi wumosi , bambuta batekila . Yesu wasaala yandi kwandi kaka ye nkento wowo . Nkento wowo wakala watelama vantadisi a Yesu .
43008010	Buna Yesu wavumbula ntu andi ye wakuntela : “ E kansi bakufundidi kwe bena ? Ka vena muntu wukubedese ko e ? ”
43008011	Nkento wavutula : “ Nlongi , ka muntu ko . ” Yesu wakamba : Mono mpe kikubedese ko . Wenda kwaku , kansi kuvangandi diaka mambu mambi ko . ]
43008012	Yesu wavova diaka kwa bawu ye wakamba : “ Mono i kia kwa nza
43008013	Bafalisi bakuntela : “ Bwabu ngeye weti ta kimbangi mu ngeye kibeni , kimbangi kiokio kakiena kiakedika ko . ”
43008014	Yesu wabavutudila : “ Vo mpe nkutu mono yikukitelanga kimbangi , kimbangi kiami kiena kiakedika , kadi mono nzeyi kuma ku yatuka ye kuma ku ngieti kwenda . Kansi beno ka luzeyi ku ntukidi ye ku ngieti kwenda ko .
43008015	Beno lufundisanga mu kimuntu , kansi mono kifundisanga muntu ko .
43008016	Vo mpe yifundisanga ntangu zankaka , mfundusu ami yena yasungama kadi kifundisanga mono mosi kaka ko , kansi Se wamfidisa wena yami .
43008017	Minsiku mieno mikambanga vo : kimbangi kitele bantu bole kiena kiakedika
43008018	Mono yikukitelanga kimbangi ye Se wamfidisa wukuntelanga mpe kimbangi . ”
43008019	Bawu banyuvula : “ Se diaku kweyi kena ? ” Yesu wavutula : “ Beno ka lunzeyi ko ye kaluzeyi mpe Se diami ko . Vo beno lunzeyi nga lukutu zaya mpe Se diami . ”
43008020	Yesu wavova mambu momo va fulu kitulwanga minkayilu mu nzo yanlongo bu kakala longanga . Ka muntu ko wakunkanga kadi lokula kikafweti kangwa ka kiakifwanina ko .
43008021	Yesu wabatela diaka : “ Mono ngieti kwenda ye beno luna kunsosa , kansi luna fwa mu masumu meno . Beno ka lulendi kwenda ku ngieti kwenda ko . ”
43008022	Bayudayo batelasana vo : “ Buna vonda kana kukivond' e ? Kadi yandi weti kamba : ‘ Beno ka lulendi kwenda ku ngieti kwenda ko . ’ ”
43008023	Yesu wabavutudila : “ Beno lwatuka mu ntoto , kansi mono ku zulu yatuka . Beno lwena bisi nza yayi kansi mono kiena mwisi nza yayi ko .
43008024	I diawu mono yilutelele vo beno luna fwa mu masumu meno . Kadi vo ka lukwikidi ko vo mono ngiena ndiena wungiena
43008025	Bawu bakunyuvula : “ Ngeye nani ? ” Yesu wabavutudila : “ Bila nki nkutu mfweti kulutela mamonsono
43008026	Mambu mamingi mena yami mu vova ye fundisa kwa beno . Kansi ndiena wamfidisa wukambanga kedika , ye mono yisamunanga kwa bantu mu nza mambu momo kaka mayatambula kwa yandi . ”
43008027	Bawu kababakusa ko vo Yesu wavovila Se .
43008028	Buna Yesu wakamba : “ Bu luna zangula Mwan'a muntu
43008029	Ndiena wamfidisa wena yami . Yandi kangiambula mono mosi ko mu diambu dia mono yivanganga ntangu zazo mambu makunyangidikanga . ”
43008030	Yesu bu kakala vovanga mambu momo , bantu babingi bakunkwikila .
43008031	Buna Yesu wata kwa Bayudayo bakunkwikila : “ Vo beno luna tatamana tumamana malongi mami buna lwena nkatika minlonguki miami .
43008032	I buna beno luna zaya kedika ye kiawu kina kulusa kimpwanza . ”
43008033	Bawu bamvutudila : “ Beto twena ntenkololo za Abalahami ye ka twakeleti minanga mia muntu ko . Buna bwe ngeye weti kututela vo : ‘ beto tuna kituka kimpwanza ? ’ ”
43008034	Yesu wabavutudila : “ Kedika mono ngieti dio kulutela : wonso wuvanganga masumu yandi wena nanga wa masumu .
43008035	Kedika kwandi vo nanga katatamananga sikila mu nzo ko , kansi mwana wusikilanga mo .
43008036	Vo Mwana wulusidi kimpwanza , buna beno luna kala mu kimpwanza kiakedika .
43008037	Mono nzeyi vo beno lwena ntekololo za Abalahami , kansi lutombanga mu kumvonda , mu diambu dia beno ka lutambudilanga malongi mami ko .
43008038	Mono yivovilanga mambu mayamona kwa Se diami kansi beno luvanganga mambu malutela se dieno . ”
43008039	Bawu bakumvutudila : “ Se dieto i Abalahami . ” Yesu vo : “ Vo beno lwasakala nkatika bana ba Abalahami , nga beno luvanganga mambu makavanga
43008040	Mpeleko bwabu mono yikulutelele kedika kiyawa kwa Nzambi , kansi beno lweti tomba mu kumponda . Diambu diampila yoyo , Abalahami kavanga dio ko !
43008041	Beno luvanganga mambu mamosi ye se dieno . ” Bawu bakumvutudila : “ Beto ka twena bana babutulwa mu kinsuza ko . Se dimosi kaka diena yeto , Nzambi . ”
43008042	Yesu wabatela : “ Vo mu kedika Nzambi i Se dieno , nga beno lukunzolanga . Kadi kwa yandi yatuka ye yayiza vava mu diambu diandi . Kiayiza mu mono kibeni ko kansi yandi wamfidisa .
43008043	Bila nki beno ka lweti bakusa mambu ma ngieti kulutela ko e ? Mu diambu dia beno ka lulendi wa mambu mami ko .
43008044	Beno se dieno Satana ye beno luzolanga vanga mambu mazolanga se dieno . Yandi wakikadila mvondi tuka muna mbadukulu . Yandi kazolanga kedika nkutu ko kadi mu yandi ka mwena kana kedika ko . Bu kavovanga luvunu , yandi wuvovilanga buna bukenina , kadi yandi i nkwa luvunu ye se dia luvunu .
43008045	Kansi budiena vo mono yikambanga kedika , beno ka lukunkwikilanga ko .
43008046	Nani mu beno lenda kunsonga vo mono mambi mvengi ? Vo mono yikambanga kedika , buna bila nki beno ka lukunkwikilanga ko e ?
43008047	Wonso wena wa Nzambi wuwilanga Masonukwa ma Nzambi . Kansi beno ka lwena ba Nzambi ko . I mu diambu diodio beno ka luwilanga mambu mandi ko . ”
43008048	Bayudayo bakumvutudila : “ Buna beto ka twena banunga ko bu tukembi vo ngeye mwisi Samaliya ye ngeye wena ye mpeve yambi e ? ”
43008049	Yesu wavutula : “ Mono kiena ye mpeve yambi ko , mono yizitisanga Se diami kansi ka luzolanga kunzitisa ko .
43008050	Mono kisosanga nkembo ami ko . Kwena muntu wusosanga wo ye i yandi wufundisanga .
43008051	Kedika mono ngieti dio kulutela : Wonso wukebanga mambu mami kana fwa nkutu ko . ”
43008052	Bayudayo bakuntela : “ Bwabu beto tutomene zaya vo ngeye wena ye mpeve yambi ! Abalahami wafwa , mimbikudi mpe miamana fwa , kansi ngeye weti kamba vo : ‘ Wonso wukebanga mambu mami kana fwa nkutu ko . ’
43008053	Ngeye weti banza vo ngeye lutidi nkak'eto Abalahami e ? Yandi nkutu wafwa , ye mimbikudi mpe miamana fwa . Buna ngeye nani weti kukibanzil'e ? ”
43008054	Yesu wavutula : “ Vo mono ngieti kikembisa mono kibeni , nkembo ami wena wampamba . I Se diami wunkembisanga , i yandi lutelanga vo : ‘ Yandi wena Nzambi eto . ’
43008055	Kansi ka lukunzeyi ko . Mono yikunzeyi . Vo mono nkembi vo kikunzeyi ko , buna mono ngina kituka nkwa luvunu bonso beno . Kansi mono yikunzeyi ye yikebanga mambu mandi .
43008056	Nkak'eno Abalahami wayangalala bu kayindula vo yandi fweti mona lumbu kingina kwiza , yandi wamona kio ye wayangalala . ”
43008057	Bayudayo bakuntela : “ Nge muntu kwafwanisieti mimvu makumatanu ko mboki ngeye weti kamba vo wamona Abalahami
43008058	Yesu vo : “ Kedika mono ngieti dio lutela : ‘ Mono yakikadila tekila Abalahami kabutuka
43008059	Buna Bayudayo batota matadi mpasi vo bakunzuba mo , kansi Yesu waswama ye wavayika mu nzo yanlongo .
43009001	Bu kayenda , Yesu wamona mu nzila muntu wafwa meso tuka kabutukila .
43009002	Minlonguki miakunyuvula : “ Nlongi bila nki muntu wawu kabutukila ye meso wafwa : i mu diambu dia masumu mandi evo masumu ma se ye ngudi andi
43009003	Yesu wavutula : “ Ka mu diambu dia masumu mandi evo ma se ye ngudi andi ko . Yandi wena mpofo mpasi vo mavanga ma Nzambi mamonika mu yandi .
43009004	Kuma bu kwakinu kwa kia , beto tufweti sala kisalu kia ndiena wamfidisa , mpimpa bu yizidi , ka vena muntu wulendanga sala ko .
43009005	Bu yakidi mu nza mono i kia kwa nza
43009006	Bu kamana vova mambu momo , Yesu walobula mante va ntoto , wavanga nteke
43009007	Ye wakuntela : “ Wenda wasukula zidi kiaku ku zinga kia Silowa ”
43009008	Buna bakundi bandi ye bantu bakala kummonanga weti kwenda yingi madia mu ntete , bakamba : “ Muntu wawu ka yandi ko wakele kwe vwandingi ye yinga madi'e ? ”
43009009	Bankaka bakamba : “ I yandi . ” Bankaka diaka vo : “ Nkatu , ka yandi ko kansi fwanana kwandi bafwanane . ” Buna muntu wowo wakamba : “ I nkatika mono . ”
43009010	Bawu bakunyuvula : “ Buna bwe meso maku matemokene ? ”
43009011	Yandi wavutula : “ Muntu wena nkumbu Yesu vengingi nteke ye kusidi yo va meso mami ye wuntelele : ‘ Wenda wasukula zidi kiaku ku Silowa . ’ Mono ngielenge kuna ye bu mbeni sukula zidi , mono ndendele mu mona . ”
43009012	Bawu bakunyuvula : “ Muntu wowo kwe kena ? ” Yandi wavutula : “ Kizeyi ko . ”
43009013	Buna bawu batwala muntu wateka kala ye meso mafwa kwa Bafalisi .
43009014	Nkiongono ko i mu lumbu kiamvudulu Yesu kavanga finteke ye wamwesa meso momo .
43009015	Bafalisi , bawu mpe bayuvula bakala diodio bonso bwe meso mandi mamwenene . Yandi wabavutudila : “ Yandi wuntudidingi finteke va meso , mboki nsukudingi zidi ye bwabu ngieti mona . ”
43009016	Mu mambu momo , bankaka mu Bafalisi bakamba : “ Muntu wowo kalendi tuka kwa Nzambi ko , kadi kavuminanga nsiku wa lumbu kiamvudulu ko . ” Kansi bankaka bakamba : “ Bwe muntu kalenda vanga bimangu biampila yoyo , vo wena nkwa masumu e ? ” Buna bawu bavambana .
43009017	Bafalisi bayuvula diaka kwa mpofo yamweswa : “ Mboki ngeye , nki weti kamba mu muntu wowo wukumwesese ? ” Yandi wavutula : “ Yandi i mbikudi . ”
43009018	Kansi tekila babokila bibuti biandi , bakuluntu ba Bayudayo ka bazola kwikila ko vo yandi mpofo kateka kala ye bwabu kwandi kabantikidi mona .
43009019	Bawu babokila bibuti biandi ye bakubayuvula vo : “ Nga wawu mwan'eno e ? Meso mafwa mabutuka yandi e ? Buna bwe yandi keti monina bwabu ? ”
43009020	Se ye ngudi bavutula : “ Inga beto tuzeyi vo yandi i mwan'eto ye yandi wabutuka ye meso mafwa .
43009021	Kansi mwanki ka tuzeyi ko nki a diambu dibwidi i dio keti monina bwabu ye ka tuzeyi mpe ko , nani wukummwesese . Lunyuvuleno , yandi wena mivu miafwana mu kukivovila yandi kibeni . ”
43009022	Bibuti biandi biavova mambu momo mu diambu dia bawu bamona wonga mu bakuluntu ba Bayudayo . Kadi bakuluntu bamana wizana vo konso muntu wuna tambudila vo Yesu i Mesiya , bawu bana kunkuma mu nzo ya tukutukunu .
43009023	I mu diambu diodio bibuti biandi batela vo : “ Yandi wena mivu miafwana , lunyuleno . ”
43009024	Bafalisi babokila mu nkumbu yanzole muntu wowo wateka kala ye meso mafwa ye bakuntela : “ Ta kedika va meso ma Nzambi . Beto tuzeyi vo muntu wowo i nkwa masumu . ”
43009025	Yandi vo : “ Kizeyi ko vo yandi nkwa masumu evo nkatu . Kansi diambu dimosi kaka nzeyi vo : Mono nkele ye meso mafwa , bwabu ngieti mona . ”
43009026	Bawu bakunyuvula : “ Nki kakusidi ? Bwe kakumwesesene ? ”
43009027	Yandi wabavutudila : “ Mono ntekele bo kulutela kansi beno ka lungwididi ko . Bila nki luzolele vo yavutuka bo kamba diaka ? Beno mpe luzolele kitula minlonguki miandi e ? ”
43009028	Bafalisi bamfinga ye bakamba : “ I ngeye wena nlonguki andi ! Kansi beto twena minlonguki mia Mose .
43009029	Beto tuzeyi vo Nzambi wavova kwa Mose , kansi muntu wawu ka tuzeyi nkutu kukatukidi ko ! ”
43009030	Muntu wowo wabavutudila : “ Mbe nkatika diangitukulu beni diena : beno ka luzeyi kukatukidi ko , kansi mwanki yandi wundiakisi !
43009031	Beto tuzeyi vo Nzambi kawilanga bankwa masumu ko kansi yandi wuwilanga muntu wukunzitisanga ye wutumamananga luzolo lwandi
43009032	Kedika tuka mu tuka beto ka twawilweti ko bantu beti kamba vo bamwesese muntu wabutuka ye meso mafwa .
43009033	Vo muntu wawu katuukidi kwa Nzambi ko nga yandi kalendi lenda vanga diambu dimosi ko . ”
43009034	Bawu bakumvutudila : “ Nge muntu mvimba nkutu mu masumu wabutukila , mbosi bwabu i ngeye zolele kutulongil'e ? ” Mboki bawu banzoma ku mbazi a nzo a tukutukunu .
43009035	Yesu wawa vo Bafalisi bazoma muntu wowo , yandi wayenda kuntala ye wakunyuvula : “ Ngeye kwikidi mu Mwan'a muntu e ? ”
43009036	Muntu wowo wavutula : “ Tata , wuntela keti yandi nani mpasi vo yankwikila . ”
43009037	Yesu wakamba : “ Ngeye wukummweni , i yandi weti kuvovisa bwabu . ”
43009038	Muntu wowo wakamba : “ Mfumu nkwikidi , ” mboki yandi wafukama vantadisi a Yesu .
43009039	Buna Yesu wakamba : “ Mono yayiza kwa bantu baba mpasi vo mfundusu yakala : Mpasi vo zimpofo zamona ye bawu bamonanga bakituka zimpofo . ”
43009040	Bafalisi bankaka bakala yandi bawa mambu momo ye bakunyuvula : “ Beto mpe zimpofo twen'e ? ”
43009041	Yesu wabavutudila : “ Vo lwasakala ye meso mafwa nga ka lwena ye masumu ko , kansi beno bu lutele vo : ‘ Tumonanga , ’ buna masumu mena kaka . ”
43010001	“ Kedika mono ngieti dio kulutela : Konso muntu wulembwa kotilanga va mwelo wa lupangu lwa mameme
43010002	Kansi ndiena wukotilanga va mwelo yandi i mvungi wa mameme .
43010003	Nkengi wuzibudilanga mvungi mwelo ye mameme mawanga nding'andi . Yandi wubokilanga mameme mandi , konso dimeme mu nkumbu andi ye wuvayikisanga mo ku mbazi .
43010004	Bu kameni mo vayikisa mamo , yandi wutekilanga ku ntwala ye mameme makunlandanga , mu diambu dia mawu mazeyi nding'andi .
43010005	Mameme ka malendi landa muntu wubalembolo zaya ko kansi nkutu mawu makuntinanga kadi mawu kamazeyi nding'andi ko . ”
43010006	Yesu wabakamba ngana yayi , kansi bawu kababakusa makakala kubavovilanga ko .
43010007	Yesu wakamba diaka : “ Kedika , mono ngieti dio kulutela : mono i mwelo wa lupangu lwa mameme .
43010008	Bantu babonsono bakuntekidila , bawu i miyibi ye bimpumbulu
43010009	Mono i mwelo . Wonso muntu weti kotila mu mono , yandi wuna vuluswa ; yandi lenda kota ye vayika , ye yandi wuna baka madia mandi
43010010	Muyibi wukwizanga kaka mu yiba , vonda ye fwasa . Mono , yayizidi mpasi vo bantu babaka moyo , ye babaka wo mu tezo kiatoma fwana .
43010011	“ Mono i mvungi wambote
43010012	Muntu wusalanga mu diambu dia mfutu , lembolo kala mvungi ye lembolo vwa mameme , wusisanga mameme ye wutinanga bu kamweni ngo yeti kwiza . Buna ngo yibwilanga mameme ye yitungimisanga mo .
43010013	Yandi wutinanga kadi yandi wusalanga kaka mu diambu dia mbongo ye kakalanga mayindu mu mameme ko .
43010014	Mono i mvungi wambote . Bonso Se kanzeyi ye mono nzeyi Se
43010015	
43010016	Mono ngiena diaka ye mameme mankaka makondolo ku lupangu lwalu . Mono mfweti matwadisa mpe . Mawu mana wa nding'ami ye mana kituka kamba dimosi ye mama ditwaduswanga kwa mvungi wumosi .
43010017	“ Tata wukunzolanga mu diambu dia mono ngiekole moyo ami mpasi vo yavutuka kala moyo .
43010018	Ka muntu ko weti kunkatula moyo wowo , kansi ngieti wo vana mu luzolo lwa mono kibeni . Mono ngiena ye lendo mu yekula wo ye ngiena ye lendo mu vutuka kala moyo . I diambu diodio Se diami kantuma mu vanga . ”
43010019	Mu mambu momo , Bayudayo bavambana diaka .
43010020	Babingi mu bawu bakamba : “ Mpeve yambi yena yandi ! Lawuka keti lawuka ! Bila nki lweti kundimbil'e ? ”
43010021	Bankaka bakamba : “ Muntu wena ye mpeve yambi kalendi lenda vova mambu momo ko . Kadi mpeve yambi yilenda mwesa bantu bafwa meso e ? ”
43010022	Mu sivu , ku Yelusalemi bakala kembilanga nkembo wambambukulu a moyo wa mbiekolo a nzo yanlongo
43010023	Yesu wazieta mu minsampa mia makunzi ma Solomo mu nzo yanlongo .
43010024	Bayudayo bayiza zungidila Yesu , bakuntela : “ Nate ye nki a ntangu ngeye wuna kutukatula keti-keti mu ntima ? Vo ngeye i Mesiya toma kututela . ”
43010025	Yesu wabavutudila : “ Mono yatekele bo kulutela , kansi beno ka lweti kunkwikila ko . Mambu mangieti vanga mu lulendo lwa Se diami meti kuntela kimbangi .
43010026	Kansi beno ka lweti kunkwikila ko kadi beno ka lwena mameme mami ko .
43010027	Mameme mami mawanga nding'ami , mono nzeyi mo ye mawu makundandanga .
43010028	Mono yikubavananga moyo wukondolo nsuka , ye ka malendi sala fwa ko . Kavena muntu lenda mo katula mu koko kwami ko .
43010029	Se diami wampana mo , lutidi babo ; ye muntu kalendi mo katula mu koko kwa Se diami ko .
43010030	Se ye mono twena nadede bonso muntu wumosi . ”
43010031	Bayudayo batota diaka matadi mu kunzuba mo .
43010032	Buna Yesu wabatela : “ Mu lulendo lwa Se , mono yavengi mambu mamingi mambote . Mu nki a diambu mu mawu beno luzolele kumpondila mu matadi e ? ”
43010033	Bayudayo bakumvutudila : “ Ka mu diambu dia mambu mambote ko beto tuzolele kuvondila mu matadi , kansi mu diambu dia ngeye tieki Nzambi ye ngeye wena muntu kaka kansi zolele kukibaka bonso Nzambi
43010034	Yesu wabavutudila : Ebu bwasonama mu Minsiku miemo : Nzambi wakamba : ‘ Beno lu zinzambi
43010035	Tuzeyi vo masonukwa ma Nzambi kamalendi katulwa ko . Nzambi wabika ‘ zinzambi ’ bantu bobo batambula masonukwa ma Nzambi .
43010036	Kansi mono Nzambi wansola ye wamfidisa kwa bantu mu nza . Buna bwe lulenda tela vo mono ntieki Nzambi mu diambu dia bu ntele vo mono i Mwan'a Nzambi e ?
43010037	Vo mono kivanganga mambu ma Se diami ko , buna ka lukunkwikilandi ko .
43010038	Kansi vo mono yivanganga mo , buna mpe vo ka luna kunkwikila ko , lukwikila kaka mavanga mami mpasi vo lwatumbu zaya nkumbu mosi mu mamo vo Se wena mu mono ye mono ngiena mu Se . ”
43010039	Bawu bazola kanga diaka Yesu , kansi yandi wasionuka mu moko mawu , wayenda .
43010040	Yesu wayenda diaka ku simu dia nto ya Yolodani , vana va kala botikilanga Yowani
43010041	Bantu babingi bayiza kwa yandi , ye bawu bakala kambanga bawu ye bawu : “ Yowani ka sala vanga kimangu kimosi nkutu ko , kansi mamonsono makakamba mu muntu wawu mena makedika . ”
43010042	Buna kuna , bantu babingi bakwikila mu Yesu .
43011001	Bakala dimosi diakala nkumbu Lazalo , mwisi Betania , wabakama kimbevo . Betania i vata diakala vwandanga Maliya ye mpangi andi Malata
43011002	( Maliya , i nkento wowo wakusa mafuta mansunga kwa Yesu , ye yandi wakusuna malu ma Yesu mu nsuki zandi . Lazalo wabakamba kimbevo , i nkazi andi
43011003	Bibusi biobio biabiole bafidisa nsamu kwa Yesu vo : “ Mfumu , nkundi aku weti bela . ”
43011004	Yesu bu kawa nsamu wowo , yandi wakamba : “ Kimbevo kia Lazalo ka kina kunvonda ko . Kansi kiawu kiena mu diambu dia vana nkembo kwa Nzambi ye mu songa nkembo wa Mwan'a Nzambi . ”
43011005	Yesu wakala zolanga Malata ye busi kiandi , ye Lazalo mpe .
43011006	Yandi bu kawa vo Lazalo wena wabela , yandi watatamana vwanda bilumbu biole va fulu kikakala .
43011007	Mboki watela kwa minlonguki miandi : “ Tuvutukeno ku Yuda . ”
43011008	Minlonguki miakumvutudila : “ Nlongi , ka ntama beni ko Bayudayo bazolele kuvonda mu matadi , kansi ngeye zolele vutuka kun'e ? ”
43011009	Yesu wabatela : “ Bilokula kumi ye biole biena bia mwini , kabwa ko e ? Vo muntu weti diata mu mwini , yandi kana ta sakuba ko mu diambu dia yandi weti mona kia kwa nza yayi .
43011010	Kansi vo muntu weti diata mu mpimpa , yandi wutanga sakuba kadi yandi kena ye kia ko . ”
43011011	Yesu wakamba mambu momo ye yandi wakudikila : “ Nkundi eto Lazalo wabwidi tulu . Kansi mono ngina kwenda kunsikimisa . ”
43011012	Minlonguki miavutula : “ Mfumu , vo yandi wabwidi tulu si kamona kwandi mbote . ”
43011013	Yesu wazola kamba vo Lazalo wafwa kansi minlonguki miabanza vo yandi wakala vovilanga tulu twampamba .
43011014	Buna Yesu wabatula mu kia kwa nsamu , yandi wakamba vo : “ Lazalo wafwidi .
43011015	Ye mono ngieti yangalala mu diambu dieno , bu ndembolo vo kala , mpasi lwankwikila . Kansi twendeno kwa yandi . ”
43011016	Buna Toma ( wabikwa Bansimba ) wakamba kwa minlonguki miankaka : “ Beto mpe , twendeno twafwa kuna ye Nlongi ! ”
43011017	Yesu bu kalwaka , yandi wamona vo Lazalo wakitudulwa mu ndiamu bilumbu biya .
43011018	Mbanz'a Betania yena lukufi ye mbanz'a Yelusalemi fisidi ko nga kilometa bitatu .
43011019	Bayudayo babingi bayiza bomba Malata ye Maliya mu mfwilu ya mpangi awu .
43011020	Malata bu kawa vo Yesu weti kwiza , yandi wayenda kumbwani . Kansi Maliya wasala vwanda ku nzo .
43011021	Malata wakamba kwa Yesu : “ Mfumu vo wakedi vava , nga mpangi ami kafwidi ko .
43011022	Kansi mono nzeyi , vo mpe nkutu bwabu , Nzambi wuna kuvana dionso diwuna kunlomba . ”
43011023	Yesu wakuntela : “ Mpangi aku wuna fuluka . ”
43011024	Malata wavutula : Mono nzeyi vo yandi wuna fuluka mu lumbu kia nsuka kina fuluka bafwa
43011025	Yesu wakuntela : “ Mono i ndiena wufulukisanga bantu ye wuvananga moyo wakedika . Wonso wukunkwikilanga wuna kala moyo vo mpe yandi fwidi .
43011026	Ye konso muntu wena moyo ye wukwikilanga mu mono kana fwa nkutu ko . Kwikidi mu diambu diadi e ? ”
43011027	Yandi wavutula : “ Inga , Mfumu , mono nkwikidi vo ngeye i Mesiya mwan'a Nzambi , ndiena fweti kwiza kwa bantu mu nza . ”
43011028	Malata bu kamana vova mambu momo , yandi wayenda bokila busi kiandi Maliya ye wakuntela mu kinsweki : “ Nlongi wizidi , yandi weti kusosa . ”
43011029	Maliya bu kawa bo , watelama ye wayenda nswalu kwa Yesu .
43011030	( Yesu kakikotila mu vata ko , yandi wakala kaka va fulu kia kumbwana Malata ) .
43011031	Bayudayo bakala mu nzo mu bomba Maliya bu bamona vo Maliya telamane ye vayikidi mu nswalu , bawu bakunlanda kadi bawu babanza vo yandi wayenda dila ku ndiamu .
43011032	Maliya bu kalwaka va fulu kiakala Yesu ye bu kamona Yesu , yandi wafukama va tambi biandi ye wantela : “ Mfumu vo wakedi vava nga mpangi ami kafwidi ko . ”
43011033	Yesu bu kamona Maliya weti dila ye Bayudayo bayiza yandi mpe beti dila , yandi wamona kiadi kiakingi ye wavizuka ntima .
43011034	Yandi wabayuvula : “ Kwe lwakunzikidi ? ” Bawu bakumvutudila : “ Mfumu wiza ye ngeye si wamona . ”
43011035	Yesu wadila .
43011036	Buna Bayudayo bakamba : “ Tala bonso bu katomene kunzola ! ”
43011037	Kansi bankaka mu bawu bakamba : “ Yandi wamwesese zimpofo
43011038	Yesu wamona diaka kiadi kiakingi , yandi wayenda ku ndiamu . Ndiamu yoyo yakala nluka ye tadi dimosi diakakwa va mwelo
43011039	Yesu wakamba : “ Katuleno tadi diodio va mwelo . ” Malata , busi kia yandi wafwa , wata kwa Yesu : “ Mfumu yandi fweti kala nsudi kadi bilumbu biya keka mu ndiamu . ”
43011040	Yesu wakumvutudila : “ Mono kiakutelele ko , vo ngeye kwikidi si wamona nkembo wa Nzambi e ? ”
43011041	Bawu bakatula tadi . Yesu watala ku zulu ye wakamba : “ Tata yikutondele bu wungwididi .
43011042	Mono nzeyi kwami vo ngeye wukungwilanga ntangu zazonsono , kansi mono mpovele mama mu diambu dia bantu bakunzungidi , mpasi vo bawu bakwikila vo ngeye wamfidisa . ”
43011043	Bu kamana vova bo , Yesu waboka mu ndinga yangolo : “ Lazalo , vayika mu ndiamu ! ”
43011044	Muntu wakala wafwa wavayika , malu ye moko mazingwa bitendi ye zidi kiafukwa nlele
43011045	Bayudayo babingi mu bawu bayiza tala Maliya , bamona mambu mavanga Yesu , buna bawu bakwikila mu yandi .
43011046	Kansi bankaka mu bawu bayenda kwa Bafalisi ye bakamba mamonsono mavanga Yesu .
43011047	Buna bakuluntu ba nganga za Nzambi ye Bafalisi bakutikisa babo bazenganga mambu , ye bawu bakamba : “ Bwe tuna sa ? Kadi muntu wawu weti vanga bimangu biabingi !
43011048	Vo tuna kunyambula katatamana vanga bobo , babonsono bana kunkwikila , mboki zimfumu za kisi Loma zina kwiza ye tulula nzo eto yanlongo ye bunga nsi eto . ”
43011049	Wumosi mu bawu nkumbu andi Kayafa , yandi wakala nkuluntu a nganga za Nzambi mu mvu wuna . Yandi wabatela : “ Beno kalweti bakusa kana diambu nkutu mu momo ko !
43011050	Beno kaluzeyi ko vo diena diambote kwa beno vo muntu wumosi fwidi mu diambu dia bantu babonsono e ? Mu nzila yoyo nsi yayonsono kayina bungwa ko . ”
43011051	( Yandi kavova mambu momo mu luzolo lwa yandi kibeni ko . Kansi budiena vo yandi wakala nkuluntu a nganga za Nzambi mu mvu wuna , yandi wabikula vo Yesu fweti fwa mu diambu dia nsi ya Bayudayo .
43011052	Ye ka mu diambu dia nsi yoyo kaka ko kansi mpasi kakutikisa mu nitu yimosi bana babonsono ba Nzambi bamwangana .
43011053	Tuka mu lumbu kina bakuluntu ba Bayudayo bazenga mu vondisa Yesu ) .
43011054	I diawu Yesu bu kazieta , kameka diaka mu kukisonga kwa Bayudayo ko . Yandi wayenda ye minlonguki miandi ku zunga kimosi kiena lukufi ye nsi yankatu , ku vata diabikwa Efalayimi
43011055	Nkembo wa Pasa ya Bayudayo bu wakala lukufi , bisi zunga kia Yuda babingi bayenda ku Yelusalemi tekila nkembo wowo . Bawu batekila mu diambu dia kukisukula .
43011056	Bawu bakala mu nzo yanlongo , ye bakala sosanga Yesu , buna bawu bayuvasana bawu ye bawu : “ Bwe lweti banza ? Si kiza ku nkembo evo nkatu e ? ”
43011057	Bakuluntu ba nganga za Nzambi ye Bafalisi bakamba kwa bantu : vo muntu mweni Yesu , kazayikisa dio mpasi vo bakunkanga .
43012001	Lumbu bisambanu tekila nkembo wa Pasa , Yesu wayenda ku mbanz'a Betania
43012002	Kuna bakubavana madia . Malata wakubakubikila meza . Lazalo wakala wumosi mu bawu bavwanda ye Yesu ku meza .
43012003	Buna Maliya wabonga ndambu a lita ya mafuta mansunga mantalu beni , makubukwa mu mianzi mia finti fia nale , mboki wakusa mo va malu ma Yesu ye wakusuna mo mu nsuki zandi
43012004	Buna Yuda Isikaliyoti ; wumosi mu minlonguki mia Yesu , i yandi wuna yekula Yesu , wakamba :
43012005	“ Bila nki mu lembwa teka mafuta momo mu makumatatu ma nzimbu
43012006	Yuda wakamba bo ka mu diambu dia bu kamwena bamputu kiadi ko , kansi mu diambu dia yandi wakala muyibi . Yandi wakala lundanga nkutu ya mbongo , ye yandi wakala ye fu kia bonganga mbongo zazo zakala tulwanga muna .
43012007	Kansi Yesu wakamba : “ Wunyambula kwandi ! Wunyambula kalunda mafuta momo mansunga mu diambu dia lumbu kingina tulwa mu ndiamu .
43012008	Bamputu bena yeno ntangu zazo
43012009	Bayudayo babingi bawa vo Yesu wena ku mbanz'a Betania . Bawu bayenda kuna ka mu diambu dia Yesu kaka ko kansi mu kwenda tala mpe Lazalo wukafulukisa .
43012010	Buna bakuluntu ba nganga za Nzambi bazenga mu vondisa Lazalo mpe ,
43012011	kadi Bayudayo babingi babatina mu diambu dia Lazalo ye bakwikila Yesu .
43012012	Lumbu kialanda , ndonga ya bantu yayingi bayiza ku nkembo wa Pasa bawa vo Yesu weti kwiza ku Yelusalemi .
43012013	Bawu babaka mandala ye bayenda kumbwana , bawu baboka : “ Nkembo kwa Nzambi ! Bika Nzambi kasakumuna muntu weti kwiza mu nkumbu a Mfumu ! I yandi ntinu a Isaeli
43012014	Yesu wabaka mwan'a mpunda ye wavwanda va zulu , bonso Masonukwa ma Nzambi makambanga :
43012015	“ Kukalandi wonga ko , Nkangu a Sioni ! Tala , ntinu aku weti kwiza , wavwanda va zulu mwan'a mpunda
43012016	Minlonguki miandi ka miateka bakusa mambu momo mamo ko . Kansi Yesu bu kazangulwa mu nkembo , bawu babambuka moyo vo Masonukwa ma Nzambi makamba bo mu diambu diandi ye bawu bavanga bo mu diambu dia Yesu .
43012017	Bantu bakala ye Yesu bu kabokila Lazalo mu ndiamu ye bu kakumfulukisa , bakamba mabamona .
43012018	I mu diambu diodio , bantu babingi bayiza bwanina Yesu kadi bawu bawa vo yandi wavanga kimangu kiokio .
43012019	Buna Bafalisi bavovasana : “ Lumweni mbe , ka tulendi vanga diambu ko : bantu babonsono babantikidi kunlanda ! ”
43012020	Mu kati kwa bawu bayenda ku Yelusalemi mu sambila Nzambi mu ntangu yakembulwa Pasa , mwakala mpe bantu Bangelekia
43012021	Bawu bayenda kwa Filipo ( yandi i mwisi mbanz'a Betesayida mu zunga kia Ngalili ) ye bakuntela : “ Tata , beto tuzolele mona Yesu . ”
43012022	Filipo wayenda kamba bo kwa Andele , mboki bawu bole bayenda bo ta kwa Yesu .
43012023	Yesu wabavutudila : “ Bwabu lokula kifweni kina zangulwa Mwan'a muntu mu nkembo .
43012024	Kedika , mono ngieti dio kulutela : Vo nginga ya ble kayibwidi mu ntoto ye fwa ko , yawu yina tatamana kala yawu mosi kaka . Kansi vo yifwidi , yawu yibutanga nginga zazingi .
43012025	Konso muntu zolele kala moyo , yandi wuna fwa . Kansi konso muntu wuna lembwa zola kala moyo mu nza yayi , yandi wuna baka moyo wukondolo nsuka
43012026	Vo muntu zolele sala kwa mono buna yandi fweti kwenda yami ; i bonso bobo , kisadi kiami mpe kina kala vana va ngiena . Se diami wuna zitisa muntu wukunsadilanga . ”
43012027	“ Bwabu ntim'ami wupalangane . Ye nki ngina kamba ? Yakamba vo : ‘ Tata , wuntanina kwami mu mambu meti kwiza mu lokula kiaki e ? ’ Kansi i mu diambu diodio mono yayizila , mfweti viokila kaka mu lokula kiokio kiankwamusu . ”
43012028	Tata , kembisa nkumbu aku ! Buna mu zulu mwawakana ndinga : “ Mono yiyamana kembisa ye ngina yo kembisa diaka . ”
43012029	Bantu bakala vana ye bawa ndinga yoyo , bakamba : “ Eba vo mbandanu ! ” Ye bankaka vo : “ Mbasi yivovele kwa yandi . ”
43012030	Kansi Yesu wabatela : “ Ndinga yoyo kayiwakane mu diambu diami ko kansi mu diambu dieno .
43012031	Bwabu ntangu yina funduswa bantu ye yina kumwa Satana , mfumu a nza yayi yifweni .
43012032	Ye mono bu ngina zangulwa mu zulu tuka va ntoto
43012033	( Mu mambu momo , Yesu wasonga mu nki a mpila lufwa yandi kafweti fwila . )
43012034	Buna bantu bavutula kwa yandi : “ Minkanda mia minsiku mieto mikambanga vo Mesiya wuna kala moyo ntangu zazonsono
43012035	Yesu wabavutudila : “ Ntangu yankufi kaka yisidi kwa beno mu kala ye kia . Lutatamana nzil'eno bu lwakidi mu kia mpasi vo tombe kia lembwa kulubwila mu nzila , kadi muntu wudiatanga mu tombe kazayanga ku keti kwenda ko .
43012036	Buna lukwikila mu kia mu ntangu yilwena ye kio , mpasi vo lwakituka bantu bakia . ” Yesu bu kamana kamba mambu momo , yandi wayenda kwanda ye wabaswama .
43012037	Mpeleko Yesu wavanga bimangu biabingi va meso ma Bayudayo , kansi bawu kabakunkwikila ko ,
43012038	mpasi vo mambu makamba mbikudi Yesaya malungana : “ Mfumu , nani wakwikidi nsamu eto ? Kwa nani Mfumu kasongele lulendo lwandi
43012039	I diawu bawu kabakwikila ko , kadi mbikudi Yesaya wakamba diaka :
43012040	“ Nzambi wabakengi meso , ye yandi wabakatudi nzayilu mpasi vo balembwa mona , ye balembwa bakusa , ye balembwa soba nkadulu awu mpasi yabaniakisa
43012041	Yesaya wakamba mambu momo mu diambu dia yandi wamona nkembo wa Yesu ye wamvovila .
43012042	Mpeleko diodio , bakuluntu ba Bayudayo babingi bakwikila mu Yesu . Kansi bawu kabatambudila dio ko mu diambu dia Bafalisi , mpasi balembwa kumwa mu nzo a tukutukunu
43012043	Kadi bawu baluta zola nzitusu wa bantu ye ka wa Nzambi ko .
43012044	Yesu wavova mu ndinga yangolo : “ Wonso wukunkwikilanga , ka kwikilanga mono kaka ko kansi yandi wukwikilanga mu ndiena wamfidisa mpe .
43012045	Wonso wumbweni mweni mpe ndiena wamfidisa .
43012046	Mono yayiza bonso kia kwa bantu , mpasi vo konso muntu wuna kunkwikila kalembwa kala mu tombe .
43012047	Vo muntu wilu mambu mami ye katumamane mo ko , ka mono ko ngina kumbedisa , kadi mono kiayiza mu bedisa bantu ko kansi mu kubavulusa .
43012048	Wonso lembolo kuntambula ye lembolo tambula mambu mami yandi beki dina kumbedisa : Mambu mayatele mana kumbedisa mu lumbu kiansuka .
43012049	Kadi mambu mayivovanga ka matukanga kwa mono ko . Kansi mawu matukanga kwa Se wamfidisa . Yandi kibeni wantuma mamfweti kamba ye mamfweti longa .
43012050	Ye mono nzeyi vo makatumanga mavananga moyo wukondolo nsuka . I diawu mayivovanga , yivovanga mo bonso Se diami kantumina mo . ”
43013001	Lumbu kiatekila nkembo wa Pasa , Yesu wazaya vo lokula kiandi kiafwana mu katuka mu nza yayi ye kwenda kwena Se . Yandi watoma zola nate ye ku mbanunu bantu bandi bakakala zolanga ntangu zazonsono , bobo bakala mu nza yayi .
43013002	Yesu ye minlonguki miandi bu bakala dianga mu nkokila , Satana wakitudila mabanza mu yekula Yesu mu ntim'a Yuda , mwan'a Simoni Isikaliyoti
43013003	Yesu wazaya vo yandi kibeni watuka kwa Nzambi ye weti vutuka kwa Nzambi . Ye yandi wazaya mpe , vo Nzambi wavana mamonsono mu moko mandi .
43013004	Yandi watelama , wakatuka va meza , wavula kinkuti kiandi kia va zulu ye wabonga nlele , wakanga wo mu luketo lwandi .
43013005	Mboki yandi wabukula maza mu longa diadinene ye wabantika sukula bitambi bia milonguki miandi . Mboki wakusuna bio mu nlele wukakanga mu luketo lwandi .
43013006	Yandi walwaka kwa Simoni Petelo , Petelo wakuntela : “ Mfumu , ngeye wuna kunsukula bitambi e ? ”
43013007	Yesu wakumvutudila : “ Ngeye kuzeyi dingieti vanga bwabu ko , kansi ngeye wuna diozaya ku ntwala . ”
43013008	Petelo wankamba : “ Nkatu , kulendi sa kunsukula bitambi ko ! ” Yesu wamvutudila : “ Vo kikusukudi bio ko , ngeye kuna sala tambula diaka kima kwa mono ko . ”
43013009	Simoni Petelo wamvutudila : “ Mfumu , buna kunsukulandi bitambi kaka ko , kansi wunsukula moko ye ntu mpe . ”
43013010	Yesu wakamba : “ Wonso yobele kena nsatu a sukula nitu yamvimba ko vo ka i bitambi kaka ko , kadi yandi wamvimba wena wavedila . Beno lwena bavedila kansi ka babonsono ko
43013011	( Yesu wazaya nani wuna kunyekula ; i diawu katela : “ Ka beno babonsono ko lwena bavedila . ” )
43013012	Yesu bu kamana kubasukula bitambi , yandi wavwata binkuti biandi , wavutuka diaka va meza ye wabatela : “ Nga beno lubakudi mayikuluvangidi'e ? ”
43013013	Beno lukumbokidilanga : “ Nlongi ” ye “ Mfumu , ” banunga kweno lwena , kadi mono i bobo ngiena .
43013014	Vo mono nkutu ngiena Mfumu ye Nlongi yikulusukudi bitambi , buna beno mpe lufweti kisukula bitambi beno ye beno .
43013015	Mono yilusongele kifwani mpasi vo beno lwavanga bonso bumpengi kwa beno .
43013016	Kedika mono ngieti dio kulutela : Kakwena kisadi kilutidi mfumu andi ko ; ye kakwena ntumwa yilutidi muntu wukumfidisi ko
43013017	Bwabu beno luzeyi mambu mama , si lwamona kiese kiakingi vo beno luna mo sadila .
43013018	“ Mono kieti vovila beno babonsono ko ; nzeyi bayasola . Kansi Masonukwa ma Nzambi mama mafweti lungana : ‘ Muntu wutwakele dianga wukumbalukidi
43013019	Mono yikilukambidi dio tekila diabwa , mpasi vo bu dina bwa , beno lwakwikila vo ‘ mono ngiena ndiena wungiena
43013020	Kedika mono ngieti dio kulutela : wonso tambudi ndiena wamfidisa , yandi wuntambudi mpe ; ye wonso wuntambudi , tambudi ndiena wamfidisa . ”
43013021	Yesu bu kamana ta mambu momo , ntim'andi wapalangana ye wakamba : “ Kedika mono ngieti dio kulutela : wumosi mu beno wuna kungiekula . ”
43013022	Minlonguki miatalasana miawu ye miawu , ye ka miazaya ko nani kavovila .
43013023	Wumosi mu minlonguki , ndiena Yesu wukakala zolanga , wakala va ndambu a Yesu va meza .
43013024	Simoni Petelo wanlabikisa ye wantela : “ Yuvuleti Yesu keti nani keti vovila . ”
43013025	Nlonguki wowo wayekama va ntulu a Yesu ye wayuvula : “ Mfumu , nani ndondo e ? ”
43013026	Yesu wavutula : “ I ndiena wungina vana buku kia dimpa kingina vwanga mu supu
43013027	Yuda bu kamana tambula kaka buku kiokio kia dimpa , Satana wakota mu yandi . Ye Yesu watela Yuda : “ Vanga nswalu dikanini vanga ! ”
43013028	( Ka wumosi ko mu bawu bakala va meza wabakula bila nki kantela bo .
43013029	Budiena vo Yuda wakala lundanga nkutu ya mbongo , bankaka babanza vo Yesu wantela vo kenda sumba bima bibena mfunu mu nkembo evo kavana kima kwa bamputu . )
43013030	Yuda wabaka buku kia dimpa ye watumbu vayika . Kuma kwakala kwa yila .
43013031	Yuda bu kamana vayika ; Yesu wakamba : “ Bwabu Mwan'a muntu si kakembuswa ye nkembo wa Nzambi si wumonika mu yandi .
43013032	Vo Nzambi wuna kembuswa mu yandi , buna Nzambi mpe wuna songa mu yandi kibeni nkembo wa Mwan'a muntu ye fioti fisidi yandi wuna kunkembisa .
43013033	Lu zimpangi zami , yakinu yeno ntangu yankufi . Beno luna kunsosa , kansi bwabu ngieti kulutela bonso buyatela kwa Bayudayo : Beno kalulendi kwenda ku ngieti kwenda ko
43013034	Mono ngieti kuluvana nsikudukusu yampa : luzolasananga . Lufweti zolasana beno ye beno bonso bu yaluzolele .
43013035	Vo luna zolasana beno ye beno , buna babonsono bana zaya vo beno lwena minlonguki miami . ”
43013036	Simoni Petelo wanyuvula : “ Mfumu , kwe weti kwenda ? ” Yesu wakumvutudila : “ Bwabu kulendi kundanda ku ngieti kwenda ko , kansi si wakundanda ku ntwala . ”
43013037	Petelo wanyuvula : “ Mfumu , bila nki kilendi kulanda bwabu ko ? Mono ngiena wakubama mu fwa mu diambu diaku ! ”
43013038	Yesu wavutula : “ Ngeye nkatika wakubama wena mu fwa
43014001	Yesu wabatela : “ Ka lukalandi wonga beni ko ye ka lupalanganandi ntima ko . Lusila Nzambi minu ye lunsila minu .
43014002	Bifulu biabingi biena mu nzo a Se diami ye ngieti kwenda mu kulukubikila fulu . Vo kadienina bobo ko nga kialutelele dio ko .
43014003	Ye bu mbeni kwenda kulukubikila fulu , mono ngina vutuka ye ngina lutwala kwa mono kibeni mpasi vo beno mpe lwakala vana va ngina kala .
43014004	Beno luzeyi nzila ye kuma ku ngieti kwenda . ”
43014005	Toma wakuntela : “ Mfumu , beto ka tuzeyi ku weti kwenda ko . Bwe tulenda zayila nzil'e ? ”
43014006	Yesu wakumvutudila : “ Mono i nzila , mono i kedika ye mono i moyo . Muntu kalendi kwiza kwa Se mu nzila yankaka ko vo ka mu mono ko .
43014007	Vo beno lunzeyi , beno luna zaya mpe Se diami
43014008	Filipo wakuntela : “ Mfumu , wutusonga Se , buna nsatu zeto zimeni . ”
43014009	Yesu wamvutudila : “ Filipo , mono ngiena yeno tuka ntama kansi ngeye kunzeyi ko ? Wonso wumbweni yandi mweni Se . Buna bila nki ngeye weti tela : ‘ Wutusonga Se e ? ’
43014010	Ngeye kweti kwikila ko vo mono ngiena mu Se , ye Se wena mu mono e ? Mambu mayikulutelanga ka mami ko . Se wukalanga mu mono , wuvanganga mavanga mandi .
43014011	Lunkwikila bu ngieti kamba vo mono ngiena mu Se ye Se wena mu mono . Vo nkatu , lukwikila mu diambu dia mavanga mama .
43014012	Kedika mono ngieti dio kulutela : wonso wukunkwikilanga wuna vanga mpe mavanga mayivanganga . Yandi wuna vanga mpe malutidi munene , kadi mono ngieti kwenda kwa Se .
43014013	Ye mono ngina vanga kionso kima kiluna lomba mu nkumbu ami mpasi vo Mwana kakembisa Se .
43014014	Vo beno lundombele kima mu nkumbu ami , mono ngina kio vanga . ”
43014015	“ Vo lukunzolanga , beno luna tumamana nsikudukusu zami .
43014016	Mono ngina lomba kwa Tata kakuluvana Nsadisi wankaka , yandi wuna kala yeno ntangu zazonsono .
43014017	Yandi i Mpeve yakedika , bantu ka balendi yo tambula ko kadi bawu kabamonanga yo ko ye ka bazeyi yo ko . Kansi beno luzeyi yo kadi yawu yikalanga yeno ye yawu yena
43014018	“ Kina kulusisa mu kinsona ko ; mono si yavutuka kwa beno .
43014019	Ntangu yankufi yisidi , bantu mu nza kabana kumbona diaka ko , kansi beno luna kumbona , kadi mono ngiena moyo ye beno mpe luna kala moyo .
43014020	Mu lumbu kina , beno luna zaya vo mono ngiena mu Se diami ye beno lwena mu mono , ye mono mu beno .
43014021	“ Wonso wulundanga ye wutumamananga nsikudukusu zami , i yandi wukunzolanga . Se diami wuna zola ndiena wukunzolanga ; mono mpe ngina kunzola ye ngina monika kwa yandi . ”
43014022	Yuda ( ka i Yuda Isikaliyoti ko ) wakunyuvula : “ Mfumu , bwe dienina vo ngeye wuna monika kwa beto kansi ka kwa bantu mu nza ko ? ”
43014023	Yesu wamvutudila : “ Muntu wukunzolanga wuna tumamana malongi mami . Se diami wuna kunzola , buna Tata ye mono tuna kwiza kwa muntu wowo ye beto tuna vwanda ku nzo andi .
43014024	Wonso wulembo kunzolanga , katumamananga mambu mami ko . Ye malongi maluwanga kamena mami ko kansi mawu matukanga kwa Se diami diamfidisa .
43014025	“ Mono yilutelele bo bu yakidi yeno .
43014026	Nsadisi i Mpeve ya Nlongo yina fidisa Tata mu nkumbu ami . Mpeve ya Nlongo wuna kululonga mambu mamo ye kulubambula moyo mu mambu mamo mayalutelele .
43014027	“ Mono ngieti kulusisila luvuvamu ; i luvuvamu lwami yikuluveni
43014028	Beno lwawilu bu yalutelele : ‘ Mono ngiele kwami , kansi si yavutuka kwa beno . ’ Vo lukunzolanga nga luyangalale budiena vo mono ngieti kwenda kwa Se , kadi Se wundutidi mu nene .
43014029	Mono yikulutelele mo bwabu tekila mabwa , mpasi vo beno lwakwikila bu mana bwa .
43014030	Kiena diaka ye ntangu yayingi ko mu mokana yeno kadi mfumu a nza yayi weti kwiza . Yandi kena ye lulendo mu mono ko ,
43014031	kansi mpasi vo bantu mu nza bazaya vo mono yizolanga Se ye yivanganga bonso bu kantumina . Lutelama , tukatukeno vava ! ”
43015001	“ Mono i nti wa vinia wakedika
43015002	Yandi wuzenganga konso vala diena mu mono dilembwa butanga mimbutu . Ye yandi wuvedisanga konso vala dibutanga mbutu mpasi vo dialuta buta .
43015003	Beno lwameni veduswa mu diambu dia malongi ma yakululongele .
43015004	Lusikila mu mono , bonso mono ngiena mu beno . Vala kadilendi buta mimbutu diawu kaka ko vo kadiena mu nti wa vinia ko . Mpila mosi beno mpe ka lulendi buta mimbutu ko vo ka lusikilanga mu mono ko .
43015005	“ Mono i nti wa vinia , ye beno i mavala . Wonso wusikilanga mu mono , ye mono mu yandi , yandi wuna buta mimbutu miamingi . Kadi vo mono nkondolo , beno ka lulendi vanga diambu ko .
43015006	Konso muntu lembolo sikila mu mono yandi losolo ku mbazi bonso vala ye yumini . Mboki mavala malosolo bayonzekele mo , batubidi mo ku tiya mu yokwa .
43015007	Vo beno lusikilanga mu mono ye mambu mami masikilanga mu beno , buna lulomba kionso kiluzolele ye beno luna kio baka .
43015008	Se diami wukembuswanga beno bu lubutanga mimbutu miamingi . Ye mu nzila yoyo beno luna kala minlonguki miami .
43015009	Mono yiluzolele bonso Se kanzolele . Lusikila mu zola kwami .
43015010	Vo beno lutumamananga nsikudukusu zami , beno luna sikila mu zola kwami , bonso mono yatumamana nsikudukusu za Tata buna yisikilanga mu zola kwandi .
43015011	“ Mono yilutelele mambu mama mpasi vo kiese kiami kiakala mu beno ye kiese kieno kiakala kialunga
43015012	Nsikudukusu ami i yayi : luzolasananga beno ye beno bonso buyikuluzodilanga .
43015013	Zola kulutidi mu nene muntu kukalenda songa , i mu yekula moyo andi mu diambu dia bakundi .
43015014	Beno lwena bakundi bami vo luvanganga mayikulutumanga .
43015015	Kieti kulubokidila diaka bisadi ko mu diambu dia kisadi kazayanga mansweki ma mfumu andi ko . Mono ngieti kulubokidila bakundi , kadi mono yakuluzayisi mamonsono mayawilu kwa Se diami .
43015016	Ka beno ko lwansola kansi mono yakulusola mpasi vo lwenda ye buta mimbutu ye mimbutu mieno miasikila . Mu diodio , Tata wuna kuluvana kionso kima kilulombele mu nkumbu ami .
43015017	Diambu diyikulutumini , i diadi vo : luzolasananga . ”
43015018	“ Vo bantu ba nza bakulubelanga luzaya vo bawu bateka kumbela .
43015019	Vo beno lwasa kala bisi nza , nga bantu mu nza bakuluzolanga kadi beno luvwilu kwa bawu . Kansi bantu mu nza bakulubelanga kadi mono yalusola mu bawu ; ka luvwilu kwa bawu ko .
43015020	Lubambuka moyo mu mayakulutelele : ‘ Kakwena kisadi kilutidi mfumu andi ko ’
43015021	Bawu bana kuluvanga mambu momo mamo mu diambu diami kadi bawu kabazeyi ndiena wamfidisa ko .
43015022	Vo mono kiayiza ko ye kiavova kwa bawu ko nga kabakutu kala ye masumu ko . Kansi bwabu bawu kabena ye mpengomokono ko mu kukitabila mu masumu mawu .
43015023	Wonso wukumbelanga yandi wubelanga mpe Se diami .
43015024	Bawu kabakutu kala ye masumu ko vo mono kiavanga mambu malembo teka vanga muntu vakati kwawu ko . Bwabu bawu bameni mona mayavanga kansi bawu bakutubelanga , mono ye Se diami .
43015025	Kansi bika diambu diadi diasonama mu minsiku miawu dialungana : ‘ Bawu bakumbela kondwa diambu
43015026	“ Nsadisi eno wuna kwiza , i Mpeve yakedika yitukidi kwa Se . Mono ngina yo kulufidisa tuka kwa Se ye yawu yina kuntela kimbangi .
43015027	Ye beno mpe luna kuntela kimbangi kadi beno lwakele yami tuka mu mbadukulu .
43016001	“ Mono yalutelele mo , mpasi vo lwalembwa bwa mu ntontolo .
43016002	Bawu bana kulukuma mu nzo za tukutukunu . Ye nkutu ntangu yeti kwiza yoyo yina kala vo bantu bobo bana kuluvonda bana banza vo bawu beti sadila Nzambi mu mpila yoyo .
43016003	Bawu bana vanga mambu momo kadi kabasidi kukizayila Se evo mono ko .
43016004	Kansi mono yilutelele mo mpasi vo ntangu yibana mo vanga bu yina fwana , beno luna bambuka moyo vo mayalutela . ” “ Mono kialukembi mambu momo ko tuka mbadukulu kadi mono yakele yeno .
43016005	Bwabu mono ngieti kwenda kwami kwa ndiena wamfidisa kansi ka wumosi mu beno ko weti kungiuvula : ‘ Kwe weti kwend'e ? ’
43016006	Kansi beno lufulukidi kwa kiadi bu yilutelele bo .
43016007	Mwanki kedika mono ngieti dio kulutela : dilutidi mbote kwa beno vo mono ngienda , kadi vo kiele ko Nsadisi kana kwiza kwa beno ko . Kansi vo ngiele , mono ngina wo kulufidisa .
43016008	Mboki bu kana kwiza yandi wuna toma songa kia kwa bantu keti vo masumu i nki lunungu i nki , ye mfundusu ya Nzambi i nki
43016009	Bawu bakivunanga mu diambu ditadidi masumu kadi kabakunkwikilanga ko
43016010	Bakukivunanga mu diambu ditadidi lunungu , kadi mono ngieti kwenda kwa Tata ye beno ka luna kumbona diaka ko ;
43016011	mu ditadidi mfundusu , kadi mfumu a nza yayi wameni kifundusulwa .
43016012	“ Mambu mamingi makinu yami mu kulutela , kansi bwabu beno kalulendi mo bakula ko .
43016013	Mpeve yakedika bu yina kwiza yawu yina kulutwadisa mu kedika kiakionsono . Mpeve yoyo kayina vova mu yawu kibeni ko , kansi yawu yina vovila mambu mamonsono ma yina wa ye yawu yina kulusamunina mambu momo mana kwiza .
43016014	Yawu yina kunkembisa kadi yina tambula mena yami ye kulusamunina mo .
43016015	Biabio biena ye Se biami kwandi mpe biena . I diawu mono ntelele vo Mpeve yina tambula mambu mami ye kulusamunina mo . ”
43016016	“ Ntangu yankufi kwandi yisidi beno ka luna kumbona diaka ko , mboki landila ntangu yankufi beno luna vutuka kumbona . ”
43016017	Buna bankaka mu minlonguki miandi bayuvasana : “ Bwe kazolele kamba ? Yandi bu keti kututela vo : ‘ Ntangu yankufi kwandi yisidi beno ka luna kumbona diaka ko mboki landila ntangu yankufi beno luna vutuka kumbona . ’ Ye mpe : ‘ Ngiele kwami kwa Tata ? ’
43016018	Buna bwe kazolele ta : bukatele : ‘ Ntangu yankufi ? ’ Beto ka tweti bakusa bukazolele kamba ko . ”
43016019	Yesu bu kabakusa vo bawu bazola kunyuvula buna yandi wabatela : “ Mono yilutelele : ‘ Ntangu yankufi kwandi yisidi beno ka luna kumbona diaka ko ye mboki landila ntangu yankufi beno luna vutuka kumbona . ’ I mu diawu beno lweti yuvusan' e ?
43016020	Kedika mono ngieti dio kulutela : beno luna dila ye luna yawula kansi bantu bana yangalala . Beno si lwamona kiadi kansi kiadi kieno kina kituka kiese .
43016021	Nkento bu keti buta yandi wukalanga kiadi kadi ntangu andi yampasi yizidi . Kansi mwana bu wubutukidi yandi wuvilakananga mpasi zandi mu diambu dia kiese kadi muntu wubutukidi .
43016022	Mpila mosi beno mpe bwabu lweti mona kiadi , kansi mono ngina kulumona diaka , ye ntima mieno mina yangalala , ye muntu kana lenda katula kiese kieno ko .
43016023	“ Mu lumbu kina , beno ka luna kungiuvula diaka diambu ko . Kedika mono ngieti dio kulutela : Tata wuna kuluvana biabio biluna kunlomba mu nkumbu ami
43016024	Nate ye bwabu beno ka lwalombeleti kima mu nkumbu ami ko . Lulomba ye beno luna tambula mpasi vo kiese kieno kialunga . ”
43016025	“ Mono yalutelele mambu momo mamo mu bingana , ntangu yeti kwiza yingina lembwa sadila diaka bingana mu vova kwa beno . Ye mu ntangu yoyo mono ngina kulusamunina mu kia kwako mambu matadidi Se .
43016026	Mu lumbu kina , beno luna lomba kwa Se mu nkumbu ami , ye kieti kamba ko vo si yakululombila ,
43016027	kadi Tata yandi kibeni wukuluzolele . Yandi wukuluzolele kadi beno lunzolele ye lukwikilanga vo mono yatuka kwa Tata .
43016028	Mono yatuka kwa Tata ye yayiza kwa bantu . Bwabu mono ngieti katuka mu nza ye ngieti kwenda kwami kwa Tata . ”
43016029	Buna minlonguki miandi miakuntela : “ I bwabu kaka ngeye weti vova mu kia kiakionsono , kondwa kwasadila bingana .
43016030	Bwabu beto tuzeyi vo ngeye zeyi mamonsono , ye kwena nsatu a yuvulwa diambu kwa muntu ko . I diawu beto tukwikidi vo ngeye watuka kwa Nzambi . ”
43016031	Yesu wabavutudila : “ Bwabu beno lukwikidi e ?
43016032	Tala , ntangu yifweni ye yimeni fwananga yiluna mwanguswa muntu muntu ku yandi nzo ye yiluna kungiambula mono kaka . Kansi kina kala nkatikila mono mosi kaka ko kadi Tata wena yami .
43016033	Mono yilutelele mambu momo mpasi vo beno lwakala ye luvuvamu bu lwena mu kintwadi ye mono . Bantu va ntoto bana kulukwamisa . Kansi lukala kibakala ! Mono yabedese nza ! ”
43017001	Yesu bu kamana vova mambu mama , yandi watala ku zulu , wakamba : “ Tata , lokula kifweni , kembisa Mwan'aku mpasi vo Mwana kakukembisa mpe .
43017002	Kadi ngeye wamvana lendo mu bantu babo mpasi vo yandi kavana moyo wukondolo nsuka kwa bantu babonsono bawakumvana .
43017003	Ye moyo wukondolo nsuka i wawu vo , bawu bakuzaya ngeye kaka wena Nzambi yakedika . Ye bazaya mpe Yesu Klisto wuwafidisa .
43017004	Mono yakukembese va ntoto . Mono yamanisi salu kiwampana mu sala .
43017005	Tata , bwabu wunkembisa va wena bonso mu nkembo wuna wateka kala yami kwa ngeye tekila nza yavangwa
43017006	“ Mono yazayikisi nkumbu aku kwa bantu bawasola mu nza . Bawu bakala bantu baku , ngeye wampana bo ye bawu batumamane mambu maku .
43017007	Bwabu bawu bazeyi vo biabio biwampana biatuka kwa ngeye .
43017008	Kadi mono yakubaveni mambu mawampana ye batambudi mo . Bawu babakusi vo mono kwa ngeye nkatika yatuka ye bakwikidi vo ngeye wamfidisa .
43017009	“ Mono ngieti sambila mu diambu diawu . Mono kieti sambila mu diambu dia bantu va ntoto ko kansi mu diambu dia bawu bawampana , kadi ngeye wubavwidi .
43017010	Biabio biena yami , i biaku ye biabio biena yaku , i biami . Ye mono ngieti kembuswa mu bawu .
43017011	Ye bwabu mono ngieti kwiza kwa ngeye . Kisidi diaka mu nza ko , kansi bawu bena mu nza . Tata wanlongo , wubakeba mu lulendo lwa nkumbu aku yiwampana mpasi vo bawu bakala wumosi bonso ngeye ye mono twena muntu wumosi .
43017012	Bu yakelenge yawu mono yabakebele mu lulendo lwa nkumbu aku yiwampana . Mono yabakebele ye ka wumosi mu bawu ko wazimbale vo kayandi fweti vila ko mpasi vo masonukwa ma Nzambi malungana
43017013	Kansi bwabu mono ngieti kwiza kwa ngeye , ye ngieti vova mama bu yakidi va ntoto mpasi vo bawu bakala ye kiese kiami kialunga mu ntima miawu .
43017014	Mono yabaveni mambu maku kansi bantu bakubabelanga kadi kabavwilu kwa nza ko , bonso mono kivwilu kwa bantu ko .
43017015	Kieti kulomba mu kubakatula mu nza ko , kansi ngieti kulomba mu kubakeba mu Nkwambi
43017016	Bawu kabavwilu kwa nza ko , bonso mono kivwilu kwa nza ko .
43017017	Wubakitula mvwilu aku mu nzila ya kedika ; mambu maku i kedika .
43017018	Mono yabafidisi mu nza bonso bu wamfidisa mu nza .
43017019	Mono wamvimba yikiveni kwa ngeye , mpasi vo bawu bakala bantu baku .
43017020	“ Kieti sambila mu diambu dia bawu kaka ko , kansi mpe mu diambu dia bobo bana kunkwikila mu diambu dia malongi mawu .
43017021	Mono ngieti sambila mpasi vo bawu babo bakala muntu wumosi . Tata , bonso ngeye wena mu mono ye mono mu ngeye , bika bawu mpe bakala mu beto . Bika bakala muntu wumosi mpasi vo bantu va ntoto bakwikila vo ngeye wamfidisa .
43017022	Mono yabaveni nkembo wuwampana mpasi vo bawu bakala muntu wumosi bonso ngeye ye mono twena wumosi .
43017023	Mono ngiena mu bawu ye ngeye wena mu mono , mpasi vo bawu bakala wumosi nadede ye bantu bazaya vo ngeye wamfidisa , ye ngeye wukubazolele bonso buwunzolele .
43017024	“ Tata , mono nzolele vo bantu bawampana bakala vana va ngina kala , mpasi vo bawu bamona nkembo ami , nkembo wowo wuwampana . Kadi ngeye wanzola tekila nza yavangwa .
43017025	O Tata walunungu , bantu va ntoto ka bakuzeyi ko , kansi mono yikuzeyi , ye baba bazeyi vo nge wamfidisa .
43017026	Mono yakuzayikisi kwa bawu ye ngina tatamana bo vanga mpasi vo zola kuwukunzodilanga kwakala mu bawu ye mono kibeni mpe yakala mu bawu . ”
43018001	Yesu bu kamana sambila mu mambu momo , yandi ye minlonguki miandi bavayika , bayenda ku simu dia fimwila fiabikwa Kedeloni
43018002	Yuda wayekula Yesu , wazaya mpe fulu kiokio kadi Yesu ye minlonguki miandi bakala toma kokwedanga vakimosi
43018003	Buna Yuda wayenda ku zumbu , wanata kabu dia masoda ye minkengi bafiduswa kwa bakuluntu ba nganga za Nzambi ye Bafalisi . Bawu banata minda ye binga biatiya ye biandwanina .
43018004	Yesu bu kazaya mamo mafweti kunlwakila , yandi wupusa ku bakala ye wabayuvula : “ Nani lweti sosa ? ”
43018005	Bawu bavutula : “ Yesu mwisi Nazaleti . ” Yesu wabatela : “ I mono . ” Yuda wanyekula , wakala yawu vana mpe .
43018006	Yesu bu kabatela vo : “ I mono , ” bawu bavutukisa manima ye babwa va ntoto .
43018007	Yesu wabayuvula diaka : “ Nani lweti sosa ? ” Bawu bakamba : “ Yesu mwisi Nazaleti . ”
43018008	Yesu wabavutudila : “ Mono yikulutelele vo i mono . Vo mono lweti sosa buna luyambula eba benda . ”
43018009	Yandi wakamba bo mpasi vo mambu makakamba malungana , vo : “ Mono kiavidisi kana muntu nkutu ko mu bantu bawampana . ”
43018010	Simoni Petelo wakala ye mbele yanda , yandi wavayikisa yo , wabanda kisadi kia nkuluntu a nganga za Nzambi ye wanzenga kutu dialubakala . Kisadi kina nkumbu andi Malikosi .
43018011	Kansi Yesu watela kwa Petelo : “ Vutula mbele aku yanda mu nkutu andi . Nge benzi vo mono kina nwa kopo diankwamusu diampana Tata kwe
43018012	Buna kabu dia masoda ye zimfumu zawu ye minkengi mia Bayudayo babaka Yesu ye bankanga .
43018013	Bawu bateka kunnata ntete kwa Ana
43018014	Kayafa i yandi walwengisa bakuluntu ba Bayudayo vo : “ Diena diambote vo muntu wumosi kafwila kangu wawonsono
43018015	Simoni Petelo ye nlonguki wumosi wankaka balanda Yesu . Nlonguki wowo wankaka wakala wazayakana kwa nkuluntu a nganga za Nzambi buna yandi wakota vakimosi ye Yesu mu kati kwa kianzala kia nzo ya nkuluntu a nganga za Nzambi .
43018016	Kansi Petelo wasala ku mbazi va mwelo . Buna nlonguki wowo wankaka , wakala wazayakana kwa nkuluntu a nganga za Nzambi , wavayika ye wavova kwa nkento wakenga mwelo , mboki nlonguki wowo wakotisa Petelo .
43018017	Kisadi kiokio kiankento kiakenga mwelo watela kwa Petelo : “ Ngeye mpe , kwena wumosi mu minlonguki mia bakala diodio ko e ? ” Petelo wavutula : “ Nkatu , kiena nlonguki andi ko . ”
43018018	Bisadi ye minkengi bakubika tiya , bawu bakala vana ye bayotila mu diambu dia kuma kwakala kiozi . Petelo mpe wakala yawu vana ye wayotila .
43018019	Nkuluntu a nganga za Nzambi wayuvula Yesu mu diambu dia minlonguki miandi ye malongi mandi makakala longanga .
43018020	Yesu wamvutudila : “ Mono yakele vovanga kwa bantu babonsono va yuti . Ntangu zazonsono yakele longanga mu zinzo za tukutukunu ye mu nzo yanlongo mu yonzamanga Bayudayo babonsono . Mono kiatele diambu ku nsweki ko .
43018021	Bila nki weti kungiuvudila ? Yuvula bawu bawila mayabatelele . Bawu batomene zaya mayabavovele . ”
43018022	Yesu bu kakala kambanga mambu momo , nkengi wumosi wakala vana va ndambu andi wambanda mbata , wakamba : “ Kadi yibobo fweti vutudila kwa nkuluntu a nganga za Nzambi e ? ”
43018023	Yesu wavutula : “ Vo diambi nkembi , songa dio kwa babonsono . Kansi vo kikembi diambi ko , bila nki wumbendi e ? ”
43018024	Buna Ana wamfidisa wakangama kwa Kayafa nkuluntu a nganga za Nzambi .
43018025	Simoni Petelo watatamana kala vana ye wayotila . Buna bakuntela : “ Ngeye mpe , kwena wumosi mu minlonguki miandi ko e ? ” Kansi Petelo katambudila ko , wakamba : “ Nkatu , kiena nlonguki andi ko . ”
43018026	Wumosi mu bisadi bia nkuluntu a nganga za Nzambi , yandi i mpangi ya bakala diodio Petelo dikazenga kutu , wakamba : “ Kikumweningi ye yandi ku zumbu ko e ?
43018027	Petelo katambudila diaka ko . Vana vawu koko diakuba . ”
43018028	Mboki mu nsiuka nsiuka , bawu babaka Yesu kwa Kayafa , bantwala ku nzo ya nyadi . Kansi bakuluntu ba Bayudayo ka bakota mo ko mu diambu dia bawu bazola kala bavedila bonso bwena kinzambi kiawu mpasi vo balenda dia nkembo wa Pasa .
43018029	Buna Pilatu wavayika ku mbazi ku bakala ye wayuvula : “ Nki a diambu lufundidi muntu wawu e ? ”
43018030	Bawu bavutula : “ Vo yandi kavanganga mambi ko nga beto ka tukunyekudi kwa ngeye ko . ”
43018031	Pilatu wabatela : “ Lumbakeno beno kibeni ye lumfundisa bonso bwena minsiku mieno . ” Bayudayo vo : “ Beto ka twavewa luve mu vondisa muntu ko . ”
43018032	Mambu mama makala mpasi vo mambu makamba Yesu malungana , yandi bu kasonga nki a mpila lufwa kafweti fwila
43018033	Buna Pilatu wakota mu nzo yakimfumu , wabokila Yesu ye wanyuvula : “ Ngeye i ntinu a Bayudayo e ? ”
43018034	Yesu wavutula : “ Ngeye tele bo bu yindudi bo nge kibeni evo bantu bankaka bakutelele bo mu diambu diami e ? ”
43018035	Pilatu vo : “ Nga mono Nyudayo ngien'e ? Bisi nsi aku ye bakuluntu ba nganga za Nzambi bakuyekole kwa mono . Nki wavengi e ? ”
43018036	Yesu wavutula : “ Kintinu kiami kakiena kia nza yayi ko . Vo kintinu kiami kiena kia nza yayi nga bantu bami bakutu nwana mpasi vo yalembwa yekulwa kwa bakuluntu ba Bayudayo . Kansi nkatu , kintinu kiami kakiena kia nza yayi ko . ”
43018037	Buna Pilatu wakunyuvula : “ Buna ngeye wu ntinu e ? ” Yesu wavutula : “ Bwa kembi : Mono , ntinu ngiena . Mono yabutuka ye yayiza mu nza mu tela kedika kimbangi . Konso muntu wena nkwa kedika , yandi wukungwilanga . ”
43018038	Pilatu wayuvula : “ Kedika i nki ? ” Pilatu bu kamana kamba mambu momo , yandi wavayika diaka , wayenda kwa Bayudayo ye wabatela : “ Mono kimweni diambu nkutu mu yandi dikafweti vondulwa ko . ”
43018039	Kansi bonso bwena fu kieno , beno lundombanga yakuluyambudila nkole yimosi mu nkembo wa Pasa . Beno luzolele vo yakuluyambudila ntinu a Bayudayo e ?
43018040	Buna bawu bavutula mu ndinga yangolo : “ Nkatu , kayandi ko kansi Balaba . ” Balaba wakala kimpumbulu
43019001	Buna Pilatu watuma babaka Yesu ye bambanda sikoti .
43019002	Bamasoda bakubika mpu ya binti-nti biansende ye bavwika yo kwa Yesu . Bawu bamvwika kiyunga kiambwaki
43019003	Mboki bawu bafinama kwa yandi ye bakamba : “ Mbote , ntinu a Bayudayo ! ” Ye bawu bambanda zimbata .
43019004	Pilatu wavayika diaka ye wakamba kwa Bayudayo : “ Luwa , mono ngieti kulutwadila muntu wowo vava va mbazi , mpasi vo lwabakusa vo mono kibeki nkutu diambu mu yandi ko dikafweti vondulwa . ”
43019005	Buna Yesu wavayika , yandi wakala ye mpu ya binti-nti biansende ye kiyunga kiambwaki . Ye Pilatu wakamba : “ Muntu wowo endu ! ”
43019006	Kansi bakuluntu ba nganga za Nzambi ye minkengi bu bammona , bawu baboka : “ Wunkomisa va kulunsi ! Wunkomisa va kulunsi ! ” Pilatu wabatela : “ Lumbakeno ye lunkomisa beno kibeni va kulunsi kadi mono kimweni nkutu diambu mu yandi ko dikafweti vondulwa . ”
43019007	Bayudayo bamvutudila : “ Beto twena ye nsiku ye bonso bwena nsiku wowo , yandi fweti fwa kadi yandi wakikembi Mwan'a Nzambi
43019008	Pilatu waluta mona wonga bu kawa mambu momo .
43019009	Yandi wakota mu nzo yakimfumu ye wayuvula Yesu : “ Kwe tukidi ? ” Kansi Yesu kakumvana mvutu ko .
43019010	Buna Pilatu wakuntela : “ Kuzolele vova kwa mono ko e ? Kuzeyi ko vo mono ngiena ye lulendo mu kuyambula kimpwanza ye ngiena ye lulendo mu kukomisa va kulunsi e ? ”
43019011	Yesu wavutula : “ Kukutu kala nkutu ye lulendo mu mono ko , vo Nzambi kakuvana lo ko . I diawu muntu wungiekole kwa ngeye lutidi vanga masumu ye ngeye . ”
43019012	Tuka ntangu yoyo , Pilatu wasosa nzila mu yambula Yesu kimpwanza . Kansi Bayudayo babantika boka : “ Wamana yambula muntu wowo , ngeye kwena nkundi wa ntinu ko ! Konso muntu wukikambanga ntinu , yandi i ntantu wa ntinu ! ”
43019013	Pilatu bu kamana wa mambu momo , yandi watuma bavayikisa Yesu ku mbazi ye yandi wavwanda va kiandu kia mfundisila va fulu kibikwanga Kianzala kia matadi ( mu ki-ebeleo : “ Ngabata
43019014	Lukufi ye midi mu lumbu kiokio kitekilanga nkembo wa Pasa
43019015	Kansi bawu babantika boka : “ Mvonda ! Mvonda ! Wunkomisa va kulunsi ! ” Pilatu wabayuvula : “ Bwe , nga yakomisa ntinu eno va kulunsi e ? ” Bakuluntu ba nganga za Nzambi bavutula : “ Beto ka twena ye ntinu wankaka ko vo ka ntinu ku Loma ko . ”
43019016	Buna Pilatu wabayekudila Yesu mpasi bankoma va kulunsi . Buna bawu babaka Yesu .
43019017	Yesu wavayika mu mbanza , wanata kulunsi diandi yandi kibeni mu kwenda ku fulu kibokudulwanga : “ Visi kia mbat'a ntu ” ( mu ki-ebeleo : “ Ngolongota
43019018	I vana bawu bakunkomina va kulunsi ye bantu bole bankaka bakomwa va makulunsi wumosi ku ndambu , wankaka ku ndambu ye Yesu wakala vakati .
43019019	Pilatu wasonika baya ye watudisa dio va kulunsi dia Yesu . Mu baya diodio mwasonama ebu : “ Yesu mwisi Nazaleti , ntinu wa Bayudayo . ”
43019020	Bayudayo babingi batanga baya diodio kadi fulu kibakomina Yesu kiakala lukufi ye mbanza . Ye baya diodio diasonukwa mu ki-ebeleo , mu kilate ye mu kingelekia .
43019021	Buna bakuluntu ba nganga za Nzambi za Bayudayo batela kwa Pilatu : “ Kuyambulandi mambu mama ko , vo : ‘ Ntinu wa Bayudayo ’ kansi sonika vo : ‘ Muntu wawu wakembi vo yandi i Ntinu wa Bayudayo . ’ ”
43019022	Pilatu wavutula : “ Momo mansonekene mambeni sonika . ”
43019023	Bamasoda bu bamana koma Yesu va kulunsi , bawu babaka binkuti biandi ye bakabula bio mu bikunku biya , kikunku kimosi kwa konso soda
43019024	Bamasoda batelasana vo : “ Ka tutendandi zwele diadi ko , kansi tuteleno dio wadi mpasi twazaya nani wuna dio baka . ” I bobo Masonukwa ma Nzambi mama malungana : “ Bawu bakabana binkuti biami ye batela zwele diami wadiI mambu momo mavanga bamasoda .
43019025	Lukufi ye kulunsi dia Yesu va telama ngudi andi ye mpangi yankento ya ngudi andi , Maliya nkento wa Kolopa ye Maliya mwisi mbanz'a Mangadala .
43019026	Yesu wamona ngudi andi , ye lukufi ye yandi , va kala nlonguki wukakala toma zolanga . Yesu wakamba kwa ngudi andi : “ Mama , tala mwan'aku . ”
43019027	Mboki wakamba kwa nlonguki wowo : “ Tala ngudi aku . ” Ye tuka mu lokula kiokio , nlonguki wowo wantwala ku nzo andi .
43019028	Landila mambu momo , Yesu bu kakizayila vo bwabu mamonsono mameni lunga , mpasi vo Masonukwa ma Nzambi mama malungana , yandi wakamba : “ Nsatu a maza ngieti mona
43019029	Vana va kala longa diafuluka ye vinu diansa . Buna basoda bavwanga musaka-saka
43019030	Bu kamana nwa vinu diansa , Yesu wakamba : “ Mamo malungidi ” Mboki yandi wayinika ntu ye wafwa .
43019031	Bakuluntu ba Bayudayo balomba kwa Pilatu kakubavana luve mu tolula malu ma bantu bakomwa va makulunsi ye mu bakatula va makulunsi . Bawu balomba bo kadi lumbu kiokio , i lumbu kiatekila nkembo a Pasa . Bawu ka bazola ko vo nitu zozo zakala va makulunsi mu lumbu kiamvudulu , kadi lumbu kiokio kiamvundulu kiakala kiakinene
43019032	Buna masoda bayenda ye batolula malu ma muntu wantete mboki ma wanzole . Bantu bobo i bawu bakomwa ye Yesu mu ntangu mosi va makulunsi .
43019033	Basoda bu balwaka kwa Yesu , bawu bamona vo Yesu wakifwila kwandi buna bawu ka bantolula malu ko .
43019034	Kansi soda dimosi diantobula lubanzi mu dionga ye menga ye maza ntumbu vayika .
43019035	Muntu wamona mambu mama watela mo kimbangi ye kimbangi kiandi kiena kiakedika . Yandi zeyi vo kimbangi kiandi kiena kiakedika mpasi vo beno lwakwikila
43019036	Mambu mama mabwa mpasi vo Masonukwa ma Nzambi malungana : “ Ka bakuntolula nkutu visi ko
43019037	Ye va fulu kiankaka mawu meti kamba : “ Bawu bana tala kwa yandi wubazoka dionga
43019038	Landila mambu momo , Yosefi mwisi mbanz'a Alimataya
43019039	Nikodemo , bakala diodio diayenda tala Yesu nkumbu mosi mu mpimpa , yandi mpe wayiza ye wanata mile kiasangwa ye aleose
43019040	Bawu babonga nitu a Yesu , bazinga yo bitende bia nlele ye bakusa yo mafuta mansunga bonso bwakala fu kia Bayudayo mu zika zimvumbi .
43019041	Va fulu kina kiakomunwa Yesu va kulunsi vakala zumbu . Mu zumbu diodio mwakala ndiamu yampa mu balembwa kukizikila muntu .
43019042	Bawu batula Yesu mu ndiamu yina mu diambu dia lumbu kiokio kiatekila lumbu kiamvudulu bakubika Pasa ye ndiamu yakala lukufi .
43020001	Kialumingu muna nsiuka nsiuka , buna kuma kwakidi tombe , Maliya mwisi Mangadala wayenda ku ndiamu . Yandi wabwana tadi dikatulungu va mwelo wa ndiamu .
43020002	Buna yandi wazawula , wayenda tala Simoni Petelo ye nlonguki , Yesu wukakala zolanga . Maliya wabatela : “ Mfumu , yandi bakatudi mu ndiamu ye kizeyi ku bakuntudidi ko . ”
43020003	Petelo ye nlonguki wankaka bayenda ku ndiamu .
43020004	Bawu bole bakala kwenda zawulanga , kansi nlonguki wankaka waluta Petelo mu nswalu ye yandi watekila ku ndiamu .
43020005	Yandi wayinama mu tala ye wamona bitende bia nlele va ntoto kansi yandi kakota mo ko .
43020006	Mboki Simoni Petelo walwaka ku nim'andi wakota mu ndiamu , yandi wamona bitende bia nlele va ntoto
43020007	ye nlele wubatula ku ntu a Yesu . Nlele wowo kawakala vakimosi ye bitende bia nlele ko , kansi wawu wazingwa va ndambu , va fulu kiankaka .
43020008	Buna nlonguki wankaka watekila ku ndiamu wakota mpe . Yandi wamona ye wakwikila .
43020009	( Kadi minlonguki ka miakibakudila masonukwa ma Nzambi ko momo masamunanga vo Yesu fweti fuluka mu bafwa
43020010	Mboki minlonguki miavutuka kwawu ku nzo .
43020011	Maliya watelama ku mbazi va ndambu a ndiamu . Yandi wakala dilanga . Bu kakala dilanga , yandi wayinama mu tala mu ndiamu ;
43020012	yandi wamona zimbasi zole zavwata binkuti biampembe , zivwendi va fulu kiatulwa nitu a Yesu , yimosi ku ntu ye yankaka ku malu .
43020013	Mbasi zanyuvula : “ Mama , bila nki weti didila ? ” Yandi wabavutudila : “ Mfumu ami bankatudi mu ndiamu ye kizeyi ku bantudidi ko . ”
43020014	Bu kamana vova mambu momo , yandi wabangumuka ye wamona Yesu wakala vana ; kansi Maliya kazaya ko vo yandi i Yesu .
43020015	Yesu wanyuvula : “ Mama , bila nki weti didila ? ” Nani weti sos'e ? Maliya wabanza vo i muntu wusalanga nsaba , buna yandi wakuntela : “ Tata , vo ngeye wunkatudi , wunkamba ku wuntudidi mpasi vo ngienda kumbonga . ”
43020016	Yesu wakuntela : “ Maliya ! ” Maliya wabangumuka kwa kala Yesu ye wakuntela mu ki-ebeleo : “ Labuni ! ” ( Mbangudulu vo : “ Nlongi ! ” )
43020017	Yesu wantela : “ Kunsimbandi ko
43020018	Buna Maliya mwisi Mangadala wayenda zayisa kwa minlonguki vo yandi mweni Yesu . Ye yandi wakubatela mambu makubakamba Yesu .
43020019	Lumbu kina kaka mu nkokila , minlonguki miakutakana mu nzo yimosi . Bawu bakanga nzo yoyo mu nsabi , kadi batina bakuluntu ba Bayudayo wonga . Yesu wayiza , watelama vakati kwawu , ye wabatela : “ Bika luvuvamu lwakala yeno ! ”
43020020	Bu kamana vova mambu momo , yandi wabasonga moko mandi ye lubanzi lwandi
43020021	Yesu wakubatela diaka : “ Bika luvuvamu lwakala yeno ! Mono ngieti kulufidisa bonso Se kamfidisa . ”
43020022	Landila mambu momo , Yesu wabafula mupepe ye wabatela : “ Lutambula Mpeve ya Nlongo !
43020023	Konso bantu baluna lemvukila masumu mawu , bawu bana lemvukulwa ; konso bantu baluna lembwa lemvukila , bawu ka bana tambula nlemvo ko
43020024	Kansi Toma , wumosi mu minlonguki kumi ye miole ( yandi wabikwa Bansimba ) , kakala yawu vana ko Yesu bu kayiza .
43020025	Buna minlonguki miakuntela : “ Beto tumweni Mfumu . ” Kansi Toma wabavutudila : “ Vo kimweni bifu biansonso mu moko mandi ko , vo kitudidi nlembo ami va fulu kiakomwa nsonso ko ye vo mono kitudidi koko kwami mu lubanzi lwandi ko , kilendi kwikila ko
43020026	Lumingu lumosi lwavioka minlonguki miakutakana diaka mu nzo , ye Toma wakala yawu . Nzo yakala yakangama mu nsabi kansi Yesu wayiza ye watelama vakati kwawu ye wabatela : “ Bika luvuvamu lwakala yeno . ”
43020027	Mboki Yesu wakamba kwa Toma : “ Tula nlembo aku vava ye tala moko mami . Lambula koko kwaku ye tula ko va lubanzi lwami . Kwikila ye katula keti-keti mu ntima ! ”
43020028	Toma wavutula kwa Yesu : “ Mfumu ami ye Nzambi ami ! ”
43020029	Yesu wakuntela : “ Ngeye kwikidi kaka mu diambu dia bu wumbweni e ? Kiese kiena ye bawu bakwikilanga lembwa kumbona
43020030	Yesu wavanga diaka bimangu biabingi biankaka vantadisi a minlonguki miandi . Bimangu biobio ka biena mu nkanda wawu ko .
43020031	Kadi mambu mena mwamu masonama mpasi vo lwakwikila
43021001	Landila kana ntangu kwa , Yesu wamonika diaka kwa minlonguki miandi ku kumu dia zanga dia Tibeliyade . Yandi wamonika kwa bawu bonso ebu :
43021002	Simoni Petelo , Toma ( wabokudulwa : Bansimba ) , Natanaeli ( mwisi mbanz'a Kana mu zunga kia Ngalili ) , bana ba Zebedayi ye minlonguki miole miankaka mia Yesu , bakala vakimosi .
43021003	Simoni Petelo wabatela : “ Ngiele tamba mbizi zami . ” Bawu bamvutudila : “ Beto mpe tuna kwenda yaku . ” Buna bawu bayenda ye bakota mu nlungu . Kansi mpimpa yina bawu ka babaka kima ko .
43021004	Kuma bu kwakia , Yesu watelama va kumu dia maza , kansi minlonguki miandi ka miakala zayanga ko vo i Yesu .
43021005	Buna Yesu wabayuvula : “ Lubakundi bami , bwe , lubeki mbizi e ? ” Bawu bavutula : “ Nkatu . ”
43021006	Yandi wabatela : “ Loseno mpwasa ku lubakala lwa nlungu ye beno si lwabaka . ” Buna bawu balosa ye bawu ka balenda yo tombula diaka mu maza ko mu diambu dia yawu yafuluka ye mbizi
43021007	Nlonguki wowo , Yesu wukakala zolanga wakamba kwa Petelo : “ Mbe i Mfumu ko ! ” Simoni Petelo bu kawa vo i Mfumu , yandi wavwata nlele kadi kakala ye binkuti ko ye wadumuka mu maza .
43021008	Minlonguki miankaka miayiza ye nlungu , bawu babenda mpwasa yafuluka ye mbizi . Kadi bawu ka bakala ntatuki beni ye kumu ko , tezo kia meta nkama .
43021009	Bu bakulumuka va ntoto , bawu bamona vana , tiya ye mbizi va zulu , ye dimpa .
43021010	Yesu wabatela : “ Lutwala mbizi zankaka mu mbizi zilubeki . ”
43021011	Simoni Petelo wakota mu nlungu , wabenda va kumu mpwasa yakala yafuluka ye mbizi zazinene nkama ye makumatanu ye tatu . Mpeleko mbizi zazingi zakala kansi mpwasa kayapasuka ko .
43021012	Yesu wabatela : “ Lwiza lwadia . ” Kansi ka nlonguki wumosi nkutu ko wakala ye mabanza mu kunyuvula : “ Ngeye nani ? ” Kadi bawu bazaya vo i Mfumu .
43021013	Yesu wafinama , wabaka dimpa ye wabakabudila dio , yandi wabavana mpe mbizi .
43021014	Yayi i nkumbu yantatu
43021015	Bu bamana dia , Yesu wakamba kwa Simoni Petelo : “ Simoni mwan'a Yowani , ngeye wukunzolele lutila bab'e ? ” Yandi wavutula : “ Inga , Mfumu ngeye zeyi vo yikuzolanga . ” Yesu wakamba : “ Keba mameme mami . ”
43021016	Nkumbu yanzole Yesu wakuntela : “ Simoni mwan'a Yowani , ngeye wukunzolele ? ” Yandi wavutula : “ Inga , Mfumu ngeye zeyi vo yikuzolanga . ” Yesu wakamba : “ Keba mameme mami . ”
43021017	Mboki nkumbu yantatu Yesu wakuntela : “ Simoni mwan'a Yowani , ngeye wunzolele ? ” Petelo wamona kiadi mu diambu dia Yesu bu kanyuvula nkumbu yantatu : “ Ngeye wukunzolele ? ” Ye yandi wamvutudila : “ Mfumu ngeye zeyi mambu mamonsono ; ngeye zeyi vo yikuzolele ! ” Yesu wankamba : “ Keba mameme mami
43021018	Kedika mono ngieti dio kutela : bu wakala ntwenia , nge kibeni wakala vwatanga melika mu luketo ye wakala kwendanga ku wakala zolanga . Kansi bu wuna nuna , ngeye wuna lambula moko ye muntu wankaka wuna kuvwika melika mu luketo ye bana kutwala kuma ku wuna lembwa zola mu kwenda . ”
43021019	( Yesu wavova mambu momo mu songa lufwa luna fwila Petelo mu lwawu yandi wuna kembisa Nzambi . ) Mboki Yesu wakuntela : “ Wundanda ! ”
43021020	Petelo bu kabangumuka ku nima , wamona nlonguki , Yesu wukakala zolanga wabalanda . ( I yandi wayekika ntu kwa Yesu bu bakala dianga ye wanyuvula : “ Mfumu nani ndiena wuna kuyekula
43021021	Petelo bu kammona yandi wakamba kwa Yesu : “ Mfumu , mboki yandi nki a mambu mana kunlwakila ? ”
43021022	Yesu wakumvutudila : “ Vo mono nzolele vo yandi kazinga nate ye bu ngina kwiza , kadi nge matedi e ? Ngeye , wundanda ! ”
43021023	Buna nsamu wamwangana kwa zimpangi vo nlonguki wowo kana fwa ko . Kansi Yesu kakamba kwa Petelo ko vo : “ Kana fwa ko , ” kansi yandi wakamba : “ Vo mono nzolele vo yandi kazinga nate ye bu ngina kwiza , kadi nge matedi
43021024	I nlonguki wowo wata kimbangi mu mambu mama ye yandi wasonika mo . Ye beto tuzeyi vo kimbangi kiandi kiena kiakedika
43021025	Yesu wavanga diaka mambu mamingi mankaka . Vo mambu momo masonama mu dimosi-dimosi mbenzi vo nza yamvimba kayikutu fwana mu keba nkanda miomio miamionsono mikutu sonukwa ko
44001001	Mu nkand'ami wantete
44001002	nate ye mu lumbu kikatombulwa ku zulu . Tekila katombulwa ku zulu , Yesu wasikidikisa mu lulendo lwa Mpeve ya Nlongo zintumwa zikasola .
44001003	Mu makumaya ma bilumbu , landila mfwilu andi , Yesu wakisonga kwa bawu mu nzila zazingi mpasi vo balembwa kala keti-keti vo yandi wena wamoyo . Yandi wabamonikina ye wabakamba mambu ma Kimfumu kia Nzambi .
44001004	Lumbu kimosi yandi bu kakala dianga yawu , wabasikidikisa mambu mama : “ Ka lukatukandi mu mbanz'a Yelusalemi ko , kansi luvingila nkayilu wuyalutela , nkayilu wowo wasila Se
44001005	Kadi Yowani wabotika mu maza kansi ka lumbu biabingi ko bisidi , beno luna botukwa mu Mpeve ya Nlongo
44001006	Minlonguki bu miakutakana vakimosi ye Yesu , miawu mianyuvula : “ Mfumu , nga i mu ntangu yayi wuna vutuka vana Kimfumu kwa bana ba Isaeli
44001007	Yesu wabavutudila : “ Diodio ka diambu dieno ko mu zaya ntangu ye lokula biazenga Se mu lulendo lwandi
44001008	Kansi beno luna tambula ngolo , Mpeve ya Nlongo bu yina kulumuka va beno . Ye beno luna kala mbangi zami , luna kumpovila mu mbanz'a Yelusalemi , mu zunga kia Yuda kiakio , kia Samaliya nate ye kuna nsuka za ntoto
44001009	Bu kamana kamba mambu momo , Yesu watombulwa ku zulu mu ntangu yibakala kuntalanga ; mboki matuti mamfuka ye kamonika diaka mu meso mawu ko
44001010	Bawu bu bakala tatamananga mu tala ku zulu kwa tombuka Yesu , buna babakala bole bavwata binkuti biampembe ntumbu kwiza telama lukufi ye bawu
44001011	ye bakubatela : “ Beno bisi Ngalili , bila nki lutelamane ye tala kintungununu ku zulu ? Yesu ndiewu wulumweni katulu kwa beno ye tombolo ku zulu , yandi wuna vutukila bonso bu lukumweni kendele ku zulu . ”
44001012	Buna minlonguki miavutuka ku Yelusalemi tuka ku mongo wubokudulwanga Mongo wa nti mia Olive . Tuka mongo wowo ye mbanz'a Yelusalemi va kala tezo kia kilometa kimosi mu ntatuki
44001013	Bu balwaka ku Yelusalemi , bawu batombuka ku suku dia ku zulu ku bakala toma vwandanga . Bawu bakala : Petelo , Yowani , Yakobi ye Andele , Filipo ye Toma , Batolomayi ye Matayi , Yakobi , mwan' Alafayi , Simoni mwisi nsi ye Yuda mwana Yakobi
44001014	Ntangu zazingi , bawu bakala kutakananga mu sambila bonso fikabu , vakimosi ye bakento , ye Maliya ngudi ya Yesu , ye zimpangi za Yesu
44001015	Lumbu kimosi mu ntangu yina , minkwikizi miakutakana tezo kia nkama mosi ye makumole , Petelo watelama vakati kwawu ye wabakamba :
44001016	“ Bampangi , Masonukwa ma Nzambi makamba Mpeve ya Nlongo , mafweti lungana bu kavovila mu nnwa wa Davidi . Yandi wakibikudila mu diambu dia Yuda
44001017	Yuda wakala wumosi mu kabu dieto ye wasala yeto kintwadi mu salu kia Nzambi . ”
44001018	( Mu mbongo zikabakila mu mavanga mandi mambi , Yuda wasumba mpatu ; muna yandi wasotukina kia ntu , wabuka vakati-kati ye mindia miandi miamwangana .
44001019	Bisi Yelusalemi babo bawa diambu diodio ye buna mpatu yoyo babokidila yo mu nding'awu : “ Hakeledama ” Mbangudulu vo : “ Mpatu ya menga . ” )
44001020	“ Kadi tala masonama mu nkanda wa Minkunga : ‘ Bika nzo andi yasala yampamba ye bika mwalembwa vwanda muntu . ’ Ye mwasonama diaka : ‘ Bika muntu wankaka kabaka salu kiandi
44001021	“ I diawu , muntu wumosi fweti bundana yeto mu kala mbangi mu mfulukulu a Mfumu Yesu . Muntu wowo fweti kala wumosi mu bawu bakele kwendanga yeto ntangu zazonsono , Mfumu Yesu bu kakele zietanga yeto mu nsi , tuka mu ntangu yakumbotika Yowani
44001022	
44001023	Buna bavana nkumbu za babakala bole : Yosefi , wabokudulwa Balasaba , yandi wabikwa mpe Yustu , ye Matiasi .
44001024	Mboki bawu babonsono basambila lusambulu elu : “ Mfumu , ngeye zeyi mintima mia bantu babonsono , wutusonga nani ngeye solele mu babakala baba babole
44001025	mu baka fulu kia Yuda mu salu kiaki kia kintumwa kikakatukidi mu kwenda ku fulu kikafweni kala . ”
44001026	Buna bawu bata wadi mu sola wumosi mu bawu bole . Wadi diabwila Matiasi , yandi wakudukulwa mu kabu dia zintumwa kumi ye yimosi .
44002001	Lumbu kia nkembo wa Pantekoti
44002002	A nabiu , ku zulu kwatuka mazu bonso kitembo kiangolo kiavevumuka , ye kiafuluza nzo yamvimba yibavwanda .
44002003	Buna tudimi twafwanana ye minlaku mia tiya twabamonikina , twawu twavambana ye twabwa lumosi lumosi va konso ka muntu mu bawu .
44002004	Bawu babo bafuluka mu Mpeve ya Nlongo ye babantika vova mu ndinga zanzenza bonso bwabavana Mpeve mu vova .
44002005	Ku Yelusalemi kwa vwanda Bayudayo , babakala bavuminanga Nzambi batuka mu nsi zazonsono mu nza .
44002006	Bawu bu bawa mazu momo , bayonzama babingi . Bawu batoma yitukwa , kadi konso muntu wawa minkwikizi miavova mu ndinga ya yandi kibeni .
44002007	Bawu bamona ngitukulu beni ye basika diambu diodio , bavova : “ Bantu baba beti vova kabena babonsono bisi zunga kia Ngalili ko e ?
44002008	Kansi bwe dienina vo muntu muntu mu beto weti kubawila mu nding'andi yambutukil'e ?
44002009	Mu beto mwena bisi Palatia , Media , Elami ; bavwandanga ku Mesopotamia , ku Yuda ye ku nsi ya Kapadokia , bisi Pinto ye bisi zunga kia Asia .
44002010	Bisi Filingia , bisi Pamfiliya , bisi Ngipiti ye bisi zunga kia Kilene mu nsi ya Libia ; kwena bantu batukidi ku mbanz'a Loma ,
44002011	Bayudayo ye bawu bakota mu nsambudulu ya Bayudayo , bisi Kelete ye bisi Alabia , kansi mpeleko diodio beto babonsono , tweti kubawa bawu beti vova mu ndinga zeto zambutukila , mavanga mamanene ma Nzambi ! ”
44002012	Bawu babonsono batoma mona ngitukulu , babwa mu mvindumuka ; bawu bayuvasana : “ Nki a diambu diadi e ? ”
44002013	Kansi bankaka basevisila minkwikizi , bakamba : “ Bawu batomene kolwa vinu diana doo . ”
44002014	Buna Petelo watelama ye zintumwa kumi ye yimosi , zankaka , yandi wabantika vova mu ndinga yazanguka kwa ndonga ya bantu : “ Beno lu Bayudayo , ye beno babonsono luvwandanga mu mbanz'a Yelusalemi , luzaya diadi ye lutoma wa diambu dingina kulutela .
44002015	Babakala baba kabena bakolo ko bonso bulweti yindula kadi twakinu kwandi mu lokula kia vwa mu nsiuka .
44002016	Kansi mama mabwidi i mambu makamba mbikudi Yoweli :
44002017	Nzambi wakamba : ‘ Tala mambu mana kala mu lumbu biansuka : Mono ngina mwangisa Mpeve ami va bantu babonsono ; bana beno bababakala ye babakento bana bikula , zintwenia zeno zina mona mona-meso ye zimbuta zeno za bantu zina lotwa zindozi .
44002018	Inga , mono ngina mwangisa Mpeve ami va bisadi bieno biababakala ye biabakento mu bilumbu bina , ye bawu bana bikula .
44002019	Mono ngina vanga mambu mangitukulu mu zulu ye bidimbu mu nsi va ntoto : menga , tiya ye matuti ma mwisi bina kala ,
44002020	ntangu yina kituka tombe , ye ngonda yambwaki bonso menga , tekila lumbu kia Mfumu kiza , lumbu kiakinene ye kiankembo .
44002021	Buna konso muntu wuna bokila nkumbu ya Mfumu ( mu baka lusadusu ) yandi wuna vuluswa
44002022	“ Lu bantu ba Isaeli , luwa mambu ma ngina kulutela : Yesu mwisi Nazaleti
44002023	Muntu wawu wakuluyekudulwa bonso bwena nzengolo ya baka Nzambi ye lukanu lukakisila . Beno lwamvonda bu lwankomisa va kulunsi mu moko ma bankwa masumu
44002024	Kansi Nzambi wakumfulukisa , yandi wakunkatula mu kwama kwa lufwa , kadi ka bulendakane ko vo lufwa lwansimbidila ku nsi a lulendo lwandi
44002025	Kadi Davidi wakamba mu diambu diandi : ‘ Mono yakele monanga Mfumu vantadisi ami ntangu zazonsono , yandi wena va ndambu ami mpasi vo muntu kalendi kundikuna ko .
44002026	I diawu ntim'ami wena wafuluka mu kiese ye mpova zami zena zafuluka mu kiese ; ye nkutu nitu yayi yamfwilu , yina vunda mu vuvu ,
44002027	kadi ngeye kuna kungiambula mvimba mu nsi a bafwa ko , ye ngeye kuna tala ko vo mono kisadi kiaku kiakwikama yabola mu ndiamu .
44002028	Ngeye wansonga nzila zitwalanga ku moyo wakedika . Ngeye wuna kumfuluza mu kiese kadi ngeye wena yami
44002029	“ Lu zimpangi , bwena kwandi luve mu toma kulutela mu kia kiakionsono mu diambu dia Davidi , se dia kanda
44002030	Kansi yandi wakala mbikudi , ye wazaya nsilulu ya kunsila Nzambi . Nzambi bu kadia ndefi mu tula ntinu wumosi mu ntekololo andi bonso bu kakala
44002031	Yandi wakimwena mana vanga Nzambi , buna yandi wavovila mfulukulu a Mesiya , wata : ‘ Yandi kayambulwa mu nsi a bafwa ko ye nitu andi kayabola ko . ’
44002032	Nzambi wafulukisa Yesu , yandi wungieti vovila ye beto babonsono twenina dio zimbangi .
44002033	Yandi wazangulwa va lubakala lwa Nzambi
44002034	Kadi Davidi katombuka yandi kibeni kuna zulu ko , kansi yandi wakamba : ‘ Mfumu Nzambi watela kwa Mfumu ami : Vwanda vava va lubakala lwami ,
44002035	nate ye bu mbeni tula mintantu miaku bonso tensokolo bia malu ku nsi a tambi biaku
44002036	“ Buna bika nkangu wamvimba wa Isaeli watoma zaya vo Yesu ndiewu wulwakoma va kulunsi , Nzambi wantula Mfumu ye Mesiya ! ”
44002037	Bawu bu bawa mambu momo , mintima miawu miatoma lwala . Bawu bayuvula kwa Petelo ye kwa zintumwa zankaka : “ Lu zimpangi , nki tufweti s'e ? ”
44002038	Petelo wabavutudila : “ Sobeno nkadulu
44002039	Kadi nsilulu ya Nzambi yasilwa kwa beno ye kwa bana beno , ye kwa bobo babonsono bena kwanda , bobo babo Mfumu Nzambi eto bakana bokila . ”
44002040	Petelo wabatela mambu mamingi mu kubalwakisa va tezo kia tambudila ye mu kubasiamisa , yandi wakamba : “ Lukitabila mu mpasi zina bwila mbandu yayi yambi . ”
44002041	Bantu batambula mambu ma Petelo babotukwa . Lumbu kina tezo kia bantu mafunda matatu bakudukulwa mu kabu dia minkwikisi .
44002042	Bawu batatamana dimba malongi ma zintumwa , kala mu kintwadi kia kimpangi , dia mu kintwadi
44002043	Bantu babonsono bamona wonga kadi zintumwa zavanga mambu mamingi mangitukulu ye bimangu biabingi .
44002044	Minkwikizi miamionsono miakala mu kintwadi ye babunda biabionsono bibavwa vakimosi
44002045	Bawu bateka mvwilu zawu ye bima biawu ye bakabula mbongo zabakama kwa babonsono , bonso bwakala nsatu za muntu muntu .
44002046	Bawu bakala kutakananga babonsono ku nzo yanlongo konso lumbu . Ye bawu bakala dianga mu kintwadi mu zinzo zawu ; bawu badia mu kiese ye mu luyinunu lwa ntima .
44002047	Bawu bazitisa Nzambi ye bantu babonsono bakubazola . Konso lumbu , Mfumu wakudikila mu kabu diawu bantu bavuluswa .
44003001	Lumbu kimosi ku nima midi , Petelo ye Yowani batombuka ku nzo yanlongo mu sambila mu lokula kiantatu .
44003002	Lukufi ye mwelo wa nzo yanlongo , wabikwa : “ Mwelo Wantoko , ” vakala bakala diakala koka tuka kabutukila . Konso lumbu bakala kunnatanga ye kunntulanga vana , mpasi vo yandi lenda lomba mbongo kwa babo bakala kotanga mu nzo yanlongo .
44003003	Yandi bu kamoma Petelo ye Yowani bazola kota muna , yandi wabalomba mbongo .
44003004	Petelo ye Yowani bakunsungimina ye Petelo wantela : “ Wututala . ”
44003005	Bakala diodio watoma kubatala kadi yandi wavingila mu baka kima kwa bawu .
44003006	Buna Petelo wantela : “ Kiena ye mbongo evo wola ko kansi kiena yami ngieti kio kuvana mu nkumbu a Yesu Klisto mwisi Nazaleti , telama ye diata ! ”
44003007	Mboki Petelo wansimba mu koko kwalubakala ye wantedimisa . Vana vawu bitambi ye malu mandi biasiama ;
44003008	muntu wowo wadumuka ye watelama , mboki wabantika diata . Mboki , yandi ye zintumwa bakota mu nzo yanlongo , wadiata , wadumuzuka ye wazitisa Nzambi .
44003009	Bantu babonsono bammona bu kadiata ye bu kasika Nzambi .
44003010	Bawu bu babakula vo i yandi wakala vwandanga va Mwelo Wantoko wa nzo yanlongo mu lomba mbongo , bawu batoma yitukwa ye bamona wonga mu mambu momo makunlwakila .
44003011	Budiena vo muntu wowo kasisa Petelo ye Yowani ko , buna bantu babonsono batoma yitukwa ye balundumuna kwa bawu mu nsampa wabokudulwa : “ nsamp'a Solomo
44003012	Petelo bu kamona bo , yandi wavova mambu mama kwa bantu : “ Lu bisi Isaeli , bila nki lweti yitukwa mu diodio ? Bila nki lweti mana kututadila bonso vo i beto tudiatisi muntu wawu mu lulendo lwa beto kibeni , evo mu diambu dia vumi kieto kia Nzambi e ?
44003013	Nzambi ya Abalahami , Isaki ye Yakobi , Nzambi ya bankaka zeto
44003014	Kansi beno lwankadila nkalu yandi wakala wanlongo ye walunungu , ye lwaluta zola lomba kwa Pilatu kakuluyambudila mvondi kimpwanza
44003015	I bobo , beno lwavondisa Mfumu a moyo wakedika . Kansi Nzambi wakumfulukisa ye beto twenina dio zimbangi .
44003016	I lulendo lwa nkumbu a Yesu , ye minu mu nkumbu yoyo
44003017	“ Ye bwabu , lu zimpangi zami , ntomene zaya kwami vo beno ye bakuluntu beno lwavanga bo kwa Yesu mu kondwa kwa zaya .
44003018	Kansi i buna Nzambi kalungisa mambu makasamuna mu mimbikudi vo : ‘ Mesiy'andi fweti mona mpasi
44003019	Buna lusoba nkadulu eno
44003020	Ye Mfumu wuna kuluvana ntangu yambote ye yandi si kafidisa Yesu , Mesiya kwa beno wukakisodila mu diambu dieno .
44003021	Bwabu Yesu Klisto fweti kala ku zulu nate ye ntangu yina kitulwa mamonsono mamoona bu yilweki bonso Nzambi bu kasamuna bo tuka ntama mu mimbikudi miandi mianlongo .
44003022	Kadi Mose wakamba : ‘ Mfumu Nzambi eno wuna kulufidisila mbikudi wumosi wuna kala bonso mono
44003023	Konso muntu wuna lembwa wila mambu ma mbikudi wowo , wuna katulwa mu bantu ba Nzambi ye wuna vondwa
44003024	Mimbikudi miamionsono , tuka Samweli ye mialanda , basamuna mpe lumbu biabi .
44003025	Nsilulu yasa Nzambi mu mimbikudi yena yeno ye beno lwena ntwadi mu luwawanu lwavanga Nzambi ye zinkaka zeno , yandi bu katela kwa Abalahami vo : ‘ Mu nkun'aku , mono ngina sakumuna makanda mamonsono ma bantu mu nza
44003026	I buna , Nzambi wasola ye wateka fidisa kisadi kiandi kwa beno mu kulusakumuna bu kakatudi wumosi wumosi mu beno mu masumu . ”
44004001	Petelo ye Yowani bu bakala vovanga kwa bantu , nganga za Nzambi
44004002	Bawu ka bayangalala ko zintumwa zazole bu zalonga vo Yesu wafuluka , diodio diasonga vo bantu bafwa balenda fuluka .
44004003	Buna bawu bakanga zintumwa zozo ye bakubatula mu boloko nate ye lumbu kialanda kadi nkokila yakibwila .
44004004	Babingi mu bawu bawa mambu masamunwa , bakwikila ye ntalu ya minkwikizi yalwaka tezo kia mafunda matanu ma babakala .
44004005	Mu lumbu kialanda , bakuluntu ba Bayudayo , bangudi za bantu ye minlongi mia minsiku bakutakana ku Yelusalemi .
44004006	Kuna kwakala Ana i nkuluntu a nganga za Nzambi , Kayafa , Yowani , Alekisandele ye babonsono bisi nzo ya nkuluntu a nganga za Nzambi .
44004007	Batwala zintumwa vantadisi awu ye bakubayuvula : “ Mu lulendo evo mu nkumbu ya nani luvangidi diambu diodio ? ”
44004008	Buna Petelo wafuluka mu Mpeve ya Nlongo , wakamba : “ Lubakuluntu ye bangudi za bantu ,
44004009	budiena vo beno lweti kutuyuvula lumbu kiaki mu diambu dia diambote divengo kwa muntu wakoka ye bu beti kutuyuvula keti bwe muntu wowo kaniakusu ,
44004010	bika beno babonsono lwazaya dio , ye bika bantu babo ba Isaeli bazaya dio : i mu lulendo lwa nkumbu a Yesu Klisto mwisi Nazaleti , muntu wawu telamene wa mavimpi vantadisi eno . Yesu i yandi wulwakoma va kulunsi ye i yandi Nzambi kafulukisa tuka mu bafwa .
44004011	Yesu i yandi Masonukwa ma Nzambi matelanga vo : ‘ Tadi dialosa bantu batunganga diayikidi tadi dilutidi mfunu mu konko kia nzo
44004012	Mu yandi kaka tulenda vulusulwa , kadi mu nza yamvimba kakwena muntu wankaka ko Nzambi wukavana kwa bantu , mpasi vo mu yandi bawu balenda vuluswa . ”
44004013	Biela bia tukutukunu biatoma yitukwa , bawu bu bamona lukwikulu lwa Petelo ye Yowani kadi bawu bazaya vo zintumwa ka zalonguka ko ye bantu bampamba kwandi bena . Bawu babakula vo i bawu bakala kwenda kadingi ye Yesu .
44004014	Kansi biela bia tukutukunu bu bamona mpe muntu waniakuswa telamane va ndambu a zintumwa , bawu kabakala ye diambu dibalenda vutula ko .
44004015	Buna bawu babatuma bavayika mu suku dia tukutukunu lwa bakuluntu mboki bakuluntu babantika yuvasana :
44004016	“ Nki tuna sa kwa bantu baba ? Kadi bantu babonsono bisi mbanz'a Yelusalemi batomene zaya vo kimangu kiokio kiangitukulu , i bawu bavengi kio ye beto ka tulendi dio kadila nkalu ko .
44004017	Kansi mpasi vo nsamu wawu walembwa toma mwangana kwa bantu , tubakanikineno mu kubavumisa mu lembwa vovila diaka nkumbu a Yesu . ”
44004018	Buna bawu bakubabokila ye bakubakanikina nadede mu lembwa vovila ye longila mu nkumbu a Yesu .
44004019	Kansi Petelo ye Yowani bavutula : “ Luzenga dio beno kibeni ; nki kiena kiambote kwa Nzambi i mu tumama kwa beno evo mu tumama kwa Nzambi e ?
44004020	Kadi beto katulendi lembwa vovila matwamweni ye matwawilu ko . ”
44004021	Biela bia tukutukunu bakubavumisa diaka , mboki bakubayambula . Bawu kabamona bila mu kubavana tumbu ko , buna bantu babonsono bazitisa Nzambi mu momo mavangama .
44004022	Muntu wowo waniakuswa mu kimangu wakala mimvu luta makumaya .
44004023	Bu bamana yambulwa kaka , Petelo ye Yowani bayenda kwa bayawu ye bakubatela mambu mamo mabatela bakuluntu ba nganga za Nzambi ye bangudi za bantu .
44004024	Minkwikizi bu bamana wa mambu mono , bawu babundana mu lusambulu lumosi , bavova kwa Nzambi vakimosi : “ Mfumu , i ngeye wavanga zulu , ntoto , mbu ye biabionsono biena muna .
44004025	I ngeye , mu Mpeve ya Nlongo , wakamba mu nnwa wa nkulu eto Davidi , kisadi kiaku , vo : ‘ Bila nki bantu balembolo Bayudayo bena ntima tiya tiya ye ntela ntela , Bila nki makanda ma bantu makubika makani mampamba ?
44004026	Mintinu mia va ntoto miatelama mu nwana ye zimfumu babundana mu nwanisa Mfumu ye Mesiy'andi
44004027	Kadi , i mu kedika , Elode ye Pontio Pilatu babundana mu mbanza yayi , ye balembolo Bayudayo , ye makanda ma Isaeli mu nwanisa Yesu , Mesiya , kisadi kiaku kianlongo kiwasola
44004028	Bawu babundana mu lungisa momo mawakitezila mu lulendo ye mu luzolo lwaku .
44004029	Ye bwabu , Mfumu , tala mvumusunu zawu ye vana kibakala kiakionsono kwa bisadi biaku mu samuna mambu maku .
44004030	Lambula koko kwaku mu niakisa , bika bidimbu ye bimangu biavangama mu nkumbu a Yesu , kisadi kiaku kianlongo . ”
44004031	Bu bamana sambila , fulu kibakala kianikuka . Bawu babonsono bafuluka kwa Mpeve ya Nlongo ye babantika samuna Masonukwa ma Nzambi mu kibakala .
44004032	Kabu dia minkwikizi diakala diabundana nadede mu ntima miawu ye mu mabanza mawu . Ka wumosi nkutu ko mu bawu wakamba vo mvwilu zandi za yandi mosi , kansi biabio bibavwa biakala biantwadi kwa bawu
44004033	Mu lulendo lwalo , zintumwa zata kimbangi mu mfulukulu a Mfumu Yesu ye Nzambi watoma kubasakumuna bawu babonsono .
44004034	Ka muntu mu bawu ko wakondwa kikavwa mfunu . Kadi babonsono bakala ye zimpatu evo zinzo bateka bio , banata bongo zibatekila bima ,
44004035	ye bavana zo kwa zintumwa , ye mbongo zakabulwa kwa konso muntu bonso bwakala nsatu za muntu muntu .
44004036	Bonso Yosefi , i nlevita , wabutwa ku sanga kia Kipelo , i yandi zintumwa babika Banaba ( mbangudulu vo : “ Nkindisi , ” )
44004037	wateka mpatu , wanata mbongo ye wavana zo kwa zintumwa .
44005001	Kansi muntu wumosi wabikwa Anania ye nkento andi Safila bawizana mu teka mpatu awu .
44005002	Anania wakatula ndambu a mbongo zikalunda za yandi mosi ye ndambu yasala wanata yo kwa zintumwa . Nkento andi watambudila mambu momo mamo .
44005003	Buna Petelo wantela : “ Anania , bwe yambudidi ntim'aku kwa Satana
44005004	Tekila ngeye wateka mpatu yoyo , yawu yikele yaku , ye bu meni yo teka , mbongo za ngeye kibeni zikele , mbe ? Buna bwe kwandi zengele mu ntim'aku mu vanga diambu diampila yoyo e ? Kuvunini bantu ko kansi Nzambi vunini . ”
44005005	Anania bu kawa mambu momo , yandi wabwa ye wafwa . Ye bantu babonsono bawa mo , bamona wonga wawingi .
44005006	Matoko mayiza , mazinga nitu andi va nlele , manata yo ye mayenda yo zika .
44005007	Tezo kia bilokula bitatu bialuta , nkento wa Anania wakota , yandi kazaya mambu mabwa ko .
44005008	Petelo wanyuvula : “ Wuntela , nga i mu ntalu yoyo lwatekele mpatu'eno ? ” Nkento wavutula : “ Inga , i mu ntalu yoyo . ”
44005009	Buna Petelo wantela : “ Bila nki luwizane mu tonta Mpeve ya Mfumu . Tala , bantu bazikidi bakala diaku beka va mwelo , bawu si bakunata mpe . ”
44005010	Vana fulu nkento wowo wabwa va malu ma zintumwa ye wafwa . Matoko makota ye mambwana wafwa ; mannata ye mannzika va ndambu a bakala diandi .
44005011	Dibundu diadio ye babonsono bawa mambu momo bamona wonga wawingi .
44005012	Zintumwa zavanga bimangu ye mambu mangitukulu mamingi vakati kwa bantu . Minkwikizi miakala kalanga kintwadi mu Nsamp'a Solomo
44005013	Ka muntu wankaka ko wakabuka ntima mu bundama yawu , mpeleko bantu batoma kubasika .
44005014	Bantu babingi ye babingi beni bakwikila mu Mfumu , ye bakulama mu kabu diawu .
44005015	Ye bantu babantika nata zimbevo mu zibala-bala mpasi vo Petelo bu keti luta , kini kiandi kiabaka kana wumosi mu bawu .
44005016	Bantu babingi batuka mu zimbanza zazungidila Yelusalemi , bayiza ye banata zimbevo ye bantu bakwamuswa kwa mpeve zambi , ye bawu babonsono baniakuswa .
44005017	Buna nkuluntu a nganga za Nzambi ye bayandi babonsono , i sa vo Basaduki , bamwena zintumwa maketo beni ; buna bawu bazenga mu vanga diambu .
44005018	Bawu bakanga zintumwa ye bakubatula mu boloko dia bantu babonsono .
44005019	Kansi mu kati kwa mpimpa , mbasi ya Mfumu ya zibula bielo bia boloko , yavayikisa zintumwa ye yabatela :
44005020	“ Lwenda mu nzo yanlongo , ye lusamuna mambu mamonsono matadidi moyo wamoona . ”
44005021	Zintumwa zatumamana mambu momo , ye bu kwakia mu nsiuka nsiuka , bawu bakota mu nzo yanlongo ye babantika longa . Nkuluntu a nganga za Nzambi ye bantu bakala yandi bakutikisa bangudi za bantu babo ba Bayudayo mu lukutukunu lwa bakuluntu . Mboki batuma bantu benda babaka zintumwa ku boloko .
44005022	Kansi minkengi mia nzo yanlongo bu mialwaka ku boloko , bawu ka babamona muna ko . Bawu bavutuka ku lukutukunu lwa bakuluntu ye basonga nsamu :
44005023	“ Beto tubweni boloko diatoma kangama mu nsabi , ye minkengi mia boloko mikele va fulu biawu . Kansi bu tuzibudi , ka tumweni mo muntu ko . ”
44005024	Mfumu a minkengi mia nzo yanlongo ye bakuluntu ba nganga za Nzambi bu bawa mambu momo , mayindu mawu masuka mu bonso bwavidila zintumwa ; ye bakiyuvusa nki a mambu mana kala .
44005025	Mboki muntu wumosi wayiza kubatela : “ Tala ! Bantu balwatudidi mu boloko bena mu nzo yanlongo ye beti longa nkangu . ”
44005026	Buna mfumu a minkengi mia nzo yanlongo ye bantu bandi bayenda kubalanda mu malembe , kadi bamona wonga vo bantu balenda kubazuba matadi .
44005027	Bu bamana kubabaka , bakubatwala vantadisi a bakuluntu , ye nkuluntu a nganga za Nzambi wabayuvula :
44005028	“ Beto twatoma kulukanikina mu longila mu nkumbu ya muntu wowo , kansi tala bu luvengi : beno lumeni mwangisa malongi meno mu mbanza yayo ya Yelusalemi ye luzolele kamba vo beto twamvondisa
44005029	Petelo ye minlonguki miankaka bavutula : “ Beto tufweti tumama kwa Nzambi kansi ka kwa bantu ko .
44005030	Nzambi a zinkaka zeto wafulukisa Yesu ndiena wulwavondisa bu lwankoma va kulunsi .
44005031	Nzambi wanzangula va lubakala lwandi
44005032	Beto ye Mpeve ya Nlongo yavana Nzambi kwa bawu bakuntumamananga , twena zimbangi mu mambu momo . ”
44005033	Biela bia lukutukunu lwa bakuluntu bu bawa mambu momo , bawu batoma fwema ye bazola vondisa nkutu zintumwa .
44005034	Kansi mfalisi wumosi mu bawu nkumbu andi Ngamalieli
44005035	Mboki wakamba kwa bawu bakala mu lukutukunu : “ Lubantu ba Isaeli lukeba mu momo maluzolele vanga mu bantu baba .
44005036	Kadi ka ntama beni ko Tewuda watelama , wakisonga vo yandi i muntu wawunene ; tezo kia babakala nkama ya bakunlanda . Kansi yandi wavondwa ye babo bakala kwenda kunlandingi bamwangana , ye dibundu diafwa .
44005037	Landila Tewuda , Yuda mwisi zunga kia Ngalili watelama , mu ntangu yatangwa bantu , yandi wanatumuna bantu babingi ku nim'andi . Kansi yandi mpe wavondwa ye babo bakala kwenda kunlandingi bamwanguswa .
44005038	Bwabu mono ngieti dio kulutela : ka lukubalandi diaka ko , lubayambula benda kwawu . Kadi vo kisalu kiawu ye mavanga mawu bitukanga kwa bantu , biawu bina fuka .
44005039	Kansi vo biawu bitukanga kwa Nzambi , kalulendi bio fwasa ko . Lukeba si lwanwanisa Nzambi . ” Biela bia lukutukunu lwa bakuluntu batambudila mabanza ma Ngamalieli .
44005040	Bawu babokidisa zintumwa , bakubazubisa sikoti , ye babakanikina mu vovila nkumbu a Yesu mboki bakubayambula .
44005041	Zintumwa zakatuka mu lukutukunu lwa bakuluntu , bawu batoma yangalala kadi Nzambi wabamona bafwana mu kwamuswa mu diambu dia nkumbu a Yesu .
44005042	Ye konso lumbu , mu nzo yanlongo ye mu zinzo zawu , bawu batatamana longa ye samuna Nsamu Wambote mu Yesu , Mesiya .
44006001	Ntalu ya minlonguki bu yakulama , mu lumbu bina Bayudayo bavovanga kingelekia bavungutila Bayudayo bakisi nsi . Bawu bakamba vo lumbu kalumbu mafwola mawu ka mayindulwa ko mu ntangu yakala kabulwanga madia
44006002	Buna zintumwa kumi ye zole bakutikisa minlonguki miamionsono ye bakubatela : “ Ka bufweni ko vo beto twayambula mu longa Masonukwa ma Nzambi ye twakipa mambu mankabulu a madia ku meza
44006003	I diawu , bampangi , soleno babakala nsambwadi mu beno babo bena ye kimbangi kiambote , bobo bena bafuluzwa mu Mpeve ya Nlongo ye mu ndwenga . Tuna kubavana salu kiokio .
44006004	Ye beto tuna tatamana mu sambila ye mu longa Masonukwa ma Nzambi . ”
44006005	Kabu diadionsono diatambudila mambu momo . Buna bawu basola Tieni , i bakala dia minu kia ngitukulu ye diafuluka kwa Mpeve ya Nlongo , basola mpe Filipo , Pokolo , Nikanola , Timoni , Palimena ye Nikola , i mwisi Antiokia wakota mu lusambulu lwa Bayudayo .
44006006	Bawu babatwala kwa zintumwa ; zintumwa zasambila ye zababieka .
44006007	Masonukwa ma Nzambi maluta mwangana . Ntalu a minlonguki ku Yelusalemi yatoma kulama ye nganga za Nzambi zazingi zatambudila Nsamu Wambote
44006008	Tieni wakala ye minu kiangitukulu ye lendo , wavanga mambu mangitukulu ye bimangu vakati kwa bantu .
44006009	Bantu bankaka ba nzo a tukutukunu babikwa : “ Minanga miayambulwa
44006010	Kansi bawu kabanlenda ko , kadi yandi wavova mu ndwenga zamvana Mpeve ya Nlongo .
44006011	Buna bawu bafuta mbongo kwa bantu mpasi vo bakamba vo : “ Beto tuwilu yandi bu kakele tiaka Mose ye Nzambi . ”
44006012	Bawu banangumuna nkangu , bangudi za bantu ye minlongi mia minsiku . Mboki bawu bayenda kwa Tieni , bankanga mu kingolo ye bantwala ku lukutukunu lwa bakuluntu .
44006013	Bawu batwala mpe zimbangi zaluvunu zakamba vo : “ Muntu wawu weti tatamana mu tiaka nzo eto yanlongo ye minsiku mia Mose !
44006014	Beto twawilu yandi bu katele vo Yesu , muntu wowo mwisi Nazaleti , wuna tulula nzo yayi yanlongo ye wuna soba bifu biatusisila Mose . ”
44006015	Babonsono bakala mu lukutukunu lolo bansungamana ye bamona vo zidi kiandi kiafwanana ye zidi kia mbasi .
44007001	Nkuluntu a nganga za Nzambi wayuvula kwa Tieni vo : “ Nga mambu momo mena makedik'e ? ”
44007002	Tieni vo : “ Bampangi ye mase ! Ludimba ! Nzambi ankembo wamonika kwa nkak'eto Abalahami bu kakala ku Mesopotamia , tekila kenda kavwanda ku Halani .
44007003	Mboki yandi wantela : ‘ Katuka mu nsi aku ye sisa bisi kanda diaku , wenda mu nsi yingina kusonga . ’
44007004	Buna Abalahami wakatuka mu nsi ya Bakaladeya ye wayenda vwanda ku nsi ya Halani . Mboki se diandi bu kamana fwa , Nzambi wantwala ku nsi yilwena bwabu .
44007005	Kuna Nzambi kamvana widi kima kimosi ko , kani nkutu fulu kikalenda telama . Kansi Nzambi wansila mu kumvana nsi yoyo , ye ku nim'andi , ntekololo andi yina yo vwa . Mpeleko mu ntangu yoyo Abalahami kakala ye mwana ko .
44007006	Nzambi wantela ebu : ‘ Ntekololo aku yina vwanda ku nsi yanzenza . Kuna bawu bana kituka minanga ye bana kwamuswa mu mimvu nkama ya . ’
44007007	Kansi Nzambi wankamba : ‘ Mono ngina fundisa kanda diodio dina kubakitula minanga . Mboki bawu bana mo katuka ye bana kunsambidila va fulu kiaki
44007008	“ Nzambi wavanga Luwawanu ye Abalahami , dimbu kia luwawanu lolo i nzengolo a sutu . I diawu Abalahami wazenga sutu dia mwan'andi Isaki landila lumingu lumosi lwa mbutuk'andi , Isaki wavanga bumosi kwa Yakobi , ye Yakobi kwa zinkaka za makanda kumi ye mole
44007009	“ Zimfumu za makanda zamwena Yosefi maketo , bawu banteka ku Ngipiti mu kala nanga kansi Nzambi wakala yandi .
44007010	Yandi wantabila mu mpasi zandi zazo . Yandi wasa vo Yosefi kamonika wambote ye wandwenga bu katelama vantadisi a Falao , ntinu a nsi ya Ngipiti . Falao watula Yosefi nyadi a nsi ya Ngipiti ye nyadi a nzo yamvimba ya ntinu .
44007011	“ Mboki malema mayiza mu nsi ya Ngipiti ye mu nsi zazonsono za Kanana . Mpasi zangolo zakala , ye zinkaka zeto ka babaka kiandia ko .
44007012	Yakobi bu kawa vo nginga za ble zakala ku Ngipiti , yandi wafidisa zinkaka zeto kuna nkumbu yantete .
44007013	Nkumbu yanzole yibayenda kuna , Yosefi wakizayikisa kwa zimpangi zandi , buna Falao wazaya nzo yatuka Yosefi
44007014	Buna Yosefi watuma benda balanda se diandi Yakobi ye nzo andi yayonsono , bawu bakala bantu lusambodia ye tanu .
44007015	Yakobi wayenda ku Ngipiti , yandi wafwila kuna , zinkaka zeto mpe i kuna bafwila .
44007016	Nitu zawu zanatwa ku Sikemi , zazikwa mu ndiamu yasumba Abalahami mu mbongo kwa bana ba Hamoli ku Sikemi
44007017	“ Ntangu Nzambi yikafweti lungisa nsilulu andi yikasila kwa Abalahami bu yafinama , bantu beto bakulama ye bakituka babingi ku Ngipiti .
44007018	Mboki ntinu wankaka wowo walembwa zaya Yosefi wabantika yala ku Ngipiti .
44007019	Ntinu wowo wapupika bantu beto ye wakwamisa bakulu beto bu kabakomina mu lembwa kipa bana banswa , mpasi vo bafwa
44007020	Mu ntangu yina , Mose wabutuka , mwana wantoko wazolakana kwa Nzambi . Yandi wayundulwa ngonda tatu mu nzo a s'andi
44007021	Mu ntangu yibakunyambula ku mbazi , mwana wankento wa ntinu wambonga ye wanyundula bonso mwan'andi kibeni
44007022	Yandi walongwa nzayilu yayonsono ya bisi Ngipiti , ye yandi wakituka muntu walulendo mu mpova ye mu mavanga .
44007023	“ Mose bu kalungisa mvu makumaya , yandi wazenga mu kwenda tala zimpangi zandi za kanda , Baisaeli .
44007024	Yandi wamona mwisi Ngipiti wakala kwamisanga mwisi kanda dia Isaeli . Yandi wanwanina muntu wakwamuswa buna wavonda mwisi Ngipiti .
44007025	Yandi wabanza vo mpangi zandi zina bakula vo Nzambi wansadila mu kubavulusa . Kansi bawu ka babakula ko .
44007026	Mu lumbu kialanda Mose wabwana bisi Isaeli bole beti nwana . Yandi wazola kubawawasa , wakamba : ‘ Beno ! Kansi beno mbe lu zimpangi , mu diambu dianki lweti vangasana mambi . ’
44007027	Kansi ndiena wabufa mpangi andi wanunguna Mose ye wantela : ‘ Nani wakutudidi mfumu ye mfundisi kwa beto .
44007028	Ngeye zolele kumponda bonso bu wavondele mwisi Ngipiti mazono e ? ’
44007029	Mose bu kawa mambu momo , yandi watina , wayenda vwanda ku nsi ya Mindiani , kuna yandi wabuta bana bole babakala
44007030	“ Landila mimvu makumaya , lukufi ye mongo wa Sinayi ku nsi yankatu , mbasi yamonika kwa Mose mu nlaku mia tiya twa fintiti fialema .
44007031	Mose bu kamona bo yandi watoma yitukwa . Kansi bu kayenda tala , ndinga ya Mfumu yawakana :
44007032	‘ Mono i Nzambi a bakulu baku , Nzambi a Abalahami , a Isaki ye Yakobi . ’ Mose wabantika zakama mu wonga ye kalenda nkutu tala ko .
44007033	Buna Mfumu wantela : ‘ Vula nsampatu zaku kadi fulu kiwena i ntoto wanlongo
44007034	Mono yatomene mona nkwamusu a bantu bami ku Ngipiti , yawilu bikungu biawu ye mono ngizidi mu kubavulusa . Wiza bwabu mono ngieti kufidisa ku Ngipiti
44007035	“ Mose ndiena bantu Baisaeli wubakadila nkalu bu bakamba vo : ‘ Nani wakutudidi bonso mfumu ye mfundisi e ? ’ Nzambi wamfidisa bonso mfumu ye nkuudi mu lusadusu lwa mbasi yakumonikina mu fintiti .
44007036	Mose i yandi wabavayikisa mu nsi ya Ngipiti bu kavanga bimangu ye mambu mangitukulu mu nsi yoyo , ku mbu wambwaki , ye ku nsi yankatu yandi wavanga bio mimvu makumaya
44007037	I Mose kwandi diaka wakamba kwa bantu Baisaeli vo : ‘ Nzambi wuna kulufidisila mbikudi bonso bukamfidisa , yandi si kakala wumosi mu mpangi zeno
44007038	I Mose wakala ye dibundu dia bantu ba Isaeli bu diakutakana ku nsi yankatu . Yandi wakala kuna ye zinkaka zeto , ye mbasi yavova kwa yandi va Mongo a Sinayi . Yandi watambula mambu ma moyo mu kutusisila mo .
44007039	“ Kansi zinkaka zeto ka bazola kuntumamana ko , ba kuniafuna ye bazola vutuka kwawu ku Ngipiti .
44007040	Buna bawu bakamba kwa Aloni : ‘ Wutukubikila zinzambi zina kututekidila ku ntwala , kadi ka tuzeyi ko nki a diambu dibwidi kwa Mose watuvayikisi mu nsi ya Ngipiti . ’
44007041	Buna bawu bakubika mwana ngombe ye bayoka minkayilu mu diambu dia kiteki kiokio , mboki bawu batoma yangalala mu kima kibakubika
44007042	Nzambi wabateka nima ye wabayambula basambila zimbwetete za zulu , bonso bwasonama mu nkand'a mimbikudi : ‘ Nkangu a Isaeli , mu mimvu makumaya milwakala ku nsi yankatu , nga i kwa mono lwavana bibulu ye minkayilu miankaka e ?
44007043	Beno lwanata nzo yakapu ya nzambi yabikwa Moloki Ye zidi kia Nzambi eno i mbwetete yabikwa Lefani . I biteki biobio bilwakubika mu sambila nzambi zozo . I diawu mono ngina kulufidisa kinkole kuma kwanda vioka Babiloni
44007044	“ Mu nsi yankatu , zinkaka zeto bakala ye nzo yakapu mwakala nkand'a luwawanu . Mose wakubika nzo yoyo bonso Nzambi kantumina yo . Nzambi wantela katanginina yina yikamona .
44007045	Yandi wasisila yo kwa zinkaka zeto balanda ; bawu bakota ye yo , bu batwaduswa kwa Yoswa , mu zinsi za makanda Nzambi makakuma ku ntwal'awu . Yawu yakala kuna nate ye mu ntangu ya Davidi
44007046	Davidi watambula nlemvo kwa Nzambi ya Yakobi , ye wakunlomba mu kuntungila nzo
44007047	Kansi i Solomo wakuntungila nzo
44007048	“ Kansi Nzambi yilutidi zangama kavwandanga mu zinzo zatungwa kwa bantu ko . Bonso butanga mbikudi :
44007049	Mfumu wakamba : ‘ Zulu i kiandu kiami kiakintinu , ntoto i diatulu kia malu mami Nki a mpila nzo beno lulenda kuntungil'e ? Nki a fulu mono ndenda kal'e ?
44007050	Nga ka mono kibeni ko yavanga biobio biabionsono e
44007051	“ Beno lubankwa ntu ngolo , mintima mieno ye matu meno biena biakangama mu lembwa wa Masonukwa ma Nzambi , beno lwena bonso zinkaka zeno ! Ka lutambudilanga Mpeve ya Nlongo ko !
44007052	Nki a mpila mimbikudi zinkaka zeno balembwa zom'e ? Bawu bavonda babo basamuna ngizulu ya Ndiena wumosi kaka wena nkadulu yambote , i yandi wulwayekula ye wulwavonda
44007053	Beno lwatambula minsiku mia Nzambi kwa zimbasi
44007054	Biela bia lukutukunu lwa bakuluntu bu bawa mambu momo bafwema ye bakwetisa meno mu nganzi mu diambu dia Tieni .
44007055	Kansi Tieni , wafuluka kwa Mpeve ya Nlongo watala ku zulu ye wamona nkembo wa Nzambi ye Yesu watelama va lubakala lwa Nzambi .
44007056	Yandi wakamba : “ Tala mono mbweni zulu dizibukidi ye Mwan'a muntu watelama va lubakala lwa Nzambi . ”
44007057	Bawu baboka mu ngolo ye bakaka matu mawu . Bawu babonsono bambwila vakimosi ,
44007058	bantwala ku mbazi a mbanza ye babantika kunzuba matadi mu kumvonda . Zimbangi zavana binkuti biawu kwa toko dimosi diabikwa Sawuli mpasi kakeba bio .
44007059	Bu bakala kunzubanga matadi , Tieni wasambila bonso ebu : “ Mfumu Yesu , tambula Mpeve ami ! ”
44007060	Mboki yandi wafukama ye waboka mu ngolo : “ Mfumu wubayambudila sumu diadi
44008001	Sawuli watambudila mpondolo ya Tieni Mu lumbu kiokio kaka , Dibundu dia Yelusalemi diazomwa mu ngolo . Minkwikizi miamionsono miamwangana mu bizunga bia Yuda ye Samaliya , kansi ka zintumwa ko .
44008002	Babakala bavumina Nzambi bazika Tieni ye batoma dila mu mfwilu andi .
44008003	Kansi Sawuli yandi wasa ngolo mu vonda Dibundu , wakota mu nzo ka nzo , wanatumuna babakala ye bakento ye wabakangisa mu boloko
44008004	Bawu bamwanguswa basamuna mambu ma Nsamu Wambote kwakonsono ku bayenda .
44008005	Filipo wayenda ku mbanza yayinene
44008006	Makabu matoma dimba mu kintwadi mambu makala kambanga Filipo , bu bawa ye bu bamona bimangu bikakala vanganga .
44008007	Mpeve zasumuka zavayika mu bantu babingi , zawu zaboka mu ngolo bu zavayika , bantu bazelangana nitu ye batembilanga baniakuswa mpe .
44008008	Buna kiese kiakingi kiakala mu mbanza yoyo .
44008009	Mu mbanza yina mwakikadila bakala dimosi nkumbu andi Simoni yandi wakala sadilanga mpandu ye yandi wakala mwesanga bisi Samaliya ngitukulu . Yandi wakala kukimonanga muntu wawunene ,
44008010	ye babonsono tuka balutidi mu buke nate ye balutidi mu bumbuta bakala toma kundimbanga . Bawu bakala kambanga vo : “ Muntu wawu i lulendo lwa Nzambi , lolo lubabokidilanga : ‘ lulendo lwalunene . ’ ”
44008011	Bawu batoma kundimba kadi tuka ntama yandi wakala kubamwesanga ngitukulu mu makavanga mu mpandu zandi .
44008012	Kansi bu bakwikila mu Nsamu Wambote wabasamunina Filipo mu diambu dia Kimfumu kia Nzambi ye nkumbu a Yesu Klisto , buna babakala ye bakento babotukwa .
44008013	Simoni yandi kibeni mpe wakwikila ye wabotukwa . Yandi wakala ye Filipo ye watoma yitukwa mu mona bimangu biabinene ye mambu mangitukulu makakala vanganga .
44008014	Bantumwa ku Yelusalemi bawa vo bisi Samaliya batambudi Masonukwa ma Nzambi ; buna bafidisa Petelo ye Yowani kwa bawu .
44008015	Bawu bu balwaka , basambidila minkwikizi mpasi vo batambula Mpeve ya Nlongo .
44008016	Kadi Mpeve ya Nlongo kayakiyizila kwa muntu wumosi mu bawu ko ; bawu babotukwa kaka mu nkumbu a Mfumu Yesu .
44008017	Buna Petelo ye Yowani babatensika moko ye bawu batambula Mpeve ya Nlongo .
44008018	Simoni wamona vo Mpeve yavewa kwa minkwikizi bazintumwa bu bakubatensika moko . Buna yandi wavana mbongo kwa Petelo ye Yowani ,
44008019	ye wakamba : “ Mono mpe mvaneno lulendo lolo mpasi vo wonso wungina tensika moko katambula Mpeve ya Nlongo . ”
44008020	Kansi Petelo wamvutudila : “ Bika ngeye ye mbongo zaku lwafwa , kadi ngeye benzi vo nkayilu wa Nzambi wulenda sumbwa mu mbongo !
44008021	Ngeye kwena ye kikunku evo luve mu mambu mama ko , kadi ntim'aku kawena wadedama va meso ma Nzambi ko .
44008022	Buna sisa makani maku mambi ye sambila Mfumu mpasi vo kakulemvukila mu kani diaku diodio vo bulendakana .
44008023	Kadi mbweni vo ngeye wena wafuluka mu mambi mena nasokolo ye wena nkole mu masumu . ”
44008024	Buna Simoni wakamba kwa Petelo ye kwa Yowani : Lunsambidila kwa Mfumu beno kibeni mpasi vo yalembwa bwilwa diambu mu momo malukembi .
44008025	Bu bamana ta kimbangi ye longa Masonukwa ma Nzambi , zintumwa zazole zavutuka ku mbanz'a Yelusalemi . Mu nzila bawu basamuna Nsamu Wambote mu mavata ma zunga kia Samaliya .
44008026	Mbasi yimosi yakamba kwa Filipo vo : “ Telama bwabu , wenda kubanda
44008027	Vana vawu Filipo wayenda . Mu nzila , yandi wamona bakala dimosi diakitulwa kisita , mwisi nsi ya Etiopia , yandi i kisadi kianene wavewa mbebe mu keba mvwilu zantalu za Kandake
44008028	Ye yandi wakala kwiza vutuki ku nzo andi . Yandi wavwanda va kalu diandi , watanga mu nkanda wa mbikudi Yesaya .
44008029	Mpeve ya Nlongo yatela kwa Filipo vo : “ Wenda , pusa va kalu diodio . ”
44008030	Filipo wayenda mu ntinu va kalu diodio , yandi wawa mwisi Etiopia wakala kwenda tangingi “ Bakusi maweti tang'e ? ”
44008031	Yandi vo : “ Bwe ndenda mo bakisila vo muntu keti mo kumbangudila ko ? ” Ye yandi walomba kwa Filipo kamanta mu kalu ye vwanda va ndambu andi .
44008032	Masonukwa ma Nzambi ma katanga i mama : “ Yandi wakala bonso dimeme dianatwa ku fulu ki bavondilanga bibulu ; bonso mwan'a meme wena napi vantadisi a muntu weti kuzenga mika . Yandi kakamba diambu ko .
44008033	Yandi wayinwa ye kanunguswa ko . Nani lenda vova mu ntekololo andi ? Kadi zingu kiandi kiasukuswa va ntoto
44008034	Kisadi kiokio wayuvula Filipo : “ Dodokolo , wuntela : nani mbikudi keti vovila bonso bobo ? Yandi kibeni keti vovila evo muntu wankaka ? ”
44008035	Buna Filipo wabantika vova , ye mu Masonukwa momo ma Nzambi , yandi wasamuna Nsamu Wambote mu Yesu .
44008036	Bu batatamana diata mu nzila , bawu balwaka va fulu kimosi kiakala maza . Buna kisadi kiokio wata : “ Tala maza ! Nki bieti kunkakidila mu botukwa ? ” [
44008037	Filipo wantela : “ Vo kwikidi mu ntim'aku wawonsono , ngeye lenda botukwa . ” Ye bakala diodio diavutula : “ Mono nkwikidi vo Yesu Klisto i Mwan'a Nzambi
44008038	Mboki Filipo wakangisa kalu . Yandi ye kisadi kiokio bakulumuka mu maza , ye Filipo wambotika .
44008039	Bu batombuka mu maza , Mpeve ya Mfumu ya zamuna Filipo . Kisadi kammona diaka ko kansi yandi watatamana nzil'andi mu kiese .
44008040	Filipo bu kamona kaka weka ku mbanz' Azoti
44009001	Mu ntangu yina Sawuli watatamana kala nsatu a kwamisa beni ye vonda minlonguki mia Mfumu . Yandi wayenda kwa nkuluntu a nganga za Nzambi
44009002	ye wanlomba minkanda mu kota mu nzo za tukutukunu za mbanz'a Damasko , mpasi vo , vo yandi mweni bantu , bakento evo babakala , beti tatamana landa nzila ya Mfumu kakubakanga ye kakubatwala ku Yelusalemi .
44009003	Bu kayenda mu nzil'a mbanz'a Damasko , ye bukafinangana ye mbanza , kia kwatuka ku zulu kwakunkienzula kinzungidila mu nabiu .
44009004	Yandi wabwa va ntoto ye wawa ndinga yakuntela : “ Sawuli , Sawuli ! Bila nki wukunzomanga ? ”
44009005	Yandi wayuvula : “ Mfumu , ngeye wunani ? ” Ye ndinga yavutula : “ Mono i Yesu wuwuzomanga .
44009006	Kansi telema , kota mu mbanza ye muna bana kutela mawufweti vanga . ”
44009007	Bantu bayenda ye Sawuli batelama , ka bavova diambu ko . Bawu bawa ndinga kansi kabamona muntu ko .
44009008	Sawuli wavumbuka va nsi , watelama ye wazibula meso kansi kalenda mona kima ko . Bansimba mu koko , bantwala ku Damasko .
44009009	Lumbu bitatu , yandi kalenda mona ko ye mu ntangu yoyo kadia ye kanwa kima ko .
44009010	Ku Damasko kwakala nlonguki wumosi nkumbu andi Anania . Mfumu wakumonikina mu mona-meso ye wantela : “ Anania ! ” Yandi wavutudila : “ Mfumu , mono endu . ”
44009011	Mfumu wantela : “ Wenda mu bala-bala Yasungama bwabu bu tusidi , ye mu nzo ya Yuda yuvula bakala dimosi mwisi Talaso nkumbu andi Sawuli . Yandi weti sambila bwabu ,
44009012	ye mu mona-meso , yandi mweni bakala dimosi nkumbu andi Anania , kotele ye wuntensekele moko mpasi vo yandi lenda mona diaka . ”
44009013	Anania wavutula : “ Mfumu , bantu babingi banzayisi mambu mamo mavengi muntu wawu kwa bantu baku mu mbanz'a Yelusalemi .
44009014	Ye vava , yandi wizidi ye lulendo lumveni bakuluntu ba nganga za Nzambi mu kanga bantu babo beti bombidila nkumbu aku . ”
44009015	Kansi Mfumu wamvutudila : “ Wenda , kadi mono nsolele muntu wawu , ye ngina kunsadila mu zayikisa nkumbu ami kwa makanda mankaka , kwa mintinu miawu ye kwa nkangu a Isaeli .
44009016	Ye mono kibeni ngina kunsonga mambu mamonsono makafweti mwena mpasi mu diambu dia nkumbu ami . ”
44009017	Buna Anania wayenda . Yandi walwaka mu nzo , watensika moko kwa Sawuli ye wantela : “ Sawuli , mpangi ami , mfumu Yesu wakumonekene mu nzila yiwayizidi , i yandi wumfidisi mpasi vo ngeye lenda mona diaka ye wafuluzwa kwa Mpeve ya Nlongo . ”
44009018	Bima bia fwanana ye mabala ntumbu sotuka mu meso mandi , ye yandi walenda diaka mu moma . Yandi watelama ye wabotukwa .
44009019	Mboki yandi wadia ye nitu andi yasiama . Sawuli wavwanda ku Damasko kana lumbu bikwa ye minlonguki miakala kuna .
44009020	Yandi watumbu bantika longa mu nzo za tukutukunu ye kamba vo Yesu i Mwan'a Nzambi .
44009021	Bantu babonsono bawa makavova , bayitukwa ye bayuvula : “ Muntu wawu , ka yandi ko wakele zomanga mu ngolo bantu babombidilanga nkumbu a Yesu ku Yelusalemi e ? Yandi kayizidi kwaku mu lukanu lwa kubakanga ye kubatwala kwa bakuluntu ba nganga za Nzambi ko e ? ”
44009022	Kansi Sawuli waluta longa mu lulendo . Bayudayo bakala ku Damasko ka bazaya diaka dibafweti kumvutudila ko , yandi bu kakala kubabangudilanga vo Yesu i Mesiya .
44009023	Landila bilumbu biabingi , Bayudayo bazenga mu kintwadi mu vonda Sawuli ;
44009024	kansi Sawuli wabakusa lukanu lwawu . Mpimpa ye mwini bawu bakenga mielo mia mbanza mpasi vo bamvonda .
44009025	Kansi mu mpimpa , minlonguki mia Sawuli miambaka ye miamvayikisila mu kitunga ku nim'a bibaka bia lupangu lwa mbanza
44009026	Sawuli bu kalwaka ku Yelusalemi , yandi watonta mu bundana ye minlonguki . Kansi babo bamwena dio wonga , kadi bawu ka bakwikila ko vo yandi wakala nkatika nlonguki .
44009027	Buna Banaba wantambula ye wantwala kwa zintumwa . Banaba wabasonga bonso Sawuli kamwena Mfumu ye kavova kwa yandi mu nzila . Ye yandi wabatela mpe mu nki a mpila kibakala Sawuli kalongila mu nkumbu a Yesu ku Damasko .
44009028	Tuka mu ntangu yoyo Sawuli wazieta yawu mu mbanz'a Yelusalemi ye yandi walonga mu kibakala mu nkumbu a Yesu .
44009029	Yandi wavova mpe kwa Bayudayo bavovanga kingelekia ye wasa yawu mpaka ; kansi bawu bazola kumvonda .
44009030	Zimpangi bu babakusa bo , bawu batwala Sawuli ku mbanz'a Kayisaliya ye bamfidisa ku mbanz'a Talaso .
44009031	Buna Dibundu diakala mu luvuvamu ku zunga kia Yuda , kia Ngalili ye kia Samaliya . Diawu diatungama , diadiata mu vumi kia Nzambi ye dianieka mu lusadusu lwa Mpeve ya Nlongo .
44009032	Petelo bu kazieta mu nsi yamvimba , yandi wayenda mpe kwa minkwikizi miavwanda mu mbanz'a Lidia .
44009033	Yandi wabwana muna muntu wumosi nkumbu andi Ene , yandi walambalala va mfulu mimvu nana , kadi yandi wakala nitu yazelangana .
44009034	Petelo wantela : “ Ene , Yesu Klisto wukuniakisi ! Telama ye kubika mfulu aku . ” Ene ntumbu telama .
44009035	Bantu babo bavwanda mu Lidia ye mu ndimba wa Saloni bamona muntu wowo , ye bawu bakituka minkwikizi mia Mfumu .
44009036	Ku mbanz'a Yope kwakala nkwikizi wumosi wankento , nkumbu andi Tabita . ( Kumbu yoyo yibangudulwanga mu kingelekia “ Doluka ” mpila mosi vo “ Nkayi . ” ) Yandi wakala vanganga mambote mamingi ye wasadisa bamputu .
44009037	Mu ntangu yina , yandi wabakama kimbevo ye wafwa . Bu bamana kunsukula , bantula mu suku dia zulu mu nzo
44009038	Minlonguki mia ku Yope miawa vo Petelo wena ku Lidia , i mbanza yena lukufi ye Yope
44009039	Petelo tumbu kwenda yawu . Bu kalwaka , bantwala ku suku dia ku zulu mu nzo . Mafwola mamo mayiza kwa yandi mu dilu ; bawu bansonga binkuti ye biyunga biakala tunganga Doluka bu kakala wamoyo .
44009040	Petelo wavayikisa bantu babo , wafukama ye wasambila . Mboki yandi wabangumuka kwa kala mvumbi ye wakamba : “ Tabita , telama ! ” Yandi wazibula meso ye bu kamona Petelo , yandi wavwanda .
44009041	Petelo wasimba koko kwandi ye wantedimisa . Mboki wabokila minkwikizi ye mafwola , ye wakunsonga wamoyo kwa bawu .
44009042	Nsamu wawakana mu mbanz'a Yope ye babingi bakwikila mu Mfumu .
44009043	Petelo wavwanda fioti ntangu yanda ku mbanz'a Yope kwa muntu wena nkumbu Simoni , yandi wusadilanga nkand'a bibulu .
44010001	Ku mbanz'a Kayisaliya kwakala bakala dimosi nkumbu andi Kolonelio , yandi wakala mfumu a kabu dia masoda ma kisi Loma , diabikwa “ Kabu dia kisi Italiya . ”
44010002	Bakala diadi i nkwa kinzambi . Yandi ye nzo andi yamvimba bavumina Nzambi . Yandi wasadisa beni bantu bakala bamputu ye wasambila Nzambi ntangu zazonsono .
44010003	Lumbu kimosi mu lokula kiantatu ku nima midi , yandi watoma mona mu mona-meso mbasi ya Nzambi yakota mu nzo andi ye yantela : “ Kolonelio ! ”
44010004	Yandi watala mbasi mu zakama kinzakamu ye wantela : “ Mfumu , nki a mambu ? ” Mbasi wamvutudila : “ Nzambi tambudi tusambulu twaku ye lusadusu luwaveni kwa bamputu , yandi kakuvilakane ko .
44010005	Buna fidisa bantu ku mbanz'a Yope mu bokila muntu wumosi wena nkumbu Simoni , wubikwanga Petelo .
44010006	Yandi weti kalanga kwa Simoni wusadilanga nkand'a bibulu , nzo andi yena va kumu dia mbu . ”
44010007	Mbasi yoyo bu yayenda , Kolonelio wabokila bisadi biandi biole ye soda dimosi mu masoda makala kunsadilanga , diawu diakala ye vumi kia Nzambi .
44010008	Yandi wabatela mamonsono maluta mboki wabafidisa ku Yope .
44010009	Lumbu kialanda , bawu bakala mu nzila , lukufi ye mbanz'a Yope , Petelo , watombuka ku a zulu nludi wa nzo mu sambila mu midi .
44010010	Yandi wamona nsatu ye wazola dia . Mu ntangu yibakala kunkubikila madia , yandi wamona mona-meso .
44010011	Yandi wamona zulu diazibuka ye kima kimosi kiafwanana ye nlele wawunene wasimbwa mu nsongi zaziya kieti kulumuka va ntoto .
44010012	Mu kima kiokio mwakala bibulu biampila mu mpila biena ye malu maya , biobio biena mu kanda dia nioka , ye zinuni zazo .
44010013	Ndinga yimosi yantela : “ Petelo , telama , vonda ye dia ! ”
44010014	Kansi Petelo wavutula : “ O nkatu , Mfumu ! Kadi kiadidieti kima kiakanukunwa evo kiasumuka ko
44010015	Ndinga yawakana diaka ye yankamba : “ Kubanzandi ko vo kima kakifweni mu diwa ko vo Nzambi kembi vo kifweni kwandi mu diwa . ”
44010016	Diodio diavangama nkumbu tatu , ye mboki kima kiokio kiatombuka ku zulu .
44010017	Petelo wakiyuvula mu mambu ma mbweno yikamona , nki masongele . Mu ntangu yoyo , bantu bafidisa Kolonelio bayuvula kwe kwena nzo a Simoni , buna bawu balwaka va mwelo .
44010018	Bawu bayuvula mu ndinga ya zanguka : “ Simoni wubikwanga Petelo i mwamu keti kalang' e ? ”
44010019	Petelo bu kakala yindulanga mona-meso makamona nki mazola songa , Mpeve yantela : “ Tala , babakala batatu
44010020	Kubama , kulumuka ye wenda yawu kondwa keti-keti , kadi mono yikubafidisi . ”
44010021	Buna Petelo wakulumuka kwa babakala bobo ye wabatela : “ Mono endu wulweti sosa . Nki a diambu lwizidi ? ”
44010022	Bawu bavutula : “ Kolonelio , mfumu a masoda nkama , wutufidisi . Yandi i bakala diambote ye wuvuminanga Nzambi ye Bayudayo bakunzolele . Mbasi ya Nzambi yikuntelele mu kutumisa ku nzo andi mpasi kadimba mambu ma wuna kuntela . ”
44010023	Petelo wabatela bakota ye wabavana bifulu bia ndambalala . Mu kiambazi , yandi wakubama ye wayenda yawu . Zimpangi zankaka bisi mbanz'a Yope zayenda yandi .
44010024	Mu lumbu kialanda , yandi walwaka ku mbanz'a Kayisaliya . Kuna Kolonelio wabavingila vakimosi ye bibutu biandi ye wabokidisa bakundi bandi bantima .
44010025	Petelo bu kazola kota mu nzo , Kolonelio wayiza kumbwana , wayinama nate ye va ntoto mu kumvana mbote ya luzitu .
44010026	Kansi Petelo wamvumbula , wantela : “ Telama kwaku , mono mpe i muntu kaka . ”
44010027	Petelo watatamana mokana ye Kolonelio bu kakala kota mu nzo , yandi wabwana bantu babingi bakutakana muna .
44010028	Yandi wabatela : “ Beno luzeyi vo , mu kinzambi kiandi , Nyudayo kena ye luve ko mu buminanga evo mu kala kintwadi ye muntu lembolo Nyudayo . Kansi Nzambi wansongele vo kilendi sala baka kana muntu wumosi bonso vo wasumuka evo walembwa fwanana mu bumunwa ko .
44010029	I diawu bu lwakumbokedese , mono yayizidi lembwa sa mpaka . Bwabu nzolele zaya bila ki lwakuntumisini . ”
44010030	Kolonelio wavutula : “ Bilumbu bitatu bimeni vioka mu ntangu ya mpila yayi , mu lokula kiantatu ku nima midi , yasambila
44010031	ye yandi wakuntela : ‘ Kolonelio , Nzambi tambudi tusambulu twaku ye kazimbakane lusadusu lwaku luwaveni kwa bamputu ko .
44010032	Buna fidisa babakala ku mbanz'a Yope mu bokila Simoni , wubikwanga Petelo . Yandi weti kalanga kwa Simoni wusadilanga nkand'a bibulu , wuvwandanga va kumu dia mbu . ’
44010033	I mu diambu diodio mono yatumbunu kufidisila zintumwa mu kusosa , ye ngeye vengi diambote beni bu wizidi . Bwabu beto babonsono twena vava vantadisi a Nzambi mu dimba mambu makuveni Mfumu mu kamba . ”
44010034	Buna Petelo wabaka mpova , wakamba : “ Mu kedika , bwabu nzeyi vo Nzambi kaswasisanga bantu ko mu mavanga mandi ;
44010035	kansi mu makanda mamonsono , konso muntu wuvuminanga Nzambi ye wuvanganga mambote , Nzambi wukunyangalalanga .
44010036	Bonso bu luzeyi nsamu Nzambi wukafidisa kwa Baisaeli , i Nsamu Wambote wa luvuvamu
44010037	Beno luzeyi mambu momo mamwangana tuka mu zunga kia Ngalili , mboki mu zunga kia Yuda landila mbotokolo yasamuna Yowani .
44010038	Beno luzeyi bwe Nzambi kadukudila Mpeve ya Nlongo ye lulendo kwa Yesu mwisi Nazaleti . Beno luzeyi vo Yesu wazieta mu nsi , wavanga mambote ye waniakisa babonsono bayalwa kwa Satana , kadi Nzambi wakala yandi .
44010039	Beto twena zimbangi mu mamonsono makavanga mu nsi ya Bayudayo ye ku mbanz'a Yelusalemi . Bawu bamvondisa bu bankomisa va kulunsi .
44010040	Kansi Nzambi wakumfulukisa mu lumbu kiantatu . Nzambi wasa vo Yesu kamonika ,
44010041	ka kwa bantu babonsono ko , kansi kwa beto Nzambi bakakisodila bonso zimbangi . Beto twadia ye twanwa ye yandi bu kamana fuluka mu bafwa
44010042	Yesu wakututuma mu longa Masonukwa ma Nzambi kwa bantu , ye mu toma ta kwa bantu vo i yandi Nzambi katula mfundisi a bamoyo ye bafwa .
44010043	I mu diambu diandi mimbikudi miamionsono miavova , bakamba vo konso muntu wukwikilanga mu yandi , masumu mandi mana lemvukulwa mu lulendo lwa nkumbu andi
44010044	Mu ntangu Petelo yikakala longanga , Mpeve ya Nlongo yakulumuka kwa babonsono bakala dimbanga malongi mandi .
44010045	Minkwikizi miamio mia Bayudayo miayiza ye Petelo miatoma yitukwa mu mona vo Mpeve ya Nlongo yavana Nzambi yadukuka mpe kwa balembolo Bayudayo .
44010046	Kadi bakubawa beti vova mu zindinga zilembolo zayakana ye beti sika bunene bwa Nzambi . Buna Petelo wayuvula :
44010047	“ Tulenda kakidila bantu baba mu botukwa mu maza , bawu bubatambudi Mpeve ya Nlongo e ? ”
44010048	Ye yandi watuma mu kubabotika mu nkumbu a Yesu Klisto . Buna bawu banlomba mu kala yawu kana bilumbu bikwa .
44011001	Zintumwa ye zimpangi zikalanga mu zunga kia Yuda bawa vo balembolo Bayudayo batambula mpe Masonukwa ma Nzambi .
44011002	Petelo bu kavutuka ku Yelusalemi , Bayudayo bankwa Klisto bakumvweza ,
44011003	bakamba : “ Ngeye wayele kota kwa bantu balembwa zengwa ye wadidi yawu nkutu ! ”
44011004	Buna Petelo wabatela mu dimosi-dimosi mamo mavioka . Yandi wabatela :
44011005	“ Ku mbanz'a Yope bu yakala sambilanga , yamona mona-meso . Mono yamona kima kimosi kiafwanana ye nlele wawunene wakangama mu nsongi ziya . Kiawu kiakulumuka va ntoto tuka ku zulu , kiawu kiayiza lukufi ye mono .
44011006	Bu yatoma kio tala mu kati , yamona : bibulu biamalu maya , bibulu biamfinda , bibulu biena mu kanda dia zinioka , ye zinuni .
44011007	Buna yawa ndinga yantela : ‘ Petelo , telama , vonda ye dia ! ’
44011008	Kansi mono yavutula : ‘ Mfumu , nkatu , kadi mu nw'ami kamwakoteleti kana kima kimosi kiakanukunwa evo kiasumuka ko . ’
44011009	Ndinga yawakana diaka tuka ku zulu : ‘ Kubanzandi ko vo kima kakifweni ko mu diwa vo Nzambi tele vo kifweni mu diwa . ’
44011010	Diodio diavangama nkumbu tatu mboki biabio biatombulwa ku zulu .
44011011	Mu ntangu yoyo babakala batatu balwaka ku nzo yiyakala
44011012	Mpeve ya Nlongo yakuntela mu kwenda yawu kondwa keti-keti . Zimpangi zazi zisambanu zatuka yami vava , zayenda yami ku mbanz'a Kayisaliya ye beto babonsono twakota mu nzo ya Kolonelio .
44011013	Yandi watutela bonso bu kamwena mbasi yatelama mu nzo andi ye yankamba : ‘ Fidisa bantu ku mbanz'a Yope mu bokila Simoni wubikwanga Petelo .
44011014	Yandi wuna kutela mambu , mu mawu ngeye ye nzo aku yayonsono yina vuluswa . ’
44011015	Bu yabantika vova , Mpeve ya Nlongo yakulumuka kwa bawu bonso buyakulumuka kwa beto mu mbadukulu .
44011016	Buna mono yabambuka moyo mu mambu mama makamba Mfumu : ‘ Yowani wabotikila mu maza kansi beno luna botukulwa mu Mpeve ya Nlongo
44011017	Nzambi wabavana nkayilu wumosi ye wukavana kwa beto bu twakwikila mu Mfumu Yesu Klisto : Buna mono nani yakala mu kakidila Nzambi ? ”
44011018	Bu bamana wa mambu momo , bawu badingalala ye basika Nzambi , bakamba : “ Kedika kwandi vo Nzambi waveni mpe mpwasika kwa bawu balembolo Bayudayo mu soba nkadulu ye tambula moyo wakedika . ”
44011019	Minkwikizi miamio miamwanguswa mu diambu dia nzomono yabwa landila mfwilu ya Tieni , miayenda nate ye ku zunga kia Fenike , ku sanga kia Kipelo ye ku Antiokia
44011020	Kansi minkwikizi miankaka miatuka ku Kipelo ye ku Kilene miayenda ku Antiokia , miasamuna mpe Nsamu Wambote wa Mfumu Yesu kwa bawu balembolo Bayudayo
44011021	Lulendo lwa Mfumu lwakala yawu , ye bantu babingi bakwikila ye batambula Mfumu Yesu .
44011022	Bisi Dibundu ku Yelusalemi bawa nsamu wowo . Buna bawu bafidisa Banaba ku Antiokia .
44011023	Yandi bu kalwaka kuna , wamona bonso Nzambi bu kasakumuna minkwikizi , yandi wayangalala ye wabasiamisa babonsono mu kala bakwikama kwa Mfumu mu ntima miawu miamionsono .
44011024	Banaba wakala muntu wambote , wafuluka kwa Mpeve ya Nlongo ye wakala ye minu kia ngitukulu . Bantu babingi bakwikila mu Mfumu .
44011025	Mboki Banaba wayenda ku Talaso mu kwenda sosa Sawuli .
44011026	Yandi bu kammona , wantwala ku mbanz' Antiokia . Mvu wamvimba , bawu bole bavwanda kuna mu dibundu dia Antiokia . I kuna minlonguki miabokudulwa bankwa Klisto mu nkumbu yantete
44011027	Mu ntangu yina , mimbikudi miatuka ku Yelusalemi miayenda ku Antiokia .
44011028	Wumosi mu bawu nkumbu andi Angabu
44011029	Minlonguki miazenga vo , konso muntu mu bawu lenda vana konso kima kikalendele mu fidisa lusadusu kwa bampangi ku zunga kia Yuda .
44011030	Bawu bavanga bo , batambika minkayilu miomio kwa bakuluntu ku zunga kia Yuda mu moko ma Banaba ye Sawuli .
44012001	Mu ntangu yina , ntinu Elode
44012002	Yandi wavondisa Yakobi mu mbele yanda , i mpangi a Yowani .
44012003	Ye yandi bu kamona vo diambu diodio diayangidika Bayudayo , buna wakangisa diaka Petelo . ( Momo mabwa mu ntangu a nkembo wa mampa malembwa tulwa bilongo bifunisanga
44012004	Bu kamana kangisa Petelo , yandi wantudisa mu boloko . Yandi watula makabu maya ma masoda maya-maya mu kenga Petelo . Elode wayindula mu kumfundisa vantadisi a babonsono landila nkembo a Pasa .
44012005	Petelo wakebwa mu boloko , kansi bisi Dibundu bakunsambidila kwa Nzambi mu ngolo beni .
44012006	Mu mpimpa , tekila lumbu Helode kikazola fundisa Petelo vantadisi a babonsono , Petelo wakangwa mu sieni , walambalala vakati kwa masoda mole . Minkengi miakala va mwelo wa boloko .
44012007	Mbasi ya Mfumu yamonika mu nabiu ye kia kwakienzula suku . Mbasi yasimba Petelo mu lubanzi , yansikimisa ye yantela : “ Telama nswalu ! ” Buna sieni zakala mu moko mandi zasotuka .
44012008	Mboki wantela : “ Vwata melik'aku ye sandale zaku . ” Petelo wavanga bo , ye mbasi wantela : “ Vwata kiyunga kiaku ye wundanda . ”
44012009	Petelo wavayika , walanda mbasi . Yandi kabanza ko vo mavanga mbasi makala nkatia kedika . Yandi wayindula vo wamona mona-meso .
44012010	Bawu baluta fulu kiantete , mboki kianzole biakala minkengi ye balwaka va kielo kiasengwa kibavayikilanga mu kwenda mu mbanza . Kielo kiokio kiazibuka kiawu kibeni , ye bawu bavayika . Bawu bayenda vakimosi mu bala-bala ye mu nabiu , mbasi yasisa Petelo .
44012011	Buna Petelo wabakusa momo maluta ye wakamba : “ Mfumu wumfidisingi mbasi andi , yandi wuntanini mu lulendo lwa Elode ye mu mamo mambi makele kunzodila Bayudayo . ”
44012012	Bu kabakusa bonso bwakadila mambu , yandi wayenda ku nzo ya Maliya i ngudi ya Yowani wabikwa Malako . Kuna kwakutakana bantu babingi ye basambila .
44012013	Petelo wakonkuta va kielo kia ku mbazi , ye kisadi kimosi kiankento kiayiza mu zibula , nkumbu andi Lodo .
44012014	Yandi wabakusa nding'a Petelo ye mu kiese kiakingi beni , va fulu kia zibula mwelo , yandi wazawula mu kati , wayenda kamba vo Petelo wena va mbazi .
44012015	Bawu bakuntela : “ Lawuka weti lawuk'e ? ” Kansi yandi watatamana siamisa vo i bobo bwena , buna bantela vo : “ I mbasi andi yoyo . ”
44012016	Mu ntangu yoyo , Petelo watatamana mu konkuta . Ku zimunina bawu bazibula mwelo , ye bu bammona , bawu batoma yitukwa .
44012017	Yandi wabalabikisa mpasi badingama , wabatela bonso Mfumu kanvayikisila mu boloko . Yandi wabakamba diaka : “ Kambeno wo kwa Yakobi Mboki yandi wavayika ye wayenda kwandi ku fulu kiankaka .
44012018	Bu kwakia , kikindu kiangolo kiakala kwa masoda , bakiyuvula nki kibwidi kwa Petelo .
44012019	Elode watuma basosa Petelo , kansi kabakumona ko . Buna yandi wakamba bafundisa minkengi ye watuma bakubavonda . Mboki yandi wakatuka ku zunga kia Yuda , wayenda ku Kayisaliya ku kakala kana ntangu kwa .
44012020	Elode wakala nganzi kwa bisi Tilo ye Sidoni . Bawu bawizana mu kwiza kuntala vakimosi . Bawu bateka leba ye babaka Blastu ku nim'awu , yandi wakala ye mbebe mu suku dia ntinu . Mboki bawu balomba kwa Elode bakala mu luvuvamu ye yandi , kadi nsi awu yabaka madia mu nsi a ntinu .
44012021	Mu lumbu kibasilana , Elode wavwata binkuti biandi biakintinu , wavwanda va kiandu kiandi kiakintinu ye wabatela mambu .
44012022	Buna bantu baboka : “ I nzambi yeti vova kansi ka muntu ko ve
44012023	Vana vawu mbasi ya Mfumu ntumbu banda Elode mu diambu dia yandi kavana nkembo kwa Nzambi ko . Yandi wadiwa kwa zintunga ye wafwa
44012024	Ye mambu ma Mfumu maluta toma mwangana .
44012025	Banaba ye Sawuli bu bamanisa salu kiawu ku Yelusalemi , bavutuka ( ku Antiokia )
44013001	Mu dibundu ku Antiokia mwakala mimbikudi ye minlongi : Banaba , Simeoni ( wabikwa Ndombe , ) Lukio ( mwisi Kilene , ) Manaeni ( yandi wayundulwa ye nyadi Elode
44013002	Lumbu kimosi bawu bu bakala twadisanga sambu kia sadila Mfumu ye mina nsoki , Mpeve ya Nlongo yakamba : “ Luntudila Banaba ye Sawuli va lweka mu vanga kisalu kiyababokidila . ”
44013003	Bu bamana sambila ye mina nsoki , bawu bakubatensika moko ye babayambula benda .
44013004	Banaba ye Sawuli bu bamana fiduswa kwa Mpeve ya Nlongo , bawu bakulumuka ku mbanz'a Selewukia
44013005	Bu balwaka ku mbanz'a Salamine , bawu babantika samuna Masonukwa ma Nzambi mu zinzo za tukutukunu za Bayudayo . Bawu bakala ye Yowani Malako mu kubasadisa .
44013006	Bawu baluta kisanga kiakio nate ye ku mbanz'a Pafo , kuna babwana muntu wumosi nkwa mpandu , nkumbu andi Bale-Yesu , yandi i Nyudayo , mbikudi waluvunu .
44013007	Yandi wakala zinganga ye nyadi wa kisanga , nkumbu andi Selengio Pawulu , i bakala dianzayilu . Nyadi wowo wabokidisa Banaba ye Sawuli , kadi yandi wakala nsatu beni mu wa Masonukwa ma Nzambi .
44013008	Kansi Elima nkwa mpandu ( nkumbu andi i bobo yibangudulwanga mu kingelekia ) wabakakidila , ye yandi watonta mu vengumuna minu kia nyadi mu Mfumu .
44013009	Buna Sawuli wabikwa mpe Pawulu
44013010	ye wakamba : “ Ngeye wu mwan'a Satana ! Wafuluka kwa diela diambi ye bungubi , ntantu a mambu mamonsono mambote ! Kuna sala lembwa mu vwadingisa nzila zambote za Nzambi ko e ?
44013011	Tala , bwabu Mfumu wuna kusemba mu lulendo lwandi . Ngeye wuna kala mpofo ye landila ntangu kwa , kuna mona diaka mwini ko . ” Vana vawu meso ma Elima ntumbu fwa ye wakala mu tombe . Yandi wavumvula ye wasosa muntu fweti kuntwadisa mu koko .
44013012	Nyadi bu kamona mambu momo mabwa , yandi wakwikila , yandi watoma yitukwa mu malongi ma Mfumu .
44013013	Pawulu ye bayandi bakatuka ku mbanz'a Pafo , bayenda mu masuwa ku mbanz'a Pelenge ku zunga kia Pamfiliya . Va fulu kina Yowani Malako
44013014	Bawu batatamana nzil'awu tuka ku Pelenge ye balwaka ku Antiokia mu zunga kia Pisidia . Mu lumbu kiamvudulu , bawu bakota ye bavwanda mu nzo ya tukutukunu .
44013015	Bu bamana tanga nkand'a minsiku ye wa mimbikudi , bakuluntu banzo ya tukutukunu , bafidisa muntu mu kubatela vo : “ Zimpangi , vo diambu diena yeno mu kamba kwa lukutukunu mu kubasiamisa , luvova bwabu . ”
44013016	Pawulu watelama , walabikisa ye wakamba : “ Bantu ba Isaeli ye beno bankaka lusambilanga Nzambi , lundimba !
44013017	Nzambi ya kanda diadi dia Isaeli , wasola zinkaka zeto . Yandi waniekisa kanda diadi mu ntangu yibazinga ku nsi yanzenza , ku Ngipiti ; mboki mu lulendo lwandi yandi wabavayikisa mu nsi ya Ngipiti .
44013018	Yandi wabakeba tezo kia mvu makumaya ku nsi yankatu
44013019	Yandi wafukisa makanda nsambwadi mu nsi ya Kanana ye wavana ntoto wowo mvwilu kwa kanda diandi ,
44013020	mu tezo kia mimvu nkama ya ye makumatanu . “ Landila diodio , yandi wabavana mintwadisi mu kubatwadisa nate ye mu ntangu ya mbikudi Samweli
44013021	Mboki bawu balomba ntinu , Nzambi wabavana Sawuli mwan'a Kisi mwisi kanda dia Benyamini , yandi wayala mimvu makumaya .
44013022	Nzambi bu kamana katula Sawuli , yandi watula Davidi ntinu ye wantela kimbangi kiaki : ‘ Mono nsolole Davidi mwan'a Isayi , i yandi weti kungiangidika ye wuna vanga mambu manzolele
44013023	I Yesu , ntekololo a Davidi , Nzambi katula Mvuluzi wa kanda dia Isaeli bonso bukasila .
44013024	Tekila Yesu kiza , Yowani walonga bantu babo ba Isaeli mu soba nkadulu ye botukwa
44013025	Mu ntangu Yowani yikazola manisa kisalu kiandi , yandi wakamba : ‘ Mono nani ngiena , beno lweti banz'e ? Mono kiena ndiena wulweti vingila ko . Kansi tala ! Yandi weti kwiza ku nim'ami , ye mono kiena nkutu wafwana ko mu kutula nsing'a sandale zandi
44013026	“ Lu zimpangi zami , beno ntekololo ya Abalahami ye beno bankaka lusambilanga Nzambi : mambu mama ma mpulusu i kwa beto mafiduswa .
44013027	Kadi bantu ba ku Yelusalemi ye bakuluntu bawu ka babakusa ko keti Yesu i nani ye ka babakusa mambu ma mimbikudi matangwanga konso konso lumbu kiamvudulu . Kansi bawu balungisa mambu momo bu babedisa Yesu .
44013028	Mpeleko bawu ka bambaka bila kikafweti zengulwa nkanu wa lufwa ko kansi bawu balomba kwa Pilatu kakumvondisa .
44013029	Bu bamana lungisa mambu mamonsono masamunwa mu nkand'a Nzambi mu diambu diandi , bawu bankulumuna va kulunsi ye bantula mu ndiamu
44013030	Kansi Nzambi wamfulukisa .
44013031	Yesu wamonika bilumbu biabingi kwa bawu bayenda yandi tuka mu zunga kia Ngalili nate ye ku mbanz'a Yelusalemi ye bwabu bawu bena zimbangi zandi kwa bantu ba Isaeli
44013032	“ Beto kibeni tweti kulunatina Nsamu wowo Wambote wasila Nzambi kwa zinkaka zeto .
44013033	Bwabu yandi wakameni lungisa mu beto , batekolo bawu , bu kafulukisa Yesu bonso bwasonama mu Nkunga wanzole : ‘ Ngeye i Mwan'ami , Tuka lumbu kiaki , mono ngieka se diaku . ’
44013034	Nzambi wasamuna vo yandi wuna kumfulukisa mpasi vo kalembwa vutuka fwa . Mu diodio yandi wavova ebu : ‘ Mono ngina kuluvana tusakumunu twanlongo ye twasikalala tuyasila kwa Davidi . ’
44013035	I diawu va fulu kiankaka , yandi watoma dio vova vo : ‘ Ngeye kuna yambula Wanlongo waku kabola mu ndiamu ko
44013036	Kadi Davidi bu kamana sadila lukanu lwa Nzambi mu mbandu andi , yandi wafwa , ye wazikwa va fulu kiazikulwa zinkaka zandi ye nitu andi yabola
44013037	Kansi ndiena Nzambi wukafulukisa , kabola ko .
44013038	Buna beno lu zimpangi , lutoma zaya dio vo : i mu Yesu bakulusamuninanga ndemvokolo a masumu .
44013039	Ye konso muntu kwikidi mu yandi , vulusu mu masumu mandi mamonsono malembane kuluvulusila minsiku mia Mose .
44013040	Lukeba mpasi vo lwalembwa bwilu
44013041	‘ Tala beno luyinanga Masonukwa ma Nzambi , bika lwamona ngitukulu ye lukatuka ! Kadi beno bu lwena moyo , mono ngina vanga diambu dilukutu lembwa kwikila vo tela kwandi bakulutelele dio
44013042	Pawulu ye Banaba bu bavayika mu nzo ya tukutukunu , bantu bakubalomba biza vutuki mu lumbu kiamvudulu kina landa mu vovila diaka mambu momo .
44013043	Lukutukunu bu lwamanisa , Bayudayo babingi ye balembolo Bayudayo , bobo bakota mu lusambulu lwa Bayudayo balanda Pawulu ye Banaba . Pawulu ye Banaba bavova kwa bawu , ye bakubasiamisa mu toma sikila mu nlemvo wa Nzambi .
44013044	Lumbu kiamvudulu kialanda , fisidi nga bantu babo ba mbanza yoyo bakutakana mu kwiza dimba mambu ma Mfumu .
44013045	Bayudayo bamona maketo beni mu diambu dia ndonga yoyo ya bantu . Buna bawu babangisa mambu ma vova Pawulu ye bamfinga .
44013046	Kansi Pawulu ye Banaba batoma kubatela vo : “ Masonukwa ma Nzambi nga i kwa beno mafweti teka samunwa kansi budiena vo beno kalutambudi mo ko , ye lumweni vo kalufweni mu tambula moyo wukondolo nsuka ko , buna bwabu beto twele kweto kwa bawu balembolo Bayudayo .
44013047	Kadi tala , mambu makututuma Mfumu : ‘ Mono yakutula bonso kia kwa makanda ma bantu , Mpasi vo wanata mpulusu nate ye ku nsuk'a ntoto
44013048	Balembolo Bayudayo bayangalala mambu momo ye babantika sika mambu ma Mfumu . Ye babonsono bakala nsatu a moyo wukondolo nsuka , bakwikila .
44013049	Mambu ma Mfumu mamwangana mu zunga kiokio kiakionsono .
44013050	Kansi Bayudayo basindisila bakento bakala sambilanga Nzambi ye bantu baluzitu mu mbanza mu zoma Pawulu ye Banaba . Mboki bawu bakubakuma mu ntoto awu .
44013051	Babakala bobo bawu bole bakubakubudila fundu-fundu dia bitambi biawu
44013052	Minlonguki ku Antiokia miafuluka kwa kiese ye kwa Mpeve ya Nlongo .
44014001	Mu mbanz'a Ikone , Pawulu ye Banaba bakota mpe mu nzo ya tukutukunu ya Bayudayo ; bawu bavova ye bantu babingi , Bayudayo ye balembolo Bayudayo , bakwikila .
44014002	Kansi Bayudayo balembwa zola kwikila basindisila balembolo Bayudayo mu vanga mambi kwa zimpangi zozo .
44014003	Pawulu ye Banaba bavwanda bilumbu biabingi mu mbanz'a Ikone . Bawu bavova mu kibakala mu matadidi Mfumu . Mfumu wasonga vo malongi mawu mu diambu dia nlemvo andi makala makedika bu kabavana lulendo mu vanga bimangu ye mambu mangitukulu .
44014004	Bantu mu mbanz'a Ikone bavambana , bankaka bakala ku ndambu a Bayudayo ye bankaka ku ndambu a zintumwa .
44014005	Bayudayo ye balembolo Bayudayo , vakimosi ye bakuluntu bawu bakubama mu kwamisa Pawulu ye Banaba ye mu kubavonda mu matadi .
44014006	Zintumwa bu zabakusa diambu diodio , bawu batinina mu zimbanza za Lisitila ye Delebe i mbanza za zunga kia Likaoni ye mu ndambu ndambu za mbanza zozo .
44014007	Kuna bawu babantika samuna Nsamu Wambote .
44014008	Mu mbanza Lisitila mwakala vwandanga bakala dimosi diakala koka tuka kabutukila ye kalenda mu diata ko .
44014009	Yandi wadimba mambu mavova Pawulu . Pawulu wansungamana ye wamona vo yandi wena ye minu ye lenda niakuswa .
44014010	Buna Pawulu wantela mu ndinga yangolo : “ Telama nanswi ! ” Bakala diodio diadumuka ye diabadika diata .
44014011	Bantu bu bamona mambu mavanga Pawulu , bawu baboka mu nding'a nsi , Kilikaoni : “ Zinzambi zikulumukini kwa beto mu kifwani kia muntu
44014012	Bawu babokidila Banaba Zewuse ye Pawulu , Elemene
44014013	Ngang'a Nzambi ya Zewuse wanata zingombe ye bifulu ku nzo ya lusambulu ya Zewuse yakala va mwelo a mbanza . Yandi ye ndonga yayo ya bantu bazola vana minkayilu mu diambu dia zintumwa .
44014014	Kansi zintumwa zozo zazole bu zawa bo , zawu zapasula binkuti biawu , balundumuka kwa kala bantu , ye baboka :
44014015	“ Bampangi bila nki lweti vangila mambu mampila yayi ? Beto twena kaka bantu bonso beno . Beto tukulunatini Nsamu Wambote , tweti kululomba mu sisa biteki biobio biampamba ye mu bangumuka kwa Nzambi amoyo , yandi wavanga zulu , ntoto , mbu ye biabionsono biena mo
44014016	Mu ntama , Nzambi wayambula makanda mamonsono malanda nzila za bawu kibeni .
44014017	Mpeleko yandi wakisonga ntangu zazonsono mu mambote mandi makavanganga : yandi wukuluvananga zimvula zitukanga ku zulu , yandi wukuluvananga mimbutu mu nsungi zawu
44014018	Mpeleko zintumwa zavova mambu momo , kansi i mu mpasi zazingi beni bawu balendila mu kubakakidila mpasi vo balembwa vana minkayilu mu diambu diawu .
44014019	Bayudayo batuka ku mbanz' Antiokia mu zunga kia Pisidia ye ku mbanz'a Ikone bayiza , balenda mu baka nkangu wowo ku nim'awu . Mboki bazuba Pawulu matadi mu kumvonda , ye bankoka ku mbazi a mbanza kadi bawu babanza vo yandi fwidi .
44014020	Kansi minkwikizi bu mianzungidila , yandi watelama ye wavutuka mu mbanza . Lumbu kialanda , yandi ye Banaba bayenda ku mbanz'a Delebe .
44014021	Pawulu ye Banaba basamuna Nsamu Wambote mu mbanz'a Delebe , ye muna bawu babaka minkwikizi miamingi . Mboki bawu bavutuka ku mbanz'a Lisitila , Ikone ye ku mbanz' Antiokia mu zunga kia Pisidia .
44014022	Bawu basiamisa mintima mia minkwikizi ye bakubakindisa mu toma sikila mu minu ; bakubatela : “ Tufweti mona mpasi zazingi mu kota mu Kimfumu kia Nzambi . ”
44014023	Bawu bakubasodila bangudi za bantu mu konso dibundu . Bu bamana mina nsoki ye sambila Nzambi , bawu bakubatula mu moko ma Mfumu wubakwikila .
44014024	Mboki bawu baviokila mu zunga kia Pisidia ye balwaka mu zunga kia Pamfiliya
44014025	Bawu bu bamana samuna Masonukwa ma Nzambi ku mbanza Pelenge , bawu bayenda ku mbanz' Ataliya .
44014026	Tuka kuna bawu bayenda ku Antiokia mu masuwa , i mu mbanza yoyo bakubatula ku nsi a nlemvo wa Nzambi mu kisalu kiokio kibameni lungisa .
44014027	Bu balwaka ku mbanz' Antiokia , bawu bakutikisa biela bia Dibundu ye bakubatela mamo makubavangila Nzambi , ye bonso Nzambi kazibudila mwelo kwa balembolo Bayudayo mpasi vo bawu mpe bakwikila .
44014028	Bawu bakala kuna ntangu yanda ye minkwikizi .
44015001	Bantu bankaka batuka ku zunga kia Yuda , bayenda ku mbanz' Antiokia ye babantika longa mambu mama kwa zimpangi : “ Beno ka lulendi vuluswa ko vo ka luzengoso ko bonso butumanga minsiku mia Mose
44015002	Pawulu ye Banaba bakubazonzisa ye basa mpaka zangolo ye bawu mu diambu dia mambu momo . Buna zimpangi bazenga vo Pawulu , Banaba ye bantu kana bakwa benda ku Yelusalemi mu vovila nsamu wowo ye zintumwa ye bangudi za bantu .
44015003	Dibundu diakubavana lusadusu lufweni mu nzietolo awu
44015004	Bu balwaka ku Yelusalemi , bawu batambulwa kwa Dibundu , kwa zintumwa ye kwa bangudi za bantu , ye Pawulu ye Banaba bakubatela mamonsono makubavangila Nzambi .
44015005	Kansi minkwikizi miankaka miakala ku ndambu ya Bafalisi miatelama ye miakamba : “ Minkwikizi miomio milembolo Bayudayo bafweti zenguswa ye kubatela batumamana minsiku mia Mose . ”
44015006	Zintumwa ye bangudi za bantu bakutakana mu fiongunina nsamu wowo .
44015007	Landila mpaka zazingi , Petelo watelama ye wakamba : “ Zimpangi , beno luzeyi vo tuka mu mbadukulu Nzambi wakunsola mu kati kweno , mpasi vo yasamuna Nsamu Wambote kwa bawu balembolo Bayudayo mpasi vo bawa wo ye bakwikila .
44015008	Ye Nzambi zeyi mintima mia bantu , wasonga vo yandi wabatambula bu kabavana Mpeve ya Nlongo bonso bu kasa kwa beto mpe
44015009	Yandi katula kana diswasani dimosi ko vakati kwa bawu ye beto : yandi wavedisa ntima miawu mu diambu dia bu bakwikila .
44015010	Buna bila nki lweti tontila Nzambi bu luzolele tula zitu kwa minkwikizi , kiokio kialembana zinkaka zeto mu nata ye beto kibeni mpe ?
44015011	Kansi beto tukwikilanga vo beto twavuluswa mu nlemvo wa Mfumu Yesu , bu mosi ye bawu . ”
44015012	Buna , bantu babo badingalala napi ye badimba Banaba ye Pawulu bakamba bimangu ye mangitukulu makubavangila Nzambi vakati kwa balembolo Bayudayo .
44015013	Bu bamana vova , Yakobi “ Bampangi lundimba !
44015014	Simoni
44015015	Ye mambu ma mimbikudi mele detila ye mambu momo , kadi Masonukwa ma Nzambi makambanga vo :
44015016	‘ Mfumu wata : Landila mambu momo , mono si yavutuka ye ngina vutuka tunga nzo ya Davidi yamana bwa , mono si yatedimisa biobio biasala ye tunga yo diaka .
44015017	Mpasi bantu babonsono bankaka basosa Mfumu , ye makanda ma bantu mamonsono ma yabokila mu kala mami mpe .
44015018	I mambu momo matele Mfumu , yandi wazayikisa mo tuka ntama
44015019	I diawu mono mbenzi vo katuna mwesa bantu baba balembolo Bayudayo mpasi ko , bawu babangumukini kwa Nzambi .
44015020	Kansi tukubasonikina mu lembwa dia mbizi zasumuka zavewa nkayilu kwa biteki ; mu lembwa ta kinsuza ye mu lembwa dia mbizi za bibulu biafietwa va laka evo dia menga
44015021	Kadi , mu konso mbanza bantu balonganga minsiku mia Mose . Ye batanganga mio mu zinzo za tukutukunu , lumbu biabionsono bia mvundulu . ”
44015022	Buna zintumwa , bangudi za bantu ye Dibundu diadionsono bazenga mu sola bankaka mu bawu ye kubafidisa ku mbanz' Antiokia vakimosi ye Pawulu ye Banaba . Bawu basola Yuda wabokudulwa Balasaba
44015023	Bakubavana nkanda wasonama mambu mama : “ Beto zimpangi zeno , zintumwa ye bangudi za bantu tutambikidi zimbote kwa beno zimpangi zeto lulembolo Bayudayo , luvwandanga ku mbanz' Antiokia , ku zunga kia Siliya ye kia Silisi .
44015024	Beto twawilu vo bantu bankaka batukidi kwa beto bakuluzungisi mabanza ye kulutula keti-keti mu ntima mu mambu mawu . Beto ka twabaveni kana ntumunu yimosi mu diambu diodio ko .
44015025	I diawu beto twawizane mu sola bantu ye kulufidisila bo vakimosi ye bakundi beto bazola beni , Banaba ye Pawulu ,
44015026	bawu bayekole luzingu lwawu mu sadila Mfumu eto , Yesu Klisto .
44015027	Buna beto tukulufidisi Yuda ye Sila , bawu bana kulutela bawu kibeni mambu matusonekene mwamu .
44015028	Kadi Mpeve ya Nlongo ye beto kibeni twazengele mu lembwa kulukwika kana zitu kimosi vo ka i mambu mama mena mfunu ko :
44015029	ka dia mbizi zavewa nkayilu kwa biteki ko ; ka dia menga ko , kadia nsuni a kibulu kiafietwa va laka ko ; ka ta kinsuza ko . Beno luna vanga diambu diambote vo ka lubwidi mu mambu momo ko . Lusala mbote ! ”
44015030	Basindika bantu bobo bafiduswa , ye bawu bayenda ku mbanz' Antiokia . Kuna bawu bakutikisa minkwikisi ye bakubavana nkanda wowo ,
44015031	batanga wo ye babonsono bayangalala mu nsiamusu yakala muna .
44015032	Yuda ye Sila bakala bawu kibeni mimbikudi , bavova ntangu yanda kwa zimpangi mu kubakindisa ye kubasiamisa .
44015033	Bavwanda kuna kana ntangu kwa mboki zimpangi babatela benda mbote , ye buna bawu bavutuka kwa bawu bakubafidisa . [
44015034	Kansi Sila wazenga mu sala kuna
44015035	Pawulu ye Banaba bavwanda ku mbanz' Antiokia . Bawu ye babingi bankaka balonga ye basamuna mambu ma Mfumu .
44015036	Landila kana ntangu kwa , Pawulu wakamba kwa Banaba : “ Tuvutuka kwenda mpasi twatala zimpangi mu mbanza zazonsono zitwasamuna mambu ma Mfumu , mu tala kana kwe kweka minu kiawu bwabu . ”
44015037	Banaba wazola vo benda ye Yowani wabikwa Malako ;
44015038	kansi Pawulu wabanza vo ka bafweni kwenda ye yandi ko , kadi yandi wakubasisa ku zunga kia Pamfiliya ye kakubalanda diaka ko mu salu kiawu
44015039	Mpaka zangolo zabwa mboki bavambana . Banaba wabaka Malako , bakota mu masuwa ye bayenda ku sanga kia Kipelo .
44015040	Kansi Pawulu wasola Sila ye wayenda , zimpangi bu zamana kuntula ku nsi a nlemvo wa Mfumu .
44015041	Yandi walutila mu zunga kia Siliya ye kia Silisi
44016001	Pawulu walwaka ku mbanz'a Delebe mboki ku mbanz'a Lisitila
44016002	Zimpangi ku Lisitila ye ku Ikone bantela kimbangi kiambote .
44016003	Pawulu wazola kwenda ye yandi , buna wambaka . Yandi wanzenga sutu mu diambu dia Bayudayo bakala mu ndambu zozo , kadi babonsono bazaya vo se diandi wakala ngelekia .
44016004	Mu zimbanza zi balutila , bawu bakala kwenda kambingi kwa minkwikizi zinzengolo
44016005	Mabundu masiama mu minu ye ntalu a bantu yakulama lumbu ka lumbu .
44016006	Mpeve ya Nlongo yabakakidila mu samuna Masonukwa ma Nzambi mu zunga kia nsi ya Asia . Buna bawu balutila mu zunga kia Filingia ye kia Ngalatiya
44016007	Bawu balwaka lukufi ye zunga kia Misi , batonta mu kwenda ku zunga kia Bitinia , kansi Mpeve ya Yesu ka yakubayambudila bo ko .
44016008	Buna bawu balutila mu zunga kia Misi
44016009	Mu mpimpa , Pawulu wamona mona-meso : yandi wamona bakala dimosi dia ku zunga kia Makedonia , diatelama , diakumbombidila vo : “ Sabuka ku zunga kia Makedonia wiza watusadisa . ”
44016010	Landila mona-meso momo , beto ntumbu baka mayindu ye kubama mu kwenda ku zunga kia Makedonia kadi twakala ye vuvu vo Nzambi watubokila mu kwenda samuna Nsamu Wambote kwa bisi zunga kiokio .
44016011	Beto twakatuka ku mbanz'a Tolowa , twakota mu masuwa ye twasungama ku sanga kia Samotolake , mboki lumbu kialanda twalwaka ku mbanz'a Neapoli
44016012	Tuka kuna , twayenda ku mbanz'a Filipi , mbanza ya ndambu yantete ya zunga kiokio kia Makedonia
44016013	Mu lumbu kiamvudulu , twavayika mu mbanza mu kwenda va kumu dia nto ku twabanzila vo kwena fulu kisambidilanga Bayudayo . Twavwanda ye twavova kwa bakento bakutakana kuna .
44016014	Wumosi mu bakento bobo nkumbu andi Lidia , yandi watuka ku mbanz'a Tiatila , wakala nkiti a minlele mia ntalu miambwaki ye yandi wakala sambilanga Nzambi . Yandi watudimba ye Mfumu wanzibula ntima mpasi katoma wa mambu mavova Pawulu .
44016015	Yandi ye bantu ba nzo andi babotama “ Vo beno lumweni vo mu kedika mono nkwikidi mu Mfumu , lwiza lwavwanda ku nzo ami . ” Ye yandi watutatimisa mu tambudila .
44016016	Lumbu kimosi bu twayenda ku fulu kiansambidila , sadi kimosi kiankento watubwana : yandi wakala ye mpeve yambi yakumpusa mu bikula mambu ma ku ntwala . Yandi wavwamisa zimfumu zandi mu mbongo zabakama mu mbikululu zandi .
44016017	Yandi wabantika kutulanda , beto ye Pawulu , ye waboka : “ Bantu baba i bisadi bia Nzambi watoma zangama , bawu basamunanga nzila yitwalanga ku mpulusu . ”
44016018	Yandi wavanga bo bilumbu biabingi . Kuzimunina , Pawulu wafwema , wabangumuka ye watela kwa mpeve yoyo : “ Mu nkumbu a Yesu Klisto , mono yikutelele vayika mu yandi . ” Ye mpeve yoyo ntumbu vayika .
44016019	Zimfumu za kisadi kiokio bu bamona vo bawu ka balendi kumbakila diaka mbongo ko buna bawu bakanga Pawulu ye Sila , babatwala va zandu , vantadisi a mimfundisi .
44016020	Bawu babatwala kwa minyadi mia kisi Loma , bakamba : “ Bantu baba i Bayudayo , bawu beti vwadingisa mbanz'eto .
44016021	Bawu balonganga kwa beto bisi Loma bifu bikanikinanga minsiku mieto mu tambula evo mu sadila . ”
44016022	Bantu bakubabangumukina mpe . Minyadi miakatudisa binkuti biawu ye miatuma bakubazuba sikoti .
44016023	Bu bamana kubazuba sikoti , bawu babatula mu boloko ye batuma nkengi a boloko katoma kubakeba .
44016024	Yandi bu kamana baka ntumunu yoyo , wabakotisa muna suku dia kuna kati dia boloko ye wabakanga malu mu kisu .
44016025	Mu tezo kia midi mia mpimpa , Pawulu ye Sila basambila ye bayimbila mu sika Nzambi , zinkole zankaka zabadimba .
44016026	Vana vawu ntoto wanikuka mu ngolo ye lufulu lwa boloko lwazeza . Bielo biabionsono ntumbu zibuka ye zisieni zakangulwa zinkole zakutuka .
44016027	Nkengi wa boloko wasikama , bu kamona vo bielo bia boloko biazibuka , yandi wabenda mbele andi yanda mu kukivonda kadi wabanza vo zinkole zimeni tina .
44016028	Kansi Pawulu waboka mu ngolo , wata : “ Kukivangandi diambi ko ! Kadi beto babonsono twena kweto mwamu . ”
44016029	Buna nkengi wowo wa boloko walomba mwinda , walundumuka mu boloko , wazakama mu wonga ye wafukama va malu ma Pawulu ye ma Sila .
44016030	Mboki yandi wabavayikisa ye wabayuvula : “ Batata , nki mfweti vanga mpasi yavuluswa ? ”
44016031	Bawu bavutula : “ Kwikila mu Mfumu Yesu buna ngeye ye bisi nzo aku luna vuluswa . ”
44016032	Ye bawu bansamunina mambu ma Mfumu ye kwa bisi nzo andi mpe .
44016033	Mu lokula kiokio kaka mu mpimpa , yandi wababaka ye wabasukula zimputa ; mboki yandi ye bisi nzo andi tumbu botukwa
44016034	Yandi watwala Pawulu ye Sila ku nzo andi ye wabavana madia . Bakala diodio ye bisi nzo andi batoma yangalala bu bakwikila mu Nzambi .
44016035	Kuma bu kwakia , minyadi mia kisi Loma miafidisa zintumwa mu kamba kwa nkengi wa boloko mu yambula bantu bobo .
44016036	Nkengi wa boloko walwakisa mambu momo kwa Pawulu , wakamba : “ Minyadi baveni luve mu kuluyambula . Buna bwabu lulenda kweno vayika ye kwenda mu luvuvamu . ”
44016037	Kansi Pawulu wakamba kwa zintumwa : “ Bawu batuzubisi sikoti vantadisi a babonsono lembwa kutufundisa bonso bufweni , mpeleko beto tubisi Loma
44016038	Zintumi zalwakisa mambu momo kwa minyadi , ye minyadi miamona wonga bu bawa vo Pawulu ye Sila i bisi Loma .
44016039	Buna bawu bayenda kubabombidila , mboki bakubavayikisa ye bakubalomba mu katuka mu mbanza .
44016040	Pawulu ye Sila bu bavayika mu boloko , bawu bayenda ku nzo ya Lidia . Bu bamana bumina zimpangi mu Klisto ye kubasiamisa , bawu bayenda .
44017001	Pawulu ye Sila balutila mu mbanz' Amfipoli ye mu mbanz' Apolonia , ye balwaka ku mbanz'a Tesalonika , kuna kwakala nzo ya tukutukunu ya Bayudayo .
44017002	Bonso bwakala fu kiandi , Pawulu wakota mu nzo ya tukutukunu . Mu bilumbu bitatu biamvundulu , yandi wamokana ye bantu bakala muna mu Masonukwa ma Nzambi .
44017003	Yandi wababangudila ye wabasonga vo Mesiya kafweti mona kwama ye fuluka mu bafwa . Yandi wabatela : “ Yesu wungieti samuna i yandi Mesiya . ”
44017004	Bankaka mu bawu bakwikila , babundana ye Pawulu ye Sila . Ye kabu diadinene mpe dia Bangelekia basambila Nzambi , bavanga bumosi ye bakento babingi baluzitu .
44017005	Kansi Bayudayo bamona maketo . Bawu bakutikisa bantu bankaka bakondwa salu babamona mu zibala-bala . Bakitumuna nkindu mu mbanza , bawu balwaka ku nzo ya Yasoni ye basosa Pawulu ye Sila mpasi vo bakubatwala kwa nkangu .
44017006	Bu balembwa kubamona , bawu bakoka Yasoni ye zimpangi zankaka kwa minyadi ye baboka : “ Bantu bobo banikuni ntoto wamvimba , bayizidi mpe vava !
44017007	Yasoni wabatambudi ku nzo andi ! Baba babonsono bakolamanga minsiku mia ntinu ku Loma kadi bawu bakambanga vo kwena diaka ntinu wankaka , nkumbu andi Yesu . ”
44017008	Mambu momo mafwemisa bantu ye minyadi mia mbanza .
44017009	Nate ye Yasoni ye bayandi bu bafuta nsimbi kwa minyadi mboki bakubayambula .
44017010	Mpimpa bu yabwa kaka , zimpangi zafidisa Pawulu ye Sila ku Belea . Bu bayenda lwaki kaka , bayenda ku nzo ya tukutukunu a Bayudayo .
44017011	Baba balutila bisi Tesalonika mu mbote ; bawu batambula Masonukwa ma Nzambi mu luzolo lwambote beni . Bawu bafiongunina Masonukwa ma Nzambi konso lumbu mu tala kani vo mambu makala kambanga Pawulu makala makedika .
44017012	Babingi mu bawu bakwikila , ye mu Bangelekia , bakento babingi baluzitu ye babakala babingi mpe bakwikila .
44017013	Kansi Bayudayo ba ku Tesalonika bu bawa vo Pawulu wasamuna mpe Masonukwa ma Nzambi ku Belea , bawu bayenda kuna ye bakitumuna nkindu ye vwadingisa makabu ma bantu .
44017014	Buna zimpangi zatumbu fila Pawulu ku ndambu a mbu , kansi Sila ye Timoteo basala ku Belea .
44017015	Bobo bayenda fila Pawulu , banlwakisa nate ye ku mbanz' Atene . Mboki bantu bavutuka , banata nsikudukusu ya Pawulu kwa Sila ye Timoteo vo bawu bole benda nswalu bakumbwana ku mbanz' Atene .
44017016	Pawulu bu kakala vingilanga Sila ye Timoteo ku Atene , yandi kamona kiese mu ntim'andi ko
44017017	Yandi wamokana ye Bayudayo ye balembolo Bayudayo basambilanga Nzambi mu nzo ya tukutukunu , ye bantu bakabwana va zandu lumbu ka lumbu .
44017018	Minyindudi miankaka baepikuli ye basitoyisie “ Muntu wowo weti mana sa mazu nki kazolele kamba ? ” Kansi bankaka bakamba : “ A , keti zinzambi zanzenza keti samuna koko , ” mu diambu dia bawu bawa Pawulu walongila mu Yesu ye mu mfulukulu .
44017019	Buna bawu bambaka ye bantwala ku Aleopango “ Beto tulenda zaya nki a malongi momo mampa maweti vovil'e ?
44017020	Kadi mambu maweti kutukamba mena manzenza , buna tuzolele zaya nki meti songa . ”
44017021	Kadi bisi Atene babonsono ye banzenza bakala yawu baviokisa ntangu awu mu kamba ye mu dimba kaka mambu momo mampa mazimunina bwa .
44017022	Buna Pawulu watelama vakati kwa tukutukunu “ Lu bisi Atene , mono mbweni vo beno babonsono lwena ye kinzambi kiakingi mu mamonsono .
44017023	Kadi bu yazietele mu mbanz'eno , yamweni zinzo zilusambidilanga , va yimosi yamweni mambu mama : ‘ Kwa Nzambi yilembolo zayakana
44017024	Nzambi yavanga nza ye biabionsono biena mo , i yandi Mfumu a zulu ye ntoto ; kavwandanga mu zinzo za Nzambi zatungwa kwa bantu ko .
44017025	Yandi kakalanga nsatu muntu mu kunsadila ko bonso vo yandi wena mfunu a baka konso kima , kadi i yandi wuvananga kwa babonsono : moyo , mwela ye biabionsono
44017026	Yandi wavanga makanda mamonso ma bantu mu muntu wumosi , ye wabatula va ntoto wawonsono . Yandi wateza nsungi zazonsono ye watula nzaku za fulu bibafweti vwanda
44017027	Yandi wavanga bo mpasi vo bantu bansosa ye nanga balenda kumona mu fimfita mpeleko yandi kena watatuka beni ye konso muntu mu beto ko ,
44017028	kadi ‘ Mu yandi twena ye moyo , tuzietanga ye beto twena . ’ Nsoki mia mambu mieno miankaka miakamba ebu : ‘ Beto mpe twena bana bandi
44017029	Budiena vo beto twena bana bandi , buna katulendi banza ko vo Nzambi fwanane ye biteki biawola , ye biapalata evo biamatadi biavalwa mu bunkete ye mu mbanzulu za muntu .
44017030	Nzambi katalanga diaka ntangu yoyo bantu yibalembwa zaya mambu ko , kansi bwabu yandi weti bokila bantu babonsono , mu fulu biabio , mu soba nkadulu .
44017031	Nzambi wazenga lumbu kimosi kikana fundisa bantu va ntoto wawonsono lembwa tala zidi , mu muntu wukasola . Yandi wasonga kwa babonsono vo nsodolo yoyo yena yasiama ye yansila minu bu kakumfulukisa mu bafwa . ”
44017032	Bawu bu bawa Pawulu weti vovila mfulukulu mu bafwa , bankaka banseva ye bankaka bakamba vo : “ Si twiza twakudimba mu mambu momo lumbu kiankaka . ”
44017033	I buna Pawulu wabasisa .
44017034	Kansi mwanki bankaka batambudila mambu mandi ye bakwikila : mu bawu Dianisio , i kiela kia lukutukunu lwa Aleopango , nkento wumosi nkumbu andi Damali , ye bankaka diaka .
44018001	Landila momo , Pawulu wakatuka ku mbanz' Atene ye wayenda ku mbanz'a Kolinto
44018002	Pawulu wabwana kuna Nyudayo wumosi nkumbu andi Akila mwisi zunga kia Pontio . Ka ntama beni ko yandi ye nkento andi Pilisikila balwaka mu mbanz'a Kolinto bu batuka ku nsi ya Italiya , kadi ntinu Klawudia
44018003	ye budiena vo yandi wakala salanga kisalu kimosi ye bawu , ( bawu basala zinzo za kapu ) , yandi wavwanda ku nzo awu ye basala mu kintwadi .
44018004	Konso lumbu kiamvudulu , Pawulu wavova mu nzo ya tukutukunu . Yandi wazola vo Bayudayo ye Bangelekia bakwikila .
44018005	Sila ye Timoteo batuka ku zunga kia Makedonia
44018006	Kansi Bayudayo bambangisa ye bamfinga ; buna Pawulu wabakubudila fundu-fundu dia binkuti biandi “ Vo luzimbale , ka mantadidi diaka ko kansi malutadidi . Ye tuka bwabu , mono ngina kwenda kwami kwa bawu balembolo Bayudayo . ”
44018007	Buna yandi wakatuka vana ye wayenda ku nzo ya bakala dimosi dia kala sambilanga Nzambi , nkumbu andi Titio Yustu , nzo andi yakala va ndambu a nzo ya tukutukunu .
44018008	Kilisipo , nkuluntu a nzo ya tukutukunu ye nzo andi yayo
44018009	Lumbu kimosi mu mpimpa , Pawulu wamona mona-meso , muna Mfumu wantela : “ Kumonandi wonga ko , kansi tatamana mu vova , ye kudingalalandi ko ,
44018010	kadi mono ngiena yaku . Muntu kalendi kusimba mu kuvanga mambi ko , mu diambu dia babingi mu mbanz'a yayi i bantu bami . ”
44018011	Pawulu wavwanda mvu wumosi ye ndambu ku mbanz'a Kolinto , kuna yandi walonga Masonukwa ma Nzambi .
44018012	Mu ntangu Ngalio yi kakala nyadi ku zunga kia Akaya
44018013	ye bakamba : “ Muntu wawu weti sosa mu baka bantu basambila Nzambi mu nzila yikanikinanga minsiku . ”
44018014	Pawulu bu kakutu bantika mu vova , Ngalio wakamba kwa Bayudayo : “ Beno Bayudayo , vo dikutu kala nkanu evo mbi yangolo kavengi , nga nkutu baka ntangu mu kuludimba .
44018015	Kansi budiena vo i zimpaka mu mambu , zinkumbu ye mu minsiku mieno , momo lutala mo beno kibeni . Mono kizolele kala mfundisi a minsamu mia mpila yoyo ko ! ”
44018016	Ye yandi wabavayikisa ku mbazi a nkanu .
44018017	Buna babonsono babwila Sositene , i nkuluntu a nzo ya tukutukunu , bambufa va ntwal'a mbanzi a nkanu . Kansi Ngalio katala nkutu mambu momo ko .
44018018	Pawulu wakala diaka bilumbu biabingi fioti ku mbanz'a Kolinto . Mboki wasisila zimpangi mbote . Yandi , Pilisikila ye Akila basabukila mu masuwa bayenda ku zunga kia Siliya . Tekila babaka masuwa , Pawulu wasala katudisa nsuki ku mbanz'a Kenkeleya
44018019	Bawu balwaka ku mbanz' Efeso kuna Pawulu wasisa Pilisikila ye Akila . Ye yandi wayenda ku nzo ya tukutukunu , kuna kamokana ye Bayudayo .
44018020	Bawu bakunlomba kakala yawu ntangu yanda , kansi yandi kazola ko .
44018021	Yandi bu kabasisila mbote , wakamba : “ Mono si yavutuka kwa beno vo Nzambi zolele . ” Pawulu wakota mu masuwa ye wasisa mbanz'a Efeso .
44018022	Yandi bu kalwaka ku mbanz'a Kayisaliya , wayenda ku mbanz'a Yelusalemi mu vana mbote kwa Dibundu mboki wayenda ku mbanz' Antiokia .
44018023	Bu kamana viokisa kana ntangu kwa kuna , wayenda . Yandi walutila mu zunga kia Ngalatiya ye kia Filingia
44018024	Nyudayo wumosi nkumbu andi Apolo , yandi i mwisi Alekisandele , walwaka ku mbanz' Efeso , yandi wakala bakala dia kimpovila ye watoma zaya Masonukwa ma Nzambi .
44018025	Yandi wakilongukila nzil'a Mfumu ye mu vema beni yandi wasamuna ye walonga nadede mambu matadidi Yesu . Kansi yandi wazaya kaka mbotokolo ya Yowani
44018026	Yandi wabantika vova mu kibakala mu nzo ya tukutukunu . Pilisikila ye Akila bu bawa yandi , bawu bambaka ye batoma kumbangudila nzil'a Nzambi .
44018027	Mboki Apolo wazola kwenda ku Akaya . Zimpangi zansiamisa mu diodio ye basonika kwa minkwikizi mia zunga kiokio mpasi vo batoma kuntambula . Bu kalwaka kuna , yandi wakala mfunu beni kwa bawu bakituka minkwikizi mu nlemvo wa Nzambi ,
44018028	kadi yandi watungudila Bayudayo vantadisi a babonsono mu ngolo . Mu Masonukwa ma Nzambi yandi wabasonga vo Yesu i Mesiya .
44019001	Apolo bu kakala ku mbanz'a Kolinto , Pawulu walutila ku bizunga bia miongo bia nsi yoyo ye walwaka ku Efeso . Yandi wabwana kuna minkwikizi miankaka
44019002	ye wabayuvula : “ Beno lwatambudi Mpeve ya Nlongo bu lwakwikidi e ? ” Bawu bavutula : “ Beto ka twawilu nkutu ko vo Mpeve ya Nlongo yena . ”
44019003	Buna Pawulu wabayuvula : “ Buna nki a mbotokolo kwandi beno lwatambudi e ? ” Bawu bavutula : “ Mbotokolo yoyo yabotikila Yowani . ” Pawulu wabatela :
44019004	“ Yowani wabotika bobo batambudila mu soba nkadulu ye yandi watela kwa nkangu a Isaeli mu kwikila kwa muntu weti kwiza ku nim'andi , muntu wowo i Yesu
44019005	Bu bamana wa mambu momo , bawu babotukwa mu nkumbu a Mfumu Yesu .
44019006	Mboki Pawulu wabatensika moko ye Mpeve ya Nlongo yakulumuka kwa bawu . Buna bawu babantika vova zindinga zanzenza ye babantika kamba mambu mabatambula kwa Nzambi .
44019007	Bantu bobo babonsono bakala tezo kia kumi ye bole .
44019008	Pawulu wakota mu nzo ya tukutukunu , yandi wavova kwa bawu mu kibakala , ngonda zitatu zamvimba . Yandi walonga mambu matadidi Kimfumu kia Nzambi ye wazola kubakwikidisa .
44019009	Kansi babingi basonga ntu ngolo , ka bazola kwikila ko ye bavova mambu mambi mu diambu dia nzila ya Mfumu vantadisi a lukutukunu . Buna Pawulu wabasisa , watwala minkwikizi ku lweka yandi wabalonga lumbu ka lumbu
44019010	Diodio diakala mu mimvu miole , mu nzila yoyo babonsono bavwanda mu zunga kia Asia , Bayudayo ye balembolo Bayudayo bawa mambu ma Mfumu .
44019011	Mu Pawulu , Nzambi wavanga bimangu biangitukulu .
44019012	Nate ye nkutu bantu batula va zimbevo bitenda ye minlele miabutana mu nitu ya Pawulu ye zimbevo zaniaka ye mpeve zambi zavayika mu bawu .
44019013	Bayudayo bankaka bakala kwenda vayikisanga mpeve zambi kwa zimbevo mu konso fulu , batonta mpe mu sadila nkumbu a Mfumu Yesu mu vayikisa zo . Bawu bakamba kwa mpeve zambi : “ Mono ngieti kulutuma mu vayika mu nkumbu a Yesu ndiena Pawulu wukasamunanga . ”
44019014	( Bantu bakala vanganga bo , i bana nsambodia bababakala ba Sikeva , yandi i wumosi mu bakuluntu ba nganga za Nzambi za Bayudayo . )
44019015	Kansi mpeve yambi yabavutudila : “ Mono nzeyi Yesu ye nzeyi mpe Pawulu i nani , kansi beno , banani lwena ? ”
44019016	Ye muntu wakala ye mpeve yambi wababwila , wabalumba nkuba bawu babonsono mu ngolo zazo . Mu nkuba yoyo , bawu batina mu nzo yoyo , bamana lwala ye kondwa nkutu nlele mu nitu .
44019017	Bisi Efeso , Bayudayo ye balembolo Bayudayo bawa nsamu , bawu bamona wonga ye batoma vumina nkumbu a Mfumu Yesu .
44019018	Babingi mu bawu bakwikila , bayiza tambudila ye kamba vantadisi a babonsono mabavanga .
44019019	Kabu diadingi dia bawu basadila mpandu banata minkanda miawu ye bayoka mio vantadisi a bantu babonsono . Batanga ntalu yimiafwa , i makumatanu ma mafunda ma nzimbu
44019020	I bonso bobo mambu ma Mfumu
44019021	Landila mambu momo , Pawulu wazenga “ Bu ngina lwaka ku Yelusalemi , mfweti kwenda mona mpe ku mbanz'a Loma . ”
44019022	Yandi wafidisa bantu bole mu minsadisi miandi ku zunga kia Makedonia , Timoteo ye Elasito ; kansi yandi kibeni wasala mu fintangu-ntangu ku ndambu a nsi ya Asia .
44019023	Mu ntangu yoyo , nkindu yangolo yabwa mu diambu dia nzil'a Mfumu .
44019024	Muntu wumosi wavanganga bilunga , nkumbu andi Demetilio , yandi wakala kubikanga mu palata bifwani biafioti-fioti bia nzo yansambidila ya Alitemido
44019025	Yandi wakutikisa minkubiki mia biteki ye bankaka babasala salu kiampila mosi , ye wabatela : “ Batata , beno luzeyi vo kimvwama kieto kieti tuka mu salu kiaki .
44019026	Kansi beno lweti mona ye lweti wa mambu meti vanga muntu wowo , Pawulu . Yandi weti kamba vo zinzambi zavangwa kwa bantu ka zena zinzambi ko , ye yandi weti lenda mu kwikidikisa bantu ye mu kubabangumuna , ka vava mbanz' Efeso kaka ko kansi fisidi nga mu nsi ya Asia yayo .
44019027	Diodio dilenda bebisa kisalu kieto ye vwezisa nzo yansambidila Alitemido nzambi yankento yayinene . Buna yandi wuna monika kima kiampamba , i nzambi yoyo bisi ndambu a nsi ya Asia babo ye nza yamvimba basambilanga . ”
44019028	Bu bawa mambu momo , bawu bafuluka kwa nganzi ye babantika boka : “ Alitemido , i nzambi yayinene ya ku Efeso ! ”
44019029	Mbanza yayo yakala ntela-ntela . Bantu banatumuna bantu bole bisi zunga kia Makedonia , Ngayo ye Alisitalako , bawu i bantu bazieta ye Pawulu . Ye babonsono balundumuka ku fulu kisongulwanga bimpa
44019030	Pawulu wazola kwenda yandi kibeni vantadisi a kabu diodio dia bantu , kansi minkwikizi ka bakunyambudila bo ko .
44019031	Minyadi miankaka mia ndambu a nsi ya Asia , bakala bakundi bandi , bakumfidisa nkutu zintumwa mu kunlomba ka lembwa kota mu nzo yisongulwanga bimpa .
44019032	Mu ntangu yoyo , mvwalangani yakota mu lukutukunu : eba baboka diambu dimosi , ebana diankaka , ye babingi mu bawu ka bazaya nkutu bila kibakutakanana ko .
44019033	Buna bantu bavayikisa Alekisandele mu kabu , kadi i Bayudayo banlutisa ku ntwala . Buna Alekisandele walabikisa bantu ye wazola vova kwa nkangu .
44019034	Kansi bawu bu babakusa vo yandi i Nyudayo , baboka vakimosi tezo kia bilokula biole : “ Alitemido , i nzambi yayinene ya ku Efeso ! ”
44019035	Kuzimunina , nsoniki wa mbanza walenda sima nkangu , ye wakamba : “ Lu bisi Efeso , bantu babo bazeyi vo i mbanz' Efeso yilundanga nzo yansambidila Alitemido nzambi yayinene yankento ye kifwani kiandi kia sotuka tuka ku zulu .
44019036	Ka muntu ko lenda dio bangisa . Buna lufweti dingalala ye lembwa vanga diambu diambi dianzaki-nzaki kondwa yindula .
44019037	Beno lutwedi kwaku babakala baba balembolo sakanana bianlongo , ye balembolo tiaka nzambi eto yankento .
44019038	Vo Demetilio ye bisadi biandi bazolele funda muntu , bilumbu mu fundisa biena ye minyadi miena i kuna bafweti kwenda fundila mambu !
44019039	Vo lwena ye mambu mankaka , si twatala mo mu lukutukunu lulandanga bonso bwena minsiku .
44019040	Kadi tulenda fundwa bonso bantu banangumukini mu diambu dia mambu momo mavangamane lumbu ki . Kadi diambu diakedika ditukutakane , nkatu kwandi , ye ka tulendi lenda vutula diambu ko vo bakutuyuvudi . ”
44019041	Bu kamana vova mambu momo , wamwangisa lukutukunu .
44020001	Mvwalangani bu yamanisa , Pawulu wakutikisa minkwikizi ye wabakindisa , mboki wabasisila mbote ye wayenda ku zunga kia Makedonia .
44020002	Yandi walutila mu zunga kiokio ye wakindisa minkwikizi mu malongi mandi . Mboki yandi wayenda ku nsi ya Ngelese ,
44020003	wakala kuna ngonda zitatu . Yandi wakana kwenda ku zunga kia Siliya mu masuwa , bu kabakusa vo Bayudayo bansila makani mambi . Buna yandi wazenga mu vutukila mu nzila ya zunga kia Makedonia .
44020004	Bantu baba bayenda yandi
44020005	Baba batekila ye batuvingila ku mbanz'a Tolowa .
44020006	Landila nkembo wa mampa malembwa tulwa bilongo bifunisanga , beto kibeni twakatuka ku mbanz'a Filipi mu masuwa ye landila bilumbu bitanu , beto twalwaka kwa bawu ku mbanz'a Tolowa , ku twavwanda lumingu lumosi .
44020007	Mu kiamvundulu mu nkokila
44020008	Mu suku dia ku zulu mu twakutakana , minda miamingi miakala muna .
44020009	Toko dimosi nkumbu andi Ewutiko , wavwanda va nela . Pawulu bu kalambula malongi mandi , toko diodio wabwa tolo twangolo , mu tolo toto yandi wasotuka tuka kuna seka diantatu nate ye va ntoto . Yandi wayenda bongwa wafwa .
44020010	Pawulu wakulumuka , wayinama va yandi “ Ka lumonandi ntima mpasi ko , yandi wena moyo ! ”
44020011	Mboki Pawulu watombuka diaka , wabukuna dimpa ye wadia . Bu kamana vova diaka ntangu yanda nate ye kuma bu kwakia , yandi wayenda .
44020012	Batwala toko diodio diamoyo , ye diambu diodio diatoma siamisa babonsono .
44020013	Beto twatekila mu kota mu masuwa makutunata ku mbanz' Aso ku tufweti sala baka Pawulu . I buna kazenga , kadi yandi wazola kwendila kuna mu malu .
44020014	Bu kakutubwana ku mbanz' Aso , beto twasala kumbaka mu masuwa ye twayenda ku mbanz'a Mitilene .
44020015	Beto twakatuka kuna ye mu lumbu kialanda
44020016	Kadi Pawulu wazenga mu lutakana kaka vantadisi a mbanz'a Efeso lembwa sala telama mpasi kalembwa lutisa ntangu mu ndambu a nsi ya Asia . Yandi wayenda nswalu mpasi vo kakala ku mbanz'a Yelusalemi ku nkembo wa Pantekoti vo bu lendakana .
44020017	Pawulu wafidisa ntumi yatuka ku mbanz'a Mileto mu kwenda bokidisa bangudi za bantu za Dibundu dia ku mbanz'a Efeso .
44020018	Bawu bu balwaka kwa Pawulu , yandi wabatela : “ Beno luzeyi bonso bu yakadidi ntangu yayo yiyakele yeno , tuka lumbu kiantete kiyayiza ku ndambu a nsi ya Asia .
44020019	Mono yasadidi Mfumu mu luyinunu lwalonsono , mu kinsanga ye nkwamusu zi yamweni mu diambu dia makani mambi ma Bayudayo .
44020020	Beno luzeyi vo mono kiaswekele diambu kwa beno ko mu momo mena mfunu kwa beno : yakulusamunini mamonsono ye yakululongele vantadisi a babonsono ye mu zinzo zeno .
44020021	Mono yatelele kwa Bayudayo ye kwa balembolo Bayudayo mu bangumuka kwa Nzambi ye mu kwikila mu Mfumu eto Yesu .
44020022	Bwabu mono ngieti kwenda ku mbanz'a Yelusalemi bonso bweti kuntumina Mpeve ya Nlongo , kondwa zaya mana kundwakila .
44020023	Mono nzeyi kaka vo mu konso ka mbanza , Mpeve ya Nlongo yeti kunzayisa vo boloko ye nkwamusu bieti kumvingila
44020024	Kansi mono mbweni vo zingu kiami kakiena mfunu kwa mono ko vo ka i mu lungisa mayatumwa ko ye manisa kisalu kiampana Mfumu Yesu : i mu samuna Nsamu Wambote wa nlemvo wa Nzambi
44020025	“ Mono yalutidingi kwa beno babonsono ye yalongele Kimfumu kia Nzambi , kansi bwabu nzeyi vo ka luna kumbona diaka ko .
44020026	I diawu , mono ngieti dio kulutela lumbu kiaki , vo muntu wumosi mu beno zimbale , ka diambu diami ko .
44020027	Kadi mono yakulusamunini mamonsono ma Nzambi , kondwa kulusweka diambu mu mawu .
44020028	Lukikeba beno kibeni ye lukeba kamba diadionsono Mpeve ya Nlongo dikatula ku nsi a ntadulu eno . Lukenga Dibundu , Nzambi dikabakila mu menga ma Mwana wa yandi kibeni
44020029	Mono nzeyi vo bu mbeni kwenda , ku nim'ami bantu bena bonso zingo zansisi bana kwiza kwa beno ye ka bana yambula kamba dia minkwikizi kondwa kubakwamisa .
44020030	Ye mu kati kweno nkutu bantu bana bantika ta luvunu mu twadikisa minkwikizi ku nim'awu .
44020031	Buna lukaya meso ye lubambuka moyo , mimvu mintatu mpimpa ye mwini , mono kiabebele mu kululwengisa ko kana mpe vo nkutu mu kinsanga .
44020032	“ Bwabu mono yikuluyekole kwa Nzambi ye kwa mambu mandi ma nlemvo . Yandi wena ye lulendo mu kulusiamisa ye mu kuluvana bima bikasila kwa babonsono bakavwidi .
44020033	Mono kiazinini moyo kana mu mbongo , mu wola , evo mu binkuti bia muntu ko .
44020034	Beno kibeni luzeyi vo mono yasadidi moko mami mu baka biakele yeto mfunu , mono ye bayami
44020035	Mu mamonsono , mono yalusongele vo i bobo tufweti sadila mu sadisa bamputu bu tubambukanga moyo mu mambu mavova Mfumu Yesu yandi kibeni : ‘ Kiese kilutidi mu vana kansi ka mu tambula ko
44020036	Bu kamana kamba mambu momo , Pawulu wafukama yawu ye wasambila .
44020037	Babonsono badila ye babumbakana Pawulu , bamfiba mu kunyambula kenda mbote .
44020038	Bawu baluta mona kiadi mu diambu dia yandi wabatela vo kabana kummona diaka ko . Mboki bawu bayenda kumfila nate ye ku masuwa .
44021001	Bu twamana vambana yawu , beto twayendila mu masuwa , twasungama ku mbanz'a Ko ; lumbu kialanda twalwaka ku mbanz'a Lodo ye tuka kuna beto twayenda ku mbanz'a Patala .
44021002	Kuna beto twamona masuwa mamosi makana kwenda ku zunga kia Fenike ; twakota muna ye twayenda .
44021003	Beto twalwaka lukufi ye sanga kia Kipelo kitwalenda mu mona bu twakala mu masuwa , twalutila sanga kiokio ku lumoso mu kwenda ku ndambu ya zunga kia Siliya . Twalwaka ku mbanz'a Tilo , twakanga kadi kuna bafweti kulumuna bima bianata masuwa .
44021004	Beto twabwana minkwikizi kuna ye twavwanda yawu lumingu lwamvimba . Mpeve ya Nlongo yazayikisa bantu bobo mambu , bawu batela Pawulu mu lembwa kwenda ku mbanz'a Yelusalemi .
44021005	Kansi lumingu lolo bu lwamanisa , beto twayenda , twatatamana nzietolo eto . Bawu babonsono ye bakento bawu ye bana bawu bayenda kutusindika nate ye ku mbanzi a mbanza . Twafukama va kumu dia mbu ye twasambila .
44021006	Mboki bu twamana vanasana mbote , beto twakota mu masuwa ye bawu bavutuka ku zinzo zawu .
44021007	Beto twasukisa nzietolo eto ya mu maza tuka ku mbanz'a Tilo nate ye ku mbanz'a Pitolemayi , ye kuna beto twavana mbote kwa zimpangi ye twavwanda yawu lumbu kimosi .
44021008	Mu lumbu kialanda beto twakatuka kuna ye twalwaka ku mbanz'a Kayisaliya
44021009	Yandi wakala ye bana baya babakento balembwa kwela , bawu bakala kambanga mambu mabatambula kwa Nzambi .
44021010	Beto twakala kuna bilumbu biabingi , buna mbikudi wumosi watuka ku zunga kia Yuda , nkumbu andi Angabu
44021011	Yandi wayiza kwa beto , wabonga melika ya Pawulu ye mu yawu , yandi wakikanga malu ye moko ye wakamba : “ Tala butele Mpeve ya Nlongo : ‘ I bonso bwabu ku mbanz'a Yelusalemi , Bayudayo bana kangila muntu vwidi melika yayi , mboki bawu bana kunyekula kwa bisi Loma . ’ ”
44021012	Bu twamana wa mambu momo , beto kibeni ye bisi mbanz'a Kayisaliya twabombidila Pawulu mu lembwa kwenda ku mbanz'a Yelusalemi .
44021013	Kansi Pawulu wavutula : “ Bila nki lweti didila ye lweti zola kundebikisa ? Mono ngiena wakubama , ka mu kangwa kaka ko kansi mpe mu fwa ku Yelusalemi mu diambu dia Mfumu Yesu . ”
44021014	Budiena vo beto twalembana mu kunleba buna twanyambula ye twakamba : “ Bika luzolo lwa Mfumu lwavangama ! ”
44021015	Landila kana bilumbu bikwa bitwakala va fulu kina , beto twakubama ye twayenda ku mbanz'a Yelusalemi .
44021016	Minkwikizi miankaka mia mbanz'a Kayisaliya miayenda yeto ; bawu batutwala kwa bakala dimosi nkumbu andi Manasoni mwisi kisanga kia Kipelo , yandi i munkwikizi tuka ntama ; i kwa yandi twalambalala .
44021017	Bu twalwaka ku mbanz'a Yelusalemi , zimpangi zatutambula mu kiese .
44021018	Lumbu kialanda Pawulu wayenda yeto ku nzo a Yakobi
44021019	Pawulu wabavana mbote , ye wabakamba mu dimosi-dimosi mamonsono Nzambi makantuma mu salu kiandi vakati kwa balembolo Bayudayo .
44021020	Bu bana kundimba , bawu basika Nzambi ye bakamba kwa Pawulu : “ Mpangi , weti mona , kana vo mafunda makwa ma Bayudayo bakitukidi minkwikizi . Bawu babonsono bena batoma kwikama mu minsiku .
44021021	Kansi bantu bakubatelele vo ngeye wulonganga Bayudayo babonsono bavwandanga vakati kwa makanda mankaka mu sisa minsiku mia Mose . Ngeye wukubatelanga mu lembwa zengisisa bana bawu , ye mu lembwa landa bifu bia Bayudayo .
44021022	Nki twasa ? Kadi bawu bana wa kaka vo ngeye wayizidi .
44021023	I diawu , vanga bu tuna kutela . Babakala baya bena yeto vava basidi nsilulu .
44021024	Wenda yawu ye wukisukula vakimosi ye bawu , wubafutila mbongo mpasi bakubakatula nsuki
44021025	Kansi mu matadidi bankwa Klisto balembolo Bayudayo , beto twabasonekene mu kubatela matwazengele : ka balendi dia kana vo mbizi ya vewa nkayilu kwa biteki ko , kana vo menga ko , kana vo mbizi ya bibulu biafietwa va laka ko ye ka balendi yanga ko
44021026	Buna Pawulu wayenda ye bantu bobo , ye lumbu kialanda , yandi wakisukula vakimosi ye bawu . Mboki wayenda mu nzo yanlongo ye wazayisa ntangu yina manisa bilumbu biansukululu , mpila mosi vo lumbu konso muntu kikana vana nkayilu
44021027	Bilumbu nsambodia bu biakala lukufi mu manisa , Bayudayo batuka ku ndambu a nsi ya Asia bamona Pawulu mu nzo yanlongo . Bawu banangumuna bantu babonsono , basimba Pawulu ,
44021028	baboka : “ Lu bisi Isaeli , lukutusadisa ! Muntu wawu wulonganga kwakonsono ye kwa babonsono mambu mena kitantu ye nkangu wa Isaeli , ye minsiku mia Mose ye mena kitantu mu nzo yanlongo yayi . Ye bwabu , yandi wakotisi nkutu bantu balembolo Bayudayo mu nzo yanlongo yayi , mu nzila yoyo yandi wasumuni fulu kiaki kianlongo . ”
44021029	( Bawu bakamba mambu momo kadi bamona Pawulu ye Tolofimo mwisi mbanz' Efeso bazieta mu mbanz'a Yelusalemi , bawu babanza vo yandi wankotisa mu nzo yanlongo
44021030	Mbanza yamvimba yakituka ntela-ntela , bantu batuka ku ndambu ka ndambu balundumuka mu nzo yanlongo . Bawu babaka Pawulu ye bamvayikisa ku mbazi mboki bawu ntumbu kanga nzo yanlongo .
44021031	Bawu bu bakala zola mu vonda Pawulu , nsamu walwaka kwa mfumu a masoda ma kisi Loma vo mbanz'a Yelusalemi yayonsono yeka ntela-ntela .
44021032	Vana vawu yandi watwala bakuluntu ye masoda , bazawula kwakala nkangu . Bantu bu bamona mfumu a masoda ye masoda , bayambula kunzuba .
44021033	Buna mfumu a masoda wafinama kwa Pawulu , wansimba ye watuma bankangila mu sieni zole . Mboki yandi wayuvula kana vo nani kena ye nki a mambu kavanga .
44021034	Kansi mu kati kwa nkangu a bantu , bankaka baboka ebu ye bankaka bwankaka . Mu mvwalangani yoyo , mfumu a masoda kalenda baka diambu dia sikalala ko , buna yandi watuma banata Pawulu kuvwandanga masoda
44021035	Mu ntangu Pawulu ye masoda yibalwaka va kikada , masoda mananguna Pawulu mu kunnata , mu diambu dia ngolo za ndong'a bantu ,
44021036	kadi babonsono bakunlanda ye baboka : “ Lumvonda ! ”
44021037	Mu ntangu yi bakutu kotisa Pawulu ku vwandanga masoda , yandi wakamba kwa mfumu a masoda : “ Ndenda baka luve mu kutela diambu e ? ” Mfumu a masoda wanyuvula : “ Zeyi vova kingelekia ?
44021038	Nga ngeye kwena mwisi Ngipiti wowo wanangumuni bantu , ka ntama beni ko , ye waneti mafunda maya ma binkita ku makang'e ? ”
44021039	Pawulu wavutula : “ Mono ngiena Nyudayo , yabutwa ku mbanz'a Talaso mu zunga kia Silisi , mono i mwisi mbanza yayinene . Dodokolo , wumpana luve mu vova kwa nkangu . ”
44021040	Mfumu a masoda wamvanina bo luve . Buna Pawulu watelama va kikada , walabikisa nkangu . Bawu bu badingalala napi , Pawulu wavova kwa bawu mu ki-alameya .
44022001	“ Zimpangi ye batata , ludimba mambu mena yami bwabu mu kulutela mu kukitanina kwa beno . ”
44022002	Bawu bu bawa vo yandi wavova kwa bawu mu ki-alameya , bawu baluta kala napii . Buna Pawulu wakamba :
44022003	“ Mono i Nyudayo yabutwa ku mbanz'a Talaso ku zunga kia Silisi kansi yayundukila vava mbanz'a Yelusalemi . Ngamalieli
44022004	Mono yazoma nate ye vonda bantu balanda nzila yayi ya Mfumu . Yakangisa babakala ye bakento , ye yabatudisa mu boloko .
44022005	Nkuluntu a nganga za Nzambi ye lukutukunu lwa bakuluntu balenda kuntela kimbangi . Mono yabaka minkanda kwa bawu mu diambu dia zimpangi zeto Bayudayo ku mbanz'a Damasko , ku yayenda mu kwenda kanga minkwikizi mpasi vo yakubatwala ku mbanz'a Yelusalemi ye mu kubasemba
44022006	“ Mu nzila , bu yakala lukufi ye mbanz'a Damasko , tezo kia midi , kia kwangolo kwatuka ku zulu kwakienzula va yakala mu nabiu .
44022007	Yabwa va ntoto ye yawa ndinga yimosi yantela : ‘ Sawuli , Sawuli ! Bila nki wukunzominang' e ? ’
44022008	Mono yayuvula : ‘ Mfumu , ngeye wunani ? ’ Ndinga yoyo yavutula : ‘ Mono i Yesu , mwisi mbanz'a Nazaleti wuwuzomanga . ’
44022009	Batwakala bamona kia koko , kansi ka bawa ndiena wampovisa ko .
44022010	Buna mono yayuvula : ‘ Mfumu nki mfweti vang'e ? ’ Ye Mfumu wantela : ‘ Telama , wenda ku mbanz'a Damasko , kuna si bakutela mamonsono meti kutuma Nzambi mu vanga . ’
44022011	Budiena vo meso mami mafwa , mu diambu dia kia koko kwangolo beni , bayenda yami bansimba mu koko ye bantwala ku mbanz'a Damasko .
44022012	“ Kuna kwakala bakala dimosi nkumbu andi Anania , yandi wakala ye vumi kia Nzambi ye watumamana minsiku mieto . Bayudayo babonsono bisi mbanz'a Damasko bakumvumina .
44022013	Yandi wayiza kuntala , watelama lukufi ye mono ye wakamba : ‘ Sawuli mpangi ami , bika wamona diaka ! ’ Vana vawu mono yamona ye yakummona .
44022014	Yandi wakamba diaka : ‘ Ngeye wakisodulwa kwa Nzambi ya zinkaka zeto mpasi vo wazaya luzolo lwandi ; wamona Ndiena wumosi kaka wena nkadulu yambote , ye wakunnwa bu keti vova yandi kibene .
44022015	Kadi ngeye fweti kala mbangi andi kwa babonsono mu samuna mamweni ye mawilu .
44022016	Buna bwabu bila nki mu vingila diaka ? Telama wabotukwa ye veduswa mu masumu maku , bu weti lomba mu nkumbu andi . ’ ”
44022017	“ Mono yavutuka ku Yelusalemi , ye bu yasambila mu nzo yanlongo , yamona mona-meso .
44022018	Mono yamona Mfumu , wantela : ‘ Sa nswalu , katuka mu mbanz'a Yelusalemi kadi bantu bena mu mbanza yayi ka bana tambula mambu mawuna kamba mu diambu diami ko ’ .
44022019	Mono yavutula : ‘ Mfumu bawu batomene zaya vo yakele kotanga mu nzo za tukutukunu , yakele tudisanga bantu mu boloko ye zubisa sikoti bakukwikilanga .
44022020	Ye bu bavonda mbangi aku Tieni , mono mpe yakala vana . Yanungisa bakumvonda ye yakeba binkuti biawu
44022021	Buna Mfumu wantela : ‘ Wenda kadi mono ngina kufidisa ku nsi yanda , kwa balembolo Bayudayo . ’ ”
44022022	Bantu badimba Pawulu nate ye mu ntangu yikavova mambu mama ye kuzimunina bawu baboka : “ Luvonda muntu wawu ! Kafweni mu zinga ko ! ”
44022023	Bawu baboka , bapepisa binkuti biawu ye balosa fundu-fundu ku zulu .
44022024	Mfumu a masoda ya kisi Loma watuma bakotisa Pawulu ku vwandanga masoda ye bakunzuba sikoti mu kunkomina kavova mpasi bazaya bila nki bantu babokele bonso bobo mu diambu diandi .
44022025	Kansi bu bankanga mpasi bakunzuba sikoti , Pawulu wakamba kwa nkuluntu a masoda wakala vana : “ Ngeye wena ye luve mu zuba mwisi Loma lembolo teka funduswa e
44022026	Bu kamana wa mambu momo , nkuluntu a masoda wayenda zayisa kwa mfumu awu : “ Bwe wuna sa ? Bakala diodio i mwisi Loma ! ”
44022027	Mfumu yoyo wayenda kwa Pawulu , wanyuvula : “ Wunkambeti , ngeye i mwisi Loma e ? ” Pawulu vo : “ Inga . ”
44022028	Buna mfumu yoyo wakamba : “ Mono mbongo zazingi yafuta mu kituka mwisi Loma . ” Pawulu vo : “ Mbosi mono , ngiena mwisi Loma tuka yabutukila . ”
44022029	Vana vawu , bantu bakutwa kunzuba mu kumvovisa , bantatukila . Mfumu a masoda ya kisi Loma yandi kibeni wamona wonga bu kabakula vo Pawulu i mwisi Loma kansi yandi wankangisa mu zisieni .
44022030	Mfumu a masoda wazola toma zaya bila nki Bayudayo bafundila Pawulu . I diawu lumbu kialanda , yandi wankutudisa mu zisieni zandi ye watuma kwa bakuluntu ba nganga za Nzambi ye biela biabio bia lukutukunu lwa bakuluntu ba Bayudayo bakutakana . Mboki yandi watwala Pawulu ye wantula vantadisi awu .
44023001	Pawulu watala naswi biela bia lukutukunu ye wakamba : “ Lu zimpangi i mu ntima watoma vuvama yazingidi vantadisi a Nzambi nate ye lumbu kiaki . ”
44023002	Nkuluntu a nganga za Nzambi , Anania
44023003	Buna Pawulu wantela : “ Nzambi si kakuzuba , ngeye wena bonso kibaka kiakuswa mpemba !
44023004	Bakala lukufi ye Pawulu bantela : “ Ngeye fingidi nkuluntu a nganga za Nzambi ? ”
44023005	Pawulu wavutula : “ Lu zimpangi , kitekele zaya ko vo yandi i nkuluntu a nganga za Nzambi . Kadi diena kwandi diasonama vo : ‘ Kukambandi mambi mu nkuluntu a nkangu aku ko
44023006	Pawulu wazaya vo biela bia lukutukunu biakala ndambu Basaduki ye ndambu Bafalisi , i diawu yandi waboka kwa bawu : “ Lu zimpangi , mono i Mfalisi , ye mwan'a Mfalisi
44023007	Bu kamana vova mambu momo , Bafalisi ye Basaduki babantika sa mpaka ye lukutukunu lwakabana .
44023008	( Basaduki bakambanga vo bantu bafwa ka bana fuluka ko , mbasi ka zena ko ye Mpeve kayena ko , kansi Bafalisi bakwikilanga vo momo mamonsono mena
44023009	Baluta toma boka mu ngolo ye minlongi miankaka mia minsiku , i biela bia kabu dia Bafalisi , miatelama ye miabangisa mu ngolo , miakamba : “ Ka tumweni diambu mu bakala diadi ko . Nanga i mpeve evo mbasi yivovele kwa yandi ! ”
44023010	Mpaka zakituka zangolo beni nate ye mfumu a masoda wamona wonga vo bantu bobo balenda sebuzula Pawulu mu bibuku . I diawu yandi watuma masoda makulumuka mu lukutukunu , bakatula Pawulu vakati kwa bawu , ye bamvutula ku vwandanga masoda .
44023011	Mu mpimpa , Mfumu wamonika kwa Pawulu ye wantela : “ Kala kibakala ! Kadi bonso ngeye buwuntelele kimbangi vava , mu mbanz'a Yelusalemi , i bobo mpe ngeye fweti ta kimbangi ku mbanz'a Loma . ”
44023012	Lumbu kialanda mu nsiuka , Bayudayo bakubika makani mambi ; bawu badia ndefi vo ka bana dia evo nwa kima ko nate ye bu bameni vonda Pawulu .
44023013	Bantu bakubika makani momo bakala vioka makumaya .
44023014	Bawu bayenda tala bakuluntu ba nganga za Nzambi ye bangudi za bantu ye bakubatela vo : “ Beto tudidi ndefi vo ka tuna dia kima ko nate ye tumeni vonda Pawulu .
44023015	Buna beno ye biela biabionsono bia lukutukunu lwa bakuluntu , lwenda lwalomba bwabu kwa mfumu a masoda vo kalutwadila Pawulu , bonso vo luzolele toma fiongunina mambu mandi . Beto kibeni twena bakubama mu kumvondisa tekila kalwaka vava . ”
44023016	Kansi mwana wabakala wa busi kia Pawulu , wawa bantu bavovila makani momo . Yandi wayenda kuvwandanga masoda , wakota ye wazayisa Pawulu .
44023017	Buna Pawulu wabokila nkuluntu wumosi wa masoda ye wantela : “ Twala toko diadi kwa mfumu a masoda , kadi diambu diena yandi kazolele kuntela . ”
44023018	Nkuluntu a masoda wayenda yandi , wantwala kwa mfumu a masoda ye wakamba : “ Nkole yoyo , Pawulu wumbokele ye wundombele yakutwadila toko diadi , yandi wena ye diambu mu kutela . ”
44023019	Mfumu a masoda wasimba toko diodio mu koko , wayenda yandi va lweka va bawu kaka ye wanyuvula : “ Nki a diambu diena yaku mu kuntela ? ”
44023020	Yandi wavutula : “ Bayudayo bawizane mu kulomba watwala Pawulu mbazi vantadisi a lukutukunu lwa bakuluntu ba Bayudayo , bonso vo lukutukunu lolo lwena nsatu a toma fiongunina mambu mandi .
44023021	Kansi kubakwikilandi ko ! Kadi vioka bantu makumaya mu bawu bana kunswaminina mu nzila mu kumbwila . Bawu badidi ndefi mu lembwa dia ye nwa kima nate ye bameni kumvonda . Bwabu bena bakubama ye beti vingila kaka mvutu aku . ”
44023022	Mfumu a masoda bu kamana sikidisa toko diodio mu lembwa kamba kwa muntu mambu makameni kuntela , yandi wakunyambula kenda .
44023023	Mboki mfumu a masoda wabokila bakuluntu bole ba masoda , wabatela : “ Kutikiseno masoda nkama zole , lusambodia badiatilanga va zulu a mpunda ye bantu nkama zole banwaninanga mu madionga . Beno babonsono lukala bakubama mu kwenda ku mbanz'a Kayisaliya mu lokula kia vwa mu nkokila .
44023024	Lukubika mpe zimpunda mu toma nata Pawulu ye kunlwakisa kwa nyadi Felikisi
44023025	Ye wasonika nkanda wawu :
44023026	“ Kwa nyadi Felikisi , tata , mbote zaku kwa mono Klawudia Lusiya .
44023027	Bayudayo babwididi bakala diadi ye bakutu kumvonda . Mono bu yawilu vo yandi i mwisi Loma buna yayele ye masoda mu kuntabila .
44023028	Bu yazolele zaya bila kibakumfundidi , mono yakuntwedi vantadisi a lukutukunu lwawu lwa bakuluntu .
44023029	Mono yabakusi vo bakumfundidi mu mambu matadidi minsiku mia bawu kibeni . Kansi yandi kakele ye bila kikafweti vondulwa evo tudulwa mu boloko ko .
44023030	Mboki bu yawilu vo Bayudayo bakunkubikidi makani mambi , mono yatumunu kumfidisa kwa ngeye . Ye yakembi kwa bantu bamfundidi biza bavova bawu kibeni kwa ngeye
44023031	Masoda mavanga mambu mabatumwa : babaka Pawulu ye bannata mu mpimpa yina nate ye ku mbanz' Antipatilida .
44023032	Lumbu kialanda , masoda mayendila mu malu mavutuka ku bavwandanga ye bayambula bawu bayenda va zulu a zimpunda batatamana nzietolo ye Pawulu .
44023033	Bu bayenda lwaki kaka ku mbanz'a Kayisaliya , masoda momo mavana nkanda kwa nyadi ye batula mpe Pawulu mu moko mandi .
44023034	Nyadi wowo bu kamana tanga nkanda , wayuvula Pawulu keti vo yandi mwisi nki a ndambu a nsi . Bu kawa vo Pawulu i mwisi zunga kia Silisi ,
44023035	yandi wantela : “ Ngina wa mena yaku bakufundidi bu bana kwiza . ” Ye yandi watuma bakeba Pawulu mu nzo ya kimfumu
44024001	Bilumbu bitanu bialuta , nkuluntu a nganga za Nzambi , Anania , bangudi za bantu ye nzonzi yimosi nkumbu andi Tetulo bayenda ku mbanz'a Kayisaliya . Bayenda vantadisi a nyadi Felikisi
44024002	Pawulu wabokuduswa ye Tetulo wabantika kumfunda mu mambu mama : “ Tata , i mu diambu diaku twena mu luvuvamu mu ntangu yanda , ye mu ndwenga zaku zantwadisila ngeye wakotese nsobolo zazingi mu diambu dia mambote mu nsi eto .
44024003	Mu mambu mamonsono matwatambudi ntangu zazonsono ye mu bifulu biabionsono , beto tutomene kutonda .
44024004	Kansi kizolele toma kudia ntangu yanda ko . I diawu ngieti kulomba mu lemvuka ye kutudimba mu ntangu yankufi .
44024005	Beto twamweni vo muntu wawu wena nkatika wambi ; yandi wutukisanga mvwalangani kwa Bayudayo babonsono mu nza yamvimba . Yandi i nkuluntu a ndambu a Dibundu ya kisi Nazaleti
44024006	Yandi watontele mu sumuna nkutu bunlongo bwa nzo yanlongo i diodio twankangidi . [ Beto twazolele kumfundisa bonso bwena minsiku mieto ,
44024007	kansi mfumu a masoda Lusiya , mu kingolo kiakio , wayizi kumbaka mu moko meto .
44024008	Mboki Lusiya watelele bakumfundidi biza kwa ngeye . ] Vo ngeye
44024009	Bayudayo batambudila mambu momo ye bakamba vo mena makedika .
44024010	Nyadi walabikisa Pawulu mpasi kavova ; Pawulu wakamba : “ Nzeyi vo mu mimvu miamingi ngeye wena mfundisi wa kanda diadi , i diawu ngiena kiese mu vova mu kukitanina vantadisi aku .
44024011	Vo lenda kunkwikila , bilumbu kumi ye biole nanga bingi tuka yalwakidi ku mbanz'a Yelusalemi mu sambila Nzambi .
44024012	Ka muntu ko wambweni kani vo mu nzo yanlongo , evo mu nzo ya lukutukunu , evo mu mbanza vo , mono ngieti sa mpaka ye bantu evo nangumuna nkangu .
44024013	Ye bantu baba kabalendi kusonga kedika kia mambu mabakumfundidi bwabu ko .
44024014	Mwanki mu diadi , ntambudidi vantadisi aku vo : mono kisadilanga Nzambi ya bakulu beto mu nzila yoyo yibeti kamba vo yambi . Kansi mono yikwikilanga mamonsono masonama mu minkanda mia minsiku ye mia mimbikudi .
44024015	Mono ngiena ye vuvu kiaki mu Nzambi , i kiokio kiena yawu bawu kibeni vo bantu bambote ye bambi bana fuluka mu bafwa
44024016	I diawu mono ngieti sa ngolo mu kala ye ntima wavuvama nadede vantadisi a Nzambi ntangu zazonsono ye vantadisi a bantu !
44024017	“ Mimvu miamingi mialuta tuka yakatukila ku mbanz'a Yelusalemi , mboki yavutuka kuna mu nata lusadusu lwa mbongo kwa bantu bami ye mu vana minkayilu kwa Nzambi .
44024018	I mu ntangu yoyo bayiza ku mbona mu nzo yanlongo bu yalungisa mamonsono ma nsukudulu ami . Ka kwakala bantu babingi ko ye ka kwakala mvwalangani mpe ko
44024019	Kansi Bayudayo bankaka ba ku ndambu a nsi ya Asia bakala vana , nga i bawu bafweti kwiza kwa ngeye mu kumfunda vo diambu diena yawu mu mono .
44024020	Evo bawu bena vava bakamba nki a diambi bamweni mu mono bu bamfundisi vantadisi a lukutukunu lwa bakuluntu ba Bayudayo ,
44024021	vo ka i diadi diyatele mu ndinga yazanguka ko bu yakala watelama vantadisi awu vo : ‘ I mu diambu dia mono i sanga vuvu mu mfulukulu a bafwa i diawu ngieti fundusulwa lumbu kiaki vantadisi eno
44024022	Felikisi bu katoma zaya malongi matadidi Klisto , yandi watombula bilumbu bia nzengolo a mambu momo , wakamba : “ Mono si yatala mambu momo , mfumu a masoda Lusiya bu kana kwiza . ”
44024023	Felikisi wakamba kwa nkuluntu a masoda mu keba Pawulu kansi kanyambulanga fioti kimpwanza ye lembwa kakidila bakundi bandi mu kunsadisa .
44024024	Landila kana bilumbu bikwa , Felikisi wayiza ye nkento andi Dulisila
44024025	Kansi budiena vo Pawulu wavovila bonso bantu bafweti kala basungama , bafweti kukiyala ye mfundusu yina kwiza , Felikisi wamona wonga ye wakamba : “ Bwabu lenda kwenda kwaku . Si yakubokidisa diaka vo mbeki ntangu . ”
44024026	Yandi wabanza mpe vo Pawulu wuna kumvana mbongo ; i diawu yandi kakala kumbokidisanga nkumbu zazingi mu mokana yandi .
44024027	Mimvu miole bu mialunga , Polikio Festo
44025001	Bilumbu bitatu bialuta tuka Festo kalwakila mu ndambu a nsi yoyo , yandi wakatuka ku mbanz'a Kayisaliya wayenda ku mbanz'a Yelusalemi .
44025002	Kuna bakuluntu ba nganga za Nzambi ye bantu babanene ba Bayudayo bafunda Pawulu . Bawu balomba kwa Festo
44025003	mu kubasila nlemvo mu bokidisa Pawulu ku mbanz'a Yelusalemi ; kadi bawu bankubikila makani mambi ye bazola kumvonda mu nzila .
44025004	Kansi Festo wavutula vo Pawulu wena mu boloko ku mbanz'a Kayisaliya ye yandi kibeni weka lukufi mu vutuka kuna .
44025005	Mboki wakamba diaka : “ Bika zimfumu zeno benda yami kuna ye bakumfunda vo mambi kavengi . ”
44025006	Festo wavwanda yawu tezo kia bilumbu nana evo kumi kaka mboki wavutuka ku mbanz'a Kayisaliya . Lumbu kialanda , yandi wavwanda ku mbazi a nkanu ye watuma batwala Pawulu .
44025007	Pawulu bu kalwaka , Bayudayo batuka ku mbanz'a Yelusalemi banzunga ye bamfunda mu mambu mamingi mambi mabalembana songila kedika .
44025008	Kansi Pawulu wakitanina , wakamba : “ Kiavengi diambu mu minsiku mia Bayudayo ko , kani vo mu nzo yanlongo evo kwa ntinu . ”
44025009	Festo wazola yangidika Bayudayo , buna yandi wakamba kwa Pawulu : “ Zolele kwenda ku mbanz'a Yelusalemi mu funduswa mu mambu mama vantadisi ami e ? ”
44025010	Pawulu wavutula : “ Mono ntelamane va mbazi a nkanu ya ntinu , i vana mfweti fundusulwa bonso buzeyi ngeye kibene , mono kiavengi mambu mambi kwa Bayudayo ko .
44025011	Vo ngiena wabela ye vo yavengi diambu dimfweni vondulwa , mono kieti tina mu vondwa ko . Kansi vo mu mambu mabeti kumfundila ka mwena kedika ko buna ka muntu ko wulenda ku ngiekula kwa bawu . Mono ngieti lomba mu funduswa kwa ntinu ku Loma . ”
44025012	Buna Festo ye bakunlwengisanga bu bamana wizana , wavutula : “ Ngeye lombele mu funduswa kwa ntinu , buna i kwa yandi wuna kwenda . ”
44025013	Kani vo bilumbu bikwa bialuta , ntinu Angalipa ye Belenike balwaka ku mbanz'a Kayisaliya mu vana mbote kwa Festo
44025014	Budiena vo bawu bavwanda kuna bilumbu biabingi , Festo wasonga nsamu wa Pawulu kwa ntinu . Yandi wakamba : “ Bakala dimosi diena vava , Felikisi wakunsisa mu boloko .
44025015	Bu yayenda ku mbanz'a Yelusalemi , bakuluntu ba nganga za Nzambi , bangudi za bantu za Bayudayo bakumfunda ye bandomba yakunzengila nkanu a lufwa .
44025016	Mono yabavutudila vo bisi Loma ka bena ye kifu kiavondisa muntu ko tekila kasamba ye bakumfudidi , ye tekila kabaka mpwasika mu kitanina mu ma bakumfundidi .
44025017	Buna mono yayiza yawu vava . Mono kialutisa ntangu ko ; mu lumbu kialanda , yavwanda ku mbazi a nkanu mboki ya bokidisa muntu wowo .
44025018	Bakumfunda bayiza , kansi ka bakumfundila kana mu diambu dimosi diambi diyayindula ko .
44025019	Bawu bakala sanga kaka mpaka ye yandi mu matadidi Masonukwa ma Nzambi ma bawu kibeni ye mu muntu wumosi wena nkumbu Yesu , wafwa kansi Pawulu wukakambilanga vo wena moyo .
44025020	Kiazaya bu mfweti vanga mu tala mambu momo ko . I diawu yayuvula Pawulu vo yandi zolele kwenda ku Yelusalemi mu funduswa kuna mu diambu dia mambu momo .
44025021	Kansi Pawulu wandomba kakebwa kwandi mu boloko ye yambula ntinu kabakila mambu mandi nzengolo . Buna mono yakamba bakunkeba mu boloko nate ye bu ngina kumfidisa kwa ntinu . ”
44025022	Angalipa watela Festo : “ Mono kibeni mpe nzolele wa bakala diodio . ” Festo wavutula : “ Ngeye si wakunwa , mbazi . ”
44025023	Buna mu lumbu kialanda , Angalipa ye Belenike bayiza mu nkembo . Bawu ye zimfumu za masoda ye bantu babanene ba mbanza yoyo bakota mu nzo yibawilanga mambu . Festo bu katuma dio , Pawulu watwalwa muna .
44025024	Mboki Festo wakamba : “ Ntinu Angalipa ye beno babonsono lwena yeto mwamu , lweti mona bakala diadi . I yandi Bayudayo babonsono ba ku mbanz'a Yelusalemi ye bena vava bayiza funda kwa mono . Bawu baboka vo yandi fweti fwa .
44025025	Mu mono kibeni , kiamweni diambu dimosi diambi dikavengi ko dikafweni vondulwa . Kansi budiena vo yandi kibeni walomba mu funduswa kwa ntinu , buna yazengele mu kumfidisa kwa yandi .
44025026	Mono kiena ye diambu diakedika mu sonika kwa ntinu ko mu matedi muntu wawu ; i diawu yikumfundisidi vantadisi eno , sungula ko vantadisi aku , ngeye ntinu Angalipa , mpasi vo bu kameni yuvulwa , mono yabaka diambu dingina sonika mu yandi .
44025027	Kadi mbenzi vo ka bwena bwambote ko mu fidisa nkole lembwa toma songa mambu ma bakumfundidi . ”
44026001	Angalipa Buna Pawulu walambula koko ye wakitanina mu mambu mama :
44026002	“ Ntinu Angalipa , ngiena ye kiese mu kukitanina vantadisi aku lumbu kiaki mu mambu mamonsono Bayudayo mabeti kumfundila .
44026003	Kadi ngeye tomene zaya bifu biabionsono bia Bayudayo ye mambu mabasilanga mpaka . I diawu ngieti kulomba , wundimba mu mvibudulu .
44026004	“ Bayudayo babonsono bazeyi nkadulu ami tuka mu kileke , bazeyi bonso bu yazinga vakati kwa kanda diami ye ku Yelusalemi tuka mbadukulu .
44026005	Bawu banzeyi tuka ntama , buna vo bazolele bo , balenda ta kimbangi vo mono yazingidingi bonso kiela kia Bafalisi , i ndambu yiluta landanga minsiku mu lusambulu lweto
44026006	Ye bwabu mono ngieti funduswa mu diambu dia yisanga vuvu mu nsilulu yasila Nzambi kwa zinkaka zeto .
44026007	Makanda meto kumi ye mole masanga vuvu mu mona ndungusulu a nsilulu yoyo bu basadilanga Nzambi mu vema mpimpa ye mwini . Ntinu Angalipa , i mu diambu dia vuvu kiokio Bayudayo beti kumfundila .
44026008	Beno Bayudayo , bila nki lulembananga mu kwikila vo Nzambi wufulukisanga bantu e ?
44026009	“ Mono kibeni yabanza vo mfweti bedisa , mu nzila zazo , nkumbu a Yesu mwisi Nazaleti .
44026010	I bobo yavanga ku Yelusalemi . Bu yavewulwa dio lulendo kwa bakuluntu ba nganga za Nzambi , yatudisa minkwikizi miamingi mu boloko ye bu bazengulwa nkanu wa lufwa , mono yatambudila .
44026011	Ye ntangu zazingi yabakwamisa mu nzo za tukutukunu ye yabakomina mu tiaka Yesu . Nganzi zami bu zaluta tezo mu bawu , yayenda kubazomi nate ye mu mbanza za nzenza
44026012	“ I buna mono yayenda ku mbanz'a Damasko mu lulendo ye luve biampana bakuluntu ba nganga za Nzambi .
44026013	Ntinu Angalipa , mu nzila , mu midi , mono yamona kia kwatuka ku zulu vioka kia kwa ntangu , kwakienzula va twakala mono ye bayenda yami .
44026014	Beto babonsono twabwa va nsi ye yawa ndinga yantela mu ki-alameya : ‘ Sawuli , Sawuli , bila nki wukunzominang' e ? ’ Mu mpamba weti sila kingolo bonso kibulu kieti sa luntundu mu sikoti kia mfumu andi .
44026015	Mono yayuvula : ‘ Mfumu , ngeye wunani ? ’ Ye Mfumu wavutula : ‘ Mono i Yesu wuwuzomanga . ’
44026016	Kansi vumbuka ye telama . Mono yikumonekene mu kukitula kisadi kiami . Ngeye wuna kala mbangi ami mu ta kwa bankaka bwe wumbwenene
44026017	Mono ngina kufidisa kwa kanda dia Bayudayo ye kwa makanda mankaka , si yakutanina mu moko mawu .
44026018	Mono yikufidisi mpasi vo wakubazibula meso , wabakatula mu tombe ye kubatwala kwena kia , wabakatula ku nsi a lulendo lwa Satana ye kubatula ku nsi a lulendo lwa Nzambi , mpasi vo bu bana kunkwikila , Nzambi kalemvukila masumu mawu ye babaka fulu mu kabu dia bawu bavwilu kwa Nzambi . ”
44026019	“ Ntinu Angalipa , mono kiakolamana mona-meso matuka ku zulu ko .
44026020	Buna yateka longa bantu ba mu mbanz'a Damasko ye ba mu mbanz'a Yelusalemi , mboki bisi zunga kiakionsono kia Yuda ye bantu ba makanda mankaka . Yakubalomba basoba nkadulu , babangumuka kwa Nzambi ye bavanga mambu meti songa vo mu kedika bawu basobele nkadulu
44026021	I mu diambu diodio Bayudayo bankangila bu yakala mu nzo yanlongo ye bazola kumponda .
44026022	Kansi Nzambi wantanina nate ye wunu ki . Ye yakinu ta kimbangi kwa babonsono , bambuta ye baleke . Kikambanga mambu mankaka ko vo ka i momo makamba mimbikudi ye Mose ko vo mafweti bwa :
44026023	vo Mesiya wuna kwamuswa , vo yandi wuna fuluka wantete mu bafwa ye wuna samuna kia kutwalanga kanda dieto ye makanda mankaka ku mpulusu
44026024	Pawulu bu kakala vovanga bonso bobo mu kukitanina , Festo
44026025	Pawulu wamvutudila : “ Tata , mono kilawukidi ko . Mambu mangieti vova mena makedika ye masungama .
44026026	Ntinu Angalipa mambu mama makazeyi ye buna , mono ndenda vova vantadisi andi mu kibakala . Mono ntomene kwikila vo yandi zeyi mamonsono kadi momo ka mavangamana mu kinsweki ko .
44026027	Ntinu Angalipa , ngeye kwikidi mu mambu makamba mimbikudi e ? Nzeyi kwami vo mawukwikilanga ! ”
44026028	Angalipa watela kwa Pawulu : “ Weti banza vo wuna kunkitula nkwa-Klisto mu fintangu-ntangu e
44026029	Pawulu vo : “ Vo mpe mu ntangu yankufi evo mu ntangu yanda , ngieti sambila Nzambi vo ka ngeye kaka ko kansi ye beno babonsono lweti kundimba mpe lumbu kiaki lwakituka bonso bu ngiena kondwa sieni zazi . ”
44026030	Ntinu , nyadi , Belenike ye babonsono bavwanda yawu batelama ,
44026031	bu bamana katuka vana , bamokasana vo : “ Muntu wawu kavengi kana diambu dimosi ko dikafweni vondulwa evo tudulwa mu boloko . ”
44026032	Buna Angalipa watela kwa Festo : “ Muntu wawu nga fweti yambulwa kwandi vo kalombele mu funduswa kwa ntinu ko . ”
44027001	Bu diazengwa vo tufweti kwenda ku nsi ya Italiya mu masuwa , Pawulu ye zinkole kana zikwa zankaka batulwa mu moko ma nkuluntu a kabu dia masoda ma ntinu , nkumbu andi Yuliyo .
44027002	Twakota mu masuwa mamosi ma kisi Adalamitio mafweti kwenda ku sabu dia ndambu a nsi ya Asia , mboki twalonduka . Alisitalako mwisi mbanz'a Tesalonika mu zunga kia Makedonia wayenda yeto .
44027003	Lumbu kialanda twalwaka ku mbanz'a Sidoni . Yuliyo watala Pawulu mu nlembami , wanyambula kenda tala bakundi bandi mpasi kabaka bikakala nsatu .
44027004	Bu twakatuka vana , twalanda mu nseko a kumu dia kisanga kia Kipelo , kadi mupepe watubwana .
44027005	Twasabuka mbu wena lukufi ye zunga kia Silisi ye zunga kia Pamfiliya ye twalwaka ku mbanz'a Mila mu zunga kia Lukiya .
44027006	Kuna nkuluntu a masoda wamona masuwa ma ku Alekisandele makala kwenda ku Italiya ye watukotisa muna .
44027007	Beto twasabuka buke-buke mu bilumbu biabingi ye mu mpasi beni twalwaka lukufi ye mbanz'a Kinido . Kansi budiena vo mupepe watukakidila mu lwaka vana , beto twalutila ku nsongi ya Salamone mpasi twendila ku lweka lwena napi lwa kisanga kia Kelete .
44027008	Mu mpasi beni beto twatatamana kwenda mu ndambu a kumu ye twalwaka ku fulu kiena nkumbu Masabu mambote , lukufi ye mbanz'a Lasayi .
44027009	Beto twavombisa ntangu yayingi buna nzietolo mu mbu yakituka yansisi , kadi lumbu kia mbinunu a nsoki kia nsungi ya mbangala kiakilutila . I diawu Pawulu wabalwengisa vo :
44027010	“ Bakundi bami , mono mbweni vo nzietolo yayi yansisi yina kala ye mfwilu yangolo yina kala mu bima biena mu masuwa , tuka mu masuwa mawu kibeni nate ye beto kibeni mpe tulenda fwa . ”
44027011	Kansi nkuluntu a masoda wa kisi Loma waluta sa vuvu mu mabanza ma kapiteni ye ma vwidi masuwa kansi ka mu mambu ma Pawulu ko .
44027012	Sabu diodio kadiakala diambote ko mu lutisila nsungi a sivu ; i diawu babingi mu bawu bakala mu masuwa bazenga mu katuka vana : vo dilendakana , bawu bazola vo balwaka ku sabu dia mbanz'a Feniki mu kisanga kia Kelete . Sabu diodio diatadisa ku ndambu ya banda kudiaminanga ntangu ye ya londe kudiaminanga ntangu mu lutisila nsungi ya sivu muna .
44027013	Mupepe wamalembe wa kubanda wabantika vevumuka , bawu babanza vo balenda tungusa makani mawu . Bawu bakatula nkoki ya masuwa , babantika kwenda mu ndambu-ndambu ya kumu dia kisanga kia Kelete .
44027014	Landila ntangu yankufi , tembo kiangolo kibokudulwanga kia ku “ Londe-kutubukilanga ntangu ” kiatuka ku miongo mia kisanga kiayiza .
44027015	Masuwa matwadukuswa kwa tembo : kamalenda kika tembo ko ye beto twakiyambula twanatwa kwa tembo .
44027016	Beto twalutila ku nim'a fikisanga fibokudulwanga Kawuda , fiateza kutukaka . Buna mu mpasi beni twalenda sikika nlungu wa masuwa .
44027017	Bantu basalanga mu masuwa batombula wo mu masuwa , mboki bakanga wo mu minsinga . Budiena vo bawu batina mu kakama va zielo dia kumu dia nsi ya Libia , bawu balosa nkoki ya masuwa yiyangamanga
44027018	Tembo bu kiatatamana kutunikusa mu ngolo buna mu lumbu kialanda bisadi bia mu masuwa babantika losa mu maza bizitu biasokwa mu masuwa ,
44027019	ye mu kialanda diaka , bawu kibeni babantika losa mu maza bima biansadila mu masuwa .
44027020	Mu bilumbu biabingi , beto ka twalenda mona ntangu evo zimbwetete ko , ye tembo kiatatamana kala kiangolo . Buna ka twakala diaka ye vuvu mu vuka ko .
44027021	Bantu bakala mu masuwa ka badia kima ko landila ntangu yanda . Buna Pawulu watelama vantadisi awu ye wabatela : “ Bakundi , vo lwakungwila ye lembwa katuka va kisanga kia Kelete , nga katukutu bwa mu mpasi zazi ye baka mfwilu miami ko .
44027022	Kansi bwabu ngieti kululomba mu kala kibakala , kadi ka wumosi ko mu beno wuna fwa , masuwa kaka mana beba .
44027023	Kadi mu mpimpa yayi , mbasi ya Nzambi , yandi wumvwidi ye wuyisambilanga , yizidingi kwa mono
44027024	ye yintelelenge : ‘ Pawulu , kukalandi wonga ko ! Ngeye fweti lwaka kaka kwa ntinu , Nzambi bu kakuzolanga , yandi wukuveni zingu biabantu babonsono beti kwenda yaku . ’
44027025	I diawu lubakundi , lukala kibakala , kadi ngiena ye vuvu mu Nzambi ; bonso bukantelele si bwakala .
44027026	Kansi tuna kakama va kisanga kimosi . ”
44027027	Mpimpa yakumi ye ya bu yafwana , tembo kiatatamana kutunata konso ka konso mu mbu wa Meditelane . Mu tezo kia midi mia mpimpa bisadi bia mu masuwa babanza vo twakala lukufi ye ntoto .
44027028	Bu bateza mpinda ya maza bawu bamona vo yawu yakala mu meta makumatatu ye nsambodia ; bu bayenda fioti ku ntwala , bawu bateza diaka mpinda ye bamona vo yakala mu meta makumole ye nana .
44027029	Bawu bu batina wonga vo masuwa meto malenda tutana mu matadi buna balosa mbwa ziya za masuwa ku nima . Bawu bavingidila kuma kwakia .
44027030	Bisadi bia mu masuwa basosa nzila mu tina mu masuwa . Bawu bakulumuna nlungu mu maza ye bavunikisa mu kwenda kanga zimbwa za masuwa ku ntwala .
44027031	Kansi Pawulu watela kwa nkuluntu a masoda wa kisi Loma ye kwa masoda : “ Vo bantu baba ka bana kala mu masuwa ko , ka lulendi vuka ko . ”
44027032	Buna masoda mazenga minsinga mia nlungu ye bawu bayambula wo wasotuka .
44027033	Kuma bu kwazola kia , Pawulu watela babonsono mu baka madia , wakamba : “ Bilumbu kumi ye biya bieka tuka lwabantika vingidila , ye ka lwadidi kima ko .
44027034	Buna mono ngieti kululomba mu baka madia , kadi mawu mfunu mena kwa beno mu vuka . Ka wumosi mu beno nkutu ko wuna zimbasa lusuki lwa ntu andi . ”
44027035	Pawulu bu kamana vova mambu momo , yandi wabaka dimpa , watonda Nzambi vantadisi a babonsono mboki wabukuna dio ye wabantika dio dia .
44027036	Buna babonsono bakala kibakala ye bawu mpe badia .
44027037	Babonsono batwakala mu masuwa i bantu nkama zole lusambodia ye sambanu
44027038	Bu bayukuta , bawu balosa biasala mu maza mpasi vo masuwa makala nayaki-yaki .
44027039	Kuma bu kwakia , bisadi bia mu masuwa ka bamona ntoto wowo ko , kansi bamona wongo diena ye simu diena zielo ye bawu bazenga mu kwenda vana vo dilendakana .
44027040	Bawu bakutula zimbwa za masuwa ye bayambula zo mu maza ; bakutula mpe minsinga mia nkafi za nsabudila . Mboki bawu batula nlele wa masuwa ku ntwala mpasi vo mupepe kanata masuwa , bawu bayenda ku ndambu a simu dia zielo .
44027041	Kansi masuwa mavakama diaka mu zielo vakati kwa bikwakwa biole , mawu makakama . Ndambu ya ku ntwala yakota ku nsi a zielo , ka yalenda nikuka ko , ye ya ku nima yamwangana mu diambu dia ngolo za mayo .
44027042	Bamasoda bazola vonda zinkole mpasi vo ka wumosi ko wuna tanda
44027043	Kansi nkuluntu a masoda wa kisi Loma bu kazola vukisa Pawulu , yandi wabakanikina mu vanga lukanu lwawu ; wakamba kwa bobo bazeyi tanda mu bwa bantete mu maza ye kwenda ku kumu ;
44027044	ye bankaka balenda kwendila va zulu a mabaya evo va zulu a bibuku bia masuwa . Ye i bonso bobo babonsono balwaka ku simu kondwa diambu .
44028001	Bu twamana vuka , twawa vo nkumbu a kisanga i Melita .
44028002	Bisi kisanga kiokio batoma kututambula mu ntima wambote . Mvula yabantika noka ye kuma kwakala kiozi , buna bawu balemisa tiya twatwingi ye batutambula vana beto babonsono .
44028003	Pawulu watiama nkuni , watula zo ku tiya , kansi mu diambu dia mbangazi , nioka yakala mu nkuni yavayika ye yazembalala mu koko kwandi .
44028004	Bisi kisanga bu bamona nioka yizembalale mu koko kwa Pawulu , bawu bakambasana : “ Bakala diadi nkatia mvondi wena , kadi mfundusu yanlongo ka yikunyambudi kazinga ko mpeleko yandi vukidi mu mbu . ”
44028005	Kansi Pawulu wakubula nioka ku tiya ye kamona mpasi ko .
44028006	Bankaka bavingila vo kavimba evo kafwa na kibiu . Kansi bu bavingila ntangu yanda ye bu bamona vo yandi kamona nkutu mpasi ko , buna bawu basoba mayindu ye babantika kamba vo yandi i Nzambi
44028007	Lukufi ye fulu kiokio vakala zimpatu za nkuluntu a kisanga , nkumbu andi Pubilu . Yandi watutambula mu luzolo , watuvana nzo mu lambalala mu lumbu bitatu .
44028008	Se dia Pubilu wakala walambalala mu diambu dia yuku-yuku ye vumu luta . Pawulu wayenda kuntala , wasambila , wakuntentika moko ye wakunniakisa .
44028009	Landila diodio , zimbevo zankaka za kisanga kiokio zayiza ye zaniakuswa .
44028010	Bawu batoma kutuzitisa ye mu ntangu yitwayenda , batuvana biabio bitwakala mfunu mu nzietolo .
44028011	Ngonda tatu bu zamanisa , beto twayenda mu masuwa ma kisi Alekisandele mabokudulwa “ Zinzambi bansimba
44028012	Twalwaka ku mbanz'a Silakusa , twavwanda kuna bilumbu bitatu .
44028013	Tuka kuna , twalanda kumu ye kumu mu lwaka ku mbanz'a Lengio . Lumbu kialanda , mupepe wa ku banda wabantika vevumuka , ye beto twasala lumbu biole mu lwaka ku mbanz'a Putiolu .
44028014	Mu mbanza yoyo twabwana zimpangi zakutulomba mu vwanda yawu lumingu lwamvimba . Ye mboki beto twayenda ku mbanz'a Loma .
44028015	Zimpangi za ku mbanz'a Loma zatambula nsangu zeto ye zayiza kutubwana ku zandu dia Apiu ye ku zinzo zitatu za banzenza . Pawulu bu kabamona , watonda Nzambi ye wakala kibakala .
44028016	Bu twalwaka ku mbanz'a Loma , Pawulu wabaka luve mu vwanda ku nzo ya yandi mosi ye soda diakunkenga .
44028017	Landila bilumbu bitatu , Pawulu wabokidisa bakuluntu ba Bayudayo ba ku Loma . Bu bamana yonzama , Pawulu wabatela : “ Lu zimpangi , mpeleko kiavanga diambu diambi kwa kanda diami ye kwa bifu bia zinkaka zeto ko , kansi mono yakangwa ku mbanz'a Yelusalemi ye yayekulwa kwa bisi Loma .
44028018	Bawu bamfundisa ye bazola kungiambula kadi ka bamona kana diambu mu mono ko dibafweti kumpondila .
44028019	Kansi Bayudayo babangisa dio , buna mono yabindama mu lomba yafunduswa kwa ntinu , kondwa kala nkutu ye mamfweti fundila kanda diami
44028020	I mu diodio mono yikulubokedese mu kulumona ye mu vova kwa beno ; kadi mono ngiena wakangama mu sieni zazi mu diambu dia ndiena Isaeli wukasilanga vuvu . ”
44028021	Bawu bakumvutudila : “ Beto ka twatambudi kana nkanda wumosi ku zunga kia Yuda mu diambu diaku ko ye ka wumosi mu zimpangi zeto ko wayizi kutusamunina evo kututela diambu diambi mu ngeye .
44028022	Kansi beto tuzolele wa mabanza maku , kadi tuzeyi vo kabu diodio diwena dieti banguswa kwakonsono . ”
44028023	Bawu basilana lumbu ye Pawulu , ye lumbu kina bantu babingi bayiza tala Pawulu ku kakala kalanga . Tuka mu nsiuka nate ye mu nkokila Pawulu wababangudila mambu ma Kimfumu kia Nzambi ye yandi wazola kubakwikidisa mu Yesu , wasadila Minsiku mia Mose ye minkanda mia mimbikudi .
44028024	Bankaka bakwikila mu mambu makakala kambanga , kansi bankaka ka bakwikila ko .
44028025	Budiena vo bawu bavambana kwawu lembwa kwa wizana , Pawulu wabatela kaka diambu diadi : “ Mpeve ya Nlongo wanunga kwandi bu kavova kwa zinkaka zeno mu mbikudi Yesaya !
44028026	Yandi wakamba : ‘ Wenda wakamba kwa bantu baba : Beno luna toma wa , kansi ka luna bakusa ko ; Beno luna toma tala , kansi ka luna mona ko .
44028027	Kadi bantu baba bakitukidi ntim'ambalu ; bawu bakengi matu , bawu bazimini meso , mpasi vo meso mawu malembwa mona , matu mawu malembwa wa , balembwa zaya ye bakusa ye babangumuka kwa mono kinu vo yabavulusa
44028028	Pawulu wakudikila : “ I diawu bika lwazaya vo nsamu wa mpulusu ya Nzambi wafiduswa kwa bawu balembolo Bayudayo
44028029	[ Pawulu bu kamana kamba mambu momo , Bayudayo bayenda kwawu , basa mpaka zangolo bawu ye bawu
44028030	Pawulu wakala mimvu miole miamvimba mu nzo yikakala futilanga . Muna yandi wakala tambulanga babonsono bayenda kuntala .
44028031	Yandi wasamuna Kimfumu kia Nzambi ye walonga mambu matadidi Mfumu Yesu Klisto , yandi wavova mu kibakala kiakionsono ye mu kimpwanza .
45001001	Nkanda tuka kwa mono Pawulu , i kisadi kia Yesu Klisto , yabokulwa kwa Nzambi mu kala ntumwa bu kansola mu samuna Nsamu Wambote .
45001002	Tuka ntama Nzambi wasila Nsamu wawu Wambote mu mimbikudi miandi mu Masonukwa ma Nzambi Manlongo
45001003	Nsamu wawu wutadidi Mwan'andi . Mwana wowo mu kimuntu , yandi wakala ntekololo ya ntinu Davidi .
45001004	Kansi mu Mpeve ya Nlongo , Nzambi wansonga mu lulendo lwangolo vo yandi i Mwan'andi
45001005	Mu yandi mono yatambula nlemvo kwa Nzambi mu kala ntumwa . Yesu Klisto wamfidisa mpasi vo yalonga bantu ba makanda mamonsono mu kunkwikila ye mu kuntumamana .
45001006	Beno mpe lwena mu bantu bobo , beno , Nzambi bakabokila mu kala bantu ba Yesu Klisto .
45001007	Mono ngieti kulusonikina beno lwena ku mbanz'a Loma , beno babonsono Nzambi bakazolanga ye bakabokila mu kala bantu bayandi kibeni . Bika Nzambi Se dieto ye Mfumu Yesu Klisto bakulusila nlemvo ye kuluvana luvuvamu .
45001008	Diantete mono ngieti vutula matondo kwa Nzambi , mu Yesu Klisto , mu diambu dia beno babonsono , kadi bantu mu nza yamvimba beti vovila minu kieno .
45001009	Nzambi zeyi vo kedika ngieti ta , yandi wuyisadilanga mu ntim'ami wawonsono bu yisamunanga Nsamu Wambote wutadidi Mwan'andi . Yandi zeyi vo mono yikulubambukilanga moyo ntangu zazonsono ,
45001010	konso ntangu bu ngieti sambila . Mono ngieti lomba kwa Nzambi vo zolele yabaka mpwasika mu kwiza kwa beno .
45001011	Kadi mono nzolele beni kulumona mpasi vo beno mpe lwatambula nkayilu wa Mpeve ya Nlongo mu kulusiamisa .
45001012	Mpila mosi : mono nzolele kala yeno mpasi vo twasiamuswa vakimosi , mono mu minu kieno ye beno mu minu kiami .
45001013	Lu zimpangi , mono nzolele lwazaya vo ntangu zazingi mono yikananga mu kwiza kwa beno bisi Loma , kansi kilendanga dio ko nate ye bwabu . Mono nzolele vo kisalu kiami kiakitula bankaka mu beno minkwikizi mpe bonso kwa makanda mankaka mu nza .
45001014	Kadi mono ngiena ye mbebe mu kwenda kwa bantu babonsono , batemuka ye kwa balembwa temuka ,
45001015	I diawu mono ngiena beni nsatu a samuna Nsamu Wambote mpe kwa beno lwena ku mbanz'a Loma .
45001016	Kiena ye nsoni mu samuna Nsamu Wambote ko kadi i lulendo lusadilanga Nzambi mu vulusa bantu babonsono bakwikilanga , Bayudayo ntete mboki balembolo Bayudayo .
45001017	Nsamu Wambote wusonganga bonso bwe Nzambi kanungisinanga bantu vantadisi andi i mu minu kaka , tuka mbadukulu nate ye nsukunu , bonso bwasonama mu Nkand'a Nzambi : “ Muntu wena wasungama va meso ma Nzambi mu minu , wuna kala moyo
45001018	Tuka ku zulu Nzambi wufweminanga masumu ye mambi mamonsono ma bantu . Mu mavanga mawu mambi , bawu bakakidilanga kedika mu sala .
45001019	Nzambi wukubavananga tumbu kadi mabalenda zaya mu yandi mena mazayakana : Nzambi yandi kibeni watoma kubasonga mo .
45001020	Kadi tuka Nzambi kavangila nza , nkadulu andi yilembo monikanga , mpila mosi vo lulendo lwandi lulembolo nsuka ye kinzambi kiandi bimonikanga mu bikavanga . I diawu bawu ka bena nkutu ye mpengomokono ko .
45001021	Bawu bazeyi Nzambi kansi ka bakunzitisanga bonso bufweni zitusulwa Nzambi ko ye ka bakuntondanga ko . Kansi nkutweti mayindu mawu makituka mabuzengi ye mintima miawu miabulawuki miena mu tombe .
45001022	Bawu bakukiyananga vo bawu i bankwa nzayilu kansi bawu i bilawuki .
45001023	Kadi va fulu kia zitisa Nzambi , yandi wulembo fwanga , bawu bazitisanga biteki bisonganga muntu wufwanga , zinuni , bibulu bia malu maya ye bibulu biena mu kanda dia zinioka
45001024	I diawu Nzambi wabayekula kwa mavanga masumuka , bonso bwena nzinunu za ntima miawu , mpasi vo bavangasana mambu mansoni bawu ye bawu .
45001025	Bawu basobanga kedika kia Nzambi mu luvunu , bawu basambilanga ye basadilanga biavangwa kwa Nzambi va fulu kia Mvangi a biawu yandi kibene . I yandi wuzituswanga ntangu zazonsono . Ame .
45001026	I diawu Nzambi wabayekula mu nzinunu zansoni . Bakento bawu nkutu bawu kibeni basoba nsadulu yasungama ya nitu zawu bonso bwakanina Nzambi ye basosasananga .
45001027	Mpila mosi babakala mpe bayambula mu bundana ye bakento bonso bwakanina Nzambi ye bazinasananga moyo bawu ye bawu . Babakala bavanganga mambu mansoni bawu ye bawu , ye bonso bobo bawu mu bawu kibeni batambula tumbu kifweni mu mavanga mawu mambi .
45001028	Budiena vo bawu ka bazola zaya Nzambi ko , buna Nzambi wabayambula mu nzayilu zawu zatekama , mpasi vo bawu bavanga mabafweti lembwa vanga .
45001029	Bawu bena bakondwa kwa lunungu lwalonsono , bena ye mambi , nzinunu , ye nkadulu yambi . Bawu bena ye maketo , minzonza , bungubi . Bawu bazolanga vonda ye bena ye mabanza mambi . Bawu bakwenda natanga minsamu
45001030	ye bakelasananga mu mambi , bawu i mintantu mia Nzambi , mimvwezi , bankwa luyanu , bankwa mayama . Bawu bayindulanga nzila zankaka mu vanga mambi ye ka batumamananga mase ye zingudi zawu ko .
45001031	Bawu ka bena ye kimuntu ko , ka balungisanga nsilulu zawu ko , bena ntima miakangama ye ka bena ye nkenda kwa bankaka ko .
45001032	Mpeleko bawu batomene zaya mfundusu ya Nzambi vo bantu bena ye nkadulu ya mpila yoyo bafweni mu fwa . Bawu ka bavanganga bo kaka ko kansi mpe batambudilanga bantu bavanganga bo .
45002001	Ngeye wufundisanga bankaka , kulendi sa baka nkutu ndemvokolo ko , wakala wunani . Bu weti fundisa bankaka , ngeye weti kibedisa ngeye kibeni kadi ngeye wuvanganga bumosi ye bawu .
45002002	Beto tuzeyi vo Nzambi wufundisanga bantu bavanganga mambu mampila yoyo bonso bwena kedika .
45002003	Ngeye wufundisanga bantu bavanganga mambu momo , benzi vo ngeye kuna tambula mfundusu a Nzambi ko budiena vo ngeye mpe wuvanganga mambu momo e ?
45002004	Evo ngeye wuyinanga bunene bwa mambote ma Nzambi , mvibudulu ye nlembami andi ? Ngeye kuzeyi ko vo mambote ma Nzambi makutwalanga mu soba nkadulu
45002005	Kansi ngeye wena ye ntima wakangama , kwena wakubama ko mu soba . I diawu ngeye weti kukikubikila tumbu kilutidi mu nene mu lumbu Nzambi kikana monikisa nganzi zandi ye mfundusu
45002006	andi yakedika ye Nzambi kikana senda muntu muntu mu mambu makavanga
45002007	Yandi wuna vana moyo wukondolo nsuka kwa bawu bakivananga mu vanga mambu mambote mu ntatumunu ye basosanga nkembo ye nzitusu ye kondwa kwafwa .
45002008	Kansi kwa bantu bakunkolamananga , balembwa tumamananga kedika ye batwaduswanga kwa mambu mambi , Nzambi si kasonga nganzi ye kana kubamwena kiese ko .
45002009	Mpasi ye kwama mu ntima bina kala kwa bantu babonsono bavanganga mambi , kwa Bayudayo ntete ye mboki kwa bawu balembolo Bayudayo .
45002010	Kansi Nzambi si kavana nkembo , nzitusu ye luvuvamu kwa babonsono bavanganga mambote , kwa Bayudayo ntete ye mboki kwa balembolo Bayudayo ,
45002011	kadi Nzambi kaswasisanga bantu ko
45002012	Babonsono bavanganga masumu lembwa zaya minsiku mia Mose bana fwa kondwa kwa nsiku miomio . Kansi babonsono bavanganga mambi , bawu bu bazeyi minsiku si bafundusulwa mu minsiku miomio .
45002013	Kadi ka bawu ko bazolanga mu dimba minsiku bana nunguswa kwa Nzambi kansi bobo basadilanga mio .
45002014	Makanda mankaka malembolo zaya minsiku mia Bayudayo , basadilanga mu bawu kibeni matumanga minsiku , mpeleko bakondwa minsiku kansi bawu kibeni i minsiku mu bawu kibeni .
45002015	Bonso bobo bawu basonganga vo nkadulu yitumanga minsiku yena yasonama mu mintima miawu . Kimuntu kiawu kikubasonganga bo ye mayindu mawu mpe makubafundisanga evo makubanungisanga
45002016	Tala i mambu mama mana monika mu lumbu Nzambi kikana fundisa mu Yesu Klisto mamonsono mena maswama mu luzingu lwa bantu , bonso bu kambanga Nsamu Wambote wu ngieti samuna .
45002017	Kansi ngeye wukukizeyi vo ngeye i Nyudayo , wusingamananga mu minsiku ye wukukiyananga vo Nzambi i waku .
45002018	Ngeye zeyi mambu Nzambi makazolanga wavanga , ye ngeye walonguka mu minsiku mu zaya sola momo mena mambote .
45002019	Ngeye wubanzanga vo wena ntwadisi wa zimpofo ye kia kwa bantu bena mu tombe ,
45002020	nsungiki wa mazoba
45002021	I diawu ngeye wulonganga bantu bankaka bila nki kukilonganga ngeye kibeni ko e ? Ngeye wukanikinanga bantu mu yiba , bila nki wuyibilang'e ?
45002022	Ngeye wutanga vo bantu ka balendi yanga ko , bila nki ngeye wuyangilanga ? Ngeye wukankumukinanga biteki nitu , bila nki wuyibilanga bia mu zinzo za biteki .
45002023	Ngeye wukukiyananga bu wena ye minsiku , kansi wuvwezanga Nzambi bu wuvanganga malembo tumanga minsiku !
45002024	Kadi Masonukwa ma Nzambi makambanga bo vo : “ Makanda mankaka matiakanga Nzambi mu diambu dia beno Bayudayo
45002025	Vo ngeye wutumamananga minsiku buna zengwa kwena mfunu kwa ngeye , kansi vo kutumamananga minsiku ko buna ngeye wena bonso muntu walembwa zengwa .
45002026	Mboki vo muntu walembwa zengwa wutumamananga matumanga minsiku nga Nzambi kana kummona bonso muntu wazengwa ko e ?
45002027	Muntu walembwa zengwa mu nitu andi , kansi wutumamananga minsiku , wuna kufundisa ngeye wukolamanga kwa minsiku , mpeleko ngeye wena ye minsiku miasonama ye wena wazengwa .
45002028	Kadi Nyudayo ka i yandi kaka wumonikinanga bo ko kansi Nyudayo wakedika i yandi wenina bo mu ngudi a ntima . Ka i yandi ko wumonikanga wazengwa mu nitu andi kansi i yandi wena wazengwa mu ntima , mu Mpeve ya Nzambi ye ka mu minsiku miasonukwa ko . I Nzambi wusikanga Nyudayo wowo kansi ka bantu ko .
45002029	
45003001	Buna Nyudayo munki kalutidi makanda mankaka ? Evo buna ndandu a nzengolo i nki ?
45003002	Mu mambu mamingi mampila mu mpila dilutidi mbote mu kala Nyudayo . Diantete i kwa Bayudayo Nzambi kavana mambu mandi mu keba mo .
45003003	Buna nki a diambu tufweti kamba vo bankaka mu bawu ka bakala bakwikama mu minu kiawu ko ? Bwe , nga Nzambi kana vanga makasila ko mu diambu dia bawu ka bakwikama mu minu kiawu ko e ?
45003004	Kabwa ko ! Nzambi i nkwa kedika “ Ngeye fweti monika walunungu mu mamonsono mawukambanga , ye bika wanunga vo beti kufundisa ”
45003005	Kansi vo mambi meto matuvanganga masalanga mu songa vo Nzambi wena walunungu , buna nki tuna kamb'e ? Nga Nzambi wena walunungu , yandi bu kakutuvananga tumbu'e ? ( Mono mpovele bonso bantu bavovanga . )
45003006	Ka bwa ko ! Kadi vo Nzambi kena walunungu ko buna bwe si kafundisila nza
45003007	Kansi vo luvunu lwami luluta monikisanga kedika kia Nzambi buna lwawu lusalanga mu diambu dia nkembo a Nzambi . Buna mu diambu dianki yakinu bedusulwa bonso nkwa masumu ?
45003008	Buna bila nki mu lembwa kamba vo : “ Bikeno twavanga mambi mpasi vo mu mawu mambote miza mamingi ? ” Mu kedika , bantu bankaka mu kuntesila mambi bawu bakumfundanga vo mono yikambanga mambu momo . Bantu bobo bana zengulwa nkanu bonso bufwanane .
45003009	Buna bwe ? Nga beto Bayudayo tulutidi bankak'e ? Ka lekwa ko ! Mono mbeni songanga vo beto Bayudayo twena mu masumu mpila mosi ye bantu bankaka .
45003010	Bonso bukambanga Masonukwa ma Nzambi : “ Ka kwena muntu walunungu ko , ka wumosi nkutu ko ,
45003011	ka kwena muntu wubakusanga ko , ka muntu ko wusosanga Nzambi .
45003012	Babonsono basisa nzila yambote , bawu bazimbana vakimosi . Ka kwenandi muntu wuvanganga mambote ko , ka wumosi nkutu ko .
45003013	Mpova zawu zena ye luvunu lwasaka , tudimi twawu twena mu diambu dia ta luvunu , ye bikoba biawu bivayikisanga minsa mia nioka .
45003014	Minnwa miawu miena miafuluka ye nsingulu zandudi
45003015	Malu mawu mazawulanga nswalu ku vonda ,
45003016	mwamonsono mu balutilanga , bawu batululanga ye basisanga kiadi ,
45003017	bawu ka bazeyi nzil'a luvuvamu ko .
45003018	Bawu ka bavuminanga Nzambi ko mu zingu kiawu
45003019	Beto tuzeyi vo mamonsono makambanga minsiku , miawu mikambanga mo kwa bawu bena ku nsi a minsiku , mpasi vo ka mpengomokono yimosi ko yina vayika mu nnwa mia bantu ye mpasi vo nza yayonsono yabakwa nkanu kwa Nzambi .
45003020	Kadi ka muntu wumosi ko wuna nunguswa kwa Nzambi
45003021	Kansi bwabu , Nzambi watusonga bwe kakutunungisinanga vantadisi andi ye diodio kondwa mfunu a minsiku . Minsiku ye mimbikudi dibakukivovila :
45003022	Nzambi wunungisanga bantu mu diambu dia bawu basanga minu mu Yesu Klisto . Yandi wuvanganga bo kwa babonsono bakwikilanga mu Klisto , kadi kakwena nkutu diswasani mu bawu ko :
45003023	babonsono bamana vola masumu ye bena ntatuki beni ye nkembo
45003024	Kansi Nzambi mu nlemvo andi , wabanungisa mu ka lekwa ko
45003025	Nzambi wavana Klisto bonso nkayilu mpasi vo kakituka nzila mu lemvukila masumu
45003026	kansi mu ntangu yayi , Nzambi weti songa bwe kanungisinanga bantu vantadisi andi , kadi mu nzila yoyo yandi zolele songa vo yandi kibeni wena walunungu ye wunungisanga bantu babonsono bakwikilanga mu Yesu .
45003027	Nga kwena diaka diambu bantu dibalenda kukiyanin'e ? Ka dimosi nkutu ko ! Bila nki ? Kadi mu diambu dia bawu batumamananga matumanga minsiku e ? Nkatu , kansi mu diambu dia bawu bakwikilanga .
45003028	Kadi beto tutanga vo muntu wununguswanga va meso ma Nzambi mu diambu dia minu kiandi kansi ka mu diambu dia bu katumamananga matumanga minsiku ko .
45003029	Evo nga Nzambi wena kaka Nzambi ya Bayudayo e ? Ye kakena mpe Nzambi ya makanda mankaka ko e ? Inga , yandi wena Nzambi ya makanda mankaka mpe ,
45003030	kadi Nzambi wumosi kaka kena
45003031	Nga diodio dizolele kamba vo mu diambu dia minu minsiku ka miena mfunu ko e ? Nkatu , nkutweti beto tweti toma mio siamisa .
45004001	Buna nki tuna kamba mu Abalahami nkulu eto e ? Yandi nki kabaka mbangudulu ya buku kiaki kayena sikididi ko : va lweka lwa yayi yituveni , tulenda mpe ta : nkulu wa kanda dieto ? Nki kabak'e ? ?
45004002	Vo Abalahami wanunguswa va meso ma Nzambi mu diambu dia mavanga mandi nga yandi kutu kukiyana . Kansi va meso ma Nzambi yandi kalendi kukiyana ko .
45004003	Masonukwa ma Nzambi makambanga vo : “ Abalahami wasa vuvu mu Nzambi , ye Nzambi wammona bonso walunungu mu diambu dia minu kiandi . ”
45004004	Muntu wusalanga wutambulanga mfutu , wawu kawutangulwanga bonso nkayilu ko kansi mfutu andi wukafweti baka .
45004005	Nzambi wunungisanga nkwa masumu
45004006	I bobo Davidi kavovilanga mawete ma muntu Nzambi wukamonanga walunungu lembwa tala mavanga mandi
45004007	“ Kiese kiena ye bantu Nzambi bakalemvukila zifoti ye bakavinzikisa masumu !
45004008	Kiese kiena ye muntu wowo Nzambi wukalembwa tangilanga masumu mandi
45004009	Nga kiese kiokio kiena kia bantu bazengwa kak'e ? Evo kiena mpe kwa bantu balembwa zengw'e ? Kadi tutele vo : “ Nzambi wamona Abalahami bonso nkwa lunungu bu katala minu kiandi
45004010	Nki a ntangu mambu mama makala ? Tekila Abalahami kazengwa evo bu kamana zengw'e ? Nkatu kalandila ko kansi tekila .
45004011	Kuzimunina , Abalahami wazengwa ye nzengolo andi yakala dimbu
45004012	Abalahami wena mpe se dia bawu bazengwa , ka mu diambu dia bu bena bazengwa ko , kansi mu diambu dia bawu bazinganga zingu kina kimosi kia minu ye kiokio kiazinga se dieto Abalahami tekila kazengwa .
45004013	Ka mu diambu dia Abalahami katumamana minsiku ko i diawu Nzambi kansila nsilulu vo yandi ye ntekololo andi bana vwa ntoto wamvimba . Kansi mu diambu dia Abalahami wakwikila mu Nzambi ye Nzambi wantanga nkwa lunungu .
45004014	Vo i bawu batumamananga kaka nsiku bafweti baka bina biasilwa , nga minu kikutu kala diambu diampamba ye nsilulu a Nzambi diambu dilembolo mfunu .
45004015	Kadi minsiku mitukisanga nganzi za Nzambi ; kansi kuna kukondolo minsiku , kakwena mpe nkolomono mu minsiku ko
45004016	I diawu Nzambi wasa nsilulu mu diambu dia minu , mpasi vo nsilulu yoyo yakala yasiama bonso nkayilu wa Nzambi wanlemvo kwa nkuna wawonsono wa Abalahami . Nsilulu yoyo ka kwa bawu batumamananga kaka minsiku ko kansi mpe kwa bawu bakwikilanga bonso Abalahami kakwikila . Mu diambu dia Abalahami i se dia beto babonsono ,
45004017	bonso Masonukwa ma Nzambi makambanga : “ Mono yakutuula se dia makanda mamingi ” Yandi i se dieto vantadisi a Nzambi wukakwikila , Nzambi yoyo yivananga moyo kwa bantu bena bafwa ye wutumanga bina ka biena ko mu kala .
45004018	Abalahami wakwikila ye wasa vuvu mpeleko diambu difweti silwa vuvu ka diakala ko , i bonso bobo kayikila “ Se dia makanda mamingi . ” Bonso bwantela Nzambi : “ I bobo buna kala ntalu ya bantu ba nkun'aku
45004019	Yandi wakala tezo kia mimvu nkama , kansi minu kiandi kakialebakana ko bu kayindula nitu andi yakala bonso vo yakifwila kwandi ye bu kayindula vo nkento andi Sala kalendi buta ko
45004020	Yandi kakatula minu kiandi ko ye kakala keti-keti ko mu nsilulu a Nzambi kansi nkutu minu kiandi kialuta siama ye wakembila Nzambi .
45004021	Yandi watoma zaya vo Nzambi wena ye lulendo mu lungisa diambu dikasidi nsilulu .
45004022	I diawu mu diambu dia minu kiandi Abalahami watangwa bonso nkwa lunungu kwa Nzambi .
45004023	Kansi mambu mama : “ Yandi watangwa bonso nkwa lunungu ” , ka masonukwa mu diambu dia yandi mosi kaka ko .
45004024	Mawu masonukwa mpe mu diambu dieto , beto tuna tangwa bonso bankwa lunungu , beto tukwikilanga mu Nzambi wafulukisa Yesu Mfumu eto mu bafwa .
45004025	Yandi Yesu wayekulwa mu lufwa mu diambu dia masumu meto
45005001	Bwabu twamana nunguswa vantadisi a Nzambi mu minu kieto , beto twena mu luvuvamu
45005002	Mu yandi beto twatambula nlemvo wa Nzambi mu minu .
45005003	Ka diodio kaka ko kansi beto tuyangalalanga mpe mu mpasi zitumonanga
45005004	Mvibudulu yitukisanga ndungunu mu ntontolo ye ndungunu mu ntotolo
45005005	Bu twena ye vuvu kiokio beto katuvunukanga ko , kadi Nzambi wadukula zola kwandi mu ntima mieto mu Mpeve ya Nlongo yikakutuvana .
45005006	Kadi mu ntangu yitwakala balebakana , Klisto wafwa mu diambu dia beto bantu bambi mu ntangu Nzambi yikazenga .
45005007	I mpasi kwa muntu mutambudila mufwa mu diambu dia nkwa lunungu . Kansi nanga kulenda kala muntu lenda katwa kala kibakala mu fwa mu diambu dia muntu wambote .
45005008	Kansi Nzambi watusonga mu nki a tezo kakutuzodilanga : Klisto wafwa mu diambu dieto buna beto twakinu bankwa masumu .
45005009	Mu lufwa lwandi bwabu beto twanunguswa vantadisi a Nzambi , mu diodio yandi wuna kutuvulusa mu nganzi za Nzambi .
45005010	Beto twateka kala mitantu mia Nzambi . Kansi Nzambi watuwawisa ye yandi kibeni mu diambu dia mfwilu a Mwan'andi . Mu diodio , bwabu beto bu twamana wizana ye Nzambi , buna moyo wa Mwan'andi si wakutuvulusa .
45005011	Ka diodio kaka ko , kansi diaka vo beto tuyangalalanga mu Nzambi bwabu , mu diambu dia Mfumu eto Yesu Klisto watuwawasa ye Nzambi .
45005012	Masumu makota mu nza mu diambu dia muntu wumosi , ye masumu mandi matwala lufwa . I buna lufwa lwakotila kwa bantu babonsono kadi bantu babonsono bavola masumu
45005013	Masumu makikadila kwandi mu nza tekila Nzambi kavana minsiku mu Mose , kansi kuna kwakondwa minsiku Nzambi katangilanga kuna masumu ko .
45005014	Kansi mwanki tuka mu ntangu ya Adami nate ye ya Mose bantu babingi bafwa , nate ye nkutu bawu balembwa vola masumu bonso bwavola mo Adami . Adami wakolamana ntumunu za Nzambi . Adami wakala kifwani kia ndiena fweti kwiza .
45005015	Kansi ntulumunu ya Adami kayilendi fwanana ye bunene bwa nkayilu wa Nzambi ko . Kedika kwandi vo bantu babingi bafwa mu diambu dia ntulumunu ya muntu wowo wumosi ; kansi nlemvo wa Nzambi wulutidi mu nene ye nkayilu wukavana kwa bantu babingi mu muntu wumosi wulutidi beni mu mfunu . Nkayilu wowo i Yesu Klisto .
45005016	Nkayilu a nlemvo wa Nzambi kawufwanane ye disumu dia muntu wumosi ko . Mu diambu dia disumu dia muntu wumosi Nzambi kazengila nkanu kwa babonsono , kansi nkayilu a nlemvo Nzambi wukavana landila ntulumunu zazingi , wutwalanga ku ndungunu .
45005017	Kedika kwandi vo mu ntulumunu ya muntu wumosi bantu babingi bafwa mu diambu dia muntu wowo wumosi . Kansi mu Yesu Klisto yandi mosi , beto tutambulanga biabingi beni : mpila mosi bantu babonsono batambulanga nlemvo wa Nzambi ye nkayilu walunungu si bakala moyo ye yala mu diambu dia Yesu .
45005018	I diawu bonso ntulumunu ya muntu wumosi yatukisa nkanu wa lufwa kwa bantu babonsono , i bobo mpe vanga dia lunungu dia muntu wumosi diatabila bantu babonsono mu mfundusu ye dikubavananga moyo .
45005019	Bonso kolama kwa muntu wumosi Adami kwasumuna bantu babingi , i bobo mpe tumama kwa muntu wumosi Yesu kwanungisa bantu babingi vantadisi a Nzambi .
45005020	Minsiku miatulwa mpasi vo mavanga mambi manieka ; kansi kwanieka masumu i kuna nlemvo wa Nzambi wabuka Pawulu kazolele ta ko vo lukanu lwa minsiku i mpasi vo masumu makala . .
45005021	I diawu bonso masumu mayadila mu lufwa i bobo mpe nlemvo a Nzambi wuyadilanga mu lunungu
45006001	Buna nki tuna kamba ? Tufweti tatamana zinga mu masumu mpasi vo nlemvo wa Nzambi waluta niek'e ?
45006002	Nkatu kabwa ko ! Beto twamana fwa mu masumu , bwe tulenda zingila diaka mu masumu ?
45006003	Kadi beno luzeyi vo beto babonsono twabotukwa mu kala wumosi ye Yesu Klisto ye twamana botama ntwadi ye yandi mu lufwa lwandi .
45006004	Buna mu mbotokolo yoyo beto twazikwa ye Yesu mu fwa ye yandi mpasi vo twazinga mu moyo wampa bonso Nzambi mu lulendo lwa nkembo andi kafulukisa Klisto .
45006005	Kadi vo twakituka wumosi ye yandi mu kifwani kia lufwa bonso lukafwila , beto mpe tuna kituka wumosi ye yandi mu kifwani kia mfulukulu bonso yikafulukila .
45006006	Beto tutomene zaya diadi vo nkadulu eto yankulu yakomwa ye Klisto va kulunsi mpasi vo nitu
45006007	Kadi wonso muntu fwidi kutulu mu masumu
45006008	Vo twafwa ye Klisto , tusidi vuvu mpe vo tuna kala moyo ye yandi .
45006009	Beto tuzeyi vo tuka Klisto kafulukila mu bafwa , yandi kalendi sala fwa diaka ko : lufwa ka lwena diaka lendo mu yandi ko .
45006010	Yandi wafwa nkumbu yimosi kaka mu diambu dia masumu ye bwabu yandi wena moyo mu diambu dia Nzambi .
45006011	Mpila mosi beno mpe lukimona bonso bafwa mu masumu ye bamoyo mu diambu dia Nzambi mu Yesu Klisto .
45006012	Buna masumu ka malendi yala diaka nitu eno yifwanga ko ye kulusindisila lwatumamana nzinunu za nitu yoyo .
45006013	Ka luyambulandi ndambu zanitu eno mu masumu ko bonso bima biamvangila mambi kansi lukivana beno kibeni kwa Nzambi bonso bantu bafuluka mu bafwa . Ye lutula nitu eno yayo mu sadila Nzambi bonso bima biamvangila mambu masungama .
45006014	Beno ka lwena mu masumu ko kadi ka lwena ku nsi a minsiku ko kansi ku nsi a nlemvo wa Nzambi .
45006015	Buna bwe ? Nga twavola kweto masumu mu diambu dia ka twena ku nsi a minsiku ko , kansi ku nsi a nlemvo wa Nzambi e ?
45006016	Beno lutomene zaya vo lukiveni mu salu kwa muntu mu kuntumamana , beno lukitukidi minnanga mia mfumu yoyo yilweti tumamana . Kana vo mia masumu manatanga ku lufwa evo mia tumama
45006017	Kansi matondo kwa Nzambi ! Kadi beno lwateka kala minanga mia masumu , bwabu lwatumama mu ntima wawo mu malongi malwatambula .
45006018	Nzambi walukuula mu masumu , bwabu lwayika minanga mia lunungu .
45006019	Mono mpovele bonso buvovilanga bantu mu diambu dia lebakana kwa kimuntu kieno . Mu ntama beno lwakivana mu nitu eno yayo bonso minanga mia masumu ye mia mambi mu vanga kimpumbulu ; mpila mosi bwabu mpe lukukivana mu nitu eno yayo bonso minanga mia lunungu mpasi vo lwakala banlongo .
45006020	Bu lwakala minanga mia masumu beno ka lwakala bakangama kwa lunungu ko .
45006021	Nki a ndandu lwabaka mu ntangu yina mu vanga mavanga malweti fwila nsoni bwabu e ? Kadi mavanga momo matwalanga ku lufwa .
45006022	Kansi bwabu Nzambi wamana kulukuula mu masumu ye beno lwena minanga mu salu kiandi . Beno lubeki ndandu ya kala ye zingu kianlongo ye kuzimunina tambula moyo wukondolo nsuka .
45006023	Kadi mfutu a masumu i lufwa ; kansi nkayilu Nzambi wukavananga mu kalekwa ko i moyo wukondolo nsuka mu Mfumu eto Yesu Klisto .
45007001	Lu zimpangi zami , nsidi vuvu vo beno luzeyi ma nzolele kamba , kadi beno luzeyi minsiku : minsiku miyalanga muntu bu kena kaka wamoyo .
45007002	Tubakeno kifwani : nkento wa makwela wena wakangama kwa bakala diandi budiena moyo bonso bwena nsiku wa longo , kansi vo bakala difwidi , nkento wowo wuna kala kimpwanza kwa nsiku wa longo wakunkanga kwa bakala diandi .
45007003	I diawu vo yandi wele vwanda ye bakala diankaka , dia yandi budiena moyo , bana kumbokidila nyangisi ; kansi vo bakala diandi fwidi buna yandi wena kimpwanza kwa nsiku wowo ye lenda kwandi kituka nkento wa bakala diankaka kondwa kala nyangisi .
45007004	Mpila mosi kwa beno , lu zimpangi zami . Beno mpe lwamana fwa vantadisi a minsiku kadi lwena ntwadi mu nitu ya Klisto mpasi vo lwakala mvwilu ya wankaka : mpila mosi vo beno lwena bwabu mvwilu ya ndiena wafuluka mu bafwa mpasi vo twavanga mena mfunu mu diambu dia Nzambi .
45007005	Kadi butwakala mu nkadulu eto ya kimuntu , nsatu zambi zatukuswa kwa minsiku zakala salanga mu nkadulu eto yayonsono ye zatutwala ku lufwa .
45007006	Kansi bwabu beto twena kimpwanza kwa minsiku , kadi beto twena bafwa kwa dina ditukanga kinkole . Bonso bobo beto ka tusalanga ku nsi a luyalu lolo lwankulu diaka ko lwa minsiku miasonama , kansi ku nsi a luyalu lwamona lwa Mpeve .
45007007	Buna bwe tuna kamb'e ? Nga tuna ta vo minsiku i masumu e ? Nkatu , kabwa ko ! Kansi i minsiku miakunzayisa masumu nki a diambu diodio . Kiakutwami zaya ko zinina nki a diambu diodio vo minsiku ka miakamba ko vo : “ Kuzininandi ko
45007008	Mu zinsikudukusu , masumu mabaka nzila mu buta zinzinunu za mpila mu mpila mu mono . Kadi vo minsiku ka miena ko buna masumu mena kaka kima kiafwa .
45007009	Mu ntama , mono kibeni yakala moyo , bu yakala kondwa kwa minsiku ; kansi minsiku bu miayiza , masumu masikama ye mamonika ,
45007010	buna mono yafwa : ye yamona vo nsikudukusu zifweti ku ntwala ku moyo
45007011	Kadi mu nsikudukusu , masumu mabaka nzila mu kumpuna ye makumvonda mu nsikudukusu zozo .
45007012	I diawu , minsiku miawu kibeni miena mianlongo , ye zinsikudukusu zena kwandi zanlongo , zasungama , ye zambote .
45007013	Buna bwe , nga kiokio kiena kiambote kiakitukidi tuku kia lufwa kwa mono e ? Nkatu nadede ! I masumu matukisa lufwa kwa mono bu masadila kina kiena kiambote , ye bonso bobo mawu matoma songa bu menina mawu kibeni . I buna , mu nsikudukusu , masumu mamonika vo mawu mena nkatikila nsisi kibeni .
45007014	Beto tuzeyi vo minsiku miena miakimpeve ; kansi mono ngiena mu kimuntu , ngiena bonso nnanga watekwa kwa masumu .
45007015	Mono kibakusanga mambu mayivanganga ko : kadi mono kivanganga mana mayizolanga vanga ko kansi mono yivanganga momo mayibelanga
45007016	Vo mambu mayivanganga , mono kizolanga mo ko , buna mono yitambudilanga vo minsiku miena miambote .
45007017	Buna bwabu ka mono ko ngieti vanga mambu momo , kansi i masumu mena mu mono .
45007018	Kadi mono nzeyi vo mambote ka mena mu mono ko , mpila mosi mu nitu ami . Kadi mono ngiena ye luzolo mu vanga mambu mambote kansi kilendanga mo vanga ko .
45007019	Mono kivanganga mambote manzolele vanga ko kansi yivanganga mambi mandembolo zola .
45007020	Vo mono yivanganga mambu mandembolo zola vanga , buna ka mono diaka ko ngieti bo vanga , kansi i masumu mena mu mono .
45007021	I diawu mono ngizi bakusa nsiku wawu : bu nzolele vanga mambote , i mambi kaka yilendanga mu vanga .
45007022	Kadi mono yiyangalalanga mu minsiku mia Nzambi mu ngudi a kati dia ntim'ami .
45007023	Kansi mu kimuntu kiami kiakionsono mono yimonanga vo nsiku wankaka wunwanisanga wowo watambudulwa kwa diela diami . Nsiku wowo wankaka wakunsa nkole ya nsiku wa masumu wena mu mono .
45007024	O , mono i muntu wakiadi ! Nani kwami wuna kunkuula mu nitu yayi yitwalanga ku lufwa ?
45007025	Matondo kwa Nzambi wakunkuula mu Mfumu eto Yesu Klisto ! I diawu , mu diela diami mono yisadilanga minsiku mia Nzambi , kansi mu nitu ami mono yisadilanga minsiku mia masumu .
45008001	Buna bwabu ka kwenandi diaka mbedoso nkutu ko kwa bawu bena bakangama mu Klisto Yesu .
45008002	Kadi minsiku mia Mpeve ya Nlongo mivananga moyo mu Klisto Yesu miankuula
45008003	Nzambi wavanga momo malembana minsiku mia Mose mu vanga kadi miawu mialebukuswa kwa kimuntu : Nzambi wabedisa masumu makala mu nitu ya muntu bu kafidisa Mwana wa yandi kibeni mu nitu yafwanana ye yoyo yamasumu mu katula masumu .
45008004	Nzambi wavanga bo mpasi vo mambu matumanga minsiku malunguswa mu beto tuzinganga ka bonso bantu badiatanga mu kimuntu ko kansi mu Mpeve ya Nlongo
45008005	Kadi bawu bazinganga bonso bwena kimuntu kiawu baluta kadilanga mayindu mu mambu ma kimuntu ; kansi bawu bazinganga bonso bwena Mpeve ya Nlongo baluta kadilanga mayindu mu mambu ma kimpeve .
45008006	Vo ngeye wena kaka mayindu mu momo mazolanga nitu aku , ngeye wuna fwa ; kansi vo ngeye lutidi kala mayindu mu momo mazolanga Mpeve ya Nlongo , ngeye wuna tambula moyo wakedika ye luvuvamu .
45008007	Bantu bayalwanga kwa mambu ma kimuntu bena kitantu kwa Nzambi ; bawu ka balemvukanga ku nsi a minsiku mia Nzambi ko , ye ka balendi bwalenda nkutu ko .
45008008	Bantu bobo bena ku nsi a ntwadusulu ya kimuntu kia bawu kibeni ka balendi yangidika Nzambi ko .
45008009	Kansi beno , kalutwaduswanga kwa kimuntu kieno ko ; beno lutwaduswanga kwa Mpeve ya Nlongo , kadi Mpeve ya Nzambi yikalanga mu beno
45008010	Vo Klisto wuzinganga mu beno , buna mpeleko nitu eno yina fwa mu diambu dia masumu , kansi Mpeve yena moyo mu beno mu diambu dia lwamana nunguswanga vantadisi a Nzambi .
45008011	Vo Mpeve ya Nzambi wafulukisa Yesu tuka mu bafwa , yizinganga mu beno , buna ndiena wafulukisa Klisto tuka mu bafwa wuna vana mpe moyo kwa nitu zeno zifwanga , mu Mpeve andi yoyo yizinganga mu beno .
45008012	Buna , i diawu , lu zimpangi zami beto twena ye mfuka kansi ka tulendi zinga bonso bweti zola kimuntu kieto ko .
45008013	Kadi vo luzinganga bonso kaka bwena nkadulu eno yakimuntu , beno luna fwa . Kansi vo , beno luzinganga mu Mpeve ya Nlongo , beno luvondanga mavanga ma masumu ye luna kala moyo .
45008014	Babonsono bobo batwaduswanga kwa Mpeve ya Nzambi bawu bena bana ba Nzambi .
45008015	Kadi Mpeve yilwatambula kayena Mpeve yikulukitulanga minanga ko ye kulufuluza diaka mu wonga ko ; kansi i Mpeve yoyo ya Nlongo yikulukitulanga bana ba Nzambi ye mu yawu beto tubokanga kwa Nzambi : “ Tat'ami
45008016	Mpeve ya Nzambi yandi kibeni wutanga kimbangi kwa mpeve eto vo beto twena bana ba Nzambi .
45008017	Mu diambu dia butwena bana bandi , buna beto mpe tuna kala ntwadi mu mambote Nzambi makasila kwa bantu bandi , ye tuna vwa mpe ntwadi ye Klisto mu mambote makunsila Nzambi , kadi vo beto tumonanga mpasi ye Klisto , buna tuna kala mpe ye yandi mu nkembo andi
45008018	Mono ngieti banza vo mpasi zitweti mona mu ntangu yayi ka zilendi dedukuswa kwa nkembo Nzambi wukana kutusengumunina ko .
45008019	Nza yamvimba yeti lembana vibidila mu vingila ntangu yina Nzambi yikana zayikisa bana bandi .
45008020	Kadi mpangulu yakituka mpamba , ka mu diambu dia yawu kibeni bu yazola bo , kansi i Nzambi wazola bwakadila bobo
45008021	vo kwena lumbu mpangulu yawu kibeni si yakala kimpwanza kwa lulendo luvondanga , lolo lukunkebanga mu kinanga . Yawu si yakala ntwadi mu nkembo wowo wakimpwanza kia bana ba Nzambi .
45008022	Kadi tuzeyi vo bwabu mpangulu yamvimba yakinu vumuka ye mona mpasi bonso nkento weti buta .
45008023	Ka diodio kaka ko , kansi beto kibeni mpe twakibakila Mpeve ya Nlongo bonso nkayilu watekila mu minkayilu mia Nzambi ; tuvumukanga mu kati kwa ntima mieto mu mpasi bu tweti vingila vo Nzambi kakutusa bana bandi ye kutukuula mvimba mvimba
45008024	Kadi beto twamana vuluswa , kansi i mu vuvu kaka . Kadi vo muntu weti mona kima kieti silwa vuvu buna kakisidi diaka vuvu ko ; nga kiokio kieti monika kilenda silwa diaka vuvu e ?
45008025	Kansi vo tweti sila vuvu kitweti lembwa mona , buna beto tuvibidilanga mu vingila kio mu ntatumunu .
45008026	Mpila mosi , Mpeve ya Nlongo mpe yikutusadisanga beto twena balebakana , kadi ka tuzeyi bonso butufweni sambidila ko ; kansi Mpeve yandi kibeni wukutusambidilanga kwa Nzambi mu mpumukunu zi katulendi ta mu mpova ko .
45008027	Buna Nzambi wumonanga mu mintima wuzayanga diodio dizolele lomba Mpeve ya Nlongo , kadi Mpeve yisambidilanga bobo bavwilu kwa Nzambi bonso buzolele Nzambi .
45008028	Beto tuzeyi vo mu biabionsono Nzambi wusalanga mu diambu dia mambote ma bawu bakunzolanga
45008029	Kadi bobo Nzambi bakakisodila , yandi wakizengila mpe mu kubafwanikisa ye Mwan'andi , mpasi vo Mwan'andi kakala wantete mu mbutuka mu mpangi zozo zazingi .
45008030	Bantu bobo Nzambi bakakizengila mu fwanana ye Mwan'andi , yandi wababokila mpe . Bobo bakabokila , wakubanungisa mpe vantadisi andi , bobo bakanungisa , yandi wabatula mpe ntwadi mu nkembo andi .
45008031	Nki tulenda ta diaka mu mambu momo ? Vo Nzambi wena yeto nani lenda kutukadila kitantu e ?
45008032	Yandi kayimina nkutu Mwana wa yandi kibeni ko , kansi yandi wayambula wo mu diambu dia beto babonsono : bwe kalenda lembwa kutuvanina biabionso ye Mwan'andi ?
45008033	Nani wuna funda bantu bobo Nzambi bakasol'e ? Ka muntu ko , kadi i Nzambi wukubanungisanga .
45008034	Buna nani lenda kubabedisa e ? Ka muntu ko , kadi Klisto Yesu i yandi wafwa , va zulu a diodio yandi wafulukuswa , wena va lubakala lwa Nzambi ye wukutulombilanga kwa Nzambi !
45008035	Nki bilenda kutuvambisa mu zola Klisto kukakutuzodilanga ? Ka kima nkutu ko , kana vo zimpasi , zinzungu evo zinzomono , nsatu , bumputu , nsisi evo lufwa ?
45008036	Bonso Masonukwa ma Nzambi makambanga vo : “ I mu diambu diaku , beto tukalanga mu nsisi za lufwa lumbu kiamvimba ; tubakwanga bonso mameme manatwanga ku vondwa
45008037	Kansi mu momo mamonsono beto tununganga nadede mu yandi watuzola .
45008038	Kadi mono nkwikidi nadede vo kakwena diambu dilenda kutuvambisa ye zola kwandi ko : kana vo lufwa , vo moyo , vo zimbasi , vo tuyalu twankaka evo tulendo twa mu zulu , kana vo mambu mena bwabu evo momo mana kwiza ,
45008039	kana vo bilendo bia mu zulu evo bia kuna nsi , kakwena kima kiankaka ko kiavangwa mu nza kina lenda kutuvambisa mu zola kwakutusonga Nzambi mu Klisto Yesu , Mfumu eto .
45009001	Mono kedika yikambanga , kadi mvwilu kwa Klisto ye kitanga luvunu ko , ku nsi a ntwadusulu ya Mpeve ya Nlongo ngudi a ntim'ami yeti toma bo tela kimbangi :
45009002	ntim'ami wufulukidi mu kiadi kiakingi ye mu kwama kulembwa manisanga .
45009003	Mono nzolele kwami yakala muntu wasingwa
45009004	Mpangi zozo i kanda dia Isaeli
45009005	Bawu batuka mu zinkaka zeto ye mu kimuntu , Klisto i mwisi kanda diawu . Bika Nzambi yandi wena va zulu a biabionsono kasikwa mu ntangu zazonsono . Ame
45009006	Kansi mono kizolele kamba ko vo nsilulu za Nzambi zalembana mu lunguswa . Kadi bantu batuka mu nkun'a Isaeli
45009007	Mu nkuna wa Abalahami mpe babonsono ka bena nkatika bana bandi ko , kadi Nzambi wata kwa Abalahami vo : “ I mu Isaki ngeye wuna baka nkuna wuna tangulwa mu nkumbu aku
45009008	Mpila mosi vo : ka i bana bobo ko babutwa bonso kwandi bubutukilanga bana babonsono
45009009	Kadi nsilulu ya Nzambi ebu yakadila : “ Mu nsungi yayi
45009010	Ka diodio kaka ko . Bana babole babuta Lebeka bakala se dimosi , i nkak'eto Isaki .
45009011	Kansi Nzambi wena ye lukanu lwandi mu sola bantu : nsodolo andi yena bonso bwenina mbokodolo yikakubabokidilanga ye ka bonso bwena mavanga mawu ko . Mu songa vo Nzambi wena wakwikama mu lukanu lwandi , buna bana ba Lebeka bu ka babutukidieti ko ye buna ka bavengi mambi evo mambote ko ,
45009012	Nzambi wata kwa Lebeka : “ Wambuta wuna sala kwa wanleke
45009013	Bonso bukambanga Masonukwa ma Nzambi : “ Mono yazola Yakobi , ye yaniafuna Esawu
45009014	Buna nki tuna kamb'e ? Nga Nzambi kena ye lunungu ko e ? Nkatu , kadieninandi bobo ko !
45009015	Kadi yandi wakamba kwa Mose : “ Mono ngina fwila nkenda kwa wonso wunzolele , mono ngina sadisa muntu wonso wunzolele
45009016	Buna diodio kaditukanga kwa dina dizolele muntu ko evo mu ngolo zandi ko , kansi diawu ditedi kaka Nzambi wufwilanga nkenda .
45009017	Kadi Masonukwa ma Nzambi makamba kwa Falao ku Ngipiti : “ Mono yakutula ntinu mpasi vo mu ngeye yasonga lulendo lwami ye mpasi vo nkumbu ami yazayakana va ntoto wamvimba
45009018	I bobo Nzambi wufwilanga nkenda kwa wonso wukazolele ye wubadisanga ntima wa wonso wukazolele .
45009019	Buna muntu mu beno nanga si kakungiuvula : “ Vo i bobo bwena , buna bwe Nzambi kalenda bakila foti kwa muntu ? Nani lenda kakidila luzolo lwa Nzambi ? ”
45009020	Kansi buna ngeye muntu nani wena mu bangisa Nzambi ? Nga kima kiavangwa mu tubumba kiyuvulanga kwa vengi kio : “ Bila nki wukumpangidi bonso bwabu e
45009021	Muntu wusadilanga tubumba mu kubika bima lenda kwandi vanga konso kima kikazolele mu tubumba : mu nteke yimosi kwandi ya tubumba , yandi lenda kubika binzu biole : kimosi kiansadila mu ntangu zasolwa ye kiankaka mu konso konso ntangu
45009022	Mpila mosi ye diodio Nzambi dikavanga . Yandi wazola songa nganzi zandi ye zayikisa lulendo lwandi . Kansi yandi wavibidila beni mu ntatumunu bobo bakala bila kia nganzi zandi ye batoma fwana mu fwaswa .
45009023	Yandi wazola songa mpe bwe kimvwama kia nkembo andi kiena kwa beto bakamwenanga nkenda , mu diambu dia beto bakakikubikila mu tambula nzitusu andi .
45009024	Kadi beto i bantu bobo bakabokila , ka mu kanda dia Bayudayo kaka ko kansi ye mu makanda mankaka mpe .
45009025	I bonso bobo kakambanga mu nkand'a Hoseya : “ Bantu balembwa kala bami , ngina kubabokidila : ‘ Bantu bami ’ Kanda diyalembwa zola , ngina dio bokidila : ‘ Zolwa kiami ’
45009026	Ye va fulu kibakubatela vo : ‘ ka lwena bantu bami ko , ’ i vana kaka mpe bana bokudulwa bana ba Nzambi amoyo
45009027	Ye Yesaya mpe wubokanga mu diambu dia kanda dia Isaeli : “ Vo mpe bantu ba Isaeli bena babingi bonso zielo va kumu dia mbu , kansi bafiuma kaka bana vuluswa , i bobo bana sadidila ;
45009028	kadi Mfumu si kalungisa nadede ye mu nswalu mambu mandi va ntoto
45009029	Ye bonso kaka yandi Yesaya kateka kamba : “ Vo Mfumu Atulendo twatonsono kakutu sisila kana bantu bakwa mu kanda ko , beto twakutwa kituka bonso bisi mbanz'a Sodoma ye twakutwa fwanana ye bisi mbanz'a Ngomola
45009030	Buna nki tuna kamb'e ? Ebu vo : bantu bobo belembolo Bayudayo ye balembwa sosa mu kukinungisa vantadisi a Nzambi , bawu banunguswa kwa yandi mu diambu dia minu
45009031	Kansi bantu ba Isaeli basosa minsiku milenda kubanungisa
45009032	Bila nki e ? Mu diambu dia bawu basosa mu kala bambote vantadisi a Nzambi mu mavanga kansi ka mu minu ko . Bawu bata sakuba va “ Tadi dibwisanga , ”
45009033	diodio dieti vovila Masonukwa ma Nzambi vo : “ Tala , mono ngieti tula mu Siyoni tadi ditesanga masakuba , tadi dibwisanga , Kansi wonso wukunkwikilanga kana mweswa nsoni ko
45010001	Lu zimpangi , diambu dinzolele mu ntim'ami wamvimba ye diyilombanga kwa Nzambi mu diambu dia Bayudayo , i diadi vo bika bavuluswa .
45010002	Kadi mono ndenda kubatela kimbangi vo bawu bena ngolo beni mu sadila Nzambi . Kansi vema kwawu kakwena va lufulu lwa nzayilu yakedika ko .
45010003	Bawu bu balembwa zaya bonso Nzambi kanungisinanga bantu vantadisi andi , bawu bakubika nzila ya bawu kibeni ; ye mu bonso bobo bawu ka balemvuka mu landa nzila yisadilanga Nzambi ko mu nungisa bantu .
45010004	Kadi Klisto yandi i mbanunu a minsiku mia Mose
45010005	Kadi tala mambu Mose makasonika mu diambu dia buma bu lenda nungina muntu wutumamananga minsiku vantadisi a Nzambi : “ Muntu wuvanganga mambu matumanga minsiku , yandi wuna kala moyo mu mawu . ”
45010006	Kansi tala mavovwanga mu diambu dia buma muntu bu kalenda kadila walunungu vantadisi a Nzambi mu minu : “ Ku kambi mu ntim'aku ko vo : Nani wuna tombuka ku zulu e ? ” ( I mpila mosi vo Klisto kakulumuka tuka ku zulu ko ) .
45010007	Ku kambi mpe ko vo : “ Nani wuna kulumuka muna fulu biampinda beni kuna nsi e ? ” ( I mpila mosi vo Klisto katombulwa tuka mu nsi a bafwa ko ) .
45010008	Buna nki a diambu lutele ? I diadi vo : “ Masonukwa ma Nzambi mena yaku lukufi , mu nnw'aku ye mu ntim'aku
45010009	Vo ngeye wutanga mu nnw'aku vo Yesu i Mfumu , ye vo mu ntim'aku ngeye wukwikilanga vo Nzambi wakumfulukisa tuka mu bafwa , buna ngeye wuna vuluswa .
45010010	Kadi beto bu tukwikilanga mu ntima mieto buna Nzambi wukutunungisanga ye bututambudilanga mu minwa mieto , yandi wukutuvulusanga .
45010011	Kadi Masonukwa ma Nzambi makambanga vo : “ Wonso wukunkwikilanga kana fwiswa nsoni ko
45010012	Bonso bobo , kakwenandi diswasani ko vakati kwa Bayudayo ye balembolo Bayudayo kadi bawu babonsono bena ye Mfumu yina yimosi kaka , yandi wuvananga kimvwama kiandi kwa bawu babonsono bakumbokilanga .
45010013	Kadi Masonukwa ma Nzambi makambanga vo : “ Konso muntu wuna bokila nkumbu a Mfumu yandi wuna vuluswa
45010014	Kansi bwe bawu balenda kumbokidila vo ka bakwikidi mu yandi ko ? Ye bwe bawu balenda kunkwikila , vo bawu ka bawilu nsangu zandi ko ? Ye bwe bawu balenda wila nsangu zandi , vo muntu kasamunanga zo ko e ?
45010015	Ye bwe balenda zo samunina vo ka kwenandi bantu bafiduswa mu samuna zo ko ? Bonso Masonukwa ma Nzambi makambanga : “ Tala bonso budiena diambote mu mona bukwizanga bantu batwalanga minsamu miambote ! ”
45010016	Kansi babonsono ka batambudila Nsamu wowo Wambote ko . Kadi Yesaya weti ta : “ Mfumu , nani wakwikidi nsamu
45010017	I bonso bobo , minu kitukanga mu matuwanga ye momo matuwanga matukanga mu nsamununu a mambu ma Klisto .
45010018	Buna mono ngiuvudi : Nga bawu ka bawilu awu wo ko “ Ndinga zawu zawakana va ntoto wamvimba , ye mambu mawu malwaka mu nsuka za nza . ”
45010019	Ngiuvudi diaka : Nga kanda dia Isaeli kazayandi ko e ? Mvutu : Mose yandi kibeni i wantete wata vo : “ Mono ngina kulukitula bankwa kimpala mu bantu balembolo kwawu nkatikila kanda , ye ngina kulufwemisina mu kanda dikondolo nzayilu . ”
45010020	Ye Yesaya nkutu wakala kibakala nate ye wata : “ Mono yasolulwa kwa bawu bakala lembwa kunsosanga , yamonika kwa bawu bakala lembwa kungiuvulanga
45010021	Kansi mu diambu dia Isaeli , yandi wakamba : “ Lumbu kiamvimba mono yalambula moko mami kwa bantu bakolamanga ye babangisanga
45011001	Buna mono ngiuvudi : Nga Nzambi nkangu andi wakwandi kalosel'e Mvutu ya kiuvu kiaki yena mu kapu kiamvimba . Yilenda vanunwa ebu : nkatu ( kani ) kadi mambu ma lumbu biabi mena kaka mu nzila ya Luwawanu lwankulu . ? Nkatu , kadienandi bobo ko ! Kadi mono kibeni i mwisi Isaeli yatuka mu nkuna wa Abalahami , ngiena mu kanda dia Benyamini .
45011002	Nzambi kalosa nkangu andi ko wukateka kukisodila
45011003	“ Mfumu , bawu bavondele mimbikudi miaku , batuludi meza maku mangiokila minkayilu : mono mosi kaka nsidi ye beti sosa mu kumvonda . ”
45011004	Kansi Nzambi nki a mvutu kakumvan'e : “ Mono nkebele mu diambu dia mono kibeni babakala mafunda lusambodia bakondolo fukama mu sambila kwa Bali
45011005	Mpila mosi mpe mu ntangu yayi , fikabu fiafike kwandi fiena fia bantu basadidi , bobo Nzambi bakasola bonso bwenina nlemvo andi .
45011006	Yandi wakubasola bonso bwena nlemvo andi ye ka mu diambu dia mavanga mawu ko , vo kabwa ko buna nlemvo wa Nzambi kawusidi diaka nkatikila nlemvo ko .
45011007	Buna bwe , bantu ba Isaeli ka babaka mambu mabakala sosanga ko ? Babana kaka Nzambi bakasola babaka mo , bankaka babaduswa mintima ,
45011008	bonso Masonukwa ma Nzambi makambanga : “ Nzambi wakubavana mpeve ya tulu mpasi vo nate ye lumbu kiaki bawu balembwa mona mu meso ye balembwa wa mu matu mawu . ”
45011009	Davidi mpe wakamba vo : “ Bika madia mawu makala ntambu kwa bawu kibeni , konde evo nzila yibafweti bwila mpasi vo babaka tumbu .
45011010	Bika meso mawu mazibama mpasi vo balembwa mona , ye koninika nima zawu ntangu zazonsono
45011011	Buna momo ngieti yuvula : bwe Bayudayo bu bata sakuba nga bawu babwa mvimb'e ? Nkatu , kabwa ko ! Kansi mu diambu dia mambi mawu , buna makanda mankaka matambula mpulusu , mu diambu diodio Bayudayo bakubamwenanga kimpala .
45011012	Vo mambi ma Bayudayo matwala tusakumunu twatwingi kwa nza ye vo bubakuluka Diambu diodio mu nding'a kingelekia : mu kingelekia basadila : plelome : dieti songa vakimosi : ntalu ye ntomoso yena . !
45011013	Bwabu mono ngieti vova kwa beno lulembolo Bayudayo : budiena vo mono ngiena ntumwa ya bawu balembolo Bayudayo , mono yiyangalalanga mu salu kiami .
45011014	Nanga mono ndenda tukisa kimpala mu bantu ba kanda diami , ye bonso bobo ndenda vulusa bankaka mu bawu .
45011015	Kadi bawu bu batulwa va lweka , bantu mu nza bawawuswa ye Nzambi . Buna nki bina kala bawu bu bana tambulw'e ? Diodio dina kala bonso bantu bamana fwa batambudi moyo !
45011016	Kadi vo bibuku biantete bia mampa biena bianlongo , buna poto-poto diamvimba dia mampa diasanguswa diena dianlongo mpe
45011017	Bantu ba Isaeli bena bonso nti wa olive wakunwa , ye mu wawu mavala mankaka mamana zengwa , ngeye lembolo Nyudayo wena bonso vala dia nti wa olive wamfinda , diawu diayikukuswa va fulu kia vala diazengwa . Ye ngeye bwabu weti vukila mu maaka ma mwanzi wa nti wa olive wakunwa .
45011018	I diawu kuyinandi mavala momo mazengwa ko . Bwe ngeye lenda kukiyanina budiena vo ka ngeye ko wena ye mwanzi kansi i mwanzi wukunatanga .
45011019	Buna ngeye wuna kuntela : “ Kansi mbe mavala momo mazengwa mpasi vo mono yayikukuswa va fulu kiawu . ”
45011020	I bobo . Mawu mazengwa mu diambu dia makondwa minu , ye ngeye wena va fulu kiawu mu diambu dia minu kiaku . Kansi kukiyanandi ko , mona nkutu wonga .
45011021	Kadi vo Nzambi katanina Bayudayo bena mavala mavwilu kwa nti ko , buna yandi kana kutanina mpe ko .
45011022	Tala bonso Nzambi kena wambote ye bonso bu kasembanga ; yandi wusembanga bawu babwa ye wena wambote kwa ngeye . Kansi ngeye fweti sikila mu mambote mandi vo nkatu buna ngeye mpe wuna kwangwa .
45011023	Ye vo Bayudayo bana sisa kondwa kwawu kwa minu , bawu bana yikukuswa va fulu kiantama . Kadi Nzambi wena ye lulendo mu kubayikikisa diaka .
45011024	Ngeye lembolo Nyudayo wena bonso vala dia nti wa olive wamfinda , diazengwa ye diayikukuswa mu nti wa olive wakunwa , diayikukuswa mu nzila yibalembwa sadilanga . Bayudayo bawu i mavala mavwilu kwa nti wowo wa olive wakunwa : dina luta kala nayaki-yaki mu kubayikikisa mu nti wubateka kala .
45011025	Lu zimpangi zami , mono nzolele kuluzayikisa mansweki momo makedika , mpasi vo lwalembwa kukibanzila vo lwena bankwa ndwenga : ndambu yimosi ya bantu ba Isaeli yina lembana visa , diodio dina tatamana kaka nate ye makanda mamonsono mankaka ma bantu mameni tambula mpulusu .
45011026	Ye mboki Isaeli diamvimba dina vuluswa bonso bukambanga Masonukwa ma Nzambi : “ Ntanini mu Siyoni kana tuka , ye yandi si kakatula kondwa kwa vumi mu Nzambi kwa nkun'a Yakobi .
45011027	Lwalu i luwawanu lungina tula vakati kwa mono ye bawu , bu ngina katula masumu mawu
45011028	Vo tweti tala bonso bawu bakolamana Nsamu Wambote , bawu bena mintantu mia Nzambi mu diambu dia mambote meno ; kansi vo tutedi nsodolo yavanga Nzambi , buna bawu i bantu Nzambi bakazolele mu diambu dia zola kwandi mu mase mawu .
45011029	Kadi Nzambi kalendi sala soba mabanza mandi mu minkayilu mikaveni ko ye mu bakabokila ko .
45011030	Kadi bonso beno , mu ntama , lwakolama kwa Nzambi ; kansi bwabu Nzambi wakulufwila nkenda mu diambu dia Bayudayo bakolama .
45011031	Mpila mosi mpe , bwabu bawu bamana kolama mpasi vo Nzambi kakulufwila nkenda ; kansi mpasi vo bawu mpe balenda fwilwa nkenda zozo zilwafwilwa .
45011032	Kadi Nzambi wakanga bantu babonsono kinkole mu nkolomono mpasi vo babonsono kakubafwila nkenda .
45011033	O mpila bunene bwa kimvwama kia Nzambi ! bonso ndwenga zandi ye nzayilu zandi zena mbidi a mpinda ! Kakwena muntu lenda fiongunina nzengolo zandi ko ! Kakwena muntu lenda bakula tukanu twandi ko !
45011034	Bonso bu kambanga Masonukwa ma Nzambi : “ Nani zeyi mabanza ma Mfumu ye nani lenda kala nlwengisi andi ?
45011035	Nani wateka kumbadikila mu kumvana kima , mpasi vo yandi kakumvutudila kio
45011036	Kadi bima biabionsono bitukanga kwa yandi , biabionsono biena kwa yandi ye mu yandi ! Nkembo kwa Nzambi mu ntangu zazonsono ! Ame .
45012001	I diawu , lu zimpangi zami , mu diambu dia nlemvo wakutusila Nzambi , mono ngieti kululomba : Lukivana beno kibeni bonso nkayilu
45012002	Ka lulandandi bifu bia nza yayi ko
45012003	Mu diambu dia nlemvo wuyavewa , mono ngieti ta kwa beno babonso vo : muntu kakukibanzilandi buma bulutidi ye bobo bukenina ko . Kansi lukala kwandi ye mabanza madedama , bika konso muntu mu beno kakimwena bonso bwena tezo kia minu Nzambi kikakumvana .
45012004	Bonso mu nitu mwena ndambu zazingi , ye ndambu zozo zazonsono zena ye salu biadiswasani .
45012005	Mpila mosi , ye beto , mpeleko twena babingi kansi twena nitu yimosi ntwadi ye Klisto ye beto babonsono twena bakangana bonso ndambu za nitu yimosi .
45012006	Beto twena ye minkayilu miadiswasani mitufweti sadila bonso bwena nlemvo wakutuvana Nzambi . Vo muntu wena ye nkayilu wa mbikudulu , yandi kafweti bo sa bonso bwena minu .
45012007	Vo wankaka wena ye nkayilu mu kala sadi kia dibundu , bika kasala mu mpeve yakisadi . Ndiena wena ye nkayilu wa longa bika kalonga .
45012008	Ndiena wena ye nkayilu mu siamisa bankaka , kafweti kubasiamisa . Wukabanga mvwilu andi kasa bo mu ntima wambote nadede . Ndiena wutwadisanga katoma twadisa mu kimfuzi . Bika ndiena wusadisanga bakondolo bwamvukila kavanga bo mu kiese
45012009	Zola kufweti kala kwakedika nadede . Lubela mambi ye lutoma zola beni mambote .
45012010	Lutoma zolasananga nadede bonso zimpangi zizolananga mu nkati a ntima , lusa ngolo mu toma zitasana .
45012011	Lusala mu ngolo , ka lukalandi bankwa bumolo ko . Lusadila Mfumu mu mpeve yatoma lema
45012012	Luyangalala mu diambu dia vuvu kieno , luvibidila mu zimpasi , lutatamana mu sambila .
45012013	Lusadisa zimpangi zeno mu Klisto , lutoma tambulanga banzenza bakwizanga ku nzo zeno .
45012014	Lulomba kwa Nzambi kasakumuna bantu bakuluzomanga , kasakumuna kansi kasingandi ko
45012015	Luyangalala ye beti yangalala , ludila ye bawu beti dila .
45012016	Lukala ngwizani mu mabanza mamosi . Ka lukukiyanandi ko kansi lutambula salu biakuluka . Ka lukukimonandi bankwa ndwenga ko
45012017	Ka luvutulandi mambi mu mambi kwa muntu ko . Sosa mu vanga mambote vantadisi a bantu babonsono .
45012018	Vo bulendakana , ye vo i diambu dieno , lukala mu luvuvamu ye bantu babonsono .
45012019	Lu zimpangi zazola , ka luvutulandi ndinda mu diambu dia beno kibeni ko kansi luyambula nganzi za Nzambi zasala va fulu kieno , kadi Masonukwa ma Nzambi matele vo : “ Mfumu ebu katele : Ndinda wuvwilu kwa mono , mono yivutulanga wo . ”
45012020	Kansi : “ Vo ntantu aku wena ye nsatu , wumvana madia ; vo yandi wena ye nsatu a maza , wumvana kanwa , kadi bu wuvanganga bobo , ngeye wukumvondanga nsoni
45012021	Kuyambulandi mambi makubedisa ko , kansi bika ngeye wabedisa mambi mu mambote .
45013001	Konso muntu fweti lemvuka kwa minyadi mia nsi . Kadi kakwenandi luyalu lwankaka ko vo ka luna lwa Nzambi ko ye minyadi miyalanga miatumbwa kwa Nzambi .
45013002	I diawu ndiena wufilanga mpaka kwa luyalu , yandi wufilanga zo kwa ntumunu ya Nzambi ye bawu basanga bonso bobo si batambula mfundusu bawu kibeni .
45013003	Kadi minyadi ka milendi tinwa wonga ko kwa bawu bavanganga mambote kansi kwa bawu bavanganga mambi . Zolele walembwa tina luyalu wong'e ? Buna vanga mambote ye yandi luyalu si kakusika ,
45013004	kadi luyalu lwena mu salu kia Nzambi mu diambu dia mambote ma ngeye kibeni . Kansi vo ngeye wuvanganga mambi buna mwena lo wonga ! Kadi ka mu mpamba ko luyalu kenina ye lulendo mu vana tumbu : yandi wena mu salu kia Nzambi mu bwisila nganzi za Nzambi kwa bawu bavanganga mambi .
45013005	I diawu lufweti lemvuka kwa minyadi , ka mu diambu dia lwalembwa bwilwa nganzi za Nzambi ko kansi mpe diaka mu diambu dia ntima mieno mieti bo kulutela .
45013006	I mu diawu diodio mpe beno lufutilanga mpaku ; kadi minyadi miena mu salu kia Nzambi bawu bu batoma lungisanga mbebe zawu bonso bufweni .
45013007	Lufuta kwa babonsono bilufweti kubafuta : lufuta mpaku a nsi kwa wulufweti yo futa , mpaku a bima kwa wulufweti yo futa ; luvumina ndiena wulufweti vumina ye luzitisa ndiena fweti zituswa
45013008	Kukalandi ye mfuka kwa muntu ko , vo ka i mfuka mu zolasana ko . Kadi muntu wuzolanga bankaka , yandi wulungisanga minsiku
45013009	Kadi minsiku miami : “ Ku yangandi ko , ku vondandi muntu ko , kuyibandi ko , kuzininandi ko ” ye miomio miamionsono miankaka miamana bunduswa mu nsiku wawu : “ Zola mpwayaku bonso ngeye kibeni . ”
45013010	Ndiena wuzolanga mpwayandi kalendi sala kumvanga diambu diambi ko . Bu tuzolanga , beto tutumamananga nadede minsiku .
45013011	Luvanga ebu , bu luzeyi nki a ntangu yayi twena : ntangu yifweni kwa beno mu sikama mu tolo tweno
45013012	Mpimpa yeka mu manisa ye kuma kweka zola kia . Buna tuloseno mavanga matusadilanga mu tombe ye tubongeno biandwanina mu nwana mu mwini .
45013013	Twadiateno bwena bwasungama bonso bufwanane mu diata mu kia kwa mwini . Tukukikenga mu biese biasaka tezo ye mu kinduvu , mu luyangulu ye mambi , mu minzonza ye mu maketo .
45013014	Luzinga mu moyo wampa wena mu Mfumu Yesu Klisto yandi nkakididi eto ye ka lutalandi kimuntu kieno kiakulutwadisa ko mpasi lwayukutisa zinsatu za kiawu .
45014001	Lutoma tambula ndiena wena walebakana mu minu , kondwa kongudila mabanza mandi
45014002	Tubaka fwani : wumosi mu minu kiandi wukwikilanga vo lenda kwandi dia biabionsono , kansi wankaka wena walebakana mu minu wudianga kaka ndunda .
45014003	Ndiena wudianga biabionsono kayinandi muntu wulembwa dianga madia mankaka ko ye ndiena wulembwa dianga madia mankaka kafundisandi muntu wudianga biabionsono ko , kadi Nzambi wakuntambula .
45014004	Ngeye nani wena mu fundisa kisadi kiangan'e
45014005	Wumosi wubanzanga vo lumbu eki kilutidi biankaka , kansi wankaka wubanzanga vo bilumbu biabionsono biena kwandi mpila mosi . Bika konso muntu katoma diamona mu ntim'andi vo diena diasungama
45014006	Wubanzanga vo lumbu eki kilutidi , yandi wuvanganga bo mu zitisa Nzambi ; wudianga biabionsono wusanga bo mu zitisa Nzambi kadi yandi wutondanga Nzambi mu diambu dia madia mandi . Wulembwa dianga biabionsono , wusanga bo mu zitisa Nzambi ; yandi mpe wutondanga Nzambi .
45014007	Kadi kakwenandi muntu mu beto wukalanga moyo mu diambu dia yandi kibeni ko ye muntu kafwanga mu diambu dia yandi kibeni ko . Vo twena moyo , tukalanga moyo mu diambu dia Mfumu ;
45014008	ye vo tufwidi , tufwanga mu diambu dia Mfumu . I diawu vo twena moyo evo twena bafwa , beto tuvwilu kwa Mfumu .
45014009	Kadi Klisto wafwa ye wafuluka mu kala diaka moyo mpasi kakala Mfumu ya bafwa ye bamoyo .
45014010	Kansi ngeye , bila nki wufundisanga mpangi aku ? Ye ngeye , bila nki wuyinanga mpangi aku ? Beto babonsono si twatelama vantadisi a Nzambi mu funduswa kwa yandi .
45014011	Kadi Masonukwa ma Nzambi makambanga vo : “ Mfumu tele : Mono bu ngiena moyo , bantu babonsono bana fukama va ntadisi ami , ye tudimi twatonsono si twazitisa Nzambi
45014012	Buna konso muntu mu beto babonsono wuna ta kwa Nzambi makavengi ye bila kikavangidi mo .
45014013	I diawu tuyambuleno mu fundasana . Kansi bakeno nzengolo yayi : muntu kavangandi diambu dina tesa mpangi andi sakuba ko evo dina kumbwisa mu masumu ko .
45014014	Mu kintwadi kingiena ye Mfumu Yesu , mono ntomene zaya ye nkwikidi vo ka kwena kima kiena kiasumuka mu kiawu kibeni ko . Kansi vo muntu weti banza vo kima kiena kiasumuka , kwa yandi kima kiokio kikitukidi kiasumuka .
45014015	Vo ngeye weti kwamisa mpangi aku mu diambu dia madia mawudianga , ngeye kweti diata diaka mu zola ko . Kutukisandi nzimbusu kwa ndiena Klisto wukafwila mu diambu dia biwudianga ko !
45014016	Kiokio kiena kiambote kwa beno
45014017	Kadi Kimfumu kia Nzambi kawena nsamu wa madia ye ndwinu ko , kansi wawu i nsamu wutadidi lunungu , luvuvamu ye kiese bitukanga kwa Mpeve ya Nlongo .
45014018	Muntu wusadilanga Klisto mu nzila yoyo , Nzambi wukunzolanga ye bantu bakummonanga wafwana .
45014019	Buna i mu diodio , twatombeno
45014020	Kufwasandi salu kia Nzambi mu diambu dia nsamu wa madia ko . Kedika kwandi , madia mamonsono mena mambote kansi diena diambi kwa muntu mu bwisa mpangi andi mu masumu mu diambu dia biobio bikadianga .
45014021	Diambu diena diambote i mu lembwa dia mbizi a kibulu , mu lembwa nwa vinu ye mu yambula mvimba biobio bilenda bwisa mpangi aku mu masumu .
45014022	Minu kiena yaku mu mambu mama keba kio mu ngeye kibeni vantadisi a Nzambi . Kiese kiena ye yandi wulembwa kukifundisanga mu mambu makamweni vo mena mambote !
45014023	Kansi ndiena wena ye keti-keti mu diambu dia madia mamosi , Nzambi wukumbedisanga vo muntu wowo wudianga mo kadi yandi kavangidi dio mu minu ko . Ye konso diambu dilembolo va lufulu lwa minu , diawu i masumu .
45015001	Beto twena basiama mu minu , tufweti sadisa balembwa siama mu nata lebakana kwawu . Ye ka tusosandi momo makutuyangidikanga ko .
45015002	Konso muntu mu beto fweti sosa mu yangidika mpwayandi mu mambote mpasi vo kakunsiamisa mu minu .
45015003	Kadi Klisto mpe mu zingu kiandi , kasosa momo makunyangidika ko . Kansi bonso bu kambanga Masonukwa ma Nzambi : “ Mvwezolo zibakukanina ngeye , zabwa va mono , tuka muna mbadukulu a Dibundu , wawu wasadulwa mu Yesu . Yesu kasosa mambu makunyangidika ko . . ”
45015004	Momo mamonsono mateka kukisonukunwa , mu diambu dia kutulonga , mpasi vo twakala ye vuvu mu mvibudulu ye nsiamusu bikutuvananga Masonukwa ma Nzambi .
45015005	Bika Nzambi , wena tuku kia mvibudulu ye kia mbombolo kakuluvana ngwizani yambote beno ye beno bu lulandanga bonso bwenina Yesu Klisto ,
45015006	mpasi vo beno babonsono mu kintwadi
45015007	I diawu lukitambula beno ye beno , bonso Klisto kakulutambula mu diambu dia nkembo wa Nzambi .
45015008	Kadi , mono ngieti dio toma ta vo , Klisto wayika kisadi kia Bayudayo mu lungisa nsilulu Nzambi zikasila kwa zinkaka zawu ye songa vo Nzambi wena wakwikama ,
45015009	ye mpasi mpe vo bawu balembolo Bayudayo “ I diawu mono ngina kusika kwa makanda , ye ngina yimbila mu diambu dia nzitusu a nkumbu aku . ”
45015010	Mawu makambanga mpe : “ Lu makanda , luyangalala ye bantu ba Nzambi ! ”
45015011	Ye diaka vo : “ Lu makanda mamonsono , lusika Mfumu , bika bantu babonsono bakunkembila ! ”
45015012	Yesaya mpe wata : “ Mu moyo wa Isayi muna kala muntu , yandi si katelama mu yala makanda ye mawu si makunsila vuvu
45015013	Bika Nzambi , yandi wena tuku kia vuvu , kakulufuluza mu kiese ye mu luvuvamu lwalunga mu minu kilukunsilanga , mpasi vo vuvu kieno kialuta kulama mu lulendo lwa Mpeve ya Nlongo .
45015014	Lu zimpangi zami , mono kibeni ntomene zaya vo beno lwena bafuluka ye mambote , luzeyi mamonsono malufweti visa ye lulenda kweno lwengasana .
45015015	Kansi mu mambu mankaka mu nkand'ami mono yikulusonekene mu kibakala mpasi vo lwabambuka moyo . Mono nsonekene bonso bobo mu diambu dia nlemvo Nzambi wukampana ,
45015016	mu kala kisadi kia Yesu Klisto kwa bantu bobo balembolo Bayudayo . Mono yisalanga kisalu kianlongo bu yisamunanga Nsamu Wambote wa Nzambi , mpasi vo bantu bobo balembolo Bayudayo bakituka nkayilu wazolakana kwa Nzambi , Mpeve ya Nlongo bu kameni kubabieka nlongo ye kubafwanisa mu kala bantu ba Nzambi
45015017	I diawu mu kintwadi kingiena ye Yesu Klisto buna mono ndenda kukisika mu kisalu kiami kinsedi mu diambu dia Nzambi .
45015018	Kadi kilendi kala mayindu mu vovila mambu mankaka ko vo ka momo ko mavanga Yesu mu mono mpasi yatwasa bawu balembolo Bayudayo mu tumamana Nzambi ; Klisto wavangila bo mu momo mu zimpova ye mu mavanga ,
45015019	mu lulendo lwa bidimbu ye lwa bimangu ye mu lulendo lwa Mpeve ya Nlongo . I bonso bobo mono yameni samuna Nsamu Wambote mu Klisto mu ndambu zazonsono tuka ku mbanz'a Yelusalemi nate ye ku zunga kia Iliko
45015020	Lukanu lwami lwena vo yasamuna kaka Nsamu Wambote mu fulu bina biakinu lembwa wakana nkumbu a Klisto , mpasi vo yalembwa tunga va tufulu twangana ,
45015021	ye mono yivanganga bukambanga Masonukwa ma Nzambi : “ Kwa bakalembwa samununwa , si bakummona , ye bawu balembwa wa nsangu si babakusa
45015022	I diambu diodio dikunkakidilanga ntangu zazingi mu kwiza kwa beno .
45015023	Kansi bwabu mono yamanisi salu kiami mu zunga biabi , ye budiena vo tuka mimvu miamingi mono yikalanga nsatu beni mu kwiza kulutala ,
45015024	ye bwabu mono nzolele bo vanga . Mono nzolele kulumona bu ngina luta ku nsi ya Esipania ye nzolele vo beno lwakunsadisa mu kwenda kuna bu mbeni vwanda yeno kana bilumbu bikwa .
45015025	Kansi bwabu , mono ngieti kwenda ku mbanz'a Yelusalemi mu nata lusadusu kwa bawu bavwilu kwa Nzambi
45015026	Kadi badibundu ba ku bizunga bia Makedonia ye Akaya bazenga mu yonzika minkayilu mu diambu dia sadisa bamputu bena mu kati kwa bawu bavwilu kwa Nzambi mu mbanz'a Yelusalemi .
45015027	Bawu kibeni bazenga dio mu vanga . Kansi mu toma tala mpe , buna bawu babindamane mu sadisa bamputu bobo . Kadi Bayudayo bena minkwikizi bakabula mvwilu awu yakimpeve ye bawu balembolo Bayudayo , ye buna bawu mpe bafweti kubasadisa mu mvwilu awu ya bia nza
45015028	Bu ngina manisa nsamu wowo ye bu mbeni kubavana bibakamane mu ngionzokolo yoyo , mono ngina kwenda ku Esipania ye ngina lutila kwa beno mu kwenda kuna .
45015029	Ye mono nzeyi vo bu ngina kwiza kwa beno , mono ngina kwiza wafuluka ye lusakumunu lwa Klisto .
45015030	Kansi lu zimpangi , edi ngieti kululomba mu Mfumu eto Yesu Klisto ye mu zola kuvananga Mpeve ya Nlongo vo : lunwana ntwadi ye mono bulusambilanga kwa Nzambi mu diambu diami .
45015031	Lusambila mpasi vo bantu bobo balembwa kwikilanga bena mu zunga kia Yuda balembwa kumpanga mpasi , ye mpasi vo lusadusu
45015032	Bonso bobo mono si ngiza kwa beno wafuluka mu kiese vo Nzambi zolele , ye mono ngina vunda vakimosi ye beno .
45015033	Bika Nzambi wuvananga luvuvamu kakala ye beno babonsono . Ame .
45016001	Mono ngieti kulusonga busi kieto Foyibe , yandi i nkengi a dibundu dia mbanz'a Kenkeleya
45016002	Luntambula mu nkumbu a Mfumu , bonso bu fweti tambudulwa bantu bavwilu kwa Nzambi , ye lukunsadisa mu mambu mandi mamonsono makana kadila nsatu a beno . Yandi kibeni wasadisa bantu babingi ye mono kibeni mpe .
45016003	Luvana mbote kwa Pilisikila ye Akila , bawu basala yami kintwadi mu salu kia Yesu Klisto
45016004	Bawu bakutwa vondwa mu tanina mwel'ami . Ka mono kaka ko yikubatondanga kansi mabundu mamonsono mpe ma bawu balembolo Bayudayo .
45016005	Luvana mpe mbote kwa dibundu dikutakananga mu nzo awu . Luvana mbote kwa Epayineto , i nkundi ami wuntomene zola , i yandi wantete wakwikila mu Klisto mu zunga kia Asia .
45016006	Luvana mbote kwa Maliya , yandi watoma sala bwabwingi mu diambu dieno .
45016007	Luvana mbote kwa Andoloniko ye Yunia , bawu i bisi kanda diami
45016008	Luvana mbote kwa Ampilia , yandi i nkundi ami mu Mfumu .
45016009	Luvana mbote kwa Ulubano , yandi wasala yeto mu salu kia Klisto , ye kwa nkundi ami Sitaki .
45016010	Luvana mbote kwa Apele watoma songa minu kiandi mu Klisto . Luvana mbote kwa bisi nzo ya Alisitobulo .
45016011	Luvana mbote kwa Helodiona , yandi i mwisi kanda , ye luvana mbote kwa bisi nzo ya Nalakiso bakwikilanga mu Mfumu .
45016012	Luvana mbote kwa Tilifena ye Tilifosa , i bakento basalanga bwabwingi mu Mfumu , ye luvana mbote kwa Pelesida , nkundi ami wankento , yandi wasedi bwabwingi mu Mfumu .
45016013	Luvana mbote kwa Lufo
45016014	Luvana mbote kwa Asinkilito , Felengoni , Heleme , Pataloba , Helema ye kwa zimpangi zankaka zikalanga yawu .
45016015	Luvana mbote kwa Filolongo , Yuliya , Nelea ye kwa busi kiandi , kwa Olimpa ye bantu ba Nzambi bakalanga yawu .
45016016	Luvanasana mbote bu lubumbasananga mu kimpangi . Mabundu mamonsono ma Klisto meti kulufidisa mbote .
45016017	Lu zimpangi , mono ngieti dio kululomba lukeba mu bantu bobo batukisanga nkabani ye bazimbisanga minkwikizi bu bakakidilanga malongi malwalongwa . Lukubatatukilanga ,
45016018	kadi bantu bampila yoyo ka basadilanga Klisto Mfumu eto ko , kansi bivumu biawu
45016019	Beno , bantu babonsono bazeyi tumama kweno . Buna mono yiyangalalanga mu diambu dieno , kansi nzolele vo lwakala ye ndwenga mu vanga mambote , ye lukala bavedila mu vengumuna mambi .
45016020	Fioti kwandi fisidi , Nzambi wuvananga luvuvamu si kakosikisa Satana ku nsi a tambi bieno . Bika nlemvo wa Mfumu eto Yesu wakala ye beno
45016021	Timoteo , yandi wusalanga yami
45016022	Ye mono , Teletiyo
45016023	Ngayo
45016024	Bika nlemvo wa Mfumu eto Yesu Klisto wakala ye beno babonsono ! Ame
45016025	Nkembo kwa Nzambi ! Yandi wulenda kulusiamisa mu minu bonso bwena Nsamu Wambote wuyisamunanga ye malongi mayilonganga mu diambu dia Yesu Klisto , ye bonso bwena mpisulu yitwatambula ya lukanu lwansweki lwa Nzambi . Lukanu lolo lwakala lwaswekwa ntangu yanda tuka mbadukulu ,
45016026	kansi bwabu lwawu lwamana zayikuswa mu minkanda mia mimbikudi ; bonso bwena ntumunu ya Nzambi a mvu ya mvu , lukanu lolo lwazayikuswa kwa makanda mamonsono mpasi vo bawu balenda kwikila ye tumama kwa Nzambi .
45016027	Kwa Nzambi , yandi kaka wena ye ndwenga zazo , wena nzitusu mu Yesu Klisto , mu ntangu zazonsono ! Ame
46001001	Mono Pawulu yabokulwa mu luzolo lwa Nzambi mu kala ntumwa ya Yesu Klisto . Mono ye Sositene
46001002	Beto tusonekene wo kwa dibundu dia Nzambi diena mu mbanz'a Kolinto
46001003	Bika Nzambi , Se dieto ye Mfumu Yesu Klisto bakulusila nlemvo ye kuluvana luvuvamu .
46001004	Mono yitondanga Nzambi
46001005	Kadi bu lwabundana ye Klisto , beno lwayika bamvwama mu mamonsono sungula mu mpova zazonsono ye mu nzayilu yayonsono .
46001006	Kimbangi kiatewa mu Klisto , kiatoma sikila mu beno
46001007	i diawu kwa beno luvingilanga ntangu Mfumu eto Yesu Klisto yikana monika , ka lukondolo kana nkayilu wumosi wa Mpeve ya Nlongo ko .
46001008	I yandi wuna kulusiamisa mpe nate ye ku nsukunu mpasi vo lwalembwa kala ye diambu diluna sembulwa mu lumbu kina kwiza Mfumu eto Yesu Klisto .
46001009	Nzambi wena wakwikama
46001010	Lu zimpangi , mu nkumbu a Mfumu eto Yesu Klisto , mono ngieti kululomba : luwizana . Ka lukalandi ye nkabani ko , kansi lukala kintwadi nadede mu mayindu ye mu mabanza .
46001011	Kadi , lu zimpangi zami , bisadi bia Kolowe bianzayisi vo minzonza miena yeno .
46001012	Ebu nzolele kamba vo : konso muntu mu beno wukambanga mambu madiswasani . Wumosi tele vo : “ Mono i muntu wa Pawulu ; ” wankaka vo : “ Mono i muntu wa Apolo
46001013	Nga Yesu wakabana kena mu zindambu
46001014	Mono yivutulanga matondo kwa Nzambi budiena vo kiabotika muntu mu beno ko , vo ka i Kilisipo ye Ngayo
46001015	I diawu ka muntu ko lenda kamba vo mu nkumbu ami lwabotamana .
46001016	( A inga , mono yabotika mpe Stefana ye bisi nzo andi ; kansi kizeyi ko vo mono yabotika diaka muntu wankaka . )
46001017	Klisto kamfidisa mu botika ko kansi mu samuna Nsamu wambote , ye samuna wo kondwa sadila mambu ma ndwenga za bantu , mpasi vo lufwa lwa Klisto va kulunsi lwalembwa katulwa lulendo lwandi .
46001018	Kadi malongi mu mfwilu a Klisto va kulunsi i buzengi kwa bawu bazimbalanga ; kansi kwa beto twena mu nzil'a mpulusu , mawu i lulendo lwa Nzambi .
46001019	I diawu Masonukwa ma Nzambi makambanga : “ Mono ngina fwasa ndwenga za bankwa ndwenga , ye ngina zimbikisa nzayilu za bankwa nzayilu . ”
46001020	Buna nkwa ndwenga nki kalenda ta diak'e ? Evo muntu walonguk'e ? Evo mwisi nza yayi nkwa mpak'e ? Nzambi wasonga vo ndwenga za nza yayi i buzengi
46001021	Kadi bantu mu nza mu ndwenga zawu ka balenda mu zaya Nzambi mu ndwenga zandi ko . I diawu Nzambi wazenga mu vulusa bantu bakwikilanga mu malongi momo matulonganga mamonikanga vo ma buzengi .
46001022	Bayudayo balombanga bimangu bonso bidimbu , ye Bangelekia basosanga ndwenga .
46001023	Kansi beto tusamunanga Klisto wakomwa va kulunsi i nsamu wutesanga masakuba kwa Bayudayo ye wabuzengi kwa balembolo Bayudayo .
46001024	Kansi kwa bawu babokulwa kwa Nzambi , kana vo Bayudayo evo balembolo Bayudayo , Klisto i lulendo lwa Nzambi ye ndwenga za Nzambi .
46001025	Kadi dina dimonikanga vo i buzengi bwa Nzambi , diawu dilutidi mu ndwenga ye ndwenga za bantu , ye dina dimonikanga vo i lebakana kwa Nzambi , diawu dilutidi mu ngolo ye ngolo za bantu .
46001026	Lu zimpangi , luyindula bonso bulwakala Nzambi bu kakulubokila : ka babingi ko mu beno bakala ye ndwenga bonso bwena mbweno ya kimuntu , ka babingi ko bakala ye lulendo , ka babingi ko bavwilu mu nzo za babanene .
46001027	Kansi Nzambi wasola biobio bantu bibamonanga vo biabuzengi mpasi vo kafwisa bankwa ndwenga nsoni ; yandi wasola biobio bantu bibamonanga vo bialebakana mpasi vo kafwisa bena ye ngolo nsoni ;
46001028	yandi wasola bina bantu bibalembwa vuminanga , bibayinanga ye bibamonanga vo biampamba , mpasi vo kafwasa bina bibamonanga vo biamfunu .
46001029	Buna mu bonso bobo , ka muntu ko wuna kiyana vantadisi a Nzambi .
46001030	Kansi Nzambi watubunda mu Yesu Klisto , ye yandi wasa vo Klisto kakala ndwenga zeto : mu Klisto beto twanunguswa vantadisi a Nzambi ; mu kituka bantu banlongo ba Nzambi ye twatanunwa mu masumu .
46001031	I diawu bonso bukambanga Masonukwa ma Nzambi : “ Wonso zolele kukiyana , yandi fweti kiyana mu momo mavanga Mfumu
46002001	Lu zimpangi , mono bu yayiza kwa beno mu kulusamunina kedika kia Nzambi
46002002	Kadi ntangu yayo yiyakedi yeno , mono yazenga mu lembwa zaya diambu diankaka vo ka i Yesu Klisto ko , yandi wakomwa va kulunsi .
46002003	I diawu bu yayiza kwa beno mono yakala walebakana , ye yazakama beni mu wonga
46002004	mpovolo zami ye malongi mami ka biasamunwa mu mambu matoma kubukwa mu ndwenga za bantu ko , kansi mu momo masongwanga mu lulendo lwa Mpeve ya Nzambi .
46002005	Mpasi vo minu kieno kialembwa siamina va ndwenga za bantu kansi va lulendo lwa Nzambi .
46002006	Mwanki mono yisamunanga mpe ndwenga kwa bankwa Klisto bena bayunduka mu kimpeve . Kansi ndwenga zozo ka za nza yayi ko , ka za tulendo tuyalanga nza yayi mpe ko toto tuna fuka .
46002007	Nkatu , ndwenga ziyisamunanga i ndwenga zansweki za Nzambi , zozo zaswekwa kwa bantu , kansi tekila nza yavangwa , yandi wakizengila mu sengumuna zo mu diambu dia nkembo eto .
46002008	Ka wumosi ko mu bakuluntu ba nza yayi wazaya zo . Vo bawu bazaya zo , nga bawu ka bakomisa Mfumu ya nkembo va kulunsi ko .
46002009	Kansi bonso butele Masonukwa ma Nzambi : “ Bina muntu bikakinu lembwa mona evo wa , bina biakinu lembwa yindulwa kana kwa muntu , Nzambi wakubika bio kwa bawu bakunzolanga
46002010	I kwa beto Nzambi kazayikisa mansweki momo mu Mpeve ya Nlongo . Kadi Mpeve yifionguninanga biabionsono , nate ye nkutu makani ma Nzambi matoma swekwa muna mpinda .
46002011	Buna mu bantu babonsono , nani zeyi momo mena mu muntu vo ka i mpeve ya muntu ko yena mu muntu e ? Mpila mosi mpe , i Mpeve ya Nzambi kaka yizeyi mamonsono matadidi Nzambi .
46002012	Beto ka twatambula mpeve ya nza yayi ko , kansi Mpeve yatuka kwa Nzambi mpasi vo twazaya biabionsono biatukayila Nzambi .
46002013	Buna beto katuvovilanga mo mu mambu malonganga ndwenga za kimuntu ko , kansi beto tuvovilanga mu mambu malonganga Mpeve ya Nzambi , i diawu tubangulanga ma kimpeve kwa bantu bena ye Mpeve yoyo
46002014	Muntu kondolo Mpeve ya Nzambi kalendi tambula mambu makedika matukanga kwa Mpeve yoyo ko : kadi mawu i buzengi kwa yandi , yandi kalendi lenda mo bakusa ko kadi mawu makongudulwanga kaka mu Mpeve .
46002015	Muntu wena ye Mpeve ya Nzambi lenda kongudila mamonsono kansi ka kwena muntu ko lenda kunkongudila .
46002016	Bonso bu kambanga Masonukwa ma Nzambi : “ Nani zeyi mayindu ma Mfumu ? Nani lenda kumvana ndwengosoKansi mwanki beto twena ye mayindu ma Klisto .
46003001	Lu zimpangi , mu kedika , mono kialendele mu vova kwa beno ko bonso kwa bantu bena ye Mpeve ya Nzambi ; kansi yavovele kwa beno bonso kwa bantu ba nza yayi , bonso kwa bana mu minu mu Klisto .
46003002	Mono yaluvana mamvumina ye ka madia mangolo ko kadi ka lwakala bafwana mu mawu ko
46003003	mu diambu dia beno lwakidi zinga bonso bantu ba nza yayi . Kadi beno lwakinu ye kimpala , ye minzonza , nga beno ka lweti songa ko vo beno lwena bisi nza ye ludiatanga mu kimuntu e ?
46003004	Budiena vo wumosi mu beno tele vo : “ Mono i muntu wa Pawulu , ” ye wankaka vo : “ Mono i muntu wa Apolo
46003005	Buna , Apolo i nani ? Ye Pawulu i nani ? Beto twena kaka bisadi bia Nzambi , mu biawu beno lwalwaka va tezo kia kwikila . Muntu muntu mu beto wulungisanga mambu Mfumu makamvana mu sala :
46003006	mono yakuna , Apolo wayitidila maza , kansi i Nzambi wamenisa .
46003007	I diawu wukunanga ye wuyitidilanga maza bawu ka i lekwa ko kansi i Nzambi wena ngudi a diambu kadi i yandi wumenisanga .
46003008	Ndiena wukunanga ye wuyitidilanga maza bafwanane ; Nzambi si kasenda muntu muntu bonso bwena salu kiandi .
46003009	Kadi beto tusalanga kintwadi mu salu kia Nzambi , ye beno i mpatu ya Nzambi . Beno i nzo yivwilu kwa Nzambi .
46003010	Bonso bwena nkayilu wampana Nzambi , mono yasala bonso ntungi wambote wa zinzo , yatunga lufulu . Ye bwabu wankaka wutunganga va lwawu . Kansi bika muntu muntu katoma tala bonso bu katunganga va lwawu .
46003011	Kadi lufulu lumosi kaka lwatulwa , i Yesu Klisto ye kakwena lufulu lwankaka lulenda tulwa ko .
46003012	Bankaka basadilanga wola , evo palata , evo matadi mantalu mu tunga va lufulu lolo ; ye bankaka basadilanga minti , evo nkobo , evo nianga .
46003013	Kansi kisalu kia muntu muntu , bonso bukienina , kina monika mu lumbu kia Mfundusu . Kadi lumbu kina tiya tuna songa kisalu kia konso muntu ye tiya twawu kibeni tuna tonda kisalu kia muntu muntu bonso bu kienina nadede .
46003014	Vo muntu watunga va lufulu lolo kisalu kina lembwa via mu tiya , yandi wuna tambula nsendo .
46003015	Kansi vo kisalu kia muntu kina mana via , yandi wuna kondwa nsendo ; ye yandi kibeni wuna vuluswa , kansi bonso muntu vukidi ku tiya .
46003016	Beno lutomene zaya vo beno i nzo a Nzambi ye Mpeve ya Nzambi yikalanga mu beno .
46003017	I diawu vo muntu fwesi nzo a Nzambi , Nzambi wuna kumfwasa . Kadi nzo a Nzambi yena yanlongo , ye beno kibeni i nzo yoyo
46003018	Muntu kakivunandi nkutu ko . Vo muntu mu beno wukukibanzilanga vo wena nkwa ndwenga mu nza yayi , bika kakituka nkwa buzengi mpasi kakala nkatikila nkwa ndwenga .
46003019	Kadi ndwenga za nza yayi i buzengi kwa Nzambi . Bonso bukambanga Masonukwa ma Nzambi : “ Nzambi wubakanga bankwa ndwenga mu bungubi bwawu . ”
46003020	Mawu makambanga mpe : “ Mfumu zeyi mayindu ma bankwa ndwenga ; yandi zeyi vo mawu mena mampamba
46003021	Buna muntu kakukiyanandi mu mavanganga bantu ko . Kadi biabionsono beno luvwidi bio :
46003022	kana vo Pawulu , evo Apolo , ye Kefa , kana vo nza , evo moyo , ye lufwa , evo bia bwabu ye bina bina kwiza , biabionsono bivwilu kwa beno ;
46003023	kansi beno luvwilu kwa Klisto ye Klisto vwilu kwa Nzambi .
46004001	Lukutubaka bonso bisadi bia Klisto , biavewa mbebe ya mansweki makedika ma Nzambi .
46004002	Dimosi kaka dilombwanga kwa muntu wavewa mbebe i mu kala wakwikama kwa mfumu andi .
46004003	Mu mantadidi , mono kikukikwamisanga ko , kana vo ngina funduswa kwa beno evo ku mbazi a nkanu ya bantu ba nza . Mono kibeni mpe kikukifundisanga ko .
46004004	Kadi kizeyi diambu mu mono kibeni ko , kansi diodio kadieti songa ko vo mono ngiena nkatika wakondwa diambu . Wukumfundisanga i Mfumu .
46004005	I diawu ka lufundisandi muntu ko tekila ntangu yoyo yazengwa . Vingileno Mfumu kateka kwiza , yandi wuna tula ku kia momo maswekwa mu tombe ye wuna sengumuna makani mansweki ma mintima mia bantu . Buna muntu muntu si katambula nsikulu andi kwa Nzambi yina yikafweti baka .
46004006	Lu zimpangi , mono nkembi mambu momo mu diambu dia Apolo ye mono kibeni , lutubaka beto bole bonso bifwani , mpasi vo beno lulenda longuka nsasa ya mambu mama : “ Mbote kwandi mu sikila mu zinzaku zatulwa kwa momo masonukwa
46004007	Kadi nani wakuzangudi va zulu a bankak'e ? Kadi nki a kima kiena yaku kiwalembwa tambula kwa Nzambi e ? Kansi bu dienina bonso bobo , bila nki wukukiyananga mu biena yaku bonso vo kwavewa bio nkayilu ko ?
46004008	Bwabu beno lwameni kukibakila biabio bilwena nsatu ! Bwabu beno lwakiyikila kweno bamvwama ! Beno lwayikidi kweno mintinu beto bu tulembolo bo ! Nzolele vo lwakala nkatikila mintinu mpasi vo beto twakala bo mpe ye beno .
46004009	Kadi mono yibanzanga vo Nzambi watutula va fulu kiansuka beto bazintumwa , twena bonso bantu bazengulwa nkanu wa lufwa vantadisi a babonsono bonso kimpa kiantala mu nza yamvimba , kwa zimbasi ye kwa bantu .
46004010	Beto twena mazengi mu diambu dia Klisto , kansi beno lwena diela bu lwena kintwadi ye Klisto ! Beto twena balebakana kansi beno lwena ngolo ! Beto tuyinwanga kansi beno luzituswanga !
46004011	Nate ye bwabu nkutu , beto tufwanga nsatu a madia ye nsatu a maza , tukondolo binkuti ye tubufwanga , ka twena ye nzo yamvwanda ko ,
46004012	tusalanga mu ngolo mu moko meto mu diambu dia kukizingisa beto kibeni
46004013	bu batanga mambi mu beto , beto tuvutulanga mu mambu mambote . Nate ye bwabu bakinu kutumona bonso mvindu ya nza , bonso bakondwa mfunu mu babonsono mu nza .
46004014	Mono kilusonekene mambu momo ko mu kulufwisa nsoni kansi mu kululwengisa bonso bana ba mono kibeni bayizolanga .
46004015	Kadi vo mpe beno lwena ye mafunda kumi ma minlongi mu moyo eno ewo wa kiKlisto . Kansi kaluvwidi mase mamingi ko kadi i mono yayika se dieno mu Klisto Yesu bu yakulunatina Nsamu wambote .
46004016	I diawu mono ngieti kululomba mu kuntanginina .
46004017	Mu diodio mono yikulufidisi Timoteo
46004018	Bankaka mu beno babanzanga vo kina kwiza kulutala ko ye mu diodio bawu bakukitumpidikanga .
46004019	Kansi vo Nzambi zolele bo , buna fioti fisidi mono si ngiza kwa beno . Ye si yazaya ka mabavovanga kaka ko kansi ye mabalenda vanga .
46004020	Kadi Kimfumu kia Nzambi ka kiena mu zimpova ko kansi mu lulendo .
46004021	Nki luzolele ? Ngiza kwa beno ye sikoti evo ye ntima wa zola wafuluka kwa nlembami e ?
46005001	Nsangu zawakane kwakonsono vo beno lusadilanga mayanga , i mpila mayanga malembo monikanga nkutu kwa bawu balembolo bankwa Klisto kadi bantu beti kwenda kambingi vo wumosi mu beno weti lambalalanga ye nkento wa se diandi
46005002	Ye beno lweti kukitumpidika ! Kansi nkutu nga beno lufweti mona kiadi kiakingi mpasi vo muntu wavengi diambu diodio kakatulwa mu beno .
46005003	Mu mono , kana vo mpe kiena yeno mu nitu ko , kansi ngiena yeno mu mpeve ; ye yameni kifundisila mu nkumbu a Mfumu eto Yesu ndiena wavanga diambu diampila yoyo bonso vo yakedi yeno . Bu luna kutakana , ye mono ngina kala yeno mu mpeve , lulendo lwa Mfumu eto Yesu luna kala yeto ;
46005004	
46005005	buna muntu wowo fweti yekulwa kwa Satana
46005006	Ka lwena diambu mu kukiyana ko ! Beno luzeyi ngana yayi : “ Fibilongo fiafiuma fia mampa filenda tombula fufu diamvimba disangusu
46005007	Lukatula bilongo biobio biankulu bia masumu mpasi vo lwakituka nkatika bavedila . Buna beno luna fwanana ye fufu diampa diasangwa kadi lukondolo bilongo bifunisanga . Bwabu tweka mu nkembo eto wa Pasa , Klisto , mwan'a mem'eto wa Pasa vondolo bonso nkayilu .
46005008	I diawu tukembileno nkembo eto ka ye mampa mena ye bilongo bifunisanga ko . Bilongo biobio bia masumu ye bia mbivusu . Kansi tukembileno wo ye mampa makondolo bilongo bifunisanga , mampa mampedoso ye makedika
46005009	Mu nkanda wuyakulusonikina , yalutela mu lembwa kala ntwadi ye minyangi .
46005010	Mono kiayindudi bo mu bantu babonsono bena mu nza ko , bena minyangi , bena ye nzinunu ye miyibi evo basambilanga biteki ; mu kubatatukila bawu babonsono buna lufweti katuka mu nza !
46005011	Kansi mono yazolele kaka kulutela mu lembwa kala ntwadi ye muntu wukibikanga nkwa Klisto kansi wena nyangi , wuzininanga , nsambidi a biteki , ntiaki , nduvu evo muyibi . Ka lulendi nkutu dia ye muntu wampila yoyo ko .
46005012	Kadi ka i diambu diami ko mu fundisa bawu bakondolo bankwa Klisto . Nzambi wuna kubafundisa . Beno lufweti fundisa kaka biela bia kimvuka kieno . Bonso bukambanga Masonukwa ma Nzambi : Lukatula nkwa mambi vakati kweno
46005013	
46006001	Vo wumosi mu beno beki mpwayandi diambu , bwe kalenda kabukila ntima mu kumfunda kwa mazuzi malembolo mu Klisto , ye ka kwa nkangu wa Nzambi ko ?
46006002	Nga beno ka luzeyi ko vo nkangu wa Nzambi wuna fundisa nza ? Vo beno luna fundisa nza , nga ka lwena bafwana ko mu fundisa mambu malutidi buke ko e ?
46006003	Beno ka luzeyi ko vo beto si twafundisa zimbasi za Nzambi , buna nki bikondolo mu fundisa mambu ma zingu kiaki !
46006004	Kansi beno vo lubakane mambu mampila yoyo lutwalanga bantu bayinwanga kwa dibundu mu kulufundisa .
46006005	Mono ntele bo mu kuluvonda nsoni . Buna mu beno ka mwena muntu wandwenga wulenda zenga mambu vakati kwa zimpangi zandi ko !
46006006	Kansi nga bwena kwandi bwambote vo mpangi kafunda nkwa yandi kwa mazuzi malembolo minkwikizi e ?
46006007	Kedika , diodio diena diambi beno bu lufundasananga . Bila nki beno ka luvibidilanga kondwa kwa lunungu ko ? Bila nki beno ka lutalanga bakuluyiba ko ?
46006008	Kansi nkutu i beno lusadilanga kondwa kwa lunungu ye luyibanga , ye luvanganga bo kwa zimpangi !
46006009	Beno ka luzeyi ko vo basadilanga mambi ka bana baka fulu mu Kimfumu kia Nzambi ko e ? Ka lukivunandi ko vo : bansuza , minsambidi mia biteki , minyangisi ku mbazi a longo , bimpumbulu , babakala evo bakento babundananga bawu ye bawu ,
46006010	miyibi , bazininanga , zinduvu , mintiaki , ye badianga mbongo zangana , bantu bobo babo ka bana baka fulu mu Kimfumu kia Nzambi ko .
46006011	I bobo lwakala bankaka mu beno . Kansi beno lwasukulwa , lwavambulwa mu kala bantu ba Nzambi , lwanunguswa vantadisi a Nzambi mu nkumbu a Mfumu Yesu Klisto ye mu Mpeve ya Nzambi eto .
46006012	Bankaka mu beno bakambanga : “ Mono ngiena ye luve mu vanga konso diambu . ” Inga , kansi ka biabionsono ko biena biambote . Mono ndenda kamba vo : “ Mono ngiena ye luve mu vanga konso diambu . ” Kansi kilendi sala yalwa kwa diambu dimosi nkutu ko .
46006013	Beno lukambanga mpe vo : “ Madia mena mu diambu dia vumu ye vumu mu diambu dia madia . ” Inga , kansi Nzambi si kafwasa biawu biole . Kansi nitu a muntu ka yavangwa mu diambu dia mayanga ko , kansi mu diambu dia Mfumu , ye Mfumu wena mu diambu dia nitu .
46006014	Nzambi wafulukisa Mfumu tuka mu bafwa ye wuna kutufulukisa mpe tuka mu bafwa mu lulendo lwandi .
46006015	Beno luzeyi vo nitu zeno i zindambu mu nitu ya Klisto . Buna bwe , mono si yabaka zindambu za nitu ya Klisto ye kitula zo zindambu za nitu ya nsuz'e ? Kabwa ko !
46006016	Evo beno ka luzeyi ko vo bakala diodio dibundane ye nsuza yandi kitukidi nitu yimosi ye yandi ? Kadi mambu ma Nzambi makambanga vo : “ Bawu bole bana kituka nitu yimosi
46006017	Kansi wonso bundane ye Mfumu , yandi kitukidi wumosi ye yandi mu kimpeve
46006018	Lutina mayanga ! Masumu mamonsono muntu makavanganga , mena ku mbazi a nitu andi ; kansi muntu wuyanganga yandi wuvolanga masumu mu nitu ya yandi kibeni .
46006019	Beno ka luzeyi ko vo nitu zeno i nzo yanlongo ya Mpeve ya Nlongo , Mpeve yoyo yena mu beno yoyo Nzambi yikaluvana
46006020	Kansi Nzambi walusumba mu ntalu . I diawu lusadila nitu zeno mu diambu dia nkembo wa Nzambi .
46007001	Bwabu twaluteno mu biuvu bilwanyuvudi mu nkand'eno . Bwambote kwandi kwa bakala mu lembwa kwela
46007002	Kansi budiena vo mayanga maseki , bika konso bakala kakala ye nkazi wa yandi kibeni ye konso nkento kakala ye toko dia yandi kibeni .
46007003	Bakala bindamane mu lungisa momo mafweni bu kena toko kwa nkazi andi ye nkazi mpe mpila mosi , yandi bindamane mu lungisa momo mafweni bu kena nkazi kwa toko diandi .
46007004	Nkazi kayalanga nitu ya yandi kibeni ko kansi i bakala wuyalanga yo ; ye i bobo mpe , toko kayalanga nitu ya yandi kibeni ko kansi i nkazi wuyalanga yo .
46007005	Ka lutinasanandi ko mu bundana vo ka lutekele wizana ko mu vanga bo mpasi vo lwabaka ntangu mu kukivana mu lusambulu ; kansi mboki lukala vakimosi bonso bulwayukwa mpasi vo Satana ka lembwa kulutonta mu diambu dia kondwa kwa kukiyala .
46007006	Mambu ma yikulutelele ka yena ntumunu ko kansi luve .
46007007	Mu kedika mono nzolele vo bantu babonsono bakala bonso mono ; kansi konso muntu wabaka nkayilu wa yandi mosi kwa Nzambi , wumosi nkayilu ewu , wankaka nkayilu ewuna .
46007008	Ebu mono ngieti ta kwa balembwa kwela ye kwa mafwola vo : dikutu kala diambote kwa beno mu tatamana zinga beno mosi bonso mono .
46007009	Kansi vo ka lulendi kukiyala ko , lukwela : dilutidi mbote mu kwela kansi ka mu kwamuswa kwa nzinunu zangolo ko .
46007010	Kwa bawu bakwela mono ngieti kuluvana ntumunu yayi , ( ka yitukidi kwa mono ko kansi kwa Mfumu : ) vo nkento wakwela kalendi vambana ye toko diandi ko ;
46007011	vo wavambana ye toko diandi , buna nkento wowo kalendi kwela diaka ko , evo kawizana ye toko diandi . Ye toko kalendi katula nkazi andi ku longo ko
46007012	Kwa bankaka ebu ngieti kubatela ( mono kibeni ye ka Mfumu ko . ) Vo toko nkwa Klisto , wena ye nkento wulembolo munkwikizi ye nkento wowo tambudidi mu tatamana kala ye yandi , buna toko diodio kalendi kunkatula ku longo ko .
46007013	Mpila mosi mpe , vo nkazi nkwa-Klisto , wena ye toko dilembolo munkwikizi , ye toko diodio tambudidi mu tatamana kala ye yandi , nkazi kalendi katula toko diodio ku longo ko .
46007014	Kadi toko dilembolo munkwikizi watambulwa kwa Nzambi mu diambu dia kena wabundana ye nkazi andi , ye nkazi wulembolo munkwikizi watambulwa kwa Nzambi mu diambu dia kena wabundana ye toko diandi nkwa Klisto . Vo kabwa ko , nga bana bawu bena bonso bana ba bantu balembo kwikilanga , kansi nkiongono ko bana bobo batambulwa mpe kwa Nzambi .
46007015	Kansi , vo ndiena lembolo kala munkwikizi zolele kwandi vambana ye toko evo nkazi andi wena munkwikizi , lunyambula kwandi kavanga bo . Mu ntangu yoyo , munkwikizi wowo wena kimpwanza kakala toko evo nkazi , kadi Nzambi watubokila mu zinga mu luvuvamu .
46007016	Nga ngeye nkento nkwa Klisto bwe zayidi vo ngeye wuna vulusa toko diaku e ? Evo ngeye bakala nkwa Klisto , bwe zayidi , vo ngeye wuna vulusa nkazi aku e ?
46007017	Bika muntu muntu kazinga bonso bwena nkayilu wamvana Mfumu ye bonso bu kakadila Nzambi bu kakumbokila . I bobo ngieti sikidikisa mu mabundu mamonsono .
46007018	Vo bakala diakala diazengwa Nzambi bu kakumbokila , kalendi sosa mu katulu dimbu kia nzengolo yoyo ko
46007019	Mu kala wazengwa evo lembwa kala wazengwa ka dienandi mfunu ko , diena mfunu i mu tumamana ntumunu za Nzambi .
46007020	Bika muntu muntu kasikila buna bu kakadila Nzambi bu kakumbokila .
46007021	Ngeye i nnanga Nzambi bu kakubokil'e ? Ku kadilandi dio mayindu ko , kansi vo mpwasika yimonekene kwa ngeye mu kituka kimpwanza , sadila yo
46007022	Kadi nnanga wowo wabokulwa kwa Mfumu , yandi i muntu wakulwa mu Mfumu , ye mpila mosi mpe , wonso muntu wena kimpwanza wabokulwa kwa Klisto yandi i nnanga wa Klisto .
46007023	Nzambi walusumbila mu ntalu yayingi , buna ka lukitukandi minanga mia bantu ko .
46007024	Lu zimpangi zami bika muntu muntu kasikila vantadisi a Nzambi bonso bu kakadila mu ntangu yikabokulwa .
46007025	Mu matadidi bawu balembwa kwela , mono kiena ye ntumunu ya Mfumu ko kansi ngieti vana mabanza mami bonso muntu wusiwulwanga vuvu mu diambu dia nlemvo wa Mfumu wuyatambula mu kala wakwikama .
46007026	I diawu mono mbenzi vo mu diambu dia kwama kwa ntangu yayi , diambote kwandi kwa bakala mu kadila kwandi bonso bukenina .
46007027	Nkento wena yaku ? Buna ka luvambanandi ko . Kwena wakwela ko ? Buna kusosandi nkento ko .
46007028	Kansi vo kwelele , kuneti masumu ko , vo mwan'andumba kwelele yandi kaneti masumu ko . Kansi bawu bakwelanga bamonanga mpasi zazingi , ye mono nzolele kulukebisa mu mpasi zozo .
46007029	Lu zimpangi tala bu nzolele ta : ntangu yankufi kwandi yisidi ; i diawu tuka bwabu bawu bena bakwela bakala bonso vo ka bena bakwela ko ,
46007030	badilanga bakala bonso vo ka bena ye kiadi ko , basevanga bonso vo ka bena kiese ko , bawu basumbanga bakala bonso vo ka bavwidi bibasumbanga ko ,
46007031	bobo basadilanga bima bia nza yayi bonso vo ka basadilanga bio ko . Kadi nza yayi bonso buyeti monikina kayina kala diaka ntangu yanda ko .
46007032	Mono nzolele vo lwalembwa kala ye mayindu makwamisanga . Bakala dilembolo diakwela wukadilanga mambu ma Mfumu mayindu , yandi wusosanga mu yangidika Mfumu ;
46007033	kansi ndiena wena wakwela wukadilanga mambu ma nza mayindu , yandi wusosanga mu yangidika nkazi andi ,
46007034	ye bonso bobo , mayindu mandi makalanga makabana mu mambu mole . Mpila mosi mpe , nkento wukondolo wakwela evo mwan'ankento , wukadilanga mambu ma Mfumu mayindu , kadi yandi wuzolanga mu kala wandi mu nitu ye mu mwela kansi nkento wena wakwela wukadilanga mambu ma nza mayindu , yandi wusosanga zinzila mu yangidika toko diandi .
46007035	Mono ntele bo mu diambu dia ntomoso eno kansi ka mu kulukwika mambu ko ; mono nzolele vo lwazinga mu nkadulu yasungama yifweni ye tatamana sikila bakangama mu salu kia Mfumu lembwa tuntwa kwa mayindu mankaka .
46007036	Bwabu mu diambu dia toko ye ndumba bawizane mu kwelana
46007037	Kansi mwana toko beki nzengolo yanakekete mu nsi a ntim'andi mu lembwa kwela , lembwa komono , vo yandi lenda yala luzolo lwandi ye wukizengele dio mu ntim'andi bonso bu kana sa , buna yandi vengi diambote mu lembwa kwela mwan'ankento wowo .
46007038	I bobo , wonso kwelele mwan'andumba wubawizane vengi bwambote , kansi wonso lembolo kunkwela , lutidi vanga bwambote .
46007039	Nkento wakwela wena wakangama kwa toko diandi ntangu yayo toko yikena moyo ; kansi vo toko diandi difwidi , yandi wena kimpwanza mu kwela wonso wukazolele , dimosi kaka vo ndiena kakala nkwa-Klisto .
46007040	Kansi mu mabanza mami , yandi wuna luta kala kiese vo wuna sikila bonso bu kena . Ye mbenzi vo mono mpe ngiena ye Mpeve ya Nzambi .
46008001	Mu matadidi nsamu wa mbizi zayokwa nkayilu kwa biteki “ Beto tuzeyi vo beto babonsono twena ye nzayilu . ” Nzayilu yampila yoyo yitwalanga luyanu . Kansi zola kutunganga .
46008002	Vo muntu wuyindulanga vo yandi zeyi , katomenieti zaya bonso bu kafweti zayila ko .
46008003	Kansi wonso wuzolanga Nzambi , Nzambi wunzeyi .
46008004	Mu diambu ditadidi ndilu a mbizi ya yokwa nkayilu kwa biteki : beto tuzeyi vo kiteki ka kisonganga nkatika kima mu kedika ko , ye beto tuzeyi vo Nzambi wumosi kaka kena .
46008005	Kansi vo bibokudulwanga zinzambi biena ku zulu ye va ntoto , ye bonso kwandi bwena “ zinzambi ” zazingi ye “ zimfumu ” zazingi
46008006	kansi kwa beto Nzambi yimosi kaka yena , i Se wavanga biabionsono ye mu diambu diandi twena moyo , ye Mfumu yimosi kaka yena mpe , i Yesu Klisto , mu yandi biabionsono biena ye mu yandi twena moyo .
46008007	Kansi babonsono ka bazeyi bo ko . Bankaka batoma yukwa mu kala ye biteki ye badianga mbizi zozo bonso vo zakinu za biteki ; mintima miawu miena mialebakana ye bakimonanga basumuka .
46008008	Ka madia ko mana kutufwanisa va meso ma Nzambi : Vo ka tudidi yo ko katuna zimbisa kima ko , vo mpe tudidi yo ka tuna baka kima ko
46008009	Kansi lukeba mpasi vo kimpwanza kieno kialembwa bwisa mu masumu bawu bena balebakana mu minu .
46008010	Kadi vo muntu wena walebakana wukumweni ngeye wena ye nzayilu vwendi ye weti dia va meza mu nzo yisambudulwanga biteki , nga ndiena wena walebakana kana luta siamuswa ko mu dia mbizi zayokulwa nkayilu kwa biteki e ?
46008011	Ye i bobo ndiena wena walebakana , mpangi aku yoyo Klisto yikafwila wuna zimbala mu mwel'andi mu diambu dia “ nzayilu ” aku !
46008012	Bu luvodilanga masumu kwa zimpangi zeno bonso bobo ye lulwekanga mintima miawu mialebakana , beno luvolanga masumu kwa Klisto yandi kibeni .
46008013	I diawu vo kwena madia mabwisanga mpangi ami mu masumu , kina sala dia nkutu diaka ko mbizi yayokulwa nkayilu kwa biteki mpasi vo yalembwa bwisa mpangi ami mu masumu .
46009001	Mono kiena kimpwanza ko e ? Mono kiena ntumwa ko e ? Kia mona Yesu , Mfumu
46009002	Vo mpe bankaka ka bakumbakanga bonso ntumwa ko , kansi mwanki beno i bobo lukumbwenanga . Kadi mu diambu dia moyo eno wulwena mu Mfumu buna beno kibeni i dimbu kiokio kisonganga vo mono ngiena ntumwa .
46009003	Yayi i mvutu ami kwa bawu bakambanga vo kiena ntumwa ko .
46009004	Nga mono kiena luve mu dikulwa ye mu nwikunwa ko e ?
46009005	Nga mono kiena ye luve ko mu zieta ye nkazi , nkwa Klisto , bonso bu vanganga zintumwa zankaka , zimpangi za Mfumu ye Petelo e ?
46009006	Evo nga i beto kaka , mono ye Banaba
46009007	Nki a soda dikukifutanga mu mbongo za yandi kibeni bu kena mu salu e ? Nkia muntu wakuna nti wa vinia ye yandi kadie wo mimbutu e ? Nki a mvungi wulembwa nwanga mamvumina ma bibulu bikadikilang'e ?
46009008	Mama ka mayindu ma mono kibeni ko ma kimuntu kansi minsiku mia Mose mpe mikambanga mambu mamosi .
46009009	Kadi ebu bwasonama mu minsiku miomio : “ Kukangandi nwa wa ngombe yeti tuta nginga ko
46009010	Nga ka mu diambu dieto ko Nzambi kavovila bo e ? Inga , diambu diadi i mu diambu dieto diasonamana . Muntu wubalulanga mpatu ye wututanga nginga bafweti kala ye vuvu mu baka kiawu kunku .
46009011	Beto twakuna mu beno biakimpeve : nga buna i diambu diadinene vo beto tuna yonzika ndambu mu mvwilu eno
46009012	Vo bankaka bena ye luve lolo mu beno , nga beto ka tubalutidi ko e ? Kansi beto ka twasadidi luve lolo ko . Nkutu eti beto twavibididi mamonsono mpasi twalembwa kanga nzila kwa Nsamu Wambote mu Klisto .
46009013	Nga beno ka luzeyi ko vo bantu basalanga mu Nzo a Nzambi babakanga madia mu bina binatwanga nkayilu mu Nzo a Nzambi e ? Ye bawu basalanga va meza mangiokila minkayilu babakanga ndambu mu minkayilu miyokwanga
46009014	Mpila mosi , Mfumu watuma vo bawu basamunanga Nsamu Wambote bafweti bakila bibena nsatu mu salu kiawu
46009015	Kansi mono kiasadila kana dimosi nkutu mu mambu momo ko , ye kisonekene mo ko bwabu mpasi yavangulwa mo . Bulutidi mbote yafwa kwami ! Muntu kana katula diambu diami diadi diansikulu ko !
46009016	Mono kilendi kukiyana ko bu yisamunanga Nsamu Wambote . Kadi mono yakomunwa mu vanga bo , ye i nsisi beni kwa mono vo kisamunanga Nsamu Wambote ko .
46009017	Vo i mu luzolo lwami yivangilanga salu kiaki , buna mono yivingilanga mfutu . Kansi budiena vo mono yakomunwa mu vanga bo buna yilungisanga kaka kisalu kiyavewa kwa Nzambi .
46009018	Buna nki i mfutu ami ? I kiese kiyimonanga mu samuna Nsamu Wambote lembwa baka kima ye lembwa sadila luve lwami mu baka lekwa bu ngiena nsamuni wa Nsamu Wambote .
46009019	Mono ngiena kimpwanza , ye kiena nnanga kwa muntu ko . Kansi yakisa nnanga wa bantu babonsono mpasi vo yaluta baka babingi mu Klisto .
46009020	Bu yisalanga vakati kwa Bayudayo , mono yikalanga bonso Nyudayo , mpasi yababaka . Mpeleko mono kibeni kien'ami ku nsi a minsiku mia Mose ko kansi mono yizinganga bonso vo ngiena ku nsi a minsiku miomio bu yisalanga vakati kwa bawu bena ku nsi a minsiku miomio , mpasi vo yakubabaka .
46009021	Mpila mosi mpe , bu ngiena ye bawu balembolo zaya minsiku mia Mose , mono yizinganga bonso kaka bawu lembwa tala minsiku miomio , mpasi yakubabaka . Kansi diodio kadisongele ko vo mono kibeni kitumamananga minsiku mia Nzambi ko ; kadi mono ngiena ku nsi a minsiku mia Klisto .
46009022	Kwa bawu bena balebakana mu minu , mono yikalanga mpe bonso vo ngiena walebakana , mpasi vo yakubabaka . I bobo mono yakituka mamonsono mpasi vo mono yavulusa bankaka mu nzila zozo zazonsono .
46009023	Mono yivanganga momo mamonsono mu diambu dia Nsamu Wambote , mpasi vo yakala ntwadi mu mambote ma Nsamu wowo .
46009024	Beno lutomene zaya vo bantu basinsananga mu zawula ku kianzala kia zinsaka , bawu babonsono bazawulanga kansi wumosi kaka wabakanga nsendo . Buna luzawudila bonso bobo mpasi vo lwabaka nsendo .
46009025	Bantu babonsono basalanga nsaka za nsinsani , mu ndongokolo bawu batoma kukiyalanga . Bawu basanga bo mu baka kwandi nsendo wulembo zingilanga , kansi beto tusanga bo mu baka nsendo wuuna wuzingilanga ntangu zazonsono .
46009026	I diawu mono yizawulanga nanswi kwena lukanu ye ngiena bonso kinwani kilembwa bandilanga mu kinkuma .
46009027	Kansi mono yinwanisanga nitu ami ye yitoma yalanga yo mpasi vo mono kibeni yalembwa sotunwa bu mbeni longa bankaka .
46010001	Lu zimpangi mono nzolele vo lwabambuka moyo vo mase meto bakala kwenda landanga Mose batwaduswa ku nsi a tuti , ye bawu balutila mu mbu wambwaki
46010002	Babonsono ntwadi ye Mose babotukwa mu tuti diodio ye mu mbu .
46010003	Bawu babonsono badia madia mamosi makimpeve
46010004	ye bawu babonsono banwa maza mamosi makimpeve . Kadi bawu bakala nwinanga mu tadi diakimpeve diakala kwenda balandingi , ye tadi diodio i Klisto kwandi wakala
46010005	Kansi , Nzambi kamwena babingi mu bawu kiese ko , kadi bawu bamana fwila mu nsi yankatu
46010006	Bwabu mambu mama mena kifwani kwa beto , mu kutulwengisa mu lembwa zola mambi , bonso bawu bu basa
46010007	Ka lubantikandi sambila biteki ko bonso bankaka mu bawu bavanga . Bonso bukambanga Masonukwa ma Nzambi : “ Bantu bavwanda mu dia ye nwa , mboki batelama mu yangalala kwawu
46010008	Ka tukiyambusandi mu luyangulu ko bonso bankaka mu bawu bavanga bo ye , buna mafunda makumole ye tatu mu bawu mafwa mu lumbu kimosi
46010009	Ka tulendi tonta Mfumu ko bonso bwavanga bankaka mu bawu , ye bawu bavondwa kwa zinioka zakubata .
46010010	Ka luvungutandi ko bonso bwasa bankaka mu bawu , ye bafukuswa kwa mbasi yivondanga
46010011	Mambu momo mamonsono makubabwila bonso kifwani kwa bankaka , ye mawu masonukwa mu diambu dia kutulwengisa . Kadi beto tweti zinga mu ntangu yifinamane ye nsukunu a nza .
46010012	I diawu , konso muntu weti banza vo watelama kena , kakeba mpasi vo kalembwa bwa .
46010013	Zintontolo zazonsono zikulubwilanga i zozo kwandi zibwilanga bantu babonsono , ka zenandi zaswasana ko . Kansi Nzambi wena wakwikama mu nsilulu zandi ye kalendi yambula lwabwilwa ntontolo yilutidi ngolo zeno mu kakidila yo ko . Kansi mu ntangu ntontolo yikulubwididi , yandi si kakuluvana ngolo mu vibidila yo ye , i bobo mpe nzila mu vayika mu yawu .
46010014	I diawu lubakundi bami bantima , lutina nsambudulu za biteki .
46010015	Mono ngieti vova kwa beno bonso kwa bantu bena ye ngindu ; lufiongunina kweno beno kibeni mantele .
46010016	Kopo diodio dialusakumunu dituvutudilanga matondo kwa Nzambi : bu tunwanga dio nga kaditutulanga kintwadi ye menga ma Klisto ko e ? Ye dimpa ditubukunanga : bu tudianga dio , nga kaditutulanga kintwadi ye nitu ya Klisto ko
46010017	Dimpa dimosi kaka diena kansi mpeleko beto twena babingi , beto twena kaka nitu yimosi kadi tudianga mu dimpa dina dimosi .
46010018	Lutala nkangu a Isaeli ; bawu badianga biobio biavewa nkayilu miangioka , bena kintwadi ye Nzambi wakubukulwa meza mangiokila minkayilu
46010019	Bwe , nga mono nzolele kamba mu mambu mama vo kiteki ye mbizi yayokulwa biteki biena bima bisonganga nkatikila diambu diantalu e ?
46010020	Nkatu , kansi mono nzolele kamba kaka vo biobio biyokanga balembolo zaya Nzambi , bivewanga nkayilu kwa mpeve zambi , kansi ka kwa Nzambi ko
46010021	Beno ka lulendi nwa vakimosi mu kopo dia Mfumu ye mu kopo dia mpeve zambi ko ; ka lulendi dia vakimosi va meza ma Mfumu ye va meza ma mpeve zambi ko .
46010022	Evo nga beto tuzolele vo Mfumu katukadila kimpal'e ? Nga beto tukunlutidi mu ngolo e ?
46010023	Bankaka bakambanga vo : “ Twena ye luve mu vanga mamonsono
46010024	Muntu kasosandi ntomoso ya yandi kibeni ko kansi ya bankaka .
46010025	Beno lwena kimpwanza mu dia mbizi zazonsono zitekwanga va zandu lembwa kukifiongunina mu ntim'aku .
46010026	Kadi bonso bu kambanga Masonukwa ma Nzambi : “ Ntoto ye biabionsono biena mu wawu Mfumu vwidi bio
46010027	Vo muntu lembolo munkwikizi wukubokelese ku meza ye ngeye tambudi mu kwenda , dia biabionsono bibana kutudila va meza lembwa yuvula biuvu mu ntima .
46010028	Kansi vo muntu wukutelele vo : “ Mbizi yayi i mbizi yayokulwa biteki , ” buna kudiandi yo mu diambu dia ndiena wukutelele bo ye mu diambu dia mabanza ma ntima -
46010029	vava mono ka ngieti vovila ka ntim'aku ko kansi wa ndiena wankaka . “ Muntu si kayuvula , kansi bila nki kimpwanza kiami mu vanga kifweti fiongununwa kwa ntima wa muntu wankaka ?
46010030	Vo mono yitondanga kwa Nzambi mu madia mayidianga buna bila nki bana kumvwezila mu madia mamvutudidi matondo e ? ”
46010031	I mu diodio , vo ludianga , vo lunwanga , evo konso diambu diluvanganga , luvanga mamonsono mu diambu dia nkembo wa Nzambi .
46010032	Ka lukalandi minsumuni mia muntu ko , kana vo kwa Bayudayo , kana vo kwa balembolo Bayudayo evo kwa Dibundu dia Nzambi .
46010033	Bonso mono kibeni yisanga ngolo mu yangidika babonsono mu mamonsono mayivanganga , kisosanga ntomoso ya mono kibeni ko kansi yababonsono mpasi vo bavuluswa .
46011001	Luntanginina bonso mono kibeni yitangininanga Klisto
46011002	Ngieti kulusika bu lukumbambukilanga moyo ntangu zazonsono ye bu lulandanga malongi ma yakulutambika .
46011003	Kansi mono nzolele vo lwazaya diambu diadi vo Klisto i mfumu a konso bakala , toko i mfumu a nkazi andi , ye Nzambi i mfumu a Klisto .
46011004	I diawu konso bakala disambilanga evo dibikulanga ye ntu
46011005	Kansi konso nkento wusambilanga evo wubikulanga ye ntu walembwa fukwa , mu ntangu ya sambu , yandi wuvwezanga toko diandi ; yandi wena bonso nkento watendwa kungulu .
46011006	Kadi vo nkento kafukanga ntu andi ko , buna yandi lenda mpe toma zengisa nsuki zandi ! Kansi budiena vo diansoni kwa nkento mu zenguswa nsuki evo mu tendwa kungulu , buna yandi kafweti fuka ntu andi .
46011007	Bakala kakena mfunu a fuka ntu andi ko , kadi yandi i kifwani ye nzitusu wa Nzambi . Kansi nkento i nzitusu wa bakala ;
46011008	kadi bakala kavangulwa mu kiatuka mu nkento ko , kansi i nkento wavangulwa mu kina kiatuka mu bakala .
46011009	Ye bakala kavangwa mu diambu dia nkento ko , kansi i nkento wavangwa mu diambu dia bakala
46011010	I diawu , mu diambu dia zimbasi
46011011	Kansi mwanki mu zingu kieto mu Mfumu , nkento kalendi kala ko kondwa bakala ye bakala kalendi kala ko kondwa nkento .
46011012	Kadi bonso nkento kavangulwa mu kiatuka mu bakala , i bobo mpe bakala wabutwa kwa nkento ; ye mamonsono matukanga kwa Nzambi .
46011013	Luzenga dio beno kibeni : nga diena kwandi diambote vo nkento wulembolo fuka ntu andi kasambila Nzambi mu ntangu a sambu e ?
46011014	Bonso bwavangimina mambu , nga ka lumonanga ko vo i nsoni kwa bakala mu kala ye nsuki zanda ,
46011015	kansi kwa nkento i nzitusu mu kala ye zo zand'e ? Kadi nkento wavewa nsuki zanda mpasi vo kasadila zo mu fuka ntu .
46011016	Kansi vo muntu zolele sa diaka mpaka mu diambu diadi , dimosi kaka tufweti zaya vo , kana vo beto kibeni evo mabundu ma Nzambi ka twena diaka ye kifu kiankaka mu sambu ko .
46011017	Mu mambu mama meti landa , mono kilendi kulusika ko , mu diambu dia tukutukunu tweno mu sambila bwabu tweti luta kulubebisa kansi katomisa ko .
46011018	Diantete , mono yawilu vo bu lukutakananga , beno lukalanga mu makabu , mono nkwikidi vo mankaka mena makedika .
46011019	( Bwambote mpe vo mu beno mu fweti kala nkabani mpasi vo bobo bena bakwikama mu kati kweno bazayakana . )
46011020	Mu diodio beno bu lukutakananga ka ludianga mu kintwadi kia meza ma Mfumu ko .
46011021	Kadi bu ludianga , muntu muntu wusanga nswalu mu bonga madia ma yandi kibeni , mu mpila yoyo , bankaka bakalanga nsatu kansi bankaka bakolwanga .
46011022	Nga beno ka lwena ye zinzo zabeno kibeni ko mu lufweti dila ye nwin'e ? Evo beno luyinanga Dibundu dia Nzambi ye luzolanga mu mwesa nsoni kwa bawu balembolo ye kima kiandi'e ? Nki lweti vingila , yalutel'e ? Yalusik'e ? Nkatu , kilendi kulusika nkutu ko !
46011023	Kadi mono yatambula kwa Mfumu malongi mama mayaluvana : Mfumu Yesu mu mpimpa yina yikayekulwa , yandi wabonga dimpa ;
46011024	ye bu kamana tonda Nzambi , yandi wabukuna dio ye wata : “ Yayi i nitu ami yavewa mu diambu dieno . Luvanga bo mu kumbambukila moyo . ”
46011025	Mpila mosi mpe , bu bamana dia , yandi wabonga kopo ye wata : “ Kopo diadi i luwawanu lwamona lwasiamuswa mu menga mami . Ntangu zazonsono yiluna dio nwa , luvanga bo mu kumbambukila moyo
46011026	Kadi ntangu zazonsono bu luna dia mu dimpa diadi ye luna nwa mu kopo diadi , beno lusamunanga mfwilu a Mfumu nate ye bu kana kwiza .
46011027	I diawu , vo muntu didi dimpa dia Mfumu ye nwini mu kopo diandi bonso bu lembolo fwanana , yandi neti nkanu wa masumu mu nitu ye menga bia Mfumu .
46011028	Mu diodio bika muntu muntu kateka kukifiongunina , ye mboki dia mu dimpa diodio ye nwa mu kopo diodio ;
46011029	kadi vo muntu wudianga dimpa ye wunwanga mu kopo diodio lembwa yindula dibizolele songa mu nitu a Mfumu , yandi wukinwinanga ye wukidilanga mfundusu andi .
46011030	I mu diambu diodio babingi mu beno bena kimbevo ye bena lebakana , ye babingi bafwidi .
46011031	Vo beto kibeni tulenda kukifiongunina ntete , buna beto ka tuna funduswa kwa Nzambi ko .
46011032	Kansi beto twafunduswa ye twasembwa kwa Mfumu mpasi vo twalembwa beduswa vakimosi ye bantu mu nza .
46011033	I diawu , lu zimpangi zami , bu lukutakananga mu dia ku meza ma Mfumu , luvingasananga .
46011034	Vo muntu wena ye nsatu bika kadia ku nzo andi mpasi vo Nzambi kalembwa kulufundisa mu tukutukunu tweno . Mankaka masidi ngina mo sungika bu ngina kwiza kwa beno .
46012001	Lu zimpangi mu diambu dia mambu matadidi minkayilu mia kimpeve , mono nzolele vo lwazaya kedika .
46012002	Beno luzeyi vo mu ntangu yilwakala vo ka lwakeleti minkwikizi ko , beno lwatwadukuswa mu nsambudulu za biteki bilembo vovanga .
46012003	I diawu mono nzolele lwatoma zaya vo kakwena muntu ko wutwaduswanga kwa Mpeve ya Nzambi lenda ta vo : “ Bika Yesu kasingwa ! ” Kakwena muntu ko lenda ta vo : “ Yesu i Mfumu ! ” Vo katwaduswanga kwa Mpeve ya Nlongo ko .
46012004	Minkayilu mia kimpeve miena miampila mu mpila , kansi i Mpeve yimosi kwandi yivananga mio .
46012005	Nsadulu zena zampila mu mpila kansi i Mfumu yimosi kwandi yisadulwanga .
46012006	Bisalu biena biampila mu mpila kansi i Nzambi yimosi kwandi yivananga bio kwa babonsono .
46012007	Kansi konso muntu wavewa nkayilu wa Mpeve ya Nlongo mu tomisa babonsono .
46012008	Kwa wumosi , Mpeve wavana nkayilu mu vova mambu mandwenga , ye kwa wankaka Mpeve yoyo kaka wavana nkayilu wa mambu manzayilu .
46012009	Mpeve yoyo yimosi kaka yavana minu kwa wumosi , ye kwa wankaka yawu yavana lulendo mu niakisa zimbevo .
46012010	Mpeve wuvananga : kwa wumosi lulendo mu vanga bimangu , kwa wankaka nkayilu mu bikula , kwa wankaka diaka lendo kia swasisila zimpeve zambi ye Mpeve yakedika . Kwa wumosi yandi wavana lendo mu vova mu ndinga zanzenza , ye kwa wankaka lendo mu bangula zo .
46012011	Kansi i Mpeve yimosi kwandi yisalanga momo mamonsono ; yandi wuvananga nkayilu miadiswasani kwa konso muntu bonso bu yizolele
46012012	Kadi Klisto wena bonso nitu yimosi yena ye ndambu zazingi ; nitu yoyo yena kaka yimosi , mpeleko yawu yavangulwa mu ndambu zaswasana
46012013	Ye beto babonsono , kana vo Bayudayo , evo balembolo Bayudayo , minanga evo bantu bena kimpwanza , twabotukwa mu kubika nitu yimosi mu Mpeve ya Nlongo yoyo yimosi ye twanwa mu Mpeve yina yimosi kaka .
46012014	Kadi nitu kayakubukulwa mu ndambu yimosi kaka ko kansi mu ndambu zazingi .
46012015	Vo tambi kitele vo : “ Mono kiena kandazi ko , buna kivwilu kwa nitu ko , ” ka mu diodio ko kiawu kina lembwa kadila diaka ndambu ya nitu .
46012016	Mboki vo kutu ditele vo ; “ Mono kiena disu ko , buna kivwilu kwa nitu ko , ” ka mu diodio ko diawu dina lembwa kadila diaka ndambu ya nitu .
46012017	Vo nitu yamvimba yena kaka disu ye disu , nga bwe yawu yikutu wil'e ? Ye vo yawu yena kaka kutu ye kutu , nga bwe yawu yikutu wila mfuku e ?
46012018	Kansi bwabu Nzambi watula ndambu zadiswasani yimosi yimosi mu nitu bonso bu kazodila yo .
46012019	Nitu kayakutu kala nitu ko vo biabionso biena kaka ndambu yimosi ya nitu .
46012020	Bwabu , ndambu zena zazingi kansi nitu yimosi kaka yena .
46012021	Buna disu kalendi kamba kwa kandazi ko vo : “ Kiena nsatu a ngeye ko ! ” Ye ntu kalendi kamba kwa bitambi ko vo : “ Kiena nsatu a beno ko ! ”
46012022	Kansi nkutu eti , ndambu za nitu zozo zimonikanga vo zena zalebakana , zawu zena mfunu beni ;
46012023	zozo zitubanzilanga vo ka zenandi mfunu beni ko , i zozo tuluta toma kengidilanga ; zozo zitumwenanga nsoni mu vovila tutoma zo zitisanga bufweni ,
46012024	kansi zozo zilembolo nsoni mu vovila ka zena nsatu a zituswa ko . Nzambi i bobo kakubikila nitu mu luta vana nzitusu kwa ndambu zozo zilembolo nzitusu ;
46012025	mpasi vo nkabani yalembwa kala mu nitu kansi mpasi ndambu zazonsono zakalasana mayindu mamosi .
46012026	Vo ndambu yimosi yeti mona mpasi , ndambu zazonsono zina mona mpasi ye yoyo , vo ndambu yimosi yeti zituswa , zozo zazonsono zankaka zina yangalala ye yoyo .
46012027	Beno babonsono lwena nitu ya Klisto , ye konso muntu mu beno i ndambu a nitu yoyo .
46012028	I bonso bobo , Nzambi katudila ntete mu dibundu : zintumwa , va nzole : mimbikudi ye va fulu kia ntatu : minlongi
46012029	Babonsono ka bena zintumwa ko , evo mimbikudi ko , evo minlongi ko . Babonsono ka bena ye nkayilu mu vanga bimangu ko ,
46012030	evo mu niakisa zimbevo ko , evo mu vova mu ndinga zanzenza ko evo mu bangula zo ko .
46012031	Buna bwabu luluta zola minkayilu milutidi mfunu . Kansi bwabu ngina kulusonga nzila yilutidi mu mbote .
46013001	Vo mpe mono ndenda vova ndinga za bantu ye za zimbasi , kansi vo kiena ye zola ko , buna mambu mami mena kaka bonso mazu ma bandi evo ma ngunga yeti ninga .
46013002	Mono ndenda kala ye nkayilu mu bikula , ndenda kala ye nzayilu yayonsono ye zaya mansweki mamonsono , mono ndenda kala ye minu kiakionso kifweni mu soba miongo fulu , kansi vo kiena ye zola ko buna kiena lekwa ko .
46013003	Mono ndenda kaba mvwilu ami yayo ye yekula nkutu nitu ami mu yokwa
46013004	Zola kuvibidilanga ye kwena kwambote , kakuzininanga ko , kakukiyananga ko .
46013005	Zola kakuvanganga mambu mansoni ko , kakwena kimwimi ko , kakufwemanga ko , ka kulundilanga muntu mambi ko .
46013006	Zola kakuyangalalanga mu mambi ko , kansi kuyangalalanga mu kedika .
46013007	Zola kufukanga mamonsono , kukebanga minu kieto mu mamo , kusanga vuvu mu mamonsono , ye kutatamananga vibidila .
46013008	Zola ka kusukanga ko . Zimbikudulu zena kwandi zafintangu-ntangu ; nkayilu wa ndinga zanzenza wuna suka , nzayilu zina vioka kwandi .
46013009	Kadi ndambu kaka tuzeyi ye ndambu kaka tubikulanga ,
46013010	kansi momo mena malunga nadede bu mana kwiza , mandambu mana zimbana .
46013011	Bu yakala mwana , yavova ma kimwana , yayindula ma kimwana , yakala ye mabanza ma kimwana ; kansi bu yayikidi mbuta , yayambudi ma kimwana .
46013012	Matweti mona bwabu mena bonso zidi kilembolo toma monika mu kitala-tala
46013013	Buna bwabu bima biabi bitatu : minu , vuvu ye zola bitatamananga ; kansi mu biawu bitatu , zola kulutidi mu nene .
46014001	Lusosa mu kala ye zola . Lukala nsatu a tambula nkayilu mia kimpeve , sungula ko nkayilu mu bikula .
46014002	Ndiena wuvovanga mu ndinga zanzenza kavovanga kwa bantu ko kansi kwa Nzambi , kadi ka muntu ko wukumbakulanga . Yandi wukambanga kedika kiaswama mu lulendo lwa Mpeve .
46014003	Kansi ndiena wubikulanga , wuvovanga kwa bantu mu kubatunga , kubakindisa ye mu kubabomba .
46014004	Wuvovanga mu ndinga zanzenza yandi wusiamisanga minu kiandi , kansi wubikulanga yandi wusiamisanga minu kia Dibundu diamvimba .
46014005	Nzolele kwami vo beno babonsono lwavova mu zindinga zanzenza , kansi ndutidi zola vo beno lwabikula . Kadi ndiena wubikulanga lutidi mfunu ye yandi wuvovanga mu zindinga zanzenza buna vo muntu kabangula makatele mpasi vo Dibundu diasiamuswa .
46014006	Lu zimpangi bwabu vo mono ngizidi kwa beno ye ngieti vova mu ndinga zanzenza , mu nki a diambu ngina kadila mfunu kwa beno e ? Ka mu diambu ko , vo kilutelele mansweki matukidi kwa Nzambi ko , evo mambu manzayilu , evo mbikudulu , evo malongi .
46014007	Twabakeno bima bilembolo ye moyo bisikwanga bonso pitulu evo nsambi , nani lenda zaya makumunu meti sikwa vo biawu ka biena ye miningu mia diswasani ko e ?
46014008	Ye vo muntu weti sika mpungi kaketi visikisa makumunu ko mu vana nzunzu kwa binwani nani wuna kubamana mvit'e ?
46014009	Mpila mosi mpe , bwe muntu kalenda bakudila malweti vova vo malweti kamba mu ndinga yanzenza ka meti zayakana ko ? Beno lweti vova mu mpamba !
46014010	Ndinga zazingi zampila mu mpila zena mu nza , mpeleko diodio , ka yimosi nkutu ko mu zawu yikondolo mbangudulu .
46014011	Kansi vo kizeyi yeti vovwa ko buna weti sadila ndinga yoyo wuna kala nzenza kwa mono ye mono nzenza kwa yandi .
46014012	Mpila mosi mpe , beno bu luluta zolanga mu ngolo beni minkayilu mia kimpeve , lusosa mu kala bamvwama sungula ko mu minkayilu miomio mitunganga Dibundu mu minu .
46014013	Mu diodio , wonso wuvovanga mu ndinga zanzenza , kasambila mu baka nkayilu wambangudila ndinga zozo .
46014014	Kadi vo mono ngieti sambila mu ndinga yanzenza , mpeve ami yena nkatika mu lusambulu , kansi mu nzayilu zami kiena ntwadi mu lusambulu lolo ko .
46014015	Buna nki ngina sa ? Ngina sambila mu mpeve , kansi ngina sambila mpe mu nzayilu ami ; ngina yimbila mu mpeve , kansi ngina yimbila mpe mu nzayilu ami .
46014016	Kadi vo ngeye wutondanga Nzambi mu mpeve kaka , bwe ndiena lembolo ye nkayilu wowo , yandi wena mu lukutukunu kana tela “ Ame ” mu lusambulu lwaku lwa matondo , bu kalembolo zaya mambu mavovele ?
46014017	Vo mpe nkutu lusambulu lwaku lwa mvutudulu a matondo lwena lwambote beni , kansi wankaka kana lo bakila nsiamusu mu minu kiandi ko .
46014018	Mono yitondanga Nzambi budiena vo yikululutidi mu vova ndinga zanzenza .
46014019	Kansi kwa Dibundu diena mu sambu , mono ndutidi zola mu kamba mambu matanu kaka bantu mabalenda bakusa mu kubalonga , va fulu kia vayikisa mamingi-mingi mu ndinga yanzenza .
46014020	Lu zimpangi , ka lukalandi bana bafioti ko mu mabanza ; lukala bana bafioti mu mambi kansi mu mabanza meno lukala bambuta .
46014021	Tala masonama mu Nkand'a Nzambi : “ I mu bantu bavovanga ndinga zanzenza , Mono ngina vovila kwa nkangu wawu , ebu butele Mfumu . Mono ngina kubavovila mu nnwa mia banzenza , Kansi mpe nkutu mu ntangu yoyo , Bantu bami ka bana zola kungwa ko
46014022	Buna bonso bobo , nkayilu wavova mu ndinga zanzenza i dimbu kia balembwa kwikilanga , kansi kakiena mu diambu dia bawu bakwikilanga ko ; ye nkayilu wambikudulu i dimbu kia bawu bakwikilanga , kansi ka mu diambu dia balembwa kwikilanga ko .
46014023	Mboki vo Dibundu diamvimba bu dieti sambila , babonsono babadikidi vova mu ndinga zanzenza : ye bantu balembolo ye nkayilu wowo evo balembwa kwikilanga bakotele muna , nga ka bana kamba ko vo beno lulawukidi e ?
46014024	Kansi vo babonsono beti bikula , buna ye muntu lembolo munkwikizi evo wulembolo ye nkayilu kotele mu sambu , yandi si kabakusa mbi andi mu diambu dia mambu maketi wa . Yandi si kakongudulwa mu mamonsono maketi wa ,
46014025	ye mabanza mandi mansweki si mamonika . Buna yandi wuna yinika zidi va ntoto ye si kasambila Nzambi ye kamba : “ Nzambi wena mu kedika vakati kweno ! ”
46014026	Lu zimpangi , buna nki tulenda ta ? Bu lukutakananga mu sambila , wumosi mu beno beki nkunga , wankaka longi , wankaka nzayikusu kwa Nzambi , wankaka mambu mu ndinga ya nzenza ye wankaka diaka mbangudulu a mambu momo . Momo mamonsono mafweti sadisa Dibundu mu siama mu minu .
46014027	Vo bantu beti vova mu ndinga zanzenza buna bika bole evo batatu bavova , wumosi wumosi ye wankaka kabangula mabeti ta .
46014028	Vo muntu fweti bangula nkatu buna bika badingalala mu sambu ye muntu muntu kavova kaka kwa yandi kibeni ye kwa Nzambi .
46014029	Kwa bawu babikulanga bika bole evo batatu bavova ye bankaka bafiongunina mabeti kamba .
46014030	Kansi vo muntu wankaka wena mu sambu tambudi nzayikusu kwa Nzambi , ndiena weti vova kafweti dingama .
46014031	Beno babonsono lulenda kweno bikula wumosi wumosi , mpasi vo babonsono balongwa ye bakinduswa .
46014032	Bawu bakambanga mbikudulu zozo , bafweti yala nkayilu wubatambula ,
46014033	kadi Nzambi kazolanga twakala mu mvwalangani ko kansi mu luvuvamu . Bonso mu mabundu mamonsono mankaka ma nkangu wa Nzambi ,
46014034	bakento bafweti dingalalanga mu tukutukunu : ka bena ye luve ko mu vova . Bonso bu kambanga minsiku mia Nzambi : bafweti kala balemvuka .
46014035	Vo bazolele zaya diambu , bika bayuvula babakala bawu ku nzo . Kadi kabufweni ko vo nkento kavova mu lukutukunu .
46014036	Nga Masonukwa ma Nzambi kwa beno matuk'e ? Evo kwa beno kaka malwakil'e ?
46014037	Vo muntu benzi vo yandi wena mbikudi evo wena ye nkayilu wa kimpeve , kafweti zaya vo mangieti kulusonikina i ntumunu a Mfumu .
46014038	Kansi vo kazeyi bo ko , ka lunkipandi ko
46014039	I diawu lu zimpangi luluta kala ye nsatu zabikula kansi ka lukakidilandi mu vova mu ndinga zanzenza ko .
46014040	Bika mamonsono mavangama bufwanane ye bwadedama .
46015001	Lu zimpangi , mono nzolele bwabu kulubambula moyo mu Nsamu Wambote wuyakulusamunina , wowo wulwatambula mpe ye mu wawu beno lusikilanga basiama .
46015002	I mu wawu beno lwavulusulwa , vo lusimbanga wo bonso bu yakulusamunina wo ; vo kabwa ko , buna i mu mpamba beno lwakwikila .
46015003	Mono yakuluvana malongi ma yatambula , momo malutidi mfunu vo : Klisto wafwa mu diambu dia masumu meto , bonso Masonukwa ma Nzambi makambanga ;
46015004	yandi wazikwa ye wafuluka mu lumbu kiantatu , bonso Masonukwa ma Nzambi makambanga ;
46015005	yandi wamonika kwa Petelo , mboki kwa zintumwa kumi ye zole
46015006	Mboki , yandi wamonika kwa minlonguki luta nkama tanu mu nkumbu yimosi , babingi mu bawu bakinu moyo , kansi bankaka bameni fwa .
46015007	Landila diodio wamonika kwa Yakobi , mboki kwa zintumwa zazonsono .
46015008	Ye kuzimunina , landila bu kamana monika kwa bawu babonsono , yandi wamonika kwa mono , mpeleko mono ngiena bonso mwana wabutuka walembwa lungila ngonda .
46015009	Kadi mono ndutidi buke mu ntumwa zazonsono , kifweni nkutu mu bikwa ntumwa ko mu diambu dia mono yazoma Dibundu dia Nzambi
46015010	Kansi mu nlemvo wa Nzambi mono ngiena bu ngienina , ye nlemvo wukansila kawena wampamba ko nkutu eti mono yalutidi ntumwa zazonsono zankaka mu sala , ka mono ko kansi i nlemvo wa Nzambi wena yami .
46015011	I diawu mambu momo vo mpe matuka kwa mono evo kwa bawu , tala matulonganga beto babonsono ye i momo malwakwikila .
46015012	Kansi vo beto tulonganga vo Klisto wafuluka , buna bwe bankaka mu beno balenda tela vo bafwa ka bana fuluka ko e ?
46015013	Vo diena diakedika , buna Klisto mpe kafuluka ko ;
46015014	ye vo Klisto kafuluka ko , buna malongi meto mena mampamba ye beno ka lwena ye dilufweti kwikila ko .
46015015	Ye mu momo mamonsono , beto tumonikanga vo twena mbangi zaluvunu vantadisi a Nzambi , kadi beto twakamba vo yandi wafulukisa Klisto ; nkiongono kavanga bo ko vo diena diakedika vo bafwa ka bafulukanga ko .
46015016	Kadi vo bafwa ka bana fuluka ko , Klisto mpe kafuluka ko .
46015017	Ye vo Klisto kafuluka ko , buna minu kieno kiena kiampamba ye lwakinu mu masumu meno .
46015018	Ye bawu bafwa ye minu mu Klisto bena bazimbana .
46015019	Vo beto tusilanga Yesu vuvu mu luzingu lwalu kaka lwa va nza buna beto tulutidi bantu babonsono mu kiadi .
46015020	Kansi bwabu , Klisto wafuluka , mu diodio yandi wasonga vo bawu bafwa bana fuluka mpe .
46015021	Kadi bonso lufwa lwayizila mu muntu i buna mpe mfulukulu yayizila mu muntu .
46015022	Kadi bonso bantu babonsono bafwanga mu diambu dia bena kintwadi ye Adami , mpila mosi mpe babonsono si bafuluka mu diambu dia bena kintwadi ye Klisto
46015023	Kansi konso muntu wuna fuluka mu diandi kabu : Klisto wantete , mboki bobo bavwilu kwa Klisto mu ntangu yikana kwiza .
46015024	Mboki nsukunu yina kwiza ; Klisto wuna fukisa tuyalu twatonsono , tulendo twatonsono ye ngolo zazonsono bia zimpeve ye yandi wuna vana Kimfumu kwa Nzambi , i Se .
46015025	Kadi Klisto kafweti yala nate ye Nzambi kameni bedisa mintantu miamionsono ye tula mio ku nsi a tambi bia Yesu .
46015026	Ntantu wuna beduswa wansuka i lufwa .
46015027	Kadi “ Nzambi watula biabionsono ku nsi a tambi biandi
46015028	Biabionsono bu bina tulwa ku nsi a lulendo lwa Klisto , buna yandi kibeni Mwana wuna kala ku nsi a lulendo lwa Nzambi wantudila biabio ku nsi a lulendo lwandi ; i bonso bobo Nzambi sikayala nadede va biabionsono .
46015029	Nki tulenda kamba mu bawu babotukwanga mu diambu dia bantu bafwa ? Nki a ndandu balenda bak'e ? Vo i kedika vo bafwa ka bana fuluka ko , buna bila nki bantu babotukulwanga mu diambu diawu
46015030	Ye beto kibeni bila nki tukukiyambulanga mu nsisi ntangu zazonsono ?
46015031	Lu zimpangi konso lumbu mono yivukanga lufwa , mono ntele bo mu diambu dia kiese kiyimonanga mu diambu dieno mu kintwadi ye Mfumu eto Yesu Klisto .
46015032	Vo i mu diambu dia ma kimuntu kaka , mono yanwana ye bobo bena bonso bibulu biansisi kwaku ku mbanz'a Efeso , buna nki a ndandu yabeki e ? Vo bafwa ka bana fuluka ko , buna : “ Tudieno , tunweno kadi mbazi tufwidi kweto
46015033	Ka lukivunandi ko : “ Bakundi bambi babebisanga bifu biambote
46015034	Luvutuka mu nzila yambote bonso bufweni , lusisa masumu . Bankaka mu beno ka bazeyi Nzambi ko , mono ntele bo mu kuluvonda nsoni .
46015035	“ Kansi , muntu si kayuvula , bwe bafwa bana fulukil'e ? Nki a mpil'a nitu yina kala yawu e ? ”
46015036	Wu nkwa buzengi , bu wukunanga nginga , mbe nginga yoyo kayilendi mena ko vo yawu kayitekele fwa ko .
46015037	Biwukunanga i nginga yampamba ya loso evo ya mpila nkaka , ye ka nitu ya kimenina kiokio kina vayika mu ntoto ko .
46015038	Nzambi wuvananga nitu yikazolele kwa nginga yoyo , ye yandi wuvananga kwa konso nginga nitu andi .
46015039	Biabionsono bivumunanga biena nsuni ka biena nitu yimosi ko
46015040	Kwena mpe nitu zakizulu ye nitu zakintoto , ntoko yena ye nitu zakizulu yena yaswasana ye yoyo ya nitu zakintoto .
46015041	Ntangu wena ya ntemo wa yandi kibeni , ngonda yena ye wankaka , ye zimbwetete zena ye wawu wankaka ; ye nkutu konso mbwetete wena ye wandi .
46015042	I bobo mpe buna kala bafwa bu bana fuluka . Nitu yizikwanga mu bola , bu yina fulukuswa yawu yina kala nitu yilembwa fwanga .
46015043	Bu yizikulu , yawu yena yakondwa nzitusu ye yalebakana , bu yina fuluka , yawu yina kala yanzitusu ye yalulendo .
46015044	Bu yizikwanga yawu yena kaka nitu yakimuntu ; bu yifulukidi , yawu yina kala yakimpeve . Nitu yakimuntu yena , buna nitu yakimpeve mpe yifweti kala .
46015045	Kadi Masonukwa ma Nzambi makambanga : “ Muntu wantete , Adami , wakituka muntu wuvumunanga
46015046	Bia kimpeve ka biatekila ko kansi bia kimuntu : biakimpeve bikwizanga ku nima .
46015047	Muntu wantete wavangulwa mu ntoto , yandi watuka mu ntoto
46015048	Bobo bena bisi ntoto , bawu bena bonso ndiena wavangulwa mu ntoto ; bobo bena bisi zulu , bawu bena bonso ndiena watuka ku zulu .
46015049	Ye mpila mosi , bonso bu twafwanana ye muntu wavangulwa mu ntoto , i bumosi mpe tuna fwanana
46015050	Lu zimpangi , tala bu nzolele kamba : kina kiavangwa mu nsuni ye mu menga kakilendi kota mu Kimfumu kia Nzambi ko , ye kina kifwanga kakilendi lembwa fwa ko .
46015051	Mono ngieti kuluzayikisa diambu dimosi diansweki : beto babonsono ka tuna fwa ko , kansi beto babonsono tuna tumbwa kitulwa mu mbwetolo a meso ,
46015052	kulumenta diazimunina bu dina sikwa . Kadi kulumenta bu dina tendana , bafwa bana fuluka mu lembwa fwa diaka ye beto babonsono si twakituka
46015053	Kadi yayi yibolanga yifweti kitulwa yoyo yilembwa bolanga ; yifwanga yifweti kitulwa yina yilembo fwanga .
46015054	Yina yibolanga bu yina kitulwa mu yilembwa bolanga ye yifwanga mu yilembwa fwanga buna Masonukwa ma Nzambi mama mana lungana : “ Lufwa lufweso ye ndungunu yilungidi nadede ! ”
46015055	“ Wu lufwa , ndungunu aku kwe yena e ? Wu lufwa , lulendo lwaku mu vonda kwe lwena
46015056	Masumu i lulendo lusadilanga lufwa mu vonda ye masumu wubakanga lulendo lwandi kwa minsiku .
46015057	Kansi matondo kwa Nzambi wutuvananga ndungunu mu Mfumu eto Yesu Klisto .
46015058	I diawu lu zimpangi zami zazola , lusiama nangwi . Lutoma kukivana mu salu kia Mfumu , mu diambu dia beno luzeyi vo kisalu kilweti sala mu kintwadi ye Mfumu kakiena kiampamba ko .
46016001	Bwabu , tutaleno nsamu wa ngionzokolo a zimbongo mu diambu dia nkangu wa Nzambi wena mu zunga kia Yuda
46016002	Konso kalumbu kiamvundulu , konso muntu mu beno fweti tula ndambu a mbongo va lweka mu nzo andi , bonso bu kabakidi . Mpasi vo twalembwa kala nsatu mu sala ngionzokolo bu ngina kwiza .
46016003	Bu ngina lwaka , mono ngina vana minkanda kwa bantu balwameni sola mu nata minkayilu mieno ku Yelusalemi .
46016004	Vo dina monika mfunu vo mono kibeni ngienda buna bawu bana kwenda yami .
46016005	Mono ngina kwiza kwa beno bu mbeni lutila mu zunga kia Makedonia ( kadi mono si yalutila mu zunga kiokio
46016006	Dilendakana vo mono ngina kala kana ntangu kwa ye beno , ye nkutweti nanga sivu kiamvimba ; mpasi vo lwakunsadisa mu kwenda ku konso konso fulu kimfweti kwenda .
46016007	Lelo kizolele kulumona kaka ko mu ntangu yi ngieti luta kwami ; kadi ngiena ye vuvu mu kala yeno kana ntangu kwa , vo Mfumu wuna bo kumpanina luve .
46016008	Kansi si yakala kwaku mbanz'a Efeso nate ye mu lumbu kia Pantekoti .
46016009	Kadi mpwasika yimosi yayinene yimonekene kwa mono kwaku mu vanga salu kiakinene kiandandu , mpeleko minkakididi miena miamingi
46016010	Vo Timoteo wizidi
46016011	Muntu kakunyinandi ko . Lunsadisa mu tatamana nzietolo andi mu luvuvamu , mpasi vo kiza ku ngiena , kadi mono ngieti kumvingila ye zimpangi .
46016012	Mu diambu dia mpangi eto Apolo , mono yakunsiamisi nkumbu zazingi mu kwiza kwa beno ye zimpangi zankaka , kansi yandi kazolele bo vanga bwabu ko
46016013	Lukaya meso , lutelama nakekete mu minu , lukala kibakala , lusiama .
46016014	Luvanga mamonsono mu zola .
46016015	Beno luzeyi Stefana ye nzo andi
46016016	mu tumama kwa bantu bampila yoyo ye kwa babonsono baluta salanga yawu .
46016017	Mono ngiena kiese mu diambu dia Stefana , Folitunatu ye Akayiku , kadi bawu bakuludi nsatu zami mu beno mono bunkondolo ,
46016018	ye bawu bakunkuludi ntima ye mia beno mpe . Buna luzaya mu zitisa bantu bampila yoyo .
46016019	Mabundu mena mu Asia malufidisi mbote . Akila ye Pilisikila
46016020	Zimpangi zazonsono zena yami kwaku zilufidisi mbote . Luvanasana mbote bu lubumbasananga mu nzola kwa kimpangi .
46016021	Bwabu mono Pawulu yikulusonekene mu koko kwa mono kibeni mu kuluvana mbote : Mbote zeno .
46016022	Vo muntu kazolanga Mfumu ko , bika kakala wasingwa ! Malanata : Wiza , Mfumu eto
46016023	Bika nlemvo wa Mfumu eto Yesu wakala yeno .
46016024	Zola kwami kwakala ye beno babonsono mu Yesu Klisto .
47001001	Mono Pawulu i ntumw'a Yesu Klisto mu luzolo lwa Nzambi . Mono ye mpangi eto Timoteo tusonekene nkanda wawu . Beto tusonekene wo kwa Dibundu dia Nzambi diena mu mbanz'a Kolinto
47001002	Bika Nzambi Se dieto ye Mfumu Yesu Klisto bakulusila nlemvo ye bakuluvana luvuvamu .
47001003	Tutondeno kwa Nzambi , Se dia Mfumu eto Yesu Klisto , Se diankenda . Yandi i Nzambi wukindisanga ntangu zazonsono
47001004	Yandi wukutukindisanga mu mpasi zeto zazonsono , mpasi vo beto mpe tulenda kindisa bobo bamonanga mpasi zampila mu mpila . Beto tukubakindisanga bonso Nzambi kakutukindisanga .
47001005	Kadi bonso Klisto kamona mpasi zazingi , beto mpe tumonanga mpasi zazingi , mpila mosi ye bonso bu kasiamuswa , beto mpe tusiamuswanga mu Klisto .
47001006	Vo beto tumonanga mpasi , i mu diambu dieno mpasi vo lwasiama ye lwatambula mpulusu . Ye vo beto twena basiama , i mu diambu dieno mpasi vo beno lwatambula nsiamusu mu yawu luna lenda tatamana mu vibidila mpasi zimosi ye zozo zitumonanga .
47001007	I diawu beto twena ye vuvu kiatoma siama mu beno , kadi tuzeyi dio : budiena vo beno lumonanga mpasi zitumonanga , buna beno mpe luna baka nsiamusu yitwatambula .
47001008	Lu zimpangi , beto tuzolele vo lwazaya nki a mpila mpasi twamweswa mu zunga kia Asia : zawu zaluta tezo kia ngolo zeto ye ka twakala diaka vuvu ko vo tulenda vuka
47001009	Beto kibeni twabanza vo tufweti fwa kaka . Kansi diodio diakala mpasi vo twalonguka mu lembwa tula vuvu kieto mu beto kibeni kansi mu Nzambi kaka wufulukisanga bafwa .
47001010	I yandi watutanina mu vonza kiokio kianene kia lufwa
47001011	kadi beno kibeni lukutusadisanga bu lukutusambidilanga . Buna bantu babingi bana sambila mu diambu dieto ye Nzambi wuna kubawila . Ye babingi bankaka bana tonda Nzambi bu kakutusakumunanga .
47001012	Dimosi kaka twenina kiese vo ntima mieto mieti ta kimbangi vo beto twadieti mu nza ye sungula ko kwa beno mu bunlongo
47001013	Kadi mu minkanda mieto , beto ka tusonikanga mambu mankaka ko , vo ka i momo malutanganga ye maluzeyi ko . Ye nsidi vuvu vo beno si lwatoma bakusa mambu mama ,
47001014	( bwabu malweti bakusa ndambu kaka : ) vo beno luna kala kiese mu beto ye beto mu beno , mu lumbu kia Mfumu Yesu .
47001015	Mu vuvu kiokio mono yazola mu teka kwiza kwa beno mpasi vo lwamona kiese
47001016	Mono yakala ye mabanza mu lutila kwa beno mu kwenda ku zunga kia Makedonia
47001017	Bu yabaka ngindu zozo , nga kiakala wasikila ko e ? Evo makani mami nga i makani ma kimuntu mpasi vo mono ndenda kamba , “ Inga , inga ” ye “ Nkatu , nkatu ” mu nkumbu mosi e ?
47001018	Budiena vo Nzambi wena wakwikama , mambu mayalutelele ka makala mu nkumbu mosi “ Inga ” ye “ Nkatu ” ko .
47001019	Kadi Yesu Klisto , Mwan'a Nzambi wutwasamuna kwa beno , Sila , Timoteo ye mono kibeni kakala “ Inga ” ye “ Nkatu ” ko , kansi mu yandi mwakala kaka Inga .
47001020	Kadi Yesu i “ Inga ” kia nsilulu zazonsono za Nzambi . I diawu i mu yandi beto tukambanga “ Ame ” mu diambu dia kembisa Nzambi .
47001021	Ye i Nzambi yandi kibeni wukutusiamisanga beto yeno mu Klisto ; i yandi kibeni mpe watubieka .
47001022	Yandi watutula dimbu bonso mvwilu andi ye watuvana Mpeve ya Nlongo mu ntima mieto mu songa vo twena bantu bandi ye tuna tambula bikakutulundila .
47001023	Nzambi i mbangi ami yandi zeyi ntim'am ; mono yazenga mu lembo vutuka ku mbanz'a Kolinto mpasi vo yalembo kulutula mu mpasi .
47001024	Beto ka tusosanga mu kulukomina malufweti kwikila ko , kadi beno batoma siama kweno lwena mu minu ; kansi beto tuzolele sala yeno mu mpasi vo lwamona kiese .
47002001	I diawu , mu lembwa kulumwesa diaka kiadi , mono yazengele mu lembwa vutuka kwa beno .
47002002	Kadi vo mono ngina kulumwesa kiadi , nani diaka lenda kungiangidika ? Vo ka beno ko bangina mwesa kiadi .
47002003	I mu diambu diodio mono yakulusonekene mambu momo ;
47002004	Mono yakulusonekene mu kingongo kia ntima ye kiadi kiangitukulu , ye mu mansanga ka mu kulumwesa kiadi ko kansi mpasi vo lwazaya mu nki a tezo yikuluzodilanga .
47002005	Vo muntu tukisi kiadi , ka mono ko kamwesese kiadi kansi beno babonsono , evo mu lembwa sakisa , bankaka mu beno
47002006	Kwa muntu wampila yoyo , nsembolo yikatambula kwa babingi mu beno yifweni kwandi .
47002007	I diawu bwabu nga beno lufweti kunlemvukila ye kunkindisa mpasi vo mu kiadi kiokio kiakingi kalembwa lebakana mvimba .
47002008	I diawu mono ngieti kululomba mu kunsonga vo lukunzolanga .
47002009	Kadi mono yakulusonekene mpe mpasi vo yatala ye yazaya keti vo beno lutumamananga mambu mami ntangu zazonsono .
47002010	Vo beno lulemvokele muntu mu mambi mandi , mono mpe yinlemvokele . Kadi vo ngiena ye diambu mu lemvukila , ye ndemvokele dio , yivanganga bo mu diambu dieno vantadisi a Klisto ,
47002011	mpasi vo twalembwa yambula Satana katuyala ; kadi beto tutomene zaya makani mandi .
47002012	Bu yalwaka ku mbanz'a Tolowa mu samuna Nsamu Wambote mu Klisto , mono yamona vo , mu luzolo lwandi , Mfumu wampana mpwasika yambote mu sala kuna .
47002013	Kansi mono yamona beni keti-keti mu ntima kadi kiabwana mpangi eto Tito ko . I diawu yasisa mbote kwa bisi Tolowa ye yayenda ku zunga kia Makedonia
47002014	Kansi bika twatonda kwa Nzambi kadi yandi wukutunungisanga ntangu zazonsono mu Klisto . Yandi wukutusadilanga mu zayikisa Klisto mwamonsono bonso malafikolani mamwangisanga nsunga mwamonsono .
47002015	Kadi beto twena nkatika bonso malafikolani mansunga Klisto yikavana nkayilu kwa Nzambi ; beto twena bo kwa bawu bena mu nzil'a mpulusu ye kwa bawu bazimbananga .
47002016	Kwa bawu beti zimbana , yawu i nsung'a lufwa , yitwalanga ku lufwa ; kwa bena mu nzil'a mpulusu , yawu i nsung'a moyo , yivananga moyo . Buna nani wena wafwana mu sala salu kia mpila yoyo'e ?
47002017	Beto ka twena bonso bantu babingi bankaka ko basadilanga Masonukwa ma Nzambi mu kinkita , kansi beto tuvovanga mu kedika vantadisi a Nzambi kadi i yandi watufidisa bonso bisadi bia Klisto .
47003001	Nga mambu momo matukembi masongele vo beto tubantikidi kukisonga diak'e ? Evo nga beto twena nsatu a kulusonga nkanda mia kimbangi evo kululomba mio bonso bankak'e ?
47003002	Beno kibeni i nkand'eto wasonukwa mu ntima mieto ye babonsono balenda zaya ye tanga wo .
47003003	Diazayakana kwandi diena vo beno i nkanda wasonika Klisto ye wafidusulwa mu salu kieto . Klisto kasadila ntinta ko mu sonika nkanda wowo kansi wasadila Mpeve ya Nzambi wamoyo ; kawena wasonama va matadi ko kansi mu mintima mia bantu .
47003004	Beto tweti kamba mambu momo mu diambu dia vuvu kitwena ye kio kwa Nzambi mu Klisto .
47003005	Kadi beto kibeni ka tuyindulanga ko vo tulenda vanga nkutu diambu mu beto kibeni . Momo matulenda vanga matukanga kwa Nzambi ,
47003006	i yandi watukitula bafwana mu kala bisadi bia luwawanu lwamona , lwawu kalwena lwa minsiku miasonama ko kansi lwa Mpeve . Kadi minsiku miasonama mivondanga , kansi Mpeve yivananga moyo
47003007	Nzambi bu kavana minsiku miasonukwa va matadi , nkembo andi wamonika . Zidi kia Mose kiatoma tentina mu diambu dia nkembo wowo ye Baisaeli ka balenda kunsungamana ko
47003008	buna nkembo wa kisalu kia Mpeve yivananga moyo wuna lutila mu nene !
47003009	Vo kisalu kibedisanga bantu kiakala kia nkembo buna kisalu kitwalanga ku ndungunu ki lutila nkembo !
47003010	Ye bwabu beto tulenda kamba vo nkembo watentina mu ntama ka yi nkembo nkutu ko bu tweti wo fwanikisa ye wawu wena bwabu .
47003011	Kadi vo kina kiazingila mu ntangu yafiuma kiakala ye nkembo , buna kiokio kina zingila mu ntangu zazonsono kina lutila mu nkembo !
47003012	I diawu bu twena ye vuvu kia mpila yoyo , buna beto twena kibakala .
47003013	Beto ka twena bonso Mose ko , watula kitambala ku zidi kiandi mu kaka kio kwa Baisaeli . Yandi wakaka zidi kiandi mpasi vo bawu balembwa mona buna zimina ntemo wowo wa fintangu-ntangu .
47003014	Kansi nzayilu awu kayasala lenda mu bakula ko , ye nate ye bwabu , bawu bu beti tanga mu minkanda mia luwawanu lwankulu , nzayilu awu yena kaka yafukwa mu kitambala kina . Kiawu kikatukanga kaka muntu bu kabundane ye Klisto .
47003015	Nate ye lumbu kiaki , bawu bu batanganga mu nkanda mia Mose , nzayilu awu yena kaka yafukwa kwa kitambala kiokio .
47003016	Kansi bonso bukambanga Masonukwa ma Nzambi : “ Konso ntangu muntu bu kabangumukini kwa Mfumu , kitambala kiokio kikatulwanga
47003017	Bwabu va fulu kiaki , Mfumu i Mpeve ; ye kuna kwena Mpeve ya Mfumu , i kuna kwena kimpwanza .
47003018	Beto babonsono twena ye zidi bialembwa fukwa , tumonikisanga nkembo wa Mfumu . Ye bonso bobo beto twakitulwa mu fwanana ye Mfumu , tutukanga mu nkembo ye tukotanga mu nkembo wulutidi diaka mu ngolo . I bobo bwena salu kisalanga Mpeve ya Mfumu .
47004001	Nzambi mu nlemvo andi watuvana salu kiaki , i diawu beto ka tubebanga ko .
47004002	Beto twalosa mavanga mansweki ye mansoni ; ka tusadilanga bungubi ko ye beto ka tukambanga mambu mankaka ko va fulu kia Masonukwa ma Nzambi . Kansi beto tukambanga kedika kiakionsono vantadisi a Nzambi . Bu tuvanganga bo , bantu babonsono mu mintima miawu bawu batumonanga bambote .
47004003	Vo Nsamu Wambote wutusamunanga wakinu wafukwa , buna wawu wena wafukwa kwa bawu bazimbalanga .
47004004	Bawu ka bakwikilanga ko mu diambu dia nzambi yambi ya nza yayi
47004005	Kadi beto ka tukukisamunanga ko bu tulonganga kansi beto tusamunanga Yesu Klisto wena Mfumu . Ye beto kibeni twena bonso bisadi bieno mu diambu dia Yesu .
47004006	Nzambi nduna wakamba vo : “ Bika kia kwatentina mu tombe ! ” I yandi kwandi mpe wasa vo kia kwandi kwatentinia mu mintima mieto , mu kutuvana mpisulu ya nkembo wa Nzambi wutentinanga va zidi kia Klisto .
47004007	Kansi beto twena ye kimvwama kiokio kia kimpeve twena bonso binzu ye mimvungu bibudikanga , mpasi vo bantu batoma mona vo lulendo lolo lwangitukulu luvwilu kwa Nzambi kansi ka kwa beto ko .
47004008	Beto tukwamuswanga mu mpasi zampila mu mpila kansi ka tubeduswanga ko ; tumonanga keti-keti kansi vuvu kakimanisanga ko ;
47004009	bantu bakutuzomanga kansi Nzambi kakutusisanga ko ; tulumbwanga va ntoto kansi ka tuvondwanga ko .
47004010	Ntangu zazonsono beto tunatanga lufwa lwa Yesu mu nitu zeto , mpasi vo moyo wa Yesu mpe wamonika mu nitu zeto .
47004011	Kadi mu zingu kieto , beto twena ntangu zazonsono bantu bayekulwa mu vondwa mu diambu dia Yesu , mpasi vo moyo andi wamonika mu nitu zeto zifwanga .
47004012	I bonso bobo , lufwa lusalanga mu beto , kansi kwa beno moyo wusalanga .
47004013	Masonukwa ma Nzambi makambanga : “ Mono yakwikila i diawu yavovila
47004014	Kadi beto tuzeyi vo Nzambi wafulukisa Mfumu Yesu mu bafwa , yandi wuna kutufulukisa mpe mu bafwa bonso bu kafulukisa Yesu . Ye Nzambi wuna kutunata beto yeno vantadisi a Yesu .
47004015	Momo mamonsono mena mu diambu dia ntomoso eno . Budiena vo nlemvo a Nzambi watambulwa kwa bantu babingi , buna tusambulu twa mvutudulu a matondo tuna luta kala twatwingi mu diambu dia nkembo wa Nzambi .
47004016	I diawu beto ka tubebanga ko . Kani vo nkutu nitu eto ya kimuntu yifwanga mu malembe malembe kansi nitu eto ya kimpeve yikitukanga yamona lumbu ka lumbu .
47004017	Kadi fimpasi fia fintangu-ntangu fitumonanga , fikutukubikilanga nkembo wulutidi mu nene ye wukondolo nsuka .
47004018	Kadi beto ka tutulanga mayindu meto mu bima bimonikanga ko kansi mu biobio bilembwa monikanga . Biobio bimonikanga ka bizingilanga ntangu yanda ko , kansi bilembwa monikanga biawu biena ntangu zazonsono .
47005001	Kadi beto tuzeyi vo nzo eto yayi yangoto yitwena , yawu i nitu eto yakinza . Bu yimeni fwa Nzambi wukutulundilanga nzo mu zulu yituna kala . Nzo yoyo yikatunga yandi kibeni , yawu kayatungwa kwa bantu ko . Nzo yoyo yena ntangu zazonsono .
47005002	Bwabu mu nitu yayi beto tuvumukanga ku nsi a mpasi kondwa kiese
47005003	Tuna yo vwata mpasi vo beto twalembwa bwanwa kondwa nitu .
47005004	Bu twakidi moyo mu nzo yayi yangoto ya nza tweti vumuka mu nsi a mfietokoso zangolo . Kadiena ko vo beto twena nsatu a vula nitu eto ya kinza , kansi beto tuzolele vwikwa ya kizulu , mpasi vo moyo wulembolo nsuka wamina nitu yoyo yifwanga .
47005005	I Nzambi yandi kibeni watukubikila nsobolo yoyo , ye yandi watuvana Mpeve andi bonso diambu disiamisanga biabionsono bikakutulundila .
47005006	I diawu beto twena kibakala ntangu zazonsono . Beto tuzeyi vo bu twakidi mu nitu yayi , twena ntatuki ye Mfumu ,
47005007	kadi mu zingu kiaki beto tudiatilanga mu minu ye ka tumonanga mu meso ye meso ko .
47005008	Beto twena ye kibakala kiakingi ye tulutidi zola mu katuka mu nitu yayi ye kwenda kala vena Mfumu .
47005009	I diawu beto tuzolanga vanga mayangidikanga Mfumu , konso ku twena , kana vo twena mu nitu yayi evo tukatukidi yo .
47005010	Kadi beto babonsono tufweti monika bonso butwena vantadisi a Klisto mu funduswa kwa yandi . Konso muntu wuna tambula mamandi , bonso bwena mambu mandi , mambote evo mambi makavanga bu kakala mu nitu yayi ya kintoto
47005011	Beto tuzeyi vumi kia Nzambi i nki , i diawu tutontanga mu sa vo bantu bakwikila . Nzambi wutomene kutuzaya ye nsidi vuvu vo beno mpe mu ntima mieno lukutuzeyi .
47005012	Beto ka tuzolele diaka kukisonga kwa beno ko vo twena bantu bamfunu . Kansi beto tuzolele kuluvana mpwasika yambote mu kala kiese mu diambu dieto , mpasi vo lulenda vana zimvutu kwa bawu bakukiyananga mu mambu mamonikanga ku mbazi kansi ka mu diambu dia mena mu ntima ko .
47005013	Kadi vo i kedika vo ka twena basungama ko buna beto twena bo mu diambu dia Nzambi . Kansi vo twena ye ngindu zasungama buna i mu diambu dieno twenina bo .
47005014	Kadi zola kwa Klisto kukutuyalanga ; beto tutomene zaya vo muntu wumosi wafwa mu diambu dia bantu babonsono , diodio dieti songa vo babonsono bena ntwadi mu lufwa lwandi .
47005015	Yandi wafwa mu diambu dia babonsono mpasi vo bobo bena moyo balembwa zinga diaka mu diambu dia bawu kibeni kansi mu diambu dia ndiena wafwa ye wafuluka mu diambu diawu .
47005016	I diawu tuka bwabu beto ka tutalanga diaka bantu mu kimuntu kaka ko . Vo mpe nkutu mu ntangu yavioka beto twabaka Yesu bonso muntu kaka , kansi bwabu ka tukummwenanga diaka bonso bobo ko .
47005017	Muntu bu kabundane ye Klisto , yandi weka muntu wamona . Muntu wankulu wuzimbale ye wamona wuvingane .
47005018	Momo mamonsono matukanga kwa Nzambi watuwizisa ye yandi mu Yesu Klisto . Ye Nzambi watuvana salu mu wizisa bantu bankaka ye yandi kibeni Nzambi .
47005019	Kadi mu Klisto , Nzambi wasala mu wawasa bantu babonsono ye yandi
47005020	Buna beto i zintumwa za Klisto , tuvovanga bonso vo i Nzambi yandi kibeni wukulubokilanga mu beto . Mu nkumbu a Yesu , beto tukulubombidilanga : bika lwawawana ye Nzambi .
47005021	Klisto kakala ye masumu ko kansi Nzambi wantudila masumu meto mpasi vo mu yandi beto twakala mu kintwadi kiambote ye Nzambi .
47006001	I diawu beto tusalanga ye Nzambi , tweti kululomba ka lutambulandi nlemvo wa Nzambi mu mpamba ko .
47006002	Kadi Nzambi wakamba : “ Ntangu bu yakala yambote , mono yakuwila ; Lumbu bu kiafwana mu kuvulusa , mono yakusadisaBwabu ntangu yambote i yayi , ye lumbu kiaki i lumbu kia mpulusu !
47006003	Beto ka tutesanga muntu sakuba kana mu diambu dimosi nkutu ko , mpasi vo salu kieto kialembwa tiakwa .
47006004	Kansi mu mamonsono beto tukisonganga vo twena bisadi bia Nzambi bu tutatamananga vibidila zimpasi , nsatu a bima ye kingongo .
47006005	Bakutubufa , bakututula mu boloko
47006006	Bu twena bavedila mu ntima , butwena ye nzayilu ya Masonukwa ma Nzambi , bu twena ye mvibudulu , bu twena balembama bu twena ye Mpeve ya Nlongo ye bu twena ye zola kwakedika ,
47006007	bu tusamunanga mambu momo mena kedika , ye bu twena ye lulendo lwa Nzambi . Twabaka biandwanina bialunungu mu nwanisa ye mu kukitabila .
47006008	Bakutuzitisanga ye bakutuvwezanga , bakutumwangisanga nsangu zambi ye zambote . Bakutubakanga bankwa luvunu mpeleko tutanga kedika .
47006009	Beto tumonikanga bonso bantu balembolo zayakana mpeleko twena batoma zayakana kwa babo . Beto twena bonso bantu bena lukufi ye fwa kansi beto twena nkatikila bamoyo bonso bu lweti mona . Bakutusembanga mu mbalu zazo kansi ka bakutuvondanga ko .
47006010	Bakutusanga kiadi kansi beto tumonanga kiese ntangu zazonsono . Tumonikanga bamputu kansi beto tuvwamisanga bantu babingi . Tumonikanga bonso vo ka twena ye kima nkutu ko kansi nkiongono ko mu kedika beto tuvwidi biabio .
47006011	Lu bisi Kolinto , beto twavovele kwa beno mu kedika kiakionsono ye ka twakuluswekele diambu ko .
47006012	Beto ka twakulukangidi mintima mieto ko kansi beno lwakutukangidi miamieno .
47006013	Mono ngieti vova kwa beno bonso bana bami , lutuvangila bumosi , lutoma kutuzibudila mintima mieno !
47006014	Ka lukalandi ntwadi ye balembwa kwikilanga ko , bawu ka bafweni kala yeno ko . Kadi mu nki a diambu lunungu ye mambi bilenda fwanan'e ? Bonso bwe kia kilenda bundanana ye tombe ?
47006015	Bonso bwe Klisto ye Satana balenda wizanan'e ? Nkwikizi ye lembolo nkwikizi , mu nki a diambu benina kintwadi e ?
47006016	Bwe nzo yanlongo ya Nzambi ye biteki bilenda dedakan'e ? Kadi beto i nzo yanlongo ya Nzambi wamoyo , bonso bukakamba Nzambi yandi kibeni vo : “ Mono ngina kala ye ngina diata yawu Ngina kala Nzambi awu ye bawu bana kala bantu bami . ”
47006017	I diawu Mfumu kakamba : “ Lukatuka va bena , ye luvambana ye bawu . Ka lusimbandi kana kima nkutu kiasumuka ko , buna mono ngina kulutambula .
47006018	Mfumu Atulendo twawonsono wata : Mono ngina kala Se dieno , ye beno luna kala bana bami bababakala ye babakento
47007001	Lu zimpangi zami zazola , budiena vo beto twena ye nsilulu zampila yoyo , buna bika twakivedisa mu mamonsono masumunanga nitu ye mwela . Ye twaseno ngolo mu luta kala banlongo mu vumi kia Nzambi .
47007002	Lutuvana fulu mu ntima mieno ! Beto ka twavengi diambu diambi kwa muntu ko , ka twabebese muntu ko , beto ka twavunini muntu mu luta baka ko .
47007003	Mono kiatele mambu momo ko mu kulubedisa . Kadi bonso bu yatekele kamba , beto tuluzolele beni ye kakwena kima kilenda kutuvambisa ko , kana vo lufwa evo bu twena moyo .
47007004	Mono ngiena beni vuvu mu beno ye yikulumwenanga kiese kiakingi beni . Mu mpasi zazonsono zitumonanga , mono kibebanga ko kansi mono yikalanga ye kiese kiasaka tezo .
47007005	Kadi nate ye nkutu bu twalwaka ku zunga kia Makedonia
47007006	Kansi Nzambi wusiamisanga bawu bena balembama , yandi watusiamisa Tito bu kayiza .
47007007	Beto ka twasiamuswa mu diambu dia ngizulu andi kaka ko kansi mu diambu dia yandi watutela mpe bonso bu lwakunsiamisa . Yandi watutela bonso bwena ngunda zeno mu kumbona , bonso bulwena kiadi ye bonso buluzolele kunsadisa . I diawu mono ngieti luta mona kiese .
47007008	Vo mpe nkutu mono yalumwesa kiadi mu nkanda wuyalusonikina , mono kieti dio mwena kiadi ko . Vo mono yamwena dio kiadi , i mu diambu dia mono yazaya vo nkanda wowo wakulukwamisa mu fintangu-ntangu .
47007009	Kansi bwabu mono ngiena kiese ka mu diambu bu yakulu mwesa kiadi ko kansi mu diambu dia kiadi kieno kialutwala mu soba nkadulu
47007010	Kadi kiadi kiokio Nzambi kikazolanga kitukisanga nsobolo a nkadulu yitwalanga ku mpulusu . Ye ka tulendi niongina kiadi kiokio ko . Kansi kiadi kitulenda niongina i kiokio kia kimuntu kitwalanga lufwa .
47007011	Taleno bwabu bonso kiadi kiokio Nzambi kikazolanga kialuveni nzunzu ! Nki a mpila nzaki mu kukitabila , nki a mpila nganzi mu mambi , nki a mpila wonga , nki a mpila ngunda mu kumbona diaka , nki a mpila vema , nki a mpila kibakala mu semba mambi . Mu mamonsono beno lwasongele vo ka lwena bila mu mambu momo ko .
47007012	I diawu vo mono yalusonikina , ka mu diambu dia muntu wavanga mambi ko evo mu diambu dia ndiena wavangwa mbi
47007013	I diawu , diodio diatusiamisa . Kansi mu nsiamusu eto yoyo , beto twaluta yangalala diaka mu diambu dia kiese kia Tito bu lwakunkatula wonga .
47007014	Mono yakiyana fioti vantadisi andi mu diambu dieno ye beno ka lwakumbwesa nsoni ko . Ntangu zazonsono beto tulutelanga kedika , buna matwakiyanina mu beno vantadisi a Tito mamonekene makedika .
47007015	Ye buna yandi weti luta kuluzola bu kabambukanga moyo bonso beno babonsono lwakuntumamana ye bonso bu lwakuntambudila mu wonga ye zakama .
47007016	Mono yiyangalalanga bu yilusilanga vuvu mu mamonsono .
47008001	Lu zimpangi , tuzolele kuluzayikisa nlemvo Nzambi wukasongele kwa mabundu ma ku Makedonia .
47008002	Mpeleko minkwikizi mia mabundu momo bakala mu mpasi zangolo beni kansi bamona kiese kiasaka tezo . Bawu bakala bamputu beni kansi bakaba mu ntima wayambuka .
47008003	Mono ngieti dio kulutela vo bawu bavana bibalenda , ye nkutweti bavana lutila mbakulu awu . Mu luzolo lwa bawu kibeni ,
47008004	bawu batulomba beni mpasi vo twabayambula bakala ntwadi mu fidisa lusadusu kwa nkangu wa Nzambi ku zunga kia Yuda
47008005	Bawu bavana lutila bu twabanzila , bawu bateka kukivana ntete kwa Mfumu ye mboki bakukivana mpe kwa beto mu luzolo lwa Nzambi .
47008006	I diawu twatela Tito mu kwiza manisa salu kiokio kia zola kikabantika kwa beno .
47008007	Beno lumonikanga bantete mu mamonso : mu minu kieno , mu nsamununu eno ya Nsamu wambote , mu nzayilu , mu kimfuzi kieno mu salu ye mu zola kweno mu beto
47008008	Mono kieti kulutuma ko . Kansi bu ngieti kulusonga kimfuzi kia bantu bankaka mu sadisa , buna mono nzolele vo lwamona bonso bwena kedika kia zola kwa beno kibeni .
47008009	Kadi beno luzeyi nlemvo wa Mfumu eto Yesu Klisto mu beto . Yandi wakala mvwama kansi wakisa wamputu mu diambu dieno
47008010	I diawu mono ngieti kulusonga mabanza mami mu nsamu wawu : mbenzi vo dilutidi mbote kwa beno mu tatamana sala ma lwabantika mvu wulutidi . Beno ka lwakala bantete kaka ko mu vanga ngionzokolo yoyo kansi beno lwakala bantete mu zola yo vanga .
47008011	Buna bwabu lutatamana , ye lumanisa salu kiokio . Mpasi vo beno lwamanisa kio bonso bu lwakubamana kio , ye luvanga kio mu biobio biena yeno bwabu .
47008012	Vo muntu wena ye luzolo lwa vana , Nzambi wutambulanga nkayilu andi mu biena yandi kansi ka mu bilembolo yandi ko .
47008013	Ka diena ko vo bankaka babaka ye mboki beno kibeni lwakota mu mpasi kansi mpasi vo lwadedakana .
47008014	Mu ntangu yayi bwabu beno lubeki biabingi kansi bawu bena mu nsatu , buna beno lulenda kubasadisa . Ye vo lumbu beno lukondolo kima ye bawu bena ye biabingi , buna bawu balenda kulusadisa . Mu diodio beno luna dedakana ,
47008015	bonso bukambanga Masonukwa ma Nzambi : “ Ndiena wayonzika biabingi ka luta tezo ko ye ndiena wayonzika biafiuma ka kondwa kima ko
47008016	Tweti vutula matondo kwa Nzambi bu kaveni kwa Tito vema bonso kwena yeto mu diambu dieno .
47008017	Tito watambudila matwakunlomba ye nkutu bu kakala ye vema , yandi kibeni wazenga mu kwiza kwa beno .
47008018	Vakimosi ye yandi beto tweti fidisa mpangi yoyo . Mabundu mamonsono masikanga mpangi yoyo mu diambu dia salu kiandi mu samuna Nsamu Wambote .
47008019	Ka diodio kaka ko , kansi yandi wasolwa mpe kwa mabundu mu zieta yeto mu salu kiaki kiazola kitusalanga mu diambu dia nkembo wa Mfumu ye mu songa luzolo lweto lwambote .
47008020	Beto ka tuzolele sembwa kwa muntu ko mu nsadulu a minkayilu miami miamingi .
47008021	Kadi beto ka tusosanga mu vanga mambote va meso ma Mfumu kaka ko kansi va meso ma bantu mpe
47008022	Tweti kubafidisa vakimosi ye mpangi eto
47008023	Tito i yandi wuzietanga yami , wusalanga yami mu diambu dieno . Nga vo i mu zimpangi zeti kwenda yandi , bawu bafidusu kwa mabundu ye beti sala mu diambu dia nkembo wa Klisto .
47008024	Lubasonga zola kweno , mpasi vo mabundu ma toma dio bakula ye zaya vo beto twena banunga mu kiyana mu diambu dieno .
47009001	Kien'ami nkatika nsatu a kulusonikina ko mu diambu dia lusadusu lwafiduswa kwa nkangu wa Nzambi ku zunga kia Yuda .
47009002	Kadi mono nzeyi vo beno lwena ye luzolo lwambote mu sadisa ye mono yasikidi luzolo lweno kwa bisi Makedonia
47009003	Kansi , mono ngieti kulufidisa zimpangi zazi mpasi vo sika kutwalusikidi mu diambu diodio kwalembwa kala kwampamba . Ye mpasi vo lwakala bakubama bonso buyatele .
47009004	Kadi vo bisi Makedonia bana kwiza yami ye bakulubweni balembwa kubama , beto tuna mona nsoni zazingi . Lembwa kamba diambu mu nsoni ziluna mona beno , mu diambu dia vuvu kitwakulusididi !
47009005	I diawu , mono yabenzi vo diena diamfunu mu lomba kwa zimpangi zazi zakuntekidila kwa beno mu kubika minkayilu milwasila . Nzolele kwiza mio bwana miakubama . Mu diodio bawu bana tekila mpasi vo minkayilu miomio mialembwa kala bonso diambu diankomina kansi bonso diambu dilweti vanga mu luzolo lwa ntima .
47009006	Kansi luzaya diadi vo : Wonso kunini biafiuma wuna yonzika biafiuma ye wonso kunini biabingi wuna yonzika biabingi .
47009007	Buna bika muntu muntu kavana bonso bukakanina dio , kavaninandi mu kiadi ko evo mu ntatumusu ko ; kadi Nzambi wuzolanga muntu wuvananga mu kiese .
47009008	Ye Nzambi lenda kuluvana lutila biabionso biluzolele . Bonso bobo ntangu zazonsono beno luna kala ye biabionsono bilwena nsatu . Ye biawu si biatoma kala biafwana mu diambu dia mavanga mamonsono mambote mampila mu mpila .
47009009	Bonso Masonukwa ma Nzambi makambanga : “ Yandi wuvananga lembwa teza , Yadi wuvananga mu luzolo kwa bamputu ; lunungu lwandi lutatamananga mu ntangu yikayimani
47009010	Nzambi wuvananga mbutu zankuna kwa bakunanga ye mampa mabafweti dia
47009011	Nzambi si kakulusa bamvwama mu mamonsono mpasi vo lwalenda songa mambote meno ntangu zazonsono . Ye mu nzila yoyo babingi bana tonda Nzambi mu diambu dia minkayilu mieno mitukubalwakisilanga .
47009012	Kadi salu kiaki kilweti vanga kakisadisanga kaka nkangu wa Nzambi mu nsatu zawu ko , kansi kitukisanga mpe mvutudulu a matondo mamingi kwa Nzambi .
47009013	Ye mu diambu dia kimbangi kia salu kieno , bantu babingi bana zitisa Nzambi mu diambu dia tumama kweno mu Nsamu Wambote wa Klisto , wulwenina minu . Ye bawu si bazitisa Nzambi mu diambu dia luzolo lweno mu kubakabila ye mu kabila babonsono .
47009014	Mu zola kwakwingi , bawu bana kulusambidila mu diambu dia nlemvo wowo wangitukulu , Nzambi wukabukisi kwa beno .
47009015	Bika Nzambi katondwa mu nkayilu andi wukatulendi vovikisa ko .
47010001	Bonso bukambanga bantu , mono Pawulu yimonikanga walembama bu ngiena vantadisi eno kansi bu ntatukidi , mono yikalanga kibakala kwa beno . Kansi mono kibeni ngieti kulubombidila mu nlembami ye mu zola kwa Klisto ,
47010002	mu lembwa nkomina mu sadila lulendo bu ngina kala yeno . Kadi mono nsidi vuvu vo ngina lo sadila kwa bawu babanzanga vo tusalanga mu kimuntu .
47010003	Inga , beto twena mu nitu ya kimuntu , kansi ka tunwaninanga mu kimuntu nadede ko .
47010004	Biandwanina bitusadilanga bu tunwananga ka biabi bia bantu ko . Kansi biandwanina bitusadilanga mu fwasa zinzo zatoma siamuswa beni i biandwanina biangolo bia Nzambi . Beto tufwasanga mabanza mambi ,
47010005	ye biabionsono bitelamanga mu luyanu mu nwanisa nzayilu ya Nzambi . Beto tukanganga mayindu mamonsono kinkole ye tutwalanga mo mpasi vo matumama kwa Klisto .
47010006	Ye beto twena bakubama mpe mu semba mavanga mamonsono ma bukolo , tumama kweno bu kumeni lunga .
47010007	Beno lutalanga bima bonso bubimonikinanga . Vo muntu wukukisilanga vuvu vo yandi vwilu kwa Klisto , bika kayindula diadi , vo beto mpe tuvwilu kwa Klisto bonso yandi bu kavwilu kwa Klisto .
47010008	Kadi vo mpe nkutu ngina luta kukiyana fioti mu diambu dia lendo kiampana Mfumu mu kulutunga kansi ka mu kulufwasa ko , mono kina dio mwena nsoni .
47010009	Kizolele kala bonso muntu zolele ku lumwesa wonga ko mu minkanda miami .
47010010	Kadi bantu bakambanga vo : “ Minkanda mia Pawulu miena miangolo ye mambu mazitu ; kansi yandi kibeni bu kena yeto , yandi wena walebakana ye mpovolo andi yena yampasi . ”
47010011	Bika muntu wampila yoyo katoma dio visa vo kavenandi diswasani ko mu matusonikanga mu minkanda mieto bu tulembolo yeno ye matuna vanga bu tuna kala yeno .
47010012	Mu kedika , beto ka twena nkutu mayindu ko mu kukidedikisa evo kukiteza ye bantu bankaka bakukisonganga . Bawu i bizoba kadi bawu bakukitezanga mu bawu kibeni ye bakukidedikisanga mu bawu kibeni .
47010013	Nga vo i beto , ka tuna luta kukiyana ko vioka nzaku zatusila Nzambi . Beto tuna kukiyana kaka mu tezo Nzambi kikakututezila bu katuvana luve mu kwisa nate ye kwa beno .
47010014	Ye budiena vo beto twena mu kati kwa nzaku yoyo , buna beto katwalutidi nzaku yoyo ko bu twalweki ye Nsamu wambote mu Klisto nate ye kwa beno .
47010015	I bobo beto ka tukukiyananga mu salu kia bangana ko . Ye ka tuviokanga zinzaku zakututezila Nzambi ko . Kansi beto tusidi vuvu vo minu kieno bu kina kulama buna salu kieto mu kati kweno kina nieka lembwa luta nzaku zatusila Nzambi
47010016	Buna beto tuna lenda mu samuna Nsamu wambote mu zinsi zankaka zena ntatuki ye beno ye lembwa kukiyananga mu salu kiangana kiasala bantu bankaka .
47010017	Kansi bonso bukambanga Masonukwa ma Nzambi : “ Ndiena zolele kukiyana , bika kakukiyana mu momo Mfumu makavanga
47010018	Kadi ndiena wukukisonganga yandi kibeni ka yandi ko wutambudulwanga , kansi ndiena Mfumu wukasonganga .
47011001	A ! Nzolele vo lwavibidila fibuzengi fiami ! Inga ! Lukumvibidila !
47011002	Mono ngiena kimpala mu diambu dieno , kimpala kiokio kitukanga kwa Nzambi . Kadi beno lwena bonso ndumba yavedila yilembolo zaya nkutu bakala , yiyawawisa mu makwela ye bakala dimosi kaka , i Klisto .
47011003	Kansi mono yimonanga wonga vo dilendakana vo bonso nioka yavuna Eva mu diela diambi , beno mpe mabanza meno malenda bebuswa ye lembwa kwikama diaka mu Klisto
47011004	Kadi beno lutambudilanga kweno konso muntu wizi kulusamunina Yesu diankaka ye ndiena wutwalusamunina . Beno lutambulanga mpe mpeve yampil'ankaka ye yina yilwatambula . Ye beno lutambulanga Nsamu Wambote wampil'ankaka ye wowo wulwatambula kwa beto .
47011005	Mono mbenzi vo kien'ami nkutu wakuluka kana mu diambu nkutu ko kwa zintumwa zeno zozo zatoma zangama !
47011006	Nanga mono kitomene zaya vova ko , kansi mwanki mono ngiena ye nzayilu , ye beto twatomene yo kulusonga mu mamonsono .
47011007	Nga mono bwambi yavanga bu yakukiyina mpasi vo beno lwazangulw'e ? Bwe mono bwambi yavanga bu yakulusamunina Nsamu wambote lembwa kululomba kim'e ?
47011008	Mono yafutwa kwa mabundu mankaka , mu nzila yoyo yabaka mvwilu awu mpasi vo yakulusadisa
47011009	Ye mu ntangu yoyo bu yakala kwa beno , mono kiakwamisa muntu ko bu yakala nsatu a mbongo ; kadi zimpangi zatuka ku zunga kia Makedonia zakundatina biabionsono biyakala nsatu
47011010	Mu kedika kia Klisto kiena mu mono , ngieti dio ta vo diambu diadi dingieti kukiyanina kadilendi katulwa mu mono ko mu zunga kiakio kia Akaya .
47011011	Bila nki . . . ? I mu diambu dia kikuluzolanga ko e ? Mpia kwandi , Nzambi nzeyi vo yikuluzolanga !
47011012	Ngina tatamana mu vanga dingieti vanga bwabu mpasi vo yakakidila bawu bakukibokidilanga zintumwa . Ye mu nzila yoyo , bawu ka bana baka kana diambu dimosi ko dibana kukiyanina ye kamba vo bawu mpe basalanga mu nkadulu yampila mosi ye beto .
47011013	Bantu bobo i zintumwa za luvunu , bawu bavunanga mu salu kiawu ye bakukivanganga
47011014	Kadienandi diambu diangitukulu ko mu mona zintumwa za luvunu . Kadi Satana yandi kibeni lenda kwandi kituka bonso mbasi ya kia .
47011015	Buna kadienandi diambu dianzenza ko vo bisadi biandi mpe bikukivanganga bonso bisadi bia Nzambi walunungu .
47011016	Ngieti dio vutukila : muntu kambakandi bonso kizengi ko . Kansi vo beno lweti bo kumbanzila buna luntambudila bonso kizengi , mpasi vo mono mpe yakiyana fioti .
47011017	Ma ngieti kamba bwabu ka ma ko Mfumu kazolele , kansi mono mpovele bonso nkwa buzengi kadi ngiena ye mambu mu kukiyana .
47011018	Mu diambu dia babingi bankaka beti kukiyana mu mambu makimuntu nadede , buna mono mpe ngina kukiyana .
47011019	Beno lwena ye diela , luvibidilanga kweno mu kiese bankwa buzengi !
47011020	Beno luvibidilanga kweno bakuluvanga minanga , bakulumanisa biluvwidi , bakulubakila ndandu , bakukizangula kwa beno , ye balubanda ku zidi .
47011021	Mu nsoni ngieti dio tela , beto lebakana kwingi twasongele . Kansi vo muntu wuna tonta mu kukiyana , ngieti dio ta bonso nkwa buzengi , mono mpe bu ngina tonta .
47011022	Bawu i Ba-ebeleo ? Inga mono mpe . Bawu i Baisaeli ? Inga mono mpe . Bawu i kanda dia Abalahami ? Inga mono mpe
47011023	Bawu i bisadi bia Klisto e ? A ! Bwabu ngina vova bonso vo ndawukidi . Mono ndutidi kala kisadi kia Klisto ye bawu . Mono yalutidi sala ye bawu , yalutidi kangwa mu boloko , mono yalutidi bandwa bwabwingi ye mono yalutidi kala ntangu zazingi mu nsisi za mfwilu .
47011024	Bayudayo bakumbanda sikoti makumatatu ye vwa nkumbu zitanu
47011025	bisi Loma bakumbanda sikoti nkumbu zitatu , ye Bayudayo banzuba matadi nkumbu mosi mu kumvonda
47011026	Ntangu zazingi mu nzietolo zami , yakala mu nsisi za maza ma zinto zafuluka , mu nsisi za miyibi , mu nsisi zatukisa bayame Bayudayo , mu nsisi zatukuswa kwa bawu balembolo Bayudayo
47011027	Yasala bisalu ye yamona mpasi , ntangu zazingi kialambalala tolo ko . Yakala ye nsatu a madia ye nsatu a maza ; ntangu zazingi yamina nsoki . Mono yakwamuswa kwa kiozi ye kondwa kwa binkuti .
47011028	Ye lembwa vovila masidi , lumbu ka lumbu mono yikadilanga mabundu mamonsono mayindu mu ntim'ami .
47011029	Vo muntu wena walebakana , mono mpe yilebakananga ; vo muntu bwidi mu masumu mono yimonanga mpasi zangolo mu ntima .
47011030	Vo mono mfweti kukiyana , buna mfweti kukiyana mu mamonsono masonganga lebakana kwami .
47011031	Nzambi , Se dia Mfumu eto Yesu , yandi zeyi vo mono kieti ta luvunu ko . Bika kasikwa !
47011032	Bu yakala ku Damasko , nyadi wakala mu salu kia ntinu Aletasi watula minkengi va mielo mia mbanza mu kunkanga .
47011033	Kansi bampangi mu Klisto bakumvayikisila va fulu kiakala kiazibuka mu kibaka kia mbanza , bankulumunina mu kitunga ye yavuka mu moko ma nyadi wowo
47012001	Buna mono mfweti kukiyana , mpeleko diodio kadiena diambote ko . Kansi bwabu mono ngina vovila mona-meso ye mambu Mfumu ma kakunsengomonene .
47012002	Mono nzeyi nkwa Klisto wumosi
47012003	Ye mono nzeyi vo muntu wowo watombulwa nate ye ku paladiso , ( e kana vo mu nitu yayi evo mu kimpeve , iyeee kizeyi ko , Nzambi zeyi dio ) .
47012004	Ye kuna , yandi wawa mambu momo ma kamalendi tewa mu mpova ko ye makondolo luve kwa muntu mu vova .
47012005	Mono si yakukiyana mu diambu dia muntu wampila yoyo kansi kilendi kukiyana mu mono kibeni ko vo ka i mu songa mambu mangienina walebakana ko .
47012006	Vo nkutu zola kwami mu kukiyana , kikutwami monika nkwa buzengi ko , kadi kedika nkutu kamba . Kansi kizolel'ami kukiyana ko mpasi vo muntu kalembwa kungindudila mambu malutidi bonso bukakumbwenanga ye bukakungidudilanga .
47012007	Kansi mpasi vo yalembwa kukitundidika mu mayama mu diambu dia mambu momo mangitukulu , Nzambi makakunsengumunina , mono yatulwa mpasi zangolo mu nitu zena bonso buzokamanga lusende mu nitu . Diawu diena bonso vo i mbasi ya Satana yakumbanda mpasi vo yalembwa kukitundidika mu mayama
47012008	Mono yasambila nkumbu zitatu kwa Nzambi mu diambu dia kunlomba kakatula mpasi zozo .
47012009	Kansi yandi wakumvutudila vo : “ Nlemvo ami wufweni kwandi mu mamonsono mawena nsatu , kadi lulendo lwami lusalanga ngeye bu wena walebakana . ” Buna mono yizolanga kwami mu kukiyana mu lebakana kwami mpasi vo lulendo lwa Klisto lwasikila mu mono .
47012010	I diawu mono yiyangalalanga mu lebakana , mu bifingu , mu zinkwamusu , mu zinzomono ye mu zimpasi ziyimonanga mu diambu dia Klisto . Kadi bu ngiena walebakana , i mu ntangu yoyo ngiena ye ngolo .
47012011	Mono nkele bonso kizengi mu vova mambu momo kansi i beno lukunkomene mu vanga bo . Nga nkutu i beno lufweti kumvovila . Kadi vo mpe mono ka i lekwa nkutu ko , kansi mono kiena wakuluka kana mu diambu dimosi nkutu ko kwa zintumwa zeno zikukimonanga zazinene .
47012012	Mu mono Nzambi wavanga bimangu , bidimbu ye mambu mangitukulu mankaka kwa beno bu yavibidila salu . Momo masonganga vo mono ngiena ntumwa .
47012013	Nki a diambu lwalembolo vangulwa , diodio diavengo kwa mabundu mankaka , vo ka i lusadusu lweno lwa mbongo kaka ko luyalembolo tambul'e ? Dodokolo , lundemvukila mu diambu diodio diakondwa kwa lunungu .
47012014	Bwabu yayi i nkumbu yantatu ngieti kubama mu kwiza kwa beno
47012015	Mu makuntadidi , mono ngina toma yangalala mu vana biena yami ye mu kukivana mpe mono kibeni mu diambu dia miela mieno . Nga beno luna kunzola bwafiuma kaka mu diambu dia mono yikuluzolanga bwabwingi e ?
47012016	Buna beno si lwatambudila vo mono kialulombele kima ko . Kansi bankaka mu beno si bakamba vo mono nkedi diela diambi ye yakulubakidi ndandu bu yakuluvunini .
47012017	Bwe , mu bantu bayakulufidisa , nga mono diila yakuludididi e ? Katu .
47012018	Mono yabombidila Tito mu kwiza kwa beno ye yakumfidisa ye mpangi yoyo yiluzeyi
47012019	Tuka ntama beno lubanzanga vo beto tusosanga mu kukitabila vantadisi eno . Nkatu ! Kansi beto tuvovanga vantadisi a Nzambi bonso Klisto bu kazolanga twavovila . Lubakundi bazola , momo mamonsono tuvovanga mo mu diambu dia kulutunga mu minu .
47012020	Kadi mono ngiena wonga vo nanga bu ngina kwiza , mono ngina kulubwana diswasani ye bonso bunzolele lwakadila evo beno luna kumbona diswasani ye bonso bu lwetizodila yakala . Ngiena wonga mpe vo nanga ngina bwana minzonza ye kimpala , nganzi ye ndwanasani , bifingu ye mambu mambi , mayama ye mvwalangani .
47012021	Mono ngiena wonga vo nanga bu ngina vutuka kwa beno , Nzambi ami wuna kumwesa nsoni mu diambu dieno , ye nanga ngina didila babingi bavola masumu mu ntangu yiviokele kansi ka basisa nsumukunu zawu ko , luyangulu ye kinsuza bibasadilanga .
47013001	Yayi i nkumbu yantatu ngieti kwiza kulubumina . Bonso bukambanga mambu Nzambi : “ Mamonsono maluna fundila muntu , mafweti telwa kimbangi kwa bantu bole evo batatu
47013002	Mono nzolele kamba kwa beno lwavola masumu mu ntangu yiviokele ye kwa beno babonsono bankaka vo kina lemvukila muntu ko bu ngina kwiza . Yateka dio kamba mu ntangu yiyakulubumina nkumbu yanzole kansi bwabu nzolele dio kamba diaka bu nkondolo yeno .
47013003	Beno lusosanga bidimbu bieti songa vo Klisto wuvovanga mu mono , luna bio mona . Klisto kena walebakana mu diambu dieno ko kansi yandi wusonganga lulendo lwandi kwa beno .
47013004	I kedika vo Klisto yandi wakomwa va kulunsi mu diambu dia lebakana kwandi , kansi yandi wena moyo mu lulendo lwa Nzambi . Bu twabundana ye yandi , beto mpe twena balebakana . Kansi bwabu beto yeno twena moyo mu yandi mu lulendo lwa Nzambi .
47013005	Lukitonta beno kibeni mu zaya vo lwena ye minu mu Yesu Klisto , lukifiongunina . Nsidi vuvu vo lweti zaya vo Yesu Klisto wena yeno , kabwa ko e ? Buna diakala vo lwalembane mu mona diambu dina songa minu kieno .
47013006	Kansi nsidi vuvu vo beno si lwazaya vo ka twalembane mu mona diambu diodio ko .
47013007	Beto tusambilanga kwa Nzambi mpasi vo lwalembwa vanga kana diambu dimosi diambi . Beto tusambilanga ka mu diambu dia twamonika bantu bafwana ko mu beto kibeni kansi mpasi vo lwavanga mambote kana mpe vo beto tuna monika bonso vo balembwa fwana .
47013008	Kadi beto ka twena ye lulendo ko mu kakidila kedika kansi twena kaka lulendo mu sadila kedika .
47013009	Beto tuyangalalanga mu kala balebakana vo beno lwena ngolo . Ye mu diodio , mu tusambulu tweto beto tulombanga mpasi vo lwatatamana kituka bankwa Klisto bambote .
47013010	I diawu ngieti kulusonikina mambu momo mono bu kiena yeno ko , mpasi vo bu ngina kala yeno , yalembwa sadila kingolo mu lulendo lolo Mfumu lukakumpana . Lulendo lolo lwena mu diambu dia tunga kansi ka mu diambu dia fwasa ko .
47013011	Mu manisa , lu zimpangi , lusala mbote ! Lutatamana mu sungama , lusiamasananga , luwizananga , lukalanga mu luvuvamu , ye Nzambi ya luvuvamu ye yazola wuna kala yeno
47013012	Luvanasananga mbote bu lubumbasananga mu kimpangi . Nkangu wawonsono kwaku beti kuluvana mbote .
47013013	
47013014	Bika nlemvo wa Mfumu Yesu Klisto , zola kwa Nzambi ye kintwadi kia Mpeve ya Nlongo
48001001	Mono Pawulu yabokulwa mu kala ntumwaPawulu zolele ta vo tuku kia kisalu kiandi i , kiabokulwa kwa bantu ko evo mu muntu ko . Kansi mono yabokulwa mu Yesu Klisto ye kwa Nzambi , i Se wafulukisa Yesu mu bafwa .
48001002	Zimpangi zazonsono mu Klisto bena yami kwaku babundanePawulu weti kukimona ntwadi ye bankwa Klisto bena mu mambu ma Yesu kaka . yami mu fidisa nkanda wawu kwa mabundu ma zunga kia Ngalatiya
48001003	Bika Nzambi , Se dieto ye Mfumu eto Yesu bakulusila nlemvo ye bakuluvana luvuvamu .
48001004	Yesu Klisto yandi kibeni wakiyekula mu kutuvulusa mu masumu meto , mpasi vo kakututanina mu nza yambi mu tweti zinga mu ntangu yayi , bonso bwena luzolo lwa Nzambi , Se dieto .
48001005	Nkembo kwa Nzambi mu ntangu zazonsono ! Ame .
48001006	Mono ngieti yitukwa mu mona vo beno mu nswalu lusisidi Nzambi wakulubokila mu nlemvo wa Klisto
48001007	Mu kedika , kakwenandi Nsamu Wambote wankaka ko , kansi vo ntele dio mu diambu dia kwena bantu beti kuluvwadingisa ye bazolele soba Nsamu Wambote wa Klisto .
48001008	Kansi vo muntu wizi kulusamunina Nsamu Wambote waswasana ye wowo wutwakulusamunina , kana vo beto kibeni evo mbasi ya zulu bika kasingwa
48001009	Mono yateka dio kulutela ye bwabu ngieti vutukila : vo muntu weti kulusamunina Nsamu Wambote waswasana ye wowo wulwatambula , bika kasingwa .
48001010	Diodio kadieti songa ko vo mono yisosanga mu zolakana kwa bantu , kansi mono nzolele vo Nzambi kakunzola . Mono kisosanga mu yangidika bantu ko , kadi vo yakinu sosa yangidika bantu , buna kiena kisadi kia Klisto ko .
48001011	Lu zimpangi , mono ngieti dio kulutela vo Nsamu Wambote wuyikulusamuninanga kawatuka kwa muntu ko .
48001012	Mono kiatambula wo ye kialongwa wo kwa muntu ko . Kansi i Yesu yandi kibeni wansonga wo .
48001013	Nzeyi vo beno lwawa bonso bwakala nkadulu ami bu yakala mu lukwikulu lwa Bayudayo . Mono yazoma Dibundu dia Nzambi mu kinkani kiakionsono ye yakana dio mwangisa .
48001014	Mono yatoma luta beni bayami Bayudayo ba nkubu yimosi mu lukwikulu lweto . Ye mono yakubalutila mu vema mu kikulu kia zinkaka zeto .
48001015	Kansi Nzambi wansola mu nlemvo andi tekila yabutuka ye wambokila mu kunsadila .
48001016	Ye yandi bu kazenga mu kunsonga Mwan'andi mpasi vo mu Mwana wowo , mono yasamuna Nsamu Wambote kwa balembolo Bayudayo , kiayenda lomba ndwengoso kwa muntu ko
48001017	Ye kiayenda ku mbanz'a Yelusalemi ko mu monana ye bawu bakuntekidila mu kala zintumwa . Kansi mono yatumbu kwenda ku zunga kia Alabia ye mboki yavutuka ku mbanz'a Damasko .
48001018	Mboki mvu ntatu bu miamana luta mono yayenda ku mbanz'a Yelusalemi mu mokana ye Petelo . Mono yakala yandi mingu zole .
48001019	Ye kiamona ntumwa yankaka ko vo ka Yakobi ko , mpangi ya Mfumu
48001020	Mayikulusonekene mena makedika . Nzambi zeyi vo kieti vuna ko .
48001021	Mboki mono yayenda mu zunga bia Siliya ye Kilikia .
48001022	Mu ntangu yoyo yayonsono , mono kiakala wazayakana kwa mabundu ma Klisto mena mu zunga kia Yuda ko .
48001023	Bawu bazaya kaka makamba bantu vo : “ Ndiewu wakala kutuzomanga bwabu weti longa minu kiokio kikakala zola fwasanga . ”
48001024	Ye bawu bazitisa Nzambi mu diambu diami .
48002001	Mimvu kumi ye miya
48002002	Mono yayenda kuna mu diambu dia Nzambi wakunzayisa bo . Mu kingenga twakutakana ye bakuluntu , ye yakubabangudila Nsamu Wambote wuyilonganga kwa balembolo Bayudayo mpasi vo salu kiami kiatekila ye kiabwabu kialembwa kala kiampamba .
48002003	Kansi Tito , mwisi Ngelese , wazieta yami kakwikwa nkutu mu zenguswa ko ,
48002004	mpeleko bankaka bazola bo . Bawu bavunikisa mu kala minkwikizi
48002005	Kansi beto ka twatambudila mu kubatumamana kana fintangu fimosi ko , mpasi vo kedika kia Nsamu Wambote kiasiama mu beno .
48002006	Bawu bamonwa vo i bakuluntu mu dibundu bakala kuna , kansi bubateka kala ka i diambu diami ko kadi Nzambi katalanga zidi ko
48002007	Nkutu eti bawu bamona vo Nzambi wampana mu samuna Nsamu Wambote kwa balembolo Bayudayo , bonso kaka bukavana mbebe kwa Petelo mu samuna Nsamu Wambote kwa Bayudayo .
48002008	Kadi mu lulendo lwandi , Nzambi wakuntula ntumwa ya balembolo Bayudayo bonso kaka bukatula Petelo ntumwa ya Bayudayo .
48002009	Yakobi , Petelo ye Yowani
48002010	Diambu dimosi kaka batulomba i mu bambukila moyo bamputu bena mu dibundu dia mbanz'a Yelusalemi . Diambu diodio yakadila dio ngolo mu vanga
48002011	Kansi Petelo bu kayiza ku mbanz' Antiokia
48002012	Kadi tekila bantu bafidisa Yakobi balwaka , Petelo wakala dianga vakimosi ye zimpangi balembolo Bayudayo . Kansi bantu bobo bu balwaka , yandi wavambana ye balembolo Bayudayo , walembwa mu dia yawu mu diambu dia yandi wamona wonga mu bawu basiamisanga nzengolo .
48002013	Zimpangi zankaka , i Bayudayo , babantika vanga bumosi mpe mu wonga bonso Petelo . Ye Banaba yandi kibeni mpe nkutu watwadukuswa mu mavanga momo ma disu ku nsi a lukaya .
48002014	Bu yamona vo bawu ka badiata bwambote ko ye ka bonso bufwanane ye kedika kia Nsamu Wambote ko
48002015	Beto kibeni twena Bayudayo bambutukila ye ka bankwa masumu ko bavwilu mu zinsi zankaka .
48002016	Kansi butuzeyi vo muntu wununguswanga kaka vantadisi a Nzambi mu minu kiandi mu Klisto Yesu ye ka mu diambu dia bu kavanganga mambu matumanga minsiku mia Mose ko , buna beto mpe twakwikila mu Klisto Yesu mpasi vo twanunguswa mu diambu dia minu kieto mu Klisto ye ka mu diambu dia bu tuvanganga matumanga minsiku miomio ko . Kansi kakwena muntu ko wanunguswa vantadisi a Nzambi
48002017	Kansi vo beto bu tusosanga mu nunguswa mu Klisto , tumonwanga kweto mpe vo twena bankwa masumu
48002018	Vo mono mbadikidi tunga diaka nsadulu ya minsiku yiyafwasa , buna mono kibeni ngieti kukivanga muntu wukolamananga minsiku .
48002019	Kadi mu mambu matadidi minsiku , mono yafwa mu mfwilu yatukuswa kwa minsiku miawu kibeni , mpasi vo yakala moyo mu diambu dia Nzambi . Mono yavondwa va kulunsi ye Klisto .
48002020	Buna bwabu mono kiena moyo diaka ko kansi Klisto wena moyo mu mono . Zingu kingiena bwabu mu nitu yayi , ngieti kiazingila mu minu mu Mwan'a Nzambi . Yandi wanzola ye wavana moyo andi mu diambu diami .
48002021	Kizolele tala nlemvo wa Nzambi mu mpamba ko . Kansi vo muntu wununguswanga vantadisi a Nzambi mu minsiku , buna Klisto wafwa mu mpamba !
48003001	O beno lu bisi Ngalatiya lukondolo mpisulu ! Nani waluvukumuni ? Beno lwatoma songwa bonso bwafwila Yesu Klisto va kulunsi !
48003002	Nzolele vo lwampana mvutu mu kiuvu kiaki : nga beno lwatambula Mpeve ya Nzambi mu diambu dia bu lwalungisa minsiku evo mu diambu dia bu lwawa ye bu lwakwikila Nsamu Wambote ?
48003003	Bwe lukondolo mpisulu beno ! Beno lwabantikila mu Mpeve ya Nzambi bwabu luzolele sukisina mu lulendo lwa beno kibeni e ?
48003004	Mamonsono ma lwamona , nga mampamba kwandi e ? Mono kikwikidi ko vo mawu makala mampamba !
48003005	Nzambi bu kakuluvananga Mpev'andi ye bu kavanganga bimangu mu beno , nga yandi wuvanganga bo mu diambu dia beno lulungisanga minsiku evo bu luwanga ye kwikilanga Nsamu Wambote e ?
48003006	I bobo bwakala mu Abalahami
48003007	Lufweti dio zaya vo bobo bena ye minu i ntekololo ya Abalahami .
48003008	Masonukwa ma Nzambi makitela vo Nzambi wuna nungisa bawu balembolo Bayudayo vantadisi andi mu diambu dia minu kiawu . I diawu mawu makisamunina nsamu wawu wambote kwa Abalahami vo : “ Mu ngeye , Nzambi wuma sakumuna makanda mamonsono mu nza
48003009	Abalahami wakwikila ye wasakumunwa , buna babonsono bakwikilanga bawu basakumunwanga bonso yandi .
48003010	Bawu basanga vuvu kiawu mu tumamana minsiku bena basingwa . Kadi Masonukwa ma Nzambi makambanga vo : “ Bika wonso wulembwa tatamananga tumamana mamonsono masonukwa mu nkand'a minsiku kasingwa . ”
48003011	Ye nkutweti diena kwandi diatoma zayakana vo : kakwena muntu wuna nunguswa vantadisi a Nzambi mu minsiku ko , kadi Masonukwa ma Nzambi makambanga vo : “ Wonso wena walunungu mu minu vantadisi a Nzambi wuna kala moyo . ”
48003012	Minsiku ka miena nsatu a minu ko kansi mu diambu dia minsiku buna : “ Wonso wulungisanga ntumunu zazonsono za minsiku wuna kala moyo mu zawu
48003013	Kansi Klisto bu kakituka nsingulu mu diambu dieto , yandi watutanina mu nsingulu minsiku yikakutunatinanga . Kadi Masonukwa ma Nzambi makambanga vo : “ Bika Wonso ledokolo mu nti kasingwa . ”
48003014	Mamonsono momo mavangama mpasi vo lusakumunu lwasila Nzambi kwa Abalahami lwavewa mu Yesu Klisto kwa bawu balembolo Bayudayo , ye mpasi vo mu minu beto twatambula Mpeve yasila Nzambi .
48003015	Lu zimpangi , nzolele baka kifwani mu luzingu lwa beto bantu : muntu bu kasidi luwawanu lwatoma sungama , kakwena muntu wuna lo katula ko evo kudikila diambu va lwawu ko .
48003016	Inga , Nzambi wavana zinsilulu kwa Abalahami ye kwa ntekuluk'andi Masonukwa ma Nzambi ka mavovila bantu babingi ko kansi mawu makamba : “ Ye kwa ntekuluk'aku ” i mpila mosi muntu wumosi kaka , yandi i Klisto .
48003017	Tala , ebu nzolele ta : Nzambi wasila luwawanu lwatoma sungama kwa Abalahami , luwawanu lolo lwasila Nzambi kalulendi katulwa kwa minsiku miayiza landila mimvu nkama ya ye makumatatu ko .
48003018	Kadi vo nkayilu Nzambi wukavananga wutukanga mu minsiku , buna wawu kawulendi tuka diaka mu luwawanu lwasila Nzambi ko . Kansi i mu nsilulu yoyo Nzambi kasongila nlemvo kwa Abalahami .
48003019	Buna bila nki Nzambi kavanina minsiku e ? Minsiku miavewa mu diambu dia songa mavanga malembolo fwanana ye luzolo lwa Nzambi . Miawu nga mifweti tatamana kala kaka nate ye ntekuluka ya Abalahami wizidi , i mu yandi nsilulu yasilwa . Minsiku miomio miakutuzayikuswa kwa zimbasi ye miakutulwakusulwa kwa muntu
48003020	Kansi mfunu a muntu wusalanga mu tula ngwawani kayenandi ko budiena vo muntu wumosi kwandi wena mu nsamu , ye i Nzambi yandi mosi kaka wusadilanga nsamu
48003021	Buna nga diodio dizolele songa vo minsiku mikakidilanga nsilulu za Nzambi e ? Nkatu , nadede ! Kadi vo minsiku miomio miavewa milenda vana moyo kwa bantu , buna nga muntu lenda kwandi nunguswa vantadisi a Nzambi bu katumamananga minsiku .
48003022	Kansi Masonukwa ma Nzambi meti toma kamba vo : babonsono bena bakangama ku nsi a lulendo lwa masumu , mpasi vo nkayilu wowo Nzambi wukasila , wavewa kwa bawu bakwikilanga mu diambu dia minu kiawu mu Yesu Klisto .
48003023	Tekila ntangu yoyo ya minu yiza , minsiku miatukeba bonso zinkole nate ye minu kiokio bu kiazayikuswa .
48003024	I diawu minsiku miatukeba , miatutwadisa nate ye Klisto kayiza , mpasi vo beto twanunguswa vantadisi a Nzambi mu minu .
48003025	Bwabu ntangu yoyo ya minu bu yamana kwiza , beto katutwaduswanga diaka nkutu kwa minsiku ko .
48003026	Kadi beno babonsono lwena bana ba Nzambi mu diambu dia minu kilwena mu Yesu Klisto .
48003027	Beno babonsono lwabotukulwa mu bunduswa ye Klisto , ye bwabu beno lwavwata luzingu lwa Klisto yandi kibeni .
48003028	I diawu , kavena diaka diswasani ko vakati kwa Bayudayo ye balembolo Bayudayo , kwa minanga ye bantu bena kimpwanza , kwa babakala ye bakento , beno babonsono lwena wumosi mu mbundani ye Yesu Klisto .
48003029	Vo beno lwena bantu ba Klisto , buna beno i nkun' Abalahami ye beno luna tambula biobio Nzambi bikasila
48004001	Tala bu nzolele ta : mwana wuna vinganana difwa dia s'andi bu kakidi mwana fioti , yandi wukalanga kaka nadede bonso nnanga , mpeleko i yandi nkatikila wena nfumu a bima biabionsono .
48004002	Yandi bu kakidi mwana fioti , wukalanga ku nsi a ntadulu ya bantu ye bawu bakebanga mvwilu andi nate ye ntangu yina yazenga se diandi
48004003	Beto mpe bu twakala bonso bana bafioti , twakala minanga mia tulendo twa nza
48004004	Kansi ntangu yazengwa bu yafwana , Nzambi wafidisa Mwan'andi , wabutwa kwa nkento ye wazinga ku nsi a minsiku mia Bayudayo ,
48004005	mpasi vo yandi kakuula bawu bakala ku nsi a kinanga kia minsiku , ye mu nzila yoyo beto tulenda kituka bana ba Nzambi .
48004006	Mu songa vo beno lu bana bandi , Nzambi wafidisa Mpeve ya Mwan'andi mu ntima mieto . Mpeve yoyo yibokanga : “ Tat'ami
48004007	I diawu kwena diaka nnanga ko , kansi mwana . Ye mu diambu dia ngeye wena mwan'andi , buna Nzambi wuna kuvana biobio bikakubikila bana bandi .
48004008	Mu ntangu yiviokele , beno ka lwazaya Nzambi ko , ye lwakala minanga mia zimpangulu zilembolo nkatikila zinzambi
48004009	Kansi bwabu beno buluzeyi Nzambi , evo , twatela vo , bwabu Nzambi bukakuluzeyi , bwe bulenda kadila vo beno lwavutuka diaka kwa tulendo twa zimpeve zilembolo ngolo ye zabumputu
48004010	Beno lumonanga bilumbu biankaka , zingonda zankaka , zinsungi zankaka , ye mimvu miakaka bonso biabinene mu nsambudulu zeno
48004011	Mono ngieti kulumwena wonga , kadi nanga salu kiakio kiyasedi mu beno kilenda kala kiampamba ?
48004012	Lu zimpangi , mono ngieti kululomba , lukala bonso mono . Kadi mono yakitukidi bonso beno . Beno ka lwampengi diambu diambi ko .
48004013	Beno lweti bambuka moyo vo mono yakulusamunina Nsamu Wambote nkumbu yantete i mu diambu dia bu yakala yela .
48004014	Mpeleko yela koko kwa nitu ami kwakala ngudi a ntontolo mu beno kansi beno kalwakunyina ko ye ka lwakumvweza ko ; nkutweti beno lwakuntambula bonso mbasi ya Nzambi , evo nkutu bonso Yesu Klisto .
48004015	Kiese kiakele yeno kwe kiayele ? Kadi mono ndenda dio kulutela kimbangi : vo diakutu lendakana , nga beno lwakatula meso meno mu kumpana mo !
48004016	Bwe , nga buyakulutelele kedika , mono yayikidi ntantu eno ?
48004017	Bantu baba , minlongi mialuvunu , bakalanga mayindu beni mu beno . Kansi makani mawu ka mena mambote ko . Baba bazolele kaka kuluvambula ye mono , mpasi vo beno lwakala mayindu mpe mu bawu .
48004018	Mbote kwandi mu kalanga ntangu zazonsono mayindu beni mu mambu mambote kansi ka bu ngiena kaka yeno ko .
48004019	Lubana bami ! Mono ngieti kulumwena mpasi zangolo bonso zina zimonanga nkento wena ye nsongo mia mbutulu nate ye nkadulu yayonsono ya Klisto yimeni lunga mu beno .
48004020	Bwabu mono ngiena nsatu beni mu kala yeno mpasi vo ndenda vova kwa beno bonso bufwanakane nadede , kadi kizeyi dimfweti vanga mu beno ko !
48004021	Luntaleti , beno luzolanga mu kala ku nsi a minsiku : bwe , beno kaluwanga mambu makambanga minsiku ko e ?
48004022	Miawu mikambanga vo Abalahami wabuta bana bole bababakala . Wumosi mu sadi kia nkento andi , wankaka mu nkento wa yandi kibeni .
48004023	Mwana wukabuta ye kisadi kia nkento andi , wabuta wo bonso bubutukilanga kwandi bana babonsono . Kansi wowo wukabuta ye nkento andi , wabuta wo bonso bwakadila nsilulu ya Nzambi
48004024	Mambu mama mena bonso kingana : bakento baba babole beti songa tuwawanu tole . Lumosi mu twawu i luna lwa Mongo wa Sinayi mu lwawu mwatuka bana bena minanga . Luwawanu luna lweti songwa kwa Hangali .
48004025	Mu ndinga ya kialabia , Hangali i Mongo wa Sinayi . Wawu wufwanane ye mbanz'a Yelusalemi
48004026	Kansi Yelusalemi dia mu zulu diena kimpwanza , diawu i ngudi eto .
48004027	Kadi Masonukwa ma Nzambi makambanga vo : “ Yangalala kwaku , ngeye wena sita , walembwa buta ! Boka kwaku mu kiese , ngeye walembwa mona miangala mia mbutulu ! Kadi nkento wayambulwa wuna luta kala ye bana ye ndiena wena wakwela
48004028	Lu zimpangi , beno lu bana ba nsilulu a Nzambi bonso Isaki .
48004029	Kadi bonso mwana wowo wabutuka bonso bubutukanga bana babonsono , kazoma ndiena wabutuka mu luzolo lwa Mpeve ya Nzambi mu ntangu yina ko , i bobo mpe bwena bwabu .
48004030	Kansi Masonukwa ma Nzambi bwe makambanga ? Mawu makambanga vo : “ Zoma kisadi kiokio kiankento ye mwan'andi kadi mwana wowo kalendi kabana difwa dia se ko ye mwana wa nkento wa ku longo
48004031	I diawu lu zimpangi , beto ka twena bana ba kisadi kiankento ko kansi ba nkento wena ku longo .
48005001	Klisto watukuula mpasi vo twakala kimpwanza nadede . I diawu lutatamana kala basiama mu kimpwanza kiokio ye ka luvutukandi kala ku nsi a kinanga ko .
48005002	Tala , mono Pawulu ngieti dio kulutela vo beno lukizengese buna Klisto kana kala Mfunu kwa beno ko .
48005003	Mono nzolele kamba diaka kwa konso muntu wukizengese vo yandi bindamane mu landa minsiku miamionsono .
48005004	Beno lusosanga mu nunguswa vantadisi a Nzambi bu lutumamananga minsiku , lwena bavambana ye Klisto . Ka lwena ye nlemvo wa Nzambi ko .
48005005	Nga vo i mu beto , vuvu kieto kiena vo Nzambi wuna kutunungisa vantadisi andi . I diodio tuvingilanga mu lulendo lwa Mpeve ya Nlongo yisalanga mu minu kieto .
48005006	Kadi vo beto twena mu Yesu Klisto , zengwa evo lembwa zengwa diodio kadiena mfunu ko : diena mfunu i minu kisalanga mu zola .
48005007	Beno lwakele tombuka bwa mbote ! Nani kwandi walukakididi mu tumamana kedika ?
48005008	Mabanza momo mabakulutelele ka matukidi kwa Nzambi ko , wukulubokilanga .
48005009	Fibilongo fiafiuma kwandi fia mampa fitombulanga fufu diadionsono dia mampa diasobwa
48005010	Kansi mono ngiena ye vuvu kikumpananga Mfumu mu diambu dieno , vo beno ka luna tambudila mabanza mankaka ko . Ye muntu wowo wukuluvwadingisanga , bonso kwandi bukena , yandi wuna sembwa kwa Nzambi .
48005011	Kansi lu zimpangi , mu diambu dia mono , vo diena diakedika vo mono yakinu samuna mu malongi mami mfunu wena mu zengwa , buna bila nki bantu batatamananga mu kunzom'e ? Vo i bobo bwena , buna malongi mami mu diambu dia Klisto wakomwa va kulunsi kamatesanga diaka sakuba kwa muntu ko .
48005012	Mono nzolele vo bantu bobo bakuluvwadingisanga , basa ngolo nate ye kukikitula bisita bu bavokulwanga
48005013	Mu makulutadidi , lu zimpangi zami , beno lwabokulwa mu kala kimpwanza , kansi ka luyambulandi kimpwanza kiokio kiakituka mpengomokono kwa beno mu vana fulu kwa nsatu zeno za kimuntu ko . Kansi bika beno lwasalasananga mu zola .
48005014	Kadi minsiku miamionsono miena kwandi mu ntumunu yayi : “ Zola mpwayaku bonso ngeye kibeni
48005015	Kansi vo beno luna kala bonso bibulu bia mfinda bilwekasananga ye bikwamasananga , buna lukeba , vo kabwa ko beno luna kukifwasa beno ye beno .
48005016	Buna bwabu , ebu ngieti ta : luyambula Mpeve ya Nlongo yakulutwadisa ye beno ka luna tumamana nsatu zeno za kimuntu ko .
48005017	Kadi kimuntu kieto kiena ye nsatu zampil'ankaka ye zozo za Mpeve , ye Mpeve wena ye nsatu zampil'ankaka ye zozo za kimuntu kieto : biawu bikalasananga kitantu nadede , ye mu bonso bobo beno ka lulendi vanga mambu monso maluzolele ko
48005018	Vo Mpeve yikulutwadisanga , buna beno ka lwena ku nsi a minsiku ko .
48005019	Tutomene zaya bonso bumonikinanga mavanga ma kimuntu kieto : mu mayanga , nsumukunu , ye mu bi ;
48005020	mu nsambudulu za biteki , ye mpandu , mu kitantu vakati kwa bantu , mu minzonza ye mu kimpala , bantu bu beti yalwa kwa nganzi ye bu banwanasananga . Bantu bu bakabananga ye bu bakalanga mu makabu menasana kitantu ;
48005021	mu zinzinunu zambi , mu kinduvu , mu nsadulu yasaka tezo ya biyangidikanga ye mankaka mafwanane ye mama . Mono ngieti kululwengisa bonso bu yateka bo vanga : babonsono basadilanga mambu mama ka bana baka fulu mu Kimfumu kia Nzambi ko .
48005022	Kansi mimbutu mivananga Mpeve i : zola , kiese , luvuvamu , mvibudulu , zodila mambote kwa wankaka , mbote , kinkwikizi ,
48005023	nlembami ye kukiyala . Minsiku ka miena kitantu ye mambu mama ko !
48005024	Bawu bavwilu kwa Klisto Yesu bamana koma kimuntu vakimosi ye nzinunu zawu zazonsono .
48005025	Vo bwabu beto twena moyo mu Mpeve , buna bika Mpeve katutwadisa mu nkadulu eto .
48005026	Beto ka tufweni kukitumpidika mu bima biampamba ko , ka tufwemasanandi evo zinasana moyo ko .
48006001	Lu zimpangi , vo muntu bakamane mu diambu diambi , beno lwena ye Mpeve ya Nzambi lunsungika mu nzila yambote , lumvangila bo mu nlembami . Ye ngeye kibeni toma kukikenga mpasi vo walembwa tontwa .
48006002	Lusalasana mu mambu meno kadi mu nzila yoyo beno luna tumamana
48006003	Kadi vo muntu weti kukibanzila vo yandi wena wawunene kansi kena bo ko buna yandi wukukivunanga .
48006004	Bika muntu muntu kafiogunina nkadulu ya yandi kibeni vo yandi lenda yo mwena kiese buna kamwena bo mu yandi kibeni kansi ka bukafwanikisanga yo ye yabankaka ko .
48006005	Kadi konso muntu wuna nata zitu kia yandi kibeni .
48006006	Muntu wulongwanga Masonukwa ma Nzambi bika kakabula bima biandi biambote bikavwidi ye yandi wukunlonganga .
48006007	Ka luvunukandi ko : Nzambi ka bakunsakanananga ko . Kionso kima muntu kikakunini i kina kana yonzika mpe .
48006008	Vo muntu wukunanga bina biyangidikanga mabanza mambi ma kimuntu , buna mu mawu yandi wuna yonzika mfwilu a kimpeve ye lufwa ; kansi vo yandi wukunanga biobio biyangidikanga Mpeve ya Nlongo buna mu yawu yandi wuna yonzika moyo wulembwa sukanga .
48006009	Ka tubebandi mu vanga mambote ko , kadi vo ka tuna beba ko , beto tuna yonzika ntangu bu yina fwana .
48006010	I diawu bu tubakidi dio mpwasika , tuvangeno mambote kwa bantu babonsono , ye sungula ko kwa zimpangi zeto zitwena minu kimosi .
48006011	Bwabu mono yikulusonekene mu koko kwa mono kibeni , bonso bu lweti bo mwena mu sono biabi biabinene !
48006012	Bantu bobo batontanga kulukwika mu zengwa
48006013	Kadi bawu kibeni bazengwanga ka batumamananga minsiku miamionsono ko , kansi bawu bazolele kaka vo beno lwazengwa mpasi vo bakukiyana bu balendele mu kulukwika dimbu kiokio mu nitu zeno .
48006014	Mu makuntadidi , mono nzolele kaka kukiyana mu diambu dia kulunsi dia Mfumu eto Yesu Klisto , kadi mu kulunsi dia Klisto , mamonsono ma nza yayi mena mafwa kwa mono ye mono mpe yimonikanga wafwa kwa mawu .
48006015	Kadi zengwa evo lembwa zengwa ka yi diambu dilutidi mfunu ko kansi diambu dilutidi mfunu i mu kala mpangulu yampa , muntu wasoba ye wadiswaswani .
48006016	Kwa babonsono balandanga nsiku wawu mu luzingu lwawu , bika luvuvamu ye nkenda biakala va bawu ye kwa nkangu wawonsono wa Nzambi .
48006017	Mu manisa , muntu kakunkwamisandi diaka ko , kadi bifu bia zimputa biena yami mu nitu bisonganga vo mono ngiena nnanga wa Yesu
48006018	Lu zimpangi zami , bika nlemvo wa Mfumu eto Yesu Klisto wakala ye beno babonsono , Ame !
49001001	Mono Pawulu ngiena ntumwa ya Yesu Klisto mu luzolo lwa Nzambi , kwa bantu ba nkangu wa Nzambi bena mu mbanz'a Efeso
49001002	Bika Nzambi Se dieto ye Mfumu Yesu Klisto bakulusila nlemvo ye kuluvana luvuvamu .
49001003	Bikeno twatonda Nzambi ye Se dia Mfumu eto Yesu Klisto ! Kadi mu kintwadi kieto ye Klisto , yandi wakutusakumuna bu katuvana tusakumunu twatonsono twa kimpeve twena mu zulu .
49001004	Tekila nza yavangwa , Nzambi wakutusola mu Klisto mpasi vo twakala banlongo ye bakondwa bila vantadisi andi . Kadi mu zola kwandi ,
49001005	Nzambi Mu mbangudulu evo nsekodolo zankaka bu basoba fulu kia dimbu biamvundulu buna mwena : vantadisi andi , ye mu zinga mu zola kwandi . Nzambi . . . wakizengila mu kutusa bana bandi mu Yesu Klisto , bonso bwakala lukanu lwambote lwa zola kwandi .
49001006	Buna bikeno twasika Nzambi mu nkembo andi wanlemvo wukakutumwesa mu Mwan'andi wukatoma zolanga .
49001007	Mu Klisto beto twakulwa mu menga mandi , twalemvukulwa mu masumu bonso bwena kimvwama kia nlemvo a Nzambi
49001008	wukakutudukudila kondwa tezo mu ndwenga ye diela diadionsono .
49001009	Yandi watuzayikisa lukanu lwandi lwansweki lukakizengila mu luzolo lwandi mu lungisa mu Klisto .
49001010	Lukanu Nzambi lukana lungisa ntangu bu yifweni , i mu kutikisa vakimosi biabionsono biena mu zulu ye va ntoto ku nsi a Mfumu yimosi , i Klisto .
49001011	Mu Klisto , beto mpe twatambula mpulusu . Kadi Nzambi wakikutusodila bonso bwena lukanu lwandi . Ye biabionsono bivangamanga bonso bwena lukanu ye luzolo lwa Nzambi .
49001012	Buna bikeno twakembila nzitusu a Nzambi beto twena bantete mu sa vuvu mu Klisto !
49001013	Mu Klisto , beno mpe bu lwawa nsamu wakedika , i Nsamu Wambote wakulunatina mpulusu , beno lwakwikila mu Klisto . Ye Nzambi wakulutula dimbu kiandi bu kakuluvana Mpeve ya Nlongo yoyo yikasila nsilulu .
49001014	Mpeve ya Nlongo i yawu yikebanga bina bituna tambula , Nzambi bikasila kwa nkangu andi , ye yawu yitoma kutusikidikisanga vo Nzambi wuna vana kimpwanza kialunga kwa bawu ba kavwidi . Bikeno twakembila nzitusu andi !
49001015	I diawu , bu yawilu nsangu za minu kiena yeno mu Mfumu Yesu ye zola kwena yeno kwa babonsono bavwilu kwa Nzambi
49001016	mono kialembolo mu vutula matondo kwa Nzambi mu diambu dieno ko . Mono yikulubambukilanga moyo mu tusambulu twami
49001017	ye mono yilombanga kwa Nzambi ya Mfumu eto Yesu Klisto , i Se dia nkembo , mu kuluvana Mpeve yina kulukitula bankwa ndwenga ye kuluzayikisa Nzambi , mpasi vo lwakunzaya .
49001018	Mono yilombanga vo ntima mieno miakienzulwa , mpasi vo lwazaya bonso bwenina vuvu Nzambi kikakulubokidila , ye bwenina kimvwama kiankembo a bima bikakubikila kwa bawu bakavwidi ,
49001019	ye bonso bwenina bunene bwa lulendo lwandi lusalanga mu minkwikizi . Lulendo lolo i luna kwandi Nzambi kasadila
49001020	mu fulukisa Klisto mu bafwa ye mu kumvwandisa va lubakala lwandi mu zulu .
49001021	Vana Klisto watulwa va zulu a tuyalu twatonsono , bikuluntu , tulendo , bimfumu ye yonso-yonso nkumbu yilenda bikwa mu ntangu yayi ye yina kwiza .
49001022	Nzambi watula biabionsono ku nsi a tambi bia Klisto ye wamvana kwa dibundu mu kala Mfumu yilutidi zangama mu biabionsono .
49001023	Dibundu i nitu ya Klisto , yandi wulungisanga dio ye wulungisanga biabionsono mwamonsono
49002001	Mu ntangu yilutidi , beno lwatekele kala bafwa mu kimpeve mu diambu dia nkolomono ye masumu meno .
49002002	Beno lwadiatila bonso bwena fu bia nza yayi ; lwatumama kwa mfumu ya tulendo twena vakati kwa zulu ye ntoto , i mfumu yoyo wusalanga bwabu mu bawu bakolamanga kwa Nzambi .
49002003	Beto babonsono twakala mpe bonso bawu , twazinga bonso bwena nsatu za kimuntu kieto , twavanga mazola nitu zeto ye mpeve eto , ye mu diambu dia nkadulu eto ya kimuntu , beto twakala bantu bafweti funduswa kwa nganzi za Nzambi bonso kaka bantu babonso .
49002004	Kansi nkenda za Nzambi zena zazingi beni , ye mu diambu dia zola kwandi kukakutuzodila kwena kwakwingi ,
49002005	buna beto bu twakala bafwa mu kimpeve mu diambu dia nkolomono zeto , yandi watutwala ku moyo mu Klisto . I mu nlemvo wa Nzambi beno lwavulusulwa .
49002006	Mu kintwadi ye Klisto Yesu , Nzambi watufulukisa ye yandi mu kutuyadisa ye yandi mu zulu .
49002007	Wavanga bo , mpasi vo kasonga mu ntangu zazonsono zeti kwiza bonso bwena bunene bwa mlemvo andi mu zola kukatusonga mu Klisto Yesu .
49002008	Kadi i mu nlemvo wa Nzambi beno lwavulusulwa mu minu . Ye mpulusu yoyo kayitukidi mu beno kibeni ko kansi i nkayilu wa Nzambi .
49002009	Yawu ka i ndandu ya mavanga meno ko , mpasi vo muntu kalembwa kukiyana .
49002010	Kadi Nzambi watuvanga bonso butwena bwabu , ye mu Klisto Yesu yandi watuvanga mpasi vo twalungisa mavanga mambote ma kakikubikila mu diambu dieto .
49002011	Beno lulembolo Bayudayo bambutukila lubikwanga vo bakondwa zengwa kwa Bayudayo bakukibikanga vo bazengwa mu diambu dia dimbu kibatulwanga kwa bantu mu nitu zawu , lubambuka moyo bonso bu lwakala mu ntama .
49002012	Mu ntangu yina beno lwakondwa Klisto . Beno ka lwakala mu nkangu wasola Nzambi ko , lwakala zinzenza . Beno lwakala ku mbazi a tuwawanu toto twena va lufulu lwa zinsilulu za Nzambi kwa nkangu andi , ye lwazinga mu nza yayi kondwa vuvu ye kondwa Nzambi .
49002013	Kansi bwabu , mu kintwadi ye Klisto Yesu , beno lwateka kala , ntatuki , lwafinungusu mu menga ma Klisto .
49002014	Kadi Klisto i luvuvamu lweto , yandi bu kasa vo kanda dia Bayudayo ye dia balembolo Bayudayo makituka kanda dimosi ye yandi wabwisa kibaka kiakubavambisa , i kitantu .
49002015	Kadi yandi mu nitu andi , wakatula minsiku mia Bayudayo ye ntumunu a miawu ye nsikudukusu zawu , mpasi vo mu makanda momo mamole yandi kavanga kanda dimosi diampa dia bantu mu kintwadi ye yandi , i mu nzila yoyo yandi katudila luvuvamu .
49002016	Ye mu mfwilu andi va kulunsi , Klisto wakatula kitantu . Mu kulunsi diodio , yandi wabunda makanda momo mamole mu nitu yimosi ye wabawawasa ye Nzambi .
49002017	I bobo Klisto wayiza samuna Nsamu Wambote wa luvuvamu kwa beno lulembolo-Bayudayo , lwakala ntatuki beni ye Nzambi , ye kwa Bayudayo bakala lukufi ye yandi
49002018	I mu Klisto beto babonsono , mu Mpeve yina yimosi , tulenda kwiza vena Se .
49002019	Buna bwabu , beno lulembolo-Bayudayo , ka lwena diaka zinzenza evo minzieti ko , kansi beno lwena bisi nsi ye nkangu wa Nzambi ye luvwilu mu bantu ba nzo a Nzambi .
49002020	Beno lwatungwa va lufulu lwatulwa kwa zintumwa ye mimbikudi
49002021	Mu yandi ntungulu yayonsono
49002022	Mu kintwadi ye yandi , beno mpe lwatungwa vakimosi ye bobo babonsono bankaka mu kala nzo yivwandanga Nzambi mu Mpeve .
49003001	I mu diambu diodio , mono Pawulu , ngiena nkole ya Klisto Yesu mu diambu dia beno lulembolo-Bayudayo .
49003002	Kadi nsidi vuvu vo beno lwawa nsangu mu salu kiampana Nzambi mu nlemvo andi , mu lungisa kwa beno .
49003003	Nzambi wanzayikisa lukanu lwandi lwansweki mu mpisulu yiyatambula , ( bonso bu ntekele kulusonikina mu mambu mafiuma ,
49003004	ye bu lweti mo tanga , beno lulenda bakusa nzayilu zena yami mu mansweki momo matadidi Klisto . )
49003005	Mu ntangu zavioka , mansweki momo ka makambwa kwa bantu ko , kansi bwabu Nzambi mu Mpeve andi wazayikisa mo kwa zintumwa zandi zanlongo ye kwa mimbikudi .
49003006	Mansweki momo i mama : balembolo Bayudayo bena ntwadi ye Bayudayo mu bima bina Nzambi bika kubakubikila . Bawu i biela mu nitu yimosi ye bawu bena ntwadi yawu mu nsilulu zasila Nzambi mu Klisto Yesu mu nzila ya Nsamu Wambote .
49003007	Mono yayika kisadi kia Nsamu Wambote wowo bonso bwena nkayilu wa nlemvo wakumpana Nzambi , yavewa wo bonso bwena ngolo za lulendo lwandi .
49003008	I kwa mono ndutidi bantu babonsono ba nkangu wa Nzambi mu ke , Nzambi kavana nlemvo wowo mu samuna kwa balembolo Bayudayo Nsamu Wambote wakimvwama kiampinda kia Klisto ,
49003009	ye mu songa kwa bantu bwe lukanu lolo lwansweki luna sadila . Lwawu lwakala lwaswekwa mu Nzambi wena mvangi a biabionsono tuka mu ntangu yavioka .
49003010	Mpasi vo tuka bwabu , mu nzila ya Dibundu , ndwenga za Nzambi zazonsono zazayikuswa kwa bilendo ye zimfumu za mu zulu
49003011	Nzambi wavanga bo bonso bwena lukanu lwandi lukalungisa mu Klisto Yesu , Mfumu eto .
49003012	Mu kintwadi ye Klisto , ye mu minu kitwena mu yandi , beto twena kimpwanza mu kwenda vantadisi a Nzambi mu vuvu kiakionsono .
49003013	I mu diambu diodio , mono ngieti kululomba mu lembwa kuluka kibakala mu diambu dia mpasi zingieti mona mu beno , kadi zawu i nkembo eno . kwa Klisto
49003014	I diawu mono mfukamane vantadisi a Se ,
49003015	kwa yandi makanda mamonsono mena mu zulu ye va ntoto matambulanga nkatikila nkumbu zawu .
49003016	Mono yikunlombanga bonso bwenina kimvwama kia nkembo andi mpasi kakuluvana lulendo mu Mpeve andi kinu lwakala basiama mu kati kwa ngudi a kimuntu kieno ,
49003017	ye kinu vo Klisto kavwanda mu mintima mieno mu minu mpasi lwamena mianzi ye kala nakekete mu zola ,
49003018	mpasi vo beno , vakimosi ye nkangu wa Nzambi wawonsono lwalenda mu bakula bonso bwenina saadila ye la , bonso bwenina ntela ye mpinda bia zola kwa Klisto ,
49003019	buna beno luna zaya zola kwa Klisto mpeleko kwawu kulutidi nzayilu zazonsono . Ye mu nzila yoyo beno luna fuluzwa nadede mu kinzambi kiakionsono kialunga kia Nzambi .
49003020	Kwa yandi wena ye lendo mu vanga malutidi beni ye mamonsono matulombanga evo matubanzanga , mu nzil'a lulendo lusalanga mu beto ,
49003021	bika nkembo wakala kwa yandi mu Dibundu ye mu Klisto Yesu , mu mbandu zazonsono mu ntangu yikayimani ! Ame .
49004001	I diawu ngieti kululomba , mono ngiena nkole bu yisadilanga Mfumu , ludiata bufweni mu mbokolo yi lwabokudulwa ,
49004002	mu luyinunu lwalonsono , ye nlembami , ye mu luvibudulu . Muntu muntu kavibidila mpwayandi mu zola .
49004003	Luvanga mamonsono mu keba kintwadi kivananga Mpeve mu luvuvamu lolo lukulubundanga .
49004004	Nitu yimosi kaka yena ye Mpeve yimosi kaka yena , mpila mosi mpe vuvu kimosi kaka kiena kina kiakulubokidila Nzambi .
49004005	Mfumu yimosi kaka yena , minu kimosi ye mbotokolo yena mpe yimosi .
49004006	Nzambi yandi mosi kaka kena , i Se dia babonsono , yandi wena va zulu a babosono , wusalanga mu babonsono ye wena mu babonsono .
49004007	Kansi konso muntu mu beto watambula nkayilu bonso bwena tezo kiavana Klisto .
49004008	Bonso bukambanga Masonukwa ma Nzambi : “ Yandi bukatombuka muna zulu , yandi wanata zinkole ; wavana kwa bantu minkayilu
49004009	Kansi diambu diadi : “ Yandi watombuka ” nki dieti songa ? Diawu disongele vo yandi wateka kulumuka ntete kuna nsi a ntoto
49004010	Ndiena wakulumuka kuna nsi i yandi kwandi mpe watombuka vana zulu a ntandu mazulu mpasi vo kafulusa mwamonsono .
49004011	I yandi wavana minkayilu kwa bantu ; kwa bankaka mu kala zintumwa , bankaka mu kala mimbikudi , kwa bankaka diaka minsamuni mia Nsamu Wambote , kwa bankaka mu kala mimvungi ye bankaka mu kala minlongi
49004012	Yandi wavanga bo mu kubika bankwa Klisto mpasi vo balungisa salu kiawu kia kinkwikizi mu tunga nitu a Klisto ,
49004013	nate ye beto babonsono bu tumeni lwaka ku kintwadi mu minu ye ku mpisulu ya mwan'a Nzambi bonso muntu wayunduka nadede mu tezo kia ndungusulu yayonsono yalunga ya Klisto .
49004014	Buna beto ka tuna kala diaka bimbana-mbana ko bitwadukuswanga kwa mayo ye kwa yonso mpeve ya malongi malongwanga kwa bankwa luvunu , bawu batwalanga bantu ku nzimbukusu mu bungubi bwawu .
49004015	Kansi bu tukambanga kedika mu zola buna beto tuna kula mu mamonsono mu Klisto , yandi wena ntu .
49004016	I mu diambu diandi ndambu zazonsono za nitu zena zatoma yikakana , ye nitu yamvimba yena yatoma bundana mu madikulu mena mu yawu . Buna nitu yamvimba yikulanga mu tezo kiokio kiena kiafwana kwa konso ndambu ye yawu yikitunganga mu zola .
49004017	Buna tala di ngieti toma kulutela ye sikidisa mu nkumbu a Mfumu vo : ka ludiatandi diaka bonso bantu balembolo zaya Nzambi ko , balandanga mabanza mawu mampamba
49004018	ye nzayilu zawu zena mu tombe . Bawu kabena ntwadi mu moyo wuvananga Nzambi ko mu diambu dia bawu bakondolo mpisulu nadede ye mintima miawu miena miabaduswa .
49004019	Bawu kabasala ye nsoni ko ; bakukiyambula mu mambi ye bavanganga mamonsono masumuka mu ngolo beni .
49004020	Kansi ka i momo ko lwalonguka mu diambu dia Klisto !
49004021	Nsidi vuvu vo beno lwawa mambu mavovwa mu diambu diandi , ye bakululonga kedika kiena mu Yesu .
49004022	Buna lufweti katula nkadulu eno yankulu yakulunata mu ndiatulu eno yatekila , i nkadulu yabivuswa mu zinzinunu zaluvunu za yawu kibeni .
49004023	Mintima mieno ye diela dieno bifweti kala biamona nadede ,
49004024	ye luvwata nkadulu yampa yavangwa bonso bwenina Nzambi yoyo yimonikanga mu moyo wakedika wena walunungu ye wanlongo .
49004025	I diawu luyambula ta luvunu ye bika muntu muntu mu beno kavova kedika kwa mpwayandi
49004026	Vo fwemene , keba mpasi vo walembwa bwa mu masumu
49004027	Kuvanandi satana fulu ko .
49004028	Ndiena wayukwa yiba , kalembwa mu yiba ye bantika sala mu ngolo mu moko mandi mpasi vo kabaka luzingu lwambote bufweni , ye baka bikafweti sadisila bena nsatu .
49004029	Ka luvayikisandi kana mpova yambi nkutu mu nwa mieno ko , kansi mpova zambote kaka zilenda tunga ye mena mamfunu , mpasi vo malukambanga matomisa bawanga mo .
49004030	Ka lumwesandi Mpeve ya Nlongo ya Nzambi kiadi ko
49004031	Luyambula nadede mabanza mamonsono mandudi , nkesi zazonsono , nganzi zazonsono ; ka boka kwa minzonza diaka ko evo mfingulu ; luyambula lubelo .
49004032	Luvangasana mbote ye lukalasana nkenda , lusilasana nlemvo bonso Nzambi kakululemvukila mu Klisto
49005001	Budiena vo beno lwena bana bobo Nzambi bakatomene zola buna lukala bonso yandi .
49005002	Ludiata mu zola , bonso Klisto kakutuzodila
49005003	Bu lwena nkangu wa Nzambi , buna ka bwena bafwana ko vo mayanga ye nsumukunu zazonsono evo kimwimi biamonika mu beno ,
49005004	ye ka lutesandi mpova zansoni , za buzengi ye zambi ko . Kansi luvutulanga matondo kwa Nzambi .
49005005	Kadi lutomazaya diadi vo ka muntu ko mu bansuza , mu minsumuki evo mu bankwa lukokoto , yoyo mpe i nsambudulu a biteki , wuna kala ntwadi mu Kimfumu kia Klisto ye kia Nzambi .
49005006	Ka luyambulandi muntu kakuluvuna mu mambu mabuzengi ko kadi i mu momo mamonsono nganzi za Nzambi zibwilanga kwa bawu bakunkolamananga .
49005007	Buna ka lukalandi ntwadi kana mu diambu dimosi ye bawu ko .
49005008	Mu ntangu yilutidi beno lwakedi mu tombe kansi bwabu bulwena ntwadi ye Mfumu , beno lwayikidi mu kia
49005009	kadi kia
49005010	Lutonta swasisa mayangidikanga Nzambi .
49005011	Ka lukalandi ntwadi ye mavanga mampamba ko mena mu tombe . Kansi lusemba mo ku kia
49005012	( Kadi i nsoni beni mu vovila mabavanganga mu nsweki . )
49005013	Momo mamonsono bu masembolo ku kia , buna mawu matoma zayakananga bonso bu menina ;
49005014	kadi biabionsono bitoma zayakananga bikitukanga kia . I diawu ditelwanga vo : “ Sikama kwaku , ngeye weti lambalala , fuluka mu bafwa , ye Klisto si kakukienzula . ”
49005015	I diawu lutoma keba mu nkadulu eno , ka ludiatandi bonso bantu bakondolo ndwenga ko kansi bonso bantu bena ye ndwenga .
49005016	Lutoma sadila ntangu yena yeno , kadi bilumbu biabi biena biambi .
49005017	I diawu ka lukalandi bankwa buzengi ko kansi lusa ngolo mu zaya Mfumu nki kazolele lwavanga .
49005018	Ka lukolwandi vinu ko , diawu ditwalanga ku mvwalangani ; kansi bika lwafuluzwa mu Mpeve .
49005019	Lusiamasana mu minkunga miasokwa , mu minkunga miamasika ye mu minkunga miakimpeve . Luyimbidila ye lusika Mfumu mu mintima mieno miamionsono
49005020	Lutondangeno kwa Nzambi ntangu zazonsono mu mamonsono , mu nkumbu a Mfumu eto Yesu Klisto .
49005021	Lulemvuka muntu muntu kwa mpwayandi mu diambu dia vumi kilwena kwa Klisto .
49005022	Lu bakento , lulemvuka kwa babakala beno , bonso bu lwenina bo kwa Mfumu .
49005023	Kadi bakala wena mfumu kwa nkento andi , bonso Klisto kena mfumu a Dibundu . Klisto yandi kibeni i Mvuluzi a Dibundu , diawu i nitu andi .
49005024	I bobo , bonso Dibundu dialemvuka kwa Klisto , bika mpe bakento balemvuka kwa babakala bawu , konso nkento kwa toko diandi .
49005025	Lu babakala , luzola bakento beno , konso bakala ye wandi nkento , bonso kaka Klisto bukazodila Dibundu ye wavana moyo andi mu kuma kia diawu .
49005026	Yandi wavanga bo mu bieka dio diakala dianlongo , landila bu kamana dio vedisa mu maza ye mu mambu
49005027	kadi yandi kibeni wazola mona vantadisi andi : Dibundu diantoko beni , dianlongo ye diakondwa kieta , diakondwa tona , mimfiende evo diambu diankaka diambi .
49005028	Mpila mosi mpe babakala bafweti zola bakento bawu bonso nitu za bawu kibeni . Wuzolanga nkento andi yandi wukukizolanga yandi kibeni .
49005029	Kadi muntu kabelanga nitu andi ko kansi yandi wuyundulanga yo ye wukebanga yo , bonso Klisto kavanganga bo kwa Dibundu ,
49005030	mu diambu dia beto twena biela bia nitu andi .
49005031	Bonso Masonukwa ma Nzambi makambanga vo : “ I diawu bakala wuna sisa se diandi ye ngudi andi , yandi wuna bundana ye nkento andi ye bawu bole bana kituka nitu yimosi . ”
49005032	Diansweki diadi diena diadinene ye diampinda kansi mono ntele bo mu diambu dia Klisto ye Dibundu .
49005033	Kansi diadi diena mpe mu diambu dieno : konso bakala kafweti zola nkento wa yandi kibeni , ye bika nkento kavumina bakala diandi .
49006001	Lu bana lutumamana mase yengudi zeno bu luvwilu kwa Mfumu
49006002	“ Vumina se diaku ye ngudi anku ” wawu i nsiku wantete wena ye nsilulu :
49006003	“ Mpasi vo mamonsono makala mambote kwa ngeye , ye zinga ntangu yanda va ntoto
49006004	Beno lu mase , ka lufwemisandi bana beno ko mu malukubavangilanga . Kansi lubakudisa mu malongi ye nsungukulu yitukanga mu Mfumu
49006005	Luminanga lutumamana zimfumu zeno za va ntoto mu wonga ye kinzakamu mu ntima walembama , bonso vo lusadilanga Klisto .
49006006	Ka luvangandi diambu bu bakulutalanga kaka ko mpasi vo , bakuluyangalala , kansi luvanga ma zolanga Nzambi mu ntim'eno wamvimba bonso minanga mia Klisto .
49006007	Lubasadila mu ntima wambote bonso vo lweti sadila Mfumu ye ka bantu kaka ko .
49006008	Luzaya vo Mfumu wuna senda konso muntu , kakala nnanga evo wakimpwanza , bonso bwena mambote makavengi .
49006009	Ye beno , lu zimfumu , luvanga bumosi kwa minanga mieno ; luyambula vumisa . Luzaya vo beno ye minanga mieno luvwilu kwa Mfumu yimosi yena mu zulu ye vantadisi andi ka vena ntalu a zidi kwa muntu ko .
49006010	Mu manisa , lusosa lukindusu lweno mu Mfumu ye mu ngolo za lulendo lwandi .
49006011	Luvwata biandwanina biabionsono biavanga Nzambi mpasi vo lwatoma kakidila nzila za luvunu za satana .
49006012	Kadi beto katunwanisanga bantu ko kansi mpeve zambi zena mu mazulu , minyadi , zimfumu ye tulendo twa nza yayi ya tombe .
49006013	I diawu lubaka biandwanina biabionsono bia Nzambi mpasi vo mu lumbu kiambi beno lwalembwa vutuka manima ye bu lumeni nwana , lusiama nakekete .
49006014	Buna lutelama nangwi , lusimba kedika bonso nsinga watoma kangama mu tuketo tweno , ye lukala ye lunungu bonso nkaku ya va ntulu ;
49006015	ye mu malu meno luvwata nkubumunu mu samuna Nsamu Wambote waluvuvamu bonso nsampatu .
49006016	Ntangu zazonsono lubaka minu bonso nkaku ya koko yilulenda zimina madionga mamonsono matiya ma nkwa mbi .
49006017	Lutambula mpe mpulusu bonso mpu yasengwa ku ntu , ye Masonukwa ma Nzambi bonso mbele yanda yikuluvananga Mpeve
49006018	Luvanga momo mamonsono mu lusambulu ye lulomba lusadusu kwa Nzambi . Lusambila ntangu zazonsono mu Mpeve ye mu diambu diodio lutatamana kaya meso . Lusambidila minkwikizi ntangu zazonsono ;
49006019	lunsambidila mpe mpasi vo bu nkubamane mu vova yabaka mambu mu zayikisa mansweki ma Nsamu Wambote mu kibakala .
49006020	Nsamu wowo Wambote wungienina ntumwa yakangwa mu boloko , lunsambidila mpasi vo yakala kibakala mu vovila wo bonso bu wufweti vovulwa .
49006021	Tikiko
49006022	Mono yikumfidisi kwa beno mu lukanu lolo mpasi vo lwazaya bonso butwayikidi , ye kabomba mintima mieno .
49006023	Bika Nzambi , Se ye Mfumu Yesu Klisto bavana kwa zimpangi luvuvamu , zola ye minu .
49006024	Bika nlemvo wakala kwa babonsono bazolanga Mfumu eto Yesu Klisto mu zola kukondolo nsuka .
50001001	Mono , Pawulu ye Timoteo , bisadi bia Klisto Yesu , tusonekene kwa babonsono basambilanga Nzambi bena mu mbanz'a Filipi
50001002	Bika Nzambi , se dieto ye Mfumu Yesu Klisto bakulusila nlemvo ye bakuluvana luvuvamu !
50001003	Mono yitondanga Nzambi ami mu diambu dieno konso ntangu bu yikulubanzanga .
50001004	Ye ntangu zazonsono mu tusambulu twami mu beno , mono yisambilanga mu kiese
50001005	mu diambu dia beno lwena ntwadi mu salu kia nsamununu tuka lumbu kianteteNtangu yibakituka baklisto , tala nate ye bwabu .
50001006	Ye mu diodio , mono ngiena ye vuvu kiasiama vo Nzambi , yandi wabantika salu kiambote mu beno wuna kio tatamana nate ye bu kimanisi mu lumbu kia Yesu Klisto .
50001007	Diena kwandi diafwana vo mono ngiena ye mayindu mampila yoyo mu beno babonsono . Kadi Mono yikulunatanga ntangu zazonsono mu ntim'ami , ye beno ye mono tukabulanga nlemvo wampana Nzambi kana vo bwabu bu ngiena mu boloko
50001008	Nzambi i mbangi ami vo mono kedika ngieti ta bu nkembi vo mono yikuluzolanga beno babonsono mu zola kwa Klisto Yesu .
50001009	Mono yisambilanga vo zola kweno kwaluta ye lutidila mu nzayilu yakedika ye mu mpisulu yalunga ,
50001010	mpasi vo luna lenda mu sola bina bilutidi mu mbote . Buna beno luna kala bavedila ye ka bana lusemba kana mu diambu dimosi ko mu lumbu kia Klisto .
50001011	Beno luna kala bafuluka mu mavanga ma lunungu Yesu Klisto makavananga , mu nkembo ye nzitusu a Nzambi .
50001012	Lu zimpangi , mono nzolele lwazaya vo : diodio diakumbwila diasala mu luta mwangisa Nsamu Wambote .
50001013	I diawu diadi diena diatoma zayakana kwa babonsono ku nzo ya mfumu ye kwa bankaka mpe vo mono ngiena mu boloko mu diambu dia bu ngiena kisadi kia Klisto .
50001014	Ye bu ngiena mu boloko , buna zimpangi zazingi beni zasila Mfumu vuvu ye bakabukanga ntima mu samuna Masonukwa ma Nzambi
50001015	Diena diakedika vo bantu bankaka basamunanga Klisto mu diambu dia kimpala ye minzonza , kansi bankaka mpe i mu diambu dia luzolo lwambote .
50001016	Baba bavanganga bo bu bazeyi vo Nzambi wantula mu diambu dia tabila Nsamu Wambote .
50001017	Kansi bankaka basamunanga Klisto mu mpeve ya mpaka ka mu makani mambote ko , bawu bayindulanga mu kunkudikila mpasi bu ngiena mu boloko .
50001018	Diodio ka diambu ko ! Kana vo mu luvunu evo mu kedika , Klisto wusamunwanga kaka , ye mono yiyangalalanga mu diawu . Ngina tatamana yangalala mu diawu ,
50001019	kadi nzeyi vo diadi dina manisina mu mpulusu ami mu diambu dia tusambulu tweno ye lusadusu lwa Mpeve ya Yesu Klisto .
50001020	Kadi bonso bu yivingilanga ye yisanga vuvu kiasiama , mono kilendi sala fwa nsoni mu diambu ko . Kansi bwabu bonso kaka ntangu zazonsono , mu kibakala kiakionsono , mono ngina kembisa Klisto mu kimuntu kiami kiamvimba kana vo bu ngiena moyo evo mu mfwilu ami .
50001021	Kadi kwa mono Klisto i moyo ye lufwa i ndandu .
50001022	Kansi vo mu kala moyo mu nitu yayi mono ndenda vanga salu kiamfunu , buna kizeyi ko nki yasola .
50001023	Ngieti tuntwa ku ndambu zazole : nzolele katuka mu zingu kiaki ye kala kwami ye Klisto , diodio dilutidi mbote .
50001024	Kansi mu diambu dieno buna dilutidi beni mbote vo yatatamana mu zinga .
50001025	Bu ngienina dio beni vuvu , mono nzeyi vo si yasikila ye tatamana kala ye beno babonsono mu kulusadisa mu kula ye kala kies mu minu .
50001026	Buna mono bu ngina kwiza diaka kwa beno , beno luna luta kala kiese mu Klisto Yesu mu diambu diami .
50001027	Bwabu , dimosi kaka vo ludiata bonso bufwanane ye Nsamu Wambote wa Klisto mpasi vo , kana vo ngina lenda mu kwiza kulutala evo nkatu mono yawa vo beno lutelamanga nakekete mu lukanu lumosi ye vo beno lunwananga mu kintwadi mu diambu dia minu kia Nsamu Wambote .
50001028	Ka luyambulandi lwamweswa wonga mu diambu kwa mintantu mieno ko ; diodio dina kala kwa bawu dimbu kia nzimbudulu , kansi kwa beno i dimbu kia mpulusu , ye diodio ditukidi kwa Nzambi .
50001029	Kadi Nzambi wakulusila nlemvo mu sadila Klisto ka mu kunkwikila kaka ko kansi mpe mu mona mpasi mu diambu diandi .
50001030	Bwabu beno lweti nwana ndwanunu yampila mosi ye mono , yoyo yilwambona yiyakala nwananga mu ntama
50002001	I diawu vo mu Klisto beno lubakanga ngolo , vo mu zola kwandi beno lukalanga kibakala ye lwena kintwadi mu Mpeve
50002002	buna bwabu ngieti kululomba lulungisa kiese kiami bu lwena mabanza mamosi , bu lwena ye zola kumosi ye bu lwena kintwadi kia ntima ye kia mayindu .
50002003	Ka luvangandi diambu mu mpaka evo mu nsatu a monika yampamba ko , kansi lukala luyinunu muntu kwa wayandi ye lumona bankaka bonso vo balutidi zangama ye beno kibeni .
50002004	Muntu kayindulandi ntomoso ya yandi kibeni ko kansi konso muntu kayindula ntomoso ya bankaka mpe .
50002005	Lukala kadulu kiokio kiakala mu Klisto Yesu
50002006	Yandi wakala ntangu zazonsono ye lunitu lwa Nzambi kansi kayindula mu kukidedikisa ye Nzambi mu kingolo ko , mu ngolo kidede ye Nzambi . .
50002007	Kansi nkutu yandi kibeni wakatula mamonso makala yandi ye baka lunitu lwa kisadiYandi wafwanana mu nkadulu ya mpila mosi ye muntu ; ye wamonika mu nkadulu ya mpila mosi ye muntu ;
50002008	wakikulula yandi kibeni bu katumama nate ye kuna lufwa , i lufwa lwa vana kulunsi .
50002009	I diawu Nzambi watoma kunzangula ye wamvana nkumbu yiviokele nkumu zazonsono ,
50002010	mpasi vo mu nkumbu a Yesu , babonsono bena mu zulu , va ntoto , ye kunsi a ntoto
50002011	ye mpasi babonsono bakamba vo : Yesu Klisto i Mfumu mu diambu dia nkembo wa Nzambi Se
50002012	I diawu lubakundi bami bazolwa , bonso bulwatumamane ntangu zazonsono bu yakedi yeno , luluta bo sa bwabu bu nkondolo yeno . Lusala mu wonga ye zakama mu diambu dia mpulusu eno ,
50002013	kadi i Nzambi wusalanga mu beno mu sa vo lwazola ye lwalenda vanga bonso bwena luzolo lwandi lwambote .
50002014	Luvanga mamonsono kondwa vunguta ye kondwa mpaka ,
50002015	mpasi vo lwakala bakondwa bila ye bavedila , bana ba Nzambi bakondwa kieta vakati kwa bantu bakondolo kedika ye bambi ba nza yayi . Lufweti tentina vakati kwawu bonso mbwetete
50002016	bu lukubanatinanga mambu mamoyo . Buna diodio dina kumbwesa kiese mu beno mu lumbu kia Klisto , kadi diodio dina songa vo kiayungusi ye kiasedi mu mpamba ko .
50002017	Kansi vo mpe nkutu menga ma moyo ami mana kudukulwa bonso nkayilu va nkayilu wangioka wuvananga minu kieno kwa Nzambi , ngienina dio kiese ye ngieti yangalala ye beno babonsono mu diambu diodio .
50002018	Bu mosi beno mpe lufweti yangalala ye , luntula ntwadi mu kiese kieno .
50002019	Nsidi vuvu mu Mfumu Yesu vo ka ntangu yanda ko yisidi mono si yafidisa Timoteo kwa beno , mpasi vo mono yasiamuswa
50002020	Kiena ye muntu wankaka ko wutwena mabanza mamosi ye wulenda kulukadila mayindu mu kedika .
50002021	Kadi babonsono bankaka basosanga bia bawu kibeni kaka ye ka bina bia Yesu Klisto ko .
50002022	Ye beno kibeni luzeyi bonso bukasonga kwikama kwandi , ye bukasala ntwadi ye mono bonso se ye mwana mu diambu dia Nsamu Wambote .
50002023	I diawu nsidi vuvu vo ka ntangu yanda ko yisidi mono si yakumfidisa kwa beno bu mbweni kaka kia mu mambu mami ,
50002024	ye ngiena ye vuvu kiasiama mu Mfumu vo fioti kwandi fisidi mono kibeni si ngiza kwa beno .
50002025	Mono yabenzi vo diena mfunu mu kulufidisa mpangi eto Epafolodito
50002026	Yandi wena nsatu beni mu kulumona diaka beno babonsono ye weti mona mpasi beni mu ntima mu diambu dia bu lwawilu vo yandi wakele kimbevo .
50002027	I kedika , yandi wakele kimbevo ye lukufi ye lufwa . Kansi Nzambi wakumfwididi nkenda , ka yandi kaka ko kansi ye mono mpe , mpasi vo kiadi kiami kialembwa lutila .
50002028	I diawu mono ngieti sa nswalu miamio mu kumfidisa kwa beno mpasi vo lwayangalala bu luna kummona diaka ye mpasi vo kiadi kiami kiakuluka .
50002029	Buna bwabu luntambula mu kiese kiakionsono mu Mfumu
50002030	kadi yandi wakele lukufi ye fwa mu diambu dia kisalu kia Klisto , bu kakutu vombisa moyo andi mu diambu dia kuntwadila lusadusu lukalulendi kuntwadila beno kibeni ko .
50003001	I diawu , lu zimpangi zami , luyangalala mu kintwadi kieno ye Mfumu
50003002	Lukeba mu zimbwa zozo
50003003	Kadi i beto twena bazengwa mu kedika mu diambu dia tusambilanga Nzambi mu Mpeve andi , tukukiyananga mu Klisto Yesu ye ka tusanga vuvu kieto mu matuvanganga mu nitu ko .
50003004	Mpeleko mono ndenda kwami mpe sa vuvu mu mavangwanga mu nitu . Vo kwena muntu wuyindulanga vo yandi lenda sila momo ma kumbazi vuvu , buna mono ndutidi dio mwena bonso bobo .
50003005	Mono yazengwa mu lumbu kianana , ngiena mwisi Isaeli mu kanda dia Benyamini . Mono i Ebeleo wakedika wabutwa kwa Ba-ebeleo . Mu matadidi ndungusulu a minsiku mia Bayudayo , buna mono i Mfalisi
50003006	yakala ngolo beni mu zoma Dibundu ye vo i mu diambu dia sosa mu lungisa lunungu mu ndandulu a minsiku , mono yakondwa dimfweti sembulwa .
50003007	Kansi momo mayamona bonso ndandu kwa mono bwabu yimonanga mo bonso nzimbukusu mu diambu dia Klisto .
50003008	Inga , mono yimonanga momo mamonsono bonso nzimbukusu mu diambu dia diambote diodio dilutidi ntalu ; i nzayilu ya Mfumu ami Klisto Yesu : Mu diambu diandi , mono yayambula momo mamonsono ye yimonanga mo bonso mvindu mpasi yatambula Klisto .
50003009	Ye kala watoma bundana ye yandi , ka mu lunungu lwa mono kibeni ko , lolo lutukanga mu ndungusulu a minsiku kansi mu lolo lutukanga mu minu mu Klisto , i luna lutukanga kwa Nzambi lwena va lufulu lwa minu .
50003010	Dimosi kaka nzolele i mu zaya Klisto ye lulendo lwa mfulukulu andi , ye kala ntwadi ye yandi mu mpasi zandi ye fwanana ye yandi mu lufwa lwandi ,
50003011	mu vuvu kiaki vo mono mpe ngina fulukuswa mu bafwa .
50003012	Ka dienandi ko vo mono yameni nunga evo yameni lwaka va tezo kialunga nadede . Kansi mono ngieti tatamana zawula mpasi yabaka nsendo , kadi Klisto Yesu wamana kumbaka .
50003013	Lu zimpangi , mono kieti banza ko
50003014	ye i buna , mono yizawulanga ku lukanu mpasi vo yabaka nsendo , Nzambi wukakutubokidila mu tambula ku zulu mu Yesu Klisto .
50003015	Beto babonsono twena balunga , tufweti kala ye mabanza mama mamosi kansi vo bankaka mu beno bana kala ye mabanza maswasana , buna Nzambi si kakulusonga dio .
50003016	Kansi mu tezo kitwalweki bwabu , twatatamaneno diata mu nzila yitweti landa nate ye bwabu .
50003017	Lu zimpangi , luntanginina babonsono , lutoma tala bobo badiatanga mu kifwani kitwakulusonga .
50003018	Mono yateka dio kulutela nkumbu zazingi ye bwabu ngieti dio vutukila diaka mu mansanga vo : babingi beti diata mu kitantu ye kulunsi dia Klisto ,
50003019	nsukulu awu i mbungulu , kadi nzambi awu i bivumu biawu
50003020	Kansi beto nsi eto yena ku zulu , ye tweti vingila mu ngolo beni tuka mu zulu Mvuluzi eto , Mfumu Yesu Klisto .
50003021	Yandi wuna kitula nitu zeto zaluyinu , ye wuna zo fwanisa ye nitu andi yankembo , bu kana sadila lulendo lwandi lolo lukalenda tudila biabionsono ku nsi a luyalu lwandi .
50004001	I diawu lu zimpangi zami zintomene zola beni , beno bangienina beni nsatu a kulumona diaka , beno i kiese kiami ye dimbu kiami kia ndungunu , lubakundi bami , lutelama nakekete mu Mfumu .
50004002	Evodia ye Sintika , mono ngieti kululomba ye kulubombidila , luwizana mu diambu dia Mfumu .
50004003	Inga , ngeye mpe , kisadi yami wakwikamaDiambu dia kingelekia ;
50004004	Luyangalala ntangu zazonsono mu Mfumu , mvutukidi dio ta : luyangalala !
50004005	Bika bantu babonsono bazaya vo lwena balembama . Mfumu weka lukufi .
50004006	Ka lukalandi mayindu mu diambu ko , kansi mu mamonsono luzayikisa nsatu zeno kwa Nzambi mu tusambulu ye ndombolo ku nsi a matondo .
50004007	Ye luvuvamu lwa Nzambi , lulutidi mamonsono matuyindulanga , luna keba ntima mieno ye mabanza meno mu Klisto .
50004008	I diawu lu zimpangi zami , lukadila mayindu mu dionso diena kedika , dionso diena luzitu , dionso diena dialunungu , dionso diena diavedila , dionso diena diazolakana , dionso ditambudulwanga , evo mu fu biasonga ye diena nsikulu .
50004009	Luvanga malwalongokele ye malwatambudi kwa mono , malwawilu kwa mono ye malwamweni mayavengi . Ye Nzambi yandi wuvananga luvuvamu si kakala yeno .
50004010	Mono yayangalale beni mu Mfumu bu lwabeki diaka mpwasika mu kumbanzila . Kikembi ko vo lwalembwa mu kumbanzila kansi ka lwakele ye nzila mu vanga diambu kwa mono ko .
50004011	Kieti bo vova ko mu diambu dia bu ngiena nsatu a bima kadi mono yalonguka mu yangalala mu biena yami .
50004012	Mono nzeyi zinga mu bumputu ye nzeyi mpe zinga mu biabingi . Yalonguka mu kala kiese kwakonsono ye mu mamonsono , kana vo bu ntomene dia evo bu ngiena ye nsatu , kana vo bu ngiena ye biabiingi beni evo bu nkondolo kima .
50004013	Mono ndenda nunga momo mamonsono mu ndiena wukunsiamisanga .
50004014	Kansi mwanki bwambote lwavanga , bu lwakala ntwadi mu mpasi zami .
50004015	Lu bisi Filipi , beno kibeni mpe luzeyi vo mu mbadukulu a nsamununu ya Nsamu Wambote , bu yasisa zunga kia Makedonia
50004016	Kadi bu yakala ku mbanz'a Tesalonika , beno lwamfidisa lusadusu nkumbu zole mu mayakadila nsatu
50004017	Kakisosanga minkayilu kaka ko , kansi mono yisosanga vo beno lwakudukulwa ndandu a mimbutu mieno .
50004018	Mono yatambudi biabionsono , ngiena ye bialunga , nkutweti vioka mpe . Mono ntomene fwana Epafolodito bu kambeni kuntwadila minkayilu mieno , mono mbeki bingiena mfunu . Bima bieno biena bonso nkayilu wansunga , nkayilu wangioka , Nzambi wukatambulanga ye wukunyangidikanga
50004019	Nzambi ami si kayukutisa nsatu zeno zazonsono bonso bwena kimvwama kiandi kiangitukulu mu Yesu Klisto .
50004020	Nkembo kwa Nzambi , se dieto mu ntangu zazonsono , Ame .
50004021	Luvana mbote kwa babonsono bavwilu kwa Nzambi mu Klisto Yesu . Zimpangi zena yami kwaku mpe bakulufidisi zimbote .
50004022	Babonsono bavwilu kwa Nzambi , sungula ko bobo bena mu nzo ya ntinu
50004023	Bika nlemvo wa Mfumu Yesu Klisto wakala ye mpeve eno .
51001001	Mono Pawulu , ntumw'a Yesu Klisto mu luzolo lwa Nzambi , ye mpangi eto Timoteo ,
51001002	tusonekene kwa nkangu wa Nzambi wuvwandanga ku mbanz'a Kolosayi
51001003	Beto tutondanga kwa Nzambi , Se dia Mfumu eto Yesu Klisto , ntangu zazonsono bu tukulusambidilanga .
51001004	Kadi twawilu nsangu za minu kieno mu Klisto Yesu ye zola kwena yeno mu bankwa Klisto babonsono ,
51001005	mu diambu dia vuvu kilulundulwanga ku zulu , kiokio kilwateka wa mu mambu makedika kia Nsamu Wambote .
51001006	Nsamu wowo Wambote walweki kwa beno , wawu weti buta mbutu ye weti mwangana mu nza yamvimba , i bobo mpe wawu weti sala mu beno tuka lumbu kina kilwawa ye kilwazaya nlemvo wa Nzambi bonso bu wenina nadede .
51001007	Epafala
51001008	Yandi wakutuzayikisa bonso bwena zola Mpeve kukakuluvananga .
51001009	I diawu beto tusambilanga kwa Nzambi ntangu zazonsono tuka lumbu kitwawa nsangu zeno . Tulombanga kwa Nzambi kakulufuluza mu nzayilu ya luzolo lwandi , mu ndwenga zazonsono ye mpisulu , Mpeve andi bikavananga .
51001010	Buna beno luna lenda mu diata bufweni mu Mfumu ye luna vanga mambu makazolanga . Beno luna buta mbutu mu bisalu biabionsono biambote ye luna kula mu nzayilu eno mu Nzambi .
51001011	Lusiama mu ngolo zitukanga mu lulendo lwankembo mpasi vo lulenda tatamana vibidila mu mamonsono .
51001012	Lutonda kwa se mu kiese , yandi wakuluvengi bantu bafwana mu kabula difwa dikasila kwa bantu bandi mu kimfumu kia kia .
51001013	Yandi watutanina mu lendo kia tombe
51001014	mu yandi beto twakulwa mu mambi ye masumu meto malemvukulwa .
51001015	Klisto i mbonokono ya Nzambi wulembwa monikanga . Yandi i Mwana wantete wateka butwa
51001016	Kadi i mu yandi Nzambi kavangila biabionsono mu zulu ye va ntoto , biobio bimonikanga ye bilembwa monikanga , biakala tulendo twa zimpeve evo bimfumu , tuyalu evo bikuluntu
51001017	Klisto wakitekidila mu biabionsono , ye mu yandi biabionsono bitatamananga mu kala .
51001018	Yandi i ntu a nitu andi , nitu yoyo i Dibundu ; yandi i mbadukulu a moyo wampa , yandi i Mwana wantete wateka butwa , wantete wafulukuswa mu bafwa mpasi vo kakala wantete mu mamonsono .
51001019	Kadi Nzambi wamona dio diambote vo mu Mwana kakala ye kinzambi kiakionsono kialunga nadede kia Nzambi .
51001020	Ye mu Mwana , Nzambi wazenga mu wawasa biabionsono biena mu zulu ye va ntoto ye yandi kibeni bu kavanga luvuvamu mu lufwa lwa Mwan'andi va kulunsi
51001021	Beno mpe lwakala ntatuki ye Nzambi ye mintantu miandi mu diambu dia mambi meno malwavanga ye mabanza meno .
51001022	Kansi bwabu mu lufwa lwafwa Mwan'andi mu nitu ya kimuntu , Nzambi waluwawasa ye yandi kibeni
51001023	Buna beno lufweti sikila mu minu , siama nakekete va tufulu twasiama ye lembwa vengama mu vuvu kiena yeno tuka lwawila Nsamu Wambote . Nsamu wowo Wambote i wawu wasamunwa mu nza yamvimba ye mu wawu mono Pawulu yayika kisadi .
51001024	Bwabu mono ngieti yangalala mu mpasi zingieti mona mu diambu dieno . Kadi mu nzila yoyo , mono yilungisanga mu nitu ya mono kibeni momo makondolo mu mpasi za Klisto
51001025	Mono yayika kisadi kia Dibundu . Nzambi wampana salu kiokio mu kulusamunina nadede Masonukwa ma Nzambi ,
51001026	i mansweki momo makasweka tuka muna ntangu yantama kwa babonsono kansi bwabu mazayikuswa kwa bantu bakavwidi .
51001027	Kadi Nzambi wazola kubazayikisa bonso bwena kimvwama ye nkembo wa lukanu lolo lwansweki mu diambu dia makanda mamonsono . Mansweki momo i mama : Klisto wena mu beno , kiokio i vuvu kieno vo benu luna kala ntwadi mu nkembo wa Nzambi .
51001028	I bonso bobo beto tusamunanga Klisto kwa bantu babonsono , bu tulwengisanga ye longanga konso muntu mu ndwenga zazonsono zilendakana , mpasi vo twakitula bantu babonsono bafwana nadede mu kintwadi kiawu ye Klisto .
51001029	I mu diambu diodio mono yisadilanga ye yinwananga mu ngolo za lulendo lusalanga mu mono .
51002001	Kadi mono nzolele vo lwazaya bonso bwena ngolo za mvita yiyinwananga mu diambu dieno , mu diambu dia bisi Laodikia ye mu diambu dia bobo babonsono balembolo kunzaya .
51002002	Mono yinwananga mpasi vo ntima miawu miakala kibakala , mpasi vo bakala kintwadi mu zola ye kimvwama nadede mu mpisulu yasikalala yivananga nzayilu yakedika , mu nzila yoyo bawu bana zaya mansweki ma Nzambi
51002003	mu yandi mwaswekwa kimvwama kiakionsono kia ndwenga ye nzayilu za Nzambi .
51002004	Mono yikulutelele bo mpasi vo muntu kalembwa kuluvuna mu mambu ma ndebolo bonso kwandi bu mana kadila .
51002005	Kadi vo mpe kiena yeno ko mu nitu kansi mono ngiena yeno mu Mpeve , ye mono yiyangalalanga bu yimonanga bonso bulwena basiama nakekete vakimosi mu minu kieno mu Klisto .
51002006	I bobo , budiena vo lwatambula Klisto Yesu bonso Mfumu , luzinga mu yandi .
51002007	Lumena mianzi mu yandi , lutungwa mu yandi
51002008	Lukeba mpasi vo muntu kalembwa kulusa minanga mu mayindu maluvunu ye mampamba ma bantu bonso bwena malongi makinkulu kilongwanga kwa bantu mu zimbandu ka zimbandu ye bonso bwena tulendo twa nza
51002009	Kadi mu yandi mu kalanga kinzambi kiakionsono kialunga nadede mu lunitu lwa kimuntu
51002010	ye beno lwatambula biabionsono bialunga nadede mu yandi . Yandi i Mfumu a bikuluntu biabionso ye tulendo twatonsono
51002011	Mu yandi mpe beno lwazengwa ka muzengolo yavangwa kwa bantu ko kansi kwa Klisto , i nzengolo yoyo yikulanga muntu mu lulendo lwa nitu ya masumu .
51002012	Bu lwabotama , beno lwazikwa ye Klisto ye beno lwafuluka mpe mu yandi ye yandi bu lwasa minu kieno mu lulendo lwa Nzambi wakumfulukisa mu bafwa .
51002013	Beno lwateka kala bafwa mu kimpeve mu diambu dia masumu meno ye bu lwalembwa kala bazengwa mu nitu zeno . Nzambi waluvana diaka moyo mu Klisto ye yandi walemvukila masumu meto mamonsono .
51002014	Yandi wavinzikisa mambu mena mu nkanda
51002015	ye va kulunsi , Nzambi wakatula lulendo lwalo lwa kimpeve lwa bikuluntu ye bilendo , yandi wabasonga vantadisi a babonsono bonso zinkole bu kabanunga Mu buku kiaki kia 15 , banza diangudi dilenda kala Nzambi evo Klisto . Ye diampanga ( evo diabuma ) dilenda kala mpisulu zazi zole : nkumbu ya kingelekia . mu Klisto .
51002016	Buna bwabu ka luyambulandi muntu kakulufundisa ko mu bina biludianga ye bilunwanga evo mu diambu dia bu luvuminanga bilumbu bia minkembo
51002017	Momo mamonsono i kizumunu kia mambu mena ku ntwala , kansi nkatika kedika i Klisto .
51002018	Ka luyambulandi muntu kakulubedisa ko mu diambu dia luyinumunu lwandi lwaluvunu ye nsambudulu andi ya zimbasi , ye bu kaluta tulanga vuvu kiandi mu zimbweno zikamonanga yandi kibeni . Muntu wampila yoyo wena wafuluka kwa mayama mu mpamba bonso bwena mayindu mandi ma kimuntu ;
51002019	yandi kakalanga wakangama kwa Klisto ko wena ntu . I mu diambu dia Klisto nitu yamvimba yidikulwanga , yena yatoma bunduswa mu yayikanana ye mu mianzi ye yikulanga bonso bwena luzolo lwa Nzambi .
51002020	Beno lwafwa ye Klisto ye lwakulwa mu tulendo twa nza yayi . Buna bwabu bila nki lweti diata bonso bantu ba nza yayi ? Bila nki lutambudilanga bakulutatimisa minsiku mia mpila yayi :
51002021	“ Kubakandi kiaki ko , ” “ Kubimbandi ekina ko , ” “ Kusimbandi ekina kiankaka ko ? ”
51002022	Miami mitadidi kaka bima biobio bizimbalanga bu bisadulu , miawu i minsiku mia malongi ma bantu .
51002023	Kedika minsiku miomio mimonikanga bonso vo miena miandwenga mu nsambudulu za luzolo lwa bantu bawu kibeni , mu luyinunu lwawu ye mu nkwamusunu a nitu , kansi ka miena mfunu ko mu kakidila nzinunu za nitu .
51003001	Beno bu lwamana fuluka ye Klisto , lusosa bima bia mu zulu , kuna kuvwandanga Klisto va lubakala lwa Nzambi .
51003002	Lukadila mayindu mu bima biena mu zulu kansi ka bia va ntoto ko .
51003003	Kadi beno lwamana fwa ye moyo wena waswekwa ye Klisto mu Nzambi .
51003004	Luzingu lweno lwankatika kedika i Klisto ye yandi bu kana monika , buna beno mpe luna monika ye yandi mu nkembo andi wowo .
51003005	Buna bwabu luvonda nkadulu eno ya kinza : mayanga , nsumukunu , zinsatu zambi , zinzinunu zambi ye bwimi ( kadi bwawu i mpila nsambudulu ya biteki ) .
51003006	I mu diambu dia mambi mampila yayi nganzi za Nzambi zibwilanga va bantu bobo bakunkolamananga
51003007	Mu ntangu yaluta , i bobo beno mpe lwadiatila moyo eno bu wayalwa kwa masumu momo .
51003008	Kansi bwabu , lulosa momo mamonsono : nganzi , zinkesi , nsoki , zintiakulu
51003009	Ka luvunasanadi beno ye beno ko kadi beno lwamana sisa nkadulu eno yankulu ye mavanga mandi
51003010	ye beno lwavwata nkadulu yamona yoyo ya muntu wamona wutatamananga kituka wampa bonso bwena kifwani kia Nzambi wakumvanga , mpasi vo kalwaka ku nzayilu yalunga nadede .
51003011	Buna bwabu kakwena diaka balembolo Bayudayo ye Bayudayo ko , bazengwa ye balembwa zengwa ko , banzenza
51003012	I diawu , beno luvwilu kwa Nzambi yandi wakuluzola ye wakulusola mu kala bantu bandi . Buna beno lufweti kala ye ntima wafuluka kwa nkenda , ye luzolo lwa mambote , ye luyinunu ye ntima walembama , ye mvibudulu .
51003013	Luvibasana , lusilasana nlemvo , konso ntangu vo wumosi mu beno bu kabeki mpwayandi diambu , bonso Mfumu kakululemvukila , beno mpe lufweti lemvukila bankaka .
51003014	Ye va zulu mama mamonsono , lukudikila zola i kwawu kukanganga bima biabionsono vakimosi bonso kima kimosi nadede .
51003015	Bika luvuvamu lwa Klisto lwa twadisa mintima mieno , kadi i ku luvuvamu lolo Nzambi kakulubokila vakimosi mu kala nitu yimosi . Luvutula matondo .
51003016	Bika mambu ma Klisto ye kimvwama kia mawu kiakionsono makala mu beno . Lulongasana mu ndwenga zazonsono . Luyimbila minkunga , minkunga mia nzitusu wa Nzambi , ye minkunga mianlongo ; luyimbila kwa Nzambi mu matondo mu ntima mieno miamvimba . Minkunga miami ka i miomio mia mu Bibila kaka ko . Minkunga mieti vovulwa milenda songa miomio mitukuswanga kwa Mpeve lembwa teka mioyindula mu kati kwa bisambu .
51003017	Mu mambu mamonsono maluvanganga evo maluvovanga , lusala mo mu nkumbu a Mfumu Yesu , ye mu yandi lutondanga kwa Nzambi , i Se .
51003018	Lu bakento lulemvuka kwa babakala ba beno kibeni bonso bufwanane vangwa mu Mfumu .
51003019	Lu babakala luzola bakento ba beno kibeni , ye ka lubamwenandi mfiti ko .
51003020	Lu bana lutumamana mu mamonsono kwa mase ye zingudi zeno kadi i bobo Mfumu kazolanga .
51003021	Lu mase ka lufwemisandi bana beno ko mpasi vo balembwa lebakana .
51003022	Lu bisadi lutumama mu mamonsono kwa zimfumu zeno za mu nza , ka bulwena vantadisi awu kaka ko mu diambu dia kubayangidika , kansi lutumama mu ntima wakedika mu diambu dia vumi kilwena mu Mfumu .
51003023	Kionso salu kilusalanga lusala kio mu ntim'eno wawonsono bonso vo beno lweti sadila Mfumu kansi kabantu kaka ko .
51003024	Luzaya vo Mfumu wuna kulusenda ; beno luna tambula bina bikasila kwa bantu bandi
51003025	Kadi wonso wuvanganga mambi wuna tambula bina bifweni mu mambi makavanganga , kadi Nzambi katalanga zidi kia muntu ko .
51004001	Lu zimfumu luvanga kwa bisadi bieno momo mena mambote ye masungama . Lubambuka moyo vo beno mpe lwena ye Mfumu mu zulu .
51004002	Lutatamana mu sambila ye lukaya meso mu lusambulu lwa mpanunu a matondo kwa Nzambi .
51004003	Vana vawu , lutusambidila mpe mpasi vo Nzambi kakutuvana mpwasika yambote mu longa mambu mandi ye samuna mansweki mu diambu dia Klisto . Kadi i mu diambu diodio mono ngienina mu boloko .
51004004	Buna bwabu lusambila mpasi vo yazayikisa mo mu kia kwakonsono bonso bufweni .
51004005	Ludiata mu ndwenga vakati ye bawu balembolo Baklisto , luzaya sadila ntangu yena yeno bwabu .
51004006	Bika mambu meno makala mazolakana ntangu zazonsono ye mandwenga
51004007	Mu mambu makuntadidi , Tisiko
51004008	Mono ngieti kumfidisa kwa beno mu lukanu mpasi vo kakulutela bonso butwenina , ye mpasi vo kakindisa ntima mieno .
51004009	Yandi weti kwiza ye Onesimo , mpangi eto yakwikama ye yazolwa beni , yandi i mwisi nsi eno . Bawu bana kulutela mamonsono meti luta kwaku .
51004010	Alisitalako wutwena mu boloko wulufidisi mbote ye Malako mpe , mpangi a Balaba
51004011	Yesu , wubikwanga Yustu , weti kuluvana mpe mbote . Mu bawu bena bazengwa , i baba kaka basalanga yami mu diambu dia Kimfumu kia Nzambi , ye bawu bakedi lukindusu lwangolo kwa mono .
51004012	Epafala
51004013	Mono ngieti kuntela kimbangi kiaki vo , yandi weti toma sala mu ngolo beni mu diambu dieno ye mu diambu dia bawu bena mu mbanz'a Laodikia ye mu mbanz'a Yelapoleyi
51004014	Nkundi eto Luka
51004015	Luvana mbote kwa zimpangi zena mu mbanz'a Laodikia ye kwa Nimfa
51004016	Bu lumeni tanga nkanda wawu , bika mpe bisi dibundu dia ku Laodikia batanga wo . Ye beno kibeni mpe lutanga nkanda wu bana kulufidisa tuka ku mbanz'a Laodikia
51004017	Lutela kwa Alisipo
51004018	Mu koko kwa mono kibeni nsonekene mambu mama : Mbote zitukidi kwa Pawulu , Lubambuka moyo vo ngiena mu boloko . Bika nlemvo wakala yeno .
52001001	Beto : Pawulu , Silivanu ye Timoteo
52001002	Beto tutondanga Nzambi ntangu zazonsono mu diambu dia beno babonsono , ye tukulu bambukilanga moyo mu tusambulu tweto .
52001003	Kadi beto tubambukanga moyo vantadisi a Nzambi , Se dieto bonso bu lwasongele minu kieno mu mavanga , bonso bu lwasadidi mu ngolo mu diambu dia zola kweno
52001004	Lu zimpangi zazolwa beni kwa Nzambi , tuzeyi vo Nzambi walusolaMu Luwawanu lwamona nsololo i diambu diena kaka mu bana baisaeli , i diawu babokudulwanga kanda diasolwa : Pawulu bwabu weti mona mpe vo diambu diodio diena kwa mabundu ma kiklisto matuka mu Ngelese .
52001005	Kadi beto ka twakulusamunina Nsamu Wambote mu mpova kaka ko kansi ye mu lulendo mpe , ye mu lusadusu lwa Mpeve ya Nlongo , ye mu mpisulu yayo yakedika kia Nsamu wowo . Beno luzeyi bonso bu twakadila vakati kweno mu diambu dieno .
52001006	Beno lwatutanginina ye lwatanginina mpe Mfumu ; beno lwamona mpasi zazingi , mpeleko diodio beno lwatambula Masonukwa ma Nzambi mu kiese kia Mpeve ya Nlongo .
52001007	I diawu beno lwakitukidi kifwani kwa minkwikizi miamio mia zunga bia Makedonia ye Akaya
52001008	Kadi , mambu ma Mfumu matuka kwa beno ka mazayakana mu zunga bia Makedonia ye Akaya kaka ko , kansi nate ye mwamonsono mwamwangane nsangu za minu kieno mu Nzambi . I diawu beto ka twena nsatu a vovila dio ko .
52001009	Babonsono bakambanga bonso bulwakututambudila bu twayiza kwa beno ye bonso bwe lwasisila biteki mu bangumuka kwa Nzambi , mpasi lwakunsadila . Yandi Nzambi wena wamoyo ye wakedika .
52001010	Ye beno luvingilanga Mwan'andi , Yesu wuna tuka ku zulu , ndiena wukafulukisa ye wukututaninanga mu nganzi za Nzambi zeti kwiza .
52002001	Lu zimpangi , beno kibeni lutomene zaya vo ngizulu eto kwa beno kayakala ya mpamba ko .
52002002	Beno luzeyi bwe bantu bateka kutukwamisa ye kutufinga ku mbanz'a Filipi tekila twiza kwa beno ku mbanz'a Tesalonika . Mpeleko batubangisa beni , kansi Nzambi eto watuvana kibakala mu kulusamunina Nsamu Wambote watuka kwa yandi
52002003	Kadi bu twakele kulubombidilanga , beto ka twakele mu mambu ma nzimbukusu evo ma nsumukunu ko , ye beto ka twasosele mu vuna bantu ko .
52002004	Kansi bonso Nzambi katuteza ye watumona bafwana . Yandi wakutuyekudila Nsamu Wambote . I diawu beto ka tuvovanga mu yangidika bantu ko kansi Nzambi wufionguninanga ntima mieto .
52002005	Beno lutomene diozaya vo ka widi ntangu nkutu ko beto twasadidi mpovolo zalulengo evo mpova za makani ma mbakulu a mbongo ko , Nzambi i mbangi eto .
52002006	Beto ka twatomba nzitusu kwa muntu ko , kani vo kwa beno evo kwa bankaka ,
52002007	mpeleko , beto bu twena vo tuzintumwa za Klisto nga twakutu kulusonga lulendo lweto mu kingolo . Kansi beto twakala balembama vakati kweno bonso ngudi
52002008	Mu diambu dia zola kweto kwakwingi mu beno , buna beto ka twakala bakubama mu kuluvana Nsamu Wambote wa Nzambi kaka ko kansi twayekula mpe zingu kieto kadi beno lwakituka bantalu beni kwa beto .
52002009	Lu zimpangi , beno lubambukanga moyo mu salu ye mpasi zeto : beto twasala mpimpa ye mwini lembwa tula zitu kwa wumosi mu beno bu twakala kulusamuninanga Nsamu Wambote wa Nzambi .
52002010	Beno ye Nzambi mpe lwena zimbangi kwa beto vo nkadulu eto kwa beno lukwikilanga , yakala yambote , yasungama ye yalembwa diambu ditulenda sembulwa .
52002011	Beno luzeyi vo beto twavanga kwa konso muntu mu beno bonso se kavanganga kwa bana bandi .
52002012	Beto twalusiamisa , twalukindisa ye twalulomba mu ntatumusu mu diata bonso bufweni mu mazolele Nzambi , yandi wukulubokilanga ku Kimfumu ye ku nkembo andi .
52002013	Beto tutatamananga mu tonda Nzambi mu diambu dia bu twakulusamunina Masonukwa ma Nzambi , beno lwadimba ye lwatambula mo ka bonso mambu ma muntu ko kansi bonso bumena mu kedika ma Nzambi , mawu masalanga mu beno lukwikilanga .
52002014	Lu zimpangi , beno lwayikidi bantu balandanga ndiatulu ya mabundu ma Nzambi mena mu zunga kia Yuda , mawu makwikilanga mu Yesu Klisto . Kadi beno lwakwamuswa kwa bantu babeno kibeni nadede bonso Bayudayo bazomina mabundu ma mu Yuda .
52002015	Bawu bavondisa Mfumu Yesu ye mimbikudi , ye bawu bakutuzoma . Bawu ka bayangidikanga Nzambi ko ye bena mintantu mia bantu babonsono !
52002016	Bawu basanga ngolo mu kutukakidila mu samuna nsamu wa mpulusu kwa balembolo Bayudayo . I buna bawu balungisanga tezo kia masumu mabameni vanga mu ntangu zazo . Kansi ku zimunina , nganzi za Nzambi zakubalwakidi .
52002017	Lu zimpangi , mu fintangu-ntangu , beto twavambana yeno mu nitu kansi ka mu mayindu ko . Tuka twavambanana yeno , beto tumonanga nsatu beni mu kulumona diaka . I diawu tukudikilanga ngolo mu lungisa nsatu zeto .
52002018	Beto twazola vutuka diaka kwa beno , sungula ko mono , Pawulu , yatonta bo nkumbu yimosi yike kansi Satana watukanga nzila .
52002019	Ka bantu bankaka ko kansi i beno lwena vuvu kieto , kiese kieto ye dimbu kieto kia ndungunu kitulenda kukiyanina vantadisi a Mfumu eto Yesu bu kana kwiza .
52002020	Inga , beno i nkembosolo ye kiese kieto !
52003001	Ku zimunina , ka twalenda vibidila ko . Buna twazenga mu sikila beto kaka ku mbanz'a Atene
52003002	ye twakulufidisila mpangi eto Timoteo yandi wusalanga yeto mu diambu dia Nzambi
52003003	ye mpasi vo ka muntu ko mu beno wuna beba mu diambu dia nzomono zazi zitweti mona . Kadi beno kibeni luzeyi vo nzomono zampila yayi zena mu mambu matuzengila NzambiNsengomono ( nzayikusu ) ya Bayudayo yabanza vo mu mbanunu a nza , zintontolo ye biadi bifweti bwila minkwikizi nate ye Mesiya kana kwiza mu yala . Landila mfwilu ye mfulukulu a Klisto , bankwa Klisto , babanza vo bwabu bakotele mu ntangu yoyo ya nsukunu yibavingila a Mfumu awu .
52003004	Bu twakele yeno , beto twakikulusamunina vo si twazomwa ; i bobo bwavangamane , bwalutomene zaya .
52003005	I diawu bu yalembana mu vibidila , mono yafidisa Timoteo mu kwiza zaya bwena minu kieno . Mono yamona wonga vo Satana walenda kulutonta ye kisalu kieto kiakituka kiampamba .
52003006	Kansi bwabu Timoteo watukidi kwa beno , vutukidi ye yandi wutunatini nsangu zambote mu diambu dia minu ye zola kweno , Pawulu weti sonika nkanda wawu wa ku mbanza Kolinto . . Yandi wututelele mpe vo beno lukutuyindulanga ntangu zazonsono ye lwena beni nsatu a kutumona diaka bonso kwandi beto twena nsatu a kulumona .
52003007	I diawu lu zimpangi , mu mpasi ye kwama kweto , beto twakinduswa mu diambu dieno . I minu kieno kiakutukindisa ,
52003008	bwabu moyo eto wena watoma siama kadi beno lweti tatamana siama mu kintwadi kieno ye Mfumu .
52003009	Bwe bwabu tulenda toma vutudila matondo kwa Nzambi eto mu diambu dieno mu kiese kiakionsono kiokio kitweti kulumwena vantadisi andi ?
52003010	Mpimpa ye mwini tutoma kunlombanga beni mpasi vo tulenda monana diaka meso ye meso ye lungisa momo malembolo mu minu kieno
52003011	Bika yandi kibeni Nzambi , Se dieto , ye Mfumu eto Yesu bakubika nzil'eto mpasi vo tulenda kwiza kulutala !
52003012	Bika Mfumu kaluta kudikila zola kweno mu beno ye beno ye mu bantu bankaka , bonso bu tukuluzodilanga ,
52003013	bonso bobo yandi wuna siamisa mintima mieno ye luna kala banlongo ye basungama vantadisi a Nzambi , Se dieto , Mfumu eto Yesu bu kana kwiza ye bantu bandi babonsono
52004001	Lu zimpangi , kuzimunina beno lwalonguka kwa beto bonso bulufweti kadila mu yangidika Nzambi . Mu kedika i bobo lweti zingila . Kansi bwabu beto tweti dio kululomba ye kulubombidila mu nkumbu a Mfumu Yesu : luvanga diaka bulutidi .
52004002	Kadi beno luzeyi matwakulu sikidikisa mu nkumbu a Mfumu Yesu
52004003	Tala bu zolele Nzambi : lukala banlongomu nkumbu ya kingelekia i mbiekolo eno ku bulongo ; diadi dieti songa vanga dia Nzambi kadi yandi wubiekanga nlongo , bonso bwena mambu ma Mfumu : lukala banlongo kadi mono ngiena wanlongo , tala ye ka lubwandi mu mayanga ko .
52004004	Bika muntu muntu mu beno kazaya kwela nkento wa yandi kibeni mu nkadulu yanlongo ye yanzitusu
52004005	ye ka mu yalwa kwa nzinunu zambi ko , bonso bantu balembolo zaya Nzambi .
52004006	Mu diambu diodio , muntu kalendi vangila wayandi diambi evo ku mvuna ko . Ditwateka kulutela ye sikidikisa : Mfumu wuna semba bavanganga mambi mampila yoyo .
52004007	Kadi Nzambi katubokila mu zinga mu mambi ko kansi mu kala banlongo
52004008	I diawu konso muntu wuyinanga malongi mama , kayinanga muntu ko kansi yandi wuyinanga Nzambi wukuluvananga Mpeve andi ya Nlongo .
52004009	Ka lwena nsatu a sonukunwa ko mu diambu dia zola vakati kwa beno ye beno zimpangi mu minu , kadi beno kibeni lwalonguka kwa Nzambi bwe lufweti zolasana .
52004010	Nkutu eti yibobo kwandi luvanganga kwa zimpangi zazonsono za mu zunga kia Makedonia kiamvimba
52004011	Lusa ngolo mu zinga mu luvuvamu , lutala mambu mabeno kibeni ye lusala mu ngolo za beno kibeni , bonso bu twateka bo kulutumina .
52004012	Mu mpila yoyo , balembolo bankwa Klisto bana kuluvumina ye ka luna tula zitu kwa muntu ko .
52004013	Lu zimpangi , tuzolele vo lwazaya kedika mu matadidi bawu bafwa , mpasi vo lwalembwa kala kiadi bonso bantu bankaka bakondolo ye vuvu .
52004014	Kadi vo tukwikilanga vo Yesu wafwa ye wafuluka , mpila mosi mpe beto tukwikilanga vo Nzambi wuna fulukisa bonso Yesu bawu bana fwa mu minu mu Yesu .
52004015	Kadi tala matukambanga landila bonso bwena malongi ma Mfumu
52004016	Si bawa mbokolo ya ntumunu , nding'a nkuluntu a zimbasi
52004017	mboki beto tuna kala bamoyo mu ntangu yina si twanatwa vakimosi ye bawu mu matuti mu bwabwana ye Mfumu mu mupepe . Buna beto si twakala ye Mfumu ntangu zazonsono .
52004018	I diawu lubombasana mu mambu momo .
52005001	Lu zimpangi , beno ka lwena nsatu a sonukunwa ko mu diambu dia ntangu ye lokula kina kala mambu momo .
52005002	Kadi beno kibeni lutomene dio zaya vo lumbu kia Mfumu kina kwiza bonso muyibi mu mpimpa
52005003	Bantu bu bana ta : “ Babonsono bena mu luvuvamu ye wonga ka wena ko , ” i mu ntangu yoyo , mu nabiu , mbungulu yikubabwilanga . Bawu ka balendi tina ko , buna kala bonso miangala mia mbutulu mibakanga nkento wena ye vumu
52005004	Kansi beno , lu zimpangi , ka lwena mu tombe ko buna lumbu kiokio kakilendi kulubwila bonso muyibi ko .
52005005	Kadi beno babonsono luvwilu kwa kia ye luvwilu kwa mwini . Beto ka twena bantu ba mpimpa evo batombe ko .
52005006	Buna katulendi lambalala ko bonso bankaka ; kansi tufweti kaya meso ye kukiyala .
52005007	Kadi bawu balambanga , balambalalanga mu mpimpa ye bawu bakolwanga , bakolwanga mu mpimpa .
52005008	Kansi beto twena bantu ba mwini , tufweti kukiyala , tufweti vwata minu ye zola bonso nkaku ya ntulu ye vuvu kia mpulusu bonso nkaku ya ntu .
52005009	Kadi Nzambi ka tusola ko mpasi vo twabwilwa kwa nganzi zandi , kansi mpasi vo twabaka mpulusu mu Mfumu eto Yesu Klisto .
52005010	Yandi watufwila mpasi vo beto twakala moyo ye yandi , kani vo twena bamoyo evo bafwa , mu lumbu kikana kwiza .
52005011	I diawu lusiamasana ye lutungasana bonso bu lwakibadikila mu vanga . zansuka ye zimbote
52005012	Lu zimpangi , tweti kululomba mu vumina bawu basalanga vakati kweno , i bawu Mfumu bakavana mbebe mu kulutwadisa ye mu kululonga .
52005013	Lutoma kubazitisa mu zola mu diambu dia kisalu kibasalanga , lukalasana mu luvuvamu .
52005014	Lu zimpangi tweti kulubombidila mu lubula bantu bankwa vwanzi
52005015	Lukeba mpasi vo ka muntu ko wuna vutula yambi mu yambi , kansi lusosa mu vanga mambote ntangu zazonsono vakati kwa beno ye beno ye kwa bantu babonsono bankaka .
52005016	Luyangalala ntangu zazonsono ,
52005017	lusambila ye ka lulembwandi ko ,
52005018	lutonda Nzambi mu mambu mamonsono . Nzambi i bobo kazolele mu zingu kieno ye Yesu Klisto .
52005019	Ka lukangandi salu kia Mpeve ya Nlongo ko ;
52005020	ka luyinandi zimbikudulu ko .
52005021	Kansi lufiongunina mamonsono ; lusimba mena mambote ,
52005022	ye luyambula mambi mamonso mampila mu mpila .
52005023	Bika Nzambi a luvuvamu yandi kibeni kalusa banlongo mu mamo , ye kakeba nkadulu eno yayo , mpeve , mwela ye nitu biakondwa lusembo mu lumbu kina kwiza Mfumu eto Yesu Klisto .
52005024	Ndiena wukulubokilanga i yandi wuna bo vanga kadi yandi wena wakwikama .
52005025	Lu zimpangi , lutusambidilanga mpe .
52005026	Luvana mbote kwa mpangi zazonsono mu mfibulu yanlongo .
52005027	Mono ngieti kulubombidila mu nkumbu a Mfumu : lutanga nkanda wawu kwa zimpangi zazonsono .
52005028	Bika nlemvo wa Mfumu eto Yesu Klisto wakala yeno .
53001001	Beto : Pawulu , Silivanu ye Timoteo , tusonekene kwa bisi dibundu dia mbanz'a Tesalonika , bavwilu kwa Nzambi Se dieto ye kwa Mfumu Yesu Klisto :
53001002	Bika Nzambi Se ye Mfumu Yesu Klisto balusila nlemvo ye baluvana luvuvamu .
53001003	Lu zimpangi , beto tufweti tonda Nzambi ntangu zazonsono mu diambu dieno . Diodio diena diasonga vo tuvanganga bo , kadi minu kieno kieti toma kula ye zola kwena ye muntu muntu mu beno kwa bantu bankaka kweti luta kulama .
53001004	I diawu beto kibeni tukukiyananga mu diambu dieno , mu mabundu ma Nzambi . Beto tukukiyananga mu diambu dia beno lutatamananga siama ye kwikila vakati kwa zinzomono ye zimpasi zilumonanga .
53001005	Momo mamonsono masonganga vo mfundusu ya Nzambi yena yalunungu . Kadi mu momo mamonsono maluvibidilanga , beno luna kituka bafwana mu Kimfumu kiandi , kiokio kilumwenanga mpasi .
53001006	Kadi Nzambi wuna vanga diodio diena dialunungu : yandi si kavutula mpasi kwa bawu bakulu mwesanga mpasi ,
53001007	ye kwa beno lumonanga mpasi , yandi wuna kuluvundisa vakimosi ye beto mpe . Momo mana kala Mfumu Yesu bu kana monika tuka mu zulu ye mbasi zandi zalulendo .
53001008	Yandi wuna kwizila mu tiya twalema , mu vana tumbu kwa bawu balembolo zaya Nzambi , ye balembwa tumamananga Nsamu Wambote mu Mfumu eto Yesu .
53001009	Bawu bana tambula bonso tumbu , mbungulu ya mvu ya mvu , ntatuki beni ye zidi kia Mfumu ye ntatuki beni ye lulendo lwa nkembo andi
53001010	bu kana kwiza lumbu kina mu tambula nkembo kwa bantu bandi babonsono ye nzitusu kwa babonsono bakwikilanga . Beno mpe si lwakala mu bantu bobo , kadi beno lwakwikila nsamu wutwalusamunina .
53001011	I diawu beto tusambilanga ntangu zazonsono mu diambu dieno . Beto tulombanga kwa Nzambi eto mpasi vo kakulufwanisa mu zinga mu zingu kikakulubokidila . Bika yandi mu lulendo lwandi , kavangikisa nsatu zeno zazonsono mu vanga mambote ye kalungisa salu kia minu kieno .
53001012	Mu nzila yoyo , nkumbu ya Mfumu eto Yesu yina zituswa mu diambu dieno , ye beno luna zituswa mu diambu diandi , bonso bwena nlemvo wa Nzambi eto ye wa Mfumu Yesu Klisto
53002001	Lu zimpangi , mu matadidi ngizulu a Mfumu eto Yesu Klisto ye bonso bu kana kutukutikisa kwa yandi , tweti kululomba vo :
53002002	ka lukalandi nswalu mia kukikwamisa mu mabanza evo mu mona wonga ko bonso vo lumbu kia Mfumu kialweki . Bu lenda kala vo muntu wakulutelele bo mu mbikudulu , mu malongi evo nanga bakulutelele vo beto twasonika bo mu nkanda .
53002003	Ka lutalandi muntu kakuluvuna mu diambu nkutu ko . Lumbu kiokio ka kina kwiza ko tekila bantu babingi basisa Nzambi mu nkumbu yansuka ye tekila Nkwa mbi kamonika , yandi wasilwa mbungulu .
53002004	Yandi wuna kala ntantu a biabionsono bantu bibasambilanga ye bibabokidilanga vo i Nzambi . Yandi wuna kukitula va zulu a biabionsono nate ye wuna kwenda kota ye vwanda mu nzo yanlongo ya Nzambi ye yandi kibeni wuna kukisa kwandi Nzambi Bantu bana sisa Nzambi diodio i diambu dimosi dina monika mu songa nsukulu a biabionsono , dizayikuswangwa mu nzayikusu nsengomokono ya Bayudayo . .
53002005	Ka lweti bambuka moyo ko vo mono yalutela bo bu yakala yeno ?
53002006	Kansi bwabu lutomene zaya diambu dieti kakidila mambu momo , i diawu nkwa mbi wuna monika kaka mu ntangu yazengwa .
53002007	Lulendo lwakinsweki lwa Mambi lwabadikanga mu sala . Kansi mambu momo malenda lwaka kaka vo ndiena wutatamananga mu kakidila mo wuna katulwaMpasi mu zaya evo visa nki Pawulu kazolele vava bu keti sadila diambu ye ndiena bieti zingisa ye kanga nzila mu ngizulu a Mfumu .
53002008	Buna nkwa mbi si kamonukuswa , ye Mfumu Yesu wuna kumvonda bu kana kumfula mupepe wa nnw'andi ye wuna kumfwasa mu ntemo wangizulu andi
53002009	Nkwa mbi wuna kwiza mu lulendo lwa Satana ye yandi wuna vanga bimangu biabionsono biampila mu mpila ye bidimbu bialuvunu ;
53002010	ye yandi wuna sadila makani mamonsono mambi mu vuna bawu bazimbalanga . Bawu bana zimbala mu diambu dia bawu ka batambula ye ka bazola kedika ko mpasi vo bavuluswa .
53002011	I diawu Nzambi wufidisanga lulendo lwa nzimbukusu lwasala mu bawu mpasi vo bakwikila mambu maluvunu .
53002012	Buna bobo babonsono bana lembwa kwikila kedika , kansi banayangalala mu mambi , bawu bana beduswa .
53002013	Lu zimpangi , tufweti vutula matondo kwa Nzambi ntangu zazonsono mu diambu dieno , beno Mfumu bakazolanga . Kadi Nzambi walusola mpasi vo lwakala banteteMpasi vo lwakala bantete ( mu kingelekia apalake ) kansi mu minkanda miankaka miankulu mwena : tuka mbadukulu mpasi vo . mu vuluswa , ye mu lulendo lwa Mpeve wakulusa bantu bandi banlongo ye mu minu kilusilanga kedika .
53002014	Nzambi wakulubokila mu momo mu nzila ya Nsamu Wantete wutwakulusamunina mpasi vo lwabaka ndambu eno ya nkembo wa Mfumu eto Yesu Klisto .
53002015	I diawu , lu zimpangi , lutatamana siama ye lusimbidila malongi ma lwalongwa kana vo mu nwa evo mu nkand'eto .
53002016	Bika Mfumu eto Yesu Klisto yandi kibeni ye Nzambi Se dieto wakutuzola ye watuvana lukindusu lwa mvu ya mvu mu nlemvo andi ye vuvu kiasikila ,
53002017	bakulubomba mu mintima mieno ye balusiamisa mu sala mamonsono mena mambote mu mavanga ye mu mpova .
53003001	Mu manisa , lu zimpangi lutusambidila , mpasi vo mambu ma Mfumu matatamana mwangana mu nswalu ye mazituswa bonso bu makadila kwa beno .
53003002	Lusambila mpe mpasi vo Nzambi kakututanina mu bantu bakimfunia ye bambi , kadi ka babonsono ko bena ye minu .
53003003	Kansi Mfumu wena wakwikama . Yandi wuna kulusiamisa ye wuna kulukeba mu Nkwa mbi .
53003004	Ye beto tukulusilanga vuvu mu diambu dia Mfumu ; mu yandi beto tukwikilanga vo beno luvanganga ye luna tatamana vanga ma tukulusikidikisanga .
53003005	Bika Mfumu katwadisa ntima mieno ku zola kwakunene kwa Nzambi ye ku mvibudulu Klisto yikavananga .
53003006	Lu zimpangi , beto tweti dio kululomba mu nkumbu ya Mfumu eto Yesu Klisto : lutatukila mpangi zozo zazonsono zizingilanga mu kimolo
53003007	Beno kibeni lutomene zaya bu lufweti sa mu landa kifwani kieto . Beto ka twakele bamolo ko bu twakele ye beno .
53003008	Beto ka twadikulu kwa muntu mu ka lekwa ko , kansi beto twasala ye twatovuka mpimpa ye mwini mpasi vo twalembwa kala zitu kwa muntu mu beno .
53003009	Beto twasa bo ka mu diambu dia beto bu twakutu lembwa kala ye luve mu saduswa kwa beno ko , kansi mpasi vo beto twakala kifwani kilufweni landa .
53003010	Kadi beto bu twakala kwa beno , beto twakulutela vo : “ Konso muntu lembolo zola sala , kalendi dia mpe ko . ”
53003011	Beto tweti bo kulutela mu diambu dia tweti wa vo bankaka mu beno beti zinga mu kimolo
53003012	Kwa bantu bampila yoyo , tweti kubalomba ye kubasikidikisa mu nkumbu a Mfumu Yesu Klisto : bika basala bonso bwena bwa sungama mpasi vo babaka bia bawukibeni mu zinga .
53003013	Kansi kwa beno , lu zimpangi , ka lubebandi ko mu vanga mambote .
53003014	Vo muntu katumamane malongi meto matweti kuluvana mu nkanda wawu ko , lunseno dimbu ye ka lukalasanandi diaka ye yandi ko , mpasi kamwena dio nsoni .
53003015	Ka lumbakandi bonso ntantu ko kansi lunlwengisa bonso mpangi .
53003016	Bika yandi kibeni Mfumu wena tuku kia luvuvamu kaluvana luvuvamu ntangu zazonsono ye mu nzila zazo ! Bika Mfumu kakala ye beno babonsono .
53003017	I mu koko kwa mono kibeni nsonekene mambu mama : Mbote zitukidi kwa Pawulu . I bonso bwabu yitudilanga dimbu kia koko kwami mu minkanda miami miamionsono ; i bonso bwabu yisonikinanga .
53003018	Bika nlemvo wa Mfumu eto Yesu Klisto wakala ye beno babonsono
54001001	Mono Pawulu , i ntumwa ya Klisto Yesu bonso bwena ntumunu ya Nzambi , Mvuluzi eto ye ya Klisto Yesu , vuvu kieto ,
54001002	nsonekene kwa ngeye Timoteo
54001003	Bonso buyakulomba mu ntangu yiyayenda ku Makedonia vo vwanda mu mbanz'a Efeso
54001004	Ye wubatela mu lembwa yindula minsamu miakubukwa kwa bantu ye ndandani yikondolo nsuka ya zinkumbu za zinkaka mu zimvilaNanga i kinkulu kia ndandani a bankaka bantete babayudayo ye makesa mu Luwawanu Lwankulu , mena mu , momo matukisanga kaka mpaka ye ka masalanga mu diambu dia lukanu lwa Nzambi ko , kadi lwawu lusalanga mu minu .
54001005	Lukanu lwa nsikudukusu yayi i zola kutukanga mu ntima wavedila , mu ngudi a ntima wambote ye mu minu kikondolo disu ku nsi a lukaya .
54001006	Bantu bankaka bameni sisa mambu mama ye bazimbane mu mpaka za buzengi .
54001007	Bawu bazolele kala minlongi mia minsiku , kansi ka bazeyi awu mabavovanga ye mabatoma siamisanga mu malongi ko .
54001008	Beto tuzeyi vo minsiku miena miambote vo misadulwanga bonso bufweni ,
54001009	ye tuzayeno diadi vo minsiku ka miatulwa mu diambu dia bobo bavanganga bwena bwambote ko kansi mu diambu dia bavovanga mambi , bakolamanga , mu diambu dia bankwa mbi ye bankwa masumu , mu diambu dia bantu balembwa vuminanga Nzambi ye biobio biena bianlongo , mu diambu dia bobo bavondanga mase ye zingudi zawu ye mimvondi mia bantu ,
54001010	mu diambu dia minyangi ye bobo balekasananga bakala ye bakala yandi evo nkento ye nkento yandi , mu diambu dia bawu batekanga bantu , batanga luvunu ye badianga ndefi zaluvunu , ye mu diambu dia babonsono bobo bavanganga mambu mamonsono mena maswasana ye malongi masungama .
54001011	Malongi momo i Nsamu Wambote wuyayekudulwa , wawu wutedi Nzambi yankembo
54001012	Mono ngieti tonda kwa Klisto Yesu , Mfumu eto , yandi wampana ngolo , ngieti kuntonda bu kamona vo ngiena wafwana mu silwa vuvu ye wantula mu salu kiandi ,
54001013	mpeleko mono yateka kumvweza , yateka kunzoma ye kumfinga . Kansi Nzambi wamfwila kiadi . Mono yakala vanganga bo mu kondwa kwa zaya bu yalembwa kala ye minu .
54001014	Kansi Mfumu eto waniekisa beni nlemvo andi kwa mono ye yandi wampana minu ye zola koko kwena yeto mu kintwadi ye Klisto Yesu .
54001015	Diambu diadi diena diakedika nadede , diawu difweni mu toma tambulwa vo : Klisto Yesu wayiza mu nza mpasi kavulusa bantu bena ye masumu ye mu bawu , mono ndutidi kala ye masumu ;
54001016	kansi Nzambi wamfwila kiadi mpasi vo Klisto Yesu kasonga mvibudulu andi yayonsono mu mono ndutidi babonsono mu masumu , bonso kifwani kwa bobo babonsono bana kwikila mu yandi ye tambula moyo wulembolo nsuka .
54001017	Kwa ntinu a ntangu zazonsono , wulembwa fwanga , ye wulembwa monikanga , Nzambi ndiena wumosi kaka , kwa yandi nzitusu ye nkembo mu ntangu zazonsono ! Ame .
54001018	Timoteo , mwan'ami , mono ngieti kuvana nsikudukusu yayi bonso bwena mambu ma zimbikudulu zateka bikulwa mu ngeye , sadila mo bonso siamunu mpasi vo wanwana ndwanunu yambote ,
54001019	ye keba minu ye ntima wambote . Bantu bankaka ka bazola dimba ntima miawu ko buna bawu bafwasa minu kiawu .
54001020	Mu bawu mwena Humenayi ye Alekisandele , bayayekula kwa Satana
54002001	I diawu , vantete mono ngieti kululomba vo zindombolo ye tusambulu , ndilu a zimvutu ye matondo bina vewa kwa Nzambi mu diambu dia bantu babonsono ,
54002002	mu diambu dia mintinu ye babonsono bankaka bena zimfumu mpasi vo twazinga napi ye mu luvuvamu , mu vumi kia Nzambi kiakionsono ye mu luzitu .
54002003	Diodio diena diambote ye diyangidikanga Nzambi , Mvuluzi eto ,
54002004	yandi wuzolanga vo bantu babonsono bavuluswa ye balwaka va tezo kiazaya kedika .
54002005	Kadi Nzambi yandi mosi kaka kena ye wumosi mpe kaka wena wuwawasanga Nzambi ye bantu , i Klisto Yesu .
54002006	Wakivana yandi kibeni mu kula bantu babonsono . Kiokio i kimbangi kiatewa mu ntangu yafwana vo Nzambi zolele vulusa bantu babonsono ,
54002007	ye i mu diambu diodio mono yasiwa nsamuni ye ntumwa mu longa kwa balembolo Bayudayo mambu matadidi minu ye kedika . Mono kieti ta luvunu ko , i kedika kiaki ngieti kamba .
54002008	I diawu mono nzolele vo bika babakala basambila mu bifulu biabionsono , ye bazangula moko ku zulu
54002009	Mpila mosi mpe mono nzolele vo bakento batoma vwata bonso bwena bwafwanana , mu luyinunu ye bwadedama , ka bakukitomisandi mu zinsuki zampimpita ko , ka bilunga biawola ko , ka minsanga ye binkuti biantalu ko .
54002010	Kansi bika bakukitomisa mu mavanga mambote bonso bufwanane mu bakento bena ye vumi kia Nzambi .
54002011	Nkento kafweti kala napi ye longuka ku nsi a luyinunu lwalonsono .
54002012	Kiyambulanga nkento kalonga evo kayala bakala ko , kansi yandi fweti kala napi .
54002013	Kadi i Adami wateka vangwa mboki Eva .
54002014	Ye ka i Adami ko wavunwa kansi i nkento wavunwa ye wakolamana minsiku mia Nzambi
54002015	Mpeleko diodio nkento wuna vuluswa bu kabutanga bana , vo yandi wuna tatamana mu minu , mu zola ye mu bunlongo ye mu luyinunu .
54003001	Diambu diadi diena nkatika diakedika : vo muntu wusosanga mu kala ntwadisi mu Dibundu , yandi wuzolanga kisalu kiambote .
54003002	I diawu ntwadisi wa Dibundu kafweti kala kondwa diambu dikafweti sembulwa , yandi fweti kala bakala dia nkento wumosi kaka
54003003	ka nduvu a malavu ko , ka muntu wuzolanga nwana ko , kansi muntu walembama ye wavuvama ; kalendi luta yindula mbongo ko ;
54003004	kafweti toma zaya mu yala nzo andi ye bana bafweti lwaka mu tezo kia kuntumamana mu luzitu lwalonsono .
54003005	Kadi vo muntu kazeyi yala nzo ya yandi kibeni ko , bwe kalenda kebila Dibundu dia Nzambi e ?
54003006	Kalendi kala muntu wusobele nkadulu andi ka ntama beni ko ; vo kabwa ko , buna yandi wuna vimbana mu mayama ye sembwa bonso bwasembwa Satana .
54003007	Yandi fweti telwa mpe kimbangi kiambote kwa bantu balembolo baklisto mpasi vo kalembwa bwa mu mintambu mia Satana
54003008	Minkengi mia Dibundu mpe mifweti kala mialuzitu , mifweti kambanga kaka kedika ; ka balendi nwanga vinu diasaka tezo ko ye kabalendi zolanga mu baka mbongo za bumbabu ko .
54003009	Bawu bafweti tatamana mu kwikila mu kedika kiokio kiazayikuswa kia minu mu ntima wavedila .
54003010	Ye bafweti teka tontwanga , mboki kaka balenda sala kinkengi vo kabena ye diambu dibafweti sembulwa ko .
54003011	Bakento bawu
54003012	Nkengi kafweti kala bakala dia nkento wumosi kaka
54003013	Kadi minkengi miomio miatoma sala salu kiawu bwambote , bavumunwanga ye balenda vova mu kibakala mu momo matedi minu kiawu mu Klisto Yesu .
54003014	Mono ngieti kusonikina mambu mama mu vuvu kia vika kwiza kwa ngeye .
54003015	Kansi vo ngina zingila mu kwiza , buna mambu mama mana kusadisa mu zaya bonso bu tufweti kadila vakati kwa bisi nzo a Nzambi , mpila mosi mu Dibundu dia Nzambi wena moyo . Dibundu i kunzi ye lufulu lwa kedika mu Nzambi .
54003016	Diena kwandi diatoma zayakana vo diansweki diodio dia minu kieto diena diadinene : Yandi wamonika bonso muntu , Mpeve ya Nlongo yazayikisa vo yandi i nkwa lunungu zimbasi zakummona Yandi wasamunwa kwa makanda ma bantu , bantu mu nza bakwikila mu yandi Nzambi wantombula ku zulu .
54004001	Mpeve yitoma dio kambanga mu kia kwakonsono vo : mu ntangu yazimunina , bantu bankaka bana yambula minu kiawu , bana tumamana mpeve zaluvunu ye bana landa malongi ma mpeve zambi
54004002	Malongi momo mamwanguswanga kwa bantu bena ye disu ku nsi a lukaya ye bavunanga , ntima miawu miasiwa dimbu kia mimvondi mu sengwa kiatiya
54004003	Bantu bobo balonganga vo kadiena diambote ko mu kwela ye mu dia madia mankaka . Madia momo Nzambi makavanga mpasi vo minkwikizi bazeyi kedika badia mo bu bameni sambila ye tonda Nzambi .
54004004	Bima biabionsono Nzambi bikavanga biena biambote . Kakwena kima kifweti loswa ko kansi tufweti tambula biabionsono ye tonda Nzambi mu lusambulu ,
54004005	kadi Masonukwa ma Nzambi ye lusambulu bibiekanga bima biabionsono nlongo .
54004006	Vo ngeye wuna ta mambu mama kwa zimpangi buna ngeye wuna kala kisadi kiambote kia Yesu Klisto . Ye diodio dina songa vo ngeye wuyundukanga mu kimpeve , mu mambu ma minu ye mu malongi makedika mawatoma landa .
54004007	Kansi yambula landa minsamu miampamba miakubukwa kwa bantu babuzengi . Ngeye , wukiyukuswa mu vumina Nzambi .
54004008	Bimpa biobio biena mu diambu dia yukuswa nitu , biena mfunu mu mafiuma kaka . Kansi mambu matadidi ngiukusulu mu vumi kia Nzambi mena mfunu mu mamonsono . Mu mambu momo mwena nsilulu mu kala moyo tuka bwabu nate ye mu ntangu yina kwiza .
54004009	Diambu diadi diena diakedika nadede ye difweni mu toma tambulwa .
54004010	I diawu beto tusalanga ye tunwananga
54004011	Sikidikisa ye longa mambu momo .
54004012	Kuyambulandi muntu kakuyina ko mu diambu dia bu wena ntwenia kansi kala kifwani kwa minkwikisi miamionsono : mu mpovolo zaku , mu nkadulu aku , mu zola kwaku , mu minu kiaku ye mu kondwa kwaku kwa nsumukunu .
54004013	Mu ntangu yi weti kumpingila , wukukiyekula mu ngolo zazo mu tanga Masonukwa ma Nzambi va yuti
54004014	Kulembwandi yindula nkayilu wowo wena mu ngeye ko , wowo wuwatambula mu ntangu yavova mimbikudi ye kimvuka kia bakuluntu bu bakutentika moko .
54004015	Toma yindula mambu mama ye toma mo sadila mpasi vo babonsono bamona bonso bu weti tombuka .
54004016	Wukikenga ye kenga ndongolo zaku . Tatamana mu vanga mambu momo kadi vo ngeye wuna bo sa , buna ngeye wuna kukivulusa ye wuna vulusa bobo bakudimbanga .
54005001	Kusembandi bakala dianuna mu kingolo ko kansi wuntela bonso se . Baka bamatoko bonso zimpangi ,
54005002	bakento banuna bonso zingudi , zindumba bonso bibusi mu kondwa kwa nsumukunu yayonsono .
54005003	Kadila mafwola mayindu , mafwola momo mena nkatikila mafwola nadede
54005004	Kansi vo fwola diena ye bana evo batekolo , buna bika bawu balonguka mu teka vanga mavanga mawu ma kinzambi kwa bisi nzo awu ye mu nzila yoyo bawu bana futa kwa bamase ye zingudi ye zinkaka zawu bibafweti kubavana kadi diambu diodio diyangidikanga Nzambi .
54005005	Nkento wowo wena nkatikila fwola nadede , kondolo ye muntu fweti kunsadisa , yandi wusanga vuvu mu Nzambi ye wutatamananga mu kunsambila ye kunlomba lusadusu mpimpa ye mwini .
54005006	Kansi fwola diodio dizolanga minkembo diawu diena diafwa , mpeleko yandi wena wamoyo .
54005007	I mambu momo fweti kubatela bavanga mpasi vo bakondwa dibafweti sembulwa .
54005008	Vo muntu kakadilanga bantu bandi mayindu ko ye sungulako bisi nzo andi , buna muntu wowo kasidi ye minu ko ye yandi wena wambi luta nkutu ndiena wulembwa kwikilanga .
54005009	Kulendi kudikila kana nkumbu ya fwola dimosi mu nlonga a mafwola ko vo kakena vioka mimvu makumasambanu ko , vo kakala nkento wa bakala dimosi ko
54005010	Yandi fweti kala muntu wubatelanga kimbangi kiambote mu mavanga mandi : nkento watoma yundula bana bandi bwambote , wakala toma tambulanga banzenza , wakala sukulanga tambi bia bantu bavwilu kwa Nzambi , wakala sadisanga bantu bena mu nzungu ye nkento wakukivana mu sala mavanga mamonsono mambote mampila mu mpila .
54005011	Kansi kutambudilanga mu sonika mafwola mantwenia mu nlonga wa mafwola ko . Kadi nsatu zawu buzibantikidi kubatwala ku mabanza makwela diaka , bawu basisanga Klisto ,
54005012	ye mu nzila yoyo bawu bakitukanga bankwa nkanu kwa yandi bu bavunzuni nsilulu awu yantete
54005013	Va zulu a diadi , bawu balongukanga kimolo ye bafukisanga ntangu awu mu kwenda lutanga va nzo ka nzo . Kansi dilutidi mu mbi diaka i diadi vo bawu bakitukanga salu kia kwenda kedi kaka bantu ye kamba mamo mabazeyi mu bawu nate ye mabafweti lembwa ta .
54005014	I diawu mono nzolele vo mafwola mantwenia makwela , babuta ye bakipa zinzo zawu mpasi vo twalembwa vana kana fimpwasika nkutu kwa mintantu mieto mu ta mambi mu beto .
54005015	Kadi mafwola mankaka bameni sisa nzila yambote ye beti landa Satana .
54005016	Ye vo nkwikizi wumosi wankento wena ye mafwola mu kanda , yandi fweti kubasadisa . Ye kalendi yambula zitu kiokio kwa Dibundu ko mpasi vo Dibundu kakipa mafwola momo mena mawu kaka .
54005017	Bangudi za bantu batwadisanga bwambote bika bamonwa vo bawu bafweni mu zituswa ye tambula mfutu miole
54005018	kadi Masonukwa ma Nzambi ebu makambanga : “ Kulendi kanga nwa wa ngombe yeti tuta nginga ko ye kisadi wena ye luve mu baka mfutu andi
54005019	Kutambulandi mfundu yeti vangwa mu ngudi za bantu ko vo kayena ye mbangi zole evo zitatu ko .
54005020	Sembila va yuti bantu bavolanga masumu mpasi vo bankaka basidi bamona wonga .
54005021	Mono ngieti dio kulomba vantadisi a Nzambi , a Yesu Klisto ye a zimbasi zanlongo vo tumama mu mambu mayikusikidikisi lembwa teka kukifundisila mu ntima evo kala ye ntalu a zidi mu maweti vanga .
54005022	Kukalandi nzaki zatudila moko va muntu ko mu kumvana salu mu Dibundu . Kukalandi ntwadi mu masumu ma bantu bankaka ko ye wukukikeba wavedila .
54005023	Kunwangandi maza ye maza kaka ko , kansi nwanga mpe fivinu mu diambu dia kimbevo kia kifundu kiaku , ye mu diambu dia ngeye wena fintangu-ntangu kwandi belele .
54005024	Masumu ma bantu bankaka mamonikanga tekila nkutu bafunduswa , kansi ma bankaka mamonikanga kaka ku nima ( zimunina ) .
54005025	Mavanga mambote mawu mpe matoma monikanga ye momo nkutu malembwa vika monikanga ka matatamanaga kala maswama ko .
54006001	Babonsono bena ku nsi a kinanga bafweti mona zimfumu zawu vo zena zafwana mu tambula nzitusu wawonsono mpasi vo muntu kalembwa kamba mambu mambi mu nkumbu a Nzambi ye mu malongi meto .
54006002	Ye minanga mivwilu kwa zimfumu zena minkwikizi ka balendi lembwa zitisa zimfumu zawu ko mu diambu dia bu bena zimpangi zawu mu Klisto . Kansi nkutu i bawu bafweti toma kubasadila salu kiambote kadi bantu beti kiabakila ndandu i minkwikizi miomio mibazolanga . Tala i mambu momo fweti kubalonga ye kubasiamisina .
54006003	Vo muntu wulonganga mambu mankaka ye kadiatanga bonso bwena mambu makedika ma Mfumu eto Yesu Klisto ko , ye bwena bwadedakana ye malongi ma kinzambi ko ,
54006004	buna muntu wowo wena wavimba mu mayama ye kazeyi lekwa ko . Yandi wena ye kimbevo kia zola dia ye dia biuvu mu mpaka ye kia tula mpaka mu diambu dia mambu . Diodio ditukisanga nzinunu , minzonza , ntiakulu , mbanzulu zambi
54006005	ye mpaka zilembwa manisanga vakati kwa bantu bena ye diela diatekama ye balembwa zayanga diaka kedika . Bawu babanzanga vo mu kala bankwa kinzambi i nzila mu vwama .
54006006	Inga diena diakedika vo mu kala nkwa kinzambi i kimvwama kiakinene kwa muntu , vo yandi wukukimonanga walunga mu biobio biena yandi .
54006007	Kadi beto katwanata kima mu nza ko ye ka tuna kwenda mpe ye kima kia mu nza ko .
54006008	I diawu vo beto twena ye madia ye binkuti , buna diodio difweni kwandi kwa beto .
54006009	Kansi bantu bobo bazolanga mu kala bamvwama babwanga mu ntontolo ye bawu babakamanga mu ntambu wa zinzinunu zazingi zabuzengi ye zambi . Zawu zifwasanga ye zizimbasanga muntu .
54006010	Kadi nzolw'a mbongo i diambu ditukisanga mambi mamonsono . Bantu bankaka bu bakala nsatu beni mu baka zo , bawu bazimbana kwanda mu minu ye bakukisosila kwama kwangolo mu mintima . kwa Timoteo
54006011	Kansi kwa ngeye , muntu wa Nzambi , tina mambu momo ye tomba mu vanga mambu mazolanga Nzambi , mu zinga mu kinzambi ye tomba mu kala ye minu , zola , mvibudulu ye nlembami .
54006012	Nwana mu ndwanunu yambote ya minu . Nunga mu baka moyo wukondolo nsuka , i wowo Nzambi wukakubokidila mu ntangu yiwata kimbangi kiaku kiambote kia minu vantadisi a zimbangi zazingi .
54006013	Mono ngieti dio toma kusikidikisa vantadisi a Nzambi wuvananga moyo kwa bima biabionsono , ye vantadisi a Klisto Yesu wata kimbangi kiambote kia minu kiandi vantadisi a Pontio Pilatu
54006014	vo ngeye fweti keba ntumunu kondwa mbivusu ye nsembolo , nate ye kilumbu kina Mfumu eto Yesu Klisto kikana monika .
54006015	Nzambi wuna kala tuku kia mbonokono yoyo mu ntangu yazengwa . Nzambi yandi wena Nyadi wuna wumosi kaka , tuku kia kiese . Yandi i Ntinu wulutidi zangama ye yandi i Mfumu yilutidi zangama
54006016	Yandi mosi kaka wuna lembwa fwa ; yandi wuvwandanga mu kia kuna muntu kukalendi finama ko . Kakwena muntu ko wamona ko ye muntu kalendi kwa mona ko
54006017	Toma kamba kwa bawu bena bamvwama mu bianza , balembwa kala ye mayama . Wubatela mu lembwa tula vuvu kiawu mu kimvwama kiokio kiena soba soba . Kansi bika batula vuvu kiawu mu Nzambi , yandi wuvananga biabionsono mu tezo kiafwana nadede mpasi vo twamwena bio kiese .
54006018	Toma kubatela mu vanga mambote , mu kala bamvwama mu mavanga mambote , mu kala ngiambu ye mu kala bakubama mu kaba kwa bankaka .
54006019	Mu nzila yoyo bawu bana yonzika kimvwama kiakingi mu diambu dia bawu kibeni . Kimvwama kiokio kina kala lufulu lwambote mu ntangu ya ku ntwala
54006020	Timoteo , toma keba mambu mawayekudulwa . Yambula dimba mpovolo zampamba ye zikondolo zakinzambi , ye mpaka zabuzengi zibabokidilanga nzayilu mu mvilangani .
54006021	Kadi bantu bankaka bu batambudila nzayilu yoyo , bawu bazimbisa nzila ya minuBika Nzambi kakulusila nlemvo beno babonsono .
55001001	Mono Pawulu , i ntumwa ya Yesu Klisto bonso bwenina luzolo lwa Nzambi . Mono yavewa mbebe mu samuna moyo wo wasilwa wutubakanga mu kintwadi kitwena ye Yesu Klisto .
55001002	Nsonekene kwa Timoteo
55001003	Mono yitondanga kwa Nzambi wuyisadilanga mu ntima wavedila bonso bwavanga zinkaka zami
55001004	Mono bu ngieti bambukila mansanga maku moyo
55001005	Mono ngieti bambuka moyo mu minu kiaku kiakondwa disu ku nsi a lukaya , i minu kiokio kiatekakala ye nkak'aku Lwisi ye ngudi aku Ewunike . Nsidi vuvu vo i kiokio mpe kiena yaku .
55001006	I diawu ngieti kubambula moyo mu lemisa nkayilu Nzambi wukakuvana bu yakutula moko .
55001007	Kadi Mpeve Nzambi yikakutuvana ka yikutukitulanga bankwa bunkuta ko kansi yawu yikutuvananga ngolo , zola ye ndwenga mu kukiyala .
55001008	I diawu kumonandi nsoni ko mu ta kimbangi mu Mfumu eto ye kumonandi nsoni mu mono ko bu ngiena nkole mu diambu diandi , Pawulu wena mu boloko ku Loma . . Kansi bika ngeye wamona zaku mpasi mu diambu dia Nsamu Wambote bonso bwenina lulendo Nzambi lukakuvananga .
55001009	I yandi wakutuvulusa ye watubokila mu mbila yanlongo
55001010	Kansi bwabu yandi wazayikisa dio mu mbonokono ya Mvuluzi eto Yesu Klisto . Kadi mu nzila ya Nsamu Wambote , yandi wamanisa lulendo lwa lufwa ye , yandi watutwadila moyo wukondolo nsuka .
55001011	Nzambi wansola mu kala ntumwa ye nlongi mu samuna Nsamu wowo Wambote
55001012	i mu diambu diodio mono yimwenanga mpasi zazi . Kansi mono kimonanga nsoni ko , kadi nzeyi wuyisilanga minu ye ngiena ye vuvu vo yandi wena ye lulendo mu keba mambu makangiekudila
55001013	Toma siama mu mambu momo makedika mayakulonga bonso kifwani , ye sikila mu minu ye mu zola biena yeto mu kintwadi kitwena ye Yesu Klisto .
55001014	Keba mambu mawayekudulwa mu lulendo lwa Mpeve ya Nlongo yikundanga mu beto .
55001015	Bonso buzeyi , babonsono bena ku zunga kia Asia bamana kunsisa mkwami , mu bawu mwena Fingelo ye Helemongene .
55001016	Bika Mfumu kasonga nkenda zandi kwa bisi nzo ya Onesifolo , kadi ntangu zazingi yandi wakunsiamisingi . Yandi kambwena nsoni ko , mono bu ngiena mu boloko ,
55001017	kansi bu kayenda lwaki kaka ku mbanz'a Loma , yandi wayantika kunsosa nate ye bu kambona .
55001018	Bika Mfumu kakunyambudila mu fwilwa nkenda kwa Nzambimbangudulu yankaka i : Bika Mfumu kakunyambula kafwilwa nkenda kwa yandi mu lumbu kia mfundusu . Ye ngeye tomene zaya , vioka bantu babonsono nki a mpila lusadusu yatambudi kwa yandi ku mbanz'a Efeso . Mu lumbu kina . mu lumbu kia mfundusu . Ye ngeye tomene zaya , vioka bantu babonsono nki a mpila lusadusu yatambudi kwa yandi ku mbanz'a Efeso .
55002001	I diawu ngeye , mwan'ami , siama kwaku mu nlemvo wutwatambula mu kintwadi kitwena ye Yesu Klisto .
55002002	Momo mawakungwilu mayalongele vantadisi a zimbangi zazingi , tambika mo kwa bantu bakwikama balenda molonga kwa bankaka mpe .
55002003	Bika ngeye kibeni mpe wamona mpasi , bonso soda diakwikama dia Yesu Klisto .
55002004	Soda diena mu salu , vo zolele yangidika mfumu andi yakumbaka mu salu , kalendi landa mambu makondolo salu kia kisoda ko .
55002005	Muntu wuvanganga zinsaka kalenda vwikwa mpu yandungunu ko bu kavengi nsinsani vo yandi ka lendi mina . mia nsaka ko .
55002006	Muntu wuvatanga mpatu , sedi salu kiangolo , fweti kala wantete mu tambula ndambu andi mu biyonzokolo .
55002007	Yindula mambu mama mangieti kamba kadi Mfumu si kakuvana nzayilu mu bakusa mamonsono .
55002008	Bambuka moyo mu Yesu Klisto wafulukuswa mu bafwa ye wakala ntekololo ya ntinu Davidi bonso butanga Nsamu Wambote wuyisamunanga .
55002009	Mu diambu dia bu yisamunanga Nsamu wowo Wambote buna mono yimonanga mpasi ye ngiena nkutu wakangama mu zisieni bonso muntu wuvanganga mambi . Kansi Masonukwa ma Nzambi ka mena makangama ko ,
55002010	i diawu mono yivibidilanga mamonsono mu diambu dia mambote ma bawu Nzambi bakasola , mpasi vo bawu mpe balenda tambula mpulusu yena mu Yesu Klisto ye nkembo wa ntangu yikayimani .
55002011	Mambu mama mena nkatika makedika : “ Vo beto twamana fwa ye yandi , buna beto si twakala mpe moyo ye yandi ;
55002012	vo beto tuna tatamana siama , buna beto tuna yala mpe ye yandi ; vo beto tuna kumfila nima , buna yandi mpe wuna kutufila nima ;
55002013	vo beto katwena bakwikama ko , yandi mwanki wena kaka wakwikama , kadi yandi kalendi kukibangisa ko
55002014	Babambula moyo kwa bantu mambu mama ye wubalomba vantadisi a babonsono ye vantadisi a Nzambi mu lembwa bindasananga mpaka mu diambu dia mambu . Mpaka zozo ka zitukisangandi ndandu ko kansi zawu zifwasanga bantu bawanga zo .
55002015	Sa kimfuzi mu kukisonga va meso ma Nzambi vo ngeye wena wafwana , bonso kisadi kilembwa fwanga nsoni mu kisalu kiandi ye wutoma samunanga nadede nsamu wakedika .
55002016	Yambula landa mpovolo zampamba ye zikondolo za kinzambi , kadi bawu bavovanga zo batatamananga mu tatuka ye tatuka ye Nzambi .
55002017	Mambu mawu mabalonganga mana kala bonso mputa yabola yiniengisanga nsuni . Mu bawu mwena Humenayi
55002018	bawu bamana sisa kedika ye bazimbisanga bantu babingi mu minu bu bakambanga vo mfulukulu eto mu bafwa yamana kalanga .
55002019	Kansi mwanki lufulu lwena nangwi lolo Nzambi lukatula lwena nakekete , ye mambu mama manwatwa ye “ Konso muntu wutanga vo yandi vwilu kwa Mfumu , bika kasisa mambi . ”
55002020	Mu nzo yayinene ka mukalanga malonga mawola ye mapalata kaka ko , kansi mukalanga mpe mavalwa mu nti ye mavangwa mu tubumba . Momo mawola ye mapalata masadulwanga mu zintangu zasolwa ye mankaka mu yonso yonso ntangu .
55002021	I diawu vo muntu wukukivedese mu momo mena mambi , buna yandi si kakala bonso lekwa kianzitusu ye sadulwa mu zintangu zasolwa . Muntu wowo wena wabiekwa mu kala mvwilu kwa Mfumu andi ye wena mfunu kwa yandi . Ye yandi wena wakubama mu sadulwa mu mavanga mamonsono mambote .
55002022	Tina zinzinunu za kintwenia , sa ngolo mu tomba lunungu , minu , zola ye luvuvamu vakimosi ye bawu babikanga Mfumu mu ntima wavedila .
55002023	Kansi yambula mpaka zampamba ye zabuzengi , kadi zawu zisukinanga ku nwana .
55002024	Sadi kia Mfumu kakilendi nwana ko , kansi fweti kala wambote kwa babonsono . Yandi fweti kala lendo mu longa ye fweti kala ye mvibudulu ,
55002025	fweti kala ye bumpombo mu vana malongi mansungukulu kwa bawu babangisanga , kani vo nanga Nzambi lenda kubavana ntangu mu soba nkadulu
55002026	Buna bawu bana lwenga ye vutukisa mu mabanza mambote ye mboki katuka mu mintambu mia satana , yandi wamana kubabaka mpasi vo bavanga luzolo lwandi .
55003001	Toma zaya diambu diadi vo mu lumbu biansukunu ntangu zampasi zina kwiza .
55003002	Kadi bantu si bakala kimwimi , nzolw'a mbongo , bankwa kukitumpidika , bankwa mayama , mintiaki mia Nzambi , ye bana kolama kwa mase mawu ye ngudi zawu . Bawu si bakala kondwa kwa lubambu ye kondwa vumi mu biena bianlongo .
55003003	Bawu si bakala bankwa mbalu , kondwa nkenda , minkedi , bakondwa kukiyala , minkwamisi miangolo ye mintantu mia bavanganga mambote .
55003004	Si bakala minyekudi , bankwa nzaki za vanga kondwa yindula , bakukitumpidikanga , bana luta zola biese bia nza kansi ka Nzambi ko .
55003005	Bawu si batatamana kala ye mbonokono yakinzambi kansi ka batambudilanga lulendo lwa kinzambi kiokio ko . Tatukila bantu bobo !
55003006	Bankaka mu bawu bakotanga mu nsweki mu zinzo za bantu ye bayalanga bakento balembolo basiama , bena bafuluka kwa masumu ye batwaduswanga kwa zinzinunu zampila mu mpila .
55003007	Bakento bobo batontanga longuka ntangu zazonsono kansi ka balendi sala lwaka va tezo kiazaya kedika ko .
55003008	Bonso Yanese ye Yambelese
55003009	Kansi bawu ka bana kwenda kwanda ko kadi buzengi bwawu si bwamonika kwa bantu babonsono bonso bwamonika bwa babakala bobo babole bankwa mpandu . zambanunu
55003010	Kansi ngeye watomene kundanda mu ndongolo zami , mu nkadulu ami , mu makani mami , mu minu kiami , mvibudulu zami , mu zola kwami , ye mu ntatumunu ami ,
55003011	mu zinzomono zami ye mu mpasi ziyamweni . Ngeye zeyi kwaku makumbwila ku mbanz' Antiokia
55003012	I bobo kwandi bwena vo bantu babonsono bazolanga zinga mu kinzambi kiakionsono ntwadi ye Yesu Klisto bana zomwa .
55003013	Ye bantu bambi ye mimvuni bana luta ye lutila mu vanga mambi , bawu si bazimbisa bankaka ye bawu kibeni bana zimbana .
55003014	Kansi ngeye , tatamana siama mu mawalonguka , ye mawatoma visa , bu wuzeyi nki a nlongi wakulonga mo
55003015	Kadi tuka kimwana kiaku , ngeye zeyi Masonukwa ma Nzambi malenda kuvana ndwenga zitwalanga ku mpulusu mu minu kitwena mu Yesu Klisto .
55003016	Masonukwa ma Nzambi mamonsono mafulumunwa kwa Nzambi mena ndandu beni mu longa kedika , mu semba matekama , mu sungika zinkombo ye mu twadisa bantu bonso bubafweti zinga mu lunungu ,
55003017	mpasi vo muntu wa Nzambi kakala watoma kubukwa ye walunguswa mu mafweni mu vanga mavanga mamonsono mambote .
55004001	Vantadisi a Nzambi ye Yesu Klisto wuna fundisa bamoyo ye bafwa , ye mu diambu dia Yesu ndiena wuna kwiza mu yala bonso Ntinu , mono ngieti toma dio kulomba ,
55004002	mu samuna Masonukwa ma Nzambi ye toma mo siamisa mu ntangu zafwana evo mu ntangu zalembo fwana . Kwikidikisa bantu , semba ye siamisa mu zindongolo ku nsi a mvibudulu yayonsono .
55004003	Kadi kuna kala ntangu bantu yibana lembwa zola wa ndongolo zakedika , kansi bawu bana zola mu landa bwenina nsatu za bawu kibeni . Buna bawu bana kutikisa minlongi va bena , minlongi miomio mina kubatela momo mabazolele nkatikila mu wa .
55004004	Bawu bana tadisa matu mawu kwankaka mu lembwa wa kedika ye bana mateka mu dimbidila minsamu miakubukwa kwa bantu .
55004005	Kansi ngeye , toma lwenga mu mamonsono , vibidila mpasi , sala salu kiaku kia nsamuni wa Nsamu , ye toma lungisa mbebe aku ya kisadi kia Nzambi .
55004006	Nga bwabu mu diambu dia mono , lokula kiami kizidi mu vewa bonso nkayilu , ntangu ami yimfweti fwa yifweni .
55004007	Mono yanweni ndwanunu yambote , yameni zawula nate ye kuna nsuka ye yakebele minu kiami
55004008	Ye bwabu mono yalundulu nsendo wa ndungunu i mpu yalunungu yina kumpana Mfumu mu lumbu kina kia mfundusu . Yandi i mfundisi walunungu , ye kana yo vana kwa mono kaka ko kansi kwa babonsono bavingilanga mu luzolo ntangu yikana monika .
55004009	Vanga mamo mafweni mu kwiza nswalu kwa mono bwabu .
55004010	Kadi Demasi
55004011	Luka kaka wena yami . Sala baka Malako wiza yandi , kadi mfunu kena kwa mono mu kunsadisa mu kisalu kiami
55004012	Mono yafidisa Tikiko
55004013	Bu wuna kwiza , sala mbongila yunga kiyasala sisa kwa Kalapo ku mbanz'a Tolowa
55004014	Alekisandele , yandi i ngangula ya nsongo , wansila yambi yayingi . Mfumu kakunsenda kwandi bonso bwena mambu makavanga
55004015	Ngeye mpe toma kunkebila kadi yandi wakakidila mu ngolo beni mamo matwakamba .
55004016	Ka muntu wumosi ko wakumvovila bu yakitabila
55004017	Kansi Mfumu wakala yami , wansiamisa mpasi vo mono yasamuna bwalunga nadede Nsamu Wambote , ye wakisa wo kwa babonsono balembolo-Bayudayo . Ye mono yatanunwa mu nnw'a nkosi .
55004018	Mfumu si kakuntanina mu mavanga mamonsono mambi , yandi si kakumpulusa ye kunkotisa mu Kimfumu kiandi kia kizulu . Nkembo kwa yandi mu ntangu zazonsono ! Ame . zambanunu
55004019	Vana mbote kwa Pilisikila ye Akila ye kwa bisi nzo ya Onesifolo
55004020	Elasito
55004021	Sa nswalu mu kwiza tekila nsungi ya sivu . Ebulu , Pude , Lino Klodia ye zimpangi zazonsono zikufidisi mbote .
55004022	Bika Mfumu kakala yaku ye Nzambi kalusila nlemvo .
56001001	Mono Pawulu , i kisadi kia Nzambi ye ntumwa ya Yesu Klisto . Mono yavewa mbebe kwa Nzambi mu twala ku minu bantu bobo Nzambi bakasola . Nzambi wampana mpe mbebe mu kubavana nzayilu yakedika bonso bwena minu kieto ,
56001002	mpasi bakala ye vuvu kia moyo wulembolo nsuka . Nzambi , yandi wulembwa vunanga , watusila moyo wowo tekila mbadukulu a ntangu ,
56001003	ye mu ntangu yazengwa , yandi wazayikisa dio mu mambu mandi . I mambu momo mayayekudulwa ye mayisamunanga mu ntumunu ya Nzambi , Mvuluzi eto .
56001004	Mono nsonekene nkanda wawu kwa ngeye , Tito
56001005	Mono yakusisa ku sanga kia Kelete mpasi vo watoma kubika mambu momo masaala mu sungika ye mu sola bangudi za bantu ba Dibundu mu konso ka mbanza . Bambukila moyo mu mayakusikidikisa vo :
56001006	nkuluntu fweti kala muntu kondolo ye diambu dikafweti sembulwa , yandi fweti kala toko dia nkento wumosi kaka
56001007	Kadi nkuluntu a Dibundu i muntu wavewa mbebe mu twadisa minsamu mia Nzambi , buna yandi fweti kala kondwa diambu dikafweti sembulwa . Yandi kalendi kukimona yandi kwandi kaka ko , kalendi kala nzaki zafwemina ko , ka nduvu a malavu ko , ka muntu wuzolanga nwana ko ye kalendi zolanga mu baka mbongo mu luvunu ko .
56001008	Kansi yandi fweti toma tambulanga zinzenza bwambote ye kafweti zolanga momo mena mambote . Yandi fweti kala muntu wena ye mabanza mafwanane , wuvanganga malunungu , wanlongo ye wukukiyalanga .
56001009	Yandi fweti toma tatamana mu mambu makedika nadede bonso bwenina malongi . Mu nzila yoyo yandi si kalenda mu lwengisa bankaka mu malongi makedika nadede bonso bwenina malongi . Ye mu toma songa nzimbakani ya bawu babangisanga malongi momo
56001010	Kadi kwena bantu babingi bena ye luntundu , bena ye kinwa kiampamba ye bavunanga bantu mu mambu mawu mabuzengi , sungulako mu Bayudayo baviluka .
56001011	Bawu bafweti kangwa nnwa kadi bavwadingisanga zinzo zamvimba ye balonganga malembolo fwanana mu baka mbongo mu nzila zambi .
56001012	I mwisi Kelete yandi kibeni , wumosi mu mimbikudi miawu wakamba vo : “ Bisi Kelete batanga luvunu ntangu zazonsono , bawu i bibulu biambi ye bamolo bayindulanga kaka diaMambu mama i mambu ma nsoniki wumosi mwisi kelete i Epimenide ku Konososi ( vioka mimvu 500 tekila Yesu Klisto ) . ”
56001013	Kimbangi kiaki kiena nkatika kedika . I diawu toma kubasemba mu ngolo mpasi vo bakala ye minu kiasungama ,
56001014	ye balembwa kangama mu minsamu miakubukwa mia Bayudayo ye mu masikidikisanga bantu bobo bateka kedika nima .
56001015	Bima biabionsono biena biavedila kwa bawu bena bavedila , kansi kakwena kima nkutu kiavedila ko kwa bawu basumuka ye balembwa kwikilanga . Kansi diela diawu ye ntima miawu biena biasumuka .
56001016	Bawu batambudilanga vo bazeyi Nzambi kansi mu mavanga mawu , bawu basonganga vo kadieninandi bonso bobo ko . Bawu i bantu babalembwa zolanga mona , bantu baluntundu ye ka balendi sala vanga kana diambu dimosi nkutu diambote ko .
56002001	Kansi ngeye vova kwaku mambu momo mena bwenina malongi masungama .
56002002	Kamba kwa babakala banuna balembwa lutisanga tezo , bakala luzitu , bankwa mabanza ye bakala nakekete mu minu , mu zola ye mu mvibudulu .
56002003	Mpila mosi mpe tela bakento banuna vo bafweti kala ye nkadulu yifwanane bonso bantu bazinganga luzingu lwanlongo . Bawu ka balendi kwenda kelanga bantu ko , ka balendi kala minanga mia malavu ko . Bawu bafweti vananga ndwengoso zambote
56002004	mpasi vo balonga kwa bakento bantwenia mu zola matoko mawu ye bana bawu ,
56002005	ye mu kala bakento bamayindu ye bavedila . Bakala bisadi biambote mu zinzo zawu , bambote , batumamananga matoko mawu , mpasi vo muntu kalembwa ta mambi mu Masonukwa ma Nzambi .
56002006	Mpila mosi mpe tela matoko bakala bantu bamayindu .
56002007	Ngeye kibeni mpe wukisonga mu mambu mamonsono kifwani kia mavanga mambote . Mu malongi maku ta kedika ye kulendi sakana ko .
56002008	Sadila mambu masungama momo malenda lembwa tiakwa , mpasi vo bantu bakubelanga bafwa nsoni kadi ka bana baka diambu dibana kamba mu beto ko .
56002009	Baminanga balemvuka kwa zimfumu zawu ye bafweti zolakana mu mamonsono . Bawu ka balendi kubabangisanga ko
56002010	ye ka balendi yiba kana kima kimosi nkutu ko . Kansi bawu bafweti songa vo bena bambote ye bakwikama ntangu zazonsono , mpasi vo mu mambu mamonsono , malongi ma Nzambi Mvuluzi eto mazituswa .
56002011	Kadi Nzambi wazayikisa nlemvo andi , wawu i tuku kia mpulusu mu diambu dia bantu babonsono .
56002012	Nlemvo wowo wukutulonganga mu yambula luzingu lukondolo lwakinzambi ye zinzinunu za nza , mpasi vo twazinga bonso bufwanane , bonso bwena bwasungama ye mu kinzambi mu nza yayi .
56002013	I bonso bobo tufweti vingidila lumbu kiokio kiakiese , kitusilanga vuvu , kiokio kina monika nkembo wa Nzambi eto wawunene ye Yesu Klisto Mvuluzi
56002014	Yandi wakukivana yandi kibeni mu diambu dieto , mpasi vo kakutukuula mu yambi yayonsono ye kutusa bantu bandi bavedila bavwilu kwa yandi kibeni ye bakubama mu vanga mambote .
56002015	I mambu momo fweti longa . Sadila lulendo lwalonsono mu siamisa ye mu semba bakudimbanga . Kuyambulandi muntu kakuyina ko .
56003001	Bambula moyo kwa minkwikizi vo bafweti lemvuka kwa bakuluntu ye kwa bavewa lulendo
56003002	Kabalendi kwenda tiakanga bantu ko , bafweti kala bavuvama , bantu bazolanga mambote ye basonganga nlembami wawonsono kwa bantu babonsono .
56003003	Kadi beto mpe twateka kala bankwa buzengi , twakolama kwa Nzambi , twakala bazimbana . Beto twakala minanga mia zinzinunu zazonsono zampila mu mpila ye mia biese biampila mu mpila . Beto twalutisa ntangu mu yayibi ye mu maketo , twabela bankaka ye bawu mpe bakutubela .
56003004	Kansi Nzambi Mvuluzi eto bu kazayikisa mbote yandi ye zola kwandi mu diambu dia bantu ,
56003005	yandi wakutuvulusa , ka mu diambu dia bu twavanga mavanga mambote ko kansi i mu diambu dia yandi watufwila nkenda zandi . Yandi watuvulusila mu ngiobodolo yoyo yitwa butukila mbutuka yamona ye yitwabakila moyo wampa mu Mpeve ya Nlongo
56003006	Nzambi wakutudukudila mu tezo kiakingi beni Mpeve yoyo ya Nlongo mu Yesu Klisto Mvuluzi eto ,
56003007	mpasi vo mu nlemvo andi beto twanunguswa vantadisi a Nzambi ye tulenda sa vuvu mu baka moyo wukondolo nsuka watusila Nzambi .
56003008	Diambu diadi diena nkatika diakedika . Ye mono nzolele vo watoma sikidikisa mambu momo , mpasi vo bawu bakwikilanga mu Nzambi basa kimfuzi mu vanga mambu mambote . I mambu momo mena mambote ye mamfunu kwa bantu .
56003009	Kansi kulandandi mpaka zabuzengi , ndandani a zinkumbu za bakulu mu zimvila
56003010	Semba nkumbu yimosi , mboki yanzole muntu wowo wutukisanga mpambunu ye kuzimunina nianga yandi .
56003011	Kadi ngeye zeyi vo muntu wampila yoyo wasisidi nzila yasungama ye wutatamananga mu vola masumu , diodio disonganga vo yandi wena watekama nadede . zambanunu
56003012	Bu ngina kufidisa Alatema evo Tikiko , buna sa nswalu mu kwiza kwa mono ku mbanz'a Nikopoli
56003013	Toma kadila mayindu mu Zena , i nzonzi a minsiku ye kwa Apolo
56003014	Bika bayeto mpe balonguka mu vanga mambu mambote mpasi vo balenda kukisadisa mu nsatu zawu , ka balendi kala mu luzingu lwakondwa mfunu ko .
56003015	Babonsono bena yami kwaku bakufidisi mbote . Vana mbote kwa bakundi beto mu minu . Bika Nzambi kakulusila nlemvo beno babonsono .
57001001	Mono Pawulu , ngiena mu boloko mu diambu dia Yesu Klisto , ye mpangi eto Timoteo , Tusonekene kwa ngeye Filemoni nkundi eto ye kisadi ye beto ,
57001002	ye kwa busi kieto Apifia , ye kwa Alisipo
57001003	Bika Nzambi , Se dieto ye Mfumu eto Yesu Klisto bakulusila nlemvo ye bakuluvana luvuvamu . ye minu bia Filemoni
57001004	Ntangu zazonsono mono yivutulanga matondo kwa Nzambi ami bu yikubambukilanga moyo mu tusambulu twami ,
57001005	kadi mono yiwanga nsangu mu zola kwaku kwa bantu babonsono ba nkangu wa Nzambi ye mu minu kiaku mu Mfumu Yesu .
57001006	Mono yilombanga kwa Nzambi mpasi vo kintwadi kiwena ye beto mu minu kiasala mu kuvana nzayilu yalunga mu mambote mamonsono mena yeto mu KlistoBanza diadi diena mpasi . Pawulu zolele vo minu kia Filemoni kisalanga mu zola kiakala kwa baklisto babonsono dimbu kiasiama kia moyo wamona wutukanga mu Nsamu Wambote ye bonso bobo kiasala mu diambu dia mbwangusunu a Nsamu wowo . .
57001007	Mpangi , zola kwaku kwampana kiese kiakingi ye kibakala , kadi ngeye wakindisa mintima mia bantu babonsono ba nkangu a Nzambi .
57001008	I diawu mpeleko mono ngiena ye luve mu Klisto mu kutuma momo mafweni mafweti vanga ,
57001009	kansi mu diambu dia bu yikuzolele , buna mono ndutidi zola mu kusila ndombolo . Mono , Pawulu , bonso bu ngiena , wanuna ye bwabu wakangama mu boloko mu diambu dia Yesu Klisto ,
57001010	ngieti kusila ndombolo mu diambu dia Onesimo
57001011	Yandi watekele kala muntu wampamba kwa ngeye , kansi bwabu si kakala muntu wamfunu kwa beto yaku .
57001012	Ngieti kumvutula kwa ngeye , yandi wena bonso ndambu ya mono kibeniMu minkanda miankaka miankulu mwena : Mono ngieti kumvutula kwa ngeye ye ngeye wuntambula bonso ntima wa mono kibeni ; evo bonso ndambu yamono kibeni . .
57001013	Mono nkutu zola beni mu kunsimba kakala va ndambu ami mpasi kakunsadila va fulu kiaku mu ntangu yingiena mu boloko mu diambu dia Nsamu WamboteBonso bwasonamana nadede : Mu minsinga mia Nsamu Wambote . .
57001014	Kansi kiazolele vanga diambu ko lembwa teka zaya mabanza maku ; mpasi vo yalembwa kukomina mu kumpangila mambote maku kansi nzolele kuyambula mu vanga bonso bwena luzolo lwaku .
57001015	Kadi nanga Onesimo
57001016	Ye bwabu yandi kana kala diaka nanga wampamba kaka ko kansi lutila nanga , yandi i mpangi yazolwa beni sungulako kwa mono kansi lutila diaka kwa ngeye , kana vo bonso nanga evo mpangi mu MfumuPawulu weti lomba kwa Filemoni mu baka Onesimo bonso mpangi ka mu minu kaka ko , kansi mpe mu lembwa kumvana tumbu bonso butanga minsiku . Nsamu Wambote kaweti tambudila nkadulu yoyo ya kinanga ko . .
57001017	I diawu vo ngeye wukumbakanga mpangi aku mu minu
57001018	Vo yandi wakuvangila konso diambu diambi evo wena ye mfuka kwa ngeye , tula yo va ntu ami .
57001019	Mono kibeni Pawulu nsonekene mu koko kwami vo si yakufuta yo . Ye kizolele kutela ko vo nge wamvimba wena mfuka kwa monoFilemoni wasobwa nkadulu kwa Pawulu , kakivwidi diaka ko ; ka kena ye kikafweti yimina kwa Nsamu Wambote ko ye kwa nsamuni a wawu . Pawulu yandi kibeni wasonika mambu mama mpeleko yandi wena ye kifu mu sonikisa mu songa bonso kakiveni nadede mu nsamu . .
57001020	Inga , mpangi ami ngieti kulomba wampangila bo mu zola kwa Mfumu , kulula ntim'ami bonso mpangi mu Klisto .
57001021	Bu ntomene sa vuvu mu tumama kwaku , mono yikusonekene kadi nzeyi vo ngeye si wavanga malutidi momo mayikulombele .
57001022	Ye vakimosi mpe lunkubikila nzo kadi nsidi vuvu vo Nzambi wuna wa tusambulu tweno ye si kakumvutula kwa beno .
57001023	Epafala
57001024	ye Malako , Alisitalako , Demasi ye Luka
57001025	Bika nlemvo wa Mfumu eto Yesu Klisto wakala ye beno .
58001001	Mu ntangu yavioka Nzambi wavova kwa zinkaka zeto nkumbu zazingi ye mu nzila zazingi mu mimbikudi ,
58001002	kansi mu bilumbu biabi biansuka Nzambi wavovele kwa beto mu Mwana , Nzambi wanntula mu vwa biabionsono ye i mu yandi Nzambi kasemina biabionso , .
58001003	Zudi kia Mwana kisonganga ntemo wa nkembo a Nzambi . Yandi i mbonokono ya nkadulu a Nzambi nadede , ye yandi wusimbanga biabionsono mu mambu mandi malulendo . Bu kamana sukula bantu mu masumu makala yawu , yandi wayenda vwanda ku zulu va lubakala lwa nzitusu lwa Nzambi , yandi wena lulendo lolo lulutidi mu zangama .
58001004	Mwana bu kakituka wanene beni vioka zimbasi , Nzambi wamvana nkumbu yilutidi mu nzitusu ye nkumbu zawu .
58001005	Kadi ka ntangu yimosi nkutu ko Nzambi kakamba kwa wumosi mu zimbasi vo : “ I ngeye wena Mwan'ami , ye tuka lumbu kiaki mono i Se diaku . ” evo diaka : “ Mono si yakala Se kwa yandi ye yandi si kakala Mwana kwa mono . ”
58001006	Ye Nzambi bu kakana fidisa Mwan'andi wantete mu nza , yandi wata : “ Mbasi zazonsono za Nzambi zifweti kunsambila . ”
58001007	Vo i mu diambu dia zimbasi , Nzambi wata : “ Nzambi wuvanganga zimbasi zandi zimpeve zivevumukanga ye bawu bena bisadi biandi , milaku mia tiya . ”
58001008	Kansi mu diambu dia Mwana , Nzambi watoma zayikisa vo : “ Wu Nzambi , kiandu kiaku kia kintinu , kiatulwa mu sikila ntangu yikayimani . Ngeye wuyalanga bantu baku mu lunungu .
58001009	Ngeye wuzolanga momo mena masungama ye wubelanga mambi , i diawu , wu Nzambi , Nzambi aku wakubieka bu kakusa va ntu aku mafuta ma kiese kia nkembo ye wakusola ngeye kansi ka bayaku ko
58001010	Ye yandi wakamba diaka vo : “ I ngeye , Mfumu wabantika vanga ntoto muna mbadukulu ye zulu i mavanga ma moko maku .
58001011	Biobio biabio bina fuka kansi ngeye wuna sikila . Biawu bina funzuka bonso binkuti biankulu .
58001012	Ngeye wuna bio bundika bonso kiyunga , ye bina sobwa bonso busobwanga binkuti . Kansi ngeye kusobanga ko , wena kaka buna bu wena ye zingu kiaku kakilendi sala suka ko . ”
58001013	Kansi ka ntangu yimosi ko Nzambi katele kwa mbasi yimosi mambu mama : “ Wiza vwanda va lubakala lwami lwanzitusu ” nate ye bu mbeni yinimisa mintantu miaku vantadisi aku .
58001014	Nga zimbasi ka zena zimpeve ko zena mu salu kia Nzambi e ? Inga , zawu i zimpeve ye yandi wufidisanga zo mu kwenda sadisa bantu bobo bafweti tambula mpulusu .
58002001	I diawu beto tufweti luta toma nsimbidila mambu makedika matwawilu , mpasi vo twalembwa zimbala .
58002002	Nsangu zasamunwa mu nwa mia zimbasi
58002003	Buna bwe beto tuna vukila vo tweti mona mpulusu yoyo yayinene-yinene bonso diambu diampamba ? Kadi i Mfumu yandi kibeni wateka yo samuna , mboki bawu bakunnwa batoma dio kutusonga vo yawu yena yakedika .
58002004	Ye Nzambi wabatela kimbangi mu bidimbu biangitukulu ye bimangu biampila mu mpila , ye mu minkayilu mia Mpeve ya Nlongo mikavana bonso bwena luzolo lwandi .
58002005	Kadi Nzambi katula nza yina kwiza , yoyo yitweti vovila , ku nsi a luyalu lwa zimbasi ko .
58002006	Kansi mu buku bimosi bia Nkand'a Nzambi , muntu wumosi wata vo : “ O Nzambi , muntu i nki mu kunkadila mayindu ? Evo mwan'a muntu i nki mu kunkipa e ?
58002007	Ngeye wamvanga kakala wakuluka ku nsi a zimbasi mu fintangu-ntangu , ngeye wamvwika mpu yakintinu yankembo ye yanzitusu ,
58002008	ngeye walemvula biabionsono ku nsi a luyalu lwandiNzambi bu kalemvula biabionsono ki nsi a lulendo lwa muntu , yandi kasisa kima kimosi nkutu ko kilembolo ku nsi a lulendo lwandi . Kansi mwanki nate ye bwabu ka twamwenieti ko vo muntu beki lulendo va biabionsono .
58002009	Kansi beto tumonanga vo , i Yesu wakululwa ku nsi a zimbasi mu fintangu-ntangu
58002010	Nzambi wavanga biabionsono ye mu yandi biawu bikalanga , yandi watwala bana babingi ku nkembo . Buna diena kwandi diafwana vo Yesu wutwalanga bana bobo kumpulusu walunguswa kwa Nzambi mu mpasi zandi .
58002011	Ye Yesu wuvedisanga bantu mu masumu mawu , ye bawu baveduswanga , babonsono Se diawu dimosi kwandi diena . I diawu Yesu kamonanga nsoni ko mu kubabokidila zimpangi zandi .
58002012	Kadi yandi wata : “ Wu Nzambi mono ngina vovila nkumbu aku kwa zimpangi zami . Mono ngina kuyimbidila nzitusu vakati kwa lukutukunu
58002013	Yandi wakamba mpe : “ Mono ngina sa vuvu kiami mu Nzambi . ” Mboki : “ Tala mono ngiena vava ye bana bobo bakumpana Nzambi , bonso bu masonamana mu Bibila kiankulu kia Kingelekia . ”
58002014	I diawu budiena vo bana bena ye nitu yakinsuni buna Yesu yandi kibeni mpe wakituka bonso bawu , wakala ntwadi mu kadulu kia kimuntu . Yandi wasa bo mpasi vo mu mfwilu andi , yandi kafwasa Satana wena ye lulendo lolo lwa lufwa .
58002015	Ye mpasi vo mu nzila yoyo , yandi kakula bantu bobo bakala bonso minanga mu luzingu lwawu lwamvimba mu diambu dia wonga wa lufwa .
58002016	Kadi ditomene zayakana vo , yandi kasadisanga zimbasi ko kansi wusadisanga nkuna wa Abalahami
58002017	i yandi wabindama mu fwanana ye zimpangi zandi mu mamonsono , mpasi vo kakala nkuluntu a nganga za Nzambi awu , wafuluka ye nkenda ye wakwikama mu salu kia Nzambi mpasi vo masumu ma bantu babonsono malemvukulwa .
58002018	Ye bwabu yandi lenda sadisa bobo batontwanga , mu diambu dia yandi kibeni watontwa ye wamona mpasi .
58003001	I diawu , lu zimpangi beno lwena bankwa Klisto , beno mpe lwabokulwa kwa Nzambi , lutala kwa Yesu i yandi Nzambi kafidisa mu kala nkuluntu a nganga za Nzambi ya minu kiokio kitusamunanga .
58003002	Yandi wakala wakwikama kwa Nzambi wantula mu salu kiokio bonso kaka Mose kakala wakwikama mu salu mu nzo yayonsono ya Nzambi .
58003003	Kansi bonso muntu tungidi nzo wutambulanga nzitusu wulutidi ye nzo yikatunga , i bobo mpe Yesu fweni mu tambula nkembo wulutidi mu nene beni ye wowo wa Mose .
58003004	Kadi nzo zazonsono zatungwa kwa muntu kansi Nzambi i yandi watunga bima biabionsono .
58003005	Mu makuntadidi , Mose wakala wakwikama mu nzo yayonsono ya Nzambi , wakala kisadi mu vova mambu ma kakana mu kamba .
58003006	Klisto wena wakwikama bu kena Mwana watulwa ntwadisi a nzo a Nzambi . Ye beto i nzo andi vo tuna keba kibakala kieto ye vuvu kiena nakekete mu matusilanga vuvu
58003007	I diawu , bonso Mpeve ya Nlongo keti dio siamisa : “ Vo lumbu kiaki beno luwilu nding'a Nzambi ,
58003008	ka lukangandi ntima mieno ko bonso bu lwakunkolamana , bonso mu lumbu kina kilwakummeka mu nsi yankatu ;
58003009	muna bakulu beno bambeka ye bantelama , mpeleko bawu bamona mamonsono mayavanga mu mimvu makumaya .
58003010	I diawu mono yafwemina bantu bobo , ye mono Nzambi yakamba : ‘ Ntangu zazonsono bawu bazimbalanga mu mabanza mawu ye bawu ka balanda nzila zami ko . ’
58003011	Buna mono , ku nsi a nganzi zami , yadia ndefi yayi vo : ‘ Bawu ka bana sala kota nkutu ko mu nsi yiyakubasila mu vundila
58003012	Lu zimpangi , lutoma keba mpasi vo ka wumosi ko mu beno wuna kala ye ntima wambi beni ye wulembwa kwikilanga ka kidi sisa Nzambi yamoyo ko .
58003013	Kansi lusiamasananga konso ka lumbu , “ Lumbu kiaki ” kia Nkand'a Nzambi bu kiakinu mu beto , mpasi vo ka wumosi ko mu beto wuna vunwa kwa masumu ye kanga ntim'andi .
58003014	Kadi beto tukalanga ntwadi ye Klisto vo tusimbidilanga vuvu kieto kiantete nakekete nate ye nsukulu .
58003015	Kadi dimba bweti ta Masonukwa ma Nzambi : “ Vo lumbu kiaki beno luwilu nding'a Nzambi , ka lukangandi ntima mieno ko bonso bu lwakunkolamana
58003016	Banani bobo bawa nding'a Nzambi ye bakunkolamana ? I bantu bobo babonsono Mose bakavayikisa mu nsi ya Ngipiti .
58003017	Ye kwa banani Nzambi kakadila nganzi mu mimvu makumaya ? I kwa bantu bobo bavola masumu ye bamana fwa mu nsi yankatu .
58003018	Ye kwa banani Nzambi kadila ndefi vo kabana sala kota nkutu ko mu nsi yikakubakubikila luvundulu ? I mu bawu bakolama Nzambi kavovila
58003019	Ye tumonanga mpe vo bawu ka balenda mu kota mu luvundulu lolo ko mu diambu dia ka bakwikila ko .
58004001	Bu twakinu ye nsilulu Nzambi yikakutusila mu kota mu mvundulu yikakutukubikila , buna bika twatomeno keba mpasi vo ka muntu nkutu ko mu beno wuna kondwa mu kota mu mvundulu yoyo .
58004002	Kadi beto mpe twawa Nsamu wowo Wambote bonso kaka bawu bakala mu nsi yankatu . Bawu bawa nsamu wowo kansi kawakala nkutu salu mu bawu ko kadi bu bawa wo , bawu batambula wo kondwa minu
58004003	Beto tukwikilanga , tuna kota mu mvundulu yoyo Nzambi yikatela vo : “ Buna mono , ku nsi a nganzi zami , yadia ndefi yayi vo : ‘ Bawu ka bana sala kota nkutu ko mu nsi yi yakubakubikila mu vundila . ’ ” Yandi wata mo mpeleko buna kisalu kiandi kiamana vangama tuka mu ntangu yikavanga nza .
58004004	Kadi va fulu kimosi mu nkand'a Nzambi mwena mambu mama mu diambu dia lumbu kiansambodia vo : “ Nzambi wavunda mu lumbu kiansambodia landila salu kiandi kiakionsono
58004005	Ye va fulu kiaki kaka mu nkand'a Nzambi yandi kembi diaka : “ Bawu ka bana sala kota nkutu ko mu nsi yiyakubakubikila mu vundila
58004006	Bantu bateka wa Nsamu wowo Wambote ka bakota mu mvundulu yoyo ko kadi bawu ka bakwikila ko . I diawu diakinu kwandi luve kwa bankaka mu kota mo .
58004007	Buna Nzambi wavutuka sa diaka kilumbu kiampa kiabikwa “ Lumbu kiaki . ” Yandi wavovila dio landila ntangu yanda mu nnwa wa Davidi , mu mpova zitutekele kamba : “ Vo lumbu kiaki beno luwilu nding'a Nzambi , ka lukangandi ntima mieno ko . ”
58004008	Kadi vo Yoswa wakotisa bana ba Isaeli mu mvundulu yoyo
58004009	I diawu mvundulu yankaka yisidi kwa nkangu wa Nzambi , i yoyo ya lumbu kiansambodia yifwanane ye yina yavundila Nzambi .
58004010	Kadi wonso kotele mu mvundulu yoyo yakubika Nzambi , muntu wowo wuvundanga mu bisalu biandi bonso Nzambi bu kavundanga mu biabiandi .
58004011	I diawu bika twaseno ngolo mu kota mu mvundulu yoyo mpasi vo ka wumosi ko mu beto wuna kolama bonso bwakolamana bawu bakala mu nsi yankatu ye lembana kota mu mvundulu yoyo .
58004012	Kadi Masonukwa ma Nzambi mena moyo , masalanga bonso bufweni . Mawu malutidi mu meno ye mbele yanda . Mawu mapasulanga nate ye va fulu kiabwabanana mwela ye mpeve , nate ye va fulu kibundanananga madikulu ye nluku . Ye mambu momo mafundisanga makani ye zinsatu za ntim'a muntu .
58004013	Kakwena kima kiavangwa kwa Nzambi nkutu ko kiena kiaswama vantadisi andi . Biabionsono biavangwa biena biazibulwa ye bimonikanga va meso mandi , ye i kwa yandi beto tuna dedisa mambu meto .
58004014	I diawu tutomeno simba kimbangi kieto kia minu , kadi beto twena ye nkuluntu a nganga za Nzambi yazangama ye yayinene walwaka nate ye vantadisi Nzambi , yandi i Yesu , Mwan'a Nzambi .
58004015	Inga , beto twena ye nkuluntu a nganga za Nzambi yilendanga mu mona mpasi ye beto mu lebakana kweto . Kadi yandi watontwa mu mamonsono bonso bu tutontwanga , kansi mwanki yandi kavola masumu ko .
58004016	I diawu tufinameno kweto mu vuvu va kiandu kia kintinu kia Nzambi , vena nlemvo . Vana beto tuna lemvukulwa ye tuna baka nlemvo mu saduswa mu ntangu yafwana .
58005001	Konso nkuluntu a nganga za Nzambi wasolwa mu kati kwa bantu ye watulwa mu salu kia Nzambi mu diambu dia bantu . Yandi wuvananga minkayilu mia luzolo ye minkayilu miangioka mu diambu dia masumu .
58005002	Kadi budiena vo yandi kibeni wena walebakana mu nzila zazingi , buna yandi lenda kala ye mbakusulu mu bantu balembolo zaya mambu ye mu bawu bazimbakananga .
58005003	I mu diambu dia lebakana kwandi koko yandi fweti vanina minkayilu miangioka , ka mu diambu dia masumu ma nkangu kaka ko kansi ye ma yandi kibeni mpe .
58005004	Ka muntu nkutu ko lenda kukivana nzitusu wowo ko mu kala nkuluntu a nganga za Nzambi , kansi i Nzambi wukutubokilanga mu kituka bo bonso kaka bwabokulwa Aloni .
58005005	Mpila mosi mpe , Klisto kakukivana nzitusu wowo ko mu kala nkuluntu a nganga za Nzambi . Kansi i Nzambi wakuntela vo : “ I ngeye wena Mwan'ami , ye tuka lumbu kiaki mono i Se diaku . ”
58005006	Ye va nkaka yandi wakamba mpe vo : “ Ngeye wuna kala ngang'a Nzambi mu ntangu yi kayimani bonso bwakadila Melekisedeki
58005007	Mu zingu kiandi va nza , Yesu wasambila Nzambi lenda kumvulusa mu lufwa . Yandi wambombidila ku nsi a boka ye kinsanga mu lufwa
58005008	Mpeleko yandi wakala Mwan'a Nzambi , kansi yandi walonguka tumama mu momo makamwena mpasi .
58005009	Bu kamana lunguswa nadede , yandi wakituka tuku kia mpulusu yikondolo nsuka kwa bobo babonsono bakuntumamananga ,
58005010	ye Nzambi wakumbika nkuluntu a nganga za Nzambi bonso bwakadila Melekisedeki .
58005011	Mu diambu diadi , twena ye mamingi mu vova , kansi mena mpasi mu kulubangudila mo kadi beno lwayikidi fuki mu bakusa .
58005012	Nkutu nga beno lwayika minlongi tuka ntama kansi beno lwakinu diaka ye nsatu a longwa malongi mantete mu Masonukwa ma Nzambi . Va fulu kiadia madia mangolo beno lwakinu kaka nsatu a nwa mamvumina .
58005013	Kadi wonso wuyundukilanga mu mamvumina , wakinu mwana wansombe . Yandi kayukulu mu swasisa mambu masungama ye makondwa sungama ko
58005014	Kansi madia mangolo mena mu diambu dia bawu bayunduka , kadi bawu bayukwa mu sadila diela diawu mu swasisa mambote ye mambi .
58006001	I diawu bika twaviokeno malongi momo mambadukulu matwalonguka mu malongi ma Klisto ye twatatamaneno ku malongi ma bambuta . Ka tuvutukandi tula diaka lufulu lwa malongi mantete ko ; mpila mosi malongi mama : mfunu mu sisa mavanga mampamba ,
58006002	sa minu mu Nzambi , malongi mu diambu dia zimbotokolo
58006003	Twaviokeno ye tutatamana kwenda ku ntwala ! Mambu momo i mawu tuna vanga vo Nzambi zolele bo .
58006004	Kadi nki bina kala kwa bawu bavengama mu minu kiawu ? Bawu bateka kienzulwa kwa Nzambi , babimba nkayilu mia kizulu ye bakala ntwadi mu Mpeve ya Nlongo .
58006005	Bawu bamona vo Masonukwa ma Nzambi mena mambote ye bazaya lulendo lwa ntangu yina kwiza .
58006006	Kansi mpeleko diodio bawu bavutuka bwa diaka mu mambi ! Bawu ka balendi twalwa nkumbu yampa diaka ko mu soba nkadulu , kadi bawu bakomanga diaka Mwan'a Nzambi va kulunsi ye bakuntiakisanga vantadisi a bantu
58006007	Zimvula zinokanga ntangu ka ntangu bu zikotanga mu ntoto , ntoto wubutanga mbutu yitomisanga bawu bavatulwanga wo . Ntoto wowo wusakumunwanga kwa Nzambi .
58006008	Kansi vo wawu wumenisanga binti-nti biansende ye titi kiambi , ntoto wuyambulwanga . Wawu wukalanga lukufi mu singwa kwa Nzambi ye ku nsukulu wawu wuna yokwa
58006009	Lu bakundi , vo mpe tweti vova mambu mama , kansi beto twena ye vuvu kiasiama vo beno lwena mu nzila yambote yoyo yitwalanga ku mpulusu .
58006010	Kadi Nzambi wena nkwa lunungu . Yandi kalendi vilakana kisalu kieno ko , evo zola kulwasonga mu diambu dia nkumbu andi mu salu kilwavanga ye kilwakinu sala kwa zimpangi zankaka bena baklisto .
58006011	Kansi beto tuzolele vo muntu muntu mu beno kasonga vema kwa mpila mosi nate ye nsukulu , mpasi vo momo malusilanga vuvu malungana nadede .
58006012	Ka tuzolele ko vo lwakala miolo , kansi lulanda kifwani kia bawu bakwikilanga ye bavibidilanga , buna mu nzila yoyo bawu batambulanga momo Nzambi makasila .
58006013	Nzambi bu kasila nsilulu kwa Abalahami , yandi wasiamisa yo mu ndefi yikadia . Kansi bu kwalembwa kala muntu wukunlutidi mu nene wukafweti sadila mu dia ndefi , yandi wasadila nkumbu ya yandi kibeni .
58006014	Yandi wakamba vo : “ Mono ngina kusakumuna ye kuvana nkuna wawingi . ”
58006015	Buna Abalahami wavibidila ntangu yanda , ye i bonso bobo yandi watambula masila Nzambi .
58006016	Kadi bantu bu beti dia ndefi , bawu basadilanga nkumbu ya ndiena wukubalutidi mu nene . Ndefi i kimbangi kiasiama nakekete kisukisanga mpaka zazonsono .
58006017	I buna Nzambi bu kazodila mu toma songa kwa bawu bafweti tambula momo masilwa vo yandi kalendi soba lukanu lwandi ko , buna wakudikila diaka ndefi va zulu a nsilulu .
58006018	Buna bwabu beto twena ye mambu mole maka masobi , maka mavingu ye mu mawu ka bulendi kalakana ko vo Nzambi kata luvunu
58006019	Vuvu kiokio , i kiawu kisiamisanga miela mieto nakekete . Vuvu kiokio kiena kiatoma siama nakekete , ye kiawu kikotanga mu ngudi a kati dia Nzo a Nzambi yakizulu ye kiviokanga nlele wukakanga suku dianlongo , ye kiawu kilwakanga nate ye mu ngudi a suku dianlongo
58006020	I muna Yesu kakota mu teka kutuzibudila nzila . Buna yandi wakituka nkuluntu a nganga za Nzambi mu ntangu yikayimani bonso bwakadila Melekisedeki .
58007001	Melekisedeki ndiewu , wakala ntinu wa Salemi ye ngang'a Nzambi lutidi mu zangama . Abalahami bu katuka ku nkindu yikabedisila mintinu , Melekisedeki wayenda kumbwabana ye wakunsakumuna .
58007002	I kwa yandi Abalahami kavana buku kia kumi mu biabionsono bikabaka . Ye nkumbu ya Melekisedeki yibangudulwanga , vantete : “ Ntinu a lunungu , ” mboki yandi wakala mpe ntinu wa Salemi , mpila mosi vo : “ Ntinu wa luvuvamu
58007003	Yandi kena ye se ko , kena ye ngudi ko ye kakena ye nkulu mpe ko . Yandi kena ye lumbu kikabantika ko ye lumbu kikana fwa kakiena ko
58007004	Lutala bonso bu kakala wawunene beni ! I kwa yandi Abalahami , nkak' eto , kavana buku kia kumi mu biabionsono bikaziona ku nkindu .
58007005	Bobo bena yeto , ntekololo ya Levi bavewa salu kia kingang'a Nzambi , bena ye ntumunu mu baka buku kia kumi kwa bayawu bisi nsi bonso bwena minsiku
58007006	Melekisedeki kakala mu mvila ya Levi ko , kansi yandi wabaka buku kiakumi kwa Abalahami mu bina biakala yandi . Mboki yandi wasakumuna Abalahami watambula zinsilulu za Nzambi .
58007007	Ye tuzeyi vo , i ndiena wena wawunene wusakumunanga wawuke .
58007008	Banganga za Nzambi , bawu batambulanga buku kia kumi i bantu bafwanga . Kansi Melekisedeki , yandi wabaka buku kiokio kia kumi wutewulwanga kimbangi vo wena moyo .
58007009	Tulenda ta vo : Levi ( ye ntekololo andi yitambulanga buku kia kumi ) wavana mpe buku kiokio kia kumi mu Abalahami .
58007010	Kadi mpeleko Levi kakibutukila ko , kansi yandi wakala mu luketo lwa nkak' andi Abalahami , Melekisedeki bu kayenda bwabana ye Abalahami .
58007011	Vo nganga za mvila ya Levi zalenda mu vanga salu kialunga nadede , kadi i mu kinganga kiawu minsiku miavewa kwa nkangu a Isaeli
58007012	Kadi kinganga bu kiasoba , buna minsiku mpe mifweti sobwa .
58007013	Ye Mfumu eto , yandi weti vovulwa mambu mama wakala mu kanda diankaka , ye ka muntu wumosi nkutu ko wa kanda diandi wasala salu kia kingang'a Nzambi va meza mangiokila minkayilu .
58007014	Kadi diatoma zayakana kwandi diena vo yandi wabutukila mu kanda dia Yuda
58007015	Diambu dieti luta songa kia mu momo mamonsono i diadi vo : nganga yankaka yayiza bonso bwakadila Melekisedeki .
58007016	Yandi kakituka ngang'a Nzambi ko bonso bwena minsiku ye ntumunu za kimuntu , kansi yandi wakituka bo mu lulendo lwa moyo wulembo sukanga .
58007017	Kadi Masonukwa ma Nzambi mantelanga kimbangi vo : “ Ngeye si wakala ngang'a Nzambi mu ntangu yikayimani bonso bwakadila Melekisedeki
58007018	Buna minsiku miatekila miakatulwa mu diambu dia miawu miakala mialebakana ye miampamba .
58007019	Kadi minsiku mia Mose ka mialungisa diambu dimosi nkutu ko . Kansi va fulu kia miawu va tulwa vuvu kiokio kilutidi mbote mu kiawu beto tufinamanga kwa Nzambi .
58007020	Ye diaka kinganga kiaki bu kiatulwa , Nzambi wadia ndefi . Kadi bankaka bu batulwa zinganga , kakwakala ndefi yampila yoyo ko .
58007021	Kansi Yesu watulwa nganga mu ndefi , Nzambi bu kakamba vo : “ Mfumu didi ndefi , ye kalendi soba mpova ko : ‘ Ngeye si wakala nganga mu ntangu yikayimani . ’ ”
58007022	Mu diodio , Yesu wayika mpe nsimbi ya luwawanu lolo lulutidi mu mbote .
58007023	Diambu diankaka diaswasana i diadi vo : zinganga za Nzambi zozo zankaka zakala zazingi mu diambu dia bawu bakalafwanga mosi-mosi ye ka balenda mu tatamana salu kiawu ko .
58007024	Kansi Yesu wena moyo mu ntangu yikayimani ye salu kiandi kia kingang'a Nzambi ka kilendi tambukusu kwa muntu wankaka ko .
58007025	I diawu yandi lenda toma vulusa nadede , bwabu ye mu ntangu yeti kwiza , bobo babonsono bafinamanga kwa Nzambi mu yandi . Kadi yandi wena moyo mu ntangu yikayimani mu kubalombila kwa Nzambi .
58007026	Yesu , i nkuluntu a nganga za Nzambi yoyo yitufweni . Yandi wena wanlongo , wakondwa kana diambu dimosi diambi ye wakondwa nkutu disumu , yandi wavambuswa ye bankwa masumu ye watombulwa vana ntandu a mazulu .
58007027	Yandi kena bonso bakuluntu bankaka ba nganga za Nzambi ko , kadi yandi kena nsatu a teka vana nkayilu lumbu ka lumbu ko mu diambu dia masumu mandi mboki mu momo ma nkangu
58007028	Kadi minsiku mia Mose mibiekanga bantu bena balebakana bakuluntu ba nganga za Nzambi . Kansi mambu ma ndefi ya Nzambi malandila minsiku , mabieka Mwana walunguswa nadede mu ntangu yikayimani .
58008001	Ngudi a nsamu mu mambu matweti vova i yayi vo : beto twena ye nkuluntu a nganga za Nzambi yampila yoyo , wuvwandanga mu mazulu , va lubakala lwa kiandu kia kintinu kia Nyadi wowo wawunene , Nzambi .
58008002	Yandi wusalanga salu kiandi kia kinganga mu fulu kiokio kia sambu , mpila mosi vo mu nzo ya lusambulu yakedika yatungwa kwa Mfumu kansi ka kwa bantu ko .
58008003	Bakuluntu ba nganga za Nzambi babiekwanga mu nata minkayilu miangioka ye miankaka kwa Nzambi . Buna nkuluntu a ngang'a Nzambi eto mpe kafweti kala ye kima kikana nata nkayilu .
58008004	Vo yandi wakala va ntoto , nga kena nkutu ngang'a Nzambi ko , mu diambu dia bantu banatanga minkayilu bonso bwenina minsiku mia Mose bena kwawu .
58008005	Kisalu kia kinganga kibasalanga kiena kaka kifwani ye kini kia momo makedika mena mu zulu . Mama mena kaka bonso Nzambi kakamba kwa Mose mu ntangu yikakana tunga nzo yangoto ya Nzambi vo : “ Toma tala ye vanga mamonsono nadede bonso bwena kifwani kiyakusonga vana zulu a mongo
58008006	Kansi bwabu Klisto watambula salu kilutidi mu nene ye kina kia bawu . Yandi wena nwawisi wa luwawanu lulutidi mu mbote , lwatungwa va lufulu lwa zinsilulu zilutidi mu mbote
58008007	Kadi vo luwawanu luna lwanteteVava , i Luwawanu lwavangwa ku Mongo wa Sinayi , tala kalwakala ye mambu mambi ko , nga kalwakutwa kala mfunu a vinguswa kwa lwankaka ko .
58008008	Kansi Nzambi wamona mambu mambi makafweti sembila bantu bandi , i diawu keti kamba : “ Tala , bwabu bilumbu bieti kwiza butele Mfumu bingina vanga luwawanu lwamona ye bantu ba Isaeli ye bantu ba Yuda .
58008009	Kaluna kala bonso luwawanu lolo luyavanga ye zinkaka zawu ko lumbu kina kiyakubasimba mu koko mu kubavayikisa mu nsi ya Ngipiti . Bawu ka basikila mu luwawanu luna ko , buna mono mpe kiakubakadila mayindu ko , butele Mfumu .
58008010	Ebu Mfumu katele : Tala luwawanu lungina vanga ye bantu ba Isaeli mu lumbu bina : Mono ngina tula minsiku miami mu mpisulu awu , si yasonika mio mu mintima miawu : mono si yakala Nzambi awu ye bawu bana kala bantu bami .
58008011	Ka muntu ko mu bawu wuna vutuka longa mwisi nsi andi evo mpangi andi vo : ‘ Zaya Mfumu . ’ Kadi bantu babonsono bana kunzaya , tuka mu bana bafioti nate ye bambuta .
58008012	Mono ngina lemvukila mambu mawu mambi , ye kina bambukila diaka masumu mawu moyo ko
58008013	Bu keti vovila luwawanu lwampa , buna yandi Nzambi wasidi vo luna lwantete lwakitukidi lwankulu . Kansi tuzeyi vo kionso kima kikitukidi kiankulu , kieka kianuna ye kieka lukufi mu zimbana .
58009001	Luwawanu lwantete mpe lwakala ye minsiku mia ntwadisila bisambu ye mia nzo a Nzambi ya kisi ntoto .
58009002	Kadi i nzo yangoto yateka kubukwa yawu yabikwa fulu kianlongo . Muna mwakala fulu kiantula minda ye meza makala ye mampa mavewa nkayilu kwa Nzambi
58009003	Ku nim'a nlele wanzole wankakila kwakala suku diabikwa : i fulu kilutidi beni bunlongo .
58009004	Muna mwakala meza mawola mangiokila minkayilu miansunga ye nkel'a luwawanu yakuswa wola . Mu nkela yina mwakala kopo diawola diakala ye mana , mwakala nkawa wa Aloni wasasa ye matadi masonukwa minsiku mia luwawanu .
58009005	Va zulu a nkela va kala bakeluba biankembo biakala songanga vo Nzambi wena . Maveve mawu matula kini va fulu kiayokulwanga minkayilu mu lemvukila masumu . Kansi ka tulendi vovila kima kimosi kimosi mu biobio biabionsono bwabu ko
58009006	Biabionsono biobio bu biamana kubukwa bonso bobo , banganga bakotanga lumbu ka lumbu mu ndambu yantete ya nzo yangoto mu vanga salu kiawu .
58009007	Kansi mu yina yanzole , i nkuluntu a nganga za Nzambi kaka wukotanga mo nkumbu mosi kaka mu mvu wamvimba . Yandi bindamane mu nata muna menga ma kibulu kiketi vana nkayilu kwa Nzambi mu diambu dia yandi kibeni ye mu diambu dia masumu mavanganga bantu mu kondwa kwa visa
58009008	Mu mama , Mpeve ya Nlongo yisonganga vo nzila ya fulu kilutidi beni bunlongo kayazibukidi ko , nzo yantete yangoto bu yakidi .
58009009	Diadi diena kwandi fwani mu ntangu yayi . Kiawu kieti songa vo , minkayilu mianzinisa ye miankaka mituvananga kwa Nzambi ka milendi sala vedisa mintima mia bawu bavanganga tusambulu twampila yayi ko .
58009010	Momo mamonsono mena kwandi mambu matadidi madia , ndwinu ye nsukudulu zampila mu mpila . Miawu i mina miatula bantu , miasala nate ye mu ntangu yasungukwa mambu
58009011	Kansi Klisto wayiza bonso nkuluntu a nganga za Nzambi mu biobio biayika monikanga bwabu
58009012	Ye Klisto bu kakota nkumbu mosi kaka mu zazo mu fulu kilutidi beni bunlongo , yandi kavana nkayilu a menga ma zinkombo ye ma bana ba zingombe ko kansi yandi wavana menga ma yandi kibeni , ye watubakila mpulusu yikondolo nsuka .
58009013	Kadi vo menga ma zinkombo ye ma zingombe zambakala ye bombe diyokulwanga ngombe yankento
58009014	buna menga ma Klisto mana luta bo vanga . Kadi mu Mpeve yilembwa sukanga , yandi kibeni wakivana bonso nkayilu walunga kwa Nzambi . Ye menga mandi si masukula ntima mieto mu mavanga mampamba mpasi vo twasadila Nzambi yamoyo .
58009015	I diawu Klisto kenina nwawisi wa luwawanu lwamona mpasi vo bobo babokulwa kwa Nzambi batambula mambote makondolo nsuka momo makasila kwa bantu bandi . Diambu diadi dilenda kalakana mu diambu dia wumosi wafwa ye lufwa lolo lwakula bantu mu mambu mawu mambi mabavanga bu balanda mambu ma luwawanu lwantete .
58009016	Vana vena nkand'a difwa
58009017	Kadi nkand'a difwa wena wampamba vo muntu wasonika wo wakinu moyo . Wawu wukalanga kaka mfunu muntu wasonika wo bu kameni fwa .
58009018	I diawu luwawanu lwantete lwawu kibeni kalwasiwa kondwa teka tengula menga ko .
58009019	Kadi Mose wateka samuna ntete ntumunu zazonsono kwa bantu bonso bu zenina mu minsiku mboki kabonga menga ma bana ba zingombe ye ma zinkombo ye maza . Yandi wamwangumuna mo va nkand'a minsiku ye kwa bantu mu ntangu mosi , wasadila vala dia nti wa isopi ye mika miambwaki miena nango .
58009020	Yandi wata : “ Mama i menga meti kodisa luwawanu lolo Nzambi lukakulutuma mu tumamana
58009021	Mpila mosi mpe , yandi wamwangumuna menga va nzo yangoto va bima biabionsono biasadulwa mu sambu .
58009022	Bonso bwenina minsiku , fisidi ko nga biabionsono biveduswanga mu menga , ye masumu malemvukulwanga kaka vo menga matengokele
58009023	Diakala mfunu beni vo bifwani biobio bia lekwa biena mu zulu biasukulwa mu mpila yoyo . Kansi mpe biakizulu biawu kibeni biena mfunu a nkayilu miangioka milutidi mu mbote .
58009024	Kadi kakota mu nzo a Nzambi yavangwa kwa bantu ko , yoyo yena kaka kifwani kia yina yakedika . Kansi wakota mu nkati a zulu kibeni , muna mu kena bwabu vantadisi a Nzambi mu diambu dieto .
58009025	Nkuluntu a nganga za Nzambi za Bayudayo bakotanga mu fulu kilutidi beni bunlongo kia sambu konso ka mvu ye menga mawu ma bibulu . Kansi Klisto kakota muna ko ye kukivanga yandi kibeni nkayilu nkumbu zazingi ko .
58009026	Vo i bobo nga yandi fweti mona nzungu zazingi tuka nza yavangwa . Kansi bwabu yandi wamonika kaka nkumbu mosi mu zazo mu ntangu yayi yansukulu mu katula masumu bu kakukivana yandi kibeni bonso nkayilu wangioka .
58009027	Bantu babonsono bazengulwa mu fwa nkumbu mosi kaka ye landila diodio tambula mfundusu kwa Nzambi .
58009028	Mpila mosi mpe Klisto wavewa nkayilu wangioka nkumbu mosi kaka mu katula masumu ma bantu babingi
58010001	Minsiku mia Bayuda ka mimonikisanga nadede biobio biena biakedika ko , kansi miawu i kini kia mambote mana kwiza . I diawu miawu ka milendi sala lungisa nkutu ko bawu bafinamanga kwa Nzambi mu minkayilu miomio miena miampila mosi ntangu zazonsono , mibanatanga konso kantangu mvu ka mvu .
58010002	Vo minsiku miakutwa lenda mu vanga bo , nga bawu basambilanga Nzambi mu nzila yoyo bakutwa lembwa mu vana minkayilu miangioka . Kadi bawu baveduswa kwawu mu nkumbu mosi bu baveni mio . Ye bawu nga ka bakukimonanga diaka ye sumu dimosi nkutu ko , kabwa ko ?
58010003	Kansi nkutweti mu minkayilu miomio , bantu babambukilanga masumu mawu moyo mvu ka mvu .
58010004	Kadi menga ma zingombe ye ma zinkombo ka malendi sala katula masumu ko .
58010005	I diawu Klisto bu kakota mu nza , yandi wata kwa Nzambi : “ Ngeye kuzolele minkayilu miangioka evo miampana ko kansi ngeye wankubikila nitu .
58010006	Ngeye kumonang'aku kiese ko kana vo mu bibulu biazinuswa va meza mangiokila minkayilu , evo mu minkayilu mu diambu dia ndemvokolo a masumu .
58010007	Buna mono yakamba : ‘ Wu Nzambi tala , mono ngiena vava , bonso bwasonama mu mono mu nkand'a minsiku : mono ngieti kwiza , mu vanga mawuzolele
58010008	Yandi wateka ta vo : “ Kwazola kana nkayilu miangioka ko , ka miampana ko , ka bibulu biazinuswa va meza mangiokila minkayilu ko , evo nkayilu miandemvokolo a masumu ko , ye kuyangalalanga mio ko . ” Mpeleko minkayilu miomio mianatwa bonso bwena minsiku .
58010009	Mboki yandi wakamba diaka : “ Wu Nzambi tala mono vava , ngieti kwiza mu vanga mawuzolele . ” Bonso bobo , Nzambi wakatula nsambudulu yantete ye wavingisa yanzole .
58010010	I mu diambu dia Yesu Klisto walungisa mazola Nzambi , buna beto twasukulwa mu masumu meto bu kavana nitu andi nkayilu wangioka nkumbu yimosi kaka mu zazo .
58010011	Nganga za Nzambi zazonsono zitelamanga konso lumbu mu kwenda vanga salu kiawu . Bawu banatanga ntangu zazonsono minkayilu miangioka miampila mosi kansi miawu ka milendi sala katula nkutu masumu ko .
58010012	Kansi Klisto bu kanata kaka nkayilu wumosi wangioka mu diambu dia masumu , yandi wavwanda mvimba mvimba va ndambu yalubakala lwa Nzambi .
58010013	Bwabu i vana yandi kavingidilanga vo Nzambi katula mintantu miandi bonso bidiatulu ku nsi a tambi biandi
58010014	I bonso bobo mu nkayilu wumosi kaka , yandi walungisa nadede mvimba-mvimba bawu basukulwa masumu .
58010015	Mpeve ya Nlongo yikututelanga dio kimbangi mpe . Kadi yawu yitele ntete vo :
58010016	“ Lwalu i luwawanu lungina vanga ye bawu landila bilumbu bina , Mfumu katele : ‘ Mono ngina tula minsiku miami mu mintima miawu , ngina sonika mio mu mpisulu awu . ’ ”
58010017	Mboki diaka : “ Kina bambukila diaka masumu mawu ye mambi mawu moyo ko
58010018	I diawu vo masumu malemvokolo , buna ka twena mfunu a vana nkayilu ko mu lemvukulwa .
58010019	I diawu lu zimpangi , beto twena ye kimpwanza kialunga mu kota mu fulu kilutidi beni bunlongo mu menga mafwila Yesu .
58010020	Yandi wakutuzibudila nzila yampa ye yamoyo mu nlele wankakila , mpila mosi vo mu nitu ya yandi kibeni .
58010021	Beto twena ye ngudi a ngang'a Nzambi yayinene mu twadisa nzo a Nzambi .
58010022	I diawu bika twafinameno kwa Nzambi mu ntima miakedika ye minu kialunga , mu ntima waveduswa mu mbivusu ya ntima ye nitu yasukulwa mu maza mavedila .
58010023	Bika twasimbidileno nakekete vuvu kitutelanga kimbangi . Kadi tulenda kweto sa vuvu vo Nzambi si kalungisa nsilulu zandi .
58010024	Tukalasaneno mayindu mpasi vo twasiamasaneno mu toma zola ye mu vanga mambote .
58010025	Ka tulembwandi mu kwenda mu tukutukunu tweto ko . Ka tukalandi bonso bankaka bayikidi ye fu kialembwa mo kwenda diaka kuna . Kansi tulwengasaneno ye luluta bo sa bulweti mona bwabu vo lumbu kia Mfumu kifinangane .
58010026	Kadi vo beto tutatamananga mu vola masumu mu lukanu , bu twameni longuka mu zaya kedika buna kakusidi diaka nkayilu wangioka ko wulenda katula masumu .
58010027	Kansi kitusidi kaka i wonga mu vingila mfundusu ye tiya twambangazi yangolo tuna manisa mintantu mia Nzambi
58010028	Konso muntu kolamane minsiku mia Mose , yandi wuvondwanga kondwa kwa nkenda vo bantu bole evo batatu batelele dio kimbangi
58010029	Buna bwe si bwakala kwa muntu wuniafunanga Mwan'a Nzambi e ? Wumonanga menga ma luwawanu lwa Nzambi makavedusulwa bonso kima kiampamba ye kiasumuka ? Ye wutiakanga Mpeve ya nlemvo ? Beno lulenda banza bonso bwe tumbu kikana baka kina lutila mu ngolo !
58010030	Kadi beto tuzeyi ndiena wata vo : “ Mvutudulu a ndinda yivwilu kwa mono , i mono yivutulanga yo , ” ye wakamba mpe vo : “ Mfumu si kafundisa bantu bandi
58010031	I diambu diansisi beni mu bwa vakati kwa moko ma Nzambi amoyo !
58010032	Lubambuka moyo mu malwamona mu ntangu yavioka . Mu bilumbu bina , bu lwamana tambula kia kwa Nzambi , beno lwamona mpasi zazingi beni mu vibidila mvita yoyo .
58010033	Beno bu lwafingwa ye vangulwa bwambi vantadisi a bantu babonsono evo ntangu zankaka bu lwakala ntwadi mu mabanza ye bawu bavangulwa mambu mampila mosi ye beno .
58010034	Beno lwafwila bantu ba boloko nkenda ye , bantu bu bakuluziona biluvwidi , beno lwayambula bio bienda mu kiese . Kadi beno luzeyi vo lwena ye kimvwama kilutidi mu mbote ye kisikilanga ntangu yikayimani , kiawu kiena ye nsendo kuna se ntwala .
58010035	I diawu ka luyambulandi kibakala kieno ko kadi kiawu kiena ye nsendo kuna se ntwala .
58010036	Beno lwena mfunu a mvibudulu mpasi vo lwalungisa momo Nzambi makazolele ye tambula bina bikasilanga .
58010037	Kadi bonso bwasonama : “ Ntangu yankufi kwandi yisidi ye nkatika yankufi beni buna ndiena fweti kwiza , wizidi kwandi , kana zingila ko .
58010038	Buna ndiena wena walunungu va meso mami si kakala moyo mu minu , kansi vo vutukisi manima , mono kina kunyangalala ko
58010039	Kansi kwa beto , beto ka twena mu bawu bavutukisanga manima ko . Kansi beto twena ye minu ye twena mu nzil'a mpulusu .
58011001	Minu i vuvu kiasiama nakekete mu vwa bina bisilwanga vuvu ye mpisulu ya bima biobio bilembo monikanga .
58011002	I mu diambu dia minu kiawu zinkaka zeto batelwa kimbangi kwa Nzambi .
58011003	Mu minu beto tuvisilanga vo nza yavangwa mu mpova yimosi ya Nzambi , ye bina bitumonanga biavangulwa mu biobio bitulembo monanga
58011004	Mu minu , Abeli wanata kwa Nzambi nkayilu wangioka waluta mu mbote ye wuna wanata Kayini . Mu diambu dia minu kiandi , Nzambi wakuntela kimbangi vo yandi wakala walunga , kadi Nzambi kibeni watambula nkayilu miandi . Ye mu minu kiokio , Abeli wakinu vova mpeleko yandi wafwanga kwandi .
58011005	Mu minu , Hanoki wanatwa kwa Nzambi va kena , yandi kafwa ko . Ka muntu ko walenda kunsolula kadi Nzambi wakunata ku kena . Nzambi wakunata kadi Hanoki wayangidika Nzambi
58011006	Kansi kondwa kwa minu , muntu kalendi yangidika Nzambi ko . Ye konso muntu wufinamanga kwa Nzambi kafweti kwikila vo Nzambi wena , ye yandi wusendanga bobo bakuntombanga .
58011007	Mu minu Nowa wadimba makunzayikisa Nzambi momo makalembwa teka kukimwena . Yandi watoma mo landa mu vumi kiakio , ye watunga nzaza mpasi kavukisa bisi nzo andi ye yandi kibeni . I mu minu kiokio yandi wabedisa nza ye Nzambi wakumbaka bonso nkwa lunungu
58011008	Mu minu , Abalahami watumama kwa Nzambi bu kakumbokila . Yandi wayenda ku nsi Nzambi yikakana mu kumvana kavwa . Yandi wakatuka ku nsi ya yandi kibeni lembwa zaya kuma ku kakala kwenda .
58011009	Mu minu yandi wazinga bonso nzenza kaka mu nsi yakunsila Nzambi . Yandi wakala vwandanga mu zinzo zangoto bonso Isaki ye Yakobi . Bawu batambula mpe nsilulu yampila mosi ye yandi
58011010	Kadi Abalahami wavingila mbanza yoyo yena ye tufulu twena nakekete . Mbanza yoyo Nzambi yandi kibeni yikena nkubiki ye ntungi .
58011011	Mu minu , Abalahami kabakila lendo mu buta mpeleko mimvu mikafweti buta miamana luta ye Sala yandi kibeni mpe kalenda baka vumu ko . Abalahami wabuta kadi yandi
58011012	I bonso bobo , mu muntu wumosi wakala ye bidimbu bia muntu wena fisidi ko nganu wafwa , mu yandi mwabutuka bantu babingi : bawu bakala bonso zimbwetete mu zulu ye zielo va kumu dia mbu
58011013	Bantu baba babonsono bafwa mu minu . Bawu ka basala kukitambudila bina biakubasila Nzambi ko . Kansi bawu bamona bio kwanda ye bazodila bio ngizulu yambote , ye bata vo bawu i zinzenza ye minzieti va ntoto wawu
58011014	Bantu bavovanga mambu mampila yoyo batoma songanga vo bawu batombanga nsi ya bawu kibeni .
58011015	Vo bawu babantika banza nsi yoyo yibavayika , nga bawu bakutwa kala ye ntangu mu vutuka muna .
58011016	Kansi bwabu bawu bena nsatu a nsi yilutidi mu mbote , i yoyo yakizulu . I diawu Nzambi kamonanga nsoni ko mu bokudulwa Nzambi awu kadi yandi wabakubikila mbanza .
58011017	Mu minu , Abalahami wanata Isaki mu kumvana nkayilu wangioka , Nzambi bu kakuntonta . I kwa Abalahami Nzambi kasila nsilulu kansi mpeleko diodio yandi wakala wakubama mu yoka mwan'andi wowo wumosi kaka bonso nkayilu .
58011018	Ye i kwa yandi Nzambi kakamba vo : “ I mu Isaki ngeye wuna kadila ye nkuna wuyakusila
58011019	Abalahami wabanza vo Nzambi wena ye lulendo nate ye mu fulukisa muntu wafwa . Mu mabanza momo , buna Abalahami wavutudulwa mwan'andi bonso vo wawu wafuluka mu bafwa . Kiokio kiakala mpe dimbu .
58011020	Mu minu , Isaki wasakumuna Yakobi ye Esawu , mu lusakumunu lutadidi mambu mabamona ku ntwala .
58011021	Mu minu , Yakobi wasakumuna bana bababakala ba Yosefi wumosi wumosi , yandi bu kakala lukufi mu fwa . Yandi wavwembama va ntu wa nti andi wukadiatilanga ye wasambila Nzambi
58011022	Mu minu , Yosefi bu kakala lukufi mu fwa , yandi wavovila ntangu yina vayika Baisaeli mu nsi ya Ngipiti . Ye yandi wabatela mabafweti vanga mu bivisi biandi
58011023	Mu minu , se ye ngudi bia Mose bakunsweka ngonda tatu landila mbutukulu andi . Bawu bamona vo mwana wakala wantoko ye ka bamona wonga mu kolamana ntumunu ya ntinu ko .
58011024	Mu minu , Mose bu kamana kula , yandi wakolama mu bokudulwa mwana wa mwana wankento wa Falao
58011025	Yandi waluta zola mu kwamuswa ye nkangu wa Nzambi kansi ka mu mona biese bia masumu bia ntangu yafiuma ko .
58011026	Yandi wabanza vo mu tambula mvwezolo bonso Mesiya dialuta bimvwama bia nsi ya Ngipiti mu ntalu . Kadi meso mandi matala mu nsendo wantangu ya ku ntwala .
58011027	Mu minu , Mose wasisa nsi ya Ngipiti kondwa tina wonga mu nganzi za ntinu . Yandi wasiama nakekete bonso vo yandi wakala monanga Nzambi wulembwa monikanga .
58011028	Mu minu , yandi wakotisa Pasa ye watuma bakusa menga va bielo , mpasi vo mbasi yatwala lufwa kalembwa vonda bana babutuka bantete ba Baisaeli .
58011029	Mu minu , Baisaeli bavioka mu kati kwa mbu Wambwaki mu malu bonso vo va ntoto wayuma . Kansi bisi Ngipiti bu batonta mu vanga bo , bawu bamana diamuswa kwa maza
58011030	Mu minu , bibaka bia mbanz'a Yeliko biabwa Baisaeli bu bazunganga bio bilumbu nsambodia .
58011031	Mu minu , Lahabi wakala nsuza ka fwa ye bantu bobo bakolama kwa Nzambi ko mu diambu dia yandi watambula mu ntima wambote batantu bayiza tala bonso bwakala nsi
58011032	Nki ngina ta diaka ? Ntangu yina kala yikufi vo ngina vovila mu Ngidoni , Balaki , mu Samisoni , Yefeti , mu Davidi , Samweli ye mu mimbikudi
58011033	Mu diambu dia minu , bawu banunga zinsi , bavanga bwalunungu ye batambula zinsilulu zasika Nzambi . Bawu bazibika minwa mia zinkosi ,
58011034	bawu bazima lulendo lwa tiya twangolo , bawu bavuka mu vondwa mu mbele zanda . Bawu basiamuswa bu bateka kala lebakana , bawu bakala bantu bansisi beni ku mvita ye banunga minkangu mia masoda mianzenza .
58011035	Mu minu , bakento bamona bantu bawu bafuluka mu bafwa ye bakubavutudulwaBantu bankaka bamweswa mpasi zalufwa kansi kabatambudila mu yambulwa kimpwanza ko . Bakolama kimpwanza kiokio mpasi vo batambula moyo wulutidi mu mbote bu bafulukidi mu bafwa .
58011036	Bankaka diaka bavwezwa , babandwa sikoti ye bankaka bakangwa zisieni ye batulwa mu boloko .
58011037	Bankaka bavondwa mu matadi , bankaka bapasulwa mu mangwengwe ye bankaka bavondulwa mu mbele yanda . Bawu bakala kwenda yungananga , bavwata minkanda mia mameme ye mia zinkombo . Bakala bamputu , bazomwa ye bavangulwa mambi
58011038	Nza kayakala yafwana mu tambula bantu bobo ko ! Bawu bayungana ku makanga ye ku zulu a miongo , bazinga mu nsi a minluka ye mu mabulu makala mu ntoto .
58011039	Bantu bobo babonsono batelwa kimbangi kwa Nzambi mu diambu dia minu kiawu , mpeleko bawu ka batambula biobio biasila Nzambi ko .
58011040	Kadi Nzambi wakikubikila kina kilutidi mu mbote kwa beto buna yandi kazola ko vo bawu balunguswa mu nzila yankaka vo ka ye beto kaka ko .
58012001	I diawu , beto bu twena bazungwa kwa kabu diodio diadinene dia zimbangi
58012002	Tutaleno kwa Yesu , mu yandi mu tukanga minu kieto ye yandi wulungisanga kio . Yandi wavibidila mu vondwa va kulunsi lembwa kipa nsoni za mfwilu yampila yoyo mu diambu dia kiese kina kiakumvingila
58012003	Luyindula yandi bonso bu kavibidila lubangusu lwampila yoyo lwa bankwa masumu . Buna i bonso bobo beno ka lubebandi ko ye ka lunokandi nitu ko .
58012004	Kadi mu mvita yena yeno mu bedisa masumu , beno ka lwanieki ko nate ye lwaka kuna lufwa .
58012005	Nga lwavilakane kweno mambu mama mansiamusu makulutela Nzambi bonso vo kwa bana bandi ? “ Mwan'ami kuyinandi tumbu kikuveni Mfumu ko ye kulembwandi ko bu kakusembele .
58012006	Kadi Mfumu wuvananga tumbu kwa ndiena wukazolanga , yandi wubandanga konso muntu wukamonanga bonso mwan'andi
58012007	Luvibidila mpasi zeno bonso vo i tumbu kia se . Kadi zawu zeti songa vo Nzambi wukulubakanga bonso bana bandi . Nga kwena mwana wulembwa vewanga tumbu kwa se diandi ?
58012008	Vo beno ka luvewanga tumbu ko bonso bana bandi babonsono babakanga kio , buna beno lwena kaka bana babutwa mu kinsuza kansi ka bana ba ku longo ko .
58012009	Tuzayeno vo mase meto makintoto makala ku tuvananga tumbu ye beto twabavumina . Buna nga katulendi luta lemvuka kwa Se dieto diena ku zulu ko mpasi vo twakala moyo e ?
58012010	Mase meto makintoto makala kutuvananga tumbu mu ntangu yafiuma bonso bu babanza bwakala bwambote . Kansi Nzambi wukutuvananga tumbu mu diambu dia mambote mabeto kibeni mpasi vo beto twakala ntwadi mu bunlongo bwandi .
58012011	Mu ntangu yitukalanga mu tumbu , tumonanga mu ntangu yoyo vantete vo i diambu ditukisanga kiadi , kansi ka kiese ko . Mboki kuzimunina tumbu kiokio kitukisanga luvuvamu ye zingu kiasungama kwa bobo batwadusu ye balongokele mu kiawu . ye ndwengoso
58012012	I diawu lukindisa moko meno mameni noka ye makungunu meno malenzangana !
58012013	Ludiata mu zinzila zasungama
58012014	Lusa ngolo mu kala mu luvuvamu ye bantu babonsono ye kala ye nkadulu yanlongo , kadi muntu kondolo nkadulu yoyo kalendi mona Mfumu ko .
58012015	Lukeba mpasi vo ka muntu ko wuna kondwa baka nlemvo wa Nzambi , ye lukeba kinu vo kwalembwa kala muntu wuna kituka bonso mwanzi wandudi wumenanga ye wuvanganga mpasi kwa bantu babingi mu diambu dia yimbwa diena mu yandi
58012016	Lukeba , muntu kakadi nsuza ko evo kondwa vumi mu lekwa bianlongo , bonso bwavanga Esawu wateka kimbuta kiandi mu ndilu ya nkumbu mosi .
58012017	Ye kuzimunina , bonso buluzeyi , yandi wazola baka lusakumunu kwa se diandi . Kansi yandi waniafunwa , kadi kabaka nzila mu soba momo makavanga ko , mpeleko wasosa dio ku nsi a mansanga mu dilu
58012018	Beno ka lwafinamane va mongo wulenda simbwa ko bonso bwafinama Baisaeli va mongo wa Sinayi . Mongo wakala ku nsi a tiya twangolo , ye bungi dia mwisi ,
58012019	ye tombe ye tembo . Ku mongo wowo kwawakana ntendani mia kulumenta ye mambu ma ndinga yimosi . Baisaeli bu bawa ndinga yoyo , buna balomba mu lembwa telwa kana dimosi diaka
58012020	kadi bawu ka balenda vibidila ntumunu yayi ko , vo : “ Konso muntu wuna valakana mongo wawu , kana vo kibulu mpe kiawu kina vondwa mu matadi . ”
58012021	Mambu momo mamona meso mawu makala mansisi beni mu mona ye Mose nkutu wata vo : “ Mono ngieti zakama ye ngiena ye wonga wangolo
58012022	Kansi beno lumeni lwaka va mongo wa Sioni ye mbanz'a Nzambi , i Yelusalemi diakizulu , yawu yena ye makabu ma zimbasi makamalendi tangakana ko .
58012023	Beno lwameni lwaka ku bundu diodio dia bana bababakala babutuka bantete mu vumu , i bobo basonukwa nkumbu ku zulu . Beno lwameni lwaka mpe kwa Nzambi yandi wena mfundisi a bantu babonsono ye mfundisi a mpeve za balunungu bamana lunguswa .
58012024	Ye beno lwameni finama kwa Yesu wena nwawisi mu luwawanu lwamona ye beno mboki lwalweki ku menga momo matengulwa , mawu malutidi menga ma Abeli mu toma vova
58012025	Lukeba , ka lulembwandi zola dimba ndiena weti vova kwa beno ko . Bantu bobo balembwa zola mu wa ndiena wavova nzayikusu za kinzambi
58012026	Mu ntangu yina nding'andi yanikuna ntoto , kansi bwabu yandi watusila vo : “ Mono ngina nikuna diaka nkumbu yankaka , ka ntoto kaka ko kansi ye zulu mpe
58012027	Mambu mama : “ Mkumbu yankaka diaka ” masonganga vo bima biobio biavangwa bina nikunwa ye bina vila mpasi vo biobio bilembwa nikukanga biatatamana kala .
58012028	I diawu beto si twatambula kimfumu ki kakilendi nikuka ko . Mu diodio , bika twavutulangeno matondo bu tusadilanga Nzambi mu nzila zikunyangidikanga , mu vumi ye wonga .
58012029	Kadi Nzambi eto i tiya tufwasanga nadede
58013001	Lutatamana mu zolasana bonso zimpangi .
58013002	Lubambuka moyo mu toma tambula banzenza ku zinzo zeno . Kadi bankaka bu bavanga bo batambula zimbasi mu zinzo zawu lembwa teka dio zaya
58013003	Lubambukila bantu bena mu maboloko moyo bonso vo beno kibeni lwena yawu mu boloko . Ye lubambukila bantu bakwamuswanga moyo bonso vo beno mpe lukwamuswanga ye bawu mu mpila yimosi .
58013004	Bika makwela mavumunwa kwa bantu babonsono ye bika bakwelana bakala bakwikama muntu muntu kwa wayandi , kadi Nzambi si kafundisa bansuza ye babundananga ye wakwela .
58013005	Ka luyalwandi kwa nzolw'a mbongo ko kansi luyangalala mu biobio biena yeno , kadi Nzambi wakamba vo : “ Mono kina kuyambula ko ye kina sala kusisa nkutu ko
58013006	I diawu beto tulenda ta mu kibakala kiakionsono vo : “ Mfumu i nsadisi ami , kina mona wonga mu diambu ko . Muntu nki kalenda kumpanga e
58013007	Lubambukila mintwadisi mieno moyo , bawu bakulusamunina mambu ma Nzambi . Luyindula bonso bu bazingila ye bu bafwila
58013008	Yesu Klisto wena mpila mosi zono , wunu ye mu ntangu yikayimani .
58013009	Ka lutalandi bakuluzimbisa mu malongi mampila mu mpila manzenza ko . Mbote kwandi vo ntima mieto miasiamuswa mu nlemvo wa Nzambi . Kansi ka mu minsiku mitadidi madia ko , kadi bantu balanda mina miomio ka babakila mio ndandu ko
58013010	Beto twena ye meza mangiokila minkayilu
58013011	Nkuluntu a nganga za Nzambi wunatanga menga ma bibulu mu suku dina dianlongo beni mpasi kavana mo nkayilu mu ndemvokolo a masumu . Kansi nitu za bibulu biobio bibakulu menga , ziyokulwanga ku mbazi a twa
58013012	I diawu Yesu mpe wafwila ku mbanzi a mbanza
58013013	Buna bwabu twendeno kwa yandi ku mbazi a twa ye tutambudileno mu vwezwa bonso bu kavwezwa .
58013014	Kadi beto ka twena ye mbanza yisikilanga ko vava nsi , beto tusosanga yoyo yankaka yina kwiza
58013015	I diawu mu Yesu bikeno twatatamana vana nkayilu mianzitusu kwa Nzambi bonso nkayilu wangioka . Mpila mosi vo tutatamaneno sika nkumbu andi mu nnwa mieto .
58013016	Kansi ka luvilakanandi mu vanga mambote ye mu kabasana ko . Kadi i nkayilu miampila yoyo miangioka miyangidikanga Nzambi .
58013017	Lutumamana mintwadisi mieno ye lulemvuka kwa bawu . Kadi bawu bakayilanga miela mieno meso mu diambu dia bawu bana kamba salu kibasedi mu miawu kwa Nzambi .
58013018	Lutusambidilanga , kadi beto tuzeyi vo ntima mieto miena miakia . Ye beto tuzolanga kweto mu vanga monso mena mambote mu konso ntangu .
58013019	Mono ngieti toma kulubombidila mu sambila mpasi vo Nzambi kampana nzila mu vutuka nswalu kwa benoNsoniki simbudulu mu mambu malembolo zayakana ; kakwena diambu dieti songa ko vo wena wakangama mu boloko .
58013020	Nzambi wafulukisa Mfumu eto Yesu mu bafwa . Yesu i yandi wena mvungi wawunene wa mameme mu diambu dia menga mandi makatengula bu kakukiyekula . Mu mawu luwawanu lwa mvu ya mvu lwakoduswa .
58013021	Bika Nzambi wuvananga luvuvamu kalufwanisa mu lenda vanga mambote ye mu lungisa luzolo lwandi . Mu Yesu Klisto , bika yandi kavanga mu beno momo makunyangidikanga . Nkembo kwa Yesu Klisto mu mvu ya mvu ! Ame .
58013022	Lu zimpangi , ngieti kululomba mu dimba mu mvibudulu mambu mama mansiamusu . Kadi mafiuma kwandi yikulusonekene .
58013023	Mono nzolele lwazaya vo mpangi eto Timoteo
58013024	Luvana mbote kwa mintwadisi mieno ye kwa nkangw'a Nzambi . Zimpangi za ku Italiya
58013025	Bika Nzambi kakulusila nlemvo beno babonsono .
59001001	Mono Yakobiye ndwenga
59001002	Lu zimpangi zami , bika lwakukimonanga bonso kaka bantu bakalanga mu kiese kiakingi beni bu lubwabananga zintontolo zampila mu mpila ;
59001003	kadi beno luzeyi vo , vo minu kieno kibwabananga zintontolo , kiawu kitukisanga ntatumunu .
59001004	Kansi bika ntatumunu yoyo yamonika bwalunga nadede mu mavanga mpasi vo lwakala balunga ye bafwana ye lembwa kondwa diambu .
59001005	Ye vo muntu mu beno kondolo ndwenga bika kalomba zo kwa Nzambi wuvananga kwa babonsono mu luzolo ye lembwa semba , yandi si kakumvana zo .
59001006	Kansi bika kalomba mu minu kondwa keti-keti nkutu , kadi wonso wena ye keti-keti yandi fwanane ye mayo ma mbu manatwanga ye matubwanga kwa mupepe konso ka konso .
59001007	Muntu wampila yoyo kabanzandi ko vo muntu bonso yandi wena ntima miole lembolo wasikila mu mambu mandi , si katambula lekwa kwa Mfumu .
59001008	
59001009	Bika mpangi yena bumputu kayangalala bu kazangulu ,
59001010	ye mpangi yena kimvwama bu kakululu . Kadi mvwama wuna vioka bonso kifulu kia bititi .
59001011	Ntangu yitubukanga ye mbangazi andi , ye yiyumisi bititi buna bifulu biandi bisotukanga , ye ntoko zawu zimanisi
59001012	Kiese kiena ye muntu wuvibidilanga zintontolo kadi bu kameni tontwa ye nunga , yandi si katambula nsendo , i moyo Nzambi wukasila kwa bakunzolanga .
59001013	Muntu bu katontwanga , kakambandi ko vo : “ Nzambi weti kuntonta . ” Kadi Nzambi kalendi tontwa kwa mambi ko ye yandi kibeni katontanga muntu ko .
59001014	Kansi muntu wutontwanga bu katuntwanga ye lebwanga kwa nzinunu za yandi kibeni .
59001015	Mboki muntu bu kameni tambudila nzinunu , yawu yikunnatanga mu masumu ye masumu bu mameni yela mawu manatanga ku lufwa .
59001016	Lu zimpangi zami zazola , ka lukukivunandi ko .
59001017	Minkayilu miamionsono miambote ye mialunga mitukanga ku zulu , mikulumukanga tuka kwa Se diavanga kia kwa zulu . Yandi kasobanga ko ye kena ye kini mu diambu dia soba soba mu nkadulu ko .
59001018	Mu luzolo lwa yandi kibeni , yandi watuvana moyo mu mambu mandi makedika , mpasi vo twakala bantete mu mpangulu zandi zazonsono .
59001019	Luzaya diadi lu zimpangi zami zazola . Inga bika konso muntu kakala nzaki zawa kansi fuki mu vova ye fuki mu fwema
59001020	Kadi muntu wena ye nganzi kavanganga mena masungama va meso ma Nzambi ko .
59001021	I diawu lulosa nsumukunu zazonsono ye mambi mamonsono masaka tezo , ye lutambula mu luyinumunu mambu Nzambi makakuna mu mintima mieno kadi mawu malenda vuluza miela mieno .
59001022	Lukala bantu bavanganga Masonukwa matumanga Nzambi kansi ka bantu bawanga kaka ko ye bakukivunanga bawu kibeni .
59001023	Kadi muntu wuwanga Masonukwa ma Nzambi lembwa mo vanga , yandi fwanane ye muntu weti kukitala mu kitala-tala ye wukukimweni bonso bukenina .
59001024	Mboki ku nima , bu kameni kukitala , yandi wele kwandi ye zimbakane bonso bu kenina .
59001025	Kansi wonso wufionguninanga minsiku mialunga mikutuvananga kimpwanza ye wutatamananga mu miawu , yandi kayangalalanga kaka mu wa ko mboki vilakana kansi mu vanga mio , muntu wowo si kakala wasakumunwa mu bisalu biandi .
59001026	Vo muntu wukukibanzilanga vo yandi i nkwa kinzambi ye kayalanga ludimi lwandi ko , yandi wuvunanga ntim'andi ye kinzambi kiandi kiena kiampamba .
59001027	Kinzambi kiakedika ye kikondolo nsangi vantadisi a Nzambi i kiaki : bumina bana bansona ye mafwola mu mpasi zawu
59002001	Lu zimpangi zami , beno lusanga minu mu Mfumu eto Yesu Klisto , Mfumu yankembo , ka luswasisangandi bantu ko .
59002002	Luyindula vo , muntu wavwama wena ye kimpambu kiawola mu nlembo ye vweti binkuti biantoko kotele mu nzo eno ya lukutukunu . Ye muntu wamputu vweti binkuti biambi kotele mpe .
59002003	Vo beno lulutidi toma tala muntu vweti binkuti biantoko ye lutele : “ Ngeye vwanda eva vena vambote , ” kansi kwa muntu wamputu vo : “ Ngeye telama evana evo vwanda va nsi va ndambu a malu ma kiandu kiami . ”
59002004	Bu lusanga bonso bobo , bwe ! Nga beno ka luvengi diswaswani ko mu kati kweno ye ka lukitukidi mimfundisi mitwaduswanga kwa mabanza mambi ko e ?
59002005	Luwa , lu zimpangi zami zazola : Nzambi wasola bamputu ba mu nza yayi mpasi bakala bamvwama mu minu ye batambula kimfumu kikasila kwa bawu bakunzolanga .
59002006	Kansi beno luvwezanga bamputu . Bantu bakulufietikisanga ye bakulunatanga ku mbazi a nkanu i bamvwama , nga kabwa ko e ?
59002007	Nga ka i ka bawu ko batiakanga nkumbu yoyo yambote yabokulwa va beno
59002008	Vo beno lulungisanga minsiku mia Kimfumu
59002009	Kansi vo beno luswasisanga bantu , beno luvolanga masumu ye minsiku mikulutungudilanga bonso mimbwisi mia minsiku .
59002010	Kadi vo muntu wutumamananga minsiku miamionsono kansi kolamane mu wumosi buna yandi bedoso kwa minsiku miamionsono .
59002011	Kadi ndiena wata vo : “ Kuyangandi ko , ” i yandi wata mpe vo : “ Kuvondandi ko
59002012	Luvova ye luvanga bonso bufweti sa bantu bobo bafweti funduswa kwa minsiku mivananga kimpwanza .
59002013	Kadi Nzambi mu mfundusu andi kafwilanga nkenda ko kwa bantu balembwa fwilanga nkenda , kansi nkenda zibedisanga mfundusu . ye mavanga
59002014	Lu zimpangi zami , nki a mfunu wena kwa muntu mu kamba vo : “ Minu kiena yami , ” vo yandi kasonganga kio mu mavanga ko ? Nga minu kiokio kilenda kumvulus'e ?
59002015	Vo mpangi yimosi evo busi kimosi kondolo kinkuti evo madia ma lumbu ka lumbu ,
59002016	ye wumosi mu beno wuna kubatela vo : “ Lwenda mbote , luyotila ye luyukuta . ” Kansi kakubaveni biena mfunu mu nitu zawu ko buna mambu momo nki a ndandu men'e ?
59002017	I bobo mpe bwena minu kiawu kibeni , vo kikondolo mavanga buna kiawu kiena kiafwa .
59002018	Kansi vo muntu si kakamba : “ Ngeye wena ye minu ye mono ngiena ye mavanga . ” Buna mono si yakumvutudila : “ Wunsonga minu kiaku bukilenda kadila kondwa mavanga ye mono si yakusonga minu kiami mu mavanga mami . ”
59002019	Ngeye wukwikilanga vo Nzambi yandi mosi kaka wen'e ? Mbote beni , kansi mpeve zambi
59002020	Kansi wu muntu wampamba ! Nga zolele zaya vo minu kikondolo mavanga kiena minu kiafw'e
59002021	Abalahami , se dieto nga kanunguswa mu diambu dia mavanga ko e ? Yandi bu katula mwan'andi Isaki va meza ma ngiokila minkayilu
59002022	Mweni vo minu kiandi kiasala ntwadi ye mavanga mandi , ye minu kialunguswa mu mavanga .
59002023	I bobo Masonukwa ma Nzambi malungana , momo matanga vo : “ Abalahami
59002024	Lumweni , vo muntu wununguswanga mu mavanga ye ka mu minu kaka ko .
59002025	Bonso bobo mpe Lahabi , i nsuza , nga kanunguswa mu diambu dia mavanga ko e ? Yandi bu katambula zintumwa za Bayudayo ye wabavayikisila mu nzila yankaka mpasi benda .
59002026	Inga , kadi bonso nitu yikondolo mpeve yena yafwa i buna mpe minu kikondolo mavanga kiena kiafwa .
59003001	Lu zimpangi zami , ka luzolandi mu kala minlongi beno babingi-bingi ko , kadi beno luzeyi vo beto , minlongi , tuna tambula mfundusu yilutidi mu ngolo ,
59003002	kadi mu mambu mamingi beto babonsono tukusumukanga . Vo muntu kakusumukanga mu mpova zandi ko , buna yandi wena walunga nadede ye lenda yala nitu andi yamvimba .
59003003	Beto tutulanga luvambu mu nwa mia zimpunda mpasi vo zakututumamana , ye mu nzila yoyo beto tulenda mpe twadisa nitu zawu zamvimba .
59003004	Lutala mpe masuwa , mpeleko mawu mena mamanene ye manikuswanga kwa mipepe miangolo kansi mawu matwaduswanga kwa finatunu fiafike beni , ye mawu makwendanga konso kuzolele muntu wunatanga mo .
59003005	Mpila mosi mpe ludimi , lwawu i kiela kiakike beni kansi lwawu lulenda kukiyana mu mambu mamanene . Tala bonso fitiya fiafike filenda yoka mfinda yayinene beni !
59003006	Inga ludimi mpe tiya twena . Lwawu i kima kiambi kiena ye fulu kiandi mu kati kwa biela bieto . Lwawu lubebisanga nitu yamvimba , lukwikanga tiya zingu kiamvimba , lwawu kibeni bu lwakwikwa tiya twa bilungi .
59003007	Muntu lenda kwandi lemvula makanda mamonsono ma bibulu biamfinda , ma zinuni , evo ma mpila zazinioka ye bizanzalanga , ye ma zimbizi ye bizinganga mu maza , ye biakamana lemvula mpe .
59003008	Kansi muntu kalendi yala ludimi ko , lwawu i kima kilembwa dingamanga , lwafuluka ye yimbwa divondanga !
59003009	Mu lwawu beto tutondilanga Mfumu eto ye Se , ye mu lwawu mpe beto tusingilanga bantu bavangwa mu kifwani kia Nzambi
59003010	Mu nnwa wumosi mu vayikanga tusakumunu ye zinsingulu . Lu zimpangi zami , ka bufweni ko vo bwakala bonso bobo .
59003011	Nga nkelo wumosi wukelumunanga maza mambote mena nadoo ye mandudi mu nwa wumosi e ?
59003012	Lu zimpangi zami , nti wa mungiengie kawubutanga mimbutu mia olive ko , ye nti wa vinia kawubutanga mingiengie ko . Nkelo wa maza mamungwa
59003013	Nani mu beno wena ndwenga ye nzayilu ? Bika kasonga dio mu nkadulu andi yambote , mu mavanga mandi mavangulwanga mu luyinunu ye mu ndwenga .
59003014	Kansi vo lwena ye kimpala kiambi , ye mpaka za kukisonga vo i beno kaka mu mintima mieno , buna ka lukukiyanandi ye ka lukukivunandi ko bu lubelanga kedika .
59003015	Ndwenga zozo kazitukanga ku zulu ko , kansi zawu zena zakintoto , zakimuntu ye za mpeve zambi .
59003016	Kadi vana vena kimpala ye mpaka mu kukisonga vo i beno kaka , vawu vena mpe mvwalangani ye mambi mamonsono mampila mu mpila .
59003017	Kansi ndwenga zitukanga ku zulu , vantete zawu zena zavedila , mboki zawu zena zavuvama , zanlembami , zena nzaki mu lemvukila , zena zazala ye nkenda ye mavanga mambote . Zawu kaziyekamanga ku ndambu mosi ko ye kazena ye disu ku nsi a lukaya ko .
59003018	Mimbutu mia zingu kiambote ye kiasonga mikunwanga mu luvuvamu kwa bawu batulanga luvuvamu va bena .
59004001	Kwe kutukanga zinkindu ye minzonza vakati kweno ? Biawu bitukanga mu zinzinunu zeno zinwananga mu kati kwa beno .
59004002	Luzininanga moyo mu baka kansi ka lubakanga kima ko , buna beno luvondanga ye lukalanga nsatu a baka beni kilumweni kansi ka lulendanga kio baka ko . Buna beno lukalanga ye minzonza ye lunwananga . Beno ka lubakanga kiluzolele ko mu diambu dia ka lulombanga ko .
59004003	Beno lulombanga kansi ka lutambulanga ko kadi bwambi lulombilanga .
59004004	Lu bantu bakondolo kwikama ! Beno ka luzeyi ko e , vo mu kala nkundi wa nza i kitantu kwa Nzambi ? I diawu wonso zolele kala nkundi wa nza , yandi kitukidi ntantu wa Nzambi .
59004005	Evo beno lubanzanga vo i mu mpamba Masonukwa ma Nzambi matelanga vo : “ Nzambi wuzolanga mu kimpala Mpeve yikatula mu beto e
59004006	Kansi yandi wutusilanga nlemvo wulutidi mu nene . I diawu Masonukwa ma Nzambi matele vo : “ Nzambi wukakidilanga bankwa luyanu kansi yandi wusilanga nlemvo andi kwa bena ye luyinunu . ”
59004007	I kuma lulemvuka kwa Nzambi , lukakidila Satana ye yandi si katina kwandi kwa beno .
59004008	Lufinangana
59004009	Lukala kiadi , luyawula ye ludila . Bika tusevo tweno twakituka biawula ye kiese kieno kiadi .
59004010	Lukukiyina vantadisi a Mfumu ye yandi si kakuluzangula .
59004011	Lu zimpangi , ka lukelasanandi ko . Wonso wukelanga evo wufundisanga mpangi andi , yandi wukelanga ye wufundisanga minsiku . Kansi vo ngeye wufundisanga minsiku buna kwena diaka muntu wutumamananga minsiku ko , kansi mfundisi a minsiku .
59004012	Wumosi kaka wena zuzi ye mfundisi , yandi kaka lenda vulusa ye lenda fwasa . Kansi ngeye nani wena , ngeye wufundisanga mpwayaku ?
59004013	Ludimba bwabu , beno lukambanga vo : “ Lumbu kiaki evo mbazi si twenda ku mbanza kingandi , tuna kala kuna mvu wamvimba ye tuna sala munkita ye baka ndandu . ”
59004014	Beno ka luzeyi nkutu ko moyo eno nki wuna kala kiambazi
59004015	Nganu beno lufweti ta : “ Vo Mfumu zolele , si twakala moyo ye vanga edi evo edina . ”
59004016	Kansi bwabu beno lukukisikanga mu mayama mamonsono . Masika mamonsono mampila yoyo mena mambi .
59004017	I diawu wonso zeyi mambote makafweti vanga kansi kavanganga mo ko , yandi wunatanga disumu .
59005001	Beno bamvwama , ludimba bwabu : Ludila ye luboka mu diambu dia kiadi kina kwiza va beno !
59005002	Kimvwama kieno kimeni bola ye binkuti bieno bidiwulu kwa zinselele .
59005003	Wola weno ye mbongo zeno bieka nkazu-nkazu . Nkazu-nkazu yoyo yina ta kimbangi kwa beno mu kulubedisa ye yawu yina dia nsuni mieno bonso tiya . Beno lwakiyumbikidi kimvwama mu bilumbu biabi biazimunina .
59005004	Tala , mfutu wa bisadi biyonzikanga mu zimpatu zeno wulwalembolo futa
59005005	Beno lwazingidi va ntoto mu ntomoso yayonsono ye mu biese . Beno lwakitukidi navwele-vwele mu bilumbu biavondwa bibulu .
59005006	Beno lwabedisa ye lwavonda bantu bakondwa bila , ye bawu ka balusilanga mpaka ko
59005007	I diawu , lu zimpangi , luvibidila beni nate ye Mfumu bu kana kwiza . Lutala muntu wusalanga mpatu , yandi wuvingilanga mimbutu miantalu mitukanga mu ntoto . Yandi wuvibidilanga nate ye bu kameni yonzika mimbutu mia mvula za ntombo ye za ndolo
59005008	Beno mpe lutoma vibidila , lusiama nakekete kadi ngizulu ya Mfumu yeka lukufi .
59005009	Lu zimpangi , ka luvungutilandi muntu kwa wayandi ko mpasi vo lwalembwa funduswa . Tala mfundisi wekanga va mwelo .
59005010	Lu zimpangi , lubaka mimbikudi , bonso kifwani bawu bavova mu nkumbu a Mfumu ye bavibidila mu mpasi zawu .
59005011	Tala , beto tusikanga bantu batatamana vibidila vo bawu i bankwa kiese . Beno lwawa nsamu mu ntatumunu ya Yobi ye luzeyi momo makunsila Nzambi ku nsukunu , kadi Mfumu wena ye nkenda zazingi beni ye zola
59005012	Sungulako , lu zimpangi zami , ka ludiandi ndefi ko , kani vo mu zulu evo mu ntoto , ka ndefi yampila nkaka ko . Kansi bika inga dieno diakala inga ye nkatu eno yakala nkatu . Vo kabwa ko Nzambi wuna kulufundisa .
59005013	Muntu mu beno weti mona mpasi e ? Bika kasambila . Muntu mu beno weti yangalal'e ? Bika kayimbila minkunga miansikulu .
59005014	Muntu mu beno wena kimbevo e ? Bika kabokidisa bangudi za bantu ba dibundu , bawu si bakunkusa mafuta ye kunsambidila mu nkumbu a Mfumu .
59005015	Lusambulu lwawu lwa minu si lwavulusa mbevo . Mfumu si kakunniakisa ye masumu mandi si malemvukulwa .
59005016	I diawu lutambudila masumu meno muntu muntu kwa wayandi ye lusambasana mu beno ye beno mpasi vo lwaniaka . Lusambulu lwavema lwa muntu walunungu lwena lulendo mu salu kia lwawu .
59005017	Eliya wakala muntu bonso kaka beto . Yandi wasambila mu ngolo , walomba vo mvula ka zina noka ko ye mvula zalembwa mu noka va ntoto mu mimvu mitatu ye ndambu .
59005018	Mboki yandi wasambila diaka , buna zulu diavana mvula ye ntoto wabuta mimbutu .
59005019	Lu zimpangi zami , vo wumosi mu beno zimbane ntama beni ye kedika ye muntu wankaka wukumvutudi mu kedika ,
59005020	bika kazaya vo : wonso vutudi nkwa masumu ku kedika tuka mu nzil'andi yikakele zimbanana , muntu wowo wuna vulusa mwela wa muntu wuna mu lufwa ye sa vo masumu mandi mamingi-mingi si malemvukulwa
60001001	Mono Petelo , ntumw'a Yesu Klisto nsonekene kwa bawu basolwa bazinganga mu kinzenza mu bamwanguswa mu bizunga bia Ponto , Ngalatiya , Kapadokia , Asia ye Bitinia
60001002	Beno lwasolwa bonso bwena lukanu lwakisila Nzambi , i Se , ye beno lwabiekwa mu Mpeve mpasi vo lwatumamana Yesu Klisto ye lwaveduswa mu menga mandiMavanga ma mfwilu a Yesu meti songwa vava mu mambu masadulwa mu Luwawanu Lwankulu . Bika nlemvo ye Luvuvamu bianieka kwa beno .
60001003	Bika Nzambi , Se dia Mfumu eto Yesu Klisto kasikwa ! Mu kiwuntu kiandi kiakinene , yandi watuvana moyo wamoona mu mfulukulu a Yesu Klisto mu bafwa mu diambu dia vuvu kiampa ,
60001004	ye mu tambula bina Nzambi bikalundila bantu bandi . Biawu ka bilendi kala nkazu-nkazu ko , ka bilendi siwa mvindu ko ye ka bibebanga ko . Bima biobio biena bialundwa mu zulu mu diambu dieno .
60001005	Kadi i beno lukebwanga mu lulendo lwa Nzambi mu minu nate ye mpulusu yizidi , yoyo yakubukwa mu monukuswa mu ntangu yansukunu .
60001006	Luyangalala mu diodio , vo mpe nkutu bwabu beno lumweswanga kiadi mu fintangu-ntangu mu ntontolo zampila mu mpila .
60001007	Ntontolo zozo zena mpasi vo minu kieno kimeni tontwa , kina luta wola wusukulu kwa tiya mu ntalu , minu kiokio kina kala diambu diansikulu , diankembo ye dianzitusu
60001008	Beno lukunzolanga mpeleko kalwakummona ko , lukunkwikilanga mpeleko kalweti kummona ko bwabu . Ye luyangalalanga mu kiese kiankembo kilembolo kala bwantela kio ,
60001009	kadi beno lubakanga kina kiena lukanu lwa minu kieno : i mpulusu ya miela mieno
60001010	I mu diambu dia mpulusu yayi mimbikudi basosa ye bafiongunina , ye bawu babikula mu diambu dia nlemvo wowo Nzambi wukakulusila mu tambula .
60001011	Bawu bafiongunina mu zaya ntangu ye mambu mana kala biobio biasonga Mpeve ya Klisto yakala mu bawu . Yawu yakitela kimbangi mu mpasi zina mona Klisto ye mu nkembo wuna landila mpasi zozo
60001012	Nzambi wakubazayikisa vo mambu ma basamuna kamakala mu diambu dia bawu kibeni ko , kansi mu diambu dia beno . Bwabu mambu momo makululwakusulwa kwa minsamuni mia Nsamu Wambote mu lulendo lwa Mpeve ya Nlongo yafiduswa tuka ku zulu . Zimbasi zawu kibeni zizolele toma tala mambu momo mu zaya mo .
60001013	I diawu lukala ye mpeve yakubama mu sala
60001014	Beno i bantu batumamanga kwa Nzambi , kalulandandi ye nzinunu zateka kala yeno ko mu ntama bu lwalembwa kala ye nzayilu .
60001015	Kansi beno lukala banlongo mu nkadulu eno yayonsono bonso Nzambi wakulubokila wena wanlongo .
60001016	Kadi ebu bwasonama vo : “ Lukala banlongo kadi mono ngiena wanlongo
60001017	Vo beno lubokidilanga Nzambi , Se , bu lukunsambilanga , yandi wufundisanga bantu bonso bwena mavanga ma muntu muntu kondwa kwa diswasani , buna lufweti songa vumi kieno kwa yandi mu nkadulu eno mu ntangu yikulusidi mu zinga va ntoto .
60001018	Beno bu luzeyi vo ka lwakudulwa mu bima bifwanga ko , palata ye wola , mu ndiatulu eno yampamba ya luzingu yilwasisulwa kwa zinkaka zeno .
60001019	Kansi beno lwakudulwa mu menga mantalu ma Klisto
60001020	Klisto wakisodulwa tekila nza yavangwa ye Nzambi wammonikisa mu ntangu zazi zena zambanunu mu diambu dia mambote meno .
60001021	Mu yandi , beno lukwikilanga mu Nzambi wakumfulukisa mu bafwa ye wakumvana nkembo , buna minu kieno ye vuvu kieno biena mu Nzambi .
60001022	Beno lwameni vedila bu lutumamananga kedika mpasi vo lwazola mpangi zeno mu minu kondwa disu ku nsi a lukaya . Buna bwabu lutoma zolasananga mu ntima wamvimba
60001023	Kadi beno lwabutwa mbutuka yamoona , ka kwa nkuna wufwanga ko kansi kwa nkuna wulembwa fwanga mu Masonukwa ma Nzambi mamoyo masikilanga .
60001024	Kadi bonso bukambanga Masonukwa ma Nzambi : “ Bantu babonsono bena bonso matiti , ye nkembo awu wawonsono wena bonso bifulu bia matiti , matiti mayumanga ye bifulu bisotukanga ,
60001025	kansi mambu ma Mfumu masikilanga ntangu yikayimaniMambu mama , i Nsamu wowo Wambote wubakulusamunina .
60002001	I diawu lulosa mbi yayonsono , ye luvunu lwalonsono , ye disu ku nsi a lukaya ye nzinunu ye makela mamonsono .
60002002	Lukala bonso bana bansombe , luzola miliki miavedila miakimpeve ntangu zazo mpasi vo beno bu lunwanga mio lwakula ye lwavuluswa .
60002003	Kadi beno lwamweni vo Mfumu wena wambote
60002004	Lufinama kwa Mfumu , yandi i tadi diamoyo dialoswa kwa bantu , kansi kwa Nzambi diawu diena diasolwa ye diantalu .
60002005	Buna beno mpe bonso matadi mamoyo , lutungwa mu nzo yakimpeve mpasi vo lwakala kabu dia nganga za Nzambi zanlongo . Bavewa mbebe mu nata nkayilu miangioka miakimpeve kwa Nzambi , miomio mikunyangidikanga mu Yesu Klisto .
60002006	Kadi tala , Masonukwa ma Nzambi matele vo : “ Tala , mono ntudidi mu Sioni tadi dia konko kia lufulu lwa baka , diawu diena diasolwa ye diantalu , ye konso muntu wusilanga dio minu kana fwiswa nsoni nkutu ko . ”
60002007	I diawu kwa beno lukwikilanga , tadi diodio diena tadi diantalu . Kansi kwa balembwa kwikilanga , “ Tadi dialoswa kwa bantu batunganga zinzo diakituka tadi dilutidi mfunu . ”
60002008	Ye diaka : “ Diawu i tadi ditesanga masakuba ye tadi dibwisangaBawu bata sakuba kadi kabakwikila Masonukwa ma Nzambi ko , ye i buna bawu bazengulwa mpe .
60002009	Kansi beno i kanda diasolwa , nganga za Nzambi zakintinu , bantu banlongo , nkangu wuvwilu kwa Nzambi . Beno lwasolwa mpasi vo lwasamuna mavanga masonga mamanene ma Nzambi wakutubokila mu katuka mu tombe ye kwiza ku kia kwandi kwangitukulu .
60002010	Mu ntama beno ka lwakala nkangu wa Nzambi ko kansi bwabu beno lwena nkangu andi , mu ntama beno ka lwafwilwa nkenda kwa Nzambi ko kansi bwabu beno lufwilwanga nkenda .
60002011	Lu bakundi , mono ngieti kululomba beno bonso zinzenza ye bonso bantu bavayikuswa mu nsi yawu , luyambula zinzinunu za kimuntu zinwanisanga mwela .
60002012	Lukala ye nkadulu yambote vakati kwa bawu balembolo minkwikizi mpasi vo bawu bu bakulukelanga mpe bonso mimvangi mia mambi , ku nima bawu si bazaya kaka mavanga meno mambote ye mu nzila yoyo si bazitisa Nzambi mu lumbu kikana kwiza .
60002013	Mu diambu dia Mfumu , lulemvuka kwa ngiadulu zazonsono : kani vo kwa ntinu , yandi lutidi munene ,
60002014	kani vo kwa minyadi mikafidisanga mu vana tumbu kwa bavanganga mambi ye mu sika bawu bavanganga mambote
60002015	Kadi lolo i luzolo lwa Nzambi vo beno lwakanga minwa mia bankwa buzengi bakondolo ye mpisulu bu luvanganga mambote .
60002016	Lukala bantu bena mu kimpwanza kansi ka lusadilandi kimpwanza kieno bonso nlele mu fuka mambi ko , kansi lusala bonso bisadi bia Nzambi .
60002017	Luzitisa bantu babonsono , luzola zimpangi mu minu , luvumina Nzambi ye luzitisa ntinu .
60002018	Lu bisadi lulemvuka kwa zimfumu zeno mu vumi kiakionsono , ka kwa zimfumu zambote ye zena nlembami kaka ko kansi ye kwa zozo zena mbalu mpe .
60002019	Kadi i diambu diambote mu vibidila nkwamusu zitumweswanga mu kondwa kwa lunungu mu diambu dia vumi kitwena kwa Nzambi .
60002020	Kadi nki a nsikulu yena mu vibidila zubwa vo luzubwanga mu diambu dia bu luvanganga minkanu ? Kansi vo beno luvibidilanga nkwamusu mu diambu dia bu luvanganga mambote buna diodio i nlemvo kwa Nzambi .
60002021	I mu diambu diodio beno lwabokudulwa , kadi Klisto mpe wamona kwama mu diambu dieno , ye walusisila kifwani mpasi vo lwalanda muna mu kayendila .
60002022	Yandi kavola masumu ko , luvunu kalwawakana mu nnw'andi ko
60002023	Bu bakumfinga , yandi kavutula mfingulu ko ; bu kamona kwama , yandi kavumisa ko kansi yandi wayekula mo kwa Nzambi wufundisanga mu lunungu .
60002024	Ye Klisto yandi kibeni wanata masumu meto mu nitu andi vana nti , mpasi vo twafwa mu masumu ye kala moyo mu diambu dia lunungu . Mu zimputa
60002025	Kadi beno lwakala bonso mameme mazimbana
60003001	Mpila mosi mpe beno lu bakazi
60003002	kadi bawu bana mona bonso bwe nkadulu eno yena yavedila ye yavumi .
60003003	Ntoko zeno ka zikalandi za ku mbazi ko ; bonso , kubika nsuki za mabese , ye vwata bilunga biawola ye minlele miantoko miantalu .
60003004	Kansi bika ntoko yeno yakala yina yakimuntu kieno kiaswekwa mu kati dia ntima , yoyo yilembwa funzukanga , yampeve yalembama ye yena napii , i yawu yena yalu beni vantadisi a Nzambi .
60003005	I bobo , bakento banlongo mu nsi a nkulu basa vuvu mu Nzambi bakukitomisina . Bawu balemvuka kwa babakala bawu
60003006	bonso bwatumama Sala kwa Abalahami ye wakumbokidila : “ mfumu
60003007	Mpila mosi mpe beno babakala , lufwiti zinga ye bakazi beno mu nkalasani yadiela ye visa vo bawu bena balebakana mu mpangulu awu yakimuntu . Lukubazitisa mpe kadi bawu si babaka ntwadi ye beno nkayilu wowo wa moyo . Luvanga bo mpasi vo tusambulu tweno twalembwa bwabana ye nkakudukusu .
60003008	Kuzimunina , beno babonso lukala mayindu mamosi ye mabanza mamosi , luzolasana bonso zimpangi , ye lukala ye kiwuntu ye luyinunu .
60003009	Ka luvutulandi mambi mu mambi ko ye bifingu mu bifingu ko . Kansi lusa bwankaka , luvutula lusakumunu kadi beno kibeni lwasilwa mu tambula lusakumunu bu lwabokulwa .
60003010	Kadi Masonukwa ma Nzambi makambanga : “ Wonso wuzolanga luzingu ye mona bilumbu biakiese yandi fweti keba ludimi lwandi mu lembwa vova mambi , ye bikoba biandi mu lembwa ta luvunu .
60003011	Yandi fweti sisa mambi ye vanga mambote ye tomba luvuvamu ye tatamana mu lwawu .
60003012	Kadi Mfumu wutalanga balunungu ye wutoma wilanga tusambulu twawu , kansi zidi kiandi kikangamanga kwa bawu bavanganga mambi
60003013	Nani wuna kuluvanga mambi vo beno lukalanga ye vema mu vanga mambote .
60003014	Vo mpe nkutu beno luna mona mpasi mu diambu dia buluvanganga lunungu
60003015	Kansi mu mintima mieno luzitisa bulongo bwa Klisto , i Mfumu ye lukala bakubama mu vana mvutu kwa babonsono bakukiyuvulanga mu diambu dia vuvu kieno .
60003016	Kansi luvanga bo mu nlembami ye mu vumi . Lukala ye ntima wavedila mpasi vo bu bakulufundanga , bawu bakambanga mambi mu nkadulu eno yambote yatukuswa kwa Klisto , bafwa nsoni mu diambu dia mpova zawu .
60003017	Kadi dilutidi mbote mu kwamuswa bu tuvanganga mambote vo i luzolo lwa Nzambi , kansi ka mu kwamuswa ko bu tuvanganga mambi .
60003018	Kadi Klisto yandi kibeni wafwa nkumbu yimosi kaka mu diambu dia masumu ma bantu , yandi walunungu wafwa mu diambu dia bakondolo balunungu mpasi katutwala kwa Nzambi . Yandi wavondwa mu nitu yakimuntu kansi wafulukuswa mu Mpeve ya Nlongo
60003019	Mu Mpeve yayi yandi wayenda samuna Nsamu Wambote nate ye kwa zimpeve zakangwa mu boloko .
60003020	Zimpeve zozo i za bawu bakolamana Nzambi , yandi bu kabavibidila mu bilumbu biobio Nowa bikakala tunganga nzaza . Kabu diafiuma kaka dia bantu diakota mu nzaza ye diavuluswa mu mazai bantu nana bavuluswa .
60003021	Maza momo makala kifwani kia mbotokolo yayi yikuluvulusanga bwabu . Mbotokolo yayi kayena mu sukula mvindu ya nitu ko , kansi i mu lomba ntima wavedila kwa Nzambi
60003022	Yandi wayenda ku zulu ku kena va lubakala lwa Nzambi , vana yandi wuyalanga zimbasi ye bimfumu ye tulendo twa mu zulu .
60004001	Budiena vo Klisto wakwamuswa mu nitu
60004002	Buna mu ntangu yayi yisidi mu zingu kieno mu nitu yayi , ka luviokisandi yo bonso bwena nzinunu zeno za kimuntu ko kansi bonso bwena luzolo lwa Nzambi .
60004003	Kadi bobo bulwavengi mu ntangu yavioka bufweni kwandi , beno bu lwadieti bonso buzolanga bawu bakondolo minkwikizi . Beno lwazingidi mu mvwalangani yamambi , mu nzinunu zambi , mu kinduvu , mu nsadulu yasaka tezo ya biyangidikanga . Beno lwazingidi mu minkembo mia minkolo malavu ye mu nsambudulu yansoni ya biteki .
60004004	Ye bwabu bawu bayitukwanga , beno bu lwalembolo mu kukivana ye bawu mu nsumukunu zozo zasaka tezo zansoni , buna bawu bakulutiakanga .
60004005	Kansi bawu si badedisa mavanga mawu kwa ndiena wena wakubama mu fundisa bamoyo ye bafwa .
60004006	Kadi i mu diambu diodio nsamu wambote wasamunwa mpe kwa bafwa mpasi vo , kani mpe vo bawu bafwa bamana funduswa mu nitu yayi kansi balenda kwawu kala moyo mu Mpeve bonso Nzambi .
60004007	Nsukulu a biabionsono yeka lukufi . Lulwenga ye lutoma kukiyala mpasi vo lwalenda mu sambila .
60004008	Va zulu a mamonsono , luteka toma zolasana kadi zola kufukanga masumu mamingi beni .
60004009	Lukalasana luzolo lwatambula zinzenza mu beno ye beno kondwa futa ntima .
60004010	Bika muntu muntu kasadila nkayilu wukatambula kwa Nzambi mu diambu dia ntomoso ya bantu bankaka , yandi bukena bonso nkebi wambote wa minkayilu mianlemvo mia Nzambi miampila mu mpila .
60004011	Wonso wuvovanga , kavova mu samuna Masonukwa ma Nzambi ; wonso wusalanga
60004012	Lubakundi , kaluyitukwandi ko mu diambu dia ntontolo yangolo yiluvukumunwanga bonso vo beno lubwilulu diambu dianzenza .
60004013	Kansi luyangalala mu kala ntwadi mu mpasi za Klisto mpasi vo lwaluta mona kiese , nkembo andi bu wuna sengumunwa .
60004014	Kiese kiena yeno vo bantu bakuluvwezanga mu diambu dia nkumbu ya Klisto , kadi Mpeve ya nkembo i Mpeve yoyo ya Nzambi yena va beno .
60004015	Vo mosi mu beno weti mona mpasi , kamoni mpasi zozo ko mu diambu dia kena mvondi , muyibi evo mvangi a mambi , evo bu kena muntu wukwenda kotanga mu minsamu miangani .
60004016	Kansi vo muntu wumweswanga mpasi mu diambu dia bu kena nkwa Klisto , kamonandi nsoni ko , kansi bika katonda Nzambi mu diambu dia bu kena nkwa Klisto .
60004017	Ntangu bwabu yizidi yifweti bantika mfundusu , bantikila kwa nkangu wa Nzambi . Kansi vo mfundusu kwa beto yina bantikila , buna bwe buna kadila nsukulu ya bawu bakolamanga mu kwikila Nsamu Wambote wa Nzambi .
60004018	Ye bonso bwasonama : “ Vo muntu walunungu mu mpasi kana vulusulwa nki kina kala kwa muntu wambi ye kwa nkwa masumu
60004019	I diawu babo bamonanga mpasi bonso bwena luzolo lwa Nzambi , bika bakukiyekula nadede kwa Mvangi wakwikama , ye bika batatamana vanga mambote .
60005001	Nzolele vova bwabu kwa bangudi za bantu bena vakati kweno , mono mpe i nkuluntu , ngiena mbangi mu mpasi za Klisto , ye si yakala ntwadi mu nkembo wuna sengumunwa . Mono ngieti kubalomba ema :
60005002	luvunga kamba Nzambi dikaveni kwa beno ; luvanga bo ka mu nsatu a baka ndandu yansoni ko kansi mu zola kwa ntima .
60005003	Kaluyalandi mabundu meno bonso minkwamisi ko kansi lukala bantu basongisilanga ye bifwani kwa bantu bakulu yekudulwa .
60005004	Ye Mfumu a mimvungi bu kana monika , beno si lwatambula mpu yakintinu yankembo , yoyo yilezimanga ntangu zazonsono .
60005005	Mpila mosi mpe , beno bantwenia , lulemvuka kwa baviokele kimbuta . Kansi beno babonsono , mu nkalasani eno , lukala ye luyinunu muntu kwa wayandi , kadi : “ Nzambi wukakidilanga bankwa luyanu , kansi yandi wuvananga nlemvo andi kwa bakukiyinanga
60005006	I diawu lukiyina ku nsi a koko kwa lulendo kwa Nzambi , mpasi vo yandi kakuluzangula mu ntangu yazengwa .
60005007	Lutula mayindu meno mamonsono va yandi kadi yandi wukulukipanga .
60005008	Lukukiyala , lukaya meso ! Ntantu eno Satana wuzietanga bonso nkosi yeti samba , wusosanga wonso wukafweti dia nave .
60005009	Lutoma kunkakidila nakekete mu minu , kadi beno luzeyi vo mpangi zeno zankaka zena mu nza zimonanga mpasi zampila mosi mpe .
60005010	Kansi bulumeni mona mpasi mu fintangu-ntangu , buna Nzambi yanlemvo wawonsono , yandi wakulubokila mu kala ntwadi mu nkembo andi wukawumani mu Klisto . Yandi si kakululungisa , kulusiamisa , kuluvana ngolo ye kuluvana lufulu lwanakekete .
60005011	Kwa yandi kwena lulendo mu ntangu zazonsono . Ame !
60005012	Mono i kulusonekene finkanda fiafi mu lusadusu lwa Silivanu
60005013	Dibundu diena mu mbanz'a Babiloni , diodio diasola Nzambi bonso beno dieti kuluvana mbote , mwan'ami Malako
60005014	Luvanasana mbote bu lubumbasananga mu zola kwa kimpangi . Bika luvuvamu lwakala kwa beno babonsono luvwilu kwa Klisto .
61001001	Mono Simoni Petelo , kisadi ye ntumw'a Yesu Klisto , nsonekene kwa bawu batambula minu kiantalu kiadedakana ye kiakieto mu salu kialunungu kia Nzambi eto ye Mvuluzi Yesu Klisto
61001002	Bika nlemvo ye luvuvamu bianieka kwa beno , mu nzayilu yena yeno mu Nzambi ye mu Yesu , Mfumu eto .
61001003	Mu lulendo lwa Nzambi , Mfumu Yesu watuvana biabionsono biena mfunu mu moyo eto ye mu vumi kia Nzambi , bu kakutuzayikisanga ndiena wakutubokila mu kala ntwadi mu nkembo andi
61001004	Mu nzila yoyo , yandi watuvana tusilulu twatunene beni ye twantalu , mpasi vo bu lutambudi mambu makasila , beno lulenda tina nzinunu zifwasanga mboki kala ntwadi mu nkadulu ya Nzambi .
61001005	I diawu lusa ngolo zazonsono mu kudikila mu minu ndiatulu yasonga , mu ndiatulu yasonga nzayilu ;
61001006	mboki mu nzayilu kukiyala , mu kukiyala mvibudulu ye mu mvibudulu vumi kia Nzambi ;
61001007	ye mboki mu vumi kia Nzambi nkalasani yakimpangi , ye mu nkalasani yakimpangi lukudikila zola .
61001008	Kadi vo mambote mama mena yeno , ye vo mawu mena matoma nieka mu beno , buna kamana kulusa bankwa kimolo ko kansi bantu bakulanga mu nzayilu a Mfumu eto Yesu Klisto .
61001009	Kansi wonso kondolo ye mo , yandi wena ye mbweno yankufi ye wena bonso mpofo . Yandi wavilakana vo waveduswa mu masumu mandi mankulu .
61001010	I diawu , lu zimpangi , luluta sa diaka ngolo mu kangama nakekete mu mbokolo Nzambi yikakulubokidila ye mu nsodolo yikakulusodila . Kadi vo beno lusanga bonso bobo , beno ka luna bwa nkutu mu mambi ko
61001011	Kadi i mu nzila yoyo beno si lwabakila luve lwalunga mu kota mu Kimfumu kikakimani kia Yesu Klisto Mfumu ye Mvuluzi eto .
61001012	I mu diambu diodio mono yikadilanga ntangu zazonsono mayindu mu kulubambula mambu momo moyo , mpeleko maluzeyi ye lwena mpe batelama nakekete mu kedika kilwalongwa .
61001013	Kansi mono ngieti banza vo bwena bwafwana mu kulusikimisanga bu yikulubambulanga moyo , bu yakinu mu nitu yayi
61001014	Kadi mono nzeyi vo ka ntangu yayingi ko yisidi , mono si yakatuka mu nitu yayi yamfwilu bonso bwakuntela Mfumu eto Yesu Klisto .
61001015	Kansi si yasa mamonsono malendakana mpasi vo bu mbeni fwa kwami , beno lwabambukilanga mambu momo mamonsono moyo ntangu zazonsono .
61001016	Beto ka twasadila minsamu miatoma kubukwa kwa mayindu ma bantu ko mu kuluzayikisa ngizulu yalulendo ya Mfumu eto Yesu Klisto , kansi beto twamona tunda kwandi mu meso ma beto kibeni .
61001017	Kadi yandi watambula nzitusu ye nkembo kwa Nzambi , i Se diandi , nkwa nzitusu wawunene bu kawakisa nding'andi kwa yandi mu mambu mama : “ Ndiewu i Mwan'ami wuntomene zola , mu yandi yimwenanga kiese kiami kiakionsono . ”
61001018	Beto twawa ndinga yoyo yatuka ku zulu bu twakala yandi va zulu a mongo wanlongo .
61001019	Bonso bobo beto tulutidi diaka sa vuvu mu mambu masamunwa kwa mimbikudi . Lutoma mo kebidila kadi mawu mena bonso mwinda wukienzulanga fulu kiatombe nate ye kuma kukiele ye mbwetete yansiuka yikienzole mintima mieno .
61001020	Luteka zaya diadi , vo muntu kalendi sala bangula mu yandi kibeni kana mbikudulu yimosi nkutu ko ya Masonukwa ma Nzambi
61001021	Kadi kambikudulu yimosi nkutu ko yayiza mu luzolo lwa muntu lwawu kibeni , kansi bantu bavova matuka kwa Nzambi , bawu bu batwadukuswa kwa Mpeve ya Nlongo .
61002001	Mimbikudi mialuvunu mpe miakala mu kati kwa nkangu a Isaeli , mpila mosi mpe minlongi mialuvunu si miakala mu kati kweno . Bawu si bakotisa mu nsweki malongi maluvunu ye mafwasanga , ye bawu si bakadila nkalu kwa Mfumu yakubakuula . Ye mu nzila yoyo bawu si bakukituntila mbungulu yanabiu .
61002002	Babingi bana kubalanda mu nzila zawu zambi zilembolo songa , ye mu diawu , bantu bana vweza nzila yoyo yakedika .
61002003	Mu nsatu a baka mbongo beni , minlongi miomio mialuvunu si miakulubakila ndandu bu bakulukambanga minsamu mialuvunu . Kansi mwanki , tuka ntama mfundusu awu yena yakubama ye mbungulu awu kayina zingila ko
61002004	Kadi Nzambi katabila zimbasi zavola musamu ko , kansi yandi wabatuba ku bilungi kuna kubakebwanga bakangama mu zisieni ku nsi a tombe mu vingila lumbu kia mfundusu .
61002005	Yandi katabila nza yankulu mpe ko , kansi wayambula mbukila ya maza mu nza ya bantu balembwa vunina Nzambi , ye watabila kaka Nowa nlongi walunungu ye bantu nsambodia .
61002006	Nzambi wazengila mbanza za Sodoma ye Ngomola mbungulu , wakitula zo bombe mu songa kifwani kwa bantu bana lembwa vumina Nzambi mu ntangu yina kwiza .
61002007	Yandi watanina Loti , i muntu walunungu , wakwamuswa mu nkadulu yansoni ya bantu bambi ;
61002008	kadi muntu wawu walunungu , wazinga vakati ye bawu , wakwamuswa lumbu ka lumbu mu mwel'andi walunungu bu kakala monanga ye wanga mavanga mawu mambi .
61002009	I diawu Mfumu zeyi bwe kafweti tanina bantu balunungu mu zintontolo ye bonso bu kana lunda bawu bakondolo lunungu mu kubasemba mu lumbu kia mfundusu .
61002010	Yandi si kaluta semba bawu balandanga nzinunu zansoni za kimuntu kiawu ye bayinanga luyalu lwa Mfumu . Bawu bakukisilanga vuvu , ye bena bankwa luyanu , ka batinanga mu tiaka nsemono zankembo za mu zulu ko .
61002011	Zimbasi nkutu zikubalutidi mu ngolo ye mu lulendo ka zifundanga nsemono zozo ko mu ntiakulu vantadisi a Mfumu !
61002012	Kansi bantu baba bena bonso bibulu biakondwa mayindu , bibutwanga mu bakwa ye vondwa ; bawu bavwezanga momo mabalembolo zaya . Bawu si bafwaswa bonso bu fwaswanga bibulu bia mfinda ,
61002013	ye si batambula mfutu awu mu mambi mabavanga . Bawu bamonanga biese mu yukutisa nsatu zawu zakimuntu mu mwini ngemba . Bawu i mintukisi mia nsoni ye mintesi mia masakuba bu badianga yeno kintwadi ye bayangalalanga mu luvunu lwawu
61002014	Bawu bena ye meso mafuluka kwa nsatu a tala bakento batanga kinsuza , ka bayukutanga masumu nkutu ko . Bawu bakondanga bantu bakondolo basiama , ntima miawu miayukwa nsatu a baka ye baka zimbongo . Bawu bena ku nsi a nsingulu za Nzambi !
61002015	Bawu basisa nzila yasungama ye bazimbana nzila . Bawu balanda nzila ya Balami mwana wa Beole
61002016	Kansi yandi wasembwa mu nkanu andi ; mpunda yilembwa vovanga yavova mu ndinga ya bantu ye yakakidila mavanga mabuzengi ma mbikudi
61002017	Bantu bobo bena bonso minkelo mikondolo maza , bonso matuti manatwanga kwa tembo . Nzambi wabakubikila fulu kiawu mu tombe kilutidi nkobo .
61002018	Bawu bavovanga mambu mamanene maluyanu mena mabuzengi , mu nzinunu zawu zansoni za nitu bawu batuntanga bobo bameni tina ka ntama beni ko mu mpukumunu za bantu badiatanga mu nzimbukusu .
61002019	Bawu bakubatelanga vo si bakubavana kimpwanza , budiena vo bawu kibeni i minanga mia fu bitwalanga ku lufwa , kadi konso muntu wena nanga wa dionso diambu dikunyalanga
61002020	Kadi vo bantu bobo bamana tina mu nsumukunu za nza mu diambu dia bawu bazaya Mfumu eto ye Mvuluzi Yesu Klisto , kansi bakukiyambulanga kwawu mu bakwa ye beduswa kwa nzinunu zozo , buna bu bana zimunina kadila buna lutila mu mbi ye buna bu bateka kala .
61002021	Dikutu luta kala diambote kwa bawu vo ka bateka zaya nzila yalunungu ko . Kansi ka mu teka yo zaya ko mboki kuzimunina , teka nima kwa ntumunu yanlongo yibayekudulwa .
61002022	Dikubalwakidi i kedika kitanga ngana zazi : “ Mbwa yivutukanga mu dia bikalukidi
61003001	Lubakundi bami , bwabu nkanda wawu weka wanzole wuyikulusonekene . Mu minkanda miami miamiole , mono yimekanga mu sikimisa mu beno diela diasungama bu yikulubambulanga moyo mu malongi .
61003002	Mono nzolele vo beno lwabambukila malongi ma mimbikudi mianlongo moyo ye ntumunu ya Mfumu ye Mvuluzi , yoyo yakululonga zintumwa zeno .
61003003	Luteka zaya edi , vo mu bilumbu biansukunu si kwiza bantu basevilanga minkwikizi . Bawu si badiata bonso bwena nzinunu zawu ye kulusevila ,
61003004	bana kamba : “ Bwe kwandi mu nsilulu andi vo si kiza , kwe kena ? Mase meto
61003005	Bawu bavilakananga mu luzolo vo tuka muna ntangu yantama zulu ye ntoto biakala , ye ntoto watukuswa mu maza mu mawu wavangulwa , mama makalakana mu lulendo lwa mpova za Nzambi .
61003006	Ye i mu maza , momo ma niamba yayinene nza ya ntangu yina yabungwa .
61003007	Kansi mu mpova zozo zimosi za Nzambi , zulu ye ntoto biena bwabu bikebwanga mpasi biabungwa mu tiya . Biawu bilundwanga mu diambu dia lumbu kina funduswa ye fwaswa bantu bambi .
61003008	Kansi lubakundi bami , diambu diadi ka luvilakanandi dio ko : vo kwa Mfumu
61003009	Mfumu keti sa fuki ko mu lungisa nsilulu andi yikasila bonso bweti banza bankaka , kansi yandi wuvibidilanga mu diambu dieno kadi kazolele ko vo muntu wumosi nkuntu kabungwa . Kansi yandi nkutu zolele vo bantu babonsono babaka ntangu mu soba nkadulu .
61003010	Kansi lumbu kia Mfumu kina kwiza bonso mwivi . Mu lumbu kina zulu dina zimbana mu mazu mangolo , biena mu zulu bina nienguswa mu tiya . Ntoto ye mavanga mena va wawu bina monukuswa
61003011	Budiena vo biobio biabionsono bina nienguswa bonso bobo , buna beno lufweti kala nkadulu yanlongo ye ya vumi kia Nzambi ,
61003012	bu luvingilanga ye sanga vo lumbu kia Nzambi kiza mu nswalu , kadi mu kiawu zulu dina nienga mu tiya ye biena mu zulu bina nienga mu mbangazi ya tiya .
61003013	Kansi bonso bwena nsilulu za Nzambi , beto tuvingilanga zulu diamoona ye ntoto wamoona
61003014	I diawu lu bakundi bami , bu luvingilanga lumbu kiokio , lusa kimfuzi kiakionsono mpasi vo lwakala bavedila ye bakondwa mbivusu va meso ma Nzambi , mpasi lwakala mu luvuvamu ye yandi .
61003015	Lubaka mvibudulu ya Mfumu eto bonso ntangu yambote kwa beno mu vuluswa , bonso kaka Pawulu , i mpangi eto yazola , bu kakulusonikina mu ndwenga zikavewa kwa Nzambi .
61003016	I bobo katanga mu minkanda miandi miamionsono mu kavovilanga mambu momo . Mu minkanda miomio mwena bifulu biankaka biena mpasi mu zaya mbangula , ye bantu balembwa longuka ye bakondolo basiama bazekulanga mo mpisulu bonso kwandi bu basanga nkutu mu bifulu biankaka bia Masonukwa
61003017	I diawu beno lu bakundi bami , beno lwameni zaya momo , lukikenga mpasi vo lwalembwa twadukuswa mu nzimbukusu kwa bantu bambi ye lembwa zeza mu siama kweno .
61003018	Kansi lutatamana mu kula mu nlemvo ye nzayilu ya Mfumu eto ye Mvuluzi Yesu Klisto . Kwa yandi tuvana nkembo bwabu ye mu ntangu zazonsono !
62001001	Beto tukulusonekene
62001002	Ye moyo wowo wamonika , beto twamona wo , tutelanga wo kimbangi ye tukulusamuninanga moyo wowo wukawumani wakala vena Se ye wazayikuswa kwa beto .
62001003	Diodio ditwamona ye ditwawa tukulusamuninanga dio mpe , mpasi vo lwabundana yeto mu kintwadi kitwena ye Se , ye Mwan'andi Yesu Klisto .
62001004	Tweti kulusonikina mambu mama mpasi vo kiese kieto
62001005	Ye tala nsamu wutwawa kwa yandi ye wutukulusamuninanga , i wawu vo : Nzambi i kia , ye mu yandi kamwena nkutu tombe ko .
62001006	Vo beto tukambanga vo twena kintwadi ye yandi kansi tudiatanga mu tombe buna beto tutanga luvunu mu matuvovanga ye matuvanganga
62001007	Kansi vo beto tudiatanga mu kia bonso Nzambi yandi kibeni wena mu kia buna beto twena bakangasana , ye menga ma Yesu , Mwan'andi , makutusukulanga mu masumu mamonsono .
62001008	Vo beto tukambanga vo : ka twena ye masumu ko , beto tukukivunanga ye kedika kakiena mu beto ko .
62001009	Kansi vo tufungunanga masumu meto , buna yandi si kalungisa nsilulu andi kadi yandi wuvanganga lunungu ; si kalemvukila masumu meto ye kutuvedisa mu mambi mamonsono .
62001010	Vo beto tukambanga vo ka twavola masumu ko , buna beto tusanga Nzambi nkwa luvunu ye mambu mandi ka mena mu beto ko .
62002001	Lu bana bami , mono ngieti kulusonikina mambu mama mpasi vo lwalembwa vola masumu . Kansi vo muntu volele masumu , beto twena ye nzonzi kwena Se : nzonzi yoyo i Yesu Klisto , nkwa lunungu .
62002002	Kadi Yesu Klisto wakivana bonso nkayilu wangioka mpasi vo masumu meto malemvukulwa
62002003	Vo beto tukebanga ntumunu za Nzambi buna i mu diodio beto tuvisidi vo beto tuzeyi Nzambi .
62002004	Vo muntu wukambanga vo : “ Mono yikunzeyi , ” kansi ka tumamananga ntumunu zandi ko , muntu wowo i nkwa luvunu ye kedika kakiena mu yandi ko .
62002005	Kansi wonso wutumamananga mambu mandi , i mu kedika zola kwa Nzambi kwena kwalunga mu yandi . I mu diadi tuzayilanga vo beto twena mu yandi
62002006	kadi wonso wutanga vo yandi wusikilanga mu kintwadi ye Nzambi , muntu wowo fweti zinga bonso bwazingila Yesu Klisto .
62002007	Lu bakundi bami , mono kieti lusonikina ntumunu yampa ko , kansi i yina yankulu kaka yilwatambula tuka muna mbadukulu . Ntumunu
62002008	Kansi mwanki , ntumunu yingieti kulusonikina yena yamoona , ye yawu yena yakedika mu Klisto ye mu beno mpe . Kadi tombe kieti wanguka ye kia kwakedika kwatonanga mu tentina .
62002009	Wonso wukambanga vo yandi wena mu kia , kansi wubelanga mpangi andi , muntu wowo wakinu mu tombe nate ye bwabu .
62002010	Wonso wuzolanga mpangi andi , yandi wusikilanga mu kia , ye mu yandi kamwena diambu dilenda bwisa wankaka mu masumu ko
62002011	Kansi wonso wubelanga mpangi andi , yandi wena mu tombe . Yandi wudiatanga mu tombe ye kazeyi ku kakwendanga ko kadi tombe kiakunkitula mpofo .
62002012	Lu bana bami , mono i kulusonekene kadi masumu
62002013	Lu mase , mono i kulusonekene , mu diambu dia beno luzeyi ndiena wena tuka muna mbadukulu
62002014	Lu bana , mono i kulusonekene mu diambu dia beno luzeyi Se . Lu mase , mono i kulusonekene mu diambu dia beno luzeyi ndiena wena tuka muna mbadukulu . Lu matoko , mono i kulusonekene mu diambu dia beno lwena ngolo , Masonukwa ma Nzambi masikilanga mu beno ye beno lwabedisa nkwa mbi .
62002015	Ka luzolandi nza ye bima biena mu nza ko . Vo muntu wuzolanga nza , yandi kena ye zola mu Se ko .
62002016	Kadi biabionsono biena mu nza : nzinunu za nitu , nzinunu za meso , luyanu lwa zingu kiaki , biabi biabionsono ka bitukanga kwa Se ko kansi kwa nza .
62002017	Nza yiviokanga ye biabionsono biena muna bizinunwanga kwa bantu , biviokanga mpe . Kansi wonso wonso wuvanganga momo mazolanga Nzambi , yandi si kakala moyo mu ntangu yi kayimani .
62002018	Lu bana bami , yayi i ntangu ya mbanunu ! Beno lwawa vo Ntantu wa Klisto fweti kwiza , ye bwabu mintantu mia Klisto miamingi mieka , i diawu bwabu beto tuzeyi vo yayi i ntangu yansukunu
62002019	Bantu bobo kabakala nkatikila bantu beto ko i diawu bakatuka kwa beto , kadi vo bawu bakala bantu beto nga bawu basikila ye beto . Kansi bawu bakatuka kwa beto mpasi vo diatoma monika vo ka wumosi ko mu bawu wakala nkatika muntu eto .
62002020	Kansi beno lwatambula Mpeve ya Nlongo yaludukudila Klisto , ye bwabu beno babonsono luzeyi kedika
62002021	Mono nsonekene kwa beno ka mu diambu dia bu lulembolo zaya kedika ko kansi mu diambu dia beno luzeyi kedika , ye luzeyi mpe vo ka diambu dimosi nkutu ko dialuvunu dilenda tuka mu kedika .
62002022	Buna nani i nkwa luvunu e ? I ndiena wukambanga vo Yesu kena Klisto ko . Yandi i ntantu wa Klisto : wutingunanga Se ye Mwana mu nkumbu mosi .
62002023	Kadi wonso wutingunanga Mwana , yandi wutingunanga mpe Se . Wonso wutambudilanga mwana , yandi wena mpe ye Se .
62002024	I diawu lutoma keba mambu malwawa tuka muna mbadukulu . Vo mambu malwawa tuka muna mbadukulu masikilanga mu beno , buna beno mpe si lwasikila mu Mwana ye mu Se .
62002025	Ye nsilulu Klisto yandi kibeni yikakutusila i moyo wukondolo nsuka .
62002026	Mono i kulusonekene mambu mama mu diambu dia bobo basosanga mu kuluvuna .
62002027	Kansi kwa beno , Klisto waludukudila Mpeve andi . Budiena vo Mpeve andi yisikilanga mu beno , buna ka lwena nsatu a longwa kwa muntu ko . Kadi Mpeve yikululonganga mamonsono , ye makakulonganga ka mena maluvunu ko kansi makedika . I diawu , lutumamana malongi ma Mpeve mu sikila mu Klisto .
62002028	Bwabu lu bana bami , lusikila mu kintwadi ye Klisto mpasi vo bu kana monika , twakala kibakala beni ye lembwa mona nsoni vantadisi andi mu lumbu ki kana kwiza .
62002029	Vo beno luzeyi vo Klisto
62003001	Lutala bonso bwena zola kwakutuzodila Se , beto bu tubokudulwanga bana ba Nzambi
62003002	Lu bakundi bami , bwabu beto twena bana ba Nzambi , kansi butuna kala kabwazayikusu ko nate ye bwabu . Mwanki beto tuzeyi vo bu kana monika , beto tuna kituka bonso yandi , kadi beto tuna kummona bonso bukenina .
62003003	Wonso wena ye vuvu kiokio mu Klisto yandi wukukivedisanga bonso Yesu Klisto kena wavedila .
62003004	Wonso wuvolanga masumu yandi wukolamananga minsiku mia Nzambi , kadi masumu i nkolomono kwa minsiku .
62003005	Ye beno luzeyi vo Yesu Klisto wamonika mpasi vo kakatula masumu
62003006	Wonso wusikilanga mu yandi , kavolanga masumu ko , ye wonso wuvolanga masumu kakummona ye kakunzaya ko .
62003007	Lu bana bami , ka luyambulandi muntu kakuluvuna ko ! Wonso wuvanganga lunungu , yandi kibeni i muntu walunungu bonso Yesu Klisto kena walunungu .
62003008	Wonso wutatamananga mu vola masumu yandi vwilu kwa Satana kadi Satana wavola masumu tuka muna mbadukulu . I mu bila kiokio Mwan'a Nzambi kamonikina mpasi vo kafwasa mavanga ma Satana .
62003009	Wonso watuka mu Nzambi , kavolanga diaka masumu ko , kadi lulendo lwa moyo wutukanga mu Nzambi lwena mu yandi . Ye budiena vo Nzambi i Se diandi , yandi kalendi vola diaka masumu ko .
62003010	Tala diambu diswasisanga bana ba Nzambi ye bana ba Satana : wonso wulembwa vanganga lunungu , evo wulembwa zolanga mpangi andi , yandi kena mwana wa Nzambi ko .
62003011	Kadi nsamu wulwawa tuka muna mbadukulu i wawu : vo tuzolasanangeno
62003012	Katukalandi bonso Kayini ko wavuwa kwa Satana ye wavonda mpangi andi . Kansi bila nki kakummvondil'e ? I mu diambu dia mavanga ma Kayini makala mambi kansi ma mpangi andi makala malunungu
62003013	Lu zimpangi , ka luyitukwandi ko vo bisi nza bakulubelanga .
62003014	Beto tuzeyi vo twamana katuka mu lufwa ye twakota mu moyo
62003015	Konso muntu wubelanga mpangi andi , yandi i mvondi a bantu , ye beno luzeyi vo ka mvondi wumosi nkutu ko wena ye moyo wukondolo nsuka mu yandi .
62003016	Diambu dikutusadisanga mu zaya zola i diadi : Yesu Klisto wayekula moyo andi mu diambu dieto , buna beto mpe tufweti yekula mioyo mieto mu diambu dia zimpangi zeto .
62003017	Vo muntu wena ye mvwilu ya nza yayi ye weti mona mpangi andi wena nsatu a lekwa , kansi muntu wowo kengi ntim'andi buna bwe zola kwa Nzambi kulenda kadila mu yandi e ?
62003018	Lu bana bami , zola kweto kakukalandi mu mambu ye mu zimpova kaka ko kansi kufweti kala zola kwakedika kumonikanga mu mavanga .
62003019	I buna tuna zayila vo beto tuvwilu kwa kedika , i buna ntima mieto mina kala miavuvama vantadisi a Nzambi .
62003020	Kadi vo ntima wukutubedisanga , beto tuzeyi vo Nzambi lutidi mu nene ye ntima mieto ye yandi zeyi mamonsono .
62003021	Lu bakundi bami , vo ntima mieto ka mikutubedisanga ko buna beto twena kibakala vantadisi a Nzambi .
62003022	Beto tutambulanga kwa yandi mamonsono ma tulombanga kadi tukebanga ntumunu zandi ye tuvanganga momo makunyangidikanga .
62003023	Ye ntumunu andi i yayi : tufweti sila nkumbu ya mwan'andi Yesu Klisto minu ye tuzolasanangeno , bonso bukakututuma .
62003024	Wonso wukebanga ntumunu za Nzambi , yandi wusikilanga mu Nzambi ye Nzambi mu yandi . Beto tuzeyi vo Nzambi wusikilanga mu beto mu diambu dia Mpeve yikakutuvana .
62004001	Lu bakundi bami , kalukwikilandi bantu babonsono ko , bobo bakambanga vo bena ye Mpeve , kansi lukubameka mu fimpa vo mpeve yena yawu yitukanga kwa Nzambi , kadi mimbikudi mialuvunu miamingi miamwangane mu nza .
62004002	Tala mambu malulenda zayila mpeve ya Nzambi : konso muntu wutambudilanga vo Yesu Klisto wakala nkatika ye nitu yakimuntu , yandi wena ye Mpeve yitukanga kwa Nzambi .
62004003	Ye konso muntu wulembwa tambudilanga diambu diodio mu Yesu , yandi kena ye Mpeve ya Nzambi ko . Mpeve yena yandi i mpeve ya ntantu wa Klisto , ndiena wulwawila vo fweti kwiza ye bwabu yandi wayikanga ntama mu nza .
62004004	Kansi beno , lu bana bami , beno luvwilu kwa Nzambi ye lwamana bedisa mimbikudi miomio mialuvunu . Kadi ndiena wena mu beno lutidi lulendo ye ndiena wena mu bantu bavwilu kwa nza .
62004005	Bawu bavovanga bonso buvovilanga bisi nza ye bisi nza bakubawilanga kadi bawu bavwilu kwa nza .
62004006	Kansi beto tuvwilu kwa Nzambi . Wonso zeyi Nzambi yandi wukutuwilanga , wonso lembolo vuwa kwa Nzambi kakutuwilanga ko . I bonso bobo tulenda zayila diswaswani diena vakati kwa Mpeve yakedika ye mpeve yanzimbukusu . kutukanga kwa Nzambi
62004007	Lu bakundi bami , tuzolasanangeno , kadi zola kutukanga kwa Nzambi , ye wonso wuzolanga yandi i mwan'a Nzambi ye zeyi Nzambi .
62004008	Kansi wonso wulembwa zolanga kazeyi Nzambi ko kadi Nzambi i zola .
62004009	Tala bonso Nzambi kasongila zola kwandi mu beto : yandi wafidisa Mwan'andi wuna wumosi kaka mu nza mpasi vo beto twakala moyo mu yandi
62004010	Zola kwena mu diambu diadi : ka mu diambu dia beto butwazola Nzambi ko kansi mu diambu dia yandi bu kakutuzola ye wafidisa Mwan'andi bonso nkayilu wangioka mpasi vo masumu meto malemvukulwa
62004011	Lu bakundi bami , vo Nzambi watuzodila bonso bobo , buna beto mpe tufweti zolasana .
62004012	Kakwena muntu ko weka mona Nzambi
62004013	Tala butuzayilanga vo Nzambi wusikilanga mu beto ye beto mu yandi : yandi watuvana Mpeve andi .
62004014	Ye beto twamona ye tutanga kimbangi , vo Se wafidisa Mwan'andi mu kala mvuluzi a nza .
62004015	Vo muntu wutambudilanga vo Yesu i Mwan'a Nzambi buna Nzambi wusikilanga mu muntu wowo ye yandi mu Nzambi .
62004016	Ye beto tuzeyi zola koko kwena ye Nzambi mu beto , ye tukwikilanga mu zola koko . Nzambi i zola , wonso wusikilanga mu zola , yandi wusikilanga mu Nzambi ye Nzambi wusikilanga mu yandi .
62004017	Tala bonso zola bukwalunguswa mu beto mpasi vo twakala kibakala mu lumbu kia mfundusu , kadi bonso bwena Klisto , i bobo mpe beto twenina mu nza yayi .
62004018	Mu zola ka mwena wonga ko , kansi zola kwalunga kukatulanga wonga . I diawu kwa muntu wumonanga wonga , zola kakwena kwalunga mu yandi ko , kadi wonga wusonganga vo tumbu kiena ku nima .
62004019	Beto tuzolanga kadi Nzambi wateka kutuzola .
62004020	Vo muntu wukambanga vo : “ Mono yizolanga Nzambi , ” ye yandi wubelanga mpangi andi , muntu wowo i nkwa luvunu . Kadi wonso wulembwa zolanga mpangi andi yiketi mona , kalendi zola Nzambi wukalembwa monanga ko .
62004021	Ye ntumunu yatuvana Klisto i yayi : wonso wuzolanga Nzambi , kazola mpe mpangi andikia mwan'a Nzambi kibedisanga nza
62005001	Wonso wukwikilanga vo Yesu i Klisto , yandi i mwan'a Nzambi , ye wonso wuzolanga se yandi wuzolanga mpe mwan'andi .
62005002	Tala bonso bu tuzayilanga vo beto tuzolanga bana ba Nzambi : vo beto tuzolanga Nzambi ye tuvanganga ntumunu zandi .
62005003	Kadi zola kwa Nzambi kwena mu diambu edi : bika twatumamananga ntumunu zandi . Ye ntumunu zandi ka zena zampasi beni ko ,
62005004	kadi konso mwan'a Nzambi wubedisanga nza , ye diambu dibesanga nza i minu kieto .
62005005	Nani lenda bedisa nza ? I ndiena kaka wukwikilanga vo Yesu i Mwan'a Nzambi .
62005006	Yesu Klisto i yandi wayizila mu maza ye mu menga
62005007	Bima bitatu biena bitanga kimbangi :
62005008	Mpeve , maza ye menga , biawu bitatu bitanga kimbangi kimosi .
62005009	Vo beto tutambudilanga kimbangi kia bantu , kansi kimbangi kia Nzambi kilutidi mu nene kadi kimbangi kia Nzambi i kina kikata mu Mwan'andi .
62005010	Wonso wukwikilanga mu Mwan'a Nzambi , yandi wena ye kimbangi kiokio mu yandi kibeni . Kansi wulembwa kwikilanga mu Nzambi , yandi wabaka Nzambi nkwa luvunu , kadi yandi kakwikila kimbangi kiata Nzambi mu diambu dia Mwan'andi ko .
62005011	Kimbangi kiokio i kiaki : Nzambi watuvana moyo wowo wukondolo nsuka ye moyo watuvewa mu Mwan'andi .
62005012	Wonso wena ye Mwana , wena ye moyo wowo ; wonso kondolo ye Mwan'a Nzambi , kakena ye moyo wowo ko .
62005013	Mono yikulusonekene mambu momo beno lukwikilanga mu nkumbu a Mwan'a Nzambi mpasi lwazaya vo beno lwena ye moyo wukondolo nsuka .
62005014	Tala , vuvu kiena yeto vantadisi a Nzambi , i kiaki : vo beto tukunlombele kima bonso bwena luzolo lwandi , yandi wukutuwilanga .
62005015	Vo beto tuzeyi , vo yandi wukutuwilanga mu bionso bionso bitukunlombanga , buna tuzeyi mpe vo beto twena ye bina bitukunlombele .
62005016	Vo muntu mweni mpangi andi volele masumu malembwa natanga ku mfwilu buna bika kakunsambidila , ye Nzambi si kavana moyo kwa mpangi yoyo . Diadi diena kaka mfunu kwa bawu bavolanga masumu malembwa natanga ku mfwilu . Kansi kwena masumu manatanga ku mfwilu , mono kilombele lwasambidila masumu ma mpila yoyo ko .
62005017	Mavanga mamonsono mambi i masumu kansi kwena masumu malembwa natanga ku mfwilu .
62005018	Tuzeyi vo wonso wena mwan'a Nzambi kavolanga masumu ko ye Mwan'a Nzambi wukunkenganga , Nkwa mbi kalendi kunsimba ko .
62005019	Beto tuzeyi vo tuvwilu kwa Nzambi ye nza yamvimba yena ku nsi a lulendo lwa Nkwa mbi .
62005020	Ye beto tuzeyi vo Mwan'a Nzambi wayiza ye watuvana nzayilu mu zaya ndiena wena Wakedika . Beto twena ntwadi mu ndiena Wakedika mu Mwan'andi Yesu Klisto . I yandi Nzambi yakedika ye moyo wu kawumani .
62005021	Lu bana bami , lukikenga mu biteki
63001001	Mono , ngudi a muntu nsonekene kwa Ngudi yasolwa
63001002	kadi kedika kisikilanga mu beto , ye kina kala yeto mu ntangu yi kayimani .
63001003	Bika Nzambi , Se ye Yesu Klisto , Mwan'a Se bakutusila nlemvo , bakutumwena nkenda ye kutuvana luvuvamu mu kedika ye mu zola . kwa kimpangi
63001004	Mono yamona kiese mu mona vo bana baku bankaka badiatanga mu kedika bonso bwakututuma Se .
63001005	Ye bwabu mono ngieti dio kulomba , wu Ngudi , vo tuzolasanangeno . Kikusonekene ntumunu yampa ko kansi i yina kwandi yitwatambula tuka mbadukulu
63001006	Zola i mu diata bonso bwenina ntumunu za Nzambi . Ntumunu i yayi , vo bonso bulwawa tuka muna mbadukulu vo ludiata mu zola .
63001007	Kadi bankwa luvunu babingi bamwangane mu nza , bawu ka batambudilanga ko vo Yesu Klisto wayiza mu nitu yakimuntu . Wonso wusanga bo i mvuni ye ntantu wa Klisto .
63001008	Lukeba beno kibeni , mpasi vo lwalembwa zimbisa mimbutu mia salu kieto
63001009	Wonso wukatukanga ye wulembolo sikila mu malongi ma Klisto , muntu wowo kena ye Nzambi ko . Kansi wonso wusikilanga mu malongi ma Klisto , yandi wena ye Se ye Mwana .
63001010	Vo muntu wizidi kwa ngeye ye kaneti malongi momo ko , kuntambulandi mu nzo aku ko ye kumvanandi mbote ko .
63001011	Kadi wonso wuna kumvana mbote , yandi wena ntwadi mu mavanga mandi mambi . zambanunu
63001012	Mambu mamingi mena yami mu kulutela kansi kizolele kulutela mo va papela ye mu ntinta ko . Nsidi vuvu vo si ngiza kwa beno ye vovasana yeno mpasi vo kiese kieto kialunga .
63001013	Bana ba busi kiaku kiasolwa ( kwa Nzambi ) beti kuvana mbote .
64001001	Mono , ngudi a muntu nsonekene kwa ngeye Ngayo
64001002	Nkundi ami , mono nzolele vo ngeye watoma mu mamonsono ye kala mavimpi mu nitu bonso buwena bo mu mwela .
64001003	Mono yatoma yangalala zimpangi bu zayiza ye zata kimbangi mu kedika kiena mu ngeye ye bonso buwudiatanga mu kedika .
64001004	Kakwena diambu dilutidi kungiangidika ko vo ka i mu wa ko vo bana bami badiatanga mu kedika .
64001005	Nkundi ami , ngeye wena wakwikama mu mamonsono mawuvanganga kwa zimpangi ye kwa banzenza mpe .
64001006	Bawu batanga kibangi mu zola kwaku vantadisi a dibundu ( dieto )
64001007	Kadi i mu diambu dia Mfumu bawu bazietilanga , ye ka batambulanga lusadusu kwa bakondolo bankwa Klisto ko .
64001008	I diawu beto bankwa Klisto tufweti vana lusadusu kwa bantu bobo mpasi vo twakala bisadi ntwadi ye bawu mu diambu dia kedika .
64001009	Mono yasonika mambu mafiuma kwa dibundu
64001010	I diawu bu ngina kwiza , si yata mamonsono mambi makavanganga ye mambu makakutukedilanga . Ka diodio kaka ko kansi yandi katambulanga zimpangi ko ye wukakidilanga nkutu bobo bazolanga kubatambula mu vanga bo , ye wusosanga mu kubakuma mu dibundu .
64001011	Nkundi ami , kutangininandi mambi ko kansi tanginina mambote . Wonso wuvanganga mambote yandi watuka mu Nzambi , ye wonso wuvanganga mambi kamona Nzambi ko .
64001012	Bantu babonsono batelanga Demetilio kimbangi kiambote , ye kedika kiawu kibeni kikuntelanga kimbangi . Beto mpe tukuntelanga kimbangi kiambote ye ngeye zeyi vo kimbangi kitutanga kiena kiakedika .
64001013	Mamingi mena yami mu kutela kansi kizolele bo vanga mu ntinta ye biki ko .
64001014	Kadi nsidi vuvu vo ka ntangu yanda ko yisidi si yakumona ye si twatoma mokana .
64001015	Bika luvuvamu lwakala yaku . Bakundi bakufidisi mbote . Vana mbote kwa wumosi wumosi mu bakundi beto .
65001001	Mono Yuda , kisadi kia Yesu Klisto ye mpangi ya Yakobi Nsonekene kwa bawu babokulwa ye bazolwa kwa Nzambi Se ye bakebwanga kwa Yesu Klisto .
65001002	Bika nkenda , luvuvamu ye zola bianieka kwa beno .
65001003	Lubakundi mono yasa mamonsono malendakana mu kulusonikina mu mambu matadidi mpulusu eto yantwadi , bu yamona vo mfweti kulusonikina nkanda wawu mpasi vo yakuluvana kibakala mu nwanina minu kiokio Nzambi kikavana mvimba-mvimba kwa bantu bandi bakavwidi
65001004	Kadi bantu bankaka bambi bakotele mu nsweki mu kati kweno , bawu basobanga nsamu wutadidi nlemvo wa Nzambi eto mu nungisa ndiatulu awu yansoni , ye ka batambudilanga Nyadi eto wowo wumosi kaka ko ye Mfumu eto , Yesu Klisto . Masonukwa ma Nzambi makizayikisila nzengolo yibana tambula
65001005	Nzolele kulubambula moyo , mpeleko beno lukizayidi mamonsono momo , vo Mfumu bu kamana vulusa nkangu a Isaeli mu nsi ya Ngipiti , ku nima yandi wavonda diaka bantu balembwa kwikila
65001006	Lubambuka moyo vo zimbasi zozo zalembwa keba nzaku zawu za kikuluntu kansi zasisa bifulu biawu bibavwanda , Nzambi wakubalunda mu tombe kia kuna nsi bakangama mu zisieni za ntangu yi kayimani , nate ye mu mfundusu ya lumbu kiakinene .
65001007	Lubambuka moyo mpe mu mbanza za Sodoma ye Ngomola ye mbanza za kinzungidila , bantu bavwanda muna bakukivana mu kinsuza
65001008	Bantu bobo bavanganga buma bwampila mosi , bawu bamonanga zimbweno zikubapusanga mu vodisa nitu za bawu kibeni masumu , bayinanga lulendo lwa Mfumu ye batiakanga bankwa nkembo bena mu zulu .
65001009	Diambu diadi Mikaeli , nkuluntu a zimbasi , kavanga dio nkutu ko , yandi bu kasa mpaka ye Satana mu ntangu yibakala nwaninanga nitu ya Mose . Mikaeli kakala mayindu nkutu ko mu zengila kwa Satana nkanu wantiakulu . Kansi yandi wantela kaka vo : “ Bika Mfumu kakusemba Nsamu wawu wa mpaka za Mikaeli ye satana kawena mu Luwawanu Lwankulu ko kansi wena mu Ntombokolo a Mose ku zulu . ! ”
65001010	Kansi bantu bobo batiakanga mabalembolo zaya ye mabazeyi kondwa longuka bonso bibulu bikondolo mayindu , diodio diena kaka mu kubabunga bawu kibeni .
65001011	Kiadi kwa bawu ! Bawu balanda nzila yayenda Kayini
65001012	Bawu bena ntesisi a masakuba mu zimbongi ( boko ) zeno mu ludilanga mu kimpangi , muna bawu badianga mu nkembo kondwa kwa nsoni ye mu bakukibanzilanga kaka bawu kibeni . Bawu bena bonso matuti manatwanga kwa mupepe ye makondwa mvula , bena bonso minti mikondolo mimbutu mu nsungi ya ntombo . Minti miomio miena miafwa nkumbu zole ye miavuzwa ye mianzi miamio .
65001013	Bawu bafwanane ye mayo manganzi ma mbu , basalanga mavanga mawu mansoni bonso fulufulu diamvindu dia mayo . Bawu bena bonso zimbwetete zidiengilanga . Nzambi zikalundila fulu mu tombe kilutidi mu nkobo .
65001014	I mu diambu diawu Enoki wakala mu mbandu yansambodia mu bankaka tuka Adami kabikudila tuka ntama vo : “ Tala , Mfumu si kiza ye makumi ma mafunda ma banlongo bandi ,
65001015	mpasi vo kasambisa babonsono , ye zengila nkanu kwa babonsono bakondolo vumi kia Nzambi mu diambu dia mavanga mawu mambi , mabavanga mu nkolomono awu kwa Nzambi , ye tungudila mambu mambalu mavova bankwa masumu kwa Nzambi
65001016	Bantu bavungutanga ye banionganga , bawu badiatanga bonso bwena nzinunu zawu . Bawu bavovanga mambu mamanene mamayama ye malulengo kwa bantu mu baka ndandu
65001017	Kansi beno , lubakundi bami , lubambuka moyo mu mambu mateka kulusamunina zintumwa za Mfumu eto Yesu Klisto .
65001018	Bawu bakulutela vo : “ Mu ntangu
65001019	Bantu bobo i bawu batukisanga nkabanu , i bawu bayalwanga kwa mabanza ma kimuntu , bakondolo Mpeve ya Nzambi .
65001020	Kansi beno lubakundi bami , lutatamana mu kula mu minu kieno kianlongo beni . Lusambila ku nsi a ntwadusulu a Mpeve ya Nlongo
65001021	ye lukikeba mu zola kwa Nzambi , bu lweti vingila vo Mfumu eto Yesu Klisto kakuluvana moyo wu kawumani mu nlemvo andi .
65001022	Lufwila nkenda
65001023	lubavukisa mpasi vo balembwa kwenda ku bilungi . Lufwila diaka bankaka nkenda mu wonga , kansi lubela nate ye binkuti biawu biabivuswa kwa nzinunu za bantu basumuka
65001024	Kwa yandi wulenda lukeba mu lembwa bwa ye kulutwasa kondwa diambu diambi mu kiese kiakingi vantadisi a nzitusu andi ,
65001025	kwa Nzambi ndiena wumosi kaka , i Mvuluzi eto mu Mfumu eto Yesu Klisto , bika kwakala nkembo , bunene , lulendo ye luyalu , tuka mu ntangu zazonsono zavioka , bwabu ye mu ntangu zazonsono ! Ame .
66001001	Zazi i zinsengomonoNkumbu ya kingelekia yibangudulwanga : Nsengomono i nkumbu ya nkanda wawu , Nsengomono mpila mosi zayikisa mambu mansweki . za Yesu Klisto zakumvana Nzambi mpasi kasonga zo kwa bisadi biandi ye kubazayikisa mambu momo mafweti lungana mu nswalu beni . Klisto wazayikisa mo kwa kisadi kiandi Yowani bu kakunfidisa mbasi andi .
66001002	Yowani bonso mbangi , yandi wazayikisa Masonukwa ma Nzambi ye kimbangi kia Yesu Klisto mu mamonsono makamona . . Yowani wasonga mona-meso mandi . .
66001003	Kiese kiena ye muntu wutanganga nkanda wawu . Ye kiese kiena ye bawu badimbanga mambu ma mbikudulu yayi ye kebanga momo masonukwa mwamu ! Kadi ntangu yina fwana mambu mama yeka lukufi beni .
66001004	Mono Yowani nsonekene kwa mabundu nsambodia mena mu zunga kia AsiaTambuleno nlemvo ye luvuvamu bitukidi kwa Nzambi , yandi wena , wakala ye wuna kwiza . Lutambula nlemvo ye luvuvamu bitukidi kwa mpeve nsambodia zena vantadisi a kiandu kia Nzambi .
66001005	Ye lutambula mpe nlemvo ye luvuvamu bitukidi kwa Yesu Klisto , i mbangi yakwikama , yandi i wantete mu vayika mu lufwaKlisto wukutuzolanga ye mu mfwilu andi yandi watukuula mu masumu meto .
66001006	Yandi wakutuvanga kintinu ye banganga za Nzambi mpasi vo twasadila Nzambi , i Se diandi . Bika nkembo ye nzitusu biavewa kwa Yesu Klisto ntangu zazonsono . Ame .
66001007	Tala , yandi wuna kwizila mu matuti
66001008	“ Mono i Alafa ye Omenga
66001009	Mono i Yowani , mpangi eno . Mono ngiena kintwadi ye beno mu zimpasi , mu Kimfumu ye mu ntatumunu mu Yesu . Mono yatulwa kinkole va sanga kiena nkumbu Patamo
66001010	Kuna , mono yanatuka mu Mpeve mu lumbu kia Mfumu
66001011	Ndinga yoyo yakamba : “ Mambu maweti mona , sonika mo mu nkanda ye fila wo kwa mabundu mama mansambodia : dia ku Efeso , dia ku Similina , dia ku Pelengamo , dia ku Tiatila , dia ku Salade , dia ku Filadelifia ye dia ku Laodikia . ”
66001012	Buna mono yabangumuka mu tala keti nani wakumpovisa . Bu yabangumuka , mono yamona kebolo nsambodia bia minda biawola .
66001013	Vakati kwa kebolo biobio bia minda va kala kizumunu kia muntu . Yandi wavwata zwele dianda nate ye kuna ntambi . Ye wakala ye melika yawola mu ntulu andi .
66001014	Ntu andi ye nsuki zandi biakala biampembe naveyi-veyi bonso mika miampembe mia mameme ye bonso mafudi . Meso mandi makala bonso minlaku mia tiya .
66001015	Tambi biandi biakala bonso nsongo yakitulwa yambwaki ku tiya ye yalengumunwa . Nding'andi yafwanana bonso mazu ma maza mamingi makukula .
66001016	Yandi wasimba mbwetete nsambodia mu koko kwandi kwalubakala , ye mu nnw'andi mwavayika mbele yimosi yanda , yansongi yakala meno ku ndambu ye ndambu . Zidi kiandi kiatentina bonso butentinanga ntangu mu mwini wangolo wa midi .
66001017	Mono bu yakummona , yabwa va malu mandi ye yakala bonso muntu fwidi . Mboki yandi wantensika koko kwandi kwalubakala ye wata : “ Kukalandi wonga ko ! Mono i wantete ye wansuka ,
66001018	ye mono ngiena wamoyo . Mono yafwa , kansi bwabu tala , mono ngiena moyo mu ntangu yi kayimani . Mono ngiena ye lulendo mu lufwa ye mu nsi a bafwa .
66001019	I diawu sonika momo maweti mona bwabu , momo meti vioka bwabu ye momo mafweti kaka kwiza ku ntwala .
66001020	Nga vo i mu diambu dia mansweki mu mbwetete nsambodia zimweni mu koko kwami ye kebolo nsambodia bia minda biawola , nsasa i yayi : mbwetete zozo nsambodia i zimbasi za mabundu nsambodia , ye kebolo nsambodia bia minda , i mabundu nsambodia . ”
66002001	Sonika kwa mbasi a dibundu dia ku mbanz'a Efeso vo : “ Ebu butele ndiena wusimbanga mbwetete nsambodia mu koko kwandi kwalubakala , ye wudiatanga vakati kwa kebolo nsambodia bia minda biawola :
66002002	Mono nzeyi mavanga maku , salu kiwasedi ye mvibudulu ziwasongele . Nzeyi vo ngeye kuvibidilanga bantu bambi ko ye ngeye wamekene bobo bakukibikanga vo bawu i zintumwa kansi ka benawu bo ko . Ye ngeye wamweni vo bawu bena bankwa luvunu .
66002003	Ngeye wena ye mvibudulu ye wamweni mpasi mu diambu dia nkumbu ami ye kwabebele ko .
66002004	Kansi diambu dimosi mono yakubeki , i diadi : ngeye wayambudi zola kwaku kwantete .
66002005	I diawu bambuka moyo ku wasotokene , soba nkadulu
66002006	Kansi edi diena yaku diambote : ngeye wubelanga mavanga mavanganga bakinikolawu bonso bu yibelanga mo mono mpe : bieti sungula malongi ma fidibundu fiavambuka fia ba Nikolawu tala 15 .
66002007	“ Wonso wena ye matu , bika kawa mambu matele Mpeve kwa mabundu ! “ Kwa wonso wuna nunga , mono ngina kumvana luve mu dia mimbutu mia nti wamoyo wena ku zumbu dia Nzambi
66002008	Sonika kwa mbasi a dibundu dia ku mbanz'a Similina vo : “ Ebu butele ndiena wena wantete ye wansuka , ndiena wafwa ye wafuluka mu bafwa :
66002009	Mono nzeyi kwami mpasi zaku ye bumputu bwaku , kansi mu toma ta , ngeye wena mvwama . Nzeyi mambu makutiakilanga bobo bakukibikanga Bayudayo kansi ka benawu bo ko , kadi bawu i lukutukunu lwa Satana .
66002010	Kukalandi wonga mu mambu mawuna mwena mpasi ko . Tala , nkadi-a-mpemba si kakulutonta bu kana tuba bankaka mu beno mu boloko . Beno si lwamona mpasi zazingi mu bilumbu kumi
66002011	“ Wonso wena ye matu , bika kawa mambu matele Mpeve kwa mabundu ! “ Wonso wuna nunga kana mona mpasi za lufwa lwanzole ko . ”
66002012	Sonika kwa mbasi a dibundu dia ku mbanz'a Pelengamo vo : “ Ebu butele ndiena wena ye mbele yanda yena ye meno ndambu ka ndambu :
66002013	Mono nzeyi ku wuvwandanga , i kuna kwena kiandu kia kintinu kia Satana . Ngeye wena watoma kangama kwa mono ye kwakadidi minu kiaku mu mono nkalu ko , kani vo mpe mu ntangu yoyo Antipasi , mbangi ami yakwikama , yikavondwa vakati kweno vovo va vwandanga Satana .
66002014	Kansi mambu mafiuma yakubeki mbi : mu kati kwaku mwena ye bantu bobo bakangama mu malongi ma Balami : Balami walongisila Balaki mu bwisisa Baisaeli mu masumu bu badidi mbizi yayokwa mu diambu dia biteki ye mu ta kinsuza .
66002015	Mpila mosi mpe ngeye wena ye bantu bankaka basimbidilanga malongi ma bakinikolawu
66002016	I diawu soba nkadulu . Vo kabwa ko , mono si ngiza nswalu kwa ngeye ye nwanisa bantu bobo mu mbele yoyo yanda yivayikanga mu nnw'ami .
66002017	“ Wonso wena ye matu , bika kawa mambu matele Mpeve kwa mabundu ! “ Kwa wonso wuna nunga , mono ngina kumvana mana diaswekwa ye tadi diampembe . “ Va zulu a tadi diodio va sonama nkumbu yampa
66002018	Sonika kwa mbasi a dibundu dia ku mbanz'a Tiatila vo : “ Ebu butele Mwan'a Nzambi , i yandi wena ye meso mena bonso minlaku mia tiya ye wena ye bitambi bilezimanga bonso nsongo yalengumunwa :
66002019	Mono nzeyi mavanga maku , zola kwaku , minu kiaku , nsadulu aku ye mvibudulu aku . Nzeyi mpe vo mavanga maku ma bilumbu biabi malutidi beni ye momo mantete .
66002020	Kansi diambu dimosi yikubeki mbi : ngeye wayambula Isabeli
66002021	Mono yakumveni ntangu mpasi kasoba nkadulu , kansi yandi kasobele nkadulu mu kinsuza kiandi ko .
66002022	I diawu mono si yakumvana kimbevo bonso tumbu . Si yamwesa mpe mpasi zazingi kwa bobo batele kinsuza ye yandi , vo bawu ka basobele nkadulu mu mavanga mawu mambi mabavengi ye yandi ko .
66002023	Mboki diaka , mono si yavonda bana bandi , ye buna mabundu mamonsono mana zaya vo i mono yifionguninanga mabanza ye nzeyi mintima mia bantu . Mono si yasenda muntu muntu mu beno bonso bwena mavanga makana vanga .
66002024	“ Kansi kwa beno bankaka bisi dibundu dia ku Tiatila , mono ngieti kulutela vo : beno lwalembolo kota ntwadi mu malongi momo mambi ; beno lwalembolo longuka ‘ mampinda mansweki ma satana ’
66002025	Kansi diambu dimosi kaka , lutoma simbidila momo mena yeno nate ye bu ngina kwiza .
66002026	Wonso wuna nunga ye wuna tatamana vanga momo mayizolanga nate ye kuna nsukulu , mono ngina kumvana lulendo luyatambula mono kibeni kwa Se diami . Ngina kumvana lulendo mu yala makanda ma bantu mu nkawa wasengwa ye yandi wuna kubabula bonso bubulwangwa bisiku biavangulwa mu tubumba .
66002027	
66002028	Mono si yakumvana mbwetete ya nsiuka
66002029	“ Wonso wena ye matu bika kawa mambu matele Mpeve kwa mabundu ! ”
66003001	Sonika kwa mbasi a dibundu dia ku mbanz'a Salade vo : “ Ebu butele ndiena wena ye mpeve nsambodia za Nzambi ye mbwetete nsambodia : Mono nzeyi mawuvanganga . Dizayakane vo ngeye wena moyo kansi wafwa kwaku wena .
66003002	Kaya meso , siamisa ndambu yisidi yeka lukufi mu fwa . Kadi mavanga maku kiamweni mo malunga ko va meso ma Nzambi ami
66003003	I diawu bambuka moyo bonso buwatambudila ye buwawila Masonukwa ma Nzambi mawalongwa . Keba mo ye soba nkadulu . Vo kusikamane ko , mono si ngiza bonso muyibi ye kuna zaya ko mu nki a ntangu ngina kwiza kwa ngeye .
66003004	Kansi mwanki ngeye wena ye bantu bankaka momo mbanz'a Salade balembolo tula binkuti biawu mvindu . Bawu si badiata yami ye binkuti biampembe kadi bena bafwana mu diodio .
66003005	Wonso wuna nunga si kavwata binkuti biampembe ye kina vinzuna nkumbu andi mu nkand'a moyo ko . Mono si yakuntambudila vo i wami vantadisi a Se diami ye vantadisi a zimbasi zandi
66003006	“ Wonso wena ye matu bika kawa mambu matele Mpeve kwa mabundu ! ”
66003007	Sonika kwa mbasi a dibundu dia ku mbanz'a Filadelifia vo : “ Ebu butele Wanlongo , Wena kedika , yandi wena ye nsabi ya Davidi , i yandi wuzibulanga ye muntu kalendi kanga ko , i yandi wukanganga ye muntu kalendi zibula ko
66003008	Yandi vo : Mono nzeyi mawuvanganga ye nzeyi vo lulendo lwafiuma kwandi lwena yaku . Mpeleko diodio , ngeye wakebele mambu mami ye kwakadidi nkumbu ami nkalu ko . Buna mono mbeni zibula mwelo vantadisi aku ye muntu kalendi lenda wo kanga ko .
66003009	Tala , mono si yasa ebu kwa bantu bobo bena mu lukutukunu lwa Satana , ye bakukibikanga Bayudayo mpeleko ka benawu bo ko , kadi bawu bakukivunanga . Bantu bobo si biza fukama va malu maku mu kuzitisa . Ye bawu si bavisa vo mono yikuzolanga .
66003010	Budiena vo ngeye wakebele ntumunu ami mu tatamana vibidila , mono mpe si yakukeba mu ntangu ya ntontolo yeti kwiza bwabu va ntoto wamvimba mu tonta bisi ntoto .
66003011	Mono ngieti kwiza nswalu . Toma simbidila mena yaku mpasi vo muntu kalembwa bonga mpu aku yandungunu .
66003012	Wonso wuna nunga , mono si yakunsa kunzi mu nzo yanlongo ya Nzambi ami , ye yandi kana mo vayika diaka nkutu ko . Mono si yasonika nkumbu a Nzambi ami va yandi ye nkumbu a mbanza ya Nzambi ami , i Yelusalemi diamona dina kulumuka tuka ku zulu , diawu dina tuka kwa Nzambi . Ye mono ngina sonika mpe va yandi nkumbu ami yampa .
66003013	“ Wonso wena ye matu bika kawa mambu matele Mpeve kwa mabundu ! ”
66003014	Sonika kwa mbasi a dibundu dia ku mbanz'a Laodikia vo : “ Ebu butele Ame , i yandi wena mbangi yakwikama ye yakedika , yandi i tuku
66003015	Mono nzeyi mavanga maku vo ngeye kwena kiozi evo mbangazi ko . Mono ndutidi toma zola vo wakala kiozi evo mbangazi .
66003016	Kansi mu diambu dia ngeye wena kididi ye kwena mbangazi evo kiozi ko , mono si yakuluka bwabu mu nnw'ami .
66003017	Ngeye weti kamba vo : Mono ngiena mvwama , yakukivwamisi , kiena nsatu a kima ko . Kansi kuzeyi ko bonso buwena nkwa kiadi , muntu wazungulwa ! Ngeye wena mputu , muntu wafwa meso ye wakondwa kinkuti .
66003018	I diawu mono ngieti kulwengisa mu sumba kwa mono wola wumeni sukulwa mu tiya mpasi vo wakituka mvwama . Sumba mpe binkuti biampembe mu vwata ye sweka nsoni za kimpene kiaku , ye sumba bilongo bia meso mu kusa mo mpasi vo wamona .
66003019	Mono yisembanga ye yivananga tumbu kwa babonsono bayizolanga
66003020	Tala , momo yitelamanga va mwelo ye yi konkutanga . Vo muntu wilu nding'ami ye zibudi mwelo buna mono ngina kota mu nzo andi ye ngina dia ye yandi , ye yandi wuna dia yami .
66003021	Wonso wuna nunga ngina kunyambula kavwanda yami va kiandu kia kintinu , bonso kaka mono yanunga ye yivwandanga ye Se diami va kiandu kiandi kia kintinu .
66003022	“ Wonso wena ye matu bika kawa mambu matele Mpeve kwa mabundu ! ”
66004001	Landila mambu mama bu yakala talanga , tala , mono yamona mu zulu mwelo wakala wazibuka . Ndinga yantete yiyawa yavova kwa mono bonso ningu wa kulumenta , yata : “ Tombuka vava , ye ngina kusonga mambu mana kwiza ku ntwala . ”
66004002	Vana vawu mono yanatuka mu Mpeve . Ye tala , muna mu zulu mwakala kiandu kia kintinu . Va kiandu kiokio va vwanda wumosi ,
66004003	yandi wamonika bonso busemanga matadi mama mantalu mena nkumbu : yasipi ye saladioni . Kiandu kiokio kia kintinu kiazungwa kwa dimbu kia Nowa , kiawu kiatentina bonso butentinanga tadi dia emelode , bu weti kio tala .
66004004	Kiandu kiokio kiazungudulwa kwa biandu makumole ye biya . Va biandu biobio va vwanda bangudi za bantu makumole ye baya . Bawu bavwata binkuti biampembe ye zimpu za kintinu za wola ku ntu miawu .
66004005	Mu kiandu mwavayika zimpezomo , zindinga ye zimbandanu . Ku ntwal'a kiandu kulemanga minda nsambodia miatiya twangolo , minda miomio i mpeve nsambodia za Nzambi .
66004006	Ku ntwal'a kiandu kwakala kina kiamonika bonso mbu wena nakienzi-kienzi wufwanane ye matadi makia mamonikisanga biena ku nima . Lukufi-lukufi kinzungidila ye kiandu kwakala bivangwa biamoyo biya biafuluka ye meso ku ntwala ye ku nima .
66004007	Vangwa kiantete kiafwanana ye nkosi , kianzole kiafwanana ye mwan'a ngombe wambakala , kiantatu kiakala ye zidi bonso kia muntu ye kianya kiafwanana ye ngo a zulu yeti kwenda tilumuki .
66004008	Konso vangwa kiakala ye maveve masambanu ye vangwa biobio biakala ye meso mu nitu yamvimba , mu kati ye ku mbazi . Biawu ka bibebanga ko mpimpa ye mwini mu yimbila vo : “ Wanlongo , wanlongo , wanlongo , i Mfumu Nzambi Atulendo twatonsono , yandi wakala , yandi wena ye wuna kwiza . ”
66004009	Ye konso ntangu bivangwa biobio bu bieti vana nkembo ye nzitusu ye vutula matondo kwa ndiena wuvwandanga va kiandu kia kintinu , yandi wena moyo mu mimvu ka mimvu ,
66004010	buna bangudi za bantu bobo makumole ye baya bafukamanga vantadisi a ndiena wena wavwanda va kiandu ye sambilanga ndiena wena moyo mu mimvu ka mimvu . Bawu batubanga mpu zawu za kintinu vantadisi a kiandu ye kamba :
66004011	“ Wu Mfumu ye Nzambi eto , ngeye wena wafwana mu tambula nkembo , nzitusu ye lulendo . Kadi ngeye wavanga biabionsono ye i mu diambu dia luzolo lwaku biawu bienina ye biawu biavangulwa . ”
66005001	Mboki mono yamona nkanda wazingama mu koko kwalubakala kwa ndiena wavwanda va kiandu kia kintinu . Nkanda wowo wasonukwa mu kati ye ku mbanzi ye wakangulwa mu bidimbu nsambodia .
66005002	Ye yamona mbasi yangolo yayuvula mu ndinga yazanguka : “ Nani wena wafwana mu katula bidimbu bia nkanda wawu ye zibula wo e ? ”
66005003	Kansi ka muntu ko mu zulu evo va ntoto evo ku nsi a ntoto walenda mu zibula nkanda wowo ye tala wo mu kati .
66005004	Ye mono yatoma dila bwabwingi mu diambu dia kakwamonika muntu ko wakala wafwana mu zibula nkanda wowo ye tala wo mu kati .
66005005	Buna wumosi mu bangudi za bantu wantela : “ Kudilandi ko . Tala , nkosi ya kanda dia Yuda , ntekololo ya ntinu Davidi
66005006	Buna mono yamona vakati kwa kiandu kia kintinu ye vangwa bina biya biamoyo ye bangudi za bantu vakala Mwan'a meme watelama wakala bonso vo wavondwa mu vewa nkayilu . Wawu wakala ye mpoka nsambodia ye meso nsambodia , meso momo i mpeve nsambodia za Nzambi zafiduswa va ntoto wawonsono - Mu Bibila mpoka : ntangu zazingi i dimbu kialulendo , ngolo , ye bonso bwena mu , meso : i dimbu kia nzayilu a biabionsono . Ntalu ya nsambodia : i ntalu yena dimbu kisonganga ndungulusu a mamonsono ye yayonsono yena .
66005007	Mwan'a meme wafinama ye wayiza baka nkanda wakala mu koko kwalubakala kwa ndiena wavwanda va kiandu kia kintinu .
66005008	Bu kamana tambula nkanda wowo , vangwa biobio biya biamoyo ye bangudi za bantu bobo makumole ye baya bafukama vantadisi a Mwan'a meme . Wumosi wumosi mu bawu wakala ye nsambi ye makopo mawola mafuluka ye maka mantudila nsunga , mawu i tusambulu twa nkangu wa Nzambi .
66005009	Bawu bayimbila nkunga wampa ewu : “ Ngeye wena wafwana mu baka nkanda wowo ye mu zibula bidimbu . Kadi ngeye wavondwa mu vewa nkayilu ye mu menga maku , ngeye wakuudila Nzambi bantu batuka mu makanda mamonsono , mu ndinga zazo mu nkangu miamio ye mu zinsi zazonsono .
66005010	Ngeye wakubasa kintinu , ye banganga za Nzambi mpasi vo basadila Nzambi eto , bawu si bayala va ntoto
66005011	Bu yakala talanga , yawa nding'a zimbasi zazingi beni zazunga kiandu kia kintinu , vangwa biobio biamoyo ye bangudi za bantu . Ye ntalu a zimbasi zozo yakala makumi ye makumi ma mafunda
66005012	Ye zawu zakala yimbilanga mu ndinga yazanguka beni vo : “ Mwan'a meme wavondwa mu vewa nkayilu wena wafwana mu tambula lulendo ye kimvwama , ye ndwenga ye ngolo , ye nzitusu , ye nkembo ye tusambulu ! ”
66005013	Mboki mono yawa mpe mpangulu zazonsono zena mu zulu , va ntoto , ku nsi a ntoto ye mu mbu , inga mpangulu zazo mu nza yayonsono zayimbila : “ Kwa ndiena wuvwandanga va kiandu kia kintinu ye kwa Mwan'a meme bika kwavewa tusambulu , nzitusu , nkembo ye ngolo mu ntangu zazonsono ! ”
66005014	Vangwa biobio biya biamoyo biavutulanga : “ Ame ! ” Ye bangudi za bantu bafukama ye basambila .
66006001	Mboki mona yamona Mwan'a meme bu kakatula dimbu kiantete mu bidimbu nsambodia bina
66006002	Bu yakala talanga , buna yamona mpunda yampembe ye ndiena wavwanda va zulu a mpunda yoyo wakala ye ntota mu losa madionga , yandi wavewa mpu ya kintinu . Yandi wayenda bonso nnungi mpasi kanunga diaka .
66006003	Mboki Mwan'a meme bu kazibula dimbu kianzole , yawa vangwa kianzole kiamoyo kiakamba : “ Wiza ! ”
66006004	Buna mpunda yankaka yavayika , yawu yakala ntinta yambwaki yatiya . Ndiena wakala va zulu a mpunda yoyo wavewa lulendo mu katula luvuvamu va ntoto mpasi vo bantu bavondasana . Bakumvana mbele yanda .
66006005	Bu kazibula dimbu kiantatu , mono yawa vangwa kiantatu kiamoyo kiakamba : “ Wiza ! ” Bu yakala talanga , buna yamona mpunda yandombe
66006006	Ye yawa bonso vo ndinga yavayika vakati kwa vangwa bina biya biamoyo , yawu yata : “ Kilo kimosi kia loso mu mfutu wa lumbu kiamvimba , ye kilo bitatu bia nginga za oloze mu mfutu wa lumbu kiamvimba . Kansi kubebinsandi
66006007	Ye yandi bu kazibula dimbu kianya , mono yawa ndinga ya vangwa kianya kiamoyo yakamba : “ Wiza ! ”
66006008	Bu yakala talanga , buna yamona mpunda ya ntinta ya titi kiankunzu kiamfumfukutu . Ndiena wakala va zulu a mpunda yoyo nkumbu andi Lufwa , ye nsi ya bantu bafwa yakala kwenda kunlandi . Bawu bavewa lulendo ku ndambu yimosi mu ndambu ziya za ntoto , bawu bavewa lo mu vonda bantu mu mbele yanda , mu nsatu , mu bimbevo , ye mu bibulu biansisi bia ntoto
66006009	Mboki Mwan'a meme bu kazibula dimbu kiantatu , buna yamona ku nsi a meza ma ngiokila minkayilu , miela mia bawu bavondwa mu diambu dia bu basamuna Masonukwa ma Nzambi ye mu diambu dia kimbangi kiawu kibata .
66006010	Bawu baboka mu ndinga yazanguka vo : “ Mfumu wanlongo ye wakedika , nate ye nki a ntangu ngeye wuna vingila mu fundisa bisi ntoto ye kubavana tumbu mu diambu dia bu bakutu vonda ? ”
66006011	Bakubavana kwa konso muntu zwele diampembe ye bakubatela bavunda diaka mu ntangu yankufi , nate ye ntalu yimeni lunga ya bisadi yawu ye ya zimpangi zawu bobo bafweti vondwa bonso bu bavondwa bawu kibeni
66006012	Mboki yamona , Mwan'a meme bu kazibula dimbu kiansambanu , kwakala ndikunu yangolo ya ntoto . Ntangu yakituka yandombe napiu bonso minlele mia kifwidi ye ngonda yamvimba yakituka yambwaki nango bonso menga .
66006013	Zimbwetete zasotuka tuka mu zulu nate ye va ntoto bonso bu sotukanga mingiengie miankunzu tuka mu nti wa mungiengie bu wunikusu kwa mupepe wangolo .
66006014	Zulu diakatuka bonso nkanda wazingwa . Miongo miamionsono ye bisanga biabionsono biakatulwa mu bifulu biawu
66006015	Mintinu mia ntoto ye mintwadisi miaminene ye bamfumu za masoda , bankwa ngolo ye minanga miamionsono ye bena kimpwanza babonsono baswama mu minluka mia ntoto ye mu kati kwa matadi ma miongo .
66006016	Ye bakamba kwa miongo ye kwa matadi vo : “ Lutubwila , lutusweka vantadisi a zidi kia ndiena vwendi va kiandu kia kintinu ye mu nganzi za Mwan'a meme .
66006017	Kadi lumbu kiakinene kia nganzi zawu kifweni , nani lenda vibidila . ”
66007001	Landila mambu momo , mono yamona zimbasi ziya zitelamane mu nsuka ziya za ntoto . Bawu basimbidila mpeve zaziya za ntoto , mpasi vo ka mpeve yimosi nkutu ko yina vevumuka va ntoto , va zulu a mbu evo va nti wumosi .
66007002	Ye mono yamona mbasi yankaka yatombuka ku ndambu yiselukilanga ntangu , wakala ye dimbu
66007003	“ Ka luvangandi mbi kwa ntoto nkutu ko , ka kwa mbu evo minti ko nate ye bu tumeni sa dimbu va mbunzu za bisadi bia Nzambi eto
66007004	Buna yawa , bakunzayisa ntalu ya bobo basiwa dimbu kia Nzambi va mbunzu , i mafunda nkama mosi makumaya ye ya ma bantu mu makanda mamonsono ma nkangu a Isaeli .
66007005	Mu kanda dia Yuda , i mafunda kumi ye mole ma bantu basiwa dimbu , mu kanda dia Lubeni , mafunda kumi ye mole , mu kanda dia Ngadi mafunda kumi ye mole ,
66007006	mu kanda dia Aseli mafunda kumi ye mole , mu kanda dia Nafatali mafunda kumi ye mole , mu kanda dia Manase mafunda kumi ye mole ,
66007007	mu kanda dia Simeoni mafunda kumi ye mole , mu kanda dia Levi mafunda kumi ye mole , mu kanda dia Isakali mafunda kumi ye mole ,
66007008	mu kanda dia Zebuloni mafunda kumi ye mole , mu kanda dia Yosefi mafunda kumi ye mole , mu kanda dia Benyamini i mafunda kumi ye mole basiwa dimbu .
66007009	Landila mambu momo , bu yakala talanga , tala , buna yamona kabu diadinene dia bantu dikadilendi tangwa kwa muntu ko . Bantu bobo batuka mu zinsi zazonsono , mu makanda mamonsono , mu bantu babonsono ye mu ndinga zazonsono . Bawu batelama vantadisi a kiandu kia kintinu ye vantadisi a Mwan'a meme ; bavwata mazwele mampembe ye basimba mandala mu moko mawu .
66007010	Ye bawu baboka mu ndinga yazanguka vo : “ Mpulusu yitukanga kwa Nzambi eto ndiena vwendi va kiandu kia kintinu ye kwa Mwan'a meme . ”
66007011	Mbasi zazonsono zatelama kinzungidila ye kiandu kia kintinu , ye bangudi za bantu ye vangwa bina biya biamoyo . Zawu zafukama zidi biayinama vantadisi a kiandu kiokio ye basambila Nzambi .
66007012	Bawu bakamba : “ Ame ! Tusambulu , nkembo ye ndwenga , matondo ye nzitusu , lulendo ye ngolo bivwilu kwa Nzambi eto mu ntangu zazonsono . Ame . ”
66007013	Wumosi mu bangudi za bantu wangiuvula : “ Baba banani bavweti mazwele mampembe ye kwe batukidi ? ”
66007014	Mono yamvutudila : “ Mfumu ami , ngeye zeyi bo . ” Buna yandi wantela : “ Baba i bawu batukidi mu nzomono zina zazinene
66007015	I diawu benina vantadisi a kiandu kiakintinu kia Nzambi ye bakunsambilanga mpimpa ye mwini mu nzo yanlongo ya yandi kibeni . Ndiena wuvwandanga va kiandu kia kintinu si kakubatula ku nsi a nzo andi yangoto .
66007016	Bawu ka bana mona diaka nsatu evo mpwila ko . Ka ntangu ko ye ka mbangazi nkutu ko yina kubayamisa .
66007017	Kadi Mwan'a meme wena vakati kwa kiandu kia kintinu si kakubavunga ye kubatwala ku nto za maza mamoyo . Ye Nzambi si kakusuna mansanga mawu mamonsono ma meso mawu
66008001	Mwan'a meme bu kazibula dimbu
66008002	Ye mboki yamona mbasi zozo nsambodia zitelamanga vantadisi a Nzambi , bakubavana makulumenta nsambodia .
66008003	Mbasi yankaka yayiza telama lukufi ye meza ma ngiokila minkayilu , yandi wakala ye kiangiokila maaka matulanga nsunga kiawola . Bakumvana maka matulanga nsunga mamingi mpasi kavana mo nkayilu vakimosi ye tusambulu twa nkangu a Nzambi , meza ma ngiokila minkayilu mawola mena vantadisi a kiandu kia kintinu
66008004	Mwisi wa maka mantudila nsunga makala vianga watombuka tuka va koko kwa mbasi nate ye vantadisi a Nzambi , mwisi wowo watombuka vakimosi ye tusambulu twa nkangu a Nzambi .
66008005	Ye mbasi yoyo wabonga kiangiokila maaka matulanga nsunga , wafuluza kio ye tiya twatuka va meza mangiokila minkayilu ye walosa kio va ntoto . Buna va ntoto va kala zimbandanu , zindinga , zimpezomo ye ndikunu ya ntoto
66008006	Buna mbasi zozo nsambodia zakala ye makulumenta nsambodia Kulumenta , ntangu zazingi i kima kiasadulwa mu songa mfundusu a Nzambi . bakubama mu sika mo .
66008007	Mbasi yantete yasika kulumenta diandi , buna mvula ye matadi ye tiya twasangwa ye menga bianoka va ntoto . Ndambu yantatu ya ntoto yazinuswa , ndambu yantatu ya minti yazinuswa ye matiti mamonsono mazinuswa .
66008008	Mbasi yanzole yasika kulumenta diandi , buna nkievo mpila mongo walema tiya watubwa mu mbu . Ndambu yantatu ya mbu wowo yakituka menga ,
66008009	ndambu yantatu ya bina biabio biavangwa ye bivumunanga bikalanga mu mbu biamana fwa ye ndambu yantantu ya masuwa mamonsono yafwasakana .
66008010	Mboki mbasi yantatu yasika kulumenta diandi . Mbwetete yimosi yayinene yalema bonso kinga kiatiya , yawu yasotuka tuka mu zulu ye yabwa va ndambu yantatu ya zinzadi ye yaminkelo mia maza .
66008011	Nkumbu a mbwetete yoyo mindudi-ndudi . Ndambu yantatu ya maza mamo yakituka ndudi yambi beni . Ye bantu babingi bafwa bu banwa maza kadi mawu makala ye yimbwa diandudi .
66008012	Mbasi ya nya yasika kulumenta diandi , buna ndambu yantatu ya ntangu , ndambu yantatu ya ngonda ye ndambu yantatu ya zimbwetete zazo zabandwa . Ndambu zozo zabandwa ye biobio biabio biavidisa ndambu yantatu ya kia kwawu . Buna mwini wavidisa ndambu yantatu ya kia kwandi mpila mosi ye mpimpa mpe
66008013	Bu yakala talanga , mono yawa ngo a zulu yakala tilumukanga mu zulu . Yawu yakamba mu ndinga yazanguka : “ Engwa kiadi , kiadi , kiadi kwa bisi ntoto mu diambu dia ningu mia makulumenta momo mana sikwa kwa zimbasi zozo zitatu zisidi bu mina wakana ! ”
66009001	Mboki mbasi yantanu yasika kulumenta diandi . Buna mono yamona mbwetete yasotuka tuka ku zulu ye yabwa va ntoto yavewa nsabi za bulu dia benga .
66009002	Mbasi yazibula bulu dia benga , ye mu bulu dina mwafutumuka mwisi wakala bonso mwisi wa fuulu kiakinene . Ntangu ye mupepe biapinduswa napiu kwa mwisi wowo watuka mu bulu dia benga .
66009003	Mu mwisi wowo mwavayika makonko mamwangana va ntoto . Mawu mavewa lulendo lufwanane ye lulendo lwa zinkutu za ntoto
66009004	Nzambi wakanikina makonko momo mu vanga mbi mu bebisa matiti , bimenina biankunzu ye minti . Kansi yandi wabavana luve mu vanga kaka mbi kwa bantu bobo bakondolo ye dimbu kia Nzambi va mbunzu zawu
66009005	Makonko momo ka mavewa luve mu vonda bantu ko kansi mu kubakwamisa kaka mu ngolo beni ngonda zitanu zamvimba . Ye kwama kwatukisa makonko momo kwakala bonso kwama kwa nkutu bu yitele muntu .
66009006	Mu bilumbu bina , bantu bana sosa lufwa kansi ka bana lo mona ko . Bawu si bazola kwawu mu fwa kansi lufwa si lwatina kwanda .
66009007	Lunitu lwa makonko momo lwafwanana ye zimpunda zakubukwa mu kwenda ku mvita . Ma mintu miawu mwakala bima bifwanane ye mpu a kintinu yawola , ye zidi biawu biakala bonso zidi bia bantu .
66009008	Nsuki zawu zakala bonso nsuki za bakento ye meno mawu makala bonso meno ma nkosi .
66009009	Ntulu zawu zamonika bonso vo zavwikwa sengwa kiankakila ntulu . Ye mazu ma zinsala zawu mafwanana ye mazu ma kalu diatuntwa kwa zimpunda zazingi zazawula ntiinu mu kwenda ku mvita
66009010	Makonko momo makala ye minkila ye biba bonso bia zinkutu . I mu nkila miawu mwakala lulendo lwawu mu vanga mbi kwa bantu mu ngonda tanu zamvimba .
66009011	Mawu mayalwa kwa ntinu wumosi , ntinu wowo i mbasi ya benga . Nkumbu a ntinu wowo mu ki-ebeleo i Abadoni , ye mu kingelekia i Apolioni ( mbangudulu vo : “ Mfwasi ” ) .
66009012	Kiadi kiantete kiviokele . Kansi tala , biadi biole diaka bieti kwiza landila mambu mama .
66009013	Mbasi yansambanu yasika kulumenta diandi , buna mono yawa ndinga yavayika mu mampoka mu bikonko biya bia meza ma ngiokila minkayilu mawola makala vantadisi a Nzambi
66009014	Ndinga yoyo yakamba kwa mbasi yansambanu yakala ye kulumenta , vo : “ Kutula mbasi zozo ziya zena zakangwa mu sieni lukufi ye nzadi yoyo yayinene ya Ewufalata
66009015	Buna mbasi zozo ziya zakutulwa . Zawu zakikadila zakubukwa mu vingila lokula , lumbu , ngonda ye mvu mpasi vo bavonda ndambu yantatu ya bantu .
66009016	Mono yawa bakuntela ntalu ya masoda masadilanga zimpunda mu mvita , mawu makala : mafunda makumole yonzika kwa mafunda kumi .
66009017	Tala bonso buyamwena mu mona-meso : yamona zimpunda ye bantu bavwanda va zulu a zawu , bawu bavwata sengwa biankakila ntulu biantinta yambwaki bonso tiya ye yabule bonso safili
66009018	Ndambu yantatu ya bantu yavondulwa mu vunga biabi bitatu : tiya , mwisi ye matadi matiya biavayika mu minwa miawu .
66009019	Kadi ngolo za zimpunda zozo zena mu nnwa miawu ye mu minkila miawu . Minkila miawu miena bonso zinioka , miawu miena ye mintu mibasadilanga mu vanga mpasi kwa bantu .
66009020	Bantu basaala , bobo balembwa vondwa kwa vunga biobio , ka basoba nkadulu awu ko mu lembwa mu sambila mpeve zambi , ye biteki biavangulwa mu wola , mu palata , mu nsongo , mu matadi ye mu minti . Biawu ka bilendi mona , wa , evo diata ko
66009021	Bantu bobo ka basoba nkadulu awu ko mu mpondolo zawu , mu mpandu zawu , mu kinsuza kiawu evo mu bwivi bwawu mpe .
66010001	Mboki mono yamona mbasi yankaka yalulendo yakulumuka tuka mu zulu . Yawu yavwata tuti ye yandi wakala ye dimbu kia Nowa
66010002	Yandi wasimba mu koko kwandi finkanda-nkanda fimosi fizingwanga , fiawu fiakala fiazibuka . Yandi watula tambi kialubakala va mbu ye kialumoso va nsi .
66010003	Ye yandi waboka mu ndinga yazanguka bonso busambanga nkosi . Bu kamana boka , zimbandanu nsambodia zawakisa miningu mia ndumu miawu .
66010004	Bu zamana wakana , mono yakutwa bantika mu sonika . Kansi ndinga yimosi yakuntela tuka ku zulu vo : “ Sweka mambu mavovele zimbandanu nsambodia , kusonikandi mo ko . ”
66010005	Ye mbasi yoyo yiyamona yatelamana va mbu ye va nsi , yazangula koko kwandi kwalubakala ku zulu .
66010006	Mboki yandi wadia ndefi mu nkumbu a Nzambi wena moyo ntangu zazonsono , i yandi wavanga zulu ye lekwa biena mu zulu diodio , yandi wavanga ntoto ye biena mu wawu , mbu ye biina biena mu mbu . Mbasi yata vo : “ Ntangu kayina vewa diaka ko ! ”
66010007	Kansi mu bilumbu biobio mbasi yansambodia bu kana bantika mu sika kulumenta , buna Nzambi si kalungisa lukanu lwandi lwansweki bonso bwena nsamu andi wambote wukasamuna kwa bisadi biandi , mimbikudi .
66010008	Ye ndinga yoyo yiyawa yatuka ku zulu , yavova diaka kwa mono mu mambu mama : “ Wenda bonga finkanda-nkanda fizingwanga fiena fiazibuka mu koko kwa mbasi yitelamane va mbu ye va nsi . ”
66010009	Buna yayenda kwa mbasi , yakunlomba kakumpana finkanda-nkanda fiofio fizingwanga . Yandi wantela : Bonga ye dia fio . Fiawu si fiakala ndudi mu fundu kiaku kansi mu nwaku fiawu si fiakala nzenzo bonso niosi .
66010010	Mono yabonga mu koko kwandi finkanda-nkanda fiofio fizingwanga ye yadia fio . Mu nnw'ami fiawu fiakala nzenzo bonso niosi , kansi bu yamana fio mina , fiawu fiakituka ndudi nasokolo mu fundu kiami
66010011	Mboki yakambwa vo : “ Ngeye fweti bikula diaka kwa minkangu ye zinsi ye zindinga ye mintinu miamingi . ”
66011001	Buna mono yavewa titi kimosi kiantezila kiakala bonso finti ye bakuntela : “ Wenda teza nzo yanlongo ya Nzambi ye meza mangiokila minkayilu , ye tanga bantu bobo beti sambila muna
66011002	Kansi kianzala ku mbazi a nzo yanlongo , yambula kio , kutezandi kio ko . Kadi kiavewa kwa makanda manzenza . Bawu si badiata va mbanza yanlongo mu ngonda makumaya ye zole
66011003	Mono si yavana luve kwa mbangi zami zazole mu bikula mu bilumbu funda dimosi nkama zole ye makumasambanu . Bawu bana vwata zinsaku . ”
66011004	Mbangi zozo zazole i minti miole mia olive ye kebolo
66011005	Vo muntu zolele kubavanga mbi , buna tiya si twavayika mu minwa miawu ye zinisa mintantu miawu . Wonso wuna zola kubavanga mbi , i bonso bobo kaka kana vondulwa .
66011006	Bawu bena ye lulendo mu kanga zulu mpasi vo mvula yalembwa noka mu bilumbu biawu bibeti bikula . Bawu bena mpe ye lulendo mu kitula maza menga ye bena diaka ye lulendo mu banda ntoto mu bimbevo biabionsono biangolo bitambakananga mu yonso yonso ntangu yibazolele .
66011007	Bu bana manisa mu ta kimbangi kiawu , buna bulu kiansisi kina vayika mu benga ye kubanwanisa . Kiawu kina kubanunga ye kina kubavonda
66011008	Mvumbi zawu zina lambalala va nzila mu mbanza yayinene , muna mwakomunwa Mfumu awu . Mbanza yoyo yibokudulwanga mpe nkumbu Sodoma evo Ngipiti
66011009	Bantu ba makanda mamonsono ma bantu , ba zimvila zazonsono , ba zindinga zazonsono ye ba zinsi zazonsono si batala mvumbi mu bilumbu bitatu ye ndambu . Ye bawu ka bana yambula ko vo bazika zo .
66011010	Bisi ntoto bana yangalala mu mfwilu a bantu bobo babole . Bawu si bamona kiese ye filasana minkayilu , kadi mimbikudi miomio miamiole miakwamisa bisi ntoto .
66011011	Kansi bilumbu bitatu ye ndambu bu bialuta buna mpeve yamoyo yatuka kwa Nzambi yakota mu bawu , bavumbuka ye batelama mboki bantu bakubamona bakala wonga wawingi .
66011012	Bantu bobo babole bawa ndinga yazanguka yatuka ku zulu , yakubatela : “ Lutombuka vava ! ” Ye bawu batombuka ku zulu mu tuti
66011013	Mu lokula kina , ndikunu yangolo yantoto yakala ye ndambu yimosi mu kumi ya mbanza yabwa . Bantu mafunda nsambodia bavondwa , ntoto bu wanikuka . Bobo basala bamona wonga ye bavana nkembo kwa Nzambi ya ku zulu .
66011014	Kiadi kianzole kiviokele . Kansi , tala kiantatu kina kwiza mu nswalu .
66011015	Ye mboki mbasi yansambodia yasika kulumenta diandi . Buna zindinga zazanguka zawakana mu zulu , zakamba : “ Kimfumu kia nza bwabu kivwilu kwa Mfumu eto ye kwa Mesiy'andi , ye yandi si kayala mu ntangu yikayimani
66011016	Bangudi za bantu makumole ye baya bavwandanga va biandu biawu bia kintinu vantadisi a Nzambi , bafukama zidi biawu biayinama va ntoto ye basambila Nzambi .
66011017	Bawu bakamba : “ Tweti kutonda , wu Mfumu Nzambi Atulendo twatonsono , ngeye wena ye wakala , kadi ngeye wasadidi lulendo lwaku lwalunene ye wabantikidi mu yala .
66011018	Makanda ma bantu makala nganzi , kansi ntangu yifweni yina monika nganzi zaku ye yiwuna fundisa bantu bafwa . Ntangu yifweni yiwuna senda bisadi biaku , mimbikudi ye bantu babonsono bawuvwidi ye bakuvuminanga , kani babanene evo babake . Ntangu yifweni yiwuna fwasa bobo bafwasanga ntoto
66011019	Ye nzo yanlongo ya Nzambi yena mu zulu yazibuka ye nkel'andi ya luwawanu yamonika mu nzo andi yanlongo . Buna kwakala zimpezomo , zindinga , zimbandanu , ndikunu ya ntoto ye mvula yangolo ya matadi .
66012001	Dimbu kimosi kiakinene kiamonika ku zulu : nkento wumosi wavwata ntangu bonso nlele , ngonda yakala ku nsi a tambi biandi ye va zulu ntu andi vakala mpu yakintinu ya mbwetete kumi ye zole .
66012002	Yandi wakala ye zimi
66012003	Dimbu kiankaka kiamonika ku zulu : kibulu kimosi kiangitukulu
66012004	Mu nkil'andi , yandi wakomba ndambu yantatu ya zimbwetete za zulu ye walosa zo va ntoto . Yandi watelama vantadisi a nkento wowo wakala lukufi mu buta , mpasi vo kadia mwan'andi bu wubutukidi kaka
66012005	Ye nkento wabuta mwana wabakala , mwana wowo wuna yala bantu babonsono mu nkaw'a kimfumu wasengwa . Kansi mwana wa nkento wowo wazamunwa ye wanatwa vena Nzambi ye kiandu kiandi kiakintinu .
66012006	Mboki nkento wowo watina kuna nsi yankatu , kuna Nzambi kakunkubikila fulu mpasi kanyundula kuna mu bilumbu funda dimosi nkama nzole ye makumasambanu .
66012007	Buna mu zulu mwakala mvita : Mikaeli
66012008	Kansi ka banunga ko , buna mu zulu kamwakala diaka fulu kwa bawu ko .
66012009	Ye kibulu kiokio kiatubwa ku nsi , kiawu i nioka yoyo yankulu-nkulu yena nkumbu Nkadi a mpemba ye Satana , yandi wuvunanga nza yamvimba . Yandi ye zimbasi zandi batubwa va ntoto
66012010	Mboki mono yawa ndinga yazanguka mu zulu , yata : “ Bwabu ntangu ya mpulusu yifweni , i ntangu Nzambi yikana songa lulendo ye yikana yala bonso ntinu . Mesiy'andi bwabu songele lulendo lwandi kadi ndiena wufundanga zimpangi zeto , yandi wakelenge vantadisi a Nzambi mu kubafunda mpimpa ye mwini , walwanzulu ku zulu
66012011	Zimpangi zeto bakumbedese mu diambu dia menga ma Mwan'a meme ye kimbangi kia mambu mabasamuni . Bawu ka batina mu yekula miela miawu nate ye ku lufwa ko .
66012012	I diawu zulu ye beno luvwandanga mu zulu luyangalala . Kansi nki a mpila kiadi kwa ntoto ye mimbu , kadi nkadi a mpemba wakulumukini kwa beno . Yandi wena ye nganzi kadi zeyi vo ntangu yafiuma kaka yisidi kwa yandi . ”
66012013	Kibulu kiangitukulu bu kiamona vo tubulu va ntoto , yandi wazoma nkento wowo wabuta mwana wuna wabakala .
66012014	Kansi nkento wavewa maveve mole ma ngo a zulu yayinene , mpasi vo katilumukina mu kwenda kuna nsi yankatu ku fulu kiandi . Kuna yandi wayundulwa mu mimvu mintatu ye ndambu
66012015	Buna nioka wavayikisa maza mu nnw'andi ye mawu malanda nkento wo ku mina , mawu makala bonso kaka nzadi , mpasi vo nkento wowo kakukula mu mawu .
66012016	Kansi ntoto wasadisa nkento wowo , yandi ntoto wazibula nnw'andi ye wamina nzadi yoyo yamaza mavayika mu nnwa wa kibulu kiangitukulu .
66012017	Buna kibulu kiokio kiakala nganzi beni kwa nkento wowo , ye kiayenda nwanisa bobo basaala mu nkun'a nkento wowo , bobo babonsono batumamananga ntumunu za Nzambi ye bena bakwikama mu kimbangi kiata Yesu .
66013001	Ye yandi watelama Mboki mono yamona kibulu kiansisi kiatombuka mu mbu . Kiawu kiakala ye mampoka kumi ye mintu nsambodia , kiakala ye bidimbu nsambodia bia nzitusu bia kimfumu mu mampoka mandi . Ye kiakala ye zinkumbu va mintu miandi mu tiaka Nzambi .
66013002	Kibulu kiokio kiyamona kiafwanana ye ngo , malu mandi makala bonso malu ma wulusu , nnw'andi wakala bonso nnwa wa nkosi . Kibulu kiangitukulu
66013003	Wumosi mu mintu mia kibulu kiokio wamonika bonso vo wawu walwekwa mputa yilenda kunnata ku lufwa , kansi mputa yoyo yaniakuswa . Nza yayonsono yayitukwa , yasiika ye yalanda bulu kiokio .
66013004	Babonsono basambila kibulu kiangitukulu , mu diambu dia bu kavana lulendo lwandi kwa kibulu kiokio kiansisi . Bawu basambila mpe kibulu kiansisi , bakamba : “ Nani fwanane ye kibulu kiokio kiansisi , nani lenda kio nwanis'e ? ”
66013005	Kibulu kiokio kiavewa mpova mu vova mambu ma mayama ye ma ntiakulu kwa Nzambi . Ye kiawu kiatambula lulendo mu yala mu ngonda makumaya ye zole .
66013006	Kiawu kiabantika vova mu tiaka Nzambi , mu tiaka nkumbu a Nzambi , ye mu tiaka fulu kikakalanga ye bawu bakalanga mu zulu .
66013007	Kibulu kiokio kiansisi kiavewa luve mu nwanisa nkangu wa Nzambi ye kubabedisa . Kiatambula lulendo mu yala makanda mamonsono , bantu babonsono , zindinga zazonsono ye zinsi zazonsono .
66013008	Bisi ntoto babonsono si basambila kio , mpila mosi i bantu bobo balembwa sonukwa nkumbu mu nkand'a moyo tuka mbadukulu a nza . Nkanda wowo i nkanda wa Mwan'a meme wavondwa .
66013009	“ Wonso wena ye matu , bika katoma wa !
66013010	Wonso watangulwa mu natwa kinkole , si kanatwa kaka mu kaka kinkole , wonso watangulwa mu vondulwa mu mbele yanda , si kavondulwa kaka mu mbele yanda
66013011	Mboki mono yamona kibulu kiankaka diaka kiavayika mu ntoto . Kiawu kiakala ye mampoka mole mafwanana ye mampoka ma mwan'a meme ye kiawu kiakala vovanga bonso kibulu kiangitukulu .
66013012	Kiawu kiasadila lulendo lwalonsono lwa kibulu kiokio kiantete kiansisi vantadisi andi . Kiawu kiakomina ntoto ye bavwandanga va ntoto mu sambila kibulu kiokio kiantete kiansisi , kiokio kiakala ye mputa yaniakuswa .
66013013	Kibulu kiaki kianzole kiakala vanganga bidimbu biabinene , nate ye kulumuna mpe tiya va ntoto tuka mu zulu , vantadisi a bantu babonsono .
66013014	Kiawu kizimbisanga bakalanga va ntoto mu diambu dia bidimbu bikiavewulwa luve mu vanga vantadisi a kibulu kiokio kiantete . Kiawu kiakamba kwa bisi ntoto mu vanga kiteki mu zitisa kibulu kiokio kialwekwa mu mbele yanda kansi kiavuka .
66013015	Kibulu kianzole kiatambula lulendo mu vana mwela kwa kiteki kia kibulu kiantete , mpasi vo kiteki kiokio kialenda vova ye kiavondisa bobo babonsono bana lembwa kio sambila .
66013016	Kibulu kiokio kiakomina bantu babonsono baleke ye bambuta , bamvwama ye bamputu , minanga ye bena kimpwanza , mu siwa dimbu va koko kwalubakala ye va mbunzu .
66013017	Ye muntu kalendi sumba evo teka ko vo kena ye dimbu kina ko , mpila mosi nkumbu ya kibulu kiokio kiansisi evo ntalu yadedakana ye nkumbu andi
66013018	Va fulu kiaki , tufweti kala ye ndwenga . Wena diela lenda bakusa mvutu za ntalu ziveno mu kibulu kiaki , kadi ntalu yoyo yidedakane ye nkumbu ya muntu wumosi . Ntalu andi i yayi : nkama sambanu makumasambanu ye sambanu .
66014001	Mboki bu yakala talanga , mono yamona Mwan'a meme watelama va zulu a mongo wa Siyoni , ye vakimosi ye Mwan'a meme vakala bantu bobo mafunda nkama mosi makumaya ye ya . Bawu bakala ye nkumbu andi ye nkumbu ya Se diandi zasonama va mbunzu zawu
66014002	Ye mono yawa ndinga yatuka mu zulu , yawu yakala bonso mazu ma maza mamingi makukula , yakala bonso ndumu wa mbandanu yangolo . Ndinga yoyo yiyawa , yakala bonso ningu mia zinsambi zeti sikwa kwa bantu basikanga zo .
66014003	Bantu bobo bayimbila nkunga wampa vantadisi a kiandu kiakintinu , vantadisi a vangwa biya biamoyo ye vantadisi a bangudi za bantu . Ka muntu nkutu ko lenda longuka nkunga wowo , vo ka yi mafunda nkama mosi makumaya ye ya kaka ko bakuulwa tuka va ntoto .
66014004	Bantu baba i bawu balembwa kukisumuna mu bakento , kadi bawu bena bavedila
66014005	Bawu ka basala ta luvunu mu nwa miawu kana ntangu yimosi nkutu ko
66014006	Ye mono yamona mbasi yankaka yakala kwenda tilumukanga mu zulu . Yandi wakala ye Nsamu Wambote wa ntangu yikayimani , mu samuna kwa bisi ntoto , kwa zinsi zazonsono , kwa makanda mamonsono , kwa zindinga zazonsono ye kwa bantu babonsono .
66014007	Yandi wakamba mu ndinga yazanguka : “ Luvumina Nzambi , lumvana nkembo ! Kadi lokula kikana fundisa kizidi . Lusambila ndiena wavanga zulu ye ntoto , mbu ye minkelo . ”
66014008	Mbasi yankaka yanzole , yalanda ye yakamba : “ Dibwidi , Babiloni diadinene dibwidi ! Yandi wanwikina makanda mamonsono ma bantu vinu dia nganzi za kinsuza kiandi
66014009	Mbasi yankaka yantatu , yalanda zozo zazole zantete , yawu yakamba mu ndinga yazanguka : “ Vo muntu wusambilanga kibulu kiansisi ye kiteki kiandi , ye tambudidi mu siwa dimbu kiandi va mbunzu evo va koko kwandi ,
66014010	yandi si kanwa vinu dia nganzi za Nzambi . Vinu diakondwa sangwa lekwa , diabukulwa mu kopo dia nkesi . Ye muntu wowo si kakwamuswa beni kwa tiya ye matadi matiya
66014011	Mwisi wa tiya tukubakwamisanga wutombukanga ntangu zazonsono
66014012	I diawu nkangu wa Nzambi mpila mosi vo bantu batumamananga ntumunu za Nzambi ye bakebanga minu mu Yesu , bafweti kala ye mvibudulu .
66014013	Mboki yawa ndinga yatuka ku zulu yata : “ Sonika vo : Tuka bwabu kiese kiena ye bawu bafwanga mu Mfumu ! ” “ Inga , Mpeve yitele ; bawu balenda vunda mu bisalu biawu , kadi mavanga mawu mambote makubalandanga . ”
66014014	Ye bu yakala talanga , mono yamona tuti diampembe ye va tuti va vwanda wumosi wafwanana ye mwan'a muntu
66014015	Mboki mbasi yankaka yavayika mu nzo yanlongo ye yaboka mu ndinga yazanguka kwa ndiena wavwanda va tuti vo : “ Sadila sengwa kiaku kianzengila bimenina ye yonzika , kadi ntangu a ngionzoko yifweni : biakunwa mu ntoto biyelele
66014016	Buna ndiena wavwanda va zulu a tuti wazenga biakunwa mu ntoto mu sengwa kiandi kianzengila . Ye mbutu miayonzukwa va ntoto .
66014017	Mbasi yankaka yavayika mu nzo yanlongo yena mu zulu . Yandi mpe wakala ye sengwa kianzengila bimenina kiameno .
66014018	Mboki mbasi yankaka diaka yavayika mu meza mangiokila minkayilu , yawu yakala ye lulendo mu tiya . Yandi waboka mu ndinga yazanguka kwa ndiena wakala ye sengwa kianzengila kiameno vo : “ Sadila sengwa kiaku kianzengila kiameno ye zenga bikanga bia nti mia vinia mia ntoto , kadi mimbutu miawu mimeni yela . ”
66014019	Mbasi yasadila sengwa kianzengila va ntoto , wazenga mimbutu mia nti mia vinia mia ntoto ye watuba mio mu kikamunu kiakinene kia nganzi za Nzambi .
66014020	Kikamunu kiakala mbutu kiadiatukuswa ku mbazi a mbanza , ye mu kikamunu kiokio mwavayika nzadi ya menga mamingi yakala kilometa nkama tatu mu la ye mayulama tezo kia meta mosi ye ndambu
66015001	Ye mono yamona dimbu kiankaka kiakinene ye kiangitukulu mu zulu : mbasi nsambodia zasimba bivunga nsambodia . Bivunga biobio i biambanunu kadi i mu biawu mwamanisina nganzi za Nzambi .
66015002	Mboki yamona bonso mbu wena nakienzi-kienzi wufwanane ye matadi makia mamonikisanga biena ku nima , wasangwa ye tiya . Ye bawu babedisa kibulu kiansisi , kiteki kiandi ye ntalu yadedakana ye nkumbu andi batelama va zulu a mbu wowo ye basimba nsambi za Nzambi mu moko .
66015003	Bawu bayimbila nkunga wa Mose , i kisadi kia Nzambi ye nkunga wa Mwan'ameme , ewu : “ Mfumu Nzambi Atulendo twatonsono , mavanga maku mena mamanene ye mangitukulu ! Wu Ntinu a makanda mamonsono ma bantu tukanu twaku twena twalunungu ye twakedika .
66015004	Wu Mfumu nani wuna lembwa mona wonga ? Ye nani wuna lembwa zitisa nkumbu aku ? Kadi ngeye mosi kaka wena wanlongo makanda mamonsono mana kwiza kusambila nzengolo zaku zalunungu zamana zayakana
66015005	Landila mambu momo , mono yamona nzo yanlongo mwakala nzo yangolo ya kimbangi , yazibulwa mu zulu
66015006	Mu nzo yanlongo mwavayika zimbasi zozo nsambodia zakala ye bivunga . Bawu bavwata minlele mialino miavedila , miawu mialezima . Ye bavwata melika zawola mu ntulu zawu .
66015007	Wumosi mu vangwa bina biya biamoyo wavana kwa zimbasi nsambodia makopo nsambodia mawola mafuluka ye nganzi za Nzambi yandi wuzinganga mu ntangu yikayimani .
66015008	Ye nzo yanlongo yafuluka mu mwisi wa nkembo ye wa lulendo bia Nzambi
66016001	Mboki mono yawa ndinga yimosi yangolo yatuka mu nzo yanlongo ye yakamba kwa mbasi nsambodia : “ Lwenda lwatengula makopo nsambodia ma nganzi za Nzambi va ntoto ! ”
66016002	Yantete yayenda ye yatiamuna kopo diandi va ntoto . Buna mputa zampasi zambi
66016003	Yanzole yatiamuna kopo diandi mu mbu . Ye maza makituka menga bonso ma muntu wafwa ye biabionsono biamoyo biakala mu mbu biamana fwa .
66016004	Yantatu yatiamuna kopo diandi mu zinzadi ye mu minkelo ye maza makituka menga .
66016005	Ye mono yawa mbasi ya maza mamonsono yakamba : “ Ngeye wena walunungu mu fundisa bonso bobo , i ngeye Wanlongo , ngeye wena ye wakala .
66016006	Kadi bawu batengula menga ma bantu ba nkangu a Nzambi ye ma mimbikudi ye bwabu ngeye wubaveni menga banwa . Bawu bena bafwana mu siwa bo ! ”
66016007	Mboki mono yawa ndinga yavayika mu meza mangiokila minkayilu yata : “ Inga , Mfumu Nzambi Atulendo twatonsono , mfundusu zaku zena zakedika ye zalunungu ! ”
66016008	Mbasi yanya yatiamuna kopo diandi va ntangu . Buna ntangu yakituka mbangazi beni yavewa luve ye yayoka bantu mu tiya twandi toto .
66016009	Bantu bayokwa mu mbangazi yangolo ye bafinga nkumbu ya Nzambi yandi wena ye lulendo mu bivunga biobio . Kansi bawu balembana mu soba nkadulu
66016010	Yantanu yatiamuna kopo diandi va kiandu kiakintinu kia kibulu kiansisi . Buna tombe kiabwa mu kimfumu kia kibulu kiansisi
66016011	Bantu bafinga Nzambi ya ku zulu mu diambu dia kwama kwawu ye zimputa zawu . Kansi bawu ka basisa mavanga mawu mambi ko .
66016012	Yansambanu yatiamuna kopo diandi mu nzadi yayinene ya Ewufalata .
66016013	Mboki yamona mpeve zitatu zasumuka zafwanana ye mazundu . Zawu zavayika mu nnwa wa kibulu kiangitukulu , mu nnwa wa kibulu kiansisi ye mu nnwa wa mbikudi waluvunu .
66016014	Zawu i mpeve za mpeve zambi
66016015	“ Tala , mono ndweki bonso muyibi
66016016	Mpeve zakutikisa mintinu ku fulu kibokudulwanga Halamangedo
66016017	Mbasi yansambodia yatiamuna kopo diandi mu mupepe . Ndinga yazanguka yatuka mu kiandu kiakintinu , yawakana ku mbazi a nzo yanlongo , yawu yakamba : “ Dimeni vangama ! ”
66016018	Kwakala zimpezomo , miningu , zimbandanu ye ndikunu yangolo beni ya ntoto . Ndikunu ya yampila yoyo kayateka kala ko tuka bantu bavangulwa va ntoto .
66016019	Mbanza yina yayinene yakabana mu ndambu zitatu ye zimbanza za makanda ma bantu zabwa . Ye Nzambi kazimbakana Babeli diadinene ko mu kunnwika kopo dia vinu dia nkesi za nganzi zandi .
66016020	Bisanga biabionsono biatina ye miongo ka miamonika ko .
66016021	Mvula ya matadi mamanene
66017001	Buna yimosi mu zimbasi nsambodia zasimba makopo nsambodia yayiza kuntela : “ Wiza , mono si yakusonga nzengolo a nkanu wa nsuza yayinene yivwandanga va kumu dia maza mamingi .
66017002	Mintinu mia ntoto miata kinsuza ye yandi ye bisi ntoto bakolwa vinu dia kinsuza kiandi
66017003	Yanatuka mu Mpeve ye mbasi yandata mu nsi yankatu . Ye kuuna yamona nkento wumosi wuvwendi va zulu a kibulu kiansisi kiambwaki . Kiawu kiakala kiafuluka ye zinkumbu mu finga Nzambi . Kibulu kiokio kiakala ye mitu nsambodia ye mampoka kumi .
66017004	Nkento wowo wavwata minlele miantalu miantinta yambwaki yangolo , yandi wavwata lekwa biantoko biawola , bia matadi mantalu ye minsanga miantalu . Ye mu koko kwandi , yandi wasimba kopo diafuluka ye mavanga mansoni ye mansobo ma kinsuza kiandi .
66017005	Va mbunzu andi va sonukwa nkumbu , mawu i mansweki : “ Babiloni diadinene , i ngudi ya zinsuza ye mavanga mansoni ye mansobo ma nza . ”
66017006	Mono yamona vo nkento wowo wakala wakolwa mu menga ma nkangu wa Nzambi ye mu menga ma zimbangi zakwikama za Yesu . Bu yakummona , mono yamona ngitukulu beni .
66017007	Buna mbasi yangiuvula : “ Bila nki weti yitukw'e ? Mono si yakutela mansweki ma nkento wowo ye ma kibulu kiansisi kikunnatanga , kiokio kiena ye mitu nsambodia ye mampoka kumi .
66017008	Kibulu kiokio kiansisi kimweni kiateka kala moyo kansi kakiena diaka ko . Kiawu si kiatombuka mu benga
66017009	“ Va fulu kiaki tufweti kala ye diela ye ndwenga . Mintu nsambodia miomio i miongo nsambodia va miawu va vwandanga nkento wowo . Miawu i mintinu nsambodia mpe .
66017010	Mintanu mu mintinu miomio miabwa , wumosi weti yala bwabu , wankaka kawayizidieti ko ye bu kana kwiza , yandi si kasikila kaka ntangu yankufi .
66017011	Kibulu kiokio kiansisi kiateka kala moyo kansi kakiena diaka ko . Kiawu kibeni i ntinu wanana ye wena kwandi wumosi mu mintinu nsambodia , ye weti kwenda ku mbungulu .
66017012	“ Mampoka kumi momo mamweni , mawu i mintinu kumi miakinu lembwa yala . Kansi bawu si batambula lulendo bonso lwantinu mu yala lokula kimosi kaka vakimosi ye kibulu kiansisi .
66017013	Bawu babonsono bena ye lukanu lumosi : i mu vana ngolo zawu ye lulendo lwawu mu sadila kibulu kiansisi .
66017014	Bawu si banwanisa Mwan'a meme , kansi Mwan'a meme ntwadi ye bantu bandi , bobo babokulwa , basolwa ye bobo bakwikama mu yandi , si kakubabedisa . Kadi i Mfumu a zimfumu ye Ntinu a mintinu . ”
66017015	Mbasi yantela diaka : “ Maza momo mamweni va mawu va vwendi nsuza yoyo , mawu i minkangu , makabu ma bantu , zinsi ye zidinga .
66017016	Mampoka kumi momo mamweni ye kibulu kiokio kiansisi si babela nsuza yoyo , si bakumbonga biabio ye si bakuntula mpene . Bana kundia nsuni ye kunzinisa nadede mu tiya .
66017017	Kadi Nzambi watula mu ntima miawu nsatu a vanga lukanu lwa Nzambi , ye mu kala mabanza mamosi mu vana kimfumu kiawu kwa kibulu kiokio kiansisi nate ye Masonukwa ma Nzambi mameni lungana .
66017018	“ Ye nkento wowo wumweni , i mbanza yayinene yiyalanga va mintinu mia ntoto . ”
66018001	Landila mambu momo , mono yamona mbasi yankaka yakulumuka tuka ku zulu . Yawu yakala ye lulendo lwalwingi ye ntoto wakienzulwa kwa nkembo andi .
66018002	Yandi waboka mu ndinga yangolo vo : “ Dibwidi , Babiloni diadinene dibwidi ! Diawu diayikidi fulu kivwandanga mpeve zambi ye swamunu kia mpeve zazonsono zasumuka ye kia zinuni zazonsono zasumuka ye zibelwanga .
66018003	Kadi makanda mamonsono ma bantu manwa vinu dia nganzi za kinsuza kiandi . Mintinu mia ntoto miatele kinsuza ye yandi
66018004	Mboki mono yawa ndinga yankaka yatuka ku zulu , yakamba : “ Beno lubantu bami luvayika mu kati kwa yawu , mpasi vo lwalembwa kala ntwadi mu masumu mandi ye lembwa fwaswa kwa bivunga bina kumbwila .
66018005	Kadi masumu mandi mayulamane , malweki nate ye kuna zulu ye Nzambi kazimbakane mavanga mandi mambi ko .
66018006	Lukumvutudila bonso bukasidi , lukumvutudila nkumbu zole mu mavanga mandi makavengi . Ye mu kopo dikasangisidi malavu , lukunsangisila mena nkumbu zole mu ngolo .
66018007	Lukumvanga kwama ye lunsa kiadi bonso bwakedi bunene bwa nzitusu mikakikembesele ye mambote makakukiyukutisi . Kadi yandi wutanga mu ntim'andi vo : ‘ Mono yivwandanga vava bonso ntinu wankembo , kiena fwola ko ye kina sala mona nkutu kiadi ko . ’
66018008	I diawu bivunga biandi bina kumbwila mu lumbu kimosi : mfwilu , maniongo , ye malema ; yandi si kazinuswa mu tiya , kadi Nzambi wakumfundisa wena walulendo
66018009	Mintinu mia ntoto miatelenge yandi kinsuza ye makedi yandi ntwadi mu kindiafu kiakimvwama , si miadila ye yawula mu diambu diandi bu bana mona mwisi wa tiya twandi tukana viila .
66018010	Bawu si batelamana kwanda mu diambu dia wonga wa kwama kukana mona , ye si bakamba : “ Kiadi , kiadi ! Babiloni , ngeye mbanza yangolo . Mu lokula kimosi kaka ngeye meni tambula mfundusu aku
66018011	Minkiti mia va ntoto bana dila ye yawula mu diambu diandi , kadi kakuna kala diaka muntu ko wuna sumba bima biawu ,
66018012	Bima biobio i biabi : wola , palata , matadi mantalu ye minsanga miantalu , minlele mialino , minlele miantalu miambwaki ye milezimanga ye minlele mia nsinga mia bimpiatu . Minkiti mia minti miamionsono mia nsunga , ye mia lekwa biabionsono biavangulwa mu meno ma nzawu , bima biabionsono biavangulwa mu minti miantalu , mu nsongo , mu bisengwa ye mu matadi ma minziazia-minziazia malengumunwa .
66018013	Minkiti mia sinami ye biankaka bitomisanga madia , mia maaka mavananga mwisi wansunga , ye mia biansunga ye mia mile , minkiti mia vinu , mia mafuta , mia mfumfuta yambote ye mia zinginga zena bonso loso , minkiti mia zingombe zambakala ye mameme , mia zimpunda ye makalu , minkiti mia minanga ye miela mia bantu .
66018014	Bawu si bakamba : Bima biazinini mwel'aku mu baka bikatukidi kwa ngeye , biele kwanda . Bima biabionsono biantoko evo bilezimanga biambote bimeni zimbana kwa ngeye , ka bilendi monika diaka nkutu ko .
66018015	Bawu bakitanga bima biobio bameni vwamina mu munkita mu mbanza yoyo , bawu si batelama kwanda mu diambu dia wonga wa kwama kukana mona
66018016	si bakamba vo : “ O kiadi , kiadi mu diambu dia mbanza yayinene ! Yawu yavweti minlele miantoko , minlele miantalu miambwaki milezimanga , yawu yatudidi minsanga miawola , mia matadi mantalu ye minsanga miantalu .
66018017	Kansi mu lokula kimosi kaka kimvwama kiokio kiakionsono kimeni fwaswa ! ” Bakuluntu babonsono ba masuwa , ye bantu babonsono bakala mu masuwa ye bisadi bia mu masuwa ye babonsono bavukilanga mu mbu batelamana kwanda ,
66018018	ye bantu baboka bu bamona mwisi wafwita : “ Nki a mbanza yafwanane ye mbanza yoyo yayinene ? ”
66018019	Bawu batuba fundu-fundu va mintu miawu , baboka , badila ye bayawula mu kiadi vo : “ Kiadi , o kiadi , mu diambu dia mbanza yayinene , mu kimvwama kiandi kiakingi , bantu babonsono bena ye masuwa mu mbu bameni vwamina . Kansi mu lokula kimosi kaka biabio bikele mu mbanza yoyo bimeni kombwa nave
66018020	Ngeye zulu yangalala kwaku mu mbungulu a mbanz'a Babiloni
66018021	Buna mbasi yimosi yangolo yabonga tadi bonso tadi dia dinene dinikunwanga fufu , watuba dio mu mbu ye wata : “ I bonso bobo , Babeli mbanza yayinene si yatubwa mu ngolo zazo ye kayina vutuka monika diaka ko .
66018022	Miningu mia basikanga nsambi ye ndinga za minyimbidi ye miningu mia mapitulu ye mia makulumenta ka bina wakana diaka mu ngeye ko . Ka nkete yimosi ko ya kionso kionso salu kiabunkete yina monika diaka mu ngeye . Mazu ma tadi dinikunwanga fufu kamana sala wakana diaka mu ngeye ko .
66018023	Kia kwa mwinda kakuna monika diaka mu ngeye ko . Ndinga za toko ye ndumba bakwelane ka zina wakana diaka mu ngeye ko . Kadi minkiti miaku bakelenge bantu balutidi bunene va ntoto , ye mu mpandu zaku ngeye wavidisi makanda mamingi ma bantu
66018024	“ Ye mu ngeye mbanz'a Babiloni mwamonika menga ma nkangu wa Nzambi , ma mimbikudi mia Nzambi ye ma bawu babonsono bavondwa va ntoto
66019001	Landila mambu momo , mono yawa ndinga yazanguka yakala bonso ndinga yakabu diadinene dia bantu , yawu yatuka mu zulu , yakamba : “ Aleluya ! Mpulusu nkembo ye lulendo bivwilu kwa Nzambi .
66019002	Kadi mfundusulu zandi zena zakedika ye zalunungu . Yandi wazengele nkanu kwa nsuza yayinene yabivisa ntoto mu kinsuza kiandi , yandi wavutudi ndinda kwa nsuza mu diambu dia bukavonda bisadi bia Nzambi . ”
66019003	Bawu bata diaka mu nkumbu yanzole : “ Lusika Mfumu ! Mwisi wuvilanga mbanza yayinene wutombukanga ntangu zazonsono
66019004	Bangudi za bantu makumole ye baya ye bivangwa biobio biya biamoyo bafukama , basambila Nzambi wuvwandanga va kiandu kia kintinu ye bakamba : “ Ame ! Lusika Nzambi ! ”
66019005	Buna mu kiandu kiakintinu mwavayika ndinga , yawu yata : “ Lusika Nzambi eto , beno babonsono lwena bisadi biandi ye beno lukumvuminanga , babake ye babanene . ”
66019006	Mboki mono yawa ndinga yakala bonso ndinga ya kabu diadinene dia bantu , bonso vo mazu ma maza mamingi makukulanga ye bonso ndumu mia zimbandanu zangolo . Yawu yakamba : “ Lusika Nzambi ! Kadi Mfumu , Nzambi eto i Nkwa tulendo twatonsono wayikidi ntinu
66019007	Bika twayangalaleno , twakaleno kiese ye twamvaneno nkembo , kadi ntangu ya longo lwa Mwan'a meme yizidi ye nkento andi wumeni kubama .
66019008	Yandi veno luve mu vwata minlele mialino miambote , miasema , miavedila . Minlele mialino miambote i mavanga malunungu ma nkangu wa Nzambi . ”
66019009	Ye mbasi yakuntela : “ Sonika vo : Kiese kiena ye bawu babokolo mu dia ku nkembo wa longo lwa Mwan'a memeYandi wata diaka : “ Mama i mambu makedika ma Nzambi . ”
66019010	Buna mono yafukama va malu mandi mu kunsambila . Kansi yandi wakuntela : Tala , kuse bo ko
66019011	Mboki mono yamona zulu diazibuka , ye mpunda yampembe yamonika . Ndiena wuvwandanga va zulu a mpunda yoyo nkumbu andi : Wakwikama ye Wakedika . Yandi wufundisilanga ye wunwaninanga mu lunungu
66019012	Meso mandi makala bonso minlaku mia tiya ye va zulu ntu andi vakala zimpu zazingi zakintinu . Yandi wakala ye nkumbu yasonama yalembwa zaya nkutu muntu kansi yandi mosi kaka .
66019013	Yandi wavwata kiyunga kiaboduswa menga . Yandi wabokudulwa : “ Masonukwa ma Nzambi . ”
66019014	Makabu ma masoda ma mu zulu makunlanda ku nima , bavwanda va zulu a zimpunda zampembe ye bavwata minlele mialino miambote , miampembe ye miavedila .
66019015	Mu nnw'andi mu vayikanga mbele yanda yameno yikana bandila makanda ma bantu . Yandi si kakubayala mu nkawa wasengwa , yandi si kakosikisa vinia mu kikamunu kia vinia kia nkesi za nganzi za Nzambi Atulendo twatonsono
66019016	Va kiyunga kiandi ye va bunda diandi va sonama nkumbu ezi : “ Ntinu a mintinu ye Mfumu a zimfumu . ”
66019017	Mboki mono yamona mbasi yimosi yatelama mu ntangu . Yandi waboka mu ndinga yazanguka kwa zinuni zazonsono zitilumukanga muna zulu , yakamba : “ Lwizeno , lukutakana ku nkembo wawunene wa Nzambi ,
66019018	mpasi vo lwadia minsuni mia mintinu , minsuni mia zimfumu za masoda ye mia bankwa ngolo , minsuni mia zimpunda ye mia bawu badiatilanga zo , minsuni mia bantu babonsono bena kimpwanza ye mia baminanga , babake ye babanene
66019019	Mboki yamona kibulu kiansisi , mintinu mia va ntoto ye makabu mawu ma masoda , bakutakana mpasi vo banwanisa ndiena wuvwandanga va mpunda , ye makabu mandi ma masoda .
66019020	Kibulu kiansisi kiakangwa kinkole vakimosi ye mbikudi waluvunu wakala vanganga bimangu vantadisi andi . Mu bimangu biobio , yandi kavunina bobo batambudila mu siwa dimbu kia kibulu kiansisi ye basambila kiteki kiandi . Bawu bole batubwa mu zanga dia tiya mu lemanga matadi matiya
66019021	Bankaka basidi bavondulwa mu mbele yanda yivayikanga mu nnwa wa ndiena wadiata wavwanda va zulu a mpunda . Ye zinuni zazonsono zadia ye yukuta minsuni miawu .
66020001	Buna yamona mbasi yikulumukini tuka ku zulu , yandi wasimba nsabi ya benga ye sieni yayinene .
66020002	Yandi wabaka kibulu kiangitukulu , i nioka yankulu-nkulu , nkadi a mpembe evo satana , ye wakunkanga mu mimvu mafunda
66020003	Yandi wantuba mu benga diodio ye wakanga dio , watoma dio bindika mpasi vo kibulu kiangitukulu kialembwa vidisa diaka makanda ma bantu nate ye mimvu mafunda milungidi . Landila momo , yandi si kakutulwa mu ntangu yankufi .
66020004	Ye yamona biandu bia kintinu
66020005	Bantu bankaka bafwa ka bavutuka diaka ku moyo ko nate ye mimvu mafunda bu miamana lunga . Yoyo i mfulukulu yantete .
66020006	Bantu baba bana kala ntwadi mu mfulukulu yayi yantete , kiese kiena yawu ye bawu bena babiekwa nlongo
66020007	Mimvu mafunda bu mina vioka , satana si kazibulwa mu boloko diadi ye yambulwa .
66020008	Yandi si kavayika mu vuna makanda ma bantu mena mu ndambu ziya za ntoto , mpila mosi vo i Ngongo ye Mangongo
66020009	Bawu batombuka va ntoto wawonsono wayalumuka , bazunga fulu kiavwanda nkangu wa Nzambi ye mbanza Nzambi yikazola . Kansi tiya twakulumuka ku zulu ye twamana kubafwasa .
66020010	Buna nkadi a mpemba wakala kubavunanga , watubwa mu zanga dia tiya ye dia matadi matiya
66020011	Mboki mono yamona kiandu kiakinene kiampembe ye ndiena wuvwandanga kio . Ntoto ye zulu biatina kwanda vantadisi a zidi kiandi , ye fulu kakiamonika diaka kwa bawu ko .
66020012	Buna mono yamona bantu bafwa , babanene ye babake batelama vantadisi a kiandu kiokio . Ye minkanda miazibulwa , nkanda wankaka wazibulwa : i nkand'a moyo . Bantu bafwa bafunduswa mu mavanga mawu bonso bwasonama mu minkanda
66020013	Mbu wavutula bafwa bakala mu wawu , lufwa ye nsi a bafwa bavutula bafwa bakala mu bawu , ye bafwa bobo bafunduswa bonso bwena mavanga mawu mabavanga .
66020014	Mboki lufwa ye nsi a bafwa biatubwa mu zanga dia tiya . Zanga diodio dia tiya i lufwa lwanzole .
66020015	Ye konso muntu walembwa mona nkumbu andi yasonama mu nkand'a moyo , yandi watubwa mu zanga dia tiya .
66021001	Buna mono yamona zulu diampa ye ntoto wampa . Zulu diantete ye ntoto wantete biamana vioka ye kakwakala diaka mbu ko .
66021002	Ye yamona mbanza yanlongo , i Yelusalemi diamoona diakulumuka tuka ku zulu kwa Nzambi . Diawu diakala diakubukwa bonso ndumba ya makwela yatoma tomuswa mu diambu dia toko diandi .
66021003	Mboki mono yawa ndinga yazanguka yatuka mu kiandu kiakintinu , yawu yakamba : “ Tala nzo a Nzambi yena bwabu vakati kwa bantu ! Yandi si kavwanda yawu ye bawu si bakala bantu bandi . Nzambi kibeni si kakala yawu ye si kakala Nzambi awu .
66021004	Yandi si kakusuna mansanga mamonsono mu meso mawu . Lufwa kaluna kala diaka ko , kifwidi ye biawula ye mpasi ka bina kala diaka ko , kadi bilekwa biantete biamana luta
66021005	Ye ndiena wavwanda va kiandu kiakintinu wata : “ Tala , mono yisanga bima biabionsono biamoona . ” Mboki wakuntela : “ Sonika , kadi mambu mama mena mafwana musilwa vuvu ye makedika . ”
66021006	Yandi wakuntela diaka : “ Mameni vangama ! Mono i Alafa ye Omenga
66021007	Wonso wuna nunga si katambula diambu diadi kwa mono Mono si yakala Nzambi andi ye yandi si kakala mwan'ami
66021008	Kansi kwa bawu bakondolo kibakala , bakondolo ye minu , bawu bavanganga makankumusanga , bavondanga bantu , bawu bayanganga , basadilanga mpandu ye basambilanga biteki ye babonsono basadilanga luvunu , fulu kiawu si kiakala ku zanga dia tiya twalema ye dia matadi matiya
66021009	Mbasi yimosi mu zimbasi nsambodia zakala ye makopo nsambodia mafuluka ye bivangwa nsambodia biansuka wayiza vova kwa mono , wakamba : “ Wiza , mono si yakusonga ndumba ya makwela , i nkento wa Mwan'a meme . ”
66021010	Yanatuka mu Mpeve ye mbasi yandata vana zulu a mongo wawunene ye watoma zangama
66021011	diawu diatentinia mu nkembo wa Nzambi . Ye dialezima bonso tadi dilutidi mu ntalu , bonso tadi dia yasipi
66021012	Mbanza yakala ye kibaka kiakinene ye kiatoma zangama , kiawu kiakala ye mielo kumi ye miole , ye mbasi kumi ye zole zakenga mielo . Va mielo miomio va sonama zinkumbu i nkumbu za makanda kumi ye mole ma Baisaeli . Ku konso ndambu kwakala mielo mitatu :
66021013	Ku tubukilanga ntangu mielo mitatu , ku mongo mielo mitatu , ku banda mielo mitatu ye ku diaminanga ntangu mielo mitatu
66021014	Kibaka kia mbanza kiakala ye matadi kumi ye mole mu lufulu lwandi . Va matadi momo vasonukwa zinkumbu za zintumwa kumi ye zole za Mwan'a meme
66021015	Ndiena wakala vovanga kwa mono wakala ye tezolo , i tutu diawola mu tezila mbanza ye mielo miandi ye bibaka biandi .
66021016	Mbanza yakala ye bibaka biya biala kumosi : bula bwa mbanza bwena tezo kimosi ye sadila kwa mbanza . Mbasi wateza mbanza mu tutu diandi , yawu yateza kilometa mafunda mole ye nkama zole mu la , ye sadila ye ntela biakala tezo kiampila mosi ye la .
66021017	Mbasi yateza mpe kibaka . Kiawu kiakala meta makumasambanu ye tanu mu zangama bonso bwena tezolo kisadilanga bantu mu teza , kiokio kiasadila mbasiMu minkanda miantete tezo kiasonama mu ntezolo ya ntangu yina i : mafunda mole ma stadia . . . nkama mosi ye makumaya ye mfwoko ziya . Kansi ye ntalu zitusadilanga ye zazi zena kwandi zingionzoko kwa kumi ye zole ; ntalu zazi i dimbu kisonganga kwandi ndungulu yena nade . .
66021018	Kibaka kiatungulwa mu matadi ma yasipi , ye mbanza yawu kibene yakala yawola wavedila wufwanane ye vela diena nakienzi-kienzi .
66021019	Tufulu twa mbanza twatomusunwa mu matadi mamonsono mantalu mampila mu mpila . Lufulu lwantete mu matadi ma yasipi , lwanzole mu matadi ma salifi , lwantatu mu matadi ma kalasedoni ye lwanya mu matadi ma emelode .
66021020	Lwantanu lwatomuswa mu matadi ma saladoni , lwansambanu mu matadi ma konalini , lwansambodia mu matadi ma kilisolita , lwanana mu matadi ma belili , lwavwa mu matadi ma topasi , lwakumi mu matadi ma kilisopasi , lwakumi ye mosi mu matadi ma kiasinta ye lwakumi ye zole mu matadi ma ametista .
66021021	Mielo kumi ye miole miomio i minsanga kumi ye miole miantalu , konso mwelo wavangulwa mu nsanga wumosi wumosi . Nzila ya mbanza yena yawola wavedila bonso vela yena nakienzi-kienzi
66021022	Kansi mono kiamona nzo yanlongo mu mbanza yoyo ko , kadi nzo yanlongo ya mbanza yoyo i Mfumu Nzambi Atulendo twatonsono ye Mwan'a meme .
66021023	Mbanza yoyo kayena nsatu a ntangu ye ngonda ko mu kienzula yo , kadi nkembo wa Nzambi wukienzulanga yo ye mwind'andi i Mwan'a meme .
66021024	Makanda ma bantu va nza mana zinga mu kia kwa mbanza yoyo ye mintinu mia ntoto bana kotisa muna bianzitusu bibavwidi .
66021025	Mielo mia mbanza ka mina zibukwa nkutu ko mu mwini kadi kuna fuku kadina kala ko .
66021026	Nkembo ye bianzitusu bivwilu kwa makanda ma bantu bina natwa mu mbanza yoyo .
66021027	Kakima kimosi nkutu ko kiasumuka kina kota mu mbanza yoyo , kani vo muntu wuvanganga makankumusanga nitu ye wutanga luvunu . Bantu bana kota momo , i bobo kaka basonukwa nkumbu mu nkand'a moyo , i nkanda wa Mwan'a meme
66022001	Mbasi wansonga mpe nzadi ya maza mamoyo mawu masema bonso matadi malezimanga , maza momo mavayika mu kiandu kia kintinu kia Nzambi ye kia Mwan'a meme
66022002	yawu yakumba vakati dia nzila ya mbanza . Mu masimu mamole ma nzadi mwena nti wa moyo
66022003	Ka kuna kala diaka kana kima kimosi nkutu ko kiasingwaKiandu kia kintinu kia Nzambi ye kia Mwan'a meme si kiakala mu mbanza ye bisadi biandi bana kunsambila .
66022004	Bawu si bamona zidi kiandi , ye nkumbu andi si yasonukwa va mbunzu zawu .
66022005	Ka kuna kala diaka mpimpa ko , ye bawu ka bana kala nsatu a kia kwa mwinda evo kwa ntangu ko , kadi Mfumu Nzambi si kakubakienzula . Ye bawu bana yala mimvu miamionsono
66022006	Mboki mbasi yakuntela vo : “ Mambu momo mena mafwana mu silwa vuvu ye makedika . Mfumu Nzambi vwidi mpeve yatwadisa mimbikudi wafidisa mbasi andi mu kwiza songa kwa bisadi biandi momo mafweti kwiza nswalu . ”
66022007	“ Tala , mono si ngiza nswalu . Kiese kiena ye yandi wutumamananga mambu ma mbikudulu za nkanda wawu ! ”
66022008	Mono Yowani yawa ye yamona mambu mama . Ye bu yamana mo mona ye wa , yafukama va malu ma mbasi yakunsonga mo mpasi yakunsambila .
66022009	Kansi yandi wakuntela : “ Tala , kuse bo ko
66022010	Mboki yandi wakuntela : “ Kuswekandi mambu mambikudulu za nkanda wawu ko , kadi ntangu yeka lukufi .
66022011	Bika wonso wuvanganga mambi katatamana vanga mambi , wonso wena wasumuka katatamana mu sumuka , wonso wena walunungu katatamana vanga malunungu ye wonso wena wanlongo bika katatamana kala wanlongo
66022012	Tala , bu tele Yesu : “ Mono si ngiza nswalu . Si yakala ye nsendo ami mu senda muntu muntu bonso bwena mavanga mandi .
66022013	Mono i Alafa ye Omenga , wantete ye wansuka , mbadukulu ye nsukulu
66022014	Kiese kiena ye bawu basukulanga binkuti biawu mpasi vo bakala ye luve mu dia mimbutu mia nti wa moyo
66022015	Kansi ku mbazi a mbanza kwena zimbwa
66022016	“ Mono Yesu yafidisa mbasi ami mu kulutela kimbangi kia mambu momo mamonsono , kwa beno mu mabundu
66022017	Mpeve ye ndumba ya makwela batele : “ Wiza ! ” Wonso wilu mambu mama kakamba mpe : “ Wiza ! ” Wonso wena ye nsatu a maza , kiza . Wonso zolele maza ma moyo bika kabaka mo kwandi kondwa mfutu
66022018	Mono Yowani yitanga kimbangi kiaki kwa babonsono bawanga mbikudulu za nkanda wawu , vo : Vo muntu kudikidi mo diambu , Nzambi si kakunkudikila bivunga biasonukwa mu nkanda wawu .
66022019	Ye vo muntu katudi diambu mu mambu ma mbikudulu ma nkanda wawu
66022020	Ndiena wutanga kimbangi mu mambu momo , kembi : “ Inga , mono ngieti kwiza nswalu ! ” Ame , Mfumu Yesu wiza
66022021	Bika nlemvo wa Mfumu Yesu wakala ye babonsono .
