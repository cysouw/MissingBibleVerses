# language_name:        Hawaiian
# closest ISO 639-3:    haw
# ISO_15924:            Latn
# year_short:           1994
# year_long:            
# vernacular_title:     BAIBALA HEMOLELE
# english_title:        The New Testament in Hawaiian
# URL:                  http://www.baibala.org
# copyright_short:      
# copyright_long:       
# notes:                
40001001	O ke kuauhau na ka hanauna o Iesu Kristo , ka mamo a Davida , ka mamo a Aberahama .
40001002	Na Aberahama o Isaaka ; na Isaaka o Iakoba ; na Iakoba o Iuda a me kona poe hoahanau ;
40001003	Na Iuda laua me Tamara o Paresa a me Zara ; na Paresa o Hezerona ; na Hezerona o Arama ;
40001004	Na Arama o Aminadaba ; na Aminadaba o Naasona ; na Naasona o Salemona ;
40001005	Na Salemona laua me Rahaba o Boaza ; na Boaza laua me Ruta o Obeda ; na Obeda o Iese ;
40001006	Na Iese o Davida ke alii ; na Davida na ke alii laua me ka wahine a Uria o Solomona ;
40001007	Na Solomona o Rehoboama ; na Rehoboama o Abia ; na Abia o Asa ;
40001008	Na Asa o Iosapata ; na Iosapata o Iorama ; na Iorama o Ozia ;
40001009	Na Ozia o Iotama , na Iotama o Ahaza ; na Ahaza o Hezekia ;
40001010	Na Hezekia o Manase ; na Manase o Amona ; na Amona o Iosia ;
40001011	Na Iosia o Iekonia a me kona poe hoahanau , i ka manawa o ka lawe ana i Babulona :
40001012	A mahope mai o ka lawe ana i Babulona , na Iekonia o Saletiela ; na Saletiela o Zerubabela ;
40001013	Na Zerubabela o Abiuda ; na Abiuda o Eliakima ; na Eliakima o Azora ;
40001014	Na Azora o Sadoka ; na Sadoka o Akima ; na Akima o Eliuda ;
40001015	Na Eliuda o Eleazara ; na Eleazara o Mahetana ; na Mahetana o Iakoba ;
40001016	Na Iakoba o Iosepa ke kane a Maria nana i hanau o Iesu , i kapaia o Kristo .
40001017	O na hanauna a pau mai ia Aberahama mai a hiki ia Davida , he umi ia hanauna a me kumamaha ; a mai ia Davida mai a hiki i ka lawe ana i Babulona , he umi ia hanauna a me kumamaha ; a mai ka lawe ana aku i Babulona mai , a hiki ia Kristo he umi ia hanauna a me kumamaha .
40001018	Penei hoi ka hanau ana o Iesu Kristo : I hoopalau e ia kona makuwahine o Maria na Iosepa , aole nae laua i pili , a ikea oia , ua hapai na ka Uhane Hemolele .
40001019	Aka , he kanaka pono kana kane o Iosepa , aole ia i makemake e hoino ia ia ma ke akea ; manao iho la ia e kipaku malu ia ia .
40001020	A i kona noonoo ana ma ia mau mea , aia hoi , ikeia'ku ka anela a ka Haku e ia ma ka moe , i mai la , E Iosepa , e ka mamo a Davida , mai makau oe ke lawe ia Maria i wahine nau ; no ka mea , ua hapai oia na ka Uhane Hemolele .
40001021	A e hanau mai oia i keikikane , a e kapa aku oe i kona inoa o IESU ; no ka mea , e hoola ia i kona poe kanaka mai ko lakou hewa .
40001022	Ma ia mau mea i ko ai ka mea a ka Haku i olelo mai ai ma ke kaula , i ka i ana mai ,
40001023	Aia hoi , e hapai ana kekahi wahine puupaa , a e hanau mai ia i keikikane , a e kapaia kona inoa o Emanuela ; o ke ano keia , o ke Akua me kakou .
40001024	A ala ae la o Iosepa mai ka hiamoe ana , hana aku la ia e like me ka ka anela a ka Haku i kauoha mai ai ia ia , a lawe mai la ia i kana wahine ;
40001025	Aole nae i moe aku ia ia , a hiki i ka wa i hanau ai oia i kana makahiapo kane , a kapa aku la ia i kona inoa o IESU .
40002001	A hanauia o Iesu ma Betelehema i Iudea , i ke kau ia Herode ke alii , aia hoi , hele mai la na magoi mai ka aina hikina mai a Ierusalema ,
40002002	I ka i ana mai , Ai la ihea ka mea i hanau iho nei i alii no ka poe Iudaio ? No ka mea , ua ike makou ma ka aina hikina i kona hoku , a ua hele mai nei makou e kukuli hoomaikai ia ia .
40002003	A lohe ae la o Herode ke alii , apoapo ae la kona oili , oia a me ko Ierusalema a pau .
40002004	Alaila , houluulu ae la ia i ka poe kahuna nui a me ka poe kakauolelo a na kanaka , ninau mai la oia ia lakou , Ai la ihea kahi e hanau ai o ka Mesia ?
40002005	Hai aku la lakou ia ia , Aia i Betelehema i Iudea nei ; no ka mea , ua palapalaia e ke kaula penei ,
40002006	O oe , e Betelehema , i ka aina o Iuda , aole no oe ka mea uuku loa iwaena o ko Iuda poe alii ; no ka mea , mailoko mai ou e hele mai ana kekahi alii , nana e hoomalu i ko'u poe kanaka o ka Iseraela .
40002007	Alaila , kii malu aku la o Herode i ua mau magoi la , ninau pono aku la ia lakou i maopopo ai ka manawa i ikea aku ai ua hoku la .
40002008	Hoouna aku la oia ia lakou i Betelehema , i aku la , Ou haele oukou , e imi pono aku i ua keiki la ; a loaa hoi , alaila e hai mai ia'u , i hele aku hoi au e kukuli hoomaikai ia ia .
40002009	A lohe ae la i ka ke alii , haele aku la lakou ; aia hoi , ka hoku a lakou i ike ai ma ka aina hikina , lele e aku la ia imua o lakou , a hele aku la , a kau iho la maluna pono o kahi e noho ana o ua keiki la .
40002010	A ike aku lakou i ua hoku la , hauoli nui loa ae la lakou .
40002011	Komo lakou iloko o ka hale , a ike aku la i ua keiki la a me kona makuwahine o Maria , a moe iho la lakou , hoomaikai aku la ia ia ; a wehe ae la lakou i ko lakou waihona waiwai , haawi aku la lakou nana i ke gula , a me ka libano , a me ka mura .
40002012	A ma ka moeuhane , papaia mai lakou , aole e hoi hou aku io Herode la , a ma kekahi alanui e ae i hoi aku ai lakou i ko lakou aina .
40002013	A hala aku la lakou , aia hoi , ikea aku la ka anela a ka Haku e Iosepa i ka moeuhane , i mai la , E ala , e lawe i ke keiki a me kona makuwahine , a holo aku i Aigupita ; malaila e noho ai , a olelo hou aku au ia oe ; no ka mea , e imi mai ana o Herode i ke keiki , e pepehi ia ia .
40002014	Ala ae la ia , lawe ae la i ke keiki a me kona makuwahine i ka po , a holo aku la i Aigupita ;
40002015	Malaila ia i noho ai a make o Herode . Nolaila , ko ae la ka olelo a ka Haku ma ke kaula , i ka i ana mai , Ua kahea aku au i ka'u keiki mai Aigupita mai .
40002016	Alaila , ike ae la o Herode , ua hoohokaia oia e ka poe magoi , ukiuki loa iho la ia , kena aku la ia , a luku aku la i na keikikane a pau o Betelehema , a o na wahi a puni e kokoke ana , i ka poe elua makahiki a hala ilalo , i ka manawa i ninau pono aku ai ia i ka poe magoi .
40002017	Alaila , ko ae la ka olelo a ke kaula a Ieremia , i i mai ai ,
40002018	Ua lohea ka leo ma Rama , he pihe , he uwe ana , a me ke kanikau nui ; e uwe ana o Rahela no kana mau keiki , aole loa ia e na , no ka mea , aole ae nei lakou .
40002019	A make o Herode , alaila ikea aku la kekahi anela a ka Haku e Iosepa ma ka moeuhane i Aigupita ;
40002020	I mai la , E ala oe e lawe i ke keiki a me kona makuwahine , a e hoi aku i ka aina o ka Iseraela ; no ka mea , ua make ka poe i imi mai e pepehi i ua keiki nei .
40002021	Ala'e la ia , lawe ae la i ua keiki la , a me kona makuwahine , a hele aku la i ka aina o ka Iseraela .
40002022	Aka , lohe ae la ia , o Arekelau ke alii ma Iudea i pani no ka hakahaka o kona makuakane o Herode , makau iho la ia i ka hele aku malaila : a aoia mai ai ma ka mouehane , hoi aku ia i ka moku o Galilaia .
40002023	A hiki aku la ia i kekahi kulanakauhale o Nazareta ka inoa , noho iho la ia ilaila : pela i ko ai ka olelo a ka poe kaula , E kapaia oia he Nazarene .
40003001	Ia mau la la i hele mai ai o Ioane Bapetite , e ao ana ma ka waonahele i Iudea , i ka i ana ae ,
40003002	E mihi oukou , no ka mea , ua kokoke mai nei ke aupuni o ka lani .
40003003	Oia no ka mea i oleloia mai e ke kaula e Isaia , i ka i ana mai , Ka leo o ka mea e kala ana ma ka waonahele , E hoomakaukau oukou i alanui no Iehova , e hana i kona mau kuamoo i pololei .
40003004	Ua aahu iho la o ua Ioane la i ke kapa hulu kamelo , a he kaei ili ma kona puhaka ; a he uhini kana ai , a me ka meli o ka nahelehele .
40003005	Alaila , hele aku la ko Ierusalema a me ko Iudea a pau io na la , a me ko na wahi a pau e kokoke ana ma Ioredane .
40003006	A bapetizoia iho la lakou e ia iloko o Ioredane , me ka hai ana mai i ko lakou hewa .
40003007	A ike aku la ia , he nui na Parisaio a me na Sadukaio i hele mai e bapetizoia'i e ia , i aku la oia ia lakou , E ka hanauna moonihoawa , nawai oukou i ao aku e holo i pakele ai i ka inaina e kau mai ana ?
40003008	E hua ae oukou i ka hua e ku i ka mihi .
40003009	Mai manao oukou e ohumu iloko o oukou iho , o Aberahama ko kakou kupuna ; no ka mea , ke i aku nei au ia oukou , e hiki no i ke Akua ke hoala ae mai keia mau pohaku mai i poe mamo na Aberahama .
40003010	Ano hoi , ke waiho nei ke koi lipi ma ke kumu o na laau , a o kela laau o keia laau e hua ole mai ana i ka hua maikai , e kua ia ilalo a e kiolaia'ku ia i ke ahi .
40003011	Owau no ke bapetizo aku nei ia oukou i ka wai , no ka mihi ; aka , o ka mea e hele mai ana mahope o'u , he nui aku kona mana i ko'u , aole au e pono ke lawe i kona mau kamaa ; nana oukou e bapetizo aku i ka Uhane Hemolele a me ke ahi .
40003012	Aia no ma kona lima kana peahi , a e hoomaemae pono ana ia i kana huaai ; a e hoiliili hoi ia i kana palaoa iloko o ka hale papaa , a e hoopau aku i ka opala i ke ahi pio ole .
40003013	Alaila , hele mai la o Iesu , mai Galilaia mai i Ioredane io Ioane la , e bapetizoia'i e ia .
40003014	Hoole aku la o Ioane ia ia , i aku ia , Owau kau e bapetizo mai e pono ai ; a ke hele mai nei anei oe io'u nei ?
40003015	Olelo mai la o Iesu , i mai la ia ia , E ae mai oe ano , no ka mea , pela kaua e pono ai ke malama i ka pono a pau : alaila , ae aku la kela ia ia .
40003016	A bapetizoia o Iesu , alaila , pii koke mai la ia mai ka wai mai ; aia hoi , hamama ae la ka lani nona , a ikea aku la ka Uhane o ke Akua e iho mai ana me he manu nunu la , a kau iho la maluna iho ona .
40003017	Aia hoi , he leo mai ka lani mai , e i mai ana , O ka'u Keiki punahele keia , ka mea a'u i olioli loa ai .
40004001	Alaila , alakaiia'ku la o Iesu e ka Uhane i ka waonahele , e hoowalewaleia'ku ai e ka diabolo .
40004002	Hookeai iho la ia i hookahi kanaha la , a me na po he kanaha , a mahope iho , pololi iho la ia .
40004003	A hiki aku ka mea hoowalewale io na la , i aku la ia , Ina o ke Keiki oe a ke Akua , e i mai oe i keia mau pohaku i lilo i berena .
40004004	Aka , olelo mai la o Iesu , i mai la , Ua palapalaia , Aole e ola ke kanaka i ka berena wale no , aka , ma na mea a pau mai ka waha mai o ke Akua .
40004005	Alaila , lawe aku la ka diabolo ia ia i ke kulanakauhale hoano ; a hookau aku la ia ia maluna iho o kahi oioi o ka luakini ;
40004006	I aku la ia ia , Ina o oe ke Keiki a ke Akua , e lele iho oe ilalo ; no ka mea , ua palapalaia , E kauoha mai no ia i kona poe anela nou , e kaikai lakou ia oe ma ko lakou mau lima , o kuia kou wawae i ka pohaku .
40004007	I mai la o Iesu , Ua palapalaia no hoi , Mai hoao aku oe i ka Haku i kou Akua .
40004008	Lawe hou aku la ka diabolo ia ia i kahi mauna kiekie loa , a hoike aku la ia ia i na aupuni a pau o ka honua , a me ko lakou nani ;
40004009	I aku la hoi ia ia , O keia mau mea a pau ka'u e haawi aku ai ia oe , ke kukuli iho oe , a hoomana mai ia'u .
40004010	Alaila , olelo mai la Iesu ia ia , E hele pela oe , e Satana ; no ka mea , ua palapalaia , E hoomana aku oe i ka Haku i kou Akua , a e malama aku oe ia ia wale no .
40004011	Alaila , haalele aku la ka diabolo ia ia ; aia hoi , hele mai la na anela , a lawelawe nana .
40004012	Lohe ae la o Iesu , ua hooleiia o Ioane iloko o ka halepaahao , hele aku la ia i Galilaia .
40004013	Haalele ae la oia ia Nazareta , hele aku la a noho ma Kaperenauma ma ke kahaloko , ma ka mokuna o Zabuluna o me Napetali .
40004014	Pela i ko ai ka mea i oleloia e ke kaula e Isaia , i ka i ana mai ,
40004015	O ka aina o Zabuluna , a o ka aina o Napetali ma ke ala o ka loko ma kela aoao o Ioredane , o Galilaia no na kanaka e ;
40004016	O ka poe kanaka e noho ana ma ka pouli , ike ae la lakou i ka malamalama nui ; a maluna o ka poe e noho ana ma ka malu o ka make , ua puka mai ka malamalama .
40004017	Mai ia manawa mai , hoomaka o Iesu e hai mai a e olelo mai , E mihi oukou , no ka mea , ua kokoke mai nei ke aupuni o ka lani .
40004018	Hele aku la o Iesu ma ke kae o ka loko o Galilaia , ike mai la ia i na hoahanau elua , o Simona i kapaia o Petero , a me kona kaikaina o Anederea , e kuu ana i ka upena i ka loko , no ka mea , he mau lawaia laua .
40004019	I mai la oia ia laua , E hahai mai olua ia'u , a e hoolilo au ia olua i mau lawaia kanaka .
40004020	Haalele koke iho la laua i na upena , a hahai aku la ia ia .
40004021	A hele aku la ia malaila aku , ike mai la ia i na hoahanau e ae elua , o Iakobo ke keiki a Zebedaio , a me kona kaikaina o Ioane , maluna no o ka moku me ko laua makuakane o Zebedaio , e hono ana i ka lakou mau upena , a kahea mai la oia ia laua .
40004022	Haalele koke aku la laua i ka moku , a me ka laua makuakane , a hahai aku la ia ia .
40004023	Kaahele ae la o Iesu ma Galilaia a puni , e ao mai ana iloko o ko lakou mau halehalawai , a e hai mai ana i ka euanelio no ke aupuni , a e hoola ana hoi i ka mai a me ka nawaliwali a pau o na kanaka .
40004024	Kui aku la kona kaulana i Suria a puni , halihali mai la lakou io na la i ko lakou poe mai a pau , i loohia e kela mai keia mai , a me na eha , o ka poe i uluhia e na daimonio , a me ka poe hehena , a me ka poe lolo ; a hoola mai la oia ia lakou .
40004025	He nui loa ka poe kanaka i hahai mai ia ia no Galilaia mai , no Dekapoli mai , a no Ierusalema mai , no Iudea mai , a no kela kapa mai o Ioredane .
40005001	Ike ae la o Iesu i ka nui o na kanaka , pii aku la ia i kekahi mauna ; a noho iho la ia , hele aku la kana mau haumana io na la .
40005002	Oaka ae la kona waha , ao mai la oia ia lakou , i mai la ,
40005003	Pomaikai ka poe i haahaa ka naau ; no ka mea , no lakou ke aupuni o ka lani .
40005004	Pomaikai ka poe e u ana ; no ka mea , e hooluoluia'ku lakou .
40005005	Pomaikai ka poe akahai ; no ka mea , e lilo ka honua ia lakou .
40005006	Pomaikai ka poe pololi , a makewai no ka pono ; no ka mea , e hoomaonaia lakou .
40005007	Pomaikai ka poe i aloha aku ; no ka mea , e alohaia mai lakou .
40005008	Pomaikai ka poe i maemae ma ka naau ; no ka mea , e ike lakou i ke Akua .
40005009	Pomaikai ka poe uwao ; no ka mea , e iia lakou he poe keiki na ke Akua .
40005010	Pomaikai ka poe i hoomaauia mai no ka pono ; no ka mea , no lakou ke aupuni o ka lani .
40005011	E pomaikai ana no oukou , ke hoino mai kanaka ia oukou , ke hoomaau mai no hoi ; a no'u nei , e olelo wahahee mai ai ia oukou i na mea ino a pau .
40005012	E hauoli oukou , e olioli nui hoi ; no ka mea , he nui ka uku no oukou ma ka lani ; pela lakou , i hoomaau aku ai i ka poe kaula mamua o oukou .
40005013	O oukou no ka paakai o ka honua : aka , ina pau ka liu o ka paakai , pehea la ia e liu hou ai ? Aohe ona mea e pono ai ma ia hope , e kiola wale ia iwaho e hehiia'i e na kanaka .
40005014	O oukou no ka malamalama o ke ao nei : o ke kulanakauhale i ku ma kahi kiekie , aole ia e nalowale .
40005015	Aole i hoaia ke kukui i mea e waihoia'i malalo iho o ke poi , aka , ma kahi e kau ai o ke kukui , i malamalama no ka poe a pau iloko o ka hale .
40005016	Pela oukou e hoakaka aku ai i ko oukou malamalama imua o na kanaka , i ike mai ai lakou i ka oukou hana maikai ana , a i hoonani aku hoi lakou i ko oukou Makua i ka lani .
40005017	Mai manao oukou i hele mai nei au e hoole i ke kanawai a me ka poe kaula . O ka hooiaio ka'u i hele mai nei , aole ka hoole .
40005018	No ka mea , he oiaio ka'u e olelo aku nei ia oukou , e lilo e ka lani a me ka honua , aole e lilo kahi huna , aole hoi kahi lihi iki o ke kanawai , a pau loa ae la ia i ka hookoia .
40005019	Nolaila , o ka mea e uhai aku i kekahi hua iki o keia mau kanawai , a e ao aku hoi i kanaka pela ; oia ke oleloia he mea uuku loa iloko o ke aupuni o ka lani ; aka , o ka mea e malama ia mau kanawai , a e ao aku i kanaka pela , oia ke oleloia he mea nui iloko o ke aupuni o ka lani .
40005020	No ka mea , ke i aku nei au ia oukou , A i oi ole aku ko oukou pono i ko ka poe kakauolelo a me ko ka poe Parisaio , aole loa oukou e komo iloko o ke aupuni o ka lani .
40005021	Ua lohe no oukou i ka mea i oleloia mai i ka poe kahiko , Mai pepehi kanaka oe ; a o ka mea e pepehi i ke kanaka , e lilo ana ia i ka hoohewaia :
40005022	Eia hoi ka'u e olelo aku nei ia oukou , O ka mea e huhu hala ole aku i kona hoahanau , e lilo ana ia i mea no ka hoohewaia ; a o ka mea e hailiili aku i kona hoahanau , E , pupuka ! e lilo ia i mea no ka aha hookolokolo ; a o ka mea e hailiili aku , E , lapuwale ! e lilo ia i mea no ke ahi i Gehena .
40005023	No ia mea , a i lawe mai oe i kau mohai i ke kuahu , a malaila oe i manao ai , he mea kau e hewa ai i kou hoahanau ;
40005024	E waiho malaila oe i kau mohai imua o ke kuahu , e hele aku oe e hoolaulea e mamua i kou hoahanau , alaila e hoi mai e kaumaha aku i kau mohai .
40005025	E hoolaulea koke aku oe i kou mea i lawehala ai , oiai oe me ia ma ke alanui , o haawi aku kela ia oe i ka lunakanawai , a na ka lunakanawai oe e haawi aku i ka ilamuku , a e hooleiia'ku oe iloko o ka halepaahao .
40005026	He oiaio ka'u e olelo aku nei ia oe ; aole loa oe e puka e mai iwaho olaila , a pau loa ae la ka aie i ka ukuia e oe .
40005027	Ua lohe oukou i ka olelo ana mai i ka poe kahiko , Mai moe kolohe oe :
40005028	Eia hoi ka'u e olelo aku nei ia oukou , O ka mea e nana wale aku i ka wahine i mea e kuko hewa aku ai ia ia , ua moe kolohe no oia me ia ma kona naau .
40005029	No ia hoi , a i hoohihia mai kou maka akau ia oe , e poalo ae ia mea , a e hoolei aku , mai ou aku ; e aho nou e lilo kekahi lala ou , i ole e hooleiia'ku ai kou kino okoa iloko o Gehena .
40005030	Ina hoi e hoohihia mai kou lima akau ia oe , e oki ia mea , a e hoolei aku mai ou aku ; e aho nou e lilo kekahi lala ou , i ole e hooleiia'ku ai kou kino okoa iloko o Gehena .
40005031	Ua oleloia mai no , O ka mea hoohemo i kana wahine , e haawi aku ia nana i ka palapala no ka hemo ana :
40005032	Eia hoi ka'u e olelo aku nei ia oukou , O ka mea hoohemo wale i kana wahine , ke ole ia no ka moe kolohe , nana no ia e hoomoe kolohe aku ; a o ka mea e mare i ua wahine hemo la , ua moe kolohe no ia .
40005033	Ua lohe no hoi oukou i ka olelo ana mai i ka poe kahiko , Mai hoohiki wahahee oe ; aka , e hooko aku oe no ka Haku i kau mea i hoohiki ai :
40005034	Eia hoi ka'u e olelo aku nei ia oukou , Mai hoohiki ino iki ; aole i ka lani , no ka mea , o ko ke Akua nohoalii ia :
40005035	Aole hoi i ka honua , no ka mea , o kona keehana wawae ia : aole hoi i Ierusalema , no ka mea , o ko ke Alii nui kulanakauhale ia .
40005036	Aole hoi oe e hoohiki ino i kou poo iho , no ka mea , aole e hiki ia oe ke hoolilo i kekahi oho i keokeo , aole hoi i eleele .
40005037	Penei oukou e olelo aku ai , o ka ae , he ae ia ; o ka ole , he hoole ia : a o ka mea oi aku i keia , no ka ino mai ia .
40005038	Ua lohe oukou i ka olelo ana mai , He maka no ka maka , a he niho no ka niho :
40005039	Eia hoi ka'u e olelo aku nei ia oukou , Mai hoopai aku i ka ino ; a o ka mea nana e papai mai i kou papalina akau , e haliu aku oe ia ia i kekahi .
40005040	A o ka mea nana oe e kahihi wale aku ma ke kanawai , a e lawe i kou kapa komo , ho hou aku no hoi ia ia i kou aahu .
40005041	O ka mea e koi mai ia oe e hele i hookahi mile , e hele pu me ia i elua .
40005042	O ka mea e noi mai ia oe , e haawi aku nana , a o ka mea e noi mai e lawe lilo ole i kau mea , mai kaii ae oe .
40005043	Ua lohe no oukou i ka olelo ana mai , E aloha aku oe i kou hoalauna , a e inaina aku hoi i kou enemi :
40005044	Eia hoi ka'u e olelo aku nei ia oukou , E aloha aku i ko oukou poe enemi , e hoomaikai aku hoi i ka poe hoino mai ia oukou ; e hana lokomaikai aku hoi i ka poe inaina mai ia oukou ; e pule aku hoi no ka poe hoohewa wale mai ia oukou , a hana ino mai hoi ia oukou ;
40005045	I lilo ai oukou i poe keiki na ko oukou Makua i ka lani , nana no i hoopuka mai i kona la maluna o ka poe ino a me ka poe maikai , nana hoi i hooua mai maluna o ka poe pono a me ka poe pono ole .
40005046	A i aloha aku oukou i ka poe i aloha mai ia oukou , heaha la auanei ka uku e loaa mai ai ia oukou ? Aole anei pela e hana nei ka poe lunaauhau ?
40005047	Ina e uwe aku oukou i ko oukou poe hoahanau wale no , heaha la ko oukou mea e oi aku ai ? Aole anei pela e hana nei ka poe lunaauhau ?
40005048	E hemolele oukou , e like me ka hemolele o ko oukou Makua iloko o ka lani .
40006001	E malama ia oukou , aole e hana wale aku i ko oukou manawalea imua o na kanaka , no ka ikeia mai e lakou ; o loaa ole ia oukou ka ukuia mai e ko oukou Makua i ka lani .
40006002	A i kou manawalea ana aku , mai hookani i ka pu imua ou e like me ka hana ana a ka poe hookamani iloko o na halehalawai a ma na alanui , i hoomaikaiia mai ai e na kanaka : he oiaio ka'u e olelo aku nei ia oukou , Ua loaa ia lakou ko lakou uku .
40006003	Aka o oe , i kou manawalea ana aku , mai hoike i kou lima hema i ka mea a kou lima akau e hana'i .
40006004	I nalo hoi kou manawalea ana ; a o kou Makua e nana mai ana i kahi nalo , oia ke uku mai ia oe ma ke akea .
40006005	A i pule aku oe , ea , mai hoohalike me ka poe hookamani ; makemake lakou e pule ku ana ma na halehalawai a me na huina alanui , i ikeia mai ai lakou e kanaka ; he oiaio ka'u e olelo aku nei ia oukou , Ua loaa ia lakou ko lakou uku .
40006006	Aka , i kau pule ana , e komo ae oe i kou keena mehameha , a papani oe i kou puka , e pule aku i kou Makua ina no ma kahi nalo , a o kou Makua e ike ana iloko o kahi nalo , oia ke uku mai ia oe ma ke akea .
40006007	A i ka pule ana , mai kuawili wale aku oukou i ka olelo , e like me ka poe kanaka e ; ke manao nei lakou , no ka nui o ka lakou olelo ana , e hooloheia mai ai lakou .
40006008	Mai hoohalike me lakou ; no ka mea , ua ike no ko oukou Makua i na mea e pono ai oukou , mamua o ka oukou noi ana aku ia ia .
40006009	Penei oukou e pule aku ai ; E ko makou Makua iloko o ka lani , e hoanoia kou inoa .
40006010	E hiki mai kou aupuni ; e malamaia kou makemake ma ka honua nei , e like me ia i malamaia ma ka lani la ;
40006011	E haawi mai ia makou i keia la i ai na makou no neia la ;
40006012	E kala mai hoi ia makou i ka makou lawehala ana , me makou e kala nei i ka poe i lawehala i ka makou .
40006013	Mai hookuu oe ia makou i ka hoowalewaleia mai ; e hoopakele no nae ia makou i ka ino ; no ka mea , nou ke aupuni , a me ka mana , a me ka hoonaniia , a mau loa aku . Amene .
40006014	Ina paha oukou e kala aku i na hala o kanaka , e kala mai no hoi ko oukou Makua o ka lani i ko oukou .
40006015	Aka , i ole oukou e kala aku i na hala o kanaka , aole no hoi e kala mai ko oukou Makua i ko oukou hala .
40006016	A i hookeai oukou , mai hoinoino maka oukou e like me ka poe hookamani ; no ka mea , ua hoinoino lakou i ko lakou maka i ikeia mai e na kanaka ka lakou hookeai ana : he oiaio ka'u e olelo aku nei ia oukou , Ua loaa ia lakou ko lakou uku .
40006017	Aka , i hookeai oe , e poni i kou poo , a e holoi i kou maka ;
40006018	I ike ole ia kau hookeai ana e na kanaka , aka , i ikea ia e kou Makua ina no i kahi nalo , a o kou Makua ke ike i kahi nalo , oia ke uku mai ia oe ma ke akea .
40006019	Mai hoahu oukou i waiwai no oukou ma ka honua , kahi e pau ai i ka mu a me ka popo , kahi e wawahi mai ai na aihue e aihue ai .
40006020	Aka , e hoahu ae oukou i waiwai no oukou ma ka lani , kahi e pau ole ai i ka mu a me ka popo , kahi e wawahi ole mai ai na aihue e aihue ai .
40006021	No ka mea , ma kahi e waiho ai ko oukou waiwai , malaila pu no hoi ko oukou naau .
40006022	O ka maka ko ke kino kukui no ia . Ina he maikai kou maka , e malamalama ana kou kino a pau .
40006023	Aka , i ino kou maka , e paapu ana kou kino i ka pouli . Ina e lilo ka malamalama iloko ou i pouli , aohe io hoi o ka nui o ua pouli la !
40006024	Aole no e hiki i ke kanaka ke malama i na haku elua ; no ka mea , e hoowahawaha ia i kekahi , a e aloha aku hoi i kekahi ; a i ole ia , e hoopili aku ia i kekahi me ka haalele i kekahi . Aole e hiki ia oukou ke malama pu i ke Akua a me ka mamona .
40006025	No ia mea , ke olelo aku nei au ia oukou , Mai manao nui ma ko oukou ola ana , i ka oukou mea e ai ai , a i ka oukou mea e inu ai ; aole hoi ma ko oukou kino , i ko oukou mea e aahu ai . Aole anei e oi aku ke ola i ka ai , a me ke kino i ke kapa ?
40006026	E nana aku i na manu o ka lewa ; aole lakou e lulu hua , aole hoi e oki ai , aole no hoi e hoahu ae iloko o na halepapaa ; a ua hanai ko oukou Makua o ka lani ia lakou . Aole anei e oi aku ko oukou maikai i ko lakou ?
40006027	Owai la ka mea o oukou e hiki ma ka manao nui ana ke hooloihi aku i kona kiekie i hookahi hailima ?
40006028	Heaha hoi ka oukou e manao nui ai i ke kapa ? E nana i na lilia o ke kula , i ko lakou ulu ana ; aole nae lakou e hana , aole hoi e milo :
40006029	Ke olelo aku nei hoi au ia oukou , O Solomona i kona nani a pau , aole ia i kahiko like ia me kekahi o ia mau mea .
40006030	Ina pela ke Akua e hoonani mai ai i ka nahelehele , ina no ma ke kula i keia la , a i ka la apopo e hooleiia'i iloko o ka umu ; aole anei he oiaio kona hoaahu mai ana ia oukou , e ka poe paulele kapekepeke ?
40006031	Nolaila hoi , mai ninau aku oukou me ka manao nui , Heaha ka kakou mea e ai ai ? Heaha hoi ka kakou mea e inu ai ? Heaha hoi ko kakou mea e aahu ai ?
40006032	No ka mea , ke hoopapau nei na kanaka e ma keia mau mea a pau . Ua ike no hoi ko oukou Makua o ka lani , he pono ke loaa ia oukou ia mau mea a pau .
40006033	Aka , e imi e oukou mamua i ke aupuni o ke Akua a me kana pono , a e pau ua mau mea la i ka haawiia mai ia oukou .
40006034	Nolaila , mai manao nui aku oukou i ka mea o ka la apopo : no ka mea , na ka la apopo e manao iho i na mea nona iho . O ka ino o kekahi la ua nui ia nona iho .
40007001	Mai manao ino aku , o manao ino ia mai oukou .
40007002	No ka mea , me ka manao ino a oukou e manao ino aku ai , pela hoi e manao ino ia mai ai oukou . Me ke ana a oukou e ana aku ai , pela no hoi e anaia mai ai no oukou .
40007003	Heaha kau e nana aku ai i ka pula iki iloko o ka maka o kou hoahanau , aole hoi oe i ike i ke kaola iloko o kou maka iho ?
40007004	Pehea la hoi oe e olelo aku ai i kou hoahanau , E ae mai na'u e unuhi ka pula iki noloko mai o kou maka , a he kaola no ka hoi iloko o kou maka iho ?
40007005	E ka hookamani , e unuhi mua oe i ke kaola mailoko ae o kou maka iho , alaila oe e ike pono ai ke unuhi ae i ka pula iki maloko o ka maka a kou hoahanau .
40007006	Mai haawi aku i ka mea hoano na na ilio , aole hoi e hoolei i ka oukou mau momi imua o na puaa , o hehiia ilalo e ko lakou mau wawae , a e kepa mai hoi lakou e moku oukou .
40007007	E noi , a e haawiia na oukou ; e imi , a e loaa hoi ia oukou ; e kikeke , a e weheia no oukou .
40007008	No ka mea , o ka mea noi , ua haawiia nana ; o ka mea imi , ua loaa no ia ia ; a o ka mea kikeke , ua weheia nona .
40007009	Owai la ke kanaka o oukou e haawi aku i ka pohaku na kana keiki , ke noi mai ia i berena ?
40007010	A i noi mai ia i ia , e haawi aku anei oia i nahesa nana ?
40007011	Ina paha oukou he poe hewa i ike i ka haawi aku i na mea maikai na ka oukou mau keiki , he oi nui aku ko oukou Makua i ka lani ma kona haawi ana mai i na mea maikai na ka poe e noi aku ia ia .
40007012	O na mea a pau a oukou e makemake ai e hanaia mai ia oukou e na kanaka , oia ka oukou e hana aku ai ia lakou ; no ka mea , pela no ka ke kanawai a me ka ka poe kaula .
40007013	E komo ae oukou ma ka puka pilikia ; no ka mea , he akea ka puka , he palahalaha hoi ke alanui e hiki aku ai i ka make ; a nui wale hoi ka poe komo ilaila .
40007014	Aka , he pilikia ka puka , he ololi hoi ke ala e hiki aku ai i ke ola , a kakaikahi wale ka poe loaa ia .
40007015	E malama hoi ia oukou no ka poe kaula hoopunipuni ke hele mai io oukou nei me ke aahu hipa ; aka , maloko , he poe ilio hihiu hae lakou .
40007016	Ma ko lakou hua e ike aku ai oukou ia lakou . E ohiia anei ka huawaina noluna mai o ke kakalaioa , a o na fiku hoi noluna mai o ka puakala ?
40007017	Oia hoi , o na laau maikai a pau , ua hua mai no lakou i na hua maikai ; aka , o ka laau ino , ua hua mai no hoi ia i na hua ino .
40007018	Aole e hiki i ka laau maikai ke hua mai i ka hua ino ; aole hoi e hiki i ka laau ino ke hua mai i ka hua maikai .
40007019	O kela laau a o keia laau ke hua ole mai ia i ka hua maikai , ua kuaia oia ilalo , a ua kiolaia'ku hoi ia iloko o ke ahi .
40007020	Nolaila hoi , ma ko lakou hua , e ike aku ai oukou ia lakou .
40007021	O ka poe e olelo mai ia'u , E ka Haku , E ka Haku , aole e pau lakou i ke komo mai iloko o ke aupuni o ka lani ; aka , o ka mea e malama i ka makemake o ko'u Makua iloko o ka lani .
40007022	He nui ka poe e olelo mai ana ia'u ia la , E ka Haku , E ka Haku , aole anei makou i ao aku ma kou inoa ? i mahiki aku hoi i na uhane ino ma kou inoa ? a i hana aku i na hana mana he nui ma kou inoa ?
40007023	Alaila , e hai aku au ia lakou , Aole au i ike ia oukou ; e haele oukou pela mai o'u aku nei , e ka poe hana ino .
40007024	Nolaila hoi , o ka mea lohe i keia mau olelo a'u , a malama hoi ia , e hoohalike au ia ia me ke kanaka naauao , nana i kukulu kona hale maluna o ka pohaku .
40007025	A haule mai la ka ua , kahe mai la ka wai , nou mai la ka makani , a pa ma ua hale la , aole nae ia i hiolo ; no ka mea , ua hookumuia oia maluna o ka pohaku .
40007026	A o ka mea lohe ia mau olelo a'u , a malama ole hoi ia , e hoohalikeia hoi ia me ke kanaka naaupo , nana i kukulu kona hale maluna o ke one .
40007027	A haule mai la ka ua , kahe mai la ka wai , nou mai la ka makani , a pa ma ua hale nei , a hiolo iho la ia ; nani wale hoi kona hiolo ana .
40007028	A hooki ae la Iesu ia mau olelo , kahaha iho la na kanaka i kana ao ana .
40007029	No ka mea , ao aku la ia ia lakou me he mea mana la , aole e like me ka poe kakauolelo .
40008001	A iho mai la ia mai ka mauna mai , he nui loa ka poe i ukali ia ia .
40008002	Aia hoi kekahi lepero i hele mai io na la , moe iho la imua ona , i mai la , E ka Haku , a i makemake oe , e hiki no ia oe ke huikala mai ia'u .
40008003	O aku la Iesu i kona lima , hoopa iho la ia ia , i aku la , Ke makemake nei au , e huikalaia hoi oe . Ola koke iho la kona mai lepera .
40008004	I aku la o Iesu ia ia , E ao oe , mai hai aku ia hai . Aka , e hele oe e hoike aku ia oe iho i ke kahuna , e haawi i ka mohai a Mose i kauoha mai ai , i mea e ike ai lakou .
40008005	A hiki aku la o Iesu i Kaperenauma , hele mai la kekahi lunahaneri io na la , noi mai la ia ia ,
40008006	I mai la , E ka Haku , ke moe iho la no kuu kauwa ma ka hale i ka mai lolo , ua ehaeha loa .
40008007	I aku la o Iesu ia ia , E hele aku no au e hoola ia ia .
40008008	Olelo mai la ka lunahaneri , i mai la , E ka Haku , aole o'u pono e komo ae oe iloko o ko'u hale ; e olelo wale mai no oe , a e ola no kuu kauwa .
40008009	No ka mea , he kanaka aku wau malalo o ke alii , he poe koa malalo iho o'u ; a olelo aku no au i kekahi , E hele aku , a hele aku no ia , a i kekahi hoi , E hele mai , a hele mai no ia ; a i kuu kauwa , E hana ia mea , a hana no ia .
40008010	A lohe ae la o Iesu , malalo ae la ia , i mai la i ka poe e ukali aku ana , He oiaio ka'u e olelo aku nei ia oukou , aole au i ike i ka manaoio nui e like me keia iloko o ka Iseraela .
40008011	Ke i aku nei au ia oukou , he nui ka poe e hele mai , mai ka hikina a me ke komohana mai , a e noho pu lakou me Aberahama , a me Isaaka , a me Iakoba iloko o ke aupuni o ka lani .
40008012	A o na keiki o ke aupuni , e kipakuia'ku lakou iloko o ka pouli iwaho , malaila e uwe ai , a e uwi ai na niho .
40008013	Olelo aku la o Iesu i ka lunahaneri , O hoi oe ; a e like me kau i manaoio mai ai , pela hoi e hanaia'ku ai nou . Ola iho la no kana kauwa ia hora .
40008014	Komo ae la e Iesu iloko o ka hale o Petero , ike iho la ia i kona makuahonoaiwahine e moe ana i ka mai kuni .
40008015	Hoopa aku la ia i kona lima , haalele iho la ke kuni ia ia , ala ae la ia , a lawelawe na lakou .
40008016	A ahiahi ae la , halihaliia mai io na la na mea he nui wale i uluhia e na daimonio ; mahiki aku la ia i na uhane ma ka olelo , a hoola iho la i ka poe mai a pau :
40008017	Pela i ko ai ka olelo a ke kaula a Isaia , i i mai ai , Nana no i lawe ko kakou nawaliwali , nana hoi i halihali ko kakou mai .
40008018	A ike ae la o Iesu , ua puni ia i ka poe kanaka he nui wale , kena mai la ia e holo ma kela kapa .
40008019	Hele mai la kekahi kakauolelo , i aku la ia ia , E ke Kumu , e hahai aku no au ia oe i na wahi a pau au e hele ai .
40008020	I mai la Iesu ia ia , He mau lua ko na alopeke , he mau punana ko na manu o ka lewa ; aka , o ke Keiki a ke kanaka , aohe ona wahi e hoomoe ai i kona poo .
40008021	Olelo aku la ia ia kekahi haumana ana , E ka Haku , e ae mai oe ia'u e hele mua au e kanu i kuu makuakane .
40008022	Olelo mai la Iesu ia ia , E hahai mai oe ia'u , na ka poe make no e kanu i ko lakou poe make .
40008023	Ee aku la ia maluna o ka moku , a hahai aku la kana mau haumana ia ia .
40008024	Aia hoi , he ino nui ma ka moanawai , a popoiia'e la ka moku e na ale ; aka , ua hiamoe oia .
40008025	A hele aku la na haumana ana e hoala ia ia , i aku la , E ka Haku , e hoola mai ia makou , o make makou .
40008026	I mai la oia ia lakou , Heaha ka oukou e makau ai , e ka poe paulele kapekepeke ? Ku ae la ia iluna , papa aku la ia i ka makani a me ka loko , a malie loa iho la .
40008027	Mahalo aku la ua poe kanaka la , i aku la , Heaha ke ano o ia nei , i hoolohe mai ai ka makani a me ka moanawai ia ia ?
40008028	A hiki aku la ia i kela kapa , i ka aina o ko Gadara , halawai mai la me ia elua kanaka i uluhia e na daimonio , i hoea mai , mai na halekupapau mai , ua nui loa ke ku o ka hau , aohe kanaka i aa aku e maalo ma ia wahi .
40008029	Aia hoi , kahea mai la laua , i mai la , Heaha kau ia makou nei , e Iesu ke Keiki a ke Akua ? Ua hiki e mai nei anei oe e hana eha mai ia makou mamua o ka manawa ?
40008030	A i kahi mamao aku , he ku mupuaa e ai ana .
40008031	Noi mai la ia mau daimonio ia ia , i mai la , A i mahiki aku oe ia makou , e ae mai oe e haele makou e komo aku iloko o ke kumupuaa .
40008032	I aku la ia ia lakou , ou haele . A hemo lakou iwaho , komo aku la lakou iloko o ua kumupuaa la : aia hoi , naholo kiki aku la ua kumupuaa la a pau ilalo ma ka pali i ka moanawai , a pau lakou i ka make maloko o ka wai .
40008033	Auhee aku la ka poe kahupuaa , a hiki aku la i ke kulanakauhale , hai aku la lakou ia mau mea a pau , a me ka mea o ua mau kanaka la i uluhia e na daimonio .
40008034	Aia hoi , hele nui mai la ko ke kulanakauhale iwaho , e halawai me Iesu , a ike mai la ia ia , nonoi nui mai la lakou ia ia e hele aku ia mai ko lakou aina aku .
40009001	Ee ae la ia maluna o ka moku , holo aku la ia , a hiki aku la i kona kulanakauhale .
40009002	Aia hoi , hali mai la lakou io na la i kekahi mai lolo , e moe ana iluna o kahi moe . A ike aku la o Iesu i ko lakou manaoio , i aku la ia i ka mai lolo , E kuu keiki , e hoolana i kou manao , ua kalaia kou hewa .
40009003	Alaila , ohumu iho la kekahi poe kakauolelo iloko o lakou iho , He olelo hoino ka ia nei .
40009004	Ike iho la Iesu i ko lakou manao , ninau aku la , No ke aha la oukou e manao ino ai iloko o ko oukou naau ?
40009005	Mahea ka hiki pono ke olelo , Ua kalaia kou hewa , a ke olelo paha , E ala'e a e hele ?
40009006	I ike hoi oukou , he mana no ko ke Keiki a ke kanaka e kala aku ai i na hewa ma ka honua nei , E ku ae , ( wahi ana i ka mai lolo , ) e lawe oe i kou wahi moe , a e hoi i kou hale .
40009007	A ku ae la ia , a hoi aku la i kona hale .
40009008	A ike aku la na kanaka , mahalo aku la , a hoonani aku la lakou i ke Akua , nana i haawi mai ia mana no na kanaka .
40009009	A hele aku la o Iesu mai ia wahi aku , ike mai la ia i kekahi kanaka e noho ana ma kahi hookupu , o Mataio kona inoa ; i mai la oia ia ia , E hahai mai oe ia'u . Ku ae la ia a hahai aku la ia ia .
40009010	A i ko Iesu noho ana i ka ahaaina iloko o ka hale , aia hoi , he nui na lunaauhau a me na lawehala i hele mai , a noho pu me ia a me kana poe haumana .
40009011	A ike aku la ka poe Parisaio , i mai la lakou i kana poe haumana , No ke aha la e ai pu ai ka oukou kumu me na lunaauhau a me na lawehala ?
40009012	Lohe ae la o Iesu , i aku la oia ia lakou , Aole no ka poe ola ke kahuna lapaau , no ka poe mai no ia .
40009013	E hele hoi oukou e ao i ke ano o keia , o ke aloha ko'u makemake , aole ka mohai : ua hele mai nei au e ao aku i ka poe hewa e mihi , aole i ka poe pono .
40009014	Alaila , hele mai la na haumana a Ioane io na la , i mai la , Ke hookeai pinepine nei makou a me ka poe Parisaio , heaha hoi ka mea e hookeai ole ai kau poe haumana ?
40009015	I aku la Iesu ia lakou , E hiki anei i na keiki o ke kanemare ke kaniuhu , i ka wa e noho pu ai ia me lakou ? E hiki mai ana ka manawa e laweia'ku ai ke kanemare mai o lakou aku , ilaila lakou e hookeai ai .
40009016	Aole no kekahi e pinai i ka apana lole hou maluna o ka lole kahiko , o moku ka mea kahiko i ka mea hou , a nui aku ka nahae .
40009017	Aole hoi e ukuhi na kanaka i ka waina hou maloko o na hue ili kahiko , o nahae na hue , a kahe aku ka waina , a pau na hue : aka , ukuhi no lakou i ka waina hou iloko o na hue hou , a koe pu ia mau mea i ka malamaia .
40009018	I kana olelo ana ia mau mea ia lakou , aia hoi , hele mai kekahi luna , moe iho la ia , i mai la ia ia , Ua make iho nei ka'u kaikamahine , aka , e hele mai oe , a kau i kou lima maluna ona , a e ola ia .
40009019	Ku ae la o Iesu iluna , hahai aku la ia ia me kana poe haumana .
40009020	Aia hoi , he wahine hee koko i na makahiki he umikumamalua , hele aku la ia mahope iho ona , a hoopa aku la i ka lepa o kona aahu :
40009021	No ka mea , i iho la ia iloko ona , A i hoopa wale aku au i kona aahu , e ola au .
40009022	Haliu ae la o Iesu , ike ae la ia ia , i aku la , E ke kaikamahine , e hoolana i kou manao : ua hoola mai kou manaoio ia oe . A ola koke iho la ua wahine la ia hora .
40009023	A hiki aku la o Iesu i ka hale o ua luna la , ike ae la ia i ka poe hookiokio , a me na kanaka e kumakena ana ,
40009024	I aku la oia ia lakou , Ou hoi oukou , aole i make ke kaikamahine , ua hiamoe no . A hoowahawaha mai la lakou ia ia .
40009025	A pau ae la ka poe kanaka i ka hookukeia iwaho , komo aku la ia iloko , lalau iho la i kona lima , a ala ae la ua kaikamahine nei .
40009026	A kaulana aku la ia mea ma ia aina a pau .
40009027	A hele aku la o Iesu mai ia wahi aku , elua kanaka makapo i hahai ia ia , kahea mai la laua , i mai la , E ka mamo a Davida , e aloha mai oe ia maua .
40009028	Komo ae la ia iloko o ka hale , a hele mai ua mau makapo la io na la , ninau aku la Iesu ia laua , Ke manaoio nei anei olua , e hiki no ia'u ke hana i keia mea ? I aku la laua ia ia , Ae , e ka Haku .
40009029	Alaila , hoopa aku la ia i ko laua mau maka , i aku la , E like me ko olua manaoio ana mai , pela e hanaia aku ai no olua .
40009030	Kaakaa ae la ko laua mau maka . Papa aku la Iesu ia laua , i aku la , E malama olua o ikea ia e hai .
40009031	Aka , hele aku la laua , a hookaulana aku la ia ia ma ia aina a puni .
40009032	A hele aku la lakou iwaho , aia hoi , haliia mai io na la he kanaka aa , ua uluhia e ka daimonio .
40009033	A mahikiia aku ka daimonio , olelo mai la ua aa la , a mahalo ae la ka poe kanaka , i ae la , Aole i ikea ka mea like me neia iwaena o ka Iseraela .
40009034	Aka , olelo aku la ka poe Parisaio , Ke mahiki aku nei oia nei i na daimonio ma ke alii o na daimonio .
40009035	Kaahele ae la o Iesu ma na kulanakauhale a pau , a me na kauhale , e ao ana iloko o na halehalawai o lakou , a e hai mai ana i ka euanelio no ke aupuni , me ka hoola i na mai a pau , a me na nawaliwali a pau o na kanaka .
40009036	A ike mai la ia i ka ahakanaka , hu ae la kona aloha ia lakou ; no ka mea , ua maluhiluhi lakou , ua auwana hoi e like me na hipa kahu ole .
40009037	Alaila , i mai la ia i kana poe haumana , He nui ke kihapai ai , ua hapa no nae ka poe lawehana .
40009038	No ia mea , e noi oukou i ka Haku nana ke kihapai ai , e hoouna oia i na lawehana iloko o kana kihapai .
40010001	A hea ae la ia i kana poe haumana he umikumamalua , alaila haawi mai la i ka mana no lakou e mahiki aku ai i na uhane ino , a e hoola aku i na mai a pau a me na nawaliwali a pau .
40010002	Eia hoi na inoa o ka poe Iunaolelo he umikumamalua . O ka mua , o Simona i kapaia o Petero , me kona kaikaina o Anederea ; o Iakobo na Zebedaio , a me kona kaikaina o Ioane ;
40010003	O Pilipo a me Baretolomaio ; o Toma a me Mataio ka lunaauhau ; o Iakobo na Alepaio , a me Lebaio i kapaia o Tadaio .
40010004	O Simona no Kanaana a me Iuda Isekariota , nana ia i kumakaia aku .
40010005	O keia poe umikumamalua ka Iesu i hoouna ae ai , kauoha mai la ia lakou , i mai la , Mai hele oukou ma ke kuamoo o ko na aina e , aole hoi e komo i kekahi kulanakauhale o ko Samaria :
40010006	Aka , e hele oukou i ka poe hipa auwana o ka ohana o Iseraela .
40010007	I ko oukou hele ana , e ao aku , me ka i ana , Ua kokoke mai nei ke aupuni o ka lani .
40010008	E hoola i na mai , e huikala i na lepero , e hoala i na mea make , e mahiki aku i na daimonio ; ua haawi wale ia mai ia oukou , e haawi wale aku oukou .
40010009	Mai hahao oukou i gula , aole hoi i kala , aole hoi i keleawe iloko o ko oukou mau hipuu ;
40010010	Aole hoi he aa no ko oukou hele ana , aole hoi elua aahu , aole hoi kamaa , aole no hoi he kookoo ; no ka mea , he pono ke loaa i ka mea hana ka ai nana .
40010011	A o ke kulanakauhale , a o ke kauhale paha , a oukou e komo aku ai , e ninau aku i ko laila poe pono ; malaila no e noho ai a hiki i ka manawa e hele aku ai malaila aku .
40010012	Aia komo aku oukou iloko o ka hale , e uwe aku i ko laila .
40010013	A i pono ko ka hale , e kau ko oukou aloha maluna ona ; aka , i pono ole , e hoi hou mai no ko oukou aloha io oukou la .
40010014	A o ka mea hookipa ole ia oukou , aole hoi e hoolohe i ka oukou olelo , a hele aku oukou iwaho o kela hale , a o kela kulanakauhale paha , e lulu iho i ka lepo o ko oukou wawae .
40010015	He oiaio ka'u e olelo aku nei ia oukou , E aho no ka hewa ana o ko Sodoma a me ko Gomora i ko ia kulanakauhale i ka la e hookolokolo ai .
40010016	Eia hoi , ke hoouna aku nei au ia oukou e like me na hipa mawaena o na ilio hihiu hae ; no ia mea , e maalea oukou e like me na nahesa , e noho malie hoi e like me na manu nunu .
40010017	E malama hoi ia oukou i na kanaka : no ka mea , e haawi aku lakou ia oukou i ka aha hookolokolo , e hahau hoi lakou ia oukou iloko o ko lakou mau halehalawai ;
40010018	A no'u nei e alakaiia'ku ai oukou imua o na kiaaina a me na alii , i mea e ike ai no lakou , a no ko na aina e .
40010019	Aia haawiia'ku oukou , mai manao nui i ka oukou e olelo aku ai ; no ka mea , e haawiia aku ia oukou i kela manawa ka oukou mea e olelo aku ai .
40010020	No ka mea , aole na oukou e olelo aku , na ka Uhane no o ko oukou Makua e olelo ana ma o oukou la .
40010021	E haawi ana ka hoahanau i ka hoahanau e make , a o ka makuakane i ke keiki ; a e ku e na keiki i na makua , e hoolilo ia lakou i ka make .
40010022	No ko'u inoa e inainaia mai ai oukou e na kanaka a pau : aka , o ka mea hoomau aku a hiki i ka hopena , e ola ia .
40010023	Aia hana ino mai lakou ia oukou iloko o kekahi kulanakauhale , e holo aku oukou i kekahi ; he oiaio ka'u e olelo aku nei ia oukou , Aole e pau e na kulanakauhale o ka Iseraela i ke kaaheleia e oukou , a hiki mai no ke Keiki a ke kanaka .
40010024	Aole he kiekie ka haumana maluna o ke kumu , aole hoi ke kauwa maluna o kona haku .
40010025	He aho no ka haumana ke like ia me kana kumu , a o ke kauwa ke like ia me kona haku . Ina e kapa mai lakou i ka mea nona ka hale , o Belezebuba , e nui auanei ko lakou kapa ana i ko ka hale pela .
40010026	Mai makau hoi ia lakou ; no ka mea , aohe mea i uhiia e ole e hoakakaia'na , aohe mea i hunaia e ole e hoikeia'na .
40010027	O ka'u e olelo aku nei ia oukou ma ka pouli nei , oia ka oukou e hai aku ai ma ka malamalama ; a o ka mea a oukou e lohe nei ma ka pepeiao , oia ka oukou e kala aku ai maluna o na hale .
40010028	Mai makau aku hoi oukou i ka poe nana e pepehi mai ke kino , aole nae e hiki ia lakou ke pepehi i ka uhane ; aka , e makau aku i ka mea nona ka mana e make ai ka uhane a me ke kino iloko o Gehena .
40010029	Aole anei i kuaiia na manu liilii elua i kekahi asario ? aole hoi e haule wale kekahi o laua ma ka lepo , ke ole ko oukou Makua .
40010030	Ua pau loa no hoi na lauoho o ko oukou mau poo i ka heluia .
40010031	Nolaila , mai makau oukou , ua oi loa aku oukou mamua o na manu liilii he nui loa .
40010032	Nolaila , o ka mea nana au e hooia aku imua o na kanaka , na'u hoi ia e hooia aku imua o ko'u Makua iloko o ka lani .
40010033	A o ka mea nana au e hoole aku imua o na kanaka , na'u hoi ia e hoole aku imua o ko'u Makua iloko o ka lani .
40010034	Mai manao oukou i hele mai nei au e lawe mai i ke kuikahi ma ka honua ; o ka pahikaua ka'u i hele mai nei e lawe mai , aole ke kuikahi .
40010035	No ka mea , i hele mai nei au e hookuee i ke kanaka i kona makuakane , a i ke kaikamahine i kona makuwahine , a i ka hunonawahine i kona makuahunoaiwahine .
40010036	O na enemi a ke kanaka , no kona hale iho no lakou .
40010037	O ka mea hookela aku i ke aloha i kona makuakane a i kona makuwahine , aole no ia'u , aole ia e pono no'u : a o ka mea hookela aku i ke aloha i kana keikikane a i ke kaikamahine , aole ia'u , aole hoi ia e pono no'u .
40010038	A o ka mea kaikai ole i kona kea , a e hahai mai mamuli o'u , aole ia e pono ia'u .
40010039	O ka mea malama i kona ola , e lilo no kona ola ; aka , o ka mea haalele i kona ola no'u nei , e loaa ia ia ke ola .
40010040	O ka mea hookipa mai ia oukou , oia ke hookipa mai ia'u ; a o ka mea , hookipa mai ia'u , oia ke hookipa mai i ka mea nana au i hoouna mai .
40010041	O ka mea hookipa mai i ke kaula , no ka mea , he kaula ia , e loaa ia ia ka uku no ke kaula ; a o ka mea hookipa mai i ke kanaka pono , no ka mea , he kanaka pono ia , e loaa ia ia ka uku no ke kanaka pono .
40010042	O ka mea nana e haawi mai i ke kiaha wai huihui e inu , no kekahi o keia mau mea uuku , no ka mea , he haumana ia , he oiaio ka'u e olelo aku nei ia oukou , Aole ia e nele i kona uku .
40011001	A oki ae la ka Iesu ao ana aku i kana poe haumana he umikumamalua , hele aku la ia malaila aku , e ao a e olelo aku iloko o ko lakou mau kulanakauhale .
40011002	Lohe ae la o Ioane iloko o ka halepaahao i na hana a Kristo , hoouna mai la ia i na haumana ana elua ,
40011003	Ninau aku la ia ia , O oe io no anei ka mea e hele mai ana ; e kali anei makou i kekahi mea e ae ?
40011004	Olelo mai la Iesu , i mai la ia laua , Ou hoi olua , e hai aku ia Ioane i na mea a olua i lohe , a i ike iho nei .
40011005	Ua ike na makapo , ua hele na oopa , ua huikalaia na lepero , ua lohe na kuli , ua hoalaia na make , a ua haiia'ku ka euanelio i ka poe ilihune .
40011006	Pomaikai hoi ka mea i hoohihia ole ia no'u .
40011007	A hala aku la laua , hoomaka aku la Iesu e olelo i ka poe kanaka no Ioane , i aku la , I hele la oukou i ka waonahele e ike i ke aha ? I ka ohe anei i luli i ka makani ?
40011008	I hele hoi oukou e ike i ke aha ? He kanaka anei i kahikoia i ke kapa pahee ? Aia no ka poe i kahikoia i ke kapa pahee iloko o na hale o na'lii .
40011009	I hele hoi oukou e ike i ke aha ? He kaula anei ? Oia , ke hai aku nei au ia oukou , o ka mea hoi e oi aku i ke kaula .
40011010	Oia no ka mea i palapalaia nona , Aia hoi , ke hoouna aku nei au i ka'u elele mamua ou , nana e hoomakaukau i kou alanui mamua ou .
40011011	He oiaio ka'u e olelo aku nei ia oukou , O na mea a na wahine i hanau ai , aole kekahi o lakou i oi aku imua o Ioane Bapetite : aka , o ka mea liilii loa iloko o ke aupuni o ka lani , ua oi aku ia imua ona .
40011012	Mai ka wa ia Ioane Bapetite mai a hiki ia nei , ua imi ikaika ia ke aupuni o ka lani , a ua laweia e ka poe ikaika no lakou .
40011013	Ua wanana mai ka poe kaula a pau a me ke kanawai , a hiki mai ai o Ioane .
40011014	Ina e hiki ia oukou ke hoomaopopo , oia nei no ua Elia la , ka mea e hele mai ana .
40011015	O ka mea pepeiao lohe la , e hoolohe ia .
40011016	Me ke aha la au e hoohalike ai i keia hanauna ? Ua like no ia me na kamalii e noho ana i kahi kuai , a e kahea aku ana i ko lakou mau hoa ,
40011017	I ka i ana aku , E , ua hookiokio aku makou ia oukou , aole oukou i haa mai ; ua makena aku makou ia oukou , aole hoi oukou i uwe mai .
40011018	No ka mea , i hele mai nei o Ioane me ka ai ole a me ka inu ole , a ke olelo nei lakou , He daimonio kona .
40011019	I hele mai nei ke Keiki a ke kanaka me ka ai ana a me ka inu ana , a ke olelo nei lakou , Aia hoi , he kanaka pakela ai , pakela inu waina , a he hoalauna no na lunaauhau a me na lawehala . Aka , ua hoaponoia ka naauao e kana poe keiki .
40011020	Ilaila kana hoomaka ana e hoohewa aku i na kulanakauhale , kahi i hanaia'i ka nui loa o kana mau hana mana ; no ka mea , aole lakou i mihi .
40011021	Auwe oe , e Korazina ! Auwe oe , e Betesaida ! no ka mea , ina i hanaia ma Turo a me Sidona na hana mana i hanaia'ku ai io olua la , ina ua mihi e lakou , iloko o ke kapa ino a me ka lehu ahi .
40011022	Ke olelo aku nei au ia oukou , E aho no ka hewa ana o Turo a me Sidona i ko olua , i ka la e hookolokolo ai .
40011023	O oe hoi , e Kaperenauma , ka i hookiekieia'e i ka lani , e kiolaia oe ilalo i ka po ; no ka mea , ina i hanaia ma Sodoma na hana mana i hanaia'ku ai iloko ou , ina ua koe ia a hiki i neia manawa .
40011024	Aka hoi , ke olelo aku nei au ia oukou , E aho no ka hewa ana o Sodoma i kou i ka la e hookolokolo ai .
40011025	Ia wa la , olelo aku la o Iesu , i aku la , Ke aloha aku nei au ia oe , e ka Makua , ka Haku o ka lani a me ka honua ; no ka mea , ua huna oe i keia mau mea i ka poe akamai a me ka poe maalea , a ua hoike mai oe ia mau mea i na keiki uuku .
40011026	Oia no , e ka Makua , no ka mea , o ka pono no ia ia oe .
40011027	Ua haawiia mai ia'u na mea a pau e ko'u Makua ; aohe kanaka i ike i ke Keiki , o ka Makua wale no ; aole hoi he kanaka i ike i ka Makua , o ke Keiki wale no , a me ka mea ia ia e hoike aku ai ke Keiki .
40011028	E hele mai oukou a pau loa io'u nei , e ka poe luhi a me ka poe kaumaha , na'u oukou e hoomaha aku .
40011029	E amo oukou i ka'u auamo maluna iho o oukou , a e aoia oukou e au : no ka mea , ua akahai au , ua haahaa kuu naau , a e loaa ia oukou ka maha no ko oukou mau uhane .
40011030	No ka mea , he oluolu ka'u auamo , he mama hoi ka'u ukana .
40012001	Ia wa la , hele aku la o Iesu i ka la Sabati mawaena o na mahina ai , pololi iho la na haumana ana , a hoomaka aku la lakou e lalau i na huhui palaoa , a ai iho la .
40012002	Ike aku la ka poe Parisaio , i aku la lakou ia ia , Aia ke hana nei kau poe haumana i ka mea ku ole i ke kanawai ke hana i ka la Sabati .
40012003	I mai la oia ia lakou , Aole anei oukou i heluhelu i ka mea a Davida i hana'i , a me ka poe me ia , i ka wa i pololi ai lakou ?
40012004	Ia ia i komo aku ai iloko o ka hale o ke Akua , a ai iho la i ka berena hoike , ka mea ku pono ole ia ia ke ai , aole hoi i ka poe me ia , na ka poe kahuna wale no .
40012005	Aole anei oukou i heluhelu ma ke kanawai , o ka poe kahuna iloko o ka luakini i na la Sabati , ua hana lakou i ka la Sabati , aole hoi a lakou hala ?
40012006	Ke olelo aku nei au ia oukou , Eia maanei kekahi , ua oi aku ia mamua o ka luakini .
40012007	Ina paha i ike oukou i ke ano o keia , O ke aloha ko'u makemake , aole ka mohai , ina ua hoohewa ole mai oukou i ka poe hala ole .
40012008	No ka mea , o ke Keiki a ke kanaka , oia ka Haku no ka la Sabati .
40012009	Hele aku la ia mai ia wahi aku , a komo aku la iloko o ko lakou halehalawai .
40012010	Aia ilaila he kanaka , ua maloo kona lima : ninau mai la lakou ia ia , i mea e hoopii aku ai lakou ia ia , i mai la , He mea pono anei ke hoola aku i ka la Sabati ?
40012011	I aku la oia ia lakou , Owai la ke kanaka o oukou hookahi hipa kana , a i haule iho i ka lua i ka la Sabati , aole anei ia e lalau aku ia ia , a e huki mai iluna ?
40012012	Aole anei e oi aku ke kanaka mamua o ka hipa ? He mea pono no ke hana maikai i ka la Sabati .
40012013	Alaila , olelo aku la ia i ua kanaka la , E o mai kou lima : o mai la ia , a ola ae la ia e like me kela lima .
40012014	Hele aku la ka poe Parisaio iwaho , kukakuka ae la lakou i mea e make ai oia ia lakou .
40012015	A ike iho la o Iesu ia mea , hele aku la ia mai ia wahi aku ; a he nui ka poe kanaka i hahai aku ia ia , hoola iho la oia ia lakou a pau .
40012016	Papa mai la oia ia lakou , aole lakou e hai hoike aku ia ia :
40012017	I ko ai ka olelo a ke kaula a Isaia , i i mai ai ,
40012018	Aia hoi kuu kauwa a'u i koho ai , kuu mea aloha , ia ia ka olioli o kuu naau ; e kau aku ana au i kuu Uhane maluna iho ona , a e hai aku ia i ke kanawai i na lahuikanaka .
40012019	Aole ia e hakaka , aole hoi e walaau aku , aole hoi e lohea kona leo ma na alanui .
40012020	Aole e hai ia ia ka ohe pepe , aole hoi ia e kinai i ka uiki e hoopipi ana , a kui aku ia i ke kanawai a lanakila .
40012021	A e paulele hoi na lahuikanaka ma kona inoa .
40012022	Alaila , haliia mai io na la kekahi kanaka i uluhia e ka daimonio , ua makapo , ua paa hoi ka leo ; a hoola iho la kela ia ia , a olelo ae la ka leopaa , a ike ae la ka makapo .
40012023	Kahaha iho la na kanaka a pau , i ae la , O ka Mamo anei keia a Davida ?
40012024	A lohe ae la ka poe Parisaio , i ae la lakou , Ma o Belezebuba la wale no , ke alii o na daimonio , kana mahiki ana aku i na daimonio .
40012025	Ike ae la o Iesu i ko lakou manao ana , i aku la ia lakou , O ke aupuni i mokuahana ia ia iho , e pau ia , a o ke kulanakauhale a o ka poe ohana i mokuahana ia ia iho , aole ia e mau .
40012026	Ina paha o Satana e mahiki aku ia Satana , ua mokuahana oia ia ia iho , a pehea la hoi e mau ai kona aupuni ?
40012027	Ina paha owau e mahiki aku i na daimonio ma o Belezebuba la , ma owai la hoi e mahiki aku ai na keiki a oukou ia lakou ? Nolaila , e lilo lakou i poe hooponopono ia oukou .
40012028	Ina paha owau e mahiki aku i na daimonio ma ka Uhane o ke Akua , ina ua kokoke mai ke aupuni o ke Akua io oukou nei .
40012029	Pehea la e hiki ai i kekahi ke komo iloko o ka hale o ke kanaka ikaika , a hao i kona waiwai ? Aia nakinaki ia mamua i ke kanaka ikaika a paa , alaila e hao ia i na mea o kona hale .
40012030	O ka mea aole me au nei , o ko'u enemi no ia ; a o ka mea hoiliili pu ole me au , ua hooleilei wale aku no ia .
40012031	Ke olelo aku nei hoi au ia oukou , O na hala a pau , a me na olelo hoino e kalaia'na no na kanaka : aka , o ka olelo hoino aku i ka Uhane Hemolele , aole ia e kalaia no na kanaka .
40012032	O ka mea olelo hoino mai i ke Keiki a ke kanaka , e kalaia'na oia ; aka , o ka mea olelo hoino i ka Uhane Hemolele , aole loa e kalaia'na oia i keia ao , aole hoi i kela ao aku .
40012033	Ina e hoomaikai aku oukou i ka laau , e hoomaikai pu no hoi i ko na hua ; aka i ole , alaila e hoino aku i ka laau me ka hoino pu i kona hua ; no ka mea , ua ikea ka laau ma kona hua .
40012034	E ka hanauna moonihoawa ! pehea la e hiki ai ia oukou ka poe ino ke olelo i na mea maikai ? No ka mea , no ka piha o ka naau e olelo ai ka waha .
40012035	O ke kanaka maikai , ua lawe mai ia i na mea maikai mailoko ae o ka waiwai maikai o ka naau : a o ke kanaka ino , ua lawe mai ia i na mea ino mailoko ae o ka waiwai ino .
40012036	Ke olelo aku nei au ia oukou , O na huaolelo ino a pau a na kanaka e olelo ai , e hookolokoloia'na lakou ia mea , i ka la e hookolokolo ai .
40012037	No ka mea , ma kau mau olelo e hoaponoia'i oe , a ma kau mau olelo e hoahewaia'i oe .
40012038	Alaila , olelo mai la kekahi poe kakauolelo a me na Parisaio , i mai la , E ke Kumu , ke ake nei makou e ike aku i hoailona nou .
40012039	Olelo aku la ia , i aku la ia lakou , Ke imi nei ka hanauna hewa , moe kolohe , i hoailona : aole loa e haawiia ka hoailona ia lakou , o ka hoailona a ke kaula a Iona wale no .
40012040	E like me Iona ekolu la ekolu po iloko o ka opu o ka ia nui , pela auanei ke Keiki a ke kanaka , ekolu la ekolu po iloko o ka opu o ka honua .
40012041	E ku e mai auanei na kanaka o Nineva i keia hanauna i ka la hookolokolo , a e hoohewa mai ia lakou nei ; no ka mea , mihi iho la lakou i ka olelo ana a Iona : eia hoi , maanei kekahi i oi aku mamua o Iona .
40012042	I ka la hookolokolo e ku e mai auanei ke aliiwahine o ke kukuluhema i keia hanauna , a e hoohewa mai ia lakou nei ; no ka mea , i hele mai ia mai na palena o ka honua e hoolohe i ka olelo naauao a Solomona ; eia hoi , maanei kekahi i oi aku mamua o Solomona .
40012043	A puka mai ka uhane ino mailoko mai o kekahi kanaka , hele aku no ia ma na wahi panoa , e imi ana i kahi e maha ai , a loaa ole .
40012044	Alaila , olelo iho no ia , E hoi ana au i ko'u hale , kahi a'u i puka mai ai . A hiki mai , ike iho la ia , ua kaawale ia , ua kahiliia , a ua hoolakolakoia .
40012045	Alaila , hele aku no ia , a lawe pu mai me ia i na uhane e ae i ehiku , ua oi aku ko lakou ino i kona iho ; komo lakou iloko , a noho ilaila : a hewa loa aku ka hope o ua kanaka la i kona noho ana mamua . Pela auanei no hoi keia hanauna hewa .
40012046	Ia ia i olelo ai i na kanaka , aia ku mai la iwaho kona makuwahine , a me kona poe hoahanau , e ake e olelo pu me ia .
40012047	I aku la kekahi ia ia , Aia , ke ku mai la iwaho kou makuwahine a me ou mau hoahanau , e ake e olelo pu me oe .
40012048	Olelo mai la ia , i mai la i ka mea nana i hai aku ia ia , Owai la ko'u makuwahine a me o'u mau hoahanau ?
40012049	O mai la ia i kona lima i na haumana ana , i aku la ia , Aia hoi , ko'u makuwahine a me o'u mau hoahanau .
40012050	O ka mea i hana i ka makemake o ko'u Makua i ka lani , oia ko'u kaikaina a me ko'u kaikuwahine , a me ko'u makuwahine .
40013001	Ia la la , hele aku la o Iesu iwaho o ka hale , a noho iho la ia ma kapa o ka loko .
40013002	He nui loa ka poe kanaka i akoakoa mai io na la , ee aku la ia maluna o kekahi moku , noho iho la ; a ku nui mai la ua poe kanaka la mauka .
40013003	Ao mai la oia ia lakou i kela mea keia mea ma na olelonane , i ka i ana mai , Aia hoi , hele aku la kekahi kanaka lulu hua e lulu .
40013004	A i kana lulu ana , helelei iho la kekahi ma kapa alanui , lele mai la na manu , a pau ae la ia i ke kikoa .
40013005	Aka helelei iho la kekahi ma kahi hapapa , aohe nui o ka lepo ; kupu wawe ae la ia no ka papau o ka lepo .
40013006	A puka mai ka la , mae iho la ia , maloo aku la no ke aa ole .
40013007	Aka helelei iho la kekahi ma kahi kakalaioa , kupu ae la ke kakalaioa a kahihi aku la ia mea .
40013008	Aka helelei iho la hoi kekahi ma ka lepo maikai , a hua mai la i ka hua , he pahaneri ka kekahi , he pakanaono ka kekahi , a he pakanakolu ka kekahi .
40013009	O ka mea pepeiao lohe la , e hoolohe ia .
40013010	Hele mai la kana poe haumana , ninau aku la ia ia , No ke aha la oe e olelo mai ai ia lakou ma na olelonane ?
40013011	Olelo mai la oia ia lakou , i mai la , No ka mea , ua haawiia aku ia oukou e ike i na mea pohihihi o ke aupuni o ka lani , aole nae i haawiia'ku ia lakou .
40013012	O ka mea ua loaa , e haawi hou ia'ku nana a mahuahua ; aka , o ka mea ua loaa ole , e laweia'ku kana mai ona aku la .
40013013	Nolaila ka'u e olelo aku nei ia lakou ma na olelonane ; no ka mea , i ka nana ana , aole lakou i ike ; a i ka lohe ana , aole lakou i hoolohe , aole hoi i hoomaopopo .
40013014	A i ko ai ka wanana a Isaia ia lakou , i ka i ana , I ka lohe ana , e lohe auanei oukou , aole nae e hoomaopopo ; a i ka nana ana , e nana auanei oukou , aole nae e ike .
40013015	No ka mea , ua palaka ka naau o keia poe kanaka , ua hookuli lakou i ko lakou mau pepeiao , ua hoopaa hoi i ko lakou mau maka ; o ike auanei ko lakou mau maka , o lohe hoi ko lakou mau pepeiao , o manao hoi ko lakou naau , o huli mai lakou , a hoola aku au ia lakou .
40013016	Pomaikai ko oukou mau maka , no ka mea , ua ike : a me ko oukou mau pepeiao , ua lohe .
40013017	He oiaio ka'u e olelo aku nei ia oukou , He nui na kaula a me na kanaka pono i ake e ike i na mea a oukou e ike nei , aole nae lakou i ike ; a e lohe hoi i na mea a oukou e lohe nei , aole nae i lohe .
40013018	E hoolohe oukou i ke ano o ka olelonane no ke kanaka luluhua .
40013019	O kela mea keia mea lohe i ka olelo no ke aupuni me ka hoomaopopo ole : alaila , hele mai no ka mea ino , a kaili aku ia i ka mea i luluia iloko o kona naau . Oia ka mea i luluia ma kapa alanui .
40013020	O ka mea i luluia ma kahi hapapa , oia ka mea i lohe i ka olelo , a hopu koke iho la ia me ka olioli .
40013021	Aole nae he aa iloko ona , nolaila ua pokole kona kupaa ana ; a hiki mai ka pilikia a me ka hoino no ka olelo , alaila haule koke iho la ia .
40013022	O ka mea i luluia ma kahi kakalaioa , oia ka mea i lohe i ka olelo ; a na ka manao ana i na mea o keia ao , a me ka hoopunipuni ana o ka waiwai e kinai iho ka olelo , a lilo ia i mea hua ole .
40013023	A o ka mea i luluia ma kahi lepo maikai , oia ka mea i lohe i ka olelo me ka hoomaopopo ; a hua mai i ka hua he pahaneri ka kekahi , he pakanaono ka kekahi , a he pakanakolu ka kekahi .
40013024	Hai mai la oia i kekahi olelonane hou ia lakou , i mai la , Ua hoohalikeia ke aupuni o ka lani me kekahi kanaka nana i lulu iho ka hua maikai ma kana mahinaai .
40013025	A i ka wa i hiamoe ai na kanaka , hele mai la kona enemi , a lulu iho la i ka zizania iloko pu me ka palaoa , a hoi aku la .
40013026	A kupu mai ke kino , a opuu ae la , alaila ikea iho la ka zizania .
40013027	Hele mai la na kauwa a ua mea hale la , i mai la ia ia , E ka haku , aole anei oe i lulu iho i ka hua maikai ma kau mahinaai ? No hea mai la hoi ka zizania ?
40013028	I aku la oia ia lakou , Na ke kanaka enemi ia i hana . Ninau mai la ka poe kauwa ia ia , E kii anei makou e uhuki ia mea ?
40013029	I aku la ia , Aole , o uhuki pu oukou i ka palaoa i ko oukou waele ana i ka zizania .
40013030	E waiho no pela , e ulu pu laua a hiki i ka ohi ana : a i ka wa e ohi ai , na'u e olelo aku i ka poe okioki , E houluulu mua oukou i ka zizania , e pua a paa i mea e puhi ai i ke ahi ; a o ka palaoa la , e hoiliili ia iloko o ko'u halepapaa .
40013031	Hai aku la oia ia lakou i kekahi olelonane hou , i aku la , Ua like ke aupuni o ka lani me kekahi hua makeke a ke kanaka i lawe a kanu iho i kana mahinaai .
40013032	He makalii keia hua i na hua a pau , a kupu ae ia , ua oi kona kino i na laalaau a pau , a lilo ae la ia i laau , a lele mai na manu o ka lewa , a kau iho iluna o kona mau lala .
40013033	Olelo mai la hoi oia ia lakou i kekahi olelonane hou . Ua like ke aupuni o ka lani me ka mea hu a kekahi wahine i lawe ai , a hui pu me na sato palaoa ekolu , a pau ae la ia i ka hu .
40013034	Oia mau mea a pau ka Iesu I olelo aku ai i na kanaka ma na olelonane ; a ma na olelonane wale no kana olelo ana aku ia lakou :
40013035	I ko ai ka mea i oleloia e ke kaula , i ka i ana mai , E pane aku kuu waha i na olelonane , e hai aku hoi au i na mea i hai ole ia , mai ke kumu mai o ke ao nei .
40013036	Alaila , haalele aku la Iesu i ka poe kanaka , a hele mai la iloko o ka hale . Hele aku la na haumana io na la , i aku la , E hoakaka mai oe ia makou i ka olelonane no ka zizania ma ka mahinaai .
40013037	Olelo mai la ia , i mai la ia lakou , O ka mea nana i lulu i ka hua maikai , oia ke Keiki a ke kanaka .
40013038	O ka mahinaai , oia ke ao nei : o ka hua maikai , oia na keiki no ke aupuni ; a o ka zizania , oia na keiki o ka mea ino .
40013039	O ka enemi nana i lulu ia mea , oia ka diabolo ; o ka wa e ohi ai , o ka hopena ia o keia ao ; a o ka poe nana e okioki , o ka poe anela ia .
40013040	Me ka zizania i hoiliiliia'i a puhiia'i i ke ahi , pela no hoi i ka hopena o keia ao .
40013041	Na ke Keiki a ke kanaka e hoouna i kona poe anela , a e houluulu mai lakou i na mea hoohihia wale , a me na mea hana ino a pau mailoko mai o kona aupuni ;
40013042	A e hoolei aku ia lakou iloko o ka lua ahi ; ilaila ka uwe ana a me ka uwi ana o na niho .
40013043	Alaila e lilelile ae ka poe pono e like me ka la iloko o ke aupuni o ko lakou Makua . O ka mea pepeiao lohe la , e hoolohe ia .
40013044	Eia hou , Ua like ke aupuni o ka lani me ka waiwai i hunaia iloko o kahi kihapai : a loaa ia i ke kanaka , huna hou iho no ia , a hele aku me ka olioli , a kuai lilo aku no i kana mau mea a pau , a kuai lilo mai ia kihapai nona .
40013045	Eia hou , Ua like ke aupuni o ka lani me ke kanaka kuai , e imi ana i na momi maikai .
40013046	A ike aku ia i kekahi momi maikai loa , hele aku no ia , a kuai lilo aku i kana mau mea a pau , a kuai lilo mai ia momi nona .
40013047	Eia hou , Ua like ke aupuni o ka lani me ka upena i kuu i ke kai , a puni ae la na ia he nui wale ke ano .
40013048	A piha ia , huki ae lakou iuka , noho iho , a hahao iho i na mea maikai iloko o na ipu , aka , hoolei aku no i na mea ino .
40013049	Pela no i ka hopena o keia ao ; e kii mai auanei ka poe anela , a e hookaawale lakou i ka poe hewa maiwaena ae o ka poe pono ;
40013050	A e hoolei aku ia lakou iloko o ka lua ahi ; ilaila e uwe ai a e uwi ai na niho .
40013051	Ninau mai la o Iesu ia lakou , Ua ike pono anei oukou i neia mau mea a pau ? I aku la lakou ia ia , Ae , e ka Haku .
40013052	Olelo mai la kela ia lakou , No ia mea , kela kakauolelo keia kakauolelo i aoia i na mea o ke aupuni o ka lani , ua like no ia me ke kanaka mea hale , nana i lawe mai na mea hou a me na mea kahiko mailoko mai o kona waihona waiwai .
40013053	A oki ae la ka Iesu olelo ana mai i keia mau olelonane , hele aku la ia mai ia wahi aku .
40013054	A hiki aku la ia i kona aina , ao aku la ia i na kanaka iloko o ko lakou halehalawai ; a kahaha iho la lakou , i ae la , Nohea la ka naauao a me ka hana mana a ua kanaka la ?
40013055	Aole anei keia ke keiki a ke kamana ? Aole anei o Maria ka inoa o kona makuwahine ? a o na hoahanau ona , o Jakobo , o Iose , o Simona , a o Iuda ?
40013056	A o na kaikuwahine ona , aole anei lakou a pau me kakou ? Nohea mai la ia ia keia mau mea a pau ?
40013057	A ukiuki iho la lakou ia ia . I aku la Iesu ia lakou , Aole he kaula i hoowahawahaia ma kahi e , aia no ma kona aina a ma kona hale iho no .
40013058	Aohe nui na hana mana ana i hana'i ilaila , no ko lakou hoomaloka .
40014001	Ia wa la , lohe ae la o Herode ke alii kiaaina i ke kaulana o Iesu ,
40014002	I aku la ia i kana poe kauwa , O Ioane Bapetite keia ; ua ala mai ia mai ka make mai ; nolaila i hanaia'i na hana mana e ia .
40014003	No ka mea , hopu aku la o Herode ia Ioane a paa , a hahao aku la ia ia iloko o ka halepaahao , no Herodia ka wahine a Pilipo a kona hoahanau .
40014004	No ka mea , i olelo aku o Ioane ia Herode , Aole ou pono ke lawe ia ia nau .
40014005	Manao iho la ia e pepehi ia ia , a makau ae la ia i na kanaka ; no ka mea , manao iho la lakou , he kaula ia .
40014006	Aia malamaia'i ka la hanau o Herode , haa mai la ke kaikamahine a Herodia iwaena o lakou , a lealea iho la o Herode .
40014007	Nolaila , hoohiki mai la ia , e haawi mai ia ia i kana mea e noi aku ai .
40014008	A hoeuenia mai oia e kona makuwahine , i aku la ia , O ke poo o Ioane Bapetite kau e haawi mai ai ia'u maluna o ke pa .
40014009	Minamina iho la ke alii ; aka , no kona hoohiki ana , a no ka poe hoaai e noho pu ana me ia , kena aku la ia e haawiia mai .
40014010	Hoouna aku la ia , a oki iho la i ke poo o Ioane iloko o ka halepaahao .
40014011	A laweia mai la kona poo maluna o ke pa , a haawiia mai ia i ua kaikamahine la , a nana ia i lawe aku i kona makuwahine .
40014012	Kii aku la kana poe haumana i ke kino , a kanu iho la ; a hele mai la lakou a hai mai la ia Iesu .
40014013	A lohe ae la o Iesu , holo kaawale aku la ia ma ka moku i kahi nehelehele , a lohe ae la na kanaka , hahai wawae aku la lakou ia ia , mailoko mai o na kulanakauhale .
40014014	A pae aku la Iesu , ike aku la ia i na kanaka he nui loa , haehae ke aloha ia lakou , a hoola iho la ia i ko lakou poe mai .
40014015	A ahiahi ae la , hele mai la kana poe haumana io na la , i aku la , He wahi waonahele keia , a ua hala ae nei ka hora ; e hoihoi aku oe i ua poe kanaka nei , i hele lakou i na kauhale , e kuai i ai na lakou .
40014016	I mai la o Iesu ia lakou , Aole e pono no lakou ke hele aku , na oukou e haawi aku i ai na lakou .
40014017	I aku la lakou ia ia , Elima wale no popo berena a makou , a me na ia elua .
40014018	I mai la o Iesu , E lawe mai oukou ia mau mea i o'u nei .
40014019	Kauoha aku la ia i na kanaka e noho iho ilalo ma ka weuweu , lalau aku la ia i na popo berena elima , a me na ia elua , nana ae la ia i ka lani , hoomaikai aku la , wawahi iho la ; haawi aku la i ka berena i na haumana , na na haumana hoi i haawi aku ia mau mea i ka poe kanaka .
40014020	Ai iho la lakou a pau , a maona ; a hoiliili mai la lakou i na hakina i koe a piha ae la na hinai he umikumamalua .
40014021	O ka poe i ai , elima paha tausani kanaka lakou , he okoa na wahine a me na kamalii .
40014022	A koi koke aku la Iesu i kana mau haumana e ee iluna o ka moku , a e holo e mamua ma kela kapa , ia ia e hoihoi aku ai i ka poe kanaka .
40014023	A pau ka poe kanaka i ka hoihoiia'ku e ia , pii aku la ia , oia wale no , i kekahi mauna e pule ai : a hiki mai ke ahiahi , oia wale no malaila .
40014024	A o ua moku la , mawaena ia o ka loko e luliia'na e na ale , no ka mea , mamua mai ka makani .
40014025	I ka ha o ka wati o ka po , hele mai la Iesu io lakou la , e hele ana maluna o ka loko .
40014026	Ike aku la na haumana ia ia e hele ana maluna o ka loko , hopohopo iho la lakou , i ae la , He uhane ia ! a hooho aku la lakou i ka makau .
40014027	Olelo koke mai la o Iesu ia lakou , E hoolana oukou , owau no keia , mai makau .
40014028	Olelo aku la o Petero ia ia , E ka Haku , a o oe no ia , e olelo mai oe ia'u e hele aku iou la maluna o ka wai .
40014029	I mai la kela , E hele mai . Iho iho la o Petero mai luna o ka moku , a hele aku la ia maluna o ka wai e halawai me Iesu .
40014030	A ike aku la ia i ka makani ikaika , makau iho la ia ; a i ka hoomaka ana e poho iho , kahea aku la ia , i aku la , E ka Haku , e hoola mai ia-u .
40014031	Kikoo koke mai la Iesu i kona lima , paa mai la ia ia , i mai la , E ka mea paulele kapekepeke , heaha kau mea i kanalua ai ?
40014032	A ee mai la laua maluna o ka moku , malie iho la ka makani .
40014033	Hele mai la ka poe maluna o ka moku , moe iho la lakou imua ona , i aku la , He oiaio o oe no ke Keiki a ke Akua .
40014034	Holo aku la lakou , a hiki aku la i ka aina o Genesareta .
40014035	A ike mai la ia ia na kanaka o ia wahi , kii aku la lakou ma ia aina a puni , a lawe mai la i ka poe mai a pau io na la ;
40014036	Nonoi mai la lakou ia ia e hoopa wale mai i ka lepa o kona aahu ; a o ka poe a pau i hoopa mai , ua ola lakou .
40015001	Alaila hele mai la io Iesu la na kakauolelo a me na Parisaio no Ierusalema mai , ninau mai la ,
40015002	No ke aha la e pale nei kau poe haumana i ka moolelo a ka poe lunakahiko ? No ka mea , aole lakou e holoi i na lima o lakou i ka lakou ai ana .
40015003	Olelo aku la oia ia lakou , i aku la , No ke aha la hoi oukou e pale nei i ke kanawai o ke Akua ma ka oukou moolelo ?
40015004	Ua kauoha mai ke Akua , i ka i ana mai , E malama oe i ka makuakane a me ka makuwahine ; a o ka mea olelo hoino aku i ka makuakane a i ka makuwahine paha , e make ia .
40015005	A ke olelo nei oukou , O ka mea e olelo aku i ka makuakane a i ka makuwahine paha , Ua laa , o ka'u mea e pono ai oe ;
40015006	Aole ia e malama hou aku i kona makuakane , a me kona makuwahine . Pela oukou i hoole ai i ke kanawai o ke Akua ma ka oukou moolelo .
40015007	E ka poe hookamani , pono io ka Isaia i olelo mai ai no oukou , i ka i ana ,
40015008	O keia poe kanaka , ke hookokoke mai nei lakou ia'u me ko lakou waha , a ke hoomaikai mai nei ia'u me na lehelehe ; aka , o ko lakou naau la , he mamao loa ia ia'u .
40015009	Make hewa ko lakou malama ana mai ia'u , i ka lakou ao ana aku i na kauoha a na kanaka i kumu e malamaia'i .
40015010	Kahea aku la ia i ka poe kanaka , i aku la , E hoolohe mai oukou , a e hoomaopopo hoi .
40015011	Aole e haumia ke kanaka i ka mea i komo ma ka waha ; aka , o ka mea i puka ae mailoko mai o ka waha , oia ka mea e haumia ai ke kanaka .
40015012	Alaila , hele aku la kana poe haumaua , i aku la ia ia , Ke ike nei anei oe , ua huhu ka poe Parisaio i ko lakou lohe ana i keia olelo ?
40015013	Olelo mai la ia , i mai la , O na mea kanu a pau aole i kanuia e ko'u Makua i ka lani , e pau ia i ka uhukiia .
40015014	E waiho pela ia lakou ; he poe alakai makapo lakou no na makapo : ina he makapo e alakai i ka makapo , e haule pu laua iloko o ka lua .
40015015	Olelo aku la o Petero ia ia , i aku la , E hoakaka mai oe i keia olelonane .
40015016	I mai la o Iesu , Oukou anei kekahi i hoomaopopo ole ?
40015017	Aole anei oukou i ike , o ka mea komo ma ka waha , ua hele iho no ia maloko o ka opu , a ua hooleiia'ku ia ma ke kiona ?
40015018	Aka , o ka mea e puka ana mailoko mai o ka waha , mailoko mai ia o ka naau ; oia ka mea e haumia ai ke kanaka .
40015019	No ka mea , mailoko mai o ka naau ke puka mai nei na manao ino , ka pepehi kanaka ana , ka moe kolohe ana , ka hookamakama ana , ka aihue ana , ka hoopunipuni ana , a me na olelo ino .
40015020	Oia na mea e haumia ai ke kanaka : aka , o ka ai ana me na lima holoi ole ia , aole e haumia ke kanaka ia mea .
40015021	Hele aku la o Iesu mai ia wahi aku , a hiki aku la ma na mokuna o Turo a me Sidona .
40015022	Aia ilaila kekahi wahine Kanaana no ia aina i hele mai ai , kahea mai la ia ia , i mai la , E ka Haku , ka mamo a Davida , e aloha mai oe ia'u , ua uluhia loa kuu kaikamahine e ka daimonio .
40015023	Aole ia i olelo iki aku ia ia . Hele aku la kana mau haumana , a noi aku la ia ia , E hoihoi aku oe ia ia ; no ka mea , ke walaau mai nei ia mahope o kakou .
40015024	Olelo mai la ia , i mai la , Ua hoounaia mai nei au i ka ohana hipa auwana o ka Iseraela wale no .
40015025	Hele mai la ua wahine la , moe iho la ia imua ona , i mai la , E ka Haku , e kokua mai oe ia'u .
40015026	Olelo aku la o Iesu , i aku la , Aole e pono ke lawe i ka ai a na kamalii , a hoolei aku na na ilio .
40015027	I mai la kela , He oiaio , e ka Haku ; ua ai no nae na ilio i na hunahuna i helelei iho malalo o ka papaaina a ko lakou haku .
40015028	Alaila , olelo aku la o Iesu ia ia , i aku la , E ka wahine , nui kou manaoio ; me kau makemake , pela e hanaia'ku ai nou . A ola iho la kana kaikamahine ia hora .
40015029	Hele aku la o Iesu ma ia wahi aku , a hiki aku la ma ke kae loko i Galilaia : pii aku la ia iluna i kekahi mauna , a noho iho la ilaila .
40015030	He nui ka poe kanaka i hele mai io na la , e halihali pu mai ana i na oopa , i na makapo , i na aa , i na mumuku , a me na mea e ae he nui wale , a waiho iho la ia lakou ma na wawae o Iesu ; a hoola iho la oia ia lakou .
40015031	Mahalo aku la ua poe kanaka la i ko lakou ike ana ae i na aa e olelo ana , i na mumuku e ola ana , i na oopa e hele ana , a i na makapo e ike ana ; a hoonani aku la lakou i ke Akua o ka Iseraela .
40015032	Kahea mai la o Iesu i kana poe haumana , i mai la , Ke aloha aku nei ko'u naau i keia poe kanaka , no ka mea , eia ke kolu o ka la i noho ai lakou me au , aole hoi a lakou mea e ai ai ; aole au makemake e hoihoi aku ia lakou me ka pololi , o maule auanei lakou make ala .
40015033	I aku la kana poe haumana ia ia , Nohea la e loaa'i ia kakou ka berena ma keia wahi waonahele , i maona ai ka poe nui me neia ?
40015034	Ninau mai la o Iesu ia lakou , Ehia na popo berena a oukou ? I aku la lakou , Ehiku , a he mau wahi ia liilii .
40015035	Olelo aku la ia i ua poe kanaka la , e noho ilalo ma ka honua .
40015036	Lalau aku la ia i na popo berena ehiku , a me na ia , hooalohaloha aku la , wawahi iho la , haawi aku la i na haumana ana , a haawi aku la hoi na haumana i ka poe kanaka .
40015037	Ai iho la lakou a pau a maona : hoiliili iho la lakou i na hakina i koe , ehiku hanai i piha .
40015038	O ka poe i ai , eha tausani kanaka , he okoa na wahine a me na kamalii .
40015039	A hoihoi aku la ia i ua poe la , ee aku la ia maluna o ka moku , a holo aku la ma kekahi kae o Magedala .
40016001	Hele mai la na Parisaio a me na Sadukaio ; hoao mai la lakou ia ia , nonoi mai la , e hoike aku ia lakou i hoailona mai ka lani mai .
40016002	Olelo aku la oia ia lakou , i aku la , I ke ahiahi , olelo no oukou , E malie auanei , no ka mea , ke ulaula mai la ke ao .
40016003	I ke kakahiaka hoi , He la ino keia , no ka mea , ua ulaula mai ke ao , ua hakumakuma . E ka poe hookamani , ke ike nei oukou i ke kilo i na ouli o ke ao ; aole anei oukou i ike i na hoailona o neia manawa ?
40016004	Ke makemake nei kakahi hanauna ino moe kolohe i hoailona ; aole hoi e haawiia ka hoailona ia lakou , o ka hoailona a Iona a ke kaula wale no . A haalele aku la oia ia lakou a hele aku la .
40016005	I ka holo ana o kana poe haumana ma kela aoao , poina iho la ia lakou ke lawe pu mai i ka berena .
40016006	I mai la o Iesu ia lakou , E ao ia oukou iho e makaala i ka mea hu a ka poe Parisaio a me ka poe Sadukaio .
40016007	Wa iho la lakou ia lakou iho , i ae la , No ko kakou lawe ole mai i ka berena keia mea .
40016008	Ike mai o Iesu , i mai la ia lakou , Heaha ka oukou e wa iho nei ia oukou iho , e ka poe paulele kapekepeke , no ko oukou lawe ole mai i ka berena ?
40016009	Aole anei oukou i ike , aole hoi oukou hoomanao i na popo berena elima , na ka poe elima tausani , ehia na hinai piha a oukou i hoiliili ai ?
40016010	Aole hoi i na popo berena ehiku na ka poe aha tausani , ehia na hinai piha a oukou i hoiliili ai ?
40016011	Heaha hoi ka oukou i hoomaopopo ole ai , aole no ka berena ka'u i olelo aku ai ia oukou , e makaala ia oukou iho i ka mea hu a ka poe Parisaio a me ka poe Sadukaio ?
40016012	Alaila , ike maopopo iho la lakou , aole ia i olelo mai e makaala i ka mea hu berena ; aka , i ke ao ana a ka poe Parisaio a me ka poe Sadukaio .
40016013	I ka hele ana aku o Iesu i ka aina o Kaisareia Pilipi , ninau mai la ia i kana poe haumana , i mai la , Owai la wau , ke Keiki a ke kanaka , i ka na kanaka olelo ?
40016014	I aku la lakou , O Ioane Bapetite i ka kekahi , o Elia i ka kekahi , o Ieremia i ka kekahi , a i ole ia , o kekahi no o ka poe kaula .
40016015	Ninau mai la oia ia lakou , Owai hoi wau i ka oukou nei olelo ?
40016016	Olelo aku la o Simona Petero , i aku la , O oe no ka Mesia , ke Keiki a ke Akua ola .
40016017	Olelo mai la o Iesu , i mai la ia ia , Pomaikai oe , e Simona ke keiki a Iona ; no ka mea , aole na ke kanaka ia ia hoike mai ia oe ; aka na ko'u Makua no iloko o ka lani .
40016018	Ke olelo aku nei hoi au ia oe , O oe no o Petero , a maluna o keia pohaku e kukulu ana au i ko'u ekalesia , aole hoi e lanakila mai na ipuka o ka po maluna ona .
40016019	E haawi aku hoi au ia oe i na ki o ke aupuni o ka lani ; a o ka mea e hoopaaia e oe ma ka honua nei , e hoopaaia hoi oia ma ka lani ; a o ka mea e kuuia e oe ma ka honua nei , i , e kuuia hoi oia ma ka lani .
40016020	Alaila , papa mai la ia i kana poe haumana , aole lakou e hai aku i kekahi , oia ka Mesia .
40016021	Mai ia wa mai i hoomaka ai o Iesu e hoike mai i kana poe haumana , he pono nona ke hele aku i Ierusalema , a e hoomainoino nui ia e ka poe lunakahiko , a me ka poe kahuna nui , a me ka poe kakauolelo , e pepehiia hoi ia a make , a po akolu ae e ala hou mai ai .
40016022	Lalau aku la o Petero ia ia , hoomaka e ao aku la ia ia , i aku la , E alohaia mai oe , e ka Haku ; aole loa oe e hanaia pela .
40016023	Haliu ae la kela , i mai la ia Petero , E hele oe pela mahope o'u , e Satana : He mea hihia oe no'u ; no ka mea , aole oe e manao nei e like me ka ke Akua , o ka ke kanaka kau e manao nei .
40016024	Alaila , i mai la o Iesu i kana poe haumana , O ka mea makemake e hele mamuli o'u , e hoole kela ia ia iho , e hapai hoi ia i kona kea , a e hahai mai ia'u .
40016025	No ka mea , o ka mea e manao ana e malama i kona ola , e lilo ana ia mea : aka , o ka mea e haalele i kona ola no'u , e loaa ia ia ke ola .
40016026	Heaha ka pomaikai no ke kanaka ke loaa ia ia keia ao a pau , a lilo aku kono uhane ? Heaha hoi ka ke kanaka e haawi aku ai i uku no kona uhane ?
40016027	E hele mai no ke Keiki a ke kanaka iloko o ka nani o kona Makua me kona poe anela ; alaila e uku aku ia i kela kanaka i keia kanaka e like me kana hana ana .
40016028	He oiaio ka'u e olelo aku nei ia oukou , O kekahi poe e ku mai nei , aole lakou e hoao e i ka make , a ike lakou i ke Keiki a ke kanaka e hele mai ana i kona aupuni .
40017001	A hala ae la na la eono , kono ae la o Iesu ia Petero me Iakobo a me Ioane kona kaikaina , a kai aku la ia lakou ma kahi mehameha ma ka mauna kiekie .
40017002	Hoopahaohaoia iho la ia imua o lakou ; alohi mai la kona helehelena e like me ka la , a keokeo mai la kona aahu e like me ka malamalama .
40017003	Aia hoi , ikea ae la e lakou o Mose a me Elia e kamailio pu ana me ia .
40017004	Olelo aku la o Petero ia Iesu , i aku la , E ka Haku , he pono no kakou ke noho maanei ; ina oe e makemake , e kukulu makou i mau halelewa i ekolu , nou kekahi , no Mose kekahi , a no Elia kekahi .
40017005	Ia ia i olelo aku ai aia hoi , he ao alohilohi i uhi mai ia lakou ; a he leo mailoko mai o ke ao i pae mai la , O ka'u Keiki punahele keia , ka mea a'u i olioli loa ai ; e hoolohe oukou ia ia .
40017006	A lohe ae la na haumana , moe iho la lakou , ilalo ke alo , makau loa ae la .
40017007	Hele mai la o Iesu , hoopa iho la ia lakou , i mai la , E ala'e , mai makau oukou .
40017008	Alawa ae la ko lakou maka iluna , aole lakou i ike i ke kanaka e ae , ia Iesu wale no .
40017009	A iho mai la lakou mai ka mauna mai , papa mai la o Iesu ia lakou , i mai la , Mai hai aku oukou i ka oukou mea i ike iho nei , a ala mai ke Keiki a ke kanaka mai ka make mai .
40017010	Ninau aku la na haumana ana ia ia , i aku la , No ke aha la e olelo mai nei ka poe kakauolelo , o Elia ke hele e mai mamua e pono ai ?
40017011	Olelo mai la o Iesu ia lakou , i mai la , O Elia no ke hele e mai mamua e pono ai , a e hooponopono i na mea a pau .
40017012	Ke olelo aku nei no hoi au ia oukou , Ua hiki e mai no o Elia , aole nae lakou i ike ia ia ; aka , ua hana aku lakou ia ia i ka mea a lakou i makemake ai . Pela no hoi ke Keiki a ke kanaka e hana eha ia'i e lakou .
40017013	Alaila ike iho la na haumana , o Ioane Bapetite kana i olelo mai ai ia lakou .
40017014	A hiki ae la lakou i ka poe kanaka , hele mai la kekahi kanaka io na la , kukuli iho la imua ona , i mai la ,
40017015	E ka Haku , e aloha mai oe i ka'u keiki ; no ka mea , ua loohia ia e ka mai hina , ua eha loa , ua hina pinepine ia iloko o ke ahi , a iloko o ka wai .
40017016	A lawe mai la au ia ia i kau poe haumana , aole hoi i hiki ia lakou ke hoola ia ia .
40017017	Olelo mai la o Iesu , i mai la , E ka hanauna manaoia ole a me ka hewa ! Pehea hoi ka loihi o ko'u noho pu ana me oukou ? Pehea hoi ka loihi o ko'u hoomanawanui ana'ku ia oukou ? E lawe mai ia ia io'u nei .
40017018	Papa aku la o Iesu ia ia , a puka aku la ka daimonio iwaho ona ; a ola iho la ua keiki la mai ia hora mai .
40017019	Alaila , hele malu aku la na haumana io Iesu la , ninau aku la , No ke aha la i hiki ole ai ia makou ke mahiki aku ia ia ?
40017020	I mai la o Iesu ia lakou , No ko oukou manaoio ole . He oiaio ka'u e olelo aku nei ia oukou , ina he like ko oukou manaoio me kekahi hua makeke , a olelo aku paha oukou i keia mauna , E nee aku oe i o , a e nee aku no ia ; aole mea hiki ole ia oukou .
40017021	Aka , aole e puka wale aku ka mea me neia , aia ma ka pule a me ka hookeai wale no .
40017022	I ko lakou noho ana ma Galilaia , i mai la o Iesu ia lakou , E kumakaia'ku ke Keiki a ke kanaka iloko o na lima o kanaka :
40017023	Na lakou ia e pepehi a make , a po akolu ae e hoalaia mai ai ia . A kaumaha loa iho la lakou .
40017024	A hiki aku la lakou i Kape renauma , hele mai la ka poe auhau hapaha io Petero la , i mai la , Aole anei e hookupu mai ka oukou kumu i ka hapaha ?
40017025	I aku la ia , Ae . A komo aku la ia iloko o ka hale , olelo mua mai la o Iesu ia ia , i mai la , Heaha kou manao , e Simona , owai ka poe hookupu aku i ka mea auhau a me ka uku i na alii o keia ao ? o ka lakou poe keiki anei , a o na kanaka e paha ?
40017026	I aku la Petero ia ia , O kanaka e . I mai la Iesu ia ia , Alaila , ua kaawale na keiki .
40017027	Aka , o hoonaukiuki kakou ia lakou , e hele aku oe i ka moanawai , e hoolei aku i ka makau , a e huki mai i ka ia mua e lou mai ana ; a i ka wehe ana i kona waha , e loaa ia oe kekahi hapalua : oia kau e lawe ai , a e haawi aku ia lakou no kaua .
40018001	Ia manawa , hele aku la ka poe haumana io Iesu la , i aku la , Owai la ka mea nui loa iloko o ke aupuni o ka lani ?
40018002	Kahea aku la o Iesu i wahi keiki uuku , hooku ae la ia ia iwaenakonu o lakou ,
40018003	I mai la , He oiaio ka'u e olelo aku nei ia oukou , ina aole oukou i hoohuliia'e , a e like hoi me na keiki uuku , aole loa oukou e komo iloko o ke aupuni o ka lani .
40018004	O ka mea hoohaahaa ia ia iho e like me keia keiki , oia ka nui loa iloko o ke aupuni o ka lani .
40018005	O ka mea launa aku i kekahi keiki e like me keia no ko'u inoa , oia ke launa mai ia'u .
40018006	Aka , o ka mea hoohihia aku i kekahi o keia poe mea uuku o ka poe manaoio mai ia'u , e aho nona ke nakinakiia ka pohaku wili palaoa ma kona a-i , a e hoopaholoia oia i kahi hohonu o ke kai .
40018007	Auwe ko ke ao nei no na hoohihia ana ! E hiki io mai no na hihia ; aka , auwe ke kanaka nana e hoohihia mai !
40018008	Ina e hoohihia mai kou lima a o kou wawae paha ia oe , e oki iho ia mea , a e hoolei aku ; e aho nou e komo oopa oe , a mumuku paha iloko o ke ola , i ole e hoolei pu ia'ku oe me kou mau lima elua , a me na wawae elua iloko o ke ahi mau loa .
40018009	Ina paha e hoohihia mai kou maka ia oe , e poalo ae , a hoolei aku ; e aho nou e komo makahi oe iloko o ke ola , i ole e hooleiia oe me na maka elua iloko o ke ahi o Gehena .
40018010	E ao oukou , mai hoowahawaha mai i kekahi o keia poe mea uuku : no ka mea , ke olelo aku nei au ia oukou , e nana mau ana ko lakou poe anela i ka lani i ka helehelena o ko'u Makua i ka lani .
40018011	A ua hele mai nei ke Keiki a ke kanaka e hoola i ka mea i auwana .
40018012	Heaha ko oukou manao ? Ina paha hookahi haneri hipa a kekahi kanaka , a ua auwana kekahi o lakou , aole anei ia e waiho i ka poe kanaiwakumamaiwa , a hele aku ma na mauna e imi i ka mea i nalowale ?
40018013	Ina paha e loaa oia ia ia , he oiaio ka'u e olelo aku nei ia oukou , ua oi aku kona olioli no ua hipa la , i ka olioli no na hipa he kanaiwakumamaiwa aole i auwana .
40018014	Pela hoi , aole e makemake ko oukou Makua i ka lani e lilo aku kekahi o keia poe mea uuku .
40018015	Ina e hana hewa mai kou hoahanau ia oe , e hele oe e ao aku ia ia olua wale no . A i hoolohe mai oia ia oe , ua loaa ia oe kou hoahanau .
40018016	A i hoolohe ole mai oia ia oe , e kono aku me oe i hookahi i elua paha , i maopopo ai kela olelo keia olelo ma ka waha o na mea ike maka elua a ekolu paha .
40018017	Ina paha e hoolohe ole kela ia laua , alaila , e hai aku ia mea i ka ekalesia ; a ina paha e hoolohe ole ia i ka ekalesia no hoi , e hoohalike oe ia ia me ke kanaka e , a me ka lunaauhau .
40018018	He oiaio ka'u e olelo aku nei ia oukou , O na mea a oukou e hoopaa ai ma ka honua nei , e hoopaaia hoi lakou ma ka laui ; a o na mea a oukou e kala ai ma ka honua nei , e kalaia no hoi lakou ma ka lani .
40018019	Eia hou , Ke olelo aku nei hoi au ia oukou , ina paha elua o oukou ma ka honua nei e manao like i kekahi mea a laua e noi ai , e haawiia'ku hoi ia na laua e ko'u Makua i ka lani .
40018020	No ka mea , ma kahi e halawai ai na mea elua a ekolu paha ma ko'u inoa , malaila hoi au iwaena pu me lakou .
40018021	Alaila , hele aku la o Petero io na la , i aku la , E ka Haku , ehia na hana hewa ana mai a ko'u hoahanau ia'u , a kala aku au ia ia ? ehiku anei ?
40018022	Olelo mai la o Iesu ia ia , ke i aku nei au ia oe , Aole ehiku wale no ; aka , he kanahiku hiku .
40018023	No ia mea , ua like ke aupuni o ka lani me kekahi alii , ka i manao iho e olelo hoakaka me kana poe kauwa no ka lakou aie ana .
40018024	I ka hoomaka ana e hoakaka ai , ua kaiia mai kekahi mea aie io na la , he umi tausani na talena kana i aie ai .
40018025	Aole hoi ana mea e uku aku ai ; kauoha aku la kona haku e kuai lilo ia'ku oia me kana wahine , a me kana mau keiki , a me kana mea a pau loa , i loaa'i ka uku .
40018026	Moe iho la ua kauwa la , hoomaikai aku la ia ia , i aku la , E ka haku , e ahonui mai oe ia'u , a e uku aku au ia oe ia mea a pau loa .
40018027	Aloha mai la ka haku i ua kauwa la , kua mai la ia ia , a kala mai la i kana aie .
40018028	Hele aku la ua kauwa la iwaho , a halawai me kekahi hoakauwa ona , i aie mai i kana i hookahi haneri denari , lalau aku Ia ia ia , a umi iho la i kona a-i , i aku la , E uku mai oe ia'u i kau mea i aie .
40018029	Moe iho la kona hoakauwa ma kona wawae , noi mai la ia ia , i mai la , E ahonui mai oe ia'u , a e uku aku au ia oe ia mea a pau loa .
40018030	Aole ia i ae aku ; aka , hele aku la ia , a hoolei aku la ia ia iloko o ka halepaahao , a pau loa ka aie i ka ukuia .
40018031	A ike ae la kona mau hoakauwa i ka mea ana i hana'i , minamina loa iho la lakou ; a hele lakou , hai aku la i ko lakou haku i na mea a pau i hanaia .
40018032	Alaila , kahea aku la kona haku ia ia , i aku la , E ke kauwa ino , ua kala aku no au i kau aie a pau , i kou noi aua mai ia'u ;
40018033	Aole anei i pono nou ke aloha aku i kou hoakauwa , me a'u i aloha aku ai ia oe ?
40018034	Huhu aku la kona haku , a haawi aku la ia ia i ka poe kiai halepaahao , a pau loa ae la kana aie i ka ukuia .
40018035	Pela hoi i ko'u makua i ka lani e hana aku ai ia oukou , ina aole oukou a pau e kala aku me ko oukou naau i na hala o ko oukou poe hoahanau .
40019001	A pau ae la ia olelo ana a Iesu , hele aku la ia mai Galilaia aku , a hiki aku la ma ka mokuna o Iudea ma kela aoao o Ioredane .
40019002	A he nui ka poe kanaka i hahai aku ia ia , a hoola iho la ia i ko lakou poe mai .
40019003	Hele mai la kekahi poe Parisaio io na la , e hoao aku ia ia , i mai la , He mea pono anei ke hooki ke kane i kana wahine i kela hala i keia hala .
40019004	Olelo aku la ia , i aku la ia lakou , Aole anei oukou i heluhelu , O ka mea nana laua i hana i kinohou , hana iho la ia , he kane , he wahine ?
40019005	I iho la ia , No keia mea , e haalele ke kanaka i kona makuakane a me kona makuwahine , a e pili aku ia me kana wahine , a e lilo laua elua i io hookahi .
40019006	Nolaila , aole e lilo hou laua i elua , hookahi o laua io . No ia hoi , o ka mea a ke Akua i hoopili pu iho ai , mai noho a hookaawale ae ke kanaka .
40019007	I mai la lakou ia ia , No ke aha hoi o Mose i kauoha mai ai , e haawi aku na ka wahine i palapala hoohemo , a e hooki aku ia ia ?
40019008	I aku la oia ia lakou , No ka paakiki o ko oukou naau i ae mai ai o Mose ia oukou e hooki i na wahine a oukou ; aole pela ia mai kinohi mai .
40019009	Ke olelo aku nei au ia oukou , o ka mea nana e hooki i kana wahine , ke moe kolohe ole ia , a e mare i ka wahine hou , ua moe kolohe ia kane ; a o ka mea nana e mare ua wahine hemo la , ua moe kolohe hoi ia .
40019010	I aku la kana poe haumana ia ia , Ina paha pela ke kane me kana wahine , e aho no ke mare ole .
40019011	I mai la kela ia lakou , Aole e hiki i na kanaka a pau ke hoomanawanui pela ; aia i ka poe nana keia pono i haawiia mai .
40019012	No ka mea , he poe eunuha kekahi mai ko lakou hanau ana mai , a he poe eunuha kekahi i hoeunuhaia e kanaka , a he poe eunuha kekahi i hoeunuhaia e lakou iho no ke aupuni o ka lani . O ka mea e hiki ia ia ia mea , e pono no ia pela .
40019013	Alaila , laweia mai io na la na kamalii , e kau aku ai ia i na lima maluna o lakou , a e pule aku ; a papa aku la ka poe haumana ia lakou .
40019014	I mai la Iesu , E kuu mai oukou i na kamalii , me ka papa ole ia lakou i ka hele mai io'u nei ; no ka mea , no ka poe e like me lakou nei ke aupuni o ka lani .
40019015	A kau iho la ia i na lima maluna o lakou , a hele aku la .
40019016	Aia hoi , hele mai la kekahi kanaka , i mai la ia ia , E ke kumu maikai , heaha ka mea maikai a'u e hana'i , i loaa ia'u ke ola mau loa ?
40019017	I aku la oia ia ia , No ke aha ia oe e kapa mai nei ia'u he maikai ? Aohe mea maikai e ae , hookahi wale uo , o ke Akua . Ina e makemake oe e komo iloko o ke ola , e malama oe i na kanawai .
40019018	I mai la kela , O na kanawai hea ? I aku la Iesu , O neia , Mai pepehi kanaka oe , Mai moe kolohe oe , Mai aihue oe , Mai hoike wahahee oe .
40019019	E hoomaikai i kou makuakane a me kou makuwahine ; a , E aloha oe i kou hoalauna me oe ia oe iho .
40019020	I mai la ua kanaka opiopio la ia ia , Ua malama au ia mau mea a pau mai kuu wa kamalii mai ; heaha ko'u hemahema ?
40019021	I aku la Iesu ia ia , A i makemake oe e hemolele , ea , e hele oe , e kuai lilo aku i kou waiwai a pau , a e haawi aku na ka poe ilihune , a e loaa ia oe ka waiwai iloko o ka lani ; a e hele mai oe e hahai mai ia'u .
40019022	Lohe ae la ua kanaka opiopio la ia olelo , hele aku la ia me ka minamina ; no ka mea , he nui loa kona waiwai .
40019023	Olelo mai la o Iesu i kana poe haumana , He oiaio ka'u e olelo aku nei ia oukou , e komo apuepue ke kanaka waiwai iloko o ke aupuni o ka lani .
40019024	Eia hou ke olelo aku nei au ia oukou , E hiki e ke kamelo ke komo ma ka puka o ke kuikele mamua o ke komo ana o ke kanaka waiwai iloko o ke aupuni o ka lani .
40019025	Lohe ae la na haumana ana , kahaha nui iho la lakou , i ae la , Owai la auanei ke ola ?
40019026	Nana mai la o Iesu ia lakou , i mai la , He mea hiki ole ia ia kanana ; aka , e hiki io no na mea a pau i ke Akua .
40019027	Alaila , olelo aku la o Petero la ia , i aku la , Eia hoi , ua haalele makou i na mea a pau , a ua hahai aku makou ia oe ; heaha la uanei ka makou e loaa'i ?
40019028	I mai la o Iesu ia lakou , He oiaio ka'u e olelo aku nei ia oukou , i ke ola hou ana , i ka wa e noho ai ke keiki a ke kanaka maluna o kona nohoalii nani ; oukou hoi ka poe i hahai mai ia'u , e noho no oukou maluna o na nohoalii he umikumamalua , i poe lunakanawai no na ohana o Iseraela he umikumamalua .
40019029	O ka mea haalele i na hale , i na hoahanaukane , i na hoahanau wahine , i ka makuakane , i ka makuwahine , i ka wahine , i na keiki , i na aina hoi , no ko'u moa , e loaa mai ia ia he pahaneri , a e lilo mai ia ia ke ola mau loa .
40019030	A he nui na mea mua e lilo ana i hope , a o na mea hope e lilo ana i mua .
40020001	No ka mea , ua like ke aupuni o ka lani me kekahi kanaka mea hale , i hele aku la i kakahiaka nui e hoolimalima i ka poe paaua no kona pawaina .
40020002	Hoolimalima oia i kekahi poe paaua i ka denari hookahi no ka la hookahi ; hoouna aku la oia ia lakou ma kona pawaina .
40020003	Hele hou aku la ia iwaho i ke kolu o ka hora , ike aku la ia i kekahi poe kanaka e ku hana ole ana ma kahi kuai .
40020004	I aku la oia ia lakou , E haele hoi oukou i ka pawaina , a o ka mea pono , na'u ia e uku aku ia oukou . A hele aku la lakou .
40020005	Hele hou aku la ia iwaho , i ke ona a i ka iwa o ka hora , a hana iho la e like mamua .
40020006	A i ka hora umikumamakahi , hele aku la ia iwaho , ike aku la i kekahi poe e ku hana ole ana , i aku la oia ia lakou , Heaha ka oukou e ku hana ole nei a pau ka la ?
40020007	I mai la lakou ia ia , No ka mea , aohe mea nana makou i hoolimalima . I aku la oia ia lakou , E haele hoi oukou i ka pawaina , a o ka mea pono , e loaa hoi ia ia oukou .
40020008	A ahiahi ae la , i aku la ka haku nona ka pawaina i kona puuku , E kahea , aku oe i ka poe paaua , a e haawi aku ia lakou i ka uku , mai ka poe hope mai a hiki aku i ka poe mua .
40020009	A hele mai la ka poe i hoolimalimaia i ka hora umikumamakahi , loaa pakahi ia lakou ka denari .
40020010	A hele mai la ka poe i hoolimalimaia mamua , manao iho la lakou e loaa mai ka pakela uku , a loaa pakahi ia lakou ka denari .
40020011	A loaa iho la , ohumu iho la lakou i ka mea hale ,
40020012	I ae la , o keia poe hope , hookahi wale no hora o ka lakou hana ana , a ua hoohalike mai oe ia lakou me makou , ka poe hooikaika i ka wa luhi a me ka wela o ka la .
40020013	Olelo aku la ia , i aku la i kekahi o lakou , E ka hoalauna , aole au i hana ino aku ia oe , aole anei oe i ae mai ia'u no ku denari hookahi ?
40020014	E lawe oe i kau , a e hele . O ko'u makemake no e haawi aku na keia poe mahope e like me kau .
40020015	Aole anei au e pono ke hana aku me ka'u mamuli o ko'u makemake ? Ua hewa anei kou maka i ko'u lokomaikai ?
40020016	Pela hoi ka poe hope e lilo i mua , a o ka poe mua i hope : no ka mea , he nui na mea i heaia , aka he uuku ka poe i waeia .
40020017	I ko Iesu hele ana i Ierusalema , kai aku la ia i ka poe haumana he umikumamalua i kahi kaawale ma ke alanui , i mai la ia lakou ,
40020018	Eia ke pii nei kakou i Ierusalema , a e kumakaiaia'ku ke Keiki a ke kanaka i ka poe kahuna nui a me ka poe kakauolelo ; a e hoohewa lakou ia ia e make ;
40020019	A e haawi aku hoi lakou ia ia i ko na aina e e hoomaewaewaia mai ai , a e hahauia mai ai , a e kaulia'i ma ke kea ; a po akolu ae , e ala hou mai ia .
40020020	Alaila , punee mai io na la ka makuwahine o na keiki a Zebedaio , oia me na keiki ana ; moe iho la ia im ua ona , a noi aku la ia ia i kekahi mea .
40020021	Ninau mai la o Iesu ia ia , Heaha kou makemake ? I aku la kela , E kauoha oe e noho keia mau keiki a'u elua , o kekahi ma kou lima akau , a o kekahi ma kou lima hema iloko o kou aupuni .
40020022	Olelo mai la o Iesu , i mai la , Aole oukou i ike i ka oukou mea e noi mai nei . E hiki no anei ia olua ke inu i ko ke kiaha a'u e inu ai ; a e bapetizoia i ka bapetizo ana a'u e bapetizoia mai ai ? I aku la laua ia ia , E hiki no ia maua .
40020023	Olelo mai la o Iesu ia laua , E inu no auanei olua i ko ke kiaha o'u , a e bapetizoia hoi i ka bapetizo ana a'u e bapetizoia'i ; aka , o ka noho ma ko'u lima akau , a ma ko'u lima hema , aole ka'u ia e haawi aku ; aia no ia no ka poe nona i hoomakaukauia'i ia mea e ko'u Makua .
40020024	A lohe ae la ka umi , nkiuki aku la lakou i ua mau hoahanau la elua .
40020025	Kahea mai la o Iesu ia lakou , i mai la , Ua ike oukou , o na alii o na lahuikanaka , ua hookiekie maluna o lakou , a o na luna hoi , ua hoounauna ia lakou .
40020026	Aole pela ia oukou ; a i manao kekahi o oukou i nui , e pono no e lilo ia i mea lawelawe na oukou .
40020027	A i manao kekahi e lilo i pookela iwaena o oukou , e pono no e lilo ia i kauwa na oukou .
40020028	Pela hoi , aole i hele mai ke Keiki a ke kanaka no ka lawelaweia mai , aka , no ka lawelawe aku , a me ka haawi aku i kono ola i kumuhoola no na mea he nui loa .
40020029	I ko lakou hele ana ae mai Ieriko aku , he nui ka poe kanaka i hahai ia ia .
40020030	Aia hoi , elua makapo e noho ana ma kapa alanui ; lohe ae la laua , o Iesu ke maalo ae , kahea mai ia laua , i mai la , E aloha mai oe ia maua , e ka Haku , e ka mamo a Davida .
40020031	Papa aku la ka poe kanaka ia laua , e hamau : a nui loa ae la ka laua kahea ana , E aloha mai oe ia maua , e ka Haku , e ka mamo a Davida .
40020032	Ku malie iho la o Iesu , hea aku la ia laua , i aku la , Heaha ko olua makemake e hana aku ai au ia olua ?
40020033	I mai la laua ia ia , E ka Haku , e hookaakaaia mai ko maua mau maka .
40020034	Aloha aku la o Iesu , hoopa aku la i ko laua mau maka ; ike koke ae la ko laua mau maka , a hahai aku la laua ia ia .
40021001	A kokoke aku la lakou i Ierusalema , ua hiki aku la i Betepage ma ka mauna Oliveta , alaila , hoouna aku la o Iesu i na haumana elua ;
40021002	I aku la ia laua , E hele aku olua i ke kauhale e kupono mai ana ia olua , a e loaa koke ia olua ka hoki ua nakikiia , a me ke keiki me ia : e wehe ae olua , a e kai mai io'u nei .
40021003	Ina paha e olelo mai kekahi ia olua , e i aku , Na ka Haku ia mau mea e pono ai : alaila e kuu koke mai no ia i na hoki .
40021004	Ua pau ia mau mea i ka hanaia , i ko ai ka mea i oleloia mai e ke kaula , i ka i ana ,
40021005	E hai aku oukou i ke kaikamahine a Ziona , Aia hoi , ke hele akahai mai nei kou Alii iou la , e noho ana maluna o ka hoki , o ke keiki hoi a ka hoki .
40021006	Hele aku la ua mau haumana la , a hana aku la e like me ka Iesu i kauoha mai ai ia laua .
40021007	Kai mai la laua i ua hoki la , a me ke keiki , hohola ae la lakou i na kapa o lakou maluna o laua , a hoee aku la ia Iesu maluna iho .
40021008	Hohola iho la ka nui o ka poe kanaka i ko lakou kapa ma ke alanui , a okioki ae la kekahi poe i na lalalaau , a haliilii iho la ma ke alanui .
40021009	Hookani ae la ka poe hele mamua , a me ka poe hahai mahope , i aku la , Hosana i ka Mamo a Davida ! E hoonaniia ka Mea e hele mai nei ma ka inoa o ka Haku ; Hosana i ke lani kiekie loa !
40021010	A hiki aku la ia i Ierusalema , pihoihoi ae la ko ke kulanakauhale a pau , ninau mai la lakou , Owai keia ?
40021011	I aku la ka poe kanaka , O Iesu keia , ke Kaula no Nazareta i Galilaia .
40021012	Komo aku la Iesu iloko o ka luakini o ke Akua , a hookuke aku la i waho i ka poe kuai lilo aku , a me ka poe kuai lilo mai a pau iloko o ka luakini : hookahuli ae la ia i na papa o ka poe kuai moni , a me na noho o ka poe kuai manu nunu .
40021013	I aku la oia ia lakou , Ua palapalaia , E kapaia ko'u hale , he hale pule ; a ua hoolilo iho nei oukou ia ia i ana no na powa .
40021014	Hele mai la ka poe makapo a me ka poe oopa io na la ma ka luakini , a hoola aku la oia ia lakou .
40021015	Ike mai la ka poe kahuna nui a me ka poe kakauolelo i na mea kupanaha ana i hana'i , a me na kamalii e hookani ana iloko o ka luakini , Hosana i ka Mamo a Davida ; ukiuki mai la lakou ,
40021016	I mai la ia ia , Ke lohe nei anei oe i ka lakou nei olelo ? I aku la o Iesu ia lakou , Ae , aole anei oukou i heluhelu , Ua hoomakaukau oe i ka hoolea mailoko mai o na waha kamalii a me na keiki waiu ?
40021017	Haalele aku la oia ia lakou , a hele aku la iwaho o ke kulanakauhele i Betania , malaila i noho ai a ao ka po .
40021018	A kakahiaka ae , i kona hoi ana i ke kulanakauhale , pololi iho la ia .
40021019	Ike ae la ia i kekahi laau fiku ma kapa alanui , hele aku la ia ilaila , a o na lau wale no i loaa ia ia maluna ona ; i aku ia i ua laau ia , Mai noho a ulu ka hua maluna ou ma ia hope a mau loa aku . Maloo koke iho la ua laau fiku la .
40021020	A ike ae la ka poe haumana , kahaha iho la lakou , i ae la , Emo ole ka maloo ana o ka laau fiku !
40021021	Olelo mai la o Iesu , i mai la ia lakou , He oiaio ka'u e olelo aku nei ia oukou , Ina he manaoio ko oukou , aole oukou kanalua , e hana no oukou aole i keia wale no o ka laau fiku ; aka , ina e olelo aku oukou i keia mauna , E kaikaiia'e oe , a e hooleiia'ku iloko o ka moana ; e hanaia no ia .
40021022	Oia hoi , o na mea a pau a oukou e nonoi ai ma ka pule me ka manaoio , e loaa no ia ia oukou .
40021023	Ia ia i komo aku ai iloko o ka luakini , a ao mai la ilaila , hele mai la io na la ka poe kahuna nui , a me ka poe lunakabiko o na kanaka , i mai la , Nawai mai kau mana e hana aku ai i keia mau mea ? Nawai hoi i haawi mai keia mana ia oe ?
40021024	Olelo aku la o Iesu ia lakou , i aku la , Owau kekahi e ninau aku ia oukou , a i hai mai oukou ia , e hai aku no hoi au ia oukou ia ka mea nana i haawi mai ia'u e hana keia mau mea .
40021025	O ka bapetizo ana a Ioane , no hea ia ? No ka lani mai anei ? no kanaka anei ? Kuka iho la lakou ia lakou iho , i ae la , Ina e hai aku kakou , No ka lani mai ; alaila , e ninau mai kela ia kakou , No ke aha la oukou i manaoio ole ai ia ia ?
40021026	A i hai aku kakou , No kanaka , ke makau aku nei kakou i na kanaka ; no ka mea , ke manao nei lakou a pau , he kaula no o Ioane .
40021027	Olelo mai la lakou ia Iesu , i mai la , Aole makou i ike . I aku la hoi oia ia lakou , Aole hoi au e hai aku ia oukou i ka mea nana i haawi mai ia'u e hana i keia mau mea .
40021028	Aka , heaha ka oukou manao ? He wahi kanaka ia ia na keikikane elua ; a hele aku la ia i ka mua , i aku la , E kuu keiki , e hele aku oe e hana i keia la ma kuu pawaina .
40021029	Hoole mai la kela , i mai la , Aole au e hiki . A mahope mihi iho la ia , a hele aku la .
40021030	Hele aku la hoi oia i kana keiki muli , a olelo aku la pela ia ia . Ae mai la ia , i mai la , E hele no wau , e kuu haku ; aole nae ia i hele .
40021031	Owai ko laua mea nana i hana ka makemake o ka makua ? I mai la lakou ia ia , O ka mua . I aku la Iesu ia lakou , He oiaio ka'u e olelo aku nei ia oukou , e komo e ka poe lunaauhau a me na wahine hookamakama mamua o oukou iloko o ke aupuni o ke Akua .
40021032	No ka mea , i hele mai nei o Ioane io oukou nei ma ka aoao o ka pono , aole nae oukou i manaoio ia ia ; aka , manaoio ka poe lunaauhau a me na wahine hookamakama ia ia ; a ia oukou i ike ia ia , aole oukou i mihi mahope me ka manaoia ia ia .
40021033	E hoolohe mai oukou i kekahi olelonane hou : Kanu iho la kekahi mea hale i ka malawaina , hana iho la ia i pa a puni , eli iho la i wahi kaomi waina iloko olaila , kukulu iho la i hale kiai , haawi aku la ia wahi i na hoaaina , a hele aku la ia i ka aina e .
40021034	A i ka wa i kokoke e oo ai ka hua , hoouna mai la ia i kana mau kauwa i ka poe hoaaina i loaa mai ai ka hua nona .
40021035	A hopu aku Ia na hoaaina i kana mau kauwa , hahau iho la lakou i kekahi , pepehi iho la i kekahi a make , a hailuku aku la i kekahi me ka pohaku .
40021036	Hoouna hou mai la ia i na kauwa e ae , he nui aku i ka poe mamua , a hana hou pela na hoaaina ia lakou .
40021037	A mahope iho , hoouna mai la ia i kana Keiki io lakou la , i iho la , E hoomaikai mai paha lakou i ka'u keiki .
40021038	Ike aku la ka poe hoaaina i ua keiki la , olelo ae la kekahi i kekahi , Eia ae ka hooilina , ina kakou , e pepehi ia ia , a lilo mai kona aina no kakou .
40021039	Hopu aku la lakou ia ia , hookuke aku la ia ia iwaho o ka pawaina , pepehi iho la ia ia a make .
40021040	Aia hiki mai ka haku nona ka pawaina , heaha kana e hana mai ai i ua poe hoaaina nei ?
40021041	I mai la lakou ia ia , E pepehi hoomainoino ia i kela poe ino , a e haawi aku ia i ka pawaina , no kekahi poe hoaaina e ae , nana e hookupu mai nona na hua i ka wa e oo ai .
40021042	Olelo aku la o Iesu ia lakou , Aole anei oukou i heluhelu iloko o ka palapala hemolele , O ka pohaku a ka poe hana hale i haalele ai , ua lilo ia i pohaku kumu kihi ? O ka ka Haku hana keia , a he mea mahalo hoi ia i ko kakou mau maka .
40021043	Nolaila , ke olelo aku nei au ia oukou , E laweia'na ke aupuni o ke Akua mai o oukou mai , a e haawiia'ku ia i ka lahuikanaka nana e hua mai kona hua .
40021044	A o ka mea e haule iho maluna o keia pohaku , e haihaiia oia ; aka , o ka mea i hauleia iho e ua pohaku la maluna , e pepe loa ia .
40021045	Lohe ae la ka poe kahuna nui a me ka poe Parisaio i kana mau olelonane , ike iho la lakou , no lakou iho kana i olelo ai .
40021046	Makemake iho la lakou e lalau mai ia ia , a makau aku la lakou i ka poe kanaka ; no ka mea , manao iho la lakou he kaula ia .
40022001	Olelo hou aku la o Iesu ia lakou i na olelonane , i aku la ,
40022002	Ua like ke aupuni o ka lani me kekahi alii nana i hoomakaukau ka ahaaina no kana keiki .
40022003	Hoouna aku la ia i kana poe kauwa e kii i ka poe i oleloia e hele mai i ka ahaaina ; aka , aole lakou i makemake e hele mai .
40022004	Hoouna hou aku la ia i na kauwa e ae , i aku la , E i aku oukou i ka poe i oleloia , Eia hoi , ua hoomakaukau no wau i ka'u ahaaina , ua kaluaia ka'u mau bipi a me na mea i kupaluia , ua makaukau hoi na mea a pau ; e hele mai oukou i ka ahaaina .
40022005	Hoowahawaha mai la lakou , hele aku la ; o kekahi ma kona aina , a o kekahi ma kana kuai ana .
40022006	A o ka poe i koe , lalau mai la lakou i kana mau kauwa , hoomainoino mai la ia lakou , pepehi iho la a make .
40022007	A lohe ae la ke alii , huhu iho la ia , hoouna aku la ia i kona poe kaua , luku aku la ia poe pepehi kanaka , a puhi aku la i ko lakou kulanakauhale .
40022008	Alaila , olelo aku la ia i kana poe kauwa , Ua makaukau nae ka ahaaina ; aole hoi i pono kela poe i oleloia .
40022009	Nolaila , e hele aku oukou ma na huina alanui , a e koi aku i na mea a pau i loaa ia oukou , e hele mai i ka ahaaina .
40022010	Hele aku la ua poe kauwa la iwaho ma ke alanui , a houluulu mai la i na mea a pau i loaa ia lakou , o ka poe ino a me ka poe maikai ; a nui iho la na hoaai ma ua ahaaina la .
40022011	Komo aku la ke alii iloko e nana i ka poe hoaai , ike aku la ia ilaila i kekahi kanaka aole i kahikoia i ke kapa ahaaina .
40022012	I aku la kela ia ia , E ka hoalauna , pehea la oe i hele mai nei , aole i kahikoia i ke kapa ahaaina ? Mumule loa iho la ia .
40022013	Alaila , i aku la ua alii la i ka poe lawelawe , E nakiki iho ia ia a paa ma na wawae e me na lima , e lawe aku ia ia , a e hoolei aku iloko o ka pouli mawaho ; ilaila e uwe ai a e uwi ai na niho .
40022014	No ka mea , he nui ka poe i kaheaia , he uuku hoi ka poe i waeia .
40022015	Alaila hele aku la ka poe Parisaio , kukakuka ae la i ka mea e hoohihia ia ia i kana olelo ana .
40022016	Hoouna mai la lakou io na la i na haumana a lakou me kekahi poe Herodiano , i mai la , E ke Kumu , ke ike nei makou , he oiaio kau , a ke ao mai nei oe i ka aoao o ke Akua me ka oiaio , aole oe i paewaewa ma ka kekahi , aole hoi i manao i ko waho o ke kanaka .
40022017	E hai mai hoi oe , heaha kou manao ? He mea pono anei ke hookupu waiwai ia Kaisara ? aole anei ?
40022018	Ike ae la o Iesu i ko lakou manao ino ana , i aku la , E ka poe hookamani , no ke aha la oukou e hoao mai nei ia'u ?
40022019	E hoike mai ia'u i kekahi mom hookupu . A lawe mai la lakou io na la i kekahi denari .
40022020	Ninau aku la oia ia lakou , Nowai keia kii a me ka palapala ?
40022021	I mai la lakou ia ia , No Kaisara . Alaila , i aku la oia ia lakou , E haawi aku i ka Kaisara ia Kaisara , a i ka ke Akua hoi i ke Akua .
40022022	A lohe ae la lakou , kahaha iho la , haalele mai la lakou ia ia a hele aku la .
40022023	Ia la hoi , hele mai la io na la ka poe Sadukaio , ka poe i oleio , Aole alahouana ; ninau mai la lakou ia ia ,
40022024	I mai la , E ke Kumu , i olelo mai o Mose , Ina e make kekahi kanaka aohe ana keiki , e mare no kona kaikaina i kana wahine e hoala mai i hua na kona kaikuaana .
40022025	Ehiku mau hoahanau me makou : mare iho la ka makahiapo i wahine , a make iho la , aohe ana keiki ; a lilo aku la kana wahine na kona kaikaina .
40022026	Pela aku hoi ka lua a me ke kolu a hiki aku la i ka hiku o lakou .
40022027	Mahope iho o lakou a pau , make iho la hoi ua wahine la .
40022028	Nolaila , i ke alahouana , na ka mea hea o lakou a ehiku ua wahine la ? no ka mea , he wahine ia na lakou a pau mamua .
40022029	Olelo aku la o Iesu ia lakou , i aku la , Ua lalau oukou , i ka ike ole i ka palapala hemolele , a me ka mana o ke Akua .
40022030	No ka mea , i ke alahouana , aole lakou e mare , aole hoi e hoopalau ; aka , na like lakou me na anela o ke Akua i ka lani .
40022031	A , no ke alahouana o ka poe i make , aole anei oukou i heluhelu i ka ke Akua olelo ia oukou , e i mai ana ,
40022032	Owau no ke Akua o Aberahama , ke Akua o Isaaka , ke Akua o Iakoba ? O ke Akua , aole ia he Akua no ka poe i make , no ka poe ola no .
40022033	A lohe ae la ka poe kanaka , kahaha iho la lakou i kana ao ana .
40022034	Lohe ae la ka poe Parisaio , ua paa ia ia ka waha o ka poe Sadukaio , akoakoa mai la lakou io na la :
40022035	A ninau mai la kekahi o lakou , he kakaolelo , hoao mai la ia ia , i mai la ,
40022036	E ke Kumu , heaha ke kauoha nui iloko o ke kanawai ?
40022037	I aku la o Iesu ia ia , E aloha aku oe ia Iehova i kou Akua me kou naau a pau , a me kou uhane a pau , a me kou manao a pau .
40022038	O ka mua keia a me ke kauoha nui .
40022039	Ua like hoi ka lua me ia , E aloha aku oe i kou hoalauna me oe ia oe iho .
40022040	Maluna o keia mau kauoha elua , ke kau nei ke kanawai a pau a me na kaula .
40022041	A akoakoa mai ka poe Parisaio , ninau aku la Iesu ia lakou ,
40022042	I aku la , Heaha ko oukou manao no ka Mesia . He mamo ia nawai ? I mai la lakou , Na Davida .
40022043	I aku la oia ia lakou , Pehea la hoi o Davida i kapa ai ia ia ma ka Uhane , he Haku ? i ka i ana ,
40022044	Olelo aku la ka Haku i kuu Haku , E noho mai oe ma kuu lima akau , a hoolilo iho ai au i kou poe enemi i keehana wawae nou .
40022045	Ina hoi o Davida i kapa aku ia ia he Haku , pehea la ia e mamo ai nana ?
40022046	Aole i hiki i kekaki ke ekemu iki mai ia ia , aole hoi kekahi i aa e ninau hou mai ia ia mai ia wa iho .
40023001	Alaila , olelo mai la o Iesu i ka poe kanaka a me kana poe haumana .
40023002	I mai la , Ke noho nei ka poe kakauolelo a me ka poe Parisaio ma ka noho o Mose .
40023003	Nolaila , o na mea a pau a lakou e kauoha mai ai e malama , e malama oukou ia a e hana aku pela ; aka , mai hana oukou e like me ka lakou hana ana : no ka mea , ke olelo nei lakou , aole nae e hana .
40023004	Ke nakinaki nei lakou i na ukana kaumaha , a he luhi hoi ke hali , a ke kau nei iluna o na hokua o na kanaka ; aole nae lakou e hoopa iki aku ia mau mea me kekahi manamanalima o lakou .
40023005	Ke hana nei lakou i ka lakou mau hana a pau , i ikea mai ai e na kanaka . Ke hoopalahalaha nei lakou i na apana kanawai o lakou ; a ke hoonui nei hoi lakou i na lepa o ka lakou aahu .
40023006	Ke makemake nei lakou i na wahi maikai ma na ahaaina , a me na noho kiekie ma na halehalawai ;
40023007	A me ka uwe alohaia'ku ma na aha kanaka , a me ke kapaia e na kanaka , E Rabi , e Rabi .
40023008	Aka , o oukou , mai kapaia oukou he Rabi , no ka mea , hookahi a oukou Kumu , o ka Mesia , a he poe hoahanau oukou a pau .
40023009	Aole hoi e hoomakua aku oukou i kekahi kanaka ma ka honua nei ; hookahi o oukou Makua , aia i ka lani .
40023010	Aole hoi oukou e kapaia mai na Haku , hookahi o oukou Haku , o ka Mesia .
40023011	O ka mea nui iwaena o oukou , he pono e lilo ia i kauwa na oukou .
40023012	O ka mea hookiekie ae ia ia iho , e hoohaahaaia iho no ia ; a o ka mea hoohaahaa ia ia iho , e hookiekieia'e oia .
40023013	Auwe oukou , e ka poe kakauolelo a me ka poe Parisaio , na hookamani ! no ka mea , ke papani nei oukou i ke aupuni o ka lani imua o na kanaka ; no ka mea , aole oukou e komo ae , aole hoi oukou e ae aku e komo iloko ka poe e komo ana .
40023014	Auwe oukou , e ka poe kakauolelo a me na Parisaio , na hookamani ! no ka mea , ua pau ia oukou na hale o na wahinekanemake ; a ke hooloihi nei oukou i na pule i mea e ikea ai . No ia hoi , e loaa uanei ia oukou ka make nui loa .
40023015	Auwe oukou , e ka poe kakauolelo a me ka poe Parisaio , na hookamani ! no ka mea , ke poaihaele nei oukou i ke kai a me ka aina , i kaana mai ai na oukou kekahi haumana ; a loaa , ua hana oukou ia ia , a oi papalua kona keiki ana no Gehena mamua o ko oukou .
40023016	Auwe oukou , e na alakai makapo , ka i olelo , O ka hoohiki aku ma ka luakini , he mea ole ia ; aka , o ka mea hoohiki aku ma ke gula o ka luakini , he aie kana !
40023017	He poe naaupo a me ka makapo : heaha ka mea oi , o ke gula anei , a o ka luakini anei , ka mea e laa ai ke gula ?
40023018	A , o ka mea hoohiki aku ma ke kuahu , he mea ole ia ; aka , o ka mea hoohiki aku ma ka mohai iluna iho , he aie kana .
40023019	He poe naaupo a me ka makapo : heaha ka mea oi , o ka mohai anei , a o ke kuahu anei , ka mea e laa ai ka mohai ?
40023020	O ka mea hoohiki ma ke kuahu , oia no ka hoohiki ma ia mea a me na mea a pau maluna iho .
40023021	A o ka mea hoohiki aku ma ka luakini , oia no ke hoohiki aku ma ia mea , a me ka mea e noho ana iloko .
40023022	A o ka mea hoohiki ma ka lani , oia ke hoohiki ma ka nohoalii o ke Akua , a me ka mea e noho ana iluna iho .
40023023	Auwe oukou , e ka poe kakauolelo a me ka poe Parisaio , na hookamani ! no ka mea , ke hookupu nei oukou i ka hapaumi o ka mineta me ka aneto a me ke kumino ; a ke haalele nei i na mea nui o ke kanawai , i ka hoopono , i ke aloha a me ka hooiaio : o ka oukou mau mea keia e pono ai ke hana , aole hoi e haalele i kela .
40023024	E na alakai makapo , ke kanana nei i ka naonao , me ke ale wale iho i ke kamelo .
40023025	Auwe oukou , e ka poe kakauolelo a me ka poe Parisaio , na hookamani ! no ka mea , ke holoi nei oukou ia waho o ke kiaha a me ke pa ; aka , ua piha o loko i ka mea i kaili wale ia a me ka liki ole i ka hoomanawanui .
40023026	E ka Parisaio makapo : e holoi mua oe ia loko o ke kiaha a me ke pa , i maemae pu ia me ko waho .
40023027	Auwe oukou , e ka poe kakauolelo a me ka poe Parisaio , na hookamani ! no ka mea , ua like oukou me na halekupapau keokeo ; ua ikea nae ko waho he maikai ; aka , ua piha o loko i na iwikupapau a me ka pelapela .
40023028	Pela hoi oukou , ua ikea e na kanaka , he maikai mawaho ; aka , ua piha o loko i ka hoopunipuni a me ka pono ole .
40023029	Auwe oukou , e ka poe kakauolelo a me ka poe Parisaio , na hookamani ! no ka mea , ke hana nei oukou i na halekupapau no ka poe kaula , a ke hoonani nei hoi i na halekupapau no ka poe haipule ;
40023030	A ke olelo nei oukou , Ina makou i ola pu i ka wa o ka makou poe kupuna , aole makou i hookahe pu me lakou i ke koko o ka poe kaula .
40023031	Pela oukou e hoike mai nei ia oukou iho , he mamo oukou na ka poe pepehi kaula .
40023032	E hoopiha ae hoi oukou i ke ana o ko oukou poe kupuna .
40023033	E ka poe nahesa , ka ohana moonihoawa , pehea la auanei oukou e pakele ai i ka make ma gehena ?
40023034	Nolaila hoi , ke hoouna aku nei au ia oukou la i na kaula a me na kanaka naauao , a me na kakauolelo : a na oukou e pepehi a e kau ma ke kea i kekahi poe o lakou ; a e hahau hoi i kekahi poe o lakou ma na halehalawai ; a e alualu hoi ia lakou mai keia kulanakauhale a kela kulanakauhale .
40023035	I hookauia maluna iho o oukou ke koko hala ole a pau i hookaheia maluna o ka honua , mai ke koko o Abela o ke kanaka pono mai , a hiki i ke koko o Zakaria ke keiki a Barakia , a oukou i pepehi ai mawaena o ka luakini a me ke kuahu .
40023036	He oialo ka'u e olelo aku nei ia oukou , E kau mai ana keia mau mea a pau muluna o keia hanauna .
40023037	E Ierusalema , e Ierusalema ! ka mea nana i pepehi i na kaula , a i hailuku hoi i ka poe i hoounaia mai iou nei ; nani kuu makemake e houluulu mai i kau poe keiki , e like me ka houluulu ana a ka moa i kana ohana keiki malalo iho o kona mau eheu ; aole nae oukou i makemake mai .
40023038	Aia hoi , ua waiho neoneo ia no oukou ko oukou hale e noho ai .
40023039	No ka mea , ke olelo aku nei au ia oukou , Aole oukou e ike hou mai ia'u , a hiki i ka wa e olelo mai ai oukou , e hoomaikaiia ka mea e hele mai ana ma ka inoa o ka Haku .
40024001	I ko Iesu hele ana aku iwaho , haalele aku la ia i ka luakini , a hele mai la kana poe haumana e kuhikuhi ia ia i na hale o ka luakini .
40024002	I mai la o Iesu ia lakou , Ke ike nei anei oukou i keia mau mea a pau ? He oiaio ka'u e olelo aku nei ia oukou , e pau ia mau mea i ka hoohioloia ; aole e koe kekahi pohaku maluna o kekahi pohaku .
40024003	I kona noho ana maluna o ka mauna Oliveta , hele malu aku la ka poe haumana io na la , i aku la , E hai mai oe ia makou , i ka manawa hea e hiki mai ai ia mau mea ? Heaha hoi ka hoailona no kou hiki ana mai , a me ka hope o keia ao ?
40024004	Olelo mai la o Iesu ia lakou , i aku la , E malama ia oukou , o hoopunipuni mai hekahi ia oukou .
40024005	No ka mea , he nui na mea e hele mai ma ko'u inoa , me ka i ana mai , Owau no ka Mesia , a he nui no ka poe e hoopunipuniia e lakou .
40024006	E lohe auanei oukou i na kaua , a me na lono no na kaua ; e ao ia oukou iho , mai hopohopo ; no ka mea , e hiki io mai ia mau mea a pau , aole uae ia ka hopena .
40024007	E ku e aua kekahi lahuikanaka i kekahi lahuikanaka ; a o kekahi aupuni i kekahi aupuni : a e hiki mai no na wi a me na ahulau , a me na olai i kela wahi a i keia wahi .
40024008	O keia mau mea ka hoomaka ana o na popilikia .
40024009	Ia manawa , e haawi lakou ia oukou e hoomainoinoia mai ai , a e pepehi mai lakou ia oukou a make ; a e inainaia mai hoi oukou e na lahuikanaka a pau no ko'u inoa .
40024010	Alaila hoi , he nui na mea e hihia ana ; a e kumakaia aku kekahi i kekahi , e inaina aku hoi kekahi i kekahi .
40024011	E ku mai no hoi na kaula wahahee he nui loa , a e hoopunipuni aku hoi lakou i na kanaka he nui loa .
40024012	No ka nui ana mai o ka hewa , e malili no ke aloha o ka lehulehu .
40024013	Aka , o ka mea hoomanawanui aku a hiki i ka hopena , e ola ia .
40024014	A e haiia'ku no keia euanelio o ke aupuni ma na wahi aukanaka a pau , i mea e ike ai na lahuikanaka a pau : alaila iho e hiki mai ka hopena .
40024015	Aia ike oukou i ka mea ino e hooneoneo ai e ku ana ma kahi hoano , ka mea i oleloia mai e ke kaula e Daniela ; ( o ka mea heluhelu , e pono e hoomaopopo iho oia , )
40024016	Alaila , o ka poe e noho ana ma Iudea , e holo lakou ma na kuahiwi .
40024017	O ka mea maluna o ka hale , mai iho iho ia e lawe i na mea oloko o kona hale .
40024018	A o ka mea ma ka waena , mai hoi hou ia i hope e kii i kona kapa aahu .
40024019	Auwe ka poe wahine hapai , a me ka poe hanai waiu ia mau la !
40024020	E pule hoi oukou , i holo ole ai oukou i ka wa hooilo , aole hoi i ka la Sabati .
40024021	Alaila , e nui loa mai no ka popilikia , aohe popilikia me neia mai ke kumu mai o ka honua , aole hoi ma ia hope aku .
40024022	Ina e hoopokole ole ia ua mau la la , ina aole loa e ola kekahi kanaka : aka , no ka poe i waeia , e hoopokoleia ua mau la la .
40024023	Ina e olelo mai kekahi ia oukou ia manawa , E , eia maanei ka Mesia ; a , aia ma o , mai manao oukou he oiaio .
40024024	No ka mea , e ku ae no na Mesia wahahee , a me na kaula wahahee , a e hoike aku lakou i na hoailona nui , a me na mea kupanaha ; a ina he mea hiki , ina e hoopunipuni hoi lakou i ka poe i waeia .
40024025	Aia hoi , ua hai e au mamua ia oukou .
40024026	Nolaila , a i olelo mai lakou ia oukou , Aia la , ma ka waonahele oia , mai hele aku oukou ilaila : Aia hoi ia ma ke keena mehameha ; mai manao oukou he oiaio .
40024027	No ka mea , e like me ka uila i anapu mai ai , mai ka hikina mai , a hoomalamalama aku i ke komohana ; pela no hoi ka hiki ana mai o ke Keiki a ke kanaka .
40024028	No ka mea , i kahi e waiho ai ka heana , ilaila no e akoakoa ai na aeto .
40024029	Mahope iho o ia mau la popilikia , e poeleele ana ka la , aole hoi e malamalama mai ka mahina , e haule iho hoi na hoku mai ka lani mai , a e hoonaueia na mea ma na o ka lani .
40024030	Alaila , e ikea mai ai ka hoailona no ke Keiki a ke kanaka ma ka lani ; a e uwe na lahuikanaka a pau o ka honua , aia ike lakou i ke Keiki a ke kanaka e hele mai ana maluna o na ao o ka lani , me ka mana a me ka nani nui .
40024031	A e hoouna aku ia i kana poe anela me ka pu kani nui , a e hoakoakoa mai lakou i kona poe i waeia , mai na makani eha , a mai kela aoao o ka lani a mai keia aoao hoi .
40024032	E ao oukou i ka olelonane no ka laau fiku ; Aia opiopio na lala , a ulu ae na lau , ua ike oukou , ke kokoke mai nei ke kau .
40024033	Pela hoi , a ike oukou i keia mau mea a pau , alaila e ike oukou , ua kokoke mai ia , aia ma ka puka .
40024034	He oiaio ka'u e olelo aku nei ia oukou , Aole e hala aku keia hanauna , a hiki e mai ua mau mea la a pau .
40024035	E lilo ana ka lani a me ka honua ; aka , aole loa e lilo ka'u mau olelo .
40024036	Aole i ike kekahi kanaka ia la a me ia hora , aole hoi na anela o ka lani ; o ko'u Makua wale no .
40024037	Me na la o Noa , pela hoi ka hiki ana mai o ke Keiki a ke kanaka .
40024038	No ka mea , i na la mamua o ke kaiakahinalii , ai lakou a inu hoi , mare lakou a hoopalau no ka mare ana , a hiki i ka la i komo ai o Noa iloko o ka halelana ;
40024039	Aole lakou i ike , a hiki mai ke kaiakahinalii , a pau loa ae la lakou i ka make : pela no hoi ka hiki ana mai o ke Keiki a ke kanaka .
40024040	Alaila , elua kanaka ma ka waena , e laweia kekahi , a e koe no kekahi .
40024041	Elua wahine e wili palaoa ana , a laweia kekahi , a e koe no kekahi .
40024042	Nolaila , e kiai oukou ; no ka mea , aole oukou ike i ka hora e hiki mai ai ko oukou Haku .
40024043	Ua ike oukou i keia , ina paha i ike ka mea hale i ka wati e hiki mai ai ka aihue , ina ua kiai ia , i wawahi ole ia'i kona hale .
40024044	Pela hoi oukou e noho ai me ka makaukau ; no ka mea , i ka hora e manao ole ia'i e oukou , e hiki mai no ke Keiki a ke kanaka .
40024045	Owai la ke kauwa malama pono , naauao , i hoonohoia'e e kona haku i luna no kona mau ohua e haawi aku i ai na lakou i ka manawa pono .
40024046	E pomaikai ana ua kauwa la , ke ike mai kona haku ia ia e hana ana pela i kona hoi ana mai .
40024047	He oiaio ka'u e olelo aku nei ia oukou , e hoonoho kela ia ia maluna o kona waiwai a pau .
40024048	Aka , o ke kauwa ino la , i olelo iho iloko o kona naau , Ke hoohakalia nei kuu haku i kona hoi ana mai ;
40024049	A ke hoomaka ia e pepehi i na hoa kauwa ona , a e ai pu a e inu pu me ka poe ona :
40024050	E hoi hou mai no ka haku o ua kauwa la , i ka la i kiai ole ai ia , a me ka hora i manao ole ai ia ;
40024051	A e hookaawale aku kela ia ia , a e haawi aku i kana kuleana me ka poe hookamani ; ilaila ka uwe ana a me ka uwi ana o na niho .
40025001	Alaila , e hoohalikeia ke aupuni o ka lani me na wahine puupaa he umi , na lakou i lawe ko lakou mau kukui , a hele aku la i waho e halawai me ke kane mare .
40025002	Elima o lakou i naauao , elima hoi i naaupo .
40025003	Lawe aku la ua poe naaupo la i ko lakou mau kukui , aole nae i lawe pu i ka aila .
40025004	Aka , lawe pu aku la ua poe naauao la i ka aila iloko o ko lakou mau ipu me na kukui o lakou .
40025005	I ka hookaulua ana o ke kane mare , luluhi ae la na maka o lakou , a hiamoe iho la lakou a pau .
40025006	I ke aumoe he kahea ana , Eia ae , ke hele mai la ke kanemare ; e hele aku oukou e halawai me ia .
40025007	Alaila , ala ae la ua poe wahine puupaa la a pau , a koli iho la i ko lakou mau kukui .
40025008	I aku la ka poe naaupo i ka poe naauao , E haawi mai no makou i kauwahi aila o oukou ; no ka mea , ua pio ko makou mau kukui .
40025009	Olelo ae la ka poe naauao , i ae la , Aole paha e lawa ka aila no kakou a pau ; e hele ae oukou i ka poe kuai , a kuai i aila no oukou .
40025010	A hala aku la lakou e kuai , hiki mai la ke kanemare ; a o ka poe i makaukau , komo pu aku la lakou me ia i ka mare ana , a papaniia'e la ka puka .
40025011	Mahope iho , hele mai ua poe wahine puupaa la i koe , i mai la , E ka Haku , e ka Haku e , e wehe ae oe ia makou .
40025012	Olelo aku la ia , i aku la , He oiaio ka'u e olelo aku nei ia oukou , aole au ike ia oukou .
40025013	No ia hoi , e kiai oukou , no ka mea , aole oukou ike i ka la , aole hoi i ka hora e hiki mai ai ke Keiki a ke kanaka .
40025014	Ua like hoi ia me ke kanaka e hele ana , houluulu ae la ia i kana poe kauwa , a haawi aku la ia lakou i na kumukuai nona .
40025015	Haawi aku la ia i na talena elima no kekahi , i elua hoi no kekahi , a i hookahi hoi no kekahi ; i kela mea i keia mea e like me kona akamai ; alaila , hele koke aku la ia .
40025016	A o ka mea ia ia na talena elima , hele aku la ia , a kuai aku me ia kumu , a loaa mai ia ia na talena hou elima .
40025017	Pela hoi ka mea ia ia na talena elua ; loaa mai no hoi ia ia no talena hou elua .
40025018	Aka , o ka mea ia ia ke talena hookahi , hele aku la ia , eli iho la ma ka lepo , a huna iho la i ka moni a kona haku .
40025019	A liuliu aku la , hoi mai la ka haku o ua mau kauwa la , a olelo hoakaka pu iho la me lakou .
40025020	Hele mai la ka mea ia ia na talena elima , a lawe pu mai la me ia i na talena hou elima , i mai la , E ka Haku , ua haawi mai oe ia'u i na talena elima ; eia hoi ia me na talena hou elima a'u i loaa ai .
40025021	I aku la kona haku ia ia , Pono , e ke kauwa maikai , malama pono ; he pono kou malama ana i na mea he uuku , e hoonoho no au ia oe maluna o na mea he nui loa . E komo ae oe iloko o ka olioli o kou haku .
40025022	Hele mai la hoi ka mea ia ia na talena elua , i mai la , E ka Haku , ua haawi mai oe ia'u i na talena elua ; eia hoi ia me na talena hou elua a'u i loaa'i .
40025023	I aku la kona haku ia ia , Pono , e ke kauwa maikai , malama pono ; he pono kou malama ana i na mea he uuku , e hoonoho no au ia oe maluna o na mea he nui loa . E komo ae oe iloko o ka olioli o kou haku .
40025024	Hele mai la hoi ka mea ia ia ke talena hookahi , i mai la , E ka Haku , ua ike no au ia oe he kanaka oolea , e oki ana ma kahi au i lulu ole aku ai , a e ohi ana ma kahi au i kanana ole aku ai :
40025025	Makau iho la au , a hele aku la , huna iho la au i kau talena ma ka lepo ; eia mai no kau .
40025026	Olelo aku la kona haku ia ia , i aku la , E ke kauwa lokoino , hana ole , ua ike anei oe e oki ana au ma kahi a'u i lulu ole aku ai ; a e ohi ana au ma kahi a'u i kanana ole ia ?
40025027	Ilaila kau pono e waiho aku i ka'u moni me ka poe kuai moni , a i ko'u hoi ana mai , alaila loaa mai ia'u ka'u me ka uku hoopanee .
40025028	E lawe ae i ke talena mai ona aku , a e haawi aku na ka mea ia ia na talena he umi .
40025029	O ka mea ua loaa ia ia , e haawi hou ia nana a nui loa ; aka , o ka mea ua loaa ole ia ia , e laweia ae ka mea ia ia .
40025030	A e hoole i aku i ua kauwa pono ole nei iwaho i kahi pouli ; ilaila e uwe ai a e uwi ai na niho .
40025031	Aia hiki mai ke Keiki a ke kanaka me kona nani , a o na anela a pau pu me ia ; alaila , e noho iho la maluna o kona nohoalii nani :
40025032	A e hoakoakoaia mai na lahuikanaka a pau loa imua o kona alo ; a e hookaawale ae oia ia lakou i kekahi poe mai kekahi poe ae , e like me ke kahuhipa i hookaawale aku i na hipa a me na kao .
40025033	A e hooku aku oia i ka poe hipa ma kona lima akau , a i ka poe kao ma kona lima hema .
40025034	Alaila , e olelo aku ke alii i ka poe ma kona lima akau , E hele mai oukou , e ka poe i hoomaikaiia e ko'u Makua , e komo oukou i ke aupuni i hoomakaukauia no oukou mai ka hookumu ana mai o ka honua .
40025035	No ka mea , pololi iho la au , a haawi mai la oukou i ai na'u ; makewai au , a hoinu mai la oukou ia'u ; he malihini au , a hookipa oukou ia'u ;
40025036	He kapa ole ko'u , a hoaahu mai la oukou ia'u ; mai iho la au , a ike mai la oukou ia'u ; maloko hoi o ka halepaahao , a hele mai la oukou ia'u .
40025037	Alaila , e olelo mai ka poe pono ia ia , e i mai , E ka Haku , inahea i ike ai makou ia oe ua pololi , a haawi aku i ai nau ? a ua makewai , a hoinu makou ia oe ?
40025038	Inahea hoi i ike ai makou ia oe lie malihini , a hookipa makou ia oe ? a me ke kapa ole , a hoaahu makou ia oe ?
40025039	Inahea hoi i ike ai makou ia oe , he mai , a iloko o ka halepaahao , a hele aku makou iou la ?
40025040	A e olelo aku ke alii ia lakou , me ka i aku , He oiaio ka'u e olelo aku nei ia oukou , i ka oukou hana ana pela i kekahi mea liillii loa o keia poe hoahanau o'u , ua hana mai oukou pela ia'u .
40025041	Alaila , e olelo ae ia i ka poe ma ka lima hema , E ka poe i ahewaia , haele oukou pela mai o'u aku nei iloko o ke ahi mau loa , i hoomakaukauia no ka diabolo a me hona poe anela .
40025042	No ka mea , a pololi au , aole no oukou i haawi mai i ai na'u ; a makewai au , aole hoi oukou i hoinu mai ia'u ;
40025043	He malihini au , aole no oukou i hookipa ia'u ; he kapa ole ko'u , aole hoi oukou i hoaahu mai ia'u ; he mai ko'u , a iloko hoi o ka halepaahao , aole hoi oukou i ike mai ia'u .
40025044	Alaila , e olelo mai lakou , me ka i mai , E ka Haku , inahea i ike ai makou ia oe , ua pololi , a ua makewai , a he malihini , a he kapa ole , a he mai , a iloko o ka halepaahao paha , a malama ole makou ia oe ?
40025045	Alaila e olelo aku oia ia lakou , me ka i aku , He oiaio ka'u e olelo aku nei ia oukou , i ka oukou hana ole ana pela i kekahi mea liiili loa o keia poe , ua hana ole mai hoi oukou pela ia'u .
40025046	A o keia poe la , e hele aku lakou i kahi make mau loa ; aka , o ka poe maikai iloko o ke ola mau loa .
40026001	A pau ae la keia mau olelo a pau a Iesu , i mai la ia i kana poe haumana ;
40026002	Ua ike oukou , elua la i koe , a hiki mai ka ahaaina moliaola ; a e kumakaiaia ke Keiki a ke kanaka e kaulia'i ma ke kea .
40026003	Alaila , hoakoakoa ae la ka poe kahuna nui a me ka poe kakauolelo , a me ka poe lunakahiko o na kanaka , ma ka hale o ke kahu na nui , o Kaiapa kona inoa ,
40026004	Kukakuka ae la lakou , e lalau aku ia Iesu me ka hoopunipuni , a e pepehi la ia a make .
40026005	Olelo ae la lakou , aole i ka wa ahaaina , o haunaele na kanaka .
40026006	Aia ma Betania o Iesu ma ka hale o Simona ka lepero ;
40026007	Hele mai la kekahi wahine io na la , me ka ipu alabatero , ua piha i ka mea poni makamae , a ninini iho la ia maluna o kona poo i kona noho ana e ai .
40026008	Ike ae la kana poe haumana , ukiuki iho la lakou , i aku la , No ke aha la keia hoomaunauna ?
40026009	E hiki no ke kuai lilo aku i keia mea poni i kumu nui , a e haawiia'ku ia na ka poe ilihune .
40026010	A ike iho la o Iesu , i mai la oia ia lakou , No ke aha la oukou e hoopilikia mai ai i ka wahine ? He mea maikai kana i hana mai ai ia'u .
40026011	Ua mau loa ka poe ilihune me oukou , aole au e mau loa ana me oukou .
40026012	No ka mea , ua ninini mai kela i keia mea poni maluna iho o ko'u kino , e hoomakaukau ia'u no ke kanu ana .
40026013	He oiaio ka'u e olelo aku nei ia oukou , Ma na wahi a pau loa o ke ao nei , e haiia'ku ai keia euanelio , ilaila e haiia'ku ai ka ia nei hana ana , i mea e kaulana ai oia .
40026014	Alaila , hele aku la kekahi o ka poe umikumamalua , o Iuda Isekariote kona inoa , i ka poe kahuna nui , i aku la ,
40026015	Heaha ka oukou e haawi mai ai ia'u , a na'u ia e kumakaia aku ia oukou ? A kaupaona mai la lakou nana i na wahi moni he kanakolu .
40026016	Ma ia hope iho , imi iho la ia i ka wa pono e kumakaia aku ai ia ia .
40026017	I ka la mua o ka ahaaina berena hu ole , hele aku la ka poe haumana io Iesu la , i aku la ia ia , Mahea la kahi au e makemake ai e hoomakaukau makou nau e ai i ka moliaola ?
40026018	I mai la kela , E haele aku iloko o ke kulanakauhale i kekahi kanaka , e olelo aku ia ia , Ke i mai nei ke Kumu , Ua kokoke mai nei kuu manawa ; he pono e malama au me ka'u mau haumana i ka moliaola ma kou hale .
40026019	Hana aku la ka poe haumana e like me ka Iesu kauoha ana mai ia lakou , a hoomakaukau iho la i ka moliaola .
40026020	Ahiahi ae la , noho iho la ia e ai me ka umikumamalua .
40026021	A i ka ai ana a lakou , i mai la kela , He oiaio ka'u e olelo aku nei ia oukou , e kumakaia auanei kekahi o oukou nei ia'u .
40026022	A kaumaha loa iho la lakou , ninau pakahi aku la lakou ia ia , E ka Haku , owau anei ?
40026023	Olelo mai la ia , i mai la , O ka mea e lalau pu ana me au i ka lima ma ke pa , oia ke kumakaia ia'u .
40026024	E hele aku ana ke Keiki a ke kanaka , e like me ka mea i palapalaia nona ; auwe hoi ke kanaka nana e kumakaia ke Keiki a ke kanaka ! pomaikai ua kanaka la , ina aole i hanauia mai ia .
40026025	Alaila , olelo aku la o Iuda nana ia i kumakaia'ku , i aku la , E Rabi , owau anei ia ? I mai la kela ia ia , Oia kau i olelo mai .
40026026	I ka lakou ai ana , lalau iho la o Iesu i ka berena , hooalohaloha aku la ia , wawahi iho la , a haawi mai la na ka poe haumana , i mai la , E lawe oukou , e ai ; o ko'u kino keia .
40026027	Lalau iho la hoi oia i ke kiaha , hooalohaloha aku la , haawi mai la ia lakou , i mai la , E inu oukou a pau i keia ;
40026028	No ka mea , o ko'u koko keia no ke kauoha hou , i hookaheia no na mea he nui loa , i mea e kalaia'i na hala .
40026029	Ke olelo aku nei au ia oukou , aole au e inu hou i ko ka huawaina , a hiki aku i ka la e inu pu ai au me oukou he waina hou iloko o ke aupuni o ko'u Makua .
40026030	Himeni ae la lakou , alaila hele aku la lakou ma ka mauna Oliveta .
40026031	Alaila , olelo mai la o Iesu ia lakou , i keia po , e hihia auanei oukou a pau no'u ; no ka mea , ua palapalaia , E hahau ana au i ke kahuhipa , a e pau hoi ka ohana hipa i ka puehu .
40026032	Aka , mahope iho o kuu ala hou ana , e hele aku no au mamua o oukou i Galilaia .
40026033	Olelo aku la o Petero ia ia , i aku la , Ina e hihia lakou nei a pau nou , aole loa au e hihia .
40026034	I mai la o Iesu ia ia , He oiaio ka'u e olelo aku nei ia oe , i keia po , mamua mai o ke ooo ana o ka moa , e pakolu kau hoole ana mai ia'u .
40026035	I aku la o Petero , Ina e make pu au me oe , aole loa au e hoole aku ia oe . Pela hoi i olelo aku ai na haumana a pau .
40026036	Alaila , hele aku la o Iesu me lakou ma kekahi wahi o Getesemane ka inoa ; i mai la ia i ka poe haumana , E noho iho oukou maanei , a hele aku au e pule ma o .
40026037	Lawe aku la oia ia Petero a me na keiki elua a Zebedaio , hoomaka iho la ia e luuluu iho , a me ke kaumaha .
40026038	Alaila , i mai la oia ia lakou , Ua kaumaha loa kuu uhane e like me ka make ; e noho iho oukou maanei , a e kiai pu me au .
40026039	Hele iki aku la ia , moe iho la kona alo ilalo , pule aku la ia , i aku la , E ko'u Makua e , ina paha he mea hiki ia , e lawe aku oe i keia kiaha mai o'u aku nei ; aka hoi , aia i kou makemake , aole i ko'u .
40026040	Hoi mai la ia i ua mau haumana la , a loaa iho la lakou e hiamoe ana ; i mai la ia Petero , Pela no anei , aole e hiki ia oukou ke kiai pu me au i hookahi hora ?
40026041	E kiai oukou , e pule hoi , o lilo oukou i ka hoowalewaleia mai ; ua oluolu nae ka naau , aka o ke kino , ua nawaliwali ia .
40026042	Hele hou aku la ia , ka lua ia o ka hele ana ; pule aku la ia , i aku la , E ko'u Makua , ina paha aole ia he mea hiki ke laweia'ku keia kiaha mai o'u aku nei , i inu ole au , ina no e hanaia kou makemake .
40026043	Hoi hou mai la ia , a loaa hou iho la lakou e hiamoe ana ; no ka mea , ua luluhi iho ko lakou mau maka .
40026044	Waiho mai la ia ia lakou , hele hou aku la , o ke kolu keia o ka pule ana , ma kela olelo hookahi no .
40026045	Alaila , hele mai la ia i kana poe haumana , i mai la ia lakou , E hiamoe nui aku oukou , a e hoomaha iho : aia hoi , ke kokoke mai nei ka hora , a e kumakaiaia'na ke Keiki a ke kanaka a lilo i na lima o ka poe hewa .
40026046	E ala mai , e haele kakou ; eia ae ua kokoke mai nei ka mea nana au i kumakaia .
40026047	A i kana olelo ana , aia hoi , hele mai la o Iuda , kekahi o ka poe umikumamalua , me ia pu ka poe kanaka he nui , me na pahikaua a me na newa , i hoounaia mai e na kahuna nui a me na lunakahiko .
40026048	O ka mea nana ia i kumakaia , haawi aku la ia i hoailona ia lakou , i aku la , O ka mea a'u e honi aku ai , oia no ia , e hoopaa oukou ia ia .
40026049	A hele pololei aku la ia io Iesu la , i aku la , Aloha oe , e Rabi , a honi aku la ia ia .
40026050	I mai la o Iesu ia ia , E ka hoalauna , heaha kau i hele mai nei ? Alaila hele aku la lakou , a kau aku la i na lima maluna o Iesu , a hoopaa iho la ia ia .
40026051	Aia hoi , o kekahi o ka poe me Iesu , lalau iho la kona lima i kana pahikaua , unuhi ae la , a hahau aku la i ke kauwa a ke kahuna nui , a oki aku la i kona pepeiao .
40026052	Alaila , i mai la o Iesu ia ia , E hoihoi oe i ka pahikaua i kona wahi : no ka mea , o ka poe lalau i ka pahikaua , e make no lakou i ka pahikaua .
40026053	Ke manao nei anei oe , e hiki ole ia'u ano ke kahea aku i ko'u Makua , a e hoouna mai no ia io'u nei i na legeona anela he umikumamalua a keu aku ?
40026054	Aka , pehea la hoi e hookoia'i ka Palapala , e i mai ana , e hanaia keia mau mea ?
40026055	Ia hora no , olelo aku la Iesu i ka poe kanaka , Ke hele mai nei anei oukou iwaho nei me na pahikaua a me na newa e lalau mai ia'u , e like me ka lalau ana i ka powa ? Ua noho pu au me oukou i kela la i keia la e ao ana iloko o ka luakini , aole nae oukou i lalau mai ia'u .
40026056	Ua hanaia keia mau mea a pau i ko ai na palapala a ka poe kaula . Alaila , haalele iho la na haumana a pau ia ia , a holo aku la .
40026057	A o ka poe nana Iesu i lalau aku , alakai aku la lakou ia ia io Kaiapa la ke kahuna nui , kahi i hoakoakoaia'i ka poe kakauolelo a me na lunakahiko .
40026058	Ukali mamao aku la o Petero ia ia , a hiki i ka pahale o ke kahuna nui : a komo aku la ia iloko , noho pu iho la me ka poe ilamuku e ike i ka hope .
40026059	Imi aku la ka poe kahuna nui me na lunakahiko , a me ka ahalunakanawai a pau i mea hoike wahahee no Iesu i make ai oia ;
40026060	Aole nae i loaa . He nui no hoi na mea hoike wahahee i hele mai , aole hoi i loaa . Mahope iho hele mai la elua mau mea hoike wahahee ,
40026061	I mai la , Ua olelo mai oia nei , E hiki no ia'u ke wawahi iho i ka luakini o ke Akua , a e hana hou au ia a paa i na la ekolu .
40026062	Ku ae la ke kahuna nui , i mai la ia ia , Aole anei oe e olelo iki mai ? Heaha ka laua nei i hoike mai ai nou ?
40026063	Aole o Iesu i ekemu ae . Olelo mai la ke kahuna nui ia ia , i mai la , Ke ninau pono aku nei au ia oe ma ke Akua ola , e hai mai oe ia makou , o oe anei ka Mesia , ke Keiki a ke Akua ?
40026064	Olelo aku la o Iesu , Oia kau i olelo mai . A ke olelo aku nei hoi au ia oukou , mahope aku nei , e ike no oukou i ke keiki a ke kanaka e noho ana ma ka lima akau o ka Mea mana , a e hele mai ana maluna o na ao o ka lani .
40026065	Alaila haehae iho la ke kahuna nui i kona aahu , i ae la , Ke olelo hoino wale nei oia nei ; pahea la e pono ai kakou i na mea ikemaka hou ? Aia hoi , ua lohe iho nei oukou i kana olelo hoino ana .
40026066	Heaha ko oukou manao ? I mai la lakou , Ua hewa ia e make .
40026067	Alaila , kuha aku la lakou i kona maka , a kui aku la ia ia , a papai aku la kekahi poe ia ia me ka poho lima ,
40026068	I aku la , E ka Mesia , e koho mai oe ia makou , nawai oe i papai aku ?
40026069	Noho iho la o Petero iwaho ma ka pahale ; a hele mai la kekahi kaikamahine io na la , i mai la , O oe no hoi kekahi me Iesu no Galilaia .
40026070	Hoole aku la ia imua o lakou a pau , i aku la , Aole au ike i kau mea e olelo mai nei .
40026071	Hele aku la ia iwaho ma ka ipuka , ike mai la kekahi kaikamahine e ae ia ia , a hai aku la ia lakou ilaila , Oia nei no hoi kekahi me Iesu no Nazareta .
40026072	Hoole hou aku la ia me ka hoohiki ino , Aole au ike i ua kanaka la .
40026073	Mahope iho , hele mai la ka poe e ku ana ilaila , i mai la ia Petero , Oiaio no , o oe kekahi o lakou , no ka mea , ke hoike mai nei kau olelo ia oe iho .
40026074	Alaila , hoomaka iho la ia e hailiili a me ka hoohiki ino , i aku la , Aole au i ike ia kanaka . A ooo koke iho la ka moa .
40026075	A hoomanao iho la o Petero i ka mea a Iesu i olelo mai ai ia ia , Mamua mai o ke ooo ana o ka moa , e pakolu no kau hoole ana mai ia'u . Hele aku la ia iwaho , a uwe walania iho la ia .
40027001	A kakahiaka ae la , kukakuka iho la ka poe kahuna nui a pau , a me ka poe lunakahiko o na kanaka , i ka mea e make ai o Iesu .
40027002	Hikiikii iho la lakou ia ia , kai aku la ia ia , a haawi aku la ia Ponetio Pilato ke kiaaina .
40027003	Alaila , ike ae la o Iuda nana ia i kumakaia aku , ua hoohewaia o Iesu e make , mihi iho la ia , hoihoi aku la ia i na moni he kanakolu i ka poe kahuna nui a me na lunakahiko ,
40027004	I aku la , Ua hewa wau i kuu kumakaia ana aku i ke koko hala ole . I mai la lakou , Heaha ia ia makou ? Ia oe aku no ia mea .
40027005	Hoolei iho la ia i na moni ilalo , maloko o ka luakini , haalele aku la a hele , a kaawe iho la ia ia iho .
40027006	Lawe ae la ka poe kahuna nui i ua mau moni la , i ae la , Aole pono ke waiho aku ia mea me na moni laa ; no ka mea , o ke kumu keia i kuai ai i ke koko .
40027007	Kukakuka iho la lakou , a kuai aku la me ia mau mea i ka aina o ka potera , i wahi e kanu ai i na malihini .
40027008	No ia mea , ua kapaia ua aina la , ka aina koko , a hiki i neia manawa .
40027009	Ilaila i ko ai ka olelo a ke kaula a Ieremia , i i mai ai , Ua lawe aku lakou i na moni he kanakolu , ke kumukuai no ka mea i kuaiia , ka mea a ka poe mamo a Iseraela i kuai ai ;
40027010	A haawi aku la lakou ia mau mea no ka aina o ka potera , e like me ka ka Haku i kauoha mai ai ia'u .
40027011	Ku ae la o Iesu imua o ke kiaaina , ninau mai la ke kiaaina ia ia , i mai la , O oe no anei ke alii o ka poe Iudaio ? I aku la Iesu ia ia , Oia no kau i olelo mai la .
40027012	Ia ia i ahewaia'i e ua kahuna nui a me na lunakahiko , aole ia i olelo iki aku .
40027013	Alaila , i mai la o Pilato ia ia , Aole anei oe e lohe ia mau mea he nui wale a lakou e hoike mai nei nou ?
40027014	Aole hoi oia i olelo iki aku ia ia , a kahaha nui iho la ke kiaaina .
40027015	Ia ahaaina he mea mau no i ke kiaaina ke kuu aku i kekahi paahao no na kanaka , i ka mea a lakou i makemake ai .
40027016	He paahao kaulana ia lakou ia manawa , o Baraba ka inoa .
40027017	A akoakoa mai la lakou , ninau aku la o Pilato ia lakou , Owai ka oukou e makemake nei e kala aku au no oukou , o Baraba anei , a o Iesu anei i kapaia ka Mesia ?
40027018	No ka mea , ua ike iho la ia , no ka huahua i hoopea aku ai lakou ia ia .
40027019	A i kona noho ana ma ka noho hookolokolo , hoouna mai la kana wahine io na la , i mai la , Mai mea iki aku oe i ua kanaka hala ole la ; no ka mea , ua kaumaha loa wau nona i keia la ma ka moeuhane .
40027020	Aka , hookonokono aku la ka poe kahuna nui a me ka poe lunakahiko i na kanaka , e noi mai ia Baraba , a e pepehi ia Iesu .
40027021	Olelo aku la ke kiaaina , i aku la ia lakou , Owai ko oukou mea makemake o laua nei , e kuu aku ai au no oukou ? I mai la lakou , O Baraba .
40027022	Ninau aku la o Pilato ia lakou , Heaha hoi ka'u e hana aku ai ia Iesu , i kapaia ka Mesia ? I mai la lakou a pau ia ia , E kaulia ia ma ke kea .
40027023	Ninau aku la ke kiaaina , No ke aha ? Heaha ka hewa ana i hana'i ? A nui loa ae la ka lakou uwa ana mai , i mai , E kaulia ma ke kea .
40027024	Ike ae la o Pilato , aole e hiki kana , aka , he nui loa ka haunaele ana mai , lalau aku la ia i ka wai , a holoi iho la i kona mau lima imua o ka poe kanaka , i aku la , Aohe o'u hala i ke koko o keia kanaka pono : ia oukou aku no ia .
40027025	Olelo mai la ka poe kanaka a pau , Iluna iho o makou kona koko , iluna hoi o ka makou kamalii .
40027026	Alaila , kuu ae la ia ia Baraba no lakou : aka , hahau aku la oia ia Iesu , a haawi aku la ia ia e kaulia'i ma ke kea .
40027027	Alaila , kai aku la ka poe koa o ke kiaaina ia Iesu iloko o kahi hookolokolo , a houluulu mai la lakou i ka poe koa a pau io na la .
40027028	Wehe ae la lakou i kona kapa , a kahiko iho la ia ia i ka aahu ulaula .
40027029	Ulana iho la lakou i leialii kakalaioa , a kau aku la ia maluna o kona poo , a me ka ohe ma kona lima akau ; kukuli iho la imua ona , hoomaewaewa aku la lakou ia ia , i aku la , Aloha oe , e ke Alii o ka poe Iudaio !
40027030	A kuha aku la lakou ia ia , lalau aku hoi i ka ohe , a hahau aku la hoi i kona poo .
40027031	A pau ko lakou hoomaewaewa ana ia ia , wehe ae la lakou i ua aahu la , a hoaahu ae la ia ia i kona aahu , a kai aku la ia ia e kaulia'i ma ke kea .
40027032	I ko lakou hele ana iwaho , loaa iho la ia lakou kekahi kanaka no Kurene , o Simona kona inoa ; koi aku la lakou ia ia e amo i kona kea .
40027033	A hiki aku la lakou i kahi i kapaia o Gologota , oia hoi keia i hoikeia , he wahi iwipoo ,
40027034	Haawi aku la lakou i ka vinega i kawili pu ia me ka laau awaawa , e inu ; a i ka hoao ana iho , aole ia i makemake e inu .
40027035	Kau aku la lakou ia ia ma ke kea , a puunaue aku la i kona mau kapa , a puu iho la hoi ; i ko ai ka mea i oleloia e ke kaula , Ua puunaue ae lakou i kuu mau kapa aahu no lakou , a no ko'u kapakomo ua puu no lakou .
40027036	Noho iho la lakou ilaila , a kiai aku la ia ia .
40027037	Kau aku la lakou maluna ae o kona poo i ka palapala o kona ahewa ana , O IESU KEIA , KE ALII O KA POE IUDAIO .
40027038	Elua hoi kanaka powa i kaulia pu me ia ma ke kea , ma ka lima akau kekahi , ma ka lima hema hoi kekahi .
40027039	O ka poe maalo ae , kuamuamu aku la lakou ia ia , e hooluliluli ana i ko lakou poo ,
40027040	Me ka i ana , O oe ka mea nana e wawahi ka luakini , a hooku hou ae i na la ekolu , e hoola oe ia oe iho . A o ke Keiki oe a ke Akua , e iho mai oe ilalo mailuna mai o ke kea .
40027041	Hoomaewaewa aku la no hoi ka poe kahuna nui , me ka poe kakauolelo , a me ka poe lunakahiko , i aku la ,
40027042	Ua hoola kela ia hai , aole ka e hiki ia ia ke hoola ia ia iho . A o ke alii ia no ka Iseraela , e iho iho ia ilalo mai ke kea mai , a e manaoio aku makou ia ia .
40027043	Ua paulele aku no ia i ke Akua , a ina makemake mai ke Akua ia ia , e hoola mai kela ia ia ano ; no ka mea , ua olelo mai no ia , Owau no ke Keiki a ke Akua .
40027044	Pela mai no hoi na powa e kau pu ana me ia , hoino mai la ia ia .
40027045	Mai ka hora aono a hiki i ka hora aiwa , ua pouli ka honua a pau .
40027046	A i ka iwa o ka hora , kahea aku la o Iesu me ka leo nui , i aku la , Eli , Eli , lama sabaketani ? oia hoi keia , E kuu Akua , e kuu Akua ; no ke aha la oe i haalele mai ai ia'u ?
40027047	A lohe ae la kekahi poe o lakou , e ku ana malaila , i mai la lakou , Ke kahea aku nei oia ia Elia .
40027048	Holo koke aku la kekahi o lakou , lalau ae la i ka huahuakai , hoou iho la i ka vinega , kau aku la ia ma ka ohe , a haawi aku la ia ia e inu .
40027049	I mai la kekahi poe , Alia , a ike kakou , e hele mai paha o Elia e hoola ia ia .
40027050	Kahea hou aku la o Iesu me ka leo nui , alaila kuu aku la ia i ka uhane .
40027051	Aia hoi , nahae iho la ka paku o ka luakini iwaena , mailuna a hala ilalo : naueue ae la ka honua , naha'e la hoi na pohaku .
40027052	Hamama ae la na halekupapau , a he nui na haipule e hiamoe ana i ala hou mai ,
40027053	A hele mai la iwaho o na halekupapau mahope iho o kona ala hou ana mai , a komo aku la iloko o ke kulanakauhale hoano , a ua ikea e na mea he nui loa .
40027054	A ike ae la ka lunahaneri , a o na mea me ia e kiai ana ia Iesu i ke olai , a me na mea i hanaia , makau loa iho la lakou , i ae la , He oiaio no , o ke Keiki no keia a ke Akua !
40027055	He nui no hoi ka poe wahine ma kahi mamao aku , e makaikai mai ana ; na lakou i ukali ia Iesu mai Galilaia mai e lawelawe ana nana .
40027056	Me lakou pu o Maria no Magedala , a o Maria ka makuwahine o Iakoba laua o Iose , a me ka makuwahine o na keiki a Zebedaio .
40027057	A ahiahi ae la , hele mai la kekahi kanaka waiwai no Arimataia , o Iosepa kona inoa , he haumana hoi ia na Iesu .
40027058	Hele aku la ia io Pilato la , a noi aku la i ke kino o Iesu . Alaila kauoha aku la o Pilato , e haawiia mai ke kino .
40027059	Lawe ae la o Iosepa i ke kino , a wahi iho la ia ia iloko o ka lole olona maemae ;
40027060	A waiho iho la ia ia ma kona halekupapau hou i kalaiia iloko o ka pohaku : a olokaa aku la ia i pohaku nui ma ka puka o ua halekupapau la , a hoi aku la .
40027061	Malaila no o Maria no Magedala , a me kekahi Maria , e noho ana ma kahi ku pono i ua halekupapau la .
40027062	I ka la mahope iho o ka la hoomalolo , hele akoakoa aku la ka poe kahuna nui a me ka poe Pari saio io Pilato la ,
40027063	I aku la , E ka haku , ke hoomanao nei makou , i olelo mai ua kanaka hoopunipuni la i kona wa e ola ana , A po akolu ae , e ala hou mai ana au .
40027064	Nolaila , e kauoha aku oe i kiai pono ia'i ka halekupapau a hiki i ka poakolu , o hele mai ka poe haumana ana , a aihue malu ia ia , a e olelo aku i na kanaka , Ua ala mai ia mai ka make mai ; a e nui loa aku ka hewa o keia hoopunipuni hope i kela mamua .
40027065	I mai la o Pilato ia lakou , Aia ia oukou he poe kiai ; a haele oukou , e hoopaa loa i ka hale kupapau .
40027066	Hele aku la lakou , hoopaa iho la i ka halekupapau , hoailona iho la i ka pohaku , a hoonoho iho la i poe kiai .
40028001	A noa ae la ka Sabati , a wehe ae la ke alaula o ka la mua o ka hebedoma , hele aku la o Maria no Magedala , a me kekahi Maria e nana i ka halekupapau .
40028002	Aia hoi , he olai nui : no ka mea , ua iho mai ka anela a ka Haku mai ka lani mai , a olokaa ae la i ka pohaku mai ka puka ae , a noho iho la iluna o ia mea .
40028003	Ua like kona helehelena me ka uila , a ua huali kona kapa e like me ka hau ;
40028004	Haalulu iho la ka poe kiai i ka makau ia ia , a ua like lakou me na kanaka make .
40028005	Olelo mai la ka anela i ua mau wahine la , Mai makau olua , no ka mea , ua ike au e imi ana olua ia Iesu i ka mea i kaulia ma ke kea .
40028006	Aole ia maanei , no ka mea , ua ala ae ia e like me kana olelo ana ; e haele mai olua e nana i kahi i waiho ai o ka Haku .
40028007	E haele koke olua e hai aku i kana poe haumana , ua ala ae ia mai ka make mai ; aia hoi , e hele aku ana ia mamua o oukou i Galilaia , malaila oukou e ike aku ai ia ia . Eia hoi , ua hai aku no wau ia olua .
40028008	Hoi koke aku la laua iwaho o ka halekupapau me ka makau a me ka olioli nui ; a holo aku la laua e hai aku i na haumana ana .
40028009	I ko laua hele ana aku e hai i na haumana , aia hoi , halawai mai la o Iesu me laua , i mai la , Aloha olua ! Hele aku la laua , apo ae la ma kona wawae , a hoomana aku la ia ia .
40028010	Alaila , i mai la o Iesu ia laua , Mai makau olua , ou hele e i aku i ko'u poe hoahanau , e haele aku lakou i Galilaia , malaila lakou e ike ai ia'u .
40028011	A hala aku la laua , alaila , hele aku la kekahi mau mea o ka poe kiai iloko o ke kulanakauhale , a hai aku la i ka poe kahuna nui i na mea a pau i hanaia .
40028012	A akoakoa ae la lakou me ka poe lunakahiko , kukakuka iho la lakou a haawi aku la i na moni he nui i ka poe koa ,
40028013	I aku la , E olelo aku oukou , Na kana poe haumana no i kii mai i ka po , a lawe malu aku la ia ia i ko makou wa e hiamoe ana .
40028014	Ina e hiki aku keia i na pepeiao o ke kiaaina , na makou ia e hoolealea aku , a e hoopakele ia oukou .
40028015	Lawe ae la lakou i ua moni la , a hana aku la e like me ka lakou i kauoha mai ai . A ua kui aku la ia olelo ana iwaena o ka poe Iudaio a hiki i neia manawa .
40028016	Hele aku la ka poe haumana he umikumamakahi i Galilaia , i ka mauna a Iesu i hoike mai ai ia lakou .
40028017	A ike aku la lakou ia ia , hoomana aku la ia ia ; aka , ua kanalua kekahi poe .
40028018	Hele mai la o Iesu , olelo mai la ia lakou , i mai la , Ua haawiia mai ia'u ka mana a pau ma ka lani a ma ka honua nei .
40028019	E hele ae oukou e hoohaumana aku i na lahuikanaka a pau , e bapetizo ana ia lakou iloko o ka inoa o ka Makua , a o ke Keiki , a o ka Uhane Hemolele :
40028020	E ao aku ana ia lakou e malama i na mea a pau a'u i kauoha aku ai ia oukou . Aia hoi , owau no me oukou i na manawa a pau , a hiki i ka hopena o keia ao . Amene .
41001001	O ka mua o ka euanelio no Iesu Kristo , ke Keiki a ke Akua ;
41001002	E like me ia i palapalaia e ke kaula , e Isaia , Aia hoi , ke hoouna aku nei au i ko'u elele mamua o kou alo , nana no e hoomakaukau i kou alanui mamua ou .
41001003	Ka leo o ka mea e kala ana ma ka waonahele , E hoomakaukau oukou i ke alanui no ka Haku , e hana i kona mau kuamoo , i pololei .
41001004	Bapetizo ae la o Ioane ma ka waonahele , me ke ao mai i ka bapetizo ana no ka mihi , i mea e kalaia mai ai ka hala .
41001005	Hele aku la io na la ko ka aina a pau o Iudea , a me ko Ierusalema a pau , a bapetizoia iho la lakou e ia iloko o ka muliwai o Ioredane , me ka hai ana mai i ko lakou hewa .
41001006	Ua aahuia o Ioane i ke kapa hulu kamelo , a he kaei ili ma kona puhaka ; a he uhini kana ai , a me ka meli o ka nahelehele .
41001007	Ao mai la ia , i mai la , E hele mai ana kekahi mahope nei o'u , ua oi aku ia mamua o'u , aole au e pono ke kulou iho , e wehe i ke kaula o kona mau kamaa .
41001008	Ua bapetizo aku no wau ia oukou i ka wai ; aka , nana oukou e bapetizo aku i ka Uhane Hemolele .
41001009	Eia kekahi , ia mau la , hele mai la o Iesu , mai Nazareta o Galilaia mai , a bapetizoia iho la ia e Ioane iloko o Ioredane .
41001010	A i kona pii koke ana , mai ka wai mai , ike aku la ia i na lani , ua hamama , a i ka Uhane me he manu nunu la e iho mai ana maluna ona .
41001011	A pae mai la ka leo , mai ka lani mai , O oe no ka'u Keiki punahele , ka mea a'u i lealea nui aku ai .
41001012	Ia wa iho , kipaku ae la ka Uhane ia ia i ka waonahele .
41001013	Malaila no ia ma ka waonahele , hookahi kanaha la i hoowalewaleia mai e Satana , mawaena o na holoholona hihiu ; a malama mai na anela ia ia .
41001014	Mahope iho o ka paa ana o Ioane iloko o ka halepaahao , hele mai la Iesu i Galilaia , me ka hai ana mai i ka euanelio no ke aupuni o ke Akua ;
41001015	I mai la , Ua hiki mai nei ka manawa , ua kokoke mai nei ke aupuni o ke Akua . E mihi oukou a e manaoio i ka euanelio .
41001016	I kona hele ana ae mai ka moanawai o Galilaia , ike mai la oia ia Simona , a me kona kaikaina , o Anederea , e kuu ana i ka upena ma ka moanawai ; no ka mea , he mau lawaia laua .
41001017	I mai la Iesu ia laua , E hahai olua mamuli o'u , a e hoolilo wau ia olua i mau lawaia kanaka .
41001018	Haalele koke iho la laua i ka laua mau upena , a hahai aku la ia ia .
41001019	A hele iki ae la ia , ike mai la oia ia Iakobo a Zebedaio , a me kona kaikaina o Ioane , iluna pu laua o ka moku e hono ana i na upena .
41001020	Kahea koke mai la ia Iaua ; a haalele iho la laua i ko laua makuakane , ia Zebedaio , iluna o ka moku , me na kanaka paaua , a hahai aku la laua ia ia .
41001021	Hele ae la lakou i Kaperenauma , komo koke ae la ia iloko o ka halehalawai i ka la Sabati , a ao mai la .
41001022	Mahalo iho la lakou i kana ao ana , no ka mea , ao mai la oia ia lakou , me he mea mana la , aole like me ka poe kakauolelo .
41001023	A maloko o ko lakou halehalawai kekahi kanaka i loohia e ka uhane ino , a walaau ae la ia ;
41001024	I ae la , Ea , heaha kau ia makou , e Iesu no Nazareta ? I hele mai nei anei oe e luku mai ia makou ? Ua ike no au ia oe ; o oe no ka mea hoano a ke Akua .
41001025	Papa ae la Iesu ia ia , i ae la , Hamau , e puka mai oe iwaho ona .
41001026	Hookaawili iho la ka uhane ino ia ia , walaau ae la ia me ka leo nui , a puka mai la ia iwaho ona .
41001027	Mahalo aku la lakou a pau , nolaila , nalu lakou ia lakou iho no , i ae la , Heaha la keia ? Heaha la hoi keia ao hou ana ? No ka mea , me ka leo mana no oia e kauoha aku nei i na uhane ino , a hoolohe io aku no lakou ia ia .
41001028	Kui koke aku la kona kaulana ma na mokuna a pau o Galilaia .
41001029	I ko lakou puka ana iwaho o ka halehalawai , komo koke ae la lakou me Iakobo , a me Ioane iloko o ka hale o Simona laua o Anederea .
41001030	E moe ana ka makuahunoaiwahine o Simona , i ka mai kuni ; a hai koke ae la lakou ia Iesu nona .
41001031	Alaila , hele mai la ia , lalau iho la i kona lima , hoala mai la ia ia ; a haalele koke iho la ke kuni ia ia , a lawelawe ae la ia na lakou ,
41001032	A ahiahi ae la , i ke komo ana a ka la , halihali mai la lakou io na la i na mea a pau i loohia i ka mai a me na daimonio .
41001033	Akoakoa mai la ko ke kulanakauhale a pau ma ka ipuka .
41001034	He nui na mea mai ana i hoola mai ai , na mea i loohia i kela mai , i keia mai , a nui no hoi na daimonio ana i mahiki aku ai ; aole ia i ae mai ia lakou e olelo iki ae , no ka mea , ua ike lakou ia ia .
41001035	A i ka pili o ke ao ae , i ka wa poeleele , ala ae la ia , hele aku la iwaho , a hiki i kahi mehameha , ilaila oia i pule ai .
41001036	A hahai aku la o Simona ia ia a me ka poe me ia pu .
41001037	A loaa mai la oia ia lakou , i aku la lakou ia ia , Ke imi nei na kanaka a pau ia oe .
41001038	I mai la oia ia lakou , E hele kakou ma kela mau kulanakauhale , e ao aku ai au malaila . O ko'u mea ia i hele mai ai iwaho nei .
41001039	A ao mai la ia ma ko lakou halehalawai ma Galilaia a pau , a mahiki aku la hoi i na daimonio .
41001040	Hele aku la kekahi mai lepera io na la , kukuli iho la , nonoi aku ia ia , i aku la , Ina makemake oe , e hiki no ia oe ke huikala mai ia'u .
41001041	Haehae ae la ko Iesu aloha , o aku la kona lima , a hoopa aku la ia ia , i ae la , Ua makemake au , e huikalaia oe .
41001042	A i kana olelo ana , haalele koke aku la ka lepera ia ia , a huikalaia oia .
41001043	Kauoha ikaika aku la Iesu ia ai , alaila , kuu iho la .
41001044	I aku la ia ia , E ao oe , mai hai iki aku i kekahi ; aka , e hele aku oe e hoike aku ia oe iho i ke kahuna , a e mohai aku no kou huikalaia i ka mea a Mose i kauoha mai ai , i mea e ike ai lakou .
41001045	A hiki aku ua kanaka la iwaho , hoolaha ae la ia , a hookaulana loa ia mea , nolaila , i ole ai e hiki ia Iesu ke komo maopopo iloko o ke kulanakauhale , iwaho aku no ia i na wahi mehameha ; a hele aku la ko kela wahi , ko keia wahi io na la .
41002001	A mahope iho o ia mau la , hele hou aku la no o Iesu i Kaperenauma , a loheia'e la kona noho ana iloko o ka hale .
41002002	A hoakoakoa koke ia mai la na kanaka he nui loa , aole loa he wahi kaawale iki , aole no hoi ma ka ipuka , a hai mai la ia i ka olelo ia lakou .
41002003	Hele mai la lakou io na la , e halihali pu mai ana i kekahi mai lolo , i kaikaiia e na mea eha .
41002004	Aole hiki ia lakou ke komo aku io na la , no ka paapu i kanaka , nolaila wawahi lakou maluna o ka hale , ma kona wahi ; a hemo ia lakou , alaila kuu iho la lakou i kahi moe i moe iho ai ka mai lolo .
41002005	Ike mai la Iesu i ko lakou manaoio , olelo iho la ia i ua lolo la , E ke kamaiki , ua kalaia kou hewa .
41002006	E noho ana kekahi poe kakauolelo malaila , a ohumu iho la lakou iloko'o ko lakou naau ;
41002007	No ke aha la oia nei e olelo ai i na olelo hoino ? Owai la ka mea e hiki ai ke kala i ka hala , o ke Akua wale no ?
41002008	I ko Iesu ike koke ana ma kona naau , ua ohumu malu lakou pela , i aku la oia ia lakou , No ke aha la oukou e ohumu nei keia mau mea iloko o ko oukou naau ?
41002009	Mahea ka hiki pono o ka olelo i ka mai lolo , Ua kalaia kou hewa ; a o ka olelo paha , E ala'e , e kaikai i kou wahi moe , a e hele ?
41002010	Aka , i ike oukou , he mana ko ke Keiki a ke kanaka ke kala aku i ka hala ma ka honua nei , ( i ae la ia i ka mai lolo , )
41002011	Ke olelo aku nei au ia oe , E ala mai , e kaikai i kou wahi moe , a e hoi aku i kou hale .
41002012	Ala koke ae la ia , kaikai ae la i kona wahi moe , a hele aku la iwaho , imua o lakou a pau ; nolaila , mahalo aku la lakou a pau , hoonani aku la i ke Akua , i iho la , Akahi no kakou i ike i keia .
41002013	Hele hou aku la ia ma kapa o ka moanawai ; a hele mai la na kanaka a pau io na la , a ao mai la oia ia lakou .
41002014	A i kona hele ana'e , ike iho la oia ia Levi a Alapaio , e noho ana i kahi auhau , i mai la ia ia , E hahai mai oe ia'u . Ku ae la ia , a hahai aku la ia ia .
41002015	Eia kekahi , i kona noho ana i ka aina iloko o kona hale , he nui loa na lunaauhau a me na mea lawehala i noho pu me Iesu a me kana poe haumana ; no ka mea , ua nui loa ka poe i hahai mamuli ona .
41002016	A ike aku la ka poe kakauolelo , a me ka poe Parisaio ia ia e ai pu ana me na lunaauhau , a me na lawehala , ninau ae la lakou i kana poe haumana , No ke aha la oia nei e ai pu ai a inu pu hoi me na lunaauhau a me na lawehala ?
41002017	Lohe ae la Iesu , i aku la oia ia lakou , Aole no ka poe ola ke kahuna lapaau , no ka poe mai no ia . I hele mai nei au e ao aku i ka poe lawehala e mihi , aole i ka poe pono .
41002018	He poe hookeai na haumana a Ioane , a me na Parisaio ; a hele mai la lakou , ninau mai la ia ia , No ke aha la e hookeai ai na haumana a Ioane , a me na Parisaio , aole hoi hookeai kau poe haumana ?
41002019	Ninau aku la Iesu ia lakou , E hiki anei i na hoa o ke kanemare ke hookeai i ka wa e noho pu ana ke kanemare me lakou ? I ka wa e noho pu ana ke kanemare me lakou , aole e hiki ia lakou ke hookeai .
41002020	Aka , e hiki mai ana no na la e laweia'ku ai ke kanemare , mai o lakou aku , alaila lakou e hookeai ai , i kela la .
41002021	Aole no kekahi e pinai i ka apana lole hou , ma ka lole kahiko , o haehaeia ka mea kahiko , e ka mea hou i pinaiia , a nui aku ka nahae .
41002022	Aole no hoi kekahi i ukuhi i ka waina hou iloko o ka hue ili kahiko , o nahae na hue i ka waina hou , a kahe aku ka waina , a pau pu na hue , aka , e ukuhiia no ka waina hou iloko o na hue hou .
41002023	Eia kekahi , i kona hele ana iwaena o na mahinaai i ka la Sabati , ako aku na haumana ana i na huhui palaoa , i ko lakou hele ana .
41002024	I mai la ka poe Parisaio ia ia , No ke aha la e hana nei lakou , i ka la Sabati , i ka mea ku ole ma ka pono ?
41002025	I aku la oia ia lakou , Aole anei oukou i heluhelu i ka mea a Davida i hana'i i kona wa i haiki ai i ka pololi , a me ka poe me ia ?
41002026	I kona komo ana iloko o ka hale o ke Akua , i ka wa o Abiatara , ke kahuna nui , a ai iho la i ka berena hoike , i ka mea ku pono ole ke ai , na na kahuna wale no , a haawi ae la no hoi na ka poe me ia .
41002027	I mai la ia ia lakou , ua hanaia ka la Sabati no ke kanaka , aole ke kanaka no ka Sabati .
41002028	Nolaila , o ke Keiki a ke kanaka , oia ka Haku o ka la Sabati .
41003001	A komo hou aku la ia iloko o ka halehalawai , malaila kekahi kanaka , ua maloo kona lima .
41003002	Hakilo aku la lakou ia ia , ina paha e hoola mai oia ia ia i ka la Sabati , i hoopii aku ai lakou ia ia .
41003003	I mai la ia i ke kanaka , nona ka lima maloo , E ku mai oe , iwaenakonu .
41003004	Alaila , ninau mai la oia ia lakou , He mea pono anei ke hana i ka maikai i na la Sabati , a ke hana i ka ino paha ? Ke hoola anei , ke pepehi paha ? Pilipu iho la lakou .
41003005	Nana ae la oia ia lakou me ka inaina , no ka mea , ua minamina ia no ka paakiki o ka lakou naau . I ae la ia i ua kanaka la , E o mai kou lima . A o mai la ia , alaila hoolaia iho la ia , e like me kekahi lima .
41003006	Hele aku la ka poe Parisaio iwaho , a me ko Herode poe , ohumu iho la lakou e pepehi ia ia a make .
41003007	Hele aku la Iesu i ka moanawai , me kana poe haumana ; he nui no hoi ka poe i hahai aku ia ia , no Galilaia a no Iudea .
41003008	A no Ierusalema , a no Idumia , a no kela aoao o Ioredane , a me ka poe e kokoke ana i Turo , a me Sidona , he poe nui loa : i ko lakou lohe ana i na mea ana i hana'i , hele mai la lakou io na la .
41003009	A no ka nui o kanaka , kauoha mai la ia i kana poe haumana , i wahi moku iki nona , o hooke mai lakou ia ia .
41003010	No ka mea , ua hoola oia i na mea he nui loa , nolaila lakou i lulumi mai ai e hoopa aku ia ia , o ka poe a pau i loohia i ka mai .
41003011	A ike aku la na uhane ino ia ia , moe iho la lakou imua ona , kahea ae , hai ae la , O oe no ke Keiki a ke Akua .
41003012	Papa ikaika mai la oia ia lakou e hoike ole aku ia ia .
41003013	Alaila , pii ae la ia i ka mauna , hea mai la i ka poe ana i makemake ai , a hele aku la lakou io na la .
41003014	Wae mai la ia i umikumamalua e noho pu me ia , i hoouna oia ia lakou e ao aku ,
41003015	I lako hoi lakou i ka mana e hoola i na mai , a e mahiki aku i na daimonio .
41003016	Haawi ae la oia ia Simona i ka inoa hou , o Petero ,
41003017	O Iakobo a Zebedaio , a me kona kaikaina o Ioane , kapa mai la hoi ia ia laua , o Boanerege , oia hoi keia , Na keiki a ke hekili ;
41003018	A me Anederea , a me Pilipo , a me Baretolomaio , a me Mataio , a me Toma , a me Iakobo a Alepaio , a me Tadaio , a me Simona no Kanaana ,
41003019	A me Iuda Isekariote , ka mea nana ia i kumakaia'ku . Komo aku la lakou iloko o ka hale .
41003020	A akoakoa hou mai la na kanaka , he nui loa , no ia mea i ole ai e hiki ia lakou ke ai i ka ai .
41003021	A lohe kona poe , hele mai lakou e lalau ia ia , no ka mea , olelo lakou , Ua hehena ia .
41003022	Olelo iho la ka poe kakauolelo , i iho mai , mai Ierusalema mai , Ia ia no o Beelezebuba , a ma ke alii o na daimonio kona mahiki ana i na daimonio .
41003023	Hea aku la Iesu ia lakou , olelo aku la ma na olelonane , Pehea la e hiki ai ia Satana ke mahiki aku ia Satana ?
41003024	A ina i mokuahana kekahi aupuni ia ia iho , aole e mau ia aupuni .
41003025	A ina i mokuahana ka hale ia ia iho , aole e mau ia hale .
41003026	A ina ku e mai o Satana ia ia iho , a mokuahana , aole ia e mau , aka , e pau no ia .
41003027	Aole no e hiki i kekahi ke komo iloko o ka hale o ke kanaka ikaika a hao i kona waiwai , aia nakinaki mua oia i ke kanaka ikaika ; alaila e hao oia i na mea o kona hale .
41003028	He oiaio ka'u e hai aku nei ia oukou , e kalaia no na hala a pau o na keiki a kanaka , a me na olelo hoino a pau a lakou e hoino ai :
41003029	Aka , o ka mea e olelo hoino i ka Uhane Hemolele , aole loa e kalaia kana , aka , ua kokoke no ia i ka hoopai mau loa ia mai .
41003030	No ka mea , ua olelo mai lakou , He uhane ino kona .
41003031	Alaila , hele aku la kona makuwahine a me kona mau hoahanau , ku iho la iwaho , hoouna aku la io na la e kii ia ia .
41003032	Ua puni oia i ka poe nui i noho mai la , a hai ae la lakou ia ia , Aia iwaho kou makuwahine , a me kou mau hoahanau , ke imi mai nei ia oe .
41003033	I mai la oia ia lakou , ninau mai la , Owai ko'u makuwahine , a me ko'u mau hoahanau ?
41003034	Nana ae la ia i ka poe e noho puni ana ia ia , i mai la , Aia ko'u makuwahine a me ko'u mau hoahanau !
41003035	No ka mea , o ka mea hana i ka makemake o ke Akua , oia ko'u hoahanau , a me ko'u kaikuwahine , a me ko'u makuwahine .
41004001	Hoomaka iho la oia e ao hou ma kapa o ka moanawai ; a no ka nui loa o ka poe i akoakoa mai io na la , ee aku la ia maluna o kekahi moku , noho iho la maluna o ka wai , a pau mai la ka ahakanaka mauka , ma kapa o ka moanawai .
41004002	Ao nui mai la oia ia lakou ma na olelonane , i mai la ia lakou ma kana ao ana ,
41004003	E hoolohe mai ; aia hoi , hele aku la kekahi kanaka lulu hua , e lulu .
41004004	A i kana lulu ana , helelei iho la kekahi ma kapa alanui , a lele mai la na manu o ka lewa , a ai iho la ia mea .
41004005	Helelei iho la kekahi ma kahi paaa , kahi i nui ole ai kona lepo ; kupu wawe ae la ia , no ka papau o ka lepo .
41004006	A puka mai ka la , mae iho la ia , a maloo aku la , no ke aa ole .
41004007	A helelei ae la kekahi mawaena o na kakalaioa ; kupu mai la na kakalaioa , a kahihi iho la ia mea , nolaila , aole i hua mai ka hua .
41004008	Helelei iho la kekahi ma kahi lepo maikai , a puu mai la i ka hua , i kupu a mahuahua , a hua mai , pakanakolu , a pakanaono kekahi , a pahaneri kekahi .
41004009	I mai la oia ia lakou , O ka mea pepeiao lohe la , e hoolohe mai ia .
41004010	A loaa ia ia ka mehameha , alaila , ninau aku la ia ia ka poe e ku pu ana me ia , a me ka poe umikumamalua , i ua olelonane la .
41004011	I mai la oia ia lakou , Ua haawiia mai ia oukou e ike i na mea pohihihi o ke aupuni o ke Akua ; aka , ua naneia'ku na mea a pau i ka poe mawaho ;
41004012	I nana lakou a milimili , aole nae e ike ; i hoolohe hoi a lohe , aole nae e hoomaopopo , o hoohuliia mai lakou , a e kalaia ko lakou hala .
41004013	Alaila , i mai la oia ia lakou , Aole anei oukou i ike i keia olelonane ? Pehea la oukou e ike ai i na olelonane a pau ?
41004014	O ke kanaka lulu hua , ua lulu i ka olelo .
41004015	Eia ka poe ma kapa alanui , ma kahi i luluia'i ka olelo , a lohe lakou , alaila hele koke mai o Satana a kaili aku i ka olelo i luluia iloko o ko lakou naau .
41004016	Eia no hoi na mea i luluia ma kahi paaa ; a lohe lakou i ka olelo , hopu koke lakou ia , me ka olioli .
41004017	Aka , aole o lakou mole iloko o lakou , nolaila , aole i mau , a hiki mai ka pilikia a me ka hoinoia no ka olelo , alaila , lilo koke lakou .
41004018	Eia hoi na mea i luluia iwaena o na kakalaioa , o ka poe i lohe i ka olelo ,
41004019	A o ka manao nui i na mea o ke ao , a o ka hoopunipuni ana o ka waiwai , me ke kuko ana i na mea e , oia ka mea i iiia'i ka olelo , a lilo ia i mea hua ole .
41004020	Eia no hoi na mea i luluia ma kahi lepo maikai ; o na mea i hoolohe i ka olelo , a hoopaa iho , a hua mai i ka hua , pakanakolu kekahi , a pakanaono kekahi , a pahaneri kekahi .
41004021	I mai la oia ia lakou , Ua laweia mai anei he kukui e hahaoia'i malalo o ke poi , a malalo o kahi moe paha , aole anei no ke kauia maluna o kahi e kau ai ke kukui ?
41004022	No ka mea , aohe mea huna e koe i ka hoike ole ia , aole hoi he mea i uhi malu ia e koe i ka hu ole mawaho .
41004023	Ina he pepeiao ko ke kanaka e lohe ai , e hoolohe mai ia .
41004024	I mai la oia ia lakou , E noonoo oukou i ka oukou mea e lohe ai : no ka mea , ma ke ana a oukou e ana aku ai , malaila e anaia mai no hoi oukou pela ; a e haawi nui ia ia oukou , i ka poe e hoolohe mai .
41004025	O ka mea ua loaa , e haawiia'ku nana ; aka , o ka mea ua loaa ole , e kailiia'ku kana , mai ona aku la .
41004026	I mai la ia , Meneia ke aupuni o ke Akua , me ke kanu ana a ke kanaka i ka hua ma ka lepo ;
41004027	A moe iho , a ala'e i ka po , a me ke ao , e kupu ae ana ua hua la a nui , aole nae ia i ike .
41004028	No ka mea , hoohua wale mai no ka honua , mamua ka hoomaka , mahope iho ka huhui , alaila ka hua oo maloko o ka huhui .
41004029	A i ka makaukau ana o ka hua , alaila , hookomo koke ae la ia i ka pahi , no ka mea , ua hiki mai ka wa e oki ai .
41004030	I mai la oia , Me ke aha la kakou e hoohalike ai i ke aupuni o ke Akua ? A ma ka nane hea kakou e hoakaka aku ai ia ?
41004031	Ua like no ia me ka hua makeke , i ka wa i kanuia'i ma ka lepo , he hua liilii loa ia o na hua a pau i kanuia ma ka lepo .
41004032	Aka , i ka wa i kanuia'i , kupu no ia , a lilo i laalaau nui o na laalaau a pau , a opuu mai la na lala nui , a hiki no i na manu o ka lewa ke kau mai malalo o kona malu .
41004033	Hai mai la ia i ka olelo ia lakou ma na olelonane e like me ia he nui loa , me lakou e hiki ai ke hoolohe aku .
41004034	Aole ia i olelo iki aku ia lakou ma ka olelonane ole ; a ma kahi mehameha , hoakaka ae la ia i na mea a pau i kana poe haumana .
41004035	Ia la no , a ahiahi ae , i mai la ia ia lakou , E holo kakou i kela kapa .
41004036	A haalele aku la lakou i ka ahakanaka , a lawe aku la ia ia e noho ana ma ka moku : he mau moku liilii no hoi kekahi me ia pu .
41004037	Nou mai la ka makani ikaika , uhi mai la na ale iluna o ka moku , a piha iho la ia .
41004038	E moe ana ia ma ka uluna , ma ka hope o ka moku ; hoala ae la lakou ia ia , i aku la , E ke Kumu , he mea ole anei ia oe ke make makou ?
41004039	Alaila ku ae la ia iluna , papa ae la i ka makani , a olelo ae la i ka moanawai , Hamau , e noho malie . Oki iho la ka makani , a pohu maikai iho la .
41004040	I mai la oia ia lakou , No ke aha la oukou i makau ai ? Pehea ko oukou manaoio ole ana ?
41004041	Weliweli loa ae la lakou , i ae la kekahi i kekahi , Heaha la ke ano o ia nei , i hoolohe pono ai ka makani a me ka moanawai ia ia ?
41005001	Alaila , holo ae la lakou i kela kapa o ka moanawai i ka aina o Gadara .
41005002	I kona lele ana ae , mai ka moku ae , halawai koke me ia kekahi kanaka i uluhia e ka uhane ino , no na ilina mai .
41005003	Ma na ilina no kona wahi e noho ai , aole me na kaulahao e hiki ai ke hoopaa ia ia a paa .
41005004	Ua hoopaa pinepine ia oia i ke kupee ana a me na kaulahao , a moku ia na kaulahao e ia , a hakihakiia no hoi na kupee , aole no i hiki i kekahi ke hoolakalaka ia ia .
41005005	Mau loa no ia i ka po a me ke ao ma na kuahiwi , a ma na ilina e uwalaau ana , a e okioki ana ia ia iho no i na pohaku .
41005006	I kona ike ana ia Iesu ma kahi mamao aku , holo ae la ia a moe iho la imua ona ;
41005007	Kahea ae la ia me ka leo nui , i ae la , Heaha kau ia'u , e Iesu , e ke Keiki a ke Akua kiekie loa ? Ke papa aku nei au ia oe ma ke Akua , mai hoomainoino mai ia'u .
41005008	No ka mea , ua olelo e aku Iesu ia ia , E ka uhane ino , e hele aku oe pela iwaho o ia kanaka .
41005009	Ninau aku la Iesu ia ia , Owai la kou inoa ? Hai mai kela , i mai la , O Legeona ko'u inoa , no ka mea , ua nui loa makou .
41005010	Nonoi nui ae la kela ia ia , i kipaku ole oia ia lakou , mailoko aku o ia aina .
41005011	Ma ia wahi aku , ma ka puu , he nui ka poe puaa e ai ana .
41005012	Nonoi ae la na daimonio a pau ia ia , i aku la , E hoouna ae oe ia makou i na puaa , i komo aku ai makou iloko o lakou .
41005013	Ae koke ae la Iesu ia lakou . Alaila , puka aku la na uhane ino iwaho , a komo aku la iloko o na puaa ; a holo kiki iho la lakou ilalo ma kahi pali , iloko o ka moanawai , ( elua paha tausani lakou , ) a make iho la iloko o ka wai .
41005014	Holo aku la ka poe i hanai ia lakou , a hai ae la ma ke kulanakauhale , a ma na kauhale ; a haele ae la lakou iwaho , e ike i na mea i hanaia'i .
41005015	A hiki mai la lakou io Iesu la , a ike i ka mea i uluhia e ka daimonio , nona ka legeona , e noho ana me ka aahu , a me ka manao pono ; makau ae la lakou .
41005016	O ka poe i ike pono , hai aku la ia lakou i na mea i hanaia'i i ka mea i uluhia e ka daimonio , a no na puaa hoi .
41005017	A hoomaka ae la lakou e nonoi ia ia i haalele ai ia i ko lakou aina .
41005018	I kona ee ana iluna o ka moku , hele aku la io na la ka mea i uluhia e ka daimonio , nonoi aku la ia ia , e noho pu oia me ia .
41005019	Aole Iesu i ae , i mai la no nae ia ia , E hoi oe i kou hale , i kou poe hoahanau , e hai aku ia lakou i na mea nui a ka Haku i hana'i nou , a me kona lokomaikai ia oe .
41005020	Hele ae la ia , a hoomaka ae la e hai aku ma Dekapoli i na mea a Iesu i hana'i nona ; a kahaha iho la ka naau o na kanaka a pau .
41005021	I ka hoi ana o Iesu ma ka moku , a hiki i kela kapa , nui loa iho la na kanaka i akoakoa mai la io na la ; a aia no ia ma kapa o ka moanawai .
41005022	Aia hoi , hele mai la kekahi luna halehalawai , o Iaero kona inoa , a ike oia ia ia , haule iho la ia ma kona mau wawae .
41005023	A nonoi nui ae la ia ia , i ae la , Ke waiho la kuu kaikamahine i ka welau o ka make ; e hele ae oe , e kau iho i kou lima maluna ona , a e ola no ia .
41005024	A hele pu aku la Iesu me ia , he nui loa na kanaka i hahai pu aku la , a hooke iho la ia ia .
41005025	Aia hoi he wahine heekoko , he umi na makahiki a me kumamalua ;
41005026	A ua nui kona kaumaha no na kahuna lapaau he nui loa , a ua hoopau loa i kona waiwai , aole nae i maha iki , ua mahuahua no ka mai .
41005027	A lohe aku la ia no Iesu , alaila , hele mai la ia mahope , a iloko o ka ahakanaka , hoopa aku la i kona kapa .
41005028	No ka mea , ua nalu iho no ia , Ina paha e hoopa au i kona kapa wale no , e ola au .
41005029	Maloo koke ae la ke kumu o kona koko ; a ike iho la ia iloko o kona kino , ua ola ia i kela mai .
41005030	Alaila , ike koke iho la o Iesu iloko ona , ua puka aku kekahi mana , mai ona aku la , huli ae la ia maloko o ka ahakanaka , i mai la , Owai la ka mea hoopa mai i kuu aahu ?
41005031	I aku la kana poe haumana ia ia , Ke ike mai nei no oe i ka ahakanaka , e hooke ana ia oe , a ke ninau mai nei anei oe , Owai ka i hoopa mai ia'u ?
41005032	Alawa ae la ia e nana ae i ka mea nana i hana ia mea .
41005033	Aka , o ua wahine la , hele mai la ia me ka makau , a me ka haalulu , no ka mea , ua ike pono ia i ka mea i hanaia'e iloko ona , a hai pololei aku la ia ia .
41005034	I mai la oia ia ia , E kuu kaikamahine , ua ola oe i kou manaoio ! e hele pomaikai oe , me ke ola ana o kou mai .
41005035	A i kana olelo ana , hele mai la kekahi mea , no ka luna halehalawai , i mai la , Ua make kou kaikamahine , no ke aha la oe e hooluhi hou aku ai i ke kumu ?
41005036	A lohe Iesu ia olelo i oleloia'e , i mai la ia i ka luna halehalawai , Mai makau oe , e manaoio wale mai no .
41005037	Aole ia i ae mai i kekahi kanaka e ae e hahai aku ia ia , o Petero wale no , a me Iakobo , a me Ioane , ke kaikaina o Iakobo .
41005038	A hiki ae la ia i ka hale o ua luna halehalawai la , ike ae la ia i ka haunaele , a me ka poe alala , e uwe nui ana .
41005039	A i kona komo ana iloko , i mai la oia ia lakou , No ke aha la oukou e makena'i me ka uwe iho ? Aole i make ke kaikamahine , aka , e hiamoe ana no .
41005040	Hoowahawaha aku la lakou ia ia : aka , kipaku ae la oia ia lakou a pau iwaho , alaila lawe ae la ia i ka makuakane a me ka makuwahine o ua keiki la , a me kona poe iho , a komo ae la iloko o kahi i moe ai ke keiki .
41005041	Lalau ae la ia i ka lima o ua keiki la , i mai la ia ia , Talitakoumi , oia hoi keia ma ka hoohalike ana , E ke kaikamahine , ke olelo aku nei au ia oe , e ala iluna .
41005042	Ala koke ae la ke kaikamahine , a hele ae la ; no ka mea , he umikumamalua kona mau makahiki : a kahaha nui loa iho la ko lakou naau .
41005043	Papa ikaika mai la oia ia lakou , mai hai aku i keia i kekahi : alaila , kauoha mai la ia , e haawiia kekahi mea nana e ai ai .
41006001	Haalele iho la ia i kela wahi , a hele i kona aina iho ; a hahai aku la kana poe haumana ia ia .
41006002	A hiki i ka la Sabati , hoomaka ia e ao mai iloko o ka halehalawai ; a nui loa ka poe i lohe , a kahaha ka naau , i ae la , Nohea la ia mau mea a ia nei ? Heaha hoi keia akamai i haawiia'e nana , a me keia hana mana i hanaia'i e kona mau lima ?
41006003	Aole anei keia o ke kamana , o ke keiki a Maria , ka hoahanau o Iakobo , a me Iose , a me Iuda , a me Simona ? Aole anei kona mau kaikuwahine maanei me kakou ? Kuia iho la lakou ia ia .
41006004	I mai la Iesu ia lakou , Aohe kaula i mahalo ole ia ma kahi e , aia ma kona aina iho no , a i kona hanauna , a i kona hale .
41006005	Aole ia i hiki ke hana i na hana mana ilaila , he mau mea mai wale no nae kana i hoola'i , i ke kau ana o kona mau lima iluna iho o lakou .
41006006	A kahaha iho la ia no ko lakou hoomaloka ana : hele ae la ia i na kauhale , e ao ana ia lakou .
41006007	Alaila houluulu mai la ia i ka poe umikumamalua , a hoomaka e hoouna papalua ae la ia lakou , a haawi mai la i ka mana na lakou maluna iho o na uhane ino .
41006008	Papa mai la oia ia lakou , mai lawe oukou i kekahi mea no ka hele ana , i kookoo wale no , aohe puolo , aohe berena , aohe kala iloko o ka hipuu .
41006009	E hawele i na kamaa , aole hoi e papalua ke kapa komo .
41006010	I mai la oia ia lakou , A i na wahi a pau loa a oukou e komo ai iloko o ka hale , e noho iho oukou malaila , a hiki i ka wa e haalele ai oukou ia wahi .
41006011	A o ka mea hookipa ole mai ia oukou , aole hoi e hoolohe mai i ka oukou , a i ko oukou hele ana aku , e lulu i ka lepo malaio o ko oukou mau wawae , i mea hoike no lakou . Oiaio ke olelo aku nei au ia oukou , i ka la hoopai , e aho no ka make ana o ko Sodoma a me Gomora , i ko ia kulanakauhale .
41006012	Hele ae la lakou iwaho , ao aku la i kanaka , e mihi lakou .
41006013	Mahiki aku la lakou i na daimonio he nui , a hamo ae lakou me ka aila i kanaka mai he nui loa , a hoola ae la ia lakou .
41006014	A lohe ae la o Herode , ke alii , ( no ka mea , ua kaulana aku ko Iesu inoa , ) i ae la ia , Ua ala hou mai nei o Ioane Bapetite , maiwaena mai o ka poe make , no ia mea , ua hoikeia na hana mana , ma o na la .
41006015	Olelo ae la kekahi poe , O Elia keia : a olelo ae la kekahi poe , He kaula ia , a he mea like me kekahi o ka poe kaula .
41006016	Lohe ae la o Herode , i ae la ia , o Ioane keia , nona ke poo a'u i oki ai ; ua ola hou mai ia , maiwaena mai o ka poe make .
41006017	No ka mea , ua hoouna aku o Herode , a hopu ia Ioane , a hoopaa ia ia iloko o ka halepaahao , no Herodia , no ka wahine a Pilipo , a kona kaikaina ; no ka mea , ua mare o Herode me ia .
41006018	A ua olelo aku o Ioane ia ia , Aole pono kou lawe ana i ka wahine a kou kaikaina .
41006019	No ia mea i ukiuki ai o Herodia ia ia , manao iho la no hoi e pepehi ia ia , aole nae i hiki ;
41006020	No ka mea , ua makau o Herode ia Ioane , ua ike ia , he kanaka pono oia , a me ka hemolele , a malama no o Herode ia ia , a hoolohe no i kana , a nui na mea ana i hana'i me ka hoolohe oluolu ia ia .
41006021	A hiki mai ka la maopopo a Herode i hoomakaukau ai i ahaaina hanau no kana mau alii , a me na lunatausani , a no na mea koikoi o Galilaia ;
41006022	Alaila , komo ae la ke kaikamahine a Herodia , a haa iho la ia , a olioli o Herode ia ia , a me ka poe e noho pu ana me ia ; alaila , olelo mai la ke alii i ua kaikamahine la , E noi mai oe ia'u i kau mea e makemake ai , a e haawi aku no wau ia oe .
41006023	Hoohiki aku la oia ia ia , O ka mea au e noi mai ai ia'u , na'u ia e haawi aku ia oe , a hiki i ka hapalua o ke aupuni o'u .
41006024	Hele aku la ia iwaho , i aku la i kona makuwahine , Heaha la uanei ka'u mea e noi aku ai ? Olelo mai la ia , O ke poo o Ioane Bapetite .
41006025	A hele wikiwiki ae la ia i ke alii , nonoi ae la , i ae , Makemake au e haawi koke mai oe ia'u i ke poo o Ioane Bapetite , maluna o kekahi pa .
41006026	Minamina loa iho la ke alii , aka , no kona hoohiki e ana , a no ka poe e noho pu ana me ia , i manao ole ai ia e hoole aku ia ia .
41006027	Kena koke ae la ke alii i kekahi ilamuku , olelo ae la e laweia mai kona poo . Hele aku la ia , a oki ae la i kona poo iloko o ka halepaahao ;
41006028	A lawe mai la ia i ke poo , iluna o ke pa , a haawi mai la i ua kaikamahine la , a haawi ae la hoi ke kaikamahine i kona makuwahine .
41006029	Lohe iho la kana poe haumana , hele mai la lakou , a lawe aku la i ke kino , a waiho iho la iloko o ka halekupapau .
41006030	Akoakoa iho la ka poe lunaolelo io Iesu la , hai aku la ia ia i na mea a pau , o na mea hoi a lakou i hana'i , a me na mea a lakou i ao aku ai .
41006031	I mai la oia ia lakou , E hele kaawale mai oukou , a i kahi mehameha , o oukou wale no , a e hoomaha iki : no ka mea , ua nui loa ka poe i hele mai , a i hele aku , no ia mea , aole o lakou wa kaawale , e ai ai i ka ai .
41006032	Holo kaawale aku la lakou ma ka moku , a i kahi mehameha .
41006033	Ike ae la na kanaka i ko lakou holo ana , a he nui no hoi na mea i hoomaopopo ia ia , holo wawae aku la lakou mai na kulanakauhale aku , a hiki mua aku la lakou a akoakoa iho la io na la .
41006034	A hele ae la Iesu iwaho , ike mai la ia i ka ahakanaka he nui loa , haehae iho la kona aloha ia lakou ; no ka mea , ua like lakou me na hipa kahu ole , a hoomaka ia e ao mai ia lakou i na mea he nui .
41006035	I ke kokoke ana e po ka la , hele aku la kana poe haumana io na la , i aku la , He wahi waonahele keia , a kokoke e po ka la ;
41006036	E hookuu aku oe ia lakou , e hele lakou ma kahi mahinaai , a ma na kulanakauhale , e kuai i berena na lakou ; no ka mea , aole a lakou mea e paina ai .
41006037	Olelo mai la oia ia lakou , E haawi aku oukou i ai na lakou . I aku la lakou ia ia , E hele anei makou e kuai lilo aku i elua haneri denari , i mea e loaa mai ai ka berena e haawi aku ia lakou e ai ?
41006038	Ninau mai la oia ia lakou , Ehia na popo berena a oukou ? E hele Ze nana . A ike lakou , hai aku la , Elima a me na ia elua .
41006039	Kena mai la oia ia lakou , E hoonoho papa i kanaka a pau ilalo ma ka weuweu .
41006040	Noho papa iho la lakou , ma na pahaneri , a ma na pakanalima .
41006041	Lalau ae la ia i na popo berena elima , a me na ia elua , alaila nana aku la ia iluna i ka lani , hoomaikai aku la , wawahi iho la i na popo berena , haawi mai la i kana mau haumana , e kau ae imua o na kanaka ; a puunaue ae la ia i na ia elua na lakou a pau .
41006042	Ai iho la lakou a pau , a maona .
41006043	Hoiliili , iho la lakou i ke koena ai , a me ko ka ia , a piha ae la na hinai he umikumamalua .
41006044	O ka poe i ai i na popo berena , elima tausani kanaka lakou .
41006045	A hoolale mai Iesu i kana mau haumana , e ee lakou iluna o ka moku , e holo mua i kela kapa , i Betesaida , a hookuu aku ia i ka ahakanaka .
41006046	A pau kana hoihoi ana aku ia lakou , hele aku la ia i ka mauna e pule .
41006047	A po ae la , iwaena o ka moanawai ua moku la , a mauka no kela , oia hookahi no .
41006048	Ike ae oia ia lakou e hooikaika ana ma ka hoe , no ka mea , ua pakui mai ka makani mamua o lakou ; a hiki ae la i ka ha o ka wati o ka po , hele mai la ia io lakou la , e hele ana maluna o ka moanawai , a manao iho la ia e maalo ae , ma o ae o lakou .
41006049	Ike ae la lakou ia ia i ka hele ana maluna iho o ka moanawai , manao iho la lakou he uhane , a hooho nui aku la ;
41006050	No ka mea , ike ae la lakou a pau ia ia , weliweli iho la : olelo koke ae la oia ia lakou , i ae la , E hoolana oukou ; owau no keia , mai makau .
41006051	Pii aku la ia iluna o ka moku io lakou la , malie iho ka makani ; kahaha nui loa iho la ko lakou naau , mahalo ae la .
41006052	Aole lakou i hoomanao i na popo berena , no ka mea , ua paakiki ko lakou naau .
41006053	Holo pu aku la lakou a hiki aku i ka aina i Genesareta , a pae ae la .
41006054	A i ko lakou haalele ana i ka moku , hoomaopopo koke iho la na kanaka ia ia .
41006055	Holo lakou ma ia aina a puni , a hoomaka e halihali ma na wahi moe i ka poe mai i na wahi a lakou i lohe ai , e noho ana o Iesu .
41006056	Ma na wahi a pau loa i komo aku ai ia i na kauhale , a i na kulanakauhale , a i kuaaina , malaila lakou i waiho ai i ka poe mai , ma na alanui , a nonoi aku la ia ia , i hoopa aku ai lakou i ke kihi wale no o kona aahu ; a o ka poe i hoopa aku ia ia , ola ae la lakou .
41007001	Alaila , akoakoa mai la ka poe Parisaio io na la , a me kekahi poe kakauolelo , e hele ana , mai Ierusalema mai .
41007002	A ike mai la lakou i kekahi poe haumana a Iesu e ai ana i ka berena me na lima haumia , oia hoi na lima i holoi ole ia , hoohewa mai la lakou .
41007003	No ka mea , o ka poe Parisaio a me na Iudaio a pau , ina aole lakou e holoi pinepine i ka lima , ina aole lakou e ai , no ko lakou malama ana i na kauoha a na lunakahiko .
41007004	A mai kahi kuai mai , ina aole e holoi , ina aole lakou e ai : a he nui no hoi na oihana i loaa mai i malamaia e lakou , o ka holoi ana i na kiaha a me na ipu , a me na ipu keleawe , a me na punee .
41007005	Alaila , ninau ae la ka poe Parisaio , a me ka poe kakauolelo ia ia , No ke aha la e hele ole ai kau poe haumana ma na kauoha a na lunakahiko , aka , ke ai nei lakou i ka berena me na lima haumia ?
41007006	Olelo mai la ia , i mai la ia lakou , Ua pono io ka Isaia wanana ana no oukou , e ka poe hookamani , e like me ka mea i palapalaia , Ke hoomaikai nei keia poe kanaka ia'u ma na lehelehe , aka , o ko lakou naau , ua mamao loa aku ia , mai o'u aku nei .
41007007	Makehewa ka lakou hoomana ana mai ia'u , i ka lakou ao ana ae i na kauoha a kanaka i kumu e malamaia'i .
41007008	No ka mea , ke waiho wale nei no oukou i ke kanawai o ke Akua , a hoopaa hoi i na kauoha a kanaka , i ka holoi ana i na ipu , a me na kiaha , a he nui loa no hoi na mea e like me ia , a oukou e hana nei .
41007009	I mai la hoi ia , He oiaio no i ka oukou pale ana i ke kanawai o ke Akua , i malama'i oukou i ka oukou mau kauoha .
41007010	No ka mea , olelo mai la o Mose , E malama oe i kou makuakane , a me kou makuwahine ; a , O ka mea i hailiili i ka makuakane a me makuwahine , e pepehiia oia .
41007011	Aka , ke olelo nei oukou , Ina e olelo aku kekahi kanaka i kona makuakane , a i kona makuwahine paha , Korebana , he mea laa hoi ia , o ka'u mea e waiwai ai oe .
41007012	Alaila , aole oukou i ae aku ia ia e hana hou i kekahi mea no kona makuakane , a no kona makuwahine ;
41007013	E hoolilo ana i ka olelo a ke Akua i mea ole , ma ka oukou kauoha , ka mea a oukou e haawi aku ai ; a ke hana nei oukou i na mea he nui loa e like me ia .
41007014	A kahea mai la ia i ka ahakanaka , olelo mai la oia ia lakou , E hoolohe mai oukou a pau e hoomaopopo hoi .
41007015	Aole mea mawaho o ke kanaka e haumia'i ia ke komo iloko ona ; aka , o ka mea i puai mai , mailoko mai ona , oia na mea e haumia'i ke kanaka .
41007016	Ina he pepeiao ko ke kanaka e lohe , e hoolohe mai ia .
41007017	I kona komo ana'e iloko o ka hale , mai ka ahakanaka ae , ninau aku la kana mau haumana ia ia no ua olelonane la .
41007018	I mai la oia ia lakou , He naaupo anei oukou pu kekahi ? Aole anei oukou i ike , o ka mea mawaho i komo iloko o ke kanaka , aole ia e hiki ke hoohaumia ia ia ?
41007019	No ka mea , aole ia i komo iloko o kahi manao , iloko wale no ia o ka opu , a hemo aku ma kiona , kahi e pau ai ka ino o ka ai .
41007020	I hou mai la ia , O ka mea e puai , mailoko mai o ke kanaka , oia no ka mea e haumia'i ke kanaka .
41007021	No ka mea , noloko mai o ka naau o kanaka i puka mai ai ka manao ino , ka moe i ka hai , ka moe ipoipo , ka pepehi kanaka ,
41007022	Ka aihue , ka makee waiwai , ka opu inoino , ka wahahee , ka makaleho , ka huahua , ka niania , ka hookano , ka lalau wale ;
41007023	Noloko mai keia mau mea ino a pau i puka mai ai , oia no na mea e haumia'i ke kanaka .
41007024	Eu ae la ia iluna , a hele aku la i na mokuna o Turo , a me Sidona , komo aku la iloko o kekahi hale , aole ia i makemake e ike mai kekahi kanaka ia ia , aole nae ia i hiki ke nalo .
41007025	No ka mea , ua lohe e nona kekahi wahine nana ke kaikamahine i uluhia e ka uhane ino , hele mai la ia , a moe iho la ma kona mau wawae .
41007026	He wahine Helene ia , no ka aina o Poinikia ma Suria mai ; a nonoi ae la oia ia ia , e mahiki aku i ka daimonio , mailoko aku o kana kaikamahine .
41007027	I mai la Iesu ia ia , Alia , e hoomaona e ia na keiki mamua , no ka mea , aole e pono ke lawe i ka berena a na keiki a hoolei aku na na ilio .
41007028	Olelo aku la kela , i aku la ia ia , He oiaio no , e ka Haku ; aka hoi , o na ilio malalo o ka papa aina , ai no lakou i na hunahuna ai a na keiki .
41007029	I mai la oia ia ia , No keia olelo , e hoi oe , ua hele ka daimonio , mailoko aku o kau kaikamahine .
41007030	Hiki aku la ia i kona hale , ike aku la ia , ua hele aku no ka daimonio , mailoko aku , a ua hoomoeia no ke kaikamahine iluna o kahi moe .
41007031	Haalele aku la ia i na mokuna o Turo , a me Sidona , a hele mai la ia mawaena o na aina o Dekapoli , a i ka moanawai o Galilaia .
41007032	Lawe aku la lakou io na la , i kekahi mea kuli , ua uuu no hoi kona leo ; nonoi aku la lakou ia ia , e kau i kona lima iluna iho ona .
41007033	Kai ae la oia ia ia mawaho o ka ahakanaka , a kaawale , hookomo iho la i kona mau lima iloko o kona mau pepeiao , kuha ae la , a hoopa mai la i kona alelo .
41007034	Nana ae la iluna i ka lani , uwe aku la , a i mai la ia ia , Epata , oia hoi keia , e weheia .
41007035	Poha koke ae la kona mau pepeiao , a hoaluia ke kaula o kona elelo , a olelo maopopo mai la ia .
41007036	Papa mai la Iesu ia lakou , mai hai aku i kekahi ; aka , me ka nui o kana papa ana , pela no ka nui o ko lakou hookaulana ana aku .
41007037	A mahalo loa iho la lakou , i ae la , Ua hana pono loa oia i na mea a pau loa . Hana aku no ia i ke kuli , a lohe ia , a me ka aa hoi , a olelo no ia .
41008001	Ia mau la no , he ahakanaka nui loa , aole nae a lakou mea e paina'i , kahea mai la Iesu i kana mau haumana , i mai la ia lakou ,
41008002	Ke aloha aku nei au i ka ahakanaka , no ka mea , ua noho pu iho nei lakou me au , i na la ekolu , aole hoi a lakou mea e paina'i .
41008003	Ina e hookuu aku au ia lakou i ko lakou hale me ka pololi , e mauleule no lakou ma ke alanui ; no ka mea , mai kahi loihi ka hele ana mai o kekahi poe o lakou .
41008004	I aku la kana poe haumana ia ia , Nohea la e hiki ai i kekahi ke hoomaona'i ia lakou nei iloko o ka waonahele ?
41008005	Ninau mai la oia ia lakou , Ehia na popo berena a oukou ? I mai la lakou , Ehiku .
41008006	Kauoha mai la ia i kanaka e noho ilalo ma ka lepo . Lawe ae la ia i na popo berena ehiku , hoomaikai aku la , wawahi iho la , haawi mai ia i kana poe haumana , e kau aku imua o ka ahakanaka ; a kau aku la lakou .
41008007	He mau wahi ia liilii no hoi kekahi a lakou ; hoomaikai aku la ia , a kauoha mai la , e kau aku no hoi ia mau mea .
41008008	Ai iho la lakou a maona , a hoiliili iho la lakou i ke koena ai , ehiku hinai i piha .
41008009	A o ka poe i ai , eha tausani lakou ; a hookuu aku la oia ia lakou .
41008010	Alaila , ee pu aku la ia me kana poe haumana iluna o ka moku , a holo ae la i na mokuna o Dalamanuta .
41008011	Hele mai la ka poe Parisaio , a hoomaka e ninaninau mai ia ia , me ka imi i hoailona ana , mai ka lani mai , i hoao ai lakou ia ia .
41008012	Uwe nui iho la ia iloko o kona naau , i ae la , No ke aha la keia hanauna e imi mai nei i hoailona ? Oiaio ke hai aku nei au ia oukou , Aole e haawiia'ku ka hoailona no keia hanauna .
41008013	Haalele iho la oia ia lakou , ee hou aku la maluna o ka moku , a holo aku la i kela kapa .
41008014	Ua poina ia lakou ke lawe pu i ka berena , hookahi wale no popo berena a lakou iloko o ka moku .
41008015	Kauoha mai la oia ia lakou , i mai la , E ao oukou e makaala , no ka mea hu a ka poe Parisaio , a me ka mea hu o Herode .
41008016	Ohumu malu iho la lakou ia lakou iho no , i ae la , No ko kakou berena ole paha .
41008017	Ua ike no o Iesu , a i mai la oia ia lakou , No ke aha la oukou i ohumu ai i ko oukou berena ole ? Aole anei oukou i noonoo ? Aole anei i ike ? Ua paakiki anei ko oukou naau ?
41008018	He mau maka no ko oukou , aole anei oukou i ike ? He mau pepeiao no ko oukou , aole anei oukou i lohe ? Aole anei oukou i hoomanao ?
41008019	I kuu wawahi ana i na popo berena elima , na na tausani elima , ehia la na hinai i piha i ke koena ai a oukou i hoiliili ai ? Hai aku la lakou ia ia , He umikumamalua .
41008020	A i na hiku na na tausani eha , ehia la na hinai i piha i ke koena ai a oukou i hoiliili ai ? Hai aku la lakou ia ia , Ehiku .
41008021	A olelo mai la ia ia lakou , Pehea la hoi i hoomaopopo ole mai ai oukou ?
41008022	Hele mai la ia i Betesaida , alaila , halihali ae la lakou i kekahi kanaka makapo io na la , nonoi aku la ia ia , e hoopa mai ia ia .
41008023	Lalau iho la ia i ka lima o ke kanaka makapo , alakai aku la ia ia , mai ke kauhale aku ; kuha mai la ia i kona mau maka , hoopa mai la kona lima ia ia , ninau mai la i kona ike ana i kekahi mea .
41008024	Nana ae la ia iluna , i aku la . Ke ike nei au i kanaka , me he mau laau la e hele ana .
41008025	Mahope iho , kau hou mai la ia i kona lima ma na maka ona , a hoonana hou aku la ia ia iluna ; a ola ae la ia , a ike maopopo iho la i kela kanaka i keia kanaka .
41008026	Hoihoi ae la o Iesu ia ia i kona hale , i ae la , Mai hele aku i ke kauhale , mai hai aku i ko ke kauhale .
41008027	Hele aku la Iesu , a me kana poe haumana i na kauhale o Kaisareia Pilipi ; ninau ae la ia i kana poe haumana ma ke alaloa , i ka i ana , Owai la wau i ka kanaka olelo ?
41008028	I aku la lakou , O Ioane Bapetite ; a o Elia i ka kekahi ; a o kekahi o na kaula i ka kekahi .
41008029	Ninau mai la oia ia lakou , Owai la hoi au i ka oukou olelo ? Hai aku la o Petero , i aku la ia ia , O ka Mesia no oe .
41008030	Papa mai la oia ia lakou , mai hai aku ia ia i kekahi kanaka .
41008031	Ilaila kana hoomaka ana e hoike mai ia lakou e hoomainoino nui ia ke Keiki a ke kanaka , a e hooleia e ka poe kahiko , a me ka poe kahuna nui , a me ka poe kakauolelo , a e pepehiia oia , a po akolu ae e ala hou mai .
41008032	Hai maopopo mai la oia ia olelo ; alaila , lalau ae la o Petero ia ia , a hoomaka e papa aku la ia ia .
41008033	Haliu ae la Iesu , nana ae la i kana mau haumana , papa ae la ia Petero , i ae la , E hele oe pela mahope o'u , e Satana , no ka mea , aole i like kou manao me ko ke Akua , aka , me ko na kanaka .
41008034	A kahea mai la ia i kanaka , a i kana poe haumana no hoi , i mai la ia lakou , O ka mea makemake e hahai mai mahope o'u , e hoole oia ia ia iho , a e kaikai i kona kea , a e hahai mai ia'u .
41008035	O ka mea manao e malama i kona ola nei , e lilo auanei kona ola , a o ka mea haalele i kona ola no'u nei , a no ka euanelio , e loaa ia ia ke ola .
41008036	Heaha la uanei ko ke kanaka pomaikai ke loaa ia ia ke ao nei a pau , a lilo aku kona uhane ?
41008037	Heaha la hoi ko ke kanaka kumu e haawi aku ai , e loaa hou mai ai kona uhane ?
41008038	O ka mea e hilahila mai ia'u a me ka'u olelo , i keia hanauna kolohe a hana hewa , e hilahila no hoi ke Keiki a ke kanaka ia ia i kona wa e hele mai ai me ka nani o kona Makua , me na anela hemolele .
41009001	I mai la oia ia lakou , Oiaio ka'u e olelo aku nei ia oukou ; ke ku mai nei kekahi mau mea , aole lakou e make e , a ike no lakou i ka hele ana mai o ke aupuni o ke Akua me ka mana .
41009002	A hala ae la na la eono , kono ae la o Iesu ia Petero , a me Iakobo , a me Ioane , alakai aku la ia lakou i kahi mehameha , ma kekahi mauna kiekie , hoopahaohao iho la ia imua o lakou .
41009003	Alohi ae la kona kapa , a keokeo loa e like me ka hau ; aole e hiki i kanaka hoomaemae lole maluna o ka honua ke hookeokeo pela .
41009004	Ikea mai la e lakou o Elia , laua o Mose e kamailio ana me Iesu .
41009005	Olelo aku la o Petero , i aku la ia Iesu , E ka Haku e , nani wale kakou e noho ai ia nei ; e hana paha makou i ekolu halelewa ; nou kekahi , no Mose kekahi , a no Elia kekahi .
41009006	Aole ia i ike i kana mea i olelo aku ai , no ka mea , ua makau lakou .
41009007	A he ao hoi ka i uhi mai ia lakou ; a pae mai la ka leo mai loko mai o ke ao , i mai la , Eia kuu keiki punahele , e hoolohe oukou ia ia .
41009008	Nana koke ae la lakou , aole he kanaka a lakou i ike ai , o Iesu wale no me lakou .
41009009	A i ko lakou iho ana , mai ka mauna mai , papa mai la kela ia lakou , mai hai aku i na mea a lakou i ike ai , a ala hou mai ke Keiki a ke kanaka mai waena mai o ka poe make .
41009010	Umi malu iho la lakou ia olelo me ka nalu nui ia lakou iho no i ke ano o ke ala ana maiwaena mai o ka poe make .
41009011	Ninau aku la lakou ia ia , i aku la , No ke aha la i olelo mai ai ka poe kakauolelo , O Elia ke hele e mai mamua e pono ai ?
41009012	Olelo mai la oia ia lakou , i mai la , Oiaio no o Elia ke hele e mai ana , e hooponopono i na mea a pau loa . Ua palapalaia no hoi ka hoomainoinoia o ke Keiki a ke kanaka , a me kona hoowahawahaia .
41009013	Aka , ke hai aku nei au ia oukou , Ua hiki io mai nei no Elia , a ua hana aku lakou ia ia i na mea a pau a lakou i makemake ai , e like me ka mea i palapalaia nona .
41009014	A hele mai la ia i kana poe haumana , ike ae la ia i na kanaka he nui loa , a me ka poe kakauolelo , e ninaninau ana ia lakou .
41009015	A ike aku la na kanaka a pau loa ia ia , pihoihoi iho lakou , holo kiki aku la , a aloha aku la ia ia .
41009016	Ninau aku la oia ia lakou , Heaha ka oukou mea e ninaninau nei me lakou ?
41009017	Olelo ae la kekahi o ua aha kanaka la , i aku la , E ka Haku e , ua lawe mai nei au i kuu keikikane ia oe , ua uluhia ia e ka uhane aa .
41009018	A ma na wahi a pau loa i kaina aku ai oia e ia , hookaawili iho la oia ia ia , a kahe mai ka hua , nau iho la na kui , a hokii no hoi ; a i aku la au i na haumana au , na lakou ia e mahiki aku ; aole i hiki ia lakou .
41009019	Olelo mai la oia ia lakou , i mai la , Auwe ka hanauna hoomaloka ; pehea la ka loihi o ko'u noho pu ana me oukou ? Pehea ka loihi o ko'u hoomanawanui ana aku ia oukou ? E lawe mai ia ia io'u nei .
41009020	Lawe mai la lakou ia ia io na la , ike mai la oia ia ia , alaila , hookaawili hou ae la ka uhane ia ia ; haule iho la ia ilalo i ka honua , kaa iho la me ka hua nui .
41009021	Ninau ae la ia i kona makuakane , Pehea la ka loihi o ke kau ana o keia maluna ona ? I mai la kela , Mai ka wa kamalii mai no .
41009022	Ua hoolei pinepine ia oia e ia , iloko o ke ahi , a iloko o ka wai , i make ia ; aka hoi , ina e hiki ia oe , e aloha mai oe ia maua , a e kokua mai hoi .
41009023	I mai la Iesu ia ia , A i hiki ia oe ke manaoio , e hiki no na mea a pau loa i ka mea manaoio .
41009024	Kahea koke aku la ka makuakane o ua keiki la , i aku la me na waimaka , E ka Haku , ke manaoio nei au ; e kokua mai oe ia'u i kuu manaoio ole .
41009025	Ike mai la Iesu i ka lulumi ana mai o kanaka , alaila , papa aku la ia i ka uhane ino , i aku la ia ia , Ke olelo aku nei au ia oe , e ka uhane aa , a kuli , e hele aku oe pela , mailoko aku ona , mai komo hou iloko ona .
41009026	Kahea ae la ia , a hookaawili hou iho la ia ia , a puka aku la , mai loko aku ona ; a like iho la ia me ka mea i make , no ia mea , ua nui ka poe i olelo ae , Ua make io no .
41009027	Lalau iho la Iesu i kona lima , hoala mai la ia ia iluna , a ku ae la ia .
41009028	A i kona hiki ana aku iloko o ka hale , alaila ninau malu aku la kana poe haumana ia ia , No ke aha la i hiki ole ai ia makou ke mahiki aku ia ia ?
41009029	I mai la oia ia lakou , Aole hiki keia mau mea ke mahiki wale ia'ku , aka , i ka pule , a me ka hookeai .
41009030	Hele aku la lakou , mai ia wahi aku , maloko o Galilaia ; aole nae ia i makemake e ike mai kekahi .
41009031	No ka mea , ao mai la ia i kana poe haumana , i mai la ia lakou , E kumakaiaia'ku ana ke Keiki a ke kanaka i na lima o kanaka , a e pepehi mai lakou ia ia ; a make loa ia , a po akolu ae , e ala hou mai no ia .
41009032	Aka , aole lakou i ike i ke ano o ia olelo , a ua makau no hoi lakou ke ninau ia ia .
41009033	A hele aku la lakou i Kaperenauma ; a i kona noho ana iloko o ka hale , alaila , ninau mai la oia ia lakou , Heaha ka oukou i kamailio ai ma ke alaloa ?
41009034	Aole lakou i ekemu iki aku , no ka mea , ua kamailio lakou ia lakou iho ma ke alaloa , i ka mea o lakou i oi mamua .
41009035	Noho iho la ia , a kahea mai la i ka poe umikumamalua , i mai la kela ia lakou , Ina e manao kekahi kanaka , e oi ia mamua , e emi auanei ia mahope o na mea a pau , a e lilo no hoi i kauwa na na mea a pau .
41009036	Lawe ae la ia i kekahi keiki , hooku iho la ia ia mawaenakonu o lakou ; a i kona hiipoi ana ia ia , i mai la ia ia lakou ,
41009037	O ka mea e launa mai i kekahi keiki liilii , e like me ia nei , no ko'u inoa , oia ka mea launa mai ia'u ; a o ka mea launa mai ia'u , aole ia i launa mai ia'u wale no , aka , i ka mea nana wau i hoouna mai nei .
41009038	Alaila olelo aku la o Ioane ia ia , i aku la , E ke Kumu , ua ike aku makou i kekahi mea e mahiki aku ana i na daimonio ma kou inoa , aole nae ia i hahai ia makou ; a papa aku la makou ia ia , no ka mea , aole ia i hahai ia makou .
41009039	I mai la Iesu , Mai papa aku ia ia ; no ka mea , o ke kanaka nana i hana ka hana mana , ma ko'u inoa , aole ia e hiki ke olelo ino no'u .
41009040	O ka mea ku e ole aku ia kakou , no kakou hoi ia .
41009041	O ka mea haawi ia oukou i kekahi kiaha wai e inu ma ko'u inoa , no ka mea , no Kristo oukou ; he oiaio ka'u e hai aku nei ia oukou , aole loa ia e nele i ka ukuia .
41009042	A o ka mea hoohihia mai i kekahi o ka poe liilii nana wau e manaoio mai nei , e aho nona , ke nakinakiia ka pohaku wili palaoa ma kona a-i , a e hooleiia'ku ia iloko o ke kai .
41009043	A ina e hoohihia mai kou lima akau ia oe , e oki ae ; e aho nou ke komo mumuku aku iloko o ke ola , i ke kiolaia'ku i gehena me na lima elua , i ke ahi pio ole :
41009044	Kahi aole loa e make ko lakou ilo , aole loa hoi e pio ke ahi .
41009045	A ina e hoohihia mai kou wawae ia oe , e oki ae ; e aho nou ke komo oopa aku iloko o ke ola , i ke kiolaia'ku i gehena , me na wawae elua , i ke ahi pio ole :
41009046	Kahi aole loa e make ko lakou ilo , aole loa hoi e pio ke ahi .
41009047	A ina hoohihia mai kou maka ia oe , e poalo ae ; no ka mea , e aho nou ke komo maka'hi iloko o ke ola , i ke kiolaia'ku i ke ahi o gehena me na maka elua :
41009048	Kahi aole loa e make ko lakou ilo , aole loa hoi e pio ke ahi .
41009049	No ka mea , e kapiia lakou a pau i ke ahi , e like me ka mohai i kapiia i ka paakai .
41009050	He maikai ka paakai , aka , ina i pau ka liu o ka paakai , pehea la ia e liu hou ai ? E ao oukou , i loaa ka paakai iloko o oukou , a e kuikahi like oukou .
41010001	Alaila ku ae la ia iluna , a hele aku la ia ma kela kapa o Ioredane , a i na makuna o Iudea ; a akoakoa hou mai la na kanaka io na la , ao hou mai la oia ia lakou , e like me kana oihana mamua .
41010002	Hele mai la ka poe Parisaio io na la , me ka hoao mai ia ia , i mai la , He mea pono anei i ke kane ke hooki i kana wahine ?
41010003	Olelo aku la ia , i aku la ia lakou , Heaha la ka mea a Mose i kauoha mai ai ia oukou ?
41010004	I mai la lakou , I ae mai no o Mose e kakau i ka palapala hoohemo , alaila e hooki aku .
41010005	Olelo aku la Iesu , i aku la ia lakou , No ka paakiki ana o ko oukou naau , i palapala mai ai oia ia olelo na oukou .
41010006	Aka , i kinohi o ka honua nei , hana ke Akua ia laua , he kane , he wahine .
41010007	Nolaila hoi e haalele ai ke kanaka i kona makuakane , a me kona makuwahine , a e hoopili ia i kana wahine :
41010008	A e lilo no laua elua , i hookahi ; no ia mea , aole elua hou aku laua , aka , hookahi wale no io .
41010009	O ka mea a ke Akua i hoopili mai ai , mai hoohemo ae ke kanaka .
41010010	A iloko o ka hale , ninau aku la kana poe haumana i kela mea .
41010011	I mai la oia ia lakou , O ka mea hooki i kana wahine , a mare hou i kekahi , he moe kolohe no kana ia ia .
41010012	A i hooki ka wahine i kana kane a mare hou i kekahi , ua moe kolohe no hoi ia .
41010013	Halihali aku la lakou i kahi mau keiki liilii ia ia , i hoopa mai oia ia lakou : papa ae la kana poe haumana i ka poe nana i lawe aku .
41010014	Ike mai la Iesu , alaila , huhu iho la ia , i mai la ia lakou , E ae aku oukou i kamalii ke hele mai io'u nei , mai papa aku hoi ia lakou ; no ka mea , e like me lakou nei ke aupuni o ke Akua .
41010015	He oiaio ka'u e olelo aku nei ia oukou , O ka mea aole e launa i ke aupuni o ke Akua , me he keiki uuku la , aole loa ia e komo mai ilaila .
41010016	Hiipoi iho la oia ia lakou , kau ae la i kona lima iluna o lakou , a hoomaikai mai la ia lakou .
41010017	I kona hele ana aku ma ke alaloa , holo kiki ae la kekahi io na la , kukuli iho la imua ona , i ae la , E ke Kumu maikai e , heaha la ka'u mea e hana'i , i loaa ia'u ke ola loa ?
41010018	I mai la Iesu ia ia , No ke aha la oe e kapa mai ai ia'u he maikai ? Hookahi wale no mea maikai , o ke Akua .
41010019	Ua ike no hoi oe i na kanawai ; Mai moe kolohe oe ; Mai pepehi kanaka ; Mai aihue ; Mai hoike wahahee ; Mai alunu ; E malama oe i kou makuakane , a me kou makuwahine .
41010020	Olelo ae la ia , i ae la ia ia , E ke Kumu , ua pau ia mau mea ia'u i ka malamaia mai ko'u wa uuku mai .
41010021	Nana mai la Iesu ia ia , aloha iho la , a olelo mai la ia ia , Hookahi ou mea hemahema ; e hoi aku oe , e kuai lilo aku i kou waiwai a pau , a e haawi aku i ka poe ilihune , alaila e loaa ia oe ka waiwai ma ka lani ; a e hele mai oe e hapai i ke kea , a e hahai mai ia'u .
41010022	Alaila kaumaha loa iho la kela ia olelo , a hele aku la me ka minamina , no ka mea , ua nui loa kona waiwai .
41010023	Alawa ae la o Iesu ma o a o , i mai la i kana poe haumana , Manomano ke komo pilikia ana o ke kanaka waiwai iloko o ke aupuni o ke Akua !
41010024	Kahaha iho la ka naau o ka poe haumana i kana olelo . I hou mai la Iesu ia lakou , E na pokii , he mea pilikia loa ke komo ana o ka poe paulele i ka waiwai , iloko o ke aupuni o ke Akua !
41010025	E hiki e ke kamelo ke komo aku iloko o ka puka kuikele , mamua o ke komo ana o ke kanaka waiwai iloko o ke aupuni o ke Akua .
41010026	Kahaha loa ko loko o lakou , i iho la ia lakou iho , Owai la uanei e hiki i ke ola ?
41010027	Nana mai la Iesu ia lakou , i mai la , He mea hiki ole keia i kanaka , aka , aole i ke Akua ; no ka mea , e hiki no na mea a pau loa i ke Akua .
41010028	Alaila , hoomaka aku la o Petero e olelo ia ia , Aia hoi , ua haalele makou i na mea a pau , a ua hahai aku ia oe .
41010029	Olelo mai la Iesu , i mai la , He oiaio ka'u e olelo aku nei ia oukou , aole ka mea i haalele i ka hale , i na kaikuaana , i na kaikuwahine , i ka wahine , i na keiki , i na aina , no'u nei a no ka euanelio ,
41010030	E loaa ole mai ia ia ka pahaneri i keia ao , a me na hale , a me na kaikuaana , a me na kaikuwahine , a me na makuwahine , a me na keiki , a me na aina , me ka hoomainoino nae ; a i kela ao mahope , o ke ola mau loa .
41010031	A he nui loa na mea mua e lilo ana i hope , a me na mea hope i mua .
41010032	Ia lakou ma ke alanui e pii ana i Ierusalema , hele aku la Iesu mamua o lakou ; a kahaha iho la ko lakou naau ; a i ko lakou hahai ana aku , makau iho la lakou . Lawe hou mai'la ia i ka poe umikumamalua , a hoomaka e hai mai la ia lakou i kona mea e hanaia mai ai ;
41010033	Eia hoi , ke pii aku nei kakou i Ierusalema , a e haawiia'ku auanei ke Keiki a ke kanaka , i ka poe kahuna nui , a me ka poe kakauolelo ; a e hoohewa mai lakou ia ia e make , a e haawi no hoi lakou ia ia i ko ka aina e ;
41010034	A e hoomaewaewa mai lakou ia ia , a e hahau mai ia ia , a e kuhakuha mai lakou ia ia , a e pepehi mai ia ia , a po akolu ae , e ala hou mai ia .
41010035	Punee aku la io na la o Iakobo , a me Ioane , na keiki a Zebedaio , i aku la , E ke Kumu e , ke ake nei maua , e hana mai oe na maua i ka maua mea e noi aku ai .
41010036	Ninau mai la Iesu ia laua , Heaha ko olua makemake , e hana aku ai au na olua ?
41010037	I aku la laua ia ia , E haawi mai oe ia maua , e noho kekahi o maua ma kou lima akau , a o kekahi ma kou lima hema , maloko o kou nani .
41010038	I mai la Iesu ia laua , Aole olua i ike i ka olua mea i noi mai ai . E hiki anei ia olua ke inu i ko ke kiaha a'u e inu ai ? a e bapetizoia i ka bapetizo ana a'u e bapetizoia mai ai ?
41010039	I aku la laua ia ia , E hiki no ia maua . I mai la Iesu ia laua , E inu io no olua i ko ke kiaha a'u e inu ai , a e bapetizoia no hoi olua i ka bapetizo ana a'u e bapetizoia mai ai :
41010040	Aka , o ka noho ma ko'u lima akau , a me ko'u lima hema , aole o ka'u ia e haawi aku ai ; aka , no ka poe ia i hoomakaukauia'i ia mea .
41010041	A lohe ae la ka umi , hoomaka iho la lakou e ukiuki ia Iakobo , a me Ioane .
41010042	Kahea mai la Iesu ia lakou , i mai la , Ua ike no oukou , o ka poe i hoaliiia maluna o ko na aina e , ua hookiekie maluna o lakou ; a o na kanaka nui hoi , ua hoolanilani maluna o lakou .
41010043	Aka , mai mea pela iwaena o oukou ; a o ka mea makemake e lilo i pookela iwaena o oukou , e lilo ia i kauwa na oukou .
41010044	A o ka mea e makemake i alii ia maluna o oukou , e lilo ia i kauwa na na mea a pau .
41010045	No ka mea , o ke Keiki a ke kanaka , aole ia i hele mai no ka hookauwaia mai , aka , no ka hookauwa aku , a e haawi i kona ola i kumu hoola no na mea he nui loa .
41010046	A hiki mai la lakou i Ieriko ; a i ko lakou hele ana , mai Ieriko aku , me kana mau haumana , a me na kanaka he nui loa , e noho ana ma kapa alanui , ka makapo , o Batimea , ke keiki a Timea , e nonoi ana .
41010047	A lohe ae la ia i ko Iesu hele ana ae , hoomaka ia e kahea ae , i ae la , E Iesu e , e ke Keiki a Davida , e aloha mai oe ia'u .
41010048	Nui loa na mea i papa aku ia ia , Hamau : aka , he nui loa aku kona kahea ana'ku , E ke Keiki a Davida , e aloha mai oe ia'u .
41010049	Ku malie iho la o Iesu , kauoha mai la e kaheaia'ku ia . Kahea aku la lakou i ua kanaka makapo nei , i aku la ia ia , E hoolana oe , a e ku ae iluna , ke kahea mai nei kela ia oe .
41010050	Haalele iho la ia i kona aahu , ku ae la iluna , a hele mai io Iesu la .
41010051	Olelo aku la Iesu , i aku la ia ia , Heaha kou makemake e hana aku ai au nou ? I mai la ua makapo nei ia ia , E ka Haku e , i kaakaa ko'u mau maka .
41010052	I aku la Iesu ia ia , O hele , ua ola oe , i kou manaoio . Loaa koke ae la ia ia ka ike , a hahai aku la ia Iesu , ma ke alaloa .
41011001	A kokoke mai la lakou i Ierusalema , ua hiki i Betepage , a me Betania ma ka mauna o Oliveta , hoouna mai la ia i na haumana ana elua ,
41011002	I mai la ia laua , E hele olua i kela kulanakauhale mamua o olua ; a i ko olua komo ana iloko , e loaa koke no ia olua kekahi hoki keiki , ua nakinakiia , aole i nohoia e ke kanaka ; e kala ae olua , a e alakai mai .
41011003	A i olelo mai kekahi ia olua , No ke aha olua e hana'i keia mea ? E olelo aku olua , No ka Haku keia e pono ai ; a e hoouna koke mai kela ia ia maanei .
41011004	Hele aku la laua , a loaa iho la ia laua ka hoki keiki , ua nakinakiia ma ka ipuka mawaho , ma na huina alanui . Kala ae la laua ia ia .
41011005	Olelo mai la kekahi o lakou e ku ana malaila ia laua , No ke aha olua i kala'i i ka hoki keiki ?
41011006	I aku la laua ia lakou , e like me ka Iesu kauoha ana mai ; a kuu mai la lakou ia laua .
41011007	Alakai mai la laua i ua hoki keiki la io Iesu la , hohola ae la lakou i ko lakou kapa maluna ona , a noho no o Iesu iluna iho ona .
41011008	Nui na mea i haliilii ae i ko lakou kapa ma ke alanui ; a o kekahi poe e hoi , ooki ae la lakou i na lala laau , a haliilii iho la ma ke alanui .
41011009	Hookani aku la ka poe i hele mamua , a me lakou e hahai ana mahope , i aku la , Hosana ; nani wale ka mea i hele mai ma ka inoa o ka Haku .
41011010	Pomaikai ke aupuni o ko kakou kupunakane , o Davida , e hele mai ana ma ka inoa o ka Haku : Hosana iluna lilo loa .
41011011	A komo aku la o Iesu iloko o Ierusalema , a iloko o ka luakini , a nana ae la ia i na mea a pau loa ; a ahiahi ae la , hele aku la ia me kana poe haumana i Betania .
41011012	A ia la iho , i ko lakou hoi ana ae mai Betania mai , pololi iho la ia .
41011013	Ike aku la ia i kekahi laau fiku , ma kahi mamao aku , he lau maluna ; hele ae la ia e imi i ko luna o ka laau ; a hiki ae la ia ilaila , loaa ia ia he lau wale no ; no ka mea , aole ia o ka manawa fiku .
41011014	Olelo ae la Iesu , i ae la ia ia , Aole loa e ai kekahi kanaka i kau hua , ma neia hope aku ; a lohe no kana poe haumana .
41011015	A hiki ae la lakou i Ierusalema ; alaila , komo ae la Iesu iloko o ka luakini , hookuke aku la i ka poe kuai lilo aku , a kuai lilo mai iloko o ka luakini , hookahuli ae la i na papa o ka poe kuai kala , a me na noho o ka poe kuai manu nunu .
41011016	Aole oia i ae mai , e laweia kekahi mea , mawaena ae o ka luakini .
41011017	Ao mai la ia , i mai la ia lakou , Aole anei i palapalaia mai , E kapaia ko'u hale e na aina a pau , he hale pule ? Ua hoolilo ae nei oukou ia i lua no na powa .
41011018	A lohe ae la ka poe kakauolelo , a me ka poe kahuna nui , imi iho la lakou i mea nona e make ai ia lakou ; makau no nae lakou ia ia , no ka mea , ua mahalo loa na kanaka a pau i kana olelo .
41011019	A ahiahi ae la , hele aku la ia iwaho o ke kulanakauhale .
41011020	A kakahiaka ae , i ko lakou hoi ana mai , ike aku la lakou i ka laau fiku , ua pau i ka maloo , mai ke kumu ae .
41011021	Hoomanao iho la o Petero , i ae la ia ia , E ka Haku , e nana , aia ka laau fiku au i hoino ai , ua maloo loa .
41011022	Olelo mai la Iesu ia lakou , i mai la , E manaoio aku oukou i ke Akua .
41011023	No ka mea , he oiaio ka'u olelo aku nei ia oukou , O ka mea e olelo mai i keia mauna , E hoonee aku , a e lele i ke kai , aole hoi e kanalua kona naau , aka , ua manaoio no , e hanaia keia mau mea ana e olelo ai ; e loaa io no ia ia ka mea ana e olelo ai .
41011024	No ia mea la , ke olelo aku nei au ia oukou , O na mea a pau a oukou e noi aku ai ma ka oukou pule ana , e manaoio oukou i ka loaa ana , alaila e loaa io aku no ia oukou ia .
41011025	A i ko oukou ku ana e pule , ina e hoomauhala ana oukou i kekahi , e kala aku oukou ia ia , i kala mai ai hoi ko oukou Makua iloko o ka lani i ko oukou hewa .
41011026	Ina , aole oukou e kala aku , aole no hoi e kala mai ko oukou Makua iloko o ka lani , i ko oukou hewa .
41011027	Hele hou mai la lakou i Ierusalema ; a i kona hele ana iloko o ka luakini , hele mai la io na la ka poe kahuna nui , a me ka poe kakauolelo , a me ka poe lunakahiko ,
41011028	I mai la ia ia , Heaha kou pono e hana'i i keia mau mea ? Nawai la hoi oe i haawi mai ia pono e hana i ua mau mea la ?
41011029	Olelo aku la Iesu ia lakou , i aku la , E ninau aku no hoi au ia oukou i kekahi mea ; e hai mai oukou ia'u , alaila , hai aku au ia oukou i ko'u pono e hana'i i keia mau mea .
41011030	No ka lani anei ka bapetiso ana a Ioane ? No kanaka anei ? E hai mai hoi ia'u .
41011031	Kukakuka iho la lakou ia lakou iho no , i ae la , A i oleio aku paha kakou , No ka lani mai , alaila , e ninau mai no oia ia kakou , No ke aha la hoi oukou i manaoio ole aku ai ia ia ?
41011032	Aka , i olelo paha uanei kakou , No kanaka ; makau no hoi lakou i kanaka , no ka mea , ua manao nui na kanaka , he kaula io o Ioane .
41011033	Olelo mai la lakou ia Iesu , i mai la , Aole makou ike . Alaila , olelo aku la Iesu ia lakou , i aku la , Aole no hoi au e hai aku ia oukou i ka'u pono e hana'i i keia mau mea .
41012001	Alaila , hoomaka oia e olelo mai ia lakou ma na olelonane . Kanu iho la kekahi kanaka i ka malawaina , a hana iho la ia i ka pa a puhi , a kohi ilalo i kahi e kaomi ai i ka waina , kukulu iho la i ka hale kiai , haawi ae la i na hoaaina , a hele aku la i ka aina e .
41012002	A i ka wa pono , hoouna mai la ia i ke kauwa i na hoaaina , i loaa aku ia ia ka hua o ka malawaina , no ka poe hoaaina .
41012003	Hopu iho la lakou ia ia , kuikui aku la , a hoihoi nele aku la ia ia .
41012004	Hoouna hou mai la ia io lakou la i kekahi kauwa hou ; a hailuku aku la lakou ia ia , a eha kona poo , a hoihoi aku lakou ia ia me ka hoino .
41012005	Hoouna hou mai la ia i kekahi mea hou ; a pepehi aku la lakou ia ia a make ; a o na mea e ae he nui loa , kuikui no i kekahi , a pepehi i kekahi .
41012006	He keikikane hookahi kana , o kana punahele , oia kana i hoouna hope mai ai ia lakou , i mai la , E mahalo mai paha lakou i kuu keikikane .
41012007	I ae la kela poe hoaaina ia lakou iho no , Eia no ka kooilina ; ina kakou e pepehi ia ia , alaila , e lilo mai ka waiwai no kakou .
41012008	Hopu iho la lakou ia ia , pepehi aku la ; a hoolei aku hoi , mailoko aku o ka malawaina .
41012009	No ia mea , pehea la uanei e hana mai ai ka haku o ia malawaina ? E hele mai no ia a e luku iho ia poe hoaaina , a e haawi aku i ka malawaina no hai .
41012010	Aole anei oukou i heluhelu i keia palapala , O ka pohaku i haaleleia e ka poe hana hale , ua lilo ia i pohaku kumu no ke kihi :
41012011	O ka hana keia a Iehova , he mea mahalo ia i ko kakou mau maka .
41012012	Imi iho la lakou e hopu ia ia , a makau ae la lakou i kanaka ; no ka mea , ua ike lakou , ua olelo oia i keia olelonane no lakou : a haalele lakou ia ia , a hele aku .
41012013	Hoouna mai la lakou i kekahi o ka poe Parisaio , a me ko Herode poe io na la e hoohihia ai ia ia ma ka olelo .
41012014	A hiki mai la lakou , olelo mai la lakou ia ia , E ke kumu e , ua ike makou he pono oe , aole oe i makau i kekahi ; aole hoi oe i nana i ko waho o ke kanaka , aka , ke hoike pono mai nei oe i ka aoao o ke Akua , ma ka oiaio : He mea pono anei , ke haawi aku i ka waiwai auhau na Kaisara ? Aole anei ?
41012015	E haawi anei makou ? Aole paha makou e haawi aku ? Ike aku la ia i ko lakou hookamani ana , i aku la oia ia lakou , No ke aha la oukou e hoao mai nei ia'u ? E lawe mai oukou i kekahi denari io'u nei i ike au .
41012016	A lawe mai la lakou . Alaila ninau aku oia ia lakou , Nowai keia kii , a me ka palapala ? I mai la lakou ia ia , No Kaisara .
41012017	Olelo aku la Iesu , i aku la ia lakou , E haawi aku i ka Kaisara ia Kaisara , a i ka ke Akua hoi i ke Akua . Pilipu iho la lakou ia ia .
41012018	Alaila , hele aku la io na la , na Sadukaio ka poe i olelo , Aole e ala hou mai ; ninau aku la lakou ia ia , i aku la ,
41012019	E ke kumu , ua palapala mai o Mose ia makou , Ina i make ke kaikuaana o kekahi kanaka , a koe ka wahine ana , aole hoi ana keiki , na ke kaikaina no e mare ia wahine , i loaa ke keiki na kona kaikuaana .
41012020	Ehiku no na keiki kane ; a mare aku la ka hiapo i ka wahine , a make ia , aole ana keiki .
41012021	Mare ae la ka kaikaina ia ia , a make ia , aole no hoi ana keiki ; a pela no ka muli aku .
41012022	A mare ae la no hoi ka poe ehiku a pau ia ia , aole hoi a lakou keiki ; a mahope iho , make aku la no hoi ka wahine .
41012023	Nolaila , i ke ala hou ana mai , a ala hou lakou , nawai la uanei o lakou ua wahine la ? No ka mea , moe aku no lakou ehiku ia ia .
41012024	Olelo mai Iesu , i mai la ia lakou , Aole anei oukou i lalau , no ko oukou ike ole ana i ka palapala hemolele , a me ka mana o ke Akua ?
41012025	No ka mea , i ka wa e ala hou mai ai lakou , maiwaena mai o ka poe make , aole lakou e mare , aole hoi e hoopalauia ; aka , e like ana lakou , me na anela iloko o ka lani .
41012026	A no ke ala hou ana o ka poe make , aole anei oukou i heluhelu iloko o ka palapala a Mose , i ka mea a ke Akua i olelo mai ai ia ia , maloko o ka laau , i mai , Owau no ke Akua o Aberahama , a o ke Akua o Isaaka , a o ke Akua o Iakoba ?
41012027	Aole oia ke Akua o ka poe make , aka , ke Akua no ia o ka poe ola ; no ia mea , ua lalau oukou .
41012028	Hele mai la kekahi o ka poe kakauolelo , a lohe i ka lakou kamailio ana , a ike ia i ka pono o ka Iesu olelo ana , alaila , ninau aku la oia ia ia , Heaha la ke kanawai nui o na kanawai a pau ?
41012029	I mai la Iesu ia ia , Eia ke kanawai nui o na kanawai a pau , E hoolohe mai , e ka Iseraela , o Iehova , o ko kakou Akua , o ka Haku hookahi no ia :
41012030	E aloha oe ia Iehova i kou Akua , me kou naau a pau , a me kou uhane a pau , a me kou manao a pau , a me kou ikaika a pau ; oia ke kanawai i oi .
41012031	A ua like no hoi ka lua me ia , E aloha oe i kou hoalauna me kou aloha ia oe iho . Aole kanawai e ae i oi mamua o keia mau kanawai .
41012032	I aku la ua kakauolelo la ia ia , Maikai , e ke Kumu , ua olelo mai oe i ka mea oiaio ; no ka mea , hookahi wale no Akua , aole e ae , oia wale no .
41012033	A o ke aloha aku ia ia me ka naau a pau , a me ka manao a pau , a me ka uhane a pau , a me ka ikaika a pau , a o ke aloha aku i ka hoalauna , e like me kona aloha ia ia iho , ua oi no keia mau mea mamua o na mohaikuni , a me na mea mohai a pau loa .
41012034	Ike mai la Iesu , ua pono kana olelo ana mai , alaila , i mai la oia ia ia , Aole oe i mamao ae i ke aupuni o ke Akua . Mai ia wa iho , aohe kanaka i aa e ninaninau hou aku ia ia .
41012035	Olelo mai la Iesu , i mai la , ma kana ao ana iloko o ka luakini , No ke aha la i olelo mai ai ka poe kakauolelo , He keiki na Davida ka Mesia ?
41012036	No ka mea , olelo mai la o Davida ma ka Uhane Hemolele , Olelo mai la o Iehova i ko'u Haku , E noho mai oe ma ko'u lima akau , a hoolilo aku ai au i kou enemi i keehana wawae nou .
41012037	A ina kapa aku o Davida ia ia i Haku , Pehea la hoi oia he keiki nana ? A lohe ae la na makaainana ia ia me ka olioli .
41012038	I mai la oia ia lakou ma kana ao ana , E ao oukou no ka ka poe kakauolelo ; ke makemake nei lakou e hele me ke kapa loihi , a me ke alohaia mai ma kahi kuai ,
41012039	A me na noho hanohano iloko o na halehalawai , a me na wahi maikai ma na ahaaina .
41012040	Ua pau ia lakou na hale o na wahinekanemake , a ke hooloihi nei lakou i ka pule no ka ikeia mai . E nui aku auanei ko lakou hoohewaia .
41012041	Noho iho la Iesu ma ke alo o ka waihonakala , a nana ae la i kanaka e hoolei ana i ke kala iloko o ka waihonakala ; a nui loa iho la na mea waiwai i hoolei nui mai .
41012042	Hele mai la kekahi wahinekanemake hune , hoolei mai la ia i elua lepeta , a o laua pu , hookahi ia keneta .
41012043	Alaila , kahea mai la i kana poe haumana , i mai la ia lakou , He oiaio ka'u e olelo aku nei ia oukou , O keia wahinekanemake hune , ua oi aku kana mea i hoolei iho ai , mamua o ko lakou a pau , ka poe i hoolei iho iloko o ka waihonakala :
41012044	No ka mea , hoolei iho lakou a pau , no loko o ka lakou waiwai nui ; aka , oia , ma kona hune , ua hoolei mai ia i kona mea a pau , i kona mea ola a pau hoi .
41013001	A i kona hele ana mai loko aku o ka luakini , olelo aku la kekahi o kana poe haumana ia ia , E ke kumu , e nana oe , nani wale ke ano o keia mau pohaku , a me na hale .
41013002	Olelo mai la Iesu , i mai la ia ia , Ke ike nei anei oe i keia mau hale nui ? Aole e waihoia kekahi pohaku , maluna iho o kekahi pohaku i ka hoohiolo ole ia .
41013003	I kona noho ana iluna o ka mauna Oliveta , ma ka hulinaalo o ka luakini , ninau malu aku la o Petero , a me Iakobo , a me Ioane , a me Anederea ia ia ;
41013004	E hai mai oe ia makou i ka wa hea e hiki mai ai keia mau mea , a heaha la ka ouli o ka hiki ana mai o ia mau mea ?
41013005	Olelo mai la Iesu ia lakou , i mai la , i kana olelo ana , E ao oukou e malama o alakai hewa ia oukou .
41013006	No ka mea , he nui na mea e hele mai ana ma ko'u inoa , me ka olelo mai , Owau no ia , a e alakai hewa ia na mea he nui loa .
41013007	A i lohe oukou i ke kaua , a me ka lono o ke kaua , mai hopohopo oukou ; no ka mea , e hiki io mai no ia mau mea a pau , aole nae ia ka hope .
41013008	E ku e auanei kekahi aina i kekahi aina , a o kekahi aupuni hoi i kekahi aupuni ; a e hiki mai auanei na olai , ma kauwahi , a me na wi , a me na kipikipi . Aka , o ka makamua wale no ia o na popilikia .
41013009	E ao nae oukou ia oukou iho , no ka mea , e haawiia'ku no oukou i ka poe hookolokolo , a e hahau mai lakou ia oukou iloko o na halehalawai ; a no'u nei e hookuia'i oukou imua o na kiaaina , a me na'lii , i mea e hoike aku ai no lakou .
41013010	E pono nae , ke hai e ia'ku mamua ka euanelio , ma na aina a pau .
41013011	Aia alakai lakou ia oukou , e haawi aku , mai manao mua oukou i ka mea a oukou e olelo aku ai , mai noonoo e ; aka , o ka mea e haawiia na oukou ia wa , oia ka oukou mea e olelo aku ai ; no ka mea , aole na oukou ka olelo , na ka Uhane Hemolele no .
41013012	A e haawi aku ana ke kaikuaana i ke kaikaina e make , a me ka makuakane no hoi i ke keiki ; a e ku e mai no hoi na keiki i na makua , a e haawi aku ia lakou e make .
41013013	No ko'u inoa e inainaia'i oukou e na kanaka a pau ; aka , o ka mea e hoomanawanui a hiki i ka hopena , e ola ia .
41013014	A ike aku oukou i ka mea haumia e hooneoneo ana , i oleloia mai ai e Daniela , e ke kaula , e ku ana i kahi pono ole , ( O ka mea heluhelu , e hoomaopopo oia , ) alaila , o ka poe e noho ana ma Iudea , e holo lakou i kuahiwi .
41013015	A o ka mea maluna o ka hale , mai iho mai ia iloko o ka hale , aole hoi e komo e lawe i kekahi mea , mai loko ae o kona hale .
41013016	A o ka mea ma ka waena , mai hoi hou mai ia e lawe i kona kapa .
41013017	Auwe hoi i ka poe wahine hapai , a me ka poe hanai waiu ana ia mau la !
41013018	A e pule aku oukou , i ole ma ka hooilo ko oukou auhee ana .
41013019	No ka mea , e nui auanei ka popilikia o ua mau la la , aole meneia mai kinohi mai o ka honua a ke Akua i hana'i a hiki loa mai nei i keia wa , aole no hoi mahope aku .
41013020	A i hoopokole ole ka Haku ia mau la , aole loa e ola kekahi kanaka ; aka , no ka poe i waeia , e hoopokoleia'e ua mau la la .
41013021	A i kela wa , ina olelo mai kekahi kanaka , Eia ka Mesia maanei , aia hoi mao , mai manaoio oukou ia .
41013022	No ka mea , e ku mai auanei iluna na Mesia wahahee , a me na kaula wahahee , a e hoike mai i na hoailona , a me na hana mana , ina he mea hiki , e hoohihia lakou i ka poe i waeia .
41013023	E ao hoi oukou ; aia , ua hoike e aku no wau ia oukou i na mea a pau loa .
41013024	A pau ka pilikia ana o ia mau la , alaila , e pouli loa no ka la , aole hoi e haawi mai ka mahina i kona malamalama ;
41013025	E haule iho no hoi na hoku o ka lani , a e haalulu no na mea mana o ka lani .
41013026	Ilaila lakou e ike ai i ke Keiki a ke kanaka e hele mai ana ma na ao me ka mana nui , a me ka nani .
41013027	Alaila ia e hoouna aku ai i na anela ana , a e akoakoa mai i kana poe i waeia , mai na kukulu eha mai , a mai kela pa o ka honua , a mai kela pa o ka lani mai .
41013028	E ao hoi oukou i ka nane o ka laau fiku : i ka wa e opiopio ai kona lala , a e hoomaka ana na lau , alaila oukou e ike ai , ua kokoke mai ke kau :
41013029	Pela no hoi oukou , a ike oukou e hanaia mai ana keia mau mea la , ilaila oukou e ike ai , ua kokoke mai no , aia ma ka ipuka .
41013030	He oiaio ka'u e olelo aku nei ia oukou , aole e pau keia hanauna , a hana e ia mai no keia mau mea a pau mamua .
41013031	E lilo no ka lani a me ka honua ; aka , o ka'u mau olelo , aole loa ia e lilo .
41013032	Aka , o kolaila la , a me kolaila hora , aole loa kekahi kanaka i ike , aole no hoi ka poe anela iluna o ka lani , aole no hoi ke Keiki , o ka Makua wale no .
41013033	E ao oukou , e makaala , a e pule ; no ka mea , aole oukou i ike i kela wa .
41013034	E like auanei ia me ke kanaka e hele ana i kahi loihi , haalele ia i kona hale , kauoha ae la i kana poe kauwa , a haawi i kela , a i keia i kana hana , a kauoha mai i ke kiaipuka , e makaala .
41013035	E makaala no hoi oukou ; no ka mea , aole oukou i ike i ka wa e hiki mai ai o ka haku mea hale , i ke ahiahi paha , i ke aumoe paha , a i ke kani ana o ka moa , a i ke kakahiaka ;
41013036	O hiki e mai ia , a loaa mai oukou e hiamoe ana .
41013037	O ka'u e olelo aku nei ia oukou , oia no ka'u e olelo aku nei i na mea a pau loa , E makaala .
41014001	A hala ae la na la elua , alaila ka ahaaina o ka moliaola , a me ka berena hu ole ; imi iho la ka poe kahuna nui a me ka poe kakauolelo e hopu ia ia me ka maalea , a e pepehi .
41014002	I ae la lakou , Aole i ka la ahaaina , o haunaele auanei na kanaka .
41014003	A aia ia i Betania , iloko o ka hale o Simona ka lepero , e moe ana e ai ilaila , hele mai la kekahi wahine me ka ipu alabata , he mea poni koloko , he aila ala , he mea kumukuai nui ; a wehe ia i ka ipu , a ninini iho la ia iluna iho o kona poo .
41014004	Huhu ae la kekahi poe iloko o lakou iho , i ae la , No ke aha la i hoomaunaunaia'i keia aila ?
41014005	Ina paha i kuaiia'ku ia , ekolu haneri denari a keu aku paha i loaa mai , i mea haawi aku no ka poe ilihune . Ohumu iho la lakou i ua wahine la .
41014006	I mai la Iesu , Uoki , no ke aha oukou e hoino aku nei ia ia ? He mea maikai kana i hana mai nei ia'u .
41014007	Ua mau loa ka poe ilihune me oukou , a e hiki no ia oukou ke hana maikai aku ia lakou i na manawa a pau a oukou e makemake ai ; aka , owau , aole au e mau loa ana me oukou .
41014008	O ka mea hiki ia ia nei , ua hana io mai ia ; a ua hele mua mai e poni i ko'u kino , no ko'u kanuia .
41014009	He oiaio ka'u e olelo aku nei ia oukou , Ma na wahi a pau loa ma ke ao nei e haiia'ku ai keia euanelio , e hai pu ia'ku no hoi ka mea ana i hana mai ai , i mea e hoomanaoia'i oia .
41014010	Ilaila ka hele ana o Iuda Isekariota , kekahi o ka poe umikumamalua , i ka poe kahuna nui , e kumakaia ia ia na lakou .
41014011	A lohe ae la lakou , olioli iho la , a ae mai la lakou i ka haawi ia ia i kala . Imi iho la ia i kahi e hiki pono ai ke kumakaia ia ia .
41014012	A i ka la mua o ka ahaaina berena hu ole , i ka wa e kalua'i i ka moliaola , ninau aku la kana poe haumana ia ia , Auhea la kau wahi makemake e hele ai makou e hoomakaukau , i ai oe i ka moliaola ?
41014013	A hoouna ae la ia i na haumana ana elua , i ae la ia laua , E hele aku olua i ke kulanakauhale , alaila olua e halawai ai me kekahi kanaka e hali ana i ke kiaha wai , e hahai aku olua ia ia .
41014014	A i kana wahi e komo aku ai , e olelo olua i ka mea hale , E , ke olelo mai nei ke Kumu , Auhea la ke keena hookipa , kahi e ai pu ai au i ka moliaola me ka'u poe haumana ?
41014015	A e hoike mai no kela ia olua i kekahi keena nui maluna , ua makaukau koloko ; malaila olua e hoomakaukau ai no kakou .
41014016	Hele aku la na haumana , a hiki aku la i ke kulanakauhale , loaa ia laua e like me kana mea i olelo mai ai ia laua : a hoomakaukau laua i ka moliaola .
41014017	A i ke ahiahi hele mai la ia me ka poe umikumamalua .
41014018	A i ko lakou moe ana i ka ahaaina , olelo mai la Iesu , He oiaio ka'u e olelo aku nei ia oukou , E kumakaiaia auanei au e kekahi o oukou , o ka mea e ai pu ana me au .
41014019	Kaumaha iho la lakou , a olelo pakahi aku la ia ia , Owau anei ? a o kekahi , Owau anei ?
41014020	Olelo mai la ia , i mai la ia lakou , O kekahi o ka poe umikumamalua e miki pu ana kona lima me au i ke pa , oia no ia .
41014021	Ke hele aku nei no ke Keiki a ke kanaka , e like me ka mea i palapalaia mai ai nona ; aka , auwe ke kanaka nana e kumakaia i ke Keiki a ke kanaka ! e aho no ia ina aole i hanauia mai ia .
41014022	A i ka lakou ai ana , lalau ae la Iesu i ka berena , hoalohaloha aku la , wawahi iho la , a haawi mai la ia lakou , i mai la , E lawe , e ai ; o ko'u kino keia .
41014023	Alaila , lalau iho la ia i ke kiaha a hoalohaloha aku ia , alaila , haawi mai la ia lakou ; a inu iho la lakou a pau i ko loko .
41014024	I mai la oia ia lakou , O ko'u koko keia no ke kauoha hou , ua hookaheia no na kanaka he nui loa .
41014025	He oiaio ka'u e hai aku nei ia oukou , aole au e inu hou aku i ko ka hua o ke kumu waina , a hiki aku i ka la e inu ai au i ka mea hou iloko o ke aupuni o ke Akua .
41014026	Himeni ae la lakou , alaila hele aku la iwaho ma ka mauna o Oliveta .
41014027	I mai la Iesu ia lakou , i neia po e hihia auanei oukou a pau no'u ; no ka mea , ua palapalaia , E pepehi ana au i ke kahuhipa , a e puehu wale aku no na hipa .
41014028	Aka , mahope iho o ko'u ala hou ana mai , e hele aku au mamua o oukou i Galilaia .
41014029	I aku la o Petero ia ia , Ina e hihia lakou a pau , aole loa owau .
41014030	I mai la Iesu ia ia , He oiaio ka'u e hai aku nei ia oe , i keia la , a i keia po no , aole e hiki ke kani ana o ka moa kualua , ekolu ou hoole e ana mai ia'u .
41014031	Alaila , olelo ikaika aku la o Petero , Aole loa wau e hoole aku ia oe , ke make pu au me oe ; a pela lakou a pau i olelo aku ai .
41014032	Alaila , hele mai la lakou i kahi i kapaia o Getesemane ; i mai la ia i kana poe haumana , E noho oukou maanei , i kuu wa e pule ana .
41014033	A kai aku la oia ia Petero , a me Iakobo , a me Ioane , ilaila ka hoomaka ana o kona kaumaha a me ka luuluu loa .
41014034	I mai la oia ia lakou , Ua kaumaha loa kuu uhane , me he mea make la . E kali oukou maanei , a e makaala no hoi .
41014035	Hele iki aku la ia a hina iho la ma ka lepo , a pule aku la , ina e hiki ia mea , e laweia'ku ia hora .
41014036	I aku la ia , E Aba , e ka Makua , ua hiki na mea a pau loa ia oe , e lawe aku oe i keia kiaha o'u ; aka hoi , aole o ko'u makemake e hanaia , aia o kou .
41014037	Hoi mai la ia , loaa iho la lakou ia ia e hiamoe ana ; i mai la oia ia Petero , E Simona , ke hiamoe nei anei oe ? Aole anei e hiki ia oe ke makaala i hookahi hora ?
41014038	E makaala oukou , e pule , o hoowalewaleia mai oukou . Ua makemake no ka naau , aka , o ke kino , ua nawaliwali ia .
41014039	Hele hou aku la ia , a pule aku la , ma ia olelo hookahi ana no .
41014040	A hoi mai la ia , loaa hou no lakou e hiamoe ana , ( no ka mea , ua maloeloe ko lakou maka , ) aole nae lakou i ike i ka mea e olelo aku ai ia ia .
41014041	Hele hou mai la oia ia lakou , o ke kolu ia o kona hele ana mai , i mai la ia lakou , E hiamoe aku oukou , e hoomaha . Ua pau , ua hiki mai nei ka hora ; aia hoi , ua kumakaiaia ke Keiki a ke kanaka i ka lima o ka poe hewa .
41014042	E ala , e haele kakou ; aia hoi , ke kokoke mai nei ka mea nana wau e kumakaia .
41014043	I kana olelo ana , hele koke mai la o Iuda , kekahi o ka poe umikumamalua , a me ia no na kanaka he nui loa , me na pahikaua , a me na newa , na ka poe kahuna nui mai , a me ka poe kakauolelo , a me ka poe lunakahiko .
41014044	A o ka mea nana ia i kumakaia , ua haawi ae ia i hoailona na lakou , i ae la , O ka mea a'u e honi aku ai , oia no ia , e hopu aku ia ia , a e alakai paa aku .
41014045	A hiki mai la ia , alaila hele koke aku la ia io na la , i aku la , E Rabi , e Rabi ; a honi aku la ia ia .
41014046	Lalau aku la ko lakou lima ia ia , hopu iho la .
41014047	A o kekahi o lakou e ku ana malaila , unuhi ae la ia i ka pahikaua , hahau aku la i kekahi kauwa o ke kahuna nui , a oki ae la i kona pepeiao .
41014048	Olelo mai la Iesu , i mai ia lakou , Ua hele mai nei anei oukou iwaho nei , me na pahikaua , a me na newa e hopu mai ia'u , me he powa la ?
41014049	Me oukou no au i noho ai iloko o ka luakini , e ao ana aku i kela la i keia la , aole oukou i hopu mai ia'u ; aka , e hookoia mai no nae ka palapala hemolele .
41014050	Haalele aku la kana poe haumana a pau ia ia , holo aku la .
41014051	Hahai aku la kekahi kanaka opiopio ia ia , e aahu ana i ke kapa olona ma ka ili , lalau iho la ka poe koa ia ia .
41014052	Haalele iho la ia i ke kapa olona , a holo kohana aku la , mai o lakou aku .
41014053	Alakai aku la lakou ia Iesu i ke kahuna nui ; ua akoakoa pu mai no me ia ka poe kahuna nui a pau , a me ka poe lunakahiko , a me ka poe kakauolelo .
41014054	Hahai mamao aku la o Petero ia ia , a hiki i ka hale o ke kahuna nui ; a noho pu ia me ka poe kauwa , e lalana ana ia ia iho i ke ahi .
41014055	Imi iho la ka poe kahuna nui , a me ka ahalunakanawai , i mea hoike no Iesu e make ai , aole nae i loaa .
41014056	No ka mea , he nui no ka poe hoike wahahee mai nona , aole hoi i ku like ko lakou hoike ana .
41014057	Ku ae la kekahi mau mea , hoike wahahee ae la , i ae ,
41014058	Ua lohe no maua i kana olelo ana mai , E wawahi ana au i keia luakini i hanaia e ka lima , a i na la ekolu e hana hou no wau i kekahi i hana ole ia e ka lima .
41014059	Aole nae i ku like ko laua hoike ana .
41014060	Ku ae la iluna ke kahuna nui iwaenakonu o lakou , ninau aku la ia Iesu , i aku la , Aole anei oe e olelo mai ? Heaha la kela mea a laua nei i hoike ai nou ?
41014061	Noho malie iho la ia , aole i olelo mai . Ninau hou aku la ke kahuna nui ia ia , i aku la , O oe no anei ka Mesia , ke Keiki a ka mea i hoomaikaiia ?
41014062	Olelo mai la Iesu , Owau no ia ; a e ike mai auanei oukou i ke Keiki a ke kanaka e noho ana ma ka lima akau o ka Mana loa , a e hele mai ana ma na ao o ka lani .
41014063	Alaila haehae ae la ke kahuna nui i kona kapa , i ae la , No ke aha la kakou e makemake hou ai i mea hoike ?
41014064	Ua lohe ae nei oukou i kana olelo hoino ana . Pehea la ko oukou manao ? Hoohewa mai la lakou a pau ia ia , he hewa kupono i ka make .
41014065	Kuhakuha aku la kekahi poe ia ia , a uhi aku la kekahi poe i kona maka , kuikui aku la ia ia , me ka i aku , E koho mai . A kuikui aku la ka poe ilamuku ia ia , me ko lakou mau poho lima .
41014066	I ko Petero noho ana malalo , ma ka pa , hele mai la kekahi kaikamahine o ke kahuna nui .
41014067	A ike mai la kela ia Petero e lalana ana ia ia iho , nana ae la oia ia ia , i ae la , O oe no kekahi pu me Iesu no Nazareta .
41014068	Hoole aku la ia , i aku la , Aole au i ike ia ia , aole hoi i maopopo ia'u ka mea au e olelo mai nei . Alaila , hele aku la ia iwaho ma ka lanai , a ooo mai la ka moa .
41014069	Ike hou ae la kekahi kaikamahine ia ia , a olelo ae la ia i ka poe e ku ana malaila , Oia nei no kekahi o lakou .
41014070	Hoole hou aku la ia . A mahope iho , i ae la ka poe e ku ana malaila ia Petero , Oiaio , o oe no kekahi o lakou , no ka mea , no Galilaia oe , ke hoike mai nei no hoi kau olelo ana .
41014071	Alaila , hailiili iho la oia , me ka hoohiki , Aole au i ike ia kanaka a oukou e olelo mai nei .
41014072	Ooo hou mai la ka moa . Alaila , manao iho la o Petero i ka Iesu olelo ana mai ia ia , Aole e hiki i ke kani ana o ka moa kualua , a ekolu no ou hoole ana mai ia'u . A i kona noonoo ana , uwe iho la ia .
41015001	A kakahiaka ae la , kukakuka koke iho la na kahuna nui , a me na lunakahiko , a me na kakauolelo , a me ka ahalunakanawai a pau , a nakinaki aku la ia Iesu , a kai ae la , a haawi aku la i Pilato .
41015002	Ninau mai la o Pilato ia ia , O oe no anei ke alii o ka poe Iudaio ? Hai aku la ia , i aku la ia ia , Oia no kau e olelo mai la .
41015003	Hoopii aku la na kahuna nui nona , ma na mea he nui loa ; aole ia i olelo mai .
41015004	Ninau hou mai la o Pilato ia ia , i mai la , Aole anei oe e olelo iki mai ? E noonoo oe i ka nui loa o na mea a lakou e hoopii mai nei nou .
41015005	Aole i olelo iki mai o Iesu ; nolaila kahaha aku la ko Pilato naau .
41015006	Ia ahaaina , kuu mai la ia i kekahi paahao no lakou , i ka mea a lakou i noi aku ai .
41015007	Malaila no kekahi i kapaia o Baraba , ua nakinaki pu ia me ka poe i kipikipi , ua pepehi kanaka lakou me ia kipikipi ana .
41015008	Hooho nui ae la na kanaka , me ka nonoi aku ia ia e hana mai ia lakou e like me kana mamua .
41015009	Olelo mai la o Pilato ia lakou , i mai la , Ke makemake nei anei oukou e kuu aku au i ke alii o ka poe Iudaio , no oukou ?
41015010	No ka mea , ua ike oia , no ka huahua i hoopea aku ai na kahuna nui ia ia .
41015011	Hookonokono ae la na kahuna nui i na kanaka , i kuu mai oia ia Baraba no lakou .
41015012	Ninau hou mai la o Pilato , i mai la ia lakou , Heaha ko oukou makemake e hana aku ai au i ka mea a oukou i kapa aku ai , O ke alii o ka poe Iudaio ?
41015013	Hea hou aku la lakou , E kauia oia ma ke kea .
41015014	Alaila , ninau mai la o Pilato ia lakou , Heaha ka hewa ana i hana'i ? Uwauwa nui aku la lakou , E kauia oia ma ke kea .
41015015	Makemake no o Pilato , e hooluolu i kanaka , nolaila ia i kuu mai ai ia Baraba na lakou ; alaila , hahau ae la kela ia Iesu , a haawi iho ia ia e kaulia'i ma ke kea .
41015016	Alakai ae la ka poe koa ia ia i ke keena hookolokolo ; a houluulu mai la lakou i ka poe koa a pau .
41015017	Hoaahu iho la lakou ia ia i ke kapa ula , a hili iho la i lei alii kakalaioa , a hoolei aku la ia ia .
41015018	Aloha hoomaewaewa aku la lakou ia ia , Aloha oe , e ke alii o ka poe Iudaio !
41015019	Hahau aku la lakou i kona poo i ka laau , kuhakuha aku la ia ia , a kukuli iho la e hoomana ia ia .
41015020	A pau ko lakou hoomaewaewa ana ia ia , alaila , wehe ae la lakou i ke kapa ula , a hookomo iho la i kona kapa , alakai aku la lakou ia ia e kau ia ia ma ke kea .
41015021	A koi aku la lakou i kekahi Simona no Kurenaio , e lawe i kona kea , e hele ana ia , mai ke kuaaina mai , o ka makuakane hoi ia o Alekanedero , a me Rupo .
41015022	A lawe ae la lakou ia ia i Golegota , o ke ano keia i ka hoakaka ana , He wahi iwipoo .
41015023	Haawi aku la lakou ia ia i ka waina ua wili pu ia me ka mura , aole nae ia i inu .
41015024	A kau aku la lakou ia ia ma ke kea , alaila , puunaue iho la lakou i kona kapa , me ka puu ana ma ka mea a kela kanaka , keia kanaka e lawe ai .
41015025	I ke kolu o ka hora , ko lakou kau ana ia ia ma ke kea .
41015026	Eia ka palapala hoakaka i kona hewa i kauia maluna , O KE ALII O KA POE IUDAIO .
41015027	Kau pu aku la lakou me ia ma ke kea , i na powa elua ; o kekahi ma ka aoao akau , a o kekahi , ma ka aoao hema .
41015028	A ko iho la ka ka palapala hemolele i olelo mai ai . Ua helu pu ia oia me ka poe lawehala .
41015029	A o ka poe e maalo ana malaila ae , hoino wale aku la lakou ia ia , me ka hookunokunou i ko lakou poo , i aku la , E , o oe ka mea wawahi i ka luakini , a i na la ekolu , hana hou no ,
41015030	E hoola oe ia oe iho , a e iho mai oe mai luna mai o ke kea .
41015031	Pela pu aku la no hoi ka poe kahuna nui a me ka poe kakauolelo , i hoomaewaewa aku ai , i ae kekahi , Hoola no oia ia hai , aole nae e hiki ia ia ke hoola ia ia iho .
41015032	E iho mai ka Mesia , ke Alii o ka Iseraela , mai luna mai o ke kea , i ike kakou a e manaoio aku . A o na mea i kaulia pu me ia ma ke kea , hoomaewaewa pu ae la laua ia ia .
41015033	Mai ka hora aono , a hiki i ka hora aiwa , pouli no ka honua a pau .
41015034	A i ka iwa o ka hora , kahea ae la Iesu me ka leo nui , i ae la , Eli , eli , lama sabaketani ! O ke ano keia , E kuu Akua , e kuu Akua , no ke aha la oe i haalele mai ai ia'u ?
41015035	A lohe ae la kekaki poe o lakou e ku ana malaila , i iho la , Aia , ke kahea aku nei oia ia Elia .
41015036	Holo aku la kekahi , a hoomau i ka huahuakai i ka vinega , kau iho la ma ka ohe , a haawi aku ia ia e inu , i ae la , Alia ; i ike kakou ina paha e hele mai o Elia e wehe ia ia .
41015037	Kahea ae la Iesu me ka leo nui , a kaili aku la ke aho .
41015038	Nahae ae la ka paku o ka luakini i elua , mailuna a ilalo .
41015039	A o ka lunahaneri e ku ana imua o kona alo , i kona ike ana ia ia e kahea ana pela , a me ke kaili ana o kona aho , i ae la ia , Oiaio no , o keia kanaka ke Keiki a ke Akua .
41015040	He poe wahine no hoi kekahi e nana mai ana , ma kahi mamao aku , O Maria no Magedala , a me Maria ka makuwahine o Iakabo ka liilii , a me Iose , a me Salome .
41015041	Ua hahai no lakou mamuli ona , i kona wa ma Galilaia , a lawelawe aku la nana ; a me na wahine e he nui loa , a hele pu no lakou me ia i Ierusalema .
41015042	A hiki ae la i ke ahiahi , no ka mea , o ka la hoomalolo ia , o ka la mamua aku o ka la Sabati ,
41015043	Hele mai la o Iosepa no Arimataia , he lunakanawai koikoi ia , e kakali ana i ke aupuni o ke Akua , hele aku la ia io Pilato la , me ka hopohopo ole , a noi aku la i ke kino o Iesu .
41015044	Kahaha iho la ka naau o Pilato , no kona make koke ana ; a kahea ae la ia i ka lunahaneri , ninau ae la ia ia i kona make e ana .
41015045	A ike pono ia , na ka lunahaneri mai , alaila , haawi mai la ia i ke kino na Iosepa .
41015046	A kuai iho la ia i kapa olona , a lawe ae la i ke kino , a wahi iho iloko o ua kapa la , a waiho ae la ia maloko o ka halekupapau i kalaiia iloko o ka pohaku , a olokaa iho la i pohaku nui ma ka puka o ua halekupapau la .
41015047	A nana ae la o Maria no Magedala a me Maria ka makuwahine o Iose , i kahi i waihoia'i .
41016001	A hala ae la ka Sabati , ua kuai o Maria ka Magedala , a me Maria ka makuwahine o Iakobo , a me Salome , i na mea ala , a hele mai la lakou e ialoa ia ia .
41016002	A i ke kakahiaka nui o ka la mua o ka hebedoma i ka puka ana a ka la , hele aku la lakou i ka halekupapau .
41016003	Kamailio iho la lakou ia lakou iho no , Nawai la e olokaa ae i ka pohaku no kakou , mai ka puka ae o ka halekupapau ?
41016004	Nana aku la lakou , ike iho la ua olokaa e ia'ku ka pohaku ; no ka mea , he pohaku nui loa ia .
41016005	I ko lakou komo ana iloko o ka halekupapau , ike aku la lakou i kekahi kanaka opiopio , e noho ana ma ka aoao akau , ua aahuia i ke kapa loihi keokeo ; a makau iho la lakou .
41016006	Olelo mai la oia ia lakou , Mai makau oukou : ke imi nei oukou ia Iesu no Nazareta , i ka mea i kaulia ma ke kea : ua ala mai ia , aole oia maanei ; e nana oukou i kahi a lakou i waiho ai ia ia .
41016007	E hele hoi oukou , e hai aku i kana poe haumana a me Petero , e hele aku ana ia mamua o oukou i Galilaia ; malaila oukou e ike aku ai ia ia , e like me kana i olelo mai ai ia oukou .
41016008	Hele aku lakou iwaho , a holo mai ka halekupapau aku ; a haalulu lakou me ka weliweli ; aole nae lakou i hai i kekahi , no ka mea , ua makau lakou .
41016009	I ke ala ana o Iesu i kakahiaka nui o ka la mua o ka hebedoma , ike mua ia oia e Maria , no Magedala , mawaho ona kona kipaku ana i na daimonio ehiku .
41016010	Hele aku la oia , a hai aku la i ka poe i noho pu me ia , ia lakou e u ana , a e uwe ana no hoi .
41016011	A lohe lakou , ua ola ia , a ua ikeia e ia , aole lakou i manaoio mai .
41016012	A mahope iho o ia mau mea , ikeia oia , me ke ano okoa , e na mea elua , ia laua e hele ana i ke kuaaina .
41016013	Hoi mai la laua , a hai mai la i kekahi poe , aole nae lakou i manaoio .
41016014	A mahope iho , ikeia mai no ia e ka poe umikumamakahi , ia lakou e ai ana , a hoohewa mai ia lakou no ko lakou manaoio ole ana , a no ka paakiki o ko lakou naau , no ka mea , aole lakou i manaoio aku i ka ka poe nana ia i ike mahope iho o kona ala ana .
41016015	I mai la oia ia lakou , E hele aku oukou i na aina a pau , e hai aku i ka Euanelio i na kanaka a pau .
41016016	O ka mea e manaoio mai , a bapetizoia , e hoolaia oia , aka , o ka mea manaoio ole mai , e hoohewaia oia .
41016017	Eia no na ouli kupanaha e pili pu aku i ka poe e manaoio mai ia'u ; Ma ko'u inoa lakou e mahiki aku ai i na daimonio , a e olelo no hoi lakou ma na olelo ano e .
41016018	E kaikai no lakou i na nahesa ; a ina inu lakou i ka mea make , aole lakou e poino ia mea ; a e kau no lakou i ko lakou lima maluna o ka poe mai , a e ola lakou .
41016019	A pau ae la ka olelo ana a ka Haku ia lakou , alaila , laweia'ku la ia iluna i ka lani , a noho iho la ma ka lima akau o ke Akua .
41016020	Hele ae lakou , a ao aku la ma na wahi a pau ; hana pu mai la no hoi ka Haku me lakou , e hooiaio ana i ka olelo , me na hana mana e pili ana . Amene .
43001001	I kinohi ka Logou , me ke Akua ka Logou , a o ke Akua no ka Logou .
43001002	Me ke Akua no hoi ia i kinohi .
43001003	Hanaia iho la na mea a pau e ia ; aole kekahi mea i hanaia i hana ole ia e ia .
43001004	Iloko ona ke ola , a o ua ola la ka malamalama no na kanaka .
43001005	Puka mai la ka malamalama iloko o ka pouli , aole nae i hookipa ka pouli ia ia .
43001006	Hoounaia mai la e ke Akua kekahi kanaka , o Ioane kona inoa .
43001007	Hele mai la oia i mea hoike , i hoike ai ia no ua malamalama la , i manaoio ai na kanaka a pau ma ona la .
43001008	Aole no oia ka malamalama , aka , ua hele mai ia e hoike i ka malamalama .
43001009	O ka malamalama io ia , ka mea nana e hoomalamalama na kanaka a pau e hele mai ana i ke ao nei .
43001010	I ke ao nei oia , a i hanaia keia ao e ia , aole nae ko ke ao nei i ike ia ia .
43001011	Hele mai la ia i kona iho , aole kona poe i malama ia ia .
43001012	Aka , o ka poe i malama ia ia me ka manaoio i kona inoa , haawi mai la ia i ka pono no lakou e lilo ai i poe keiki na ke Akua :
43001013	O ka poe i hanauia , aole na ke koko , aole na ka makemake o ke kino , aole hoi na ka makemake o ke kanaka , na ke Akua no .
43001014	Lilo mai la ka Logou i kanaka , a noho iho la me kakou , a ike kakou i kona nani , i ka nani o ka hiwahiwa a ke Akua , ua piha i ka lokomaikai a me ka oiaio .
43001015	Hoike akaka mai la o Ioane , i mai la , Oia ka mea nona wau i olelo ai , O ka mea e hele mai ana mahope o'u , mamua o'u ia ; no ka mea , ua mua ia no'u .
43001016	Noloko mai o kana mea i piha ai , ua loaa ia kakou na mea maikai a nui loa .
43001017	Ua haawiia mai ke kanawai ma o Mose la ; aka , o ka lokomaikai a me ka oiaio ma o Iesu Kristo la ia .
43001018	Aole loa i ike pono kekahi i ke Akua ; o ke Keiki hiwahiwa , aia ma ka poli o ka Makua , oia ka i hoike mai ia ia .
43001019	Eia ka Ioane i hoike mai ai , i ka wa i hoouna aku ai na Iudaio i na kahuna , a me na Levi no Ierusalema aku , e ninau aku ia ia , Owai oe ?
43001020	Hai akaka mai la ia , aole i hoole , i mai la , Aole owau ka Mesia .
43001021	Ninau aku la lakou ia ia , Owai hoi ? O Elia anei oe ? I mai la ia , Aole . O kela kaula anei oe ? I mai la ia , Aole .
43001022	Ninau hou aku la lakou ia ia , Owai la hoi oe ? i hai aku ai makou i ka poe nana makou i hoouna mai ; heaha kau olelo nou iho ?
43001023	Hai mai la ia , Owau no ka leo e kala ana i ka waonahele , E hoopololei i ke alanui no Iehova , e like me ka Isaia ke kaula i olelo ai .
43001024	O na mea i hoounaia'ku , no ka poe Parisaio lakou .
43001025	Ninau aku la lakou ia ia , i aku la ia ia , No ke aha la hoi oe i bapetizo ai , ke ole oe ka Mesia , aole hoi o Elia , aole hoi o kela kaula ?
43001026	Olelo mai la o Ioane ia lakou , i mai la , Ke bapetizo nei au me ka wai : aka , ke ku nei kekahi iwaena o oukou , ka mea a oukou i ike ole ai ;
43001027	Oia ka mea e hele mai ana mahope o'u , mamua o'u ia ; aole au e pono ke kala ae i ke kaula a kona kamaa .
43001028	Hanaia iho la keia mau mea i Betabara ma kela aoao o Ioredane , kahi a Ioane i bapetizo ai .
43001029	A ia la ae , ike ae la o Ioane ia Iesu e hele mai ana io na la , i mai la , E nana i ke Keikihipa a ke Akua , nana e lawe aku ka hala o ke ao nei !
43001030	Oia nei ka mea nona wau i olelo ai , E hele mai ana kekahi kanaka mahope o'u , mamua o'u ia , no ka mea , ua mua ia no'u .
43001031	Aole nae au i ike pono ia ia ; aka , i hoikeia oia i ka Iseraela , nolaila au i hele mai nei e bapetizo ana me ka wai .
43001032	Hoike mai la o Ioane , i mai la , Ua ike au i ka Uhane e iho mai ana mai ka lani mai , e like me ka manu nunu , a e noho ana maluna iho ona .
43001033	Aole nae au i ike pono ia ia ; aka , o ka mea nana au i hoouna mai e bapetizo me ka wai , oia ka i olelo mai ia'u , Aia ike aku oe i ka Uhane e iho mai ana maluna ona , a e noho ana maluna ona , oia ka mea , nana e bapetizo me ka Uhane Hemolele .
43001034	A ua ike au , e hoike mai hoi , oia ke Keiki a ke Akua .
43001035	A ia la ae , ku hou ae la o Ioane , me na haumana ana elua .
43001036	A ike aku la ia Iesu e hele ae ana , i mai la ia , E nana i ke Keikihipa a ke Akua !
43001037	A lohe ae la na haumana elua i kana olelo ana , a hahai aku la laua ia Iesu .
43001038	Haliu ae la o Iesu , ike mai la ia laua e hahai ana , i mai la ia laua , Heaha ka olua e imi mai nei ? I aku la laua ia ia , E Rabi , ( ma ka hoohalike ana , e ke Kumu , ) mahea kou wahi i noho ai ?
43001039	I mai la kela ia laua , E hele mai , e ike . A hele aku la laua , a ike i kona wahi i noho ai ; a noho iho la laua me ia ia la ; ua kokoke ka umi o ka hora .
43001040	O Anederea , ke kaikaina o Simona Petero , oia kekahi o ua mau haumana la elua i lohe i ka Ioane , a hahai aku la ia Iesu .
43001041	Loaa mua ia ia kona kaikuaana iho , o Simona , a i aku la ia ia , Ua loaa ia maua ka Mesia , ma ka hoohalike ana , o Kristo ia .
43001042	A alakai aku la kela ia ia io Iesu la . A ike mai la o Iesu ia ia , i mai la , O oe no o Simona , ke keiki a Iona ; e kapaia oe o Kepa , ma ka hoohalike ana , he pohaku .
43001043	Ia la ae , manao iho la o Iesu e hele i Galilaia , a loaa ia ia o Pilipo , i mai la ia ia , E hahai mai oe ia'u .
43001044	A o Pilipo no Betesaida ia , no ke kulanakauhale o Anederea , a me Petero .
43001045	Loaa ia Pilipo o Natanaela , i aku la o Pilipo ia ia , Ua loaa ia makou ka mea a Mose iloko o ke kanawai , a me na kaula i palapala'i , o Iesu , no Nazareta , ke keiki a Iosepa .
43001046	Ninau mai la o Natanaela ia ia , E hiki mai anei kekahi mea maikai no Nazareta mai ? I aku la o Pilipo ia ia , E hele mai , e ike .
43001047	Ike ae la o Iesu ia Natanaela e hele mai ana io na la , e olelo mai la ia nona , E nana i ka Iseraela oiaio , aole he hoopunipuni iloko ona .
43001048	Ninau aku la o Natanaela ia ia , i aku la , Inahea oe i ike mai ai ia'u ? Olelo mai la o Iesu ia ia , i mai la , Mamua o ka Pilipo kahea ana'ku ia oe , ua ike au ia oe e noho ana malalo o ka laau fiku .
43001049	Olelo aku la o Natanaela ia ia , i aku la , E Rabi , o oc ke Keiki a ke Akua , o oe ke alii o ka Iseraela .
43001050	Olelo mai la o Iesu ia ia , i mai la , No ka'u hai ana'ku ia oe , Ua ike au ia oe malalo o ka laau fiku , ke manaoio nei anei oe ? E ike auanei oe i na mea nui e aku i keia .
43001051	Olelo mai la oia ia ia , Oiaio ; he oiaio ka'u e olelo aku nei ia oukou , Mahope aku e ike oukou i ka lani e hamama ana , a me na anela o ke Akua e pii aku ana , a e iho mai ana maluna iho o ke Keiki a ke kanaka .
43002001	I ke kolu o ka la , he ahaaina mare ma Kana i Galilaia ; ilaila no hoi ka makuwahine o Iesu .
43002002	Ua oleloia o Iesu , a me na haumana ana , e hele i ua ahaaina mare la .
43002003	A nele i ka waina , i aku la ka makuwahine o Iesu ia ia , Aohe o lakou waina .
43002004	Olelo mai la Iesu ia ia , E ka wahine , o ke aha la ia ia kaua ? aole i hiki mai ko'u manawa .
43002005	Olelo aku la kona makuwahine i na kauwa , O ka mea ana e olelo mai ai ia oukou , oia ka oukou e hana'i .
43002006	E waiho ana malaila na ipuwai pohaku eono , no ka hoomaemae ana o ka poe Iudaio , he iwakalua kumamahiku , he kanaha paha na galani e piha ai ka kekahi , ka kekahi .
43002007	I mai la o Iesu ia lakou , E hoopiha i na ipuwai i ka wai . Hoopiha iho lakou i ua mau mea la , a piha loa .
43002008	I mai hoi oia ia lakou , E hookahe mai ano , a lawe aku i ka lunaahaaina . A lawe aku la lakou .
43002009	A i ka hoao ana o ka lunaahaaina i ka wai i hooliloia i waina , aole oia i ike i kahi i loaa'i , ( o na kauwa , nana i hookahe ka wai , ka i ike , ) kahea aku la ka lunaahaaina i ke kanemare ,
43002010	I aku la ia ia , Lawe mua mai no kela kanaka keia kanaka i ka waina maikai , a nui ko lakou inu ana , alaila i ka waina ino : ua malama ka oe i ka waina maikai , a keia manawa .
43002011	Hana iho la o Iesu i keia hana mana mua ma Kana i Galilaia , a hoike ae la ia i kona nani ; a manaoio aku la kana poe haumana ia ia .
43002012	Mahope mai o keia , iho aku la ia i Kaperenauma , oia a me kona makuwahine , a me kona mau hoahanau , a me kana poe haumana , aohe nui na la i noho ai lakou malaila .
43002013	Ua kokoke mai ka moliaola a na Iudaio ; a pii aku la o Iesu i Ierusalema ,
43002014	A loaa aku la ia ia ka poe e kuai ana i na bipi , a me na hipa , a me na manu nunu , a me ka poe kuai kala , e noho ana iloko o ka luakini .
43002015	Hana iho la ia i mea hahau no na kaula liilii , a hookuke aku la oia ia lakou a pau iwaho o ka luakini , a me na hipa , a me na bipi ; lu aku la i na kala o ka poe kuai kala , a hookahuli i na papa ;
43002016	Olelo mai la ia i ka poe kuai manu nunu , E lawe ae i keia mau mea mai keia wahi aku ; mai hoolilo oukou i ka hale o ko'u Makua i hale kuai .
43002017	Hoomanao iho la kana poe haumana i ka mea i palapalaia , O ka manao nui i kou hale ka mea e ai mai nei ia'u .
43002018	Ninau aku la na Iudaio ia ia , i aku la , Heaha ka hoailona au e hoike mai ai ia makou , i hana ai oe i neia mau mea ?
43002019	Olelo mai la o Iesu ia lakou , E wawahi oukou i keia luakini , a e kukulu hou aku au ia i na la ekolu .
43002020	Alaila olelo aku la na Iudaio , Hookahi kanaha makahiki a me kumamaono ka hana ana o keia luakini , a e kukulu hou anei oe ia mea i na la ekolu ?
43002021	O kona kino iho no ka luakini ana i olelo mai ai .
43002022	A ala mai oia mai ka make mai , hoomanao iho la kana poe haumana , ua olelo oia i keia mea ; a manaoio iho la lakou i ka palapala hemolele , a me ka olelo a Iesu i olelo mai ai .
43002023	A i kona noho ana ma Ierusalema i ka ahaaina moliaola , he nui loa na mea i manaoio i kona inoa , i ko lakou ike ana i na hana mana ana i hana'i ,
43002024	Aka , aole o Iesu i kuu aku ia ia iho no lakou , no ka mea , ua ike no oia ia lakou a pau ,
43002025	Aole ona hemahema e pono ai ke hoike aku kekahi ia ia i ko ke kanaka : no ka mea , ua ike no ia i ko loko o kanaka .
43003001	O kekahi kanaka o ka poe Parisaio , o Nikodemo kona inoa , he alii o na Iudaio :
43003002	Hele aku la ia io Iesu la i ka po , i aku la ia ia , E Rabi , ua ike makou he kumu oe i hele mai nei mai ke Akua mai : no ka mea , aole e hiki i kekahi kanaka ke hana i keia mau hana mana au e hana nei , ke ole ke Akua me ia .
43003003	Olelo mai la o Iesu ia ia , i mai la , Oiaio , he oiaio ka'u e olelo aku nei ia oe , Ina e hanau hou ole ia ke kanaka , aole e hiki ia ia ke ike aku i ke aupuni o ke Akua .
43003004	Ninau aku la o Nikodemo ia ia , Pehea la e hiki ai i ke kanaka ke hanauia i kona wa kahiko ? e hiki anei ia ia ke komo hou iloko o ka opu o kona makuwahine , a e hanauia mai ?
43003005	Olelo mai la o Iesu , Oiaio , he oiaio ka'u e olelo aku nei ia oe , Ina e hanau ole ia ke kanaka i ka wai , a me ka Uhane , aole e hiki ia ia ke komo iloko o ke aupuni o ke Akua .
43003006	O ka mea i hanauia na ke kino , he kino no ia ; a o ka mea i hanauia na ka Uhane , he uhane ia .
43003007	Mai kahaha kou naau i ka'u i olelo aku ai ia oe , E pau oukou i ka hanau hou e pono ai .
43003008	Ke pa nei ka makani i kana wahi i makemake ai , a lohe no oe i kona halulu , aole nae oe i ike i kana wahi i hele mai ai , aole hoi i kana wahi e hele aku ai : pela hoi na mea a pau i hanauia e ka Uhane .
43003009	Olelo aku la o Nikodemo , I aku la , Pehea la e hiki ai keia mau mea .
43003010	Olelo mai la o Iesu , i mai la ia ia , He kumu oe na ka Iseraela , aole anei oe i ike ia mau mea ?
43003011	Oiaio , he oiaio ka'u olelo aku nei ia oe , O ka makou mea i ike ai , o ka makou ia e olelo nei , a o ka makou mea i nana'i , oia ka makou e hoike nei ; aole hoi oukou i hoomaopopo i ka mea a makou e hoike nei .
43003012	Ina ua olelo wau i na mea o keia ao , a manaoio ole oukou , pehea la oukou e manaoio ai , ke olelo wau ia oukou i na mea iloko o ka lani ?
43003013	Aohe kanaka i pii iluna i ka lani , o ka mea wale no i iho mai , mai ka lani mai , o ke Keiki a ke kanaka , o ka mea iloko o ka lani .
43003014	A e like me ka Mose kau ana i ka nahesa iluna ma ka waonahele , pela e pono ai ke Keiki a ke kanaka e kaulia'i ;
43003015	I ole e make ka mea manaoio ia ia , aka , e loaa ia ia ke ola mau loa .
43003016	No ka mea , ua aloha nui mai ke Akua i ko ke ao nei , nolaila , ua haawi mai oia i kana Keiki hiwahiwa , i ole e make ka mea manaoio ia ia , aka , e loaa ia ia ke ola mau loa .
43003017	Aole no hoi i hoouna mai ke Akua i kana Keiki i ke ao nei , i hoohewa'i oia i ko ke ao nei ; aka , i ola'i ko ke ao nei ma o na la .
43003018	O ka mea manaoio ia ia , aole ia e hoahewaia ; aka , o ka mea manaoio ole , ua hoahewaia oia ano , i kona manaoio ole i ka inoa o ke Keiki hiwahiwa a ke Akua .
43003019	Eia ka mea i hoahewaia'i ; ua hiki mai ka malamalama i ke ao nei , aka , ua makemake na kanaka i ka pouli , aole i ka malamalama , no ka mea , ua hewa na hana ana a lakou .
43003020	O ka mea e hana ana i na mea ino , oia ke hoowahawaha i ka malamalama , aole hoi ia e hele mai i ka malamalama , o ikea auanei kana hana ana .
43003021	Aka , o ka mea e hana ana ma ka oiaio , oia ke hele mai i ka malamalama , i akaka ai kana hana ana , ua hanaia ma ka ke Akua .
43003022	A mahope iho o keia mau mea , hele aku la o Iesu me kana poe haumana i ka aina o Iudea ; a noho iho la ia ilaila me lakou , a bapetizo iho la .
43003023	A e bapetizo ana no hoi o Ioane ma Ainona e kokoke ana i Salima , no ka mea , ua nui ka wai malaila ; a hele mai lakou , a bapetizoia iho la .
43003024	No ka mea , aole i hahaoia o Ioane iloko o ka halepaahao ia manawa .
43003025	Ia wa hoopaapaa ae la na haumana a Ioane me na Iudaio no ka hoomaemae ana .
43003026	A hele aku la lakou io Ioane la , i aku la ia ia , E Rabi , o ka mea me oe ma kela kapa o Ioredane , nona au i hoike ai , aia hoi , ke bapetizo la oia , a ke hele nei na kanaka a pau io na la .
43003027	Olelo mai la o Ioane , i mai la , Aole e hiki i ke kanaka ke lawe wale i kekahi mea , ke haawi ole ia mai ia nana mai ka lani mai .
43003028	O oukou no ko'u poe hoike i ka'u i olelo ai , Aole wau ka Mesia , aka , ua hoounaia mai au mamua ona .
43003029	O ka mea nana ka wahine mare , o ke kane mare ia : aka , o ka hoaaloha o ke kane mare e ku ana , a e hoolohe ana ia ia , oia ke olioli nui i ka leo o ke kane mare . Ua loaa hoi ia'u keia olioli .
43003030	E mahuahua ana no oia , aka , e emi iho auanei hoi au .
43003031	O ka mea noluna mai maluna ia o na mea a pau : o ka mea no ka honua , no ka honua ia , a no ka honua hoi kana olelo : o ka mea no ka lani mai , maluna ia o na mea a pau .
43003032	O ka mea ana i ike ai , a i lohe ai hoi , oia kana e hoike ai ; aole nae kekahi mea i malama i kana mea i hoike ai .
43003033	O ka mea e malama i kana mea i hoike mai ai , oia ke ae mai , he oiaio ka ke Akua .
43003034	No ka mea , o ka ke Akua mea i hoouna mai ai , o ka ke Akua olelo kana e olelo ai : no ka mea , aole ke Akua e haawi liilii mai i ka Uhane ia ia .
43003035	Ke aloha nei ka Makua i ke Keiki , a ua haawi hoi ia i na mea a pau iloko o kona lima .
43003036	O ka mea manaoio i ke Keiki , he ola mau loa kona : aka , o ka mea manaoio ole i ke Keiki , aole ia e ike i ke ola ; e kau mai ana ka inaina o ke Akua maluna iho ona .
43004001	A ike ae la ka Haku , ua lohe ka poe Parisaio , he nui na haumana a Iesu i hoohaumana ai , a i bapetizo ai hoi , a he hapa ka Ioane ;
43004002	( Aole nac o Iesu iho i bapetizo ai , o kana poe haumana no , )
43004003	Haalele iho la ia ia Iudea , a hoi aku la i Galilaia .
43004004	A he pono no ia ke hele aku mawaena o Samaria .
43004005	A hiki aku la ia i kekahi kulanakauhale o Samaria , o Sukara ka inoa , e kokoke ana i ka aina a Iakoba i haawi aku ai no kana keiki no Iosepa .
43004006	Ilaila ka punawai o Iakoba . No ka maluhiluhi o Iesu i ka hele ana , noho iho la ia ma ua punawai la : o ke ono paha ia o ka hora .
43004007	Hele ae la kekahi wahine no Samaria e huki wai : i mai la o Iesu ia ia , Ho mai no'u e inu .
43004008	No ka mea , ua hala ae la na haumana ana i ke kulanakauhale e kuai i ai .
43004009	Alaila ninau aku la ka wahine no Samaria ia ia , No ke aha la oe , he Iudaio , e noi mai nei ia'u , i ka wahine no Samaria , i mea inu ? No ka mea , aole e launa pu na Iudaio me ko Samaria .
43004010	Olelo mai la o Iesu ia ia , i mai la , Ina ua ike oe i ka makana o ke Akua , a i ka mea hoi e olelo ana ia oe , Ho mai no'u e inu ; ina ua noi mai oe ia ia , a ua haawi aku ia i ka wai ola nou .
43004011	Olelo aku la ka wahine ia ia , E ka Haku , aole ou bakeke , a ua hohonu ka punawai ; nohea la e loaa'i ia oe ua wai ola la ?
43004012	Ua oi aku anei oe mamua o Iakoba o ko makou kupuna , nana i haawi keia punawai no makou , a nana hoi i inu i ka wai , a me kana poe keiki , a me kana poe holoholona ?
43004013	Olelo mai la o Iesu , i mai la ia ia , O na mea a pau e inu i keia wai , e makewai hou aku no ia .
43004014	Aka , o ka mea e inu i ka wai a'u e haawi aku ai ia ia , aole loa ia e makewai hou aku ; aka , o ka wai a'u e haawi aku ai ia ia , e lilo ia i wai puna iloko ona e pipii ana i ke ola mau loa .
43004015	Olelo aku la ka wahine ia ia , E ka Haku , ho mai no'u ua wai la , i ole e makewai hou aku au , i ole hoi e hele hou mai ia nei e huki .
43004016	Olelo mai la o Iesu ia ia , O hele , e kahea aku i kau kane , a e hele hou mai ia nei .
43004017	Olelo aku la ka wahine , i aku la , Aohe a'u kane . I mai la o Iesu ia ia , He pono kau i i mai nei , Aohe a'u kane ;
43004018	No ka mea , elima ae nei au mau kane , a o kau mea i keia manawa , aole ia o kau kane ; he oiaio kau i i mai nei .
43004019	Olelo aku la ua wahine la ia ia , E ka Haku , ke ike nei au he kaula oe .
43004020	Maluna o keia mauna ko makou poe makua i hoomana'i ; aka , ke olelo mai nei oukou , aia ma Ierusalema kahi pono e hoomana aku ai .
43004021	Olelo mai la o Iesu ia ia , E ka wahine , e manaoio mai i ka'u , e hiki mai auanei ka manawa , aole ma keia mauna , aole hoi ma Ierusalema e hoomana aku ai oukou i ka Makua .
43004022	Ke hoomana nei oukou i ka mea a oukou i ike ole ai ; ke hoomana nei makou i ka mea a makou i ike ai : no ka mea , no na Iudaio mai ke ola .
43004023	Aka , e hele mai ana ka manawa , a o nei hoi ia , o ka poe hoomana oiaio , e hoomana lakou i ka Makua me ka uhane a me ka oiaio : no ka mea , oia ka poe a ka Makua i makemake ai e hoomana aku ia ia .
43004024	He Uhane ke Akua ; a o ka poe hoomana ia ia , he pono no lakou e hoomana aku ia ia me ka uhane a me ka oiaio .
43004025	Olelo aku la ka wahine ia ia , Ua ike no au e hele mai ana ka Mesia , ka mea i oleloia o Kristo ; aia hiki mai ia , nana no e hoakaka mai na mea a pau ia makou .
43004026	Olelo mai la o Iesu ia ia , Owau no ia , ka mea e kamailio pu ana me oe .
43004027	Alaila hoi mai la kana poe haumana , a kahaha iho la ko lakou naau i kana kamailio pu ana me ka wahine : aole nae kekahi i ninau aku ia ia , Heaha kau e imi nei ? a no ke aha la kau e kamailio pu me ia ?
43004028	Nolaila haalele ka wahine i kona ipu wai , a hoi aku la i ke kulanakauhale , a olelo aku la i na kanaka ,
43004029	E hele mai , e ike i ke kanaka , nana i hai mai ia'u na mea a pau a'u i hana'i ; aole anei oia ka Mesia ?
43004030	Alaila puka mai lakou noloko mai o ke kulanakauhale , a hele io na la .
43004031	A mawaena iho , nonoi aku la kana poe haumana ia ia , i aku la , E Rabi , e ai .
43004032	I mai la oia ia lakou , He ai ka'u e ai ai , ka mea a oukou i ike ole ai .
43004033	No ia mea , ninau ae la na haumana kekahi i kekahi , Ua lawe mai anei kekahi i ai nana ?
43004034	Olelo mai la o Iesu ia lakou , O ka'u ai keia , e hana au i ka makemake o ka mea nana au i hoouna mai , a e hoopau hoi i kana hana .
43004035	Aole anei oukou e olelo , Eha malama i koe , a hiki mai ka ohi palaoa ana ? Aia hoi , ke olelo aku nei au ia oukou , E alawa ae ko oukou mau maka , a e nana i na mahinaai ; ua keokeo mai ano no ka ohi ana .
43004036	A o ka mea ohi , loaa no ia ia ka uku , a hoiliili ia i ka hua no ke ola mau loa ; i olioli pu ai ka mea nana i lulu me ka mea nana i ohi .
43004037	No ka mea , pela i akaka ai , he oiaio ka olelo , Na kekahi e lulu , na kekahi mea e hoi e ohi .
43004038	Ua hoouna aku au ia oukou e ohi i ka mea a oukou i luhi ole ai : na hai i hana , a komo oukou iloko o ka lakou hana .
43004039	A nui ko Samaria poe a ua kulanakauhale la i manaoio ia ia , no ka olelo a ka wahine i hoike aku ai , Ua hai mai ia ia'u i na mea a pau a'u i hana'i .
43004040	A o ko Samaria i hele aku io na la , nonoi aku la lakou ia ia e noho me lakou ; a noho iho la ia malaila i na la elua .
43004041	A nui loa na mea e ae i manaoio ma kana olelo .
43004042	I aku la lakou i ka wahine , Aole makou i manaoio ma kau olelo wale no ; no ka mea , o makou iho kekahi i lohe , a ike hoi , o ka Hoola oiaio keia o ke ao nei , o ka Mesia .
43004043	A mahope iho o na la elua , hele aku la ia mailaila aku , a hiki i Galilaia .
43004044	No ka mea , na Iesu no i hoike mai , aole malamaia ke kaula ma kona aina iho .
43004045	A hiki mai la ia i Galilaia , hookipa mai la ko Galilaia ia ia , no ko lakou ike ana i na mea a pau ana i hana'i ma Ierusalema i ka ahaaina : no ka mea , ua hele no lakou i ua ahaaina la .
43004046	A hele hou aku la o Iesu ma Kana i Galilaia , kahi ana i hoolilo ai ka wai i waina . A ua mai ke keiki a kekahi alii ma Kaperenauma .
43004047	A lohe ae la ia , ua hiki mai o Iesu i Galilaia mai Iudea mai , hele aku la ia io na la , nonoi aku la ia ia , e iho ae ia e hoola i kana keiki : no ka mea , ua kokoke ia e make .
43004048	I mai la o Iesu ia ia , Ina aole oukou e ike i na hoailona a me na mea kupanaha , aole oukou e manaoio mai .
43004049	Olelo aku ua alii la ia ia , E ka Haku , e iho ae oe , o make e kuu keiki .
43004050	Olelo mai la o Iesu ia ia , O hoi ; ua ola kau keiki . A manaoio aku ua kanaka la i ka olelo a Iesu i hai mai ai ia ia , a hoi aku la .
43004051	A i kona iho ana , halawai mai la kana mau kauwa me ia , hai mai la lakou , i mai la , Ua ola kau keiki .
43004052	Ninau aku la oia ia lakou i ka hora ona i maha'i . I mai la lakou ia ia , Inehinei i ka hiku o ka hora , i haalele ai ke kuni ia ia .
43004053	No ia mea , ike iho la ka makuakane , oia ka hora i olelo mai ai o Iesu ia ia , Ua ola kau keiki ; a manaoio iho la no ia , a me kona ohana a pau .
43004054	O keia ka lua o ka hana mana a Iesu i hana'i , i kona hele ana i Galilaia mai Iudea mai .
43005001	Mahope iho o ia mau mea , he ahaaina a na Iudaio , a pii aku la o Iesu i Ierusalema .
43005002	A ma Ierusalema , ma ka puka hipa , he wai auau , o Beteseda ka inoa i ka olelo Hebera , elima ona mau hale malumalu .
43005003	He nui loa na mea mai e moe ana iloko , o na makapo , na oopa , a me na lolo , e kali ana i ka aleale o ka wai .
43005004	No ka mea , i kekahi manawa , iho mai la kekahi anela iloko o ka wai auau , a hoaleale i ka wai : a o ka mea i iho mua iloko o ka wai mahope o ka hoaleale ana o ka wai , ua ola kona mai i loohia'i oia .
43005005	Malaila kekahi kanaka , he kanakolu kumamawalu na makahiki o kona mai ana .
43005006	Ike mai la o Iesu ia ia e moe ana , a ike no hoi , he kahiko loa kona mai ana , ninau mai la ia ia , Ea , ke makemake nei anei oe e ola ?
43005007	I aku la ke kanaka mai ia ia , E ka Haku , aohe o'u kanaka , nana au e lawe aku iloko o ka wai auau , i ka wa i aleale ai ka wai : aka , i ko'u hele ana'ku , iho e aku la kekahi iloko mamua o'u .
43005008	Olelo mai la o Iesu ia ia , E ku ae , e kaikai i kou wahi moe , a hele .
43005009	A ola koke ae la ua kanaka la , a lawe aku la ia i kona wahi moe , a hele aku la . O ka la Sabati no ia .
43005010	No ia mea , olelo aku la na Iudaio i ka mea i hoolaia , He Sabati keia ; aole oe e pono ke hali i kahi moe .
43005011	I mai la oia ia lakou , O ka mea nana au i hoola , oia ka i olelo mai ia'u , E kaikai i kou wahi moe , a e hele .
43005012	Ninau aku la lakou ia ia , Owai ke kanaka i olelo mai ai ia oe , E kaikai i kou wahi moe , a e hele ?
43005013	O ka mea i hoolaia , aole ia i ike ia ia , no ka mea , ua hoonalo e Iesu ia ia iho , he nui na kanaka ma ia wahi .
43005014	Mahope iho , ike mai la o Iesu ia ia iloko o ka luakini , i mai la ia ia , Eia hoi , ua hoolaia oe ; mai hana hewa hou aku , o loohia oe e ka ino i oi aku .
43005015	Hele aku la ia kanaka , a hai aku la i na Iudaio , o Iesu ka mea nana ia i hoola .
43005016	No ia mea , hoomaau aku la na Iudaio ia Iesu , a imi lakou e pepehi ia ia , no kana hana ana ia mea i ka la Sabati .
43005017	Olelo mai la o Iesu ia lakou , Ke hana mau nei ko'u Makua , a ke hana nei no hoi au .
43005018	No ia mea hoi , imi nui ae la na Iudaio e pepehi ia ia , aole no kona malama ole i ke Sabati wale no , aka , no kana olelo ana , o ke Akua kona Makua , e hoolike ana ia ia iho me ke Akua .
43005019	Olelo mai la o Iesu , i mai la ia lakou , Oiaio , he oiaio ka'u e olelo aku nei ia oukou , Aole e hiki i ke Keiki wale iho no , ke hana aku i kekahi mea , ke ike ole ia i ka Makua e hana ana ia mea : nolaila , o na mea ana i hana'i , oia hoi na mea a ke Keiki e hana ai .
43005020	Ke aloha nei ka Makua i ke Keiki , a ke hoike nei ia ia i na mea a pau ana e hana'i : a e hoike mai kela ia ia i na hana e oi aku mamua o keia , i mahalo ai oukou .
43005021	E like me ko ka Makua hoala ana i ka poe make , a me ka hoola ia lakou ; pela no hoi ke Keiki e hoola mai ai i ka poe ana i makemake ai .
43005022	Aole no ka Makua e hoopai i kekahi , aka , ua haawi mai ia i ka hoopai ana a pau na ke Keiki :
43005023	I hoomaikai ai na kanaka a pau i ke Keiki e like me lakou i hoomaikai ai i ka Makua . O ka mea hoomaikai ole i ke Keiki , oia ke hoomaikai ole i ka Makua , nana ia i hoouna mai .
43005024	Oiaio , he oiaio ka'u e olelo aku nei ia oukou , O ka mea e hoolohe i ka'u olelo , a e manaoio hoi i ka mea nana au i hoouna mai , he ola mau loa kona , aole ia e lilo i ka hoohewaia ; aka , ua lilo ae ia mai ka make ae i ke ola .
43005025	Oiaio , he oiaio ka'u e olelo aku nei ia oukou , E hiki mai auanei ka manawa , a o neia hoi ia , e hoolohe ai ka poe make i ka leo o ke Keiki a ke Akua ; a o ka poe hoolohe , o lakou ke ola .
43005026	No ka mea , e like me ka Makua he ola kona iloko ona iho ; pela hoi ia i haawi mai ai i ke Keiki i ola nona iloko ona iho .
43005027	A ua haawi mai hoi ia ia i ka mana e hoopai aku ai , no ka mea , oia ke Keiki a ke kanaka .
43005028	Mai kahaha ko oukou naau i keia ; no ka mea , e hiki mai auanei ka manawa e lohe ai ka poe a pau iloko o na ilina i kona leo ,
43005029	A e hele mai iwaho ; o ka poe i hana maikai , e ala mai lakou no ke ola ; aka , o ka poe i hana ino , e ala mai lakou no ka make .
43005030	Aole e hiki ia'u wale iho , ke hana i kekahi mea : e like me ka'u i lohe ai , pela hoi ka'u e hoopai ai ; a he pono ka'u hoopai ana ; no ka mea , aole wau e imi i ko'u makemake iho , aka , i ka makemake o ka Makua nana au i hoouna mai .
43005031	Ina owau wale no e hoike no'u iho , aole e pono ko'u hoike ana .
43005032	O hai ke hoike mai no'u ; a ua ike au , he oiaio kana hoike ana mai no'u .
43005033	Hoouna aku la oukou io Ioane la , a ua hoike mai ia ma ka oiaio .
43005034	Aole nae o'u manao i ka ke kanaka hoike ana ; aka , ke olelo nei au ia mau mea , i ola'i oukou .
43005035	He kukui aa malamalama oia ; a olioli iho la oukou i kona malamalama i kekahi manawa .
43005036	Aka , he hoike ko'u i oi aku mamua o ka Ioane ; no ka mea , o na hana a ka Makua i haawi mai ai na'u e hana , o keia mau hana a'u e hana nei ke hoike mai no'u , ua hoouna mai ka Makua ia'u .
43005037	O ka Makua hoi nana au i hoouna mai , oia ka i hoike mai no'u . Aole oukou i lohe i kona leo , aole hoi i ike i kona helehelena .
43005038	Aole ia oukou kana olelo e noho ana iloko o oukou ; no ia hoi , o ka mea ana i hoouna mai ai , aole oukou i manaoio ia ia .
43005039	E huli oukou i ka palapala hemolele ; no ka mea , ua manao oukou , he ola mau loa ko oukou malaila ; a oia ka mea nana i hoike no'u .
43005040	Aole o oukou makemake e hele mai io'u nei , i loaa'i ia oukou ke ola .
43005041	Aole o'u manao i ka hoomaikaiia e kanaka .
43005042	Aka , ke ike nei au ia oukou , ua loaa ole ia oukou ke aloha i ke Akua iloko o oukou .
43005043	Ua hele mai nei au ma ka inoa o ko'u Makua , aole oukou i malama mai ia'u ; ina hele mai kekahi ma kona inoa iho , e malama no oukou ia ia .
43005044	Pehea la e hiki ai ia oukou ke manaoio , me ko oukou manao ana i ka hoomaikaiia o kekahi e kekahi , a me ka imi ole i ka hoomaikaiia mai e ke Akua wale no ?
43005045	Mai manao oukou , e hoopii aku au ia oukou i ka Makua : hookahi no mea nana oukou e hoopii aku , o Mose , ka mea a oukou e hilinai nei .
43005046	Ina ua manaoio oukou i ka Mose , ina ua manaoio oukou ia'u ; no ka mea , ua palapala mai ia no'u .
43005047	Aka , i ole oukou e manaoio i kana mau palapala , pehea la oukou e manaoio ai i ka'u mau olelo .
43006001	Mahope iho holo aku la o Iesu ma kela kapa o ka moanawai o Galilaia , oia o Tiberia .
43006002	A nui loa na kanaka i hahai ia ia , no ko lakou ike ana i na hana mana ana i hana'i i ka poe mai .
43006003	Pii ae la o Iesu ma kekahi mauna , a noho iho la ilaila me kana poe haumana .
43006004	A ua kokoke mai ka moliaola , he ahaaina na ka poe Iudaio .
43006005	Alawa ae la ko Iesu mau maka , ike aku la i ka poe kanaka nui e hele mai ana io na la , ninau mai la oia ia Pilipo , Mahea kakou e kuai ai i berena e ai iho keia poe ?
43006006	O keia kana i ninau mai ai i mea e hoao ai ia ia ; no ka mea , ua ike no ia i kana mea e hana mai ai .
43006007	I aku la o Pilipo ia ia , Aole lakou e lawa i ka berena no na haneri denari elua , i pakahi ai ka apana uuku na lakou a pau .
43006008	Olelo aku la ia ia kekahi o kana poe haumana , o Anederea , ka hoahanau o Simona Petero ,
43006009	He wahi keiki maanei , he mau popo berena bale elima kana , a me na ia liilii elua ; a heaha la ia mau mea i keia poe nui ?
43006010	Olelo mai la o Iesu , E hoonoho i na kanaka ilalo . He nui no ka weuweu ma ia wahi . Noho iho la na kanaka , elima tausani paha .
43006011	Lalau mai la o Iesu i na popo berena ; hoomaikai aku la , a haawi mai la i na haumana , a o na haumana hoi i ka poe e noho ana ; pela no hoi na ia , a like ka nui me ko lakou makemake .
43006012	A maona ae la lakou , i mai la ia i kana poe haumana , E hoiliili i na hakina i koe , i hoolei ole ia'i kekahi mea .
43006013	Hoiliili iho la lakou , a piha na hinai he umikumamalua i na hakina o na popo berena bale elima i koe i ka poe i ai .
43006014	Olelo aku la ka poe kanaka i ike i ka hana mana a Iesu i hana'i , He oiaio , o ke kaula keia e hele mai ana i ke ao nei .
43006015	A ike iho la o Iesu , e kii mai ana lakou e lawe ia ia , i hoolilo ai lakou ia ia i alii , hele hou aku la ia ma kekahi mauna , oia wale no .
43006016	A ahiahi ae la , iho aku la kana poe haumana ma ka moanawai .
43006017	Ee aku la lakou maluna o ka moku , holo aku la i kela kapa o ka moanawai ma Kaperenauma : a poeleele iho la , aole o Iesu i hiki mai io lakou la .
43006018	Oloku ae la ka moanawai i ka makani nui e nou mai ana .
43006019	Hoe aku la lakou i na setadia he iwakalua kumamalima , he kanakolu paha , ike aku la lakou ia Iesu e hele mai ana maluna o ka moanawai , a kokoke ia ma ka moku : makau iho la lakou .
43006020	I mai la oia ia lakou , Owau no keia ; mai makau oukou .
43006021	Alaila olioli lakou i kona ee ana iluna o ka moku ; a hiki wawe aku la ka moku ma ka aina , kahi i holo ai lakou .
43006022	Ia la aku , o ka ahakanaka e ku ana ma kela kapa o ka moanawai , ike ae la lakou , aole moku e ae malaila , o ka mea wale no a kana poe haumana i ee aku ai , aole nae i ee pu o Iesu me kana poe haumana maluna o ka moku , o kana poe haumana wale no i holo ;
43006023	Aka hoi , holo mai la na moku mai Tiberia mai , kokoke ma kahi i ai ai lakou i ka berena , mahope iho o ko ka Haku hoomaikai ana'ku .
43006024	A ike ae la ka ahakanaka , aole o Iesu malaila , aole hoi kana poe haumana , ee aku la lakou iluna o na moku , holo aku la i Kaperenauma e imi ana ia Iesu :
43006025	A loaa ia lakou ia ma kela kapa o ka moanawai , i aku la lakou ia ia , E Rabi , inahea i hiki mai oe ia nei ?
43006026	Olelo mai la o Iesu ia lakou , i mai la , Ke imi nei oukou ia'u , aole no ka hana mana a oukou i ike ai , aka , no ka oukou ai ana i na popo berena , a maona ae .
43006027	Mai hooikaika oukou no ka ai e pau wale , aka , no ka ai e mau ana a hiki i ke ola loa , ka mea a ke Keiki a ke kanaka e haawi ai na oukou : no ka mea , oia ka ka Makua ke Akua i hooiaio mai ai .
43006028	No ia mea , ninau aku la lakou ia ia , Heaha ka makou e hana'i , i hana aku ai makou i na hana a ke Akua ?
43006029	Olelo mai la o Iesu ia lakou , i mai la , Eia ka hana a ke Akua , e manaoio mai oukou i ka mea ana i hoouna mai ai .
43006030	Alaila ninau aku la lakou ia ia , Heaha ka hana mana au e hana mai ai , i ike ai makou , a i manaoio ai ia oe ? Heaha kau e hana'i ?
43006031	Ai iho la ko makou poe kupuna i ka mane ma ka waonahele ; e like me ka mea i palapalaia , Haawi mai la ia i ka berena mai ka lani mai e ai lakou .
43006032	Olelo mai la o Iesu ia lakou , Oiaio , he oiaio ka'u e olelo aku nei ia oukou , aole o Mose i haawi mai na oukou i ka berena mai ka lani mai ; aka , o ko'u Makua ke haawi mai nei na oukou i ka berena oiaio mai ka lani mai .
43006033	No ka mea , o ka ke Akua berena , oia ka mea i iho mai mai ka lani mai , a haawi i ke ola no ko ke ao nei .
43006034	I aku la lakou ia ia , E ka Haku , e haawi mau mai oe i keia berena na makou .
43006035	Olelo mai la o Iesu ia lakou , Owau no ka berena e ola'i ; o ka mea e hele mai io'u nei , aole loa ia e pololi ; a o ka mea e manaoio mai ia'u , aole loa ia o makewai .
43006036	A olelo aku la au ia oukou , ua ike no oukou ia'u , aole nae oukou e manaoio mai .
43006037	O na mea a pau a ka Makua e haawi mai ai no'u , e hele mai no lakou io'u nei : a o ka mea e hele mai io'u nei , aole loa wau e kipaku aku ia ia .
43006038	No ka mea , aole au i iho mai , mai ka lani mai e hana i ko'u makemake , aka , i ka makemake o ka mea nana au i hoouna mai .
43006039	Eia ka makemake o ka mea nana au i hoouna mai , i ole e lilo aku mai o'u aku nei kekahi o na mea a pau ana i haawi mai ai ia'u , aka , e hoala mai au ia ia i ka la mahope .
43006040	No ka mea , eia ka makemake o ka mea nana au i hoouna mai , o na mea a pau e ike mai i ke Keiki , a e manaoio hoi ia ia , e loaa ia ia ke ola mau loa ; a e hoala mai au ia ia i ka la mahope .
43006041	Ohumu iho la ka poe Iudaio nona , no kana olelo ana , Owau no ka berena i iho mai mai ka lani mai .
43006042	Olelo ae la lakou , Aole anei o Iesu keia ke keiki a Iosepa ? Ua ike no kakou i kona makuakane a me kona makuwahine ; pehea la hoi ia i olelo mai ai , Ua iho mai au mai ka lani mai ?
43006043	Nolaila olelo mai la o Iesu ia lakou , i mai la , Mai ohumu oukou kekahi me kekahi .
43006044	Aohe mea e hiki ia ia ke hele mai io'u nei , ke kauo ole mai ia ia ka Makua nana au i hoouna mai ; a na'u ia e hoala mai i ka la mahope .
43006045	Ua palapalaia e na kaula , E aoia lakou a pau e ke Akua . No ia hoi , o ka mea i hoolohe i ka ka Makua , a i aoia hoi , oia ke hele mai io'u nei .
43006046	Aole ke kanaka i ike i ka Makua , o ka mea wale no no ke Akua mai , oia ka i ike i ka Makua .
43006047	Oiaio , he oiaio ka'u e olelo aku nei ia oukou , O ka mea e manaoio mai ia'u , he ola mau loa kona .
43006048	Owau no ka berena e ola'i .
43006049	Ai no ko oukou poe kupuna i ka mane ma ka waonahele , a ua make lakou .
43006050	O keia ka berena i iho mai mai ka lani mai ; ina e ai kekahi i keia , aole ia e make .
43006051	Owau no ka berena ola , ka mea i iho mai mai ka lani mai . Ina e ai kekahi i keia berena , e ola mau loa ia ; a o ka berena a'u e haawi aku ai , o ko'u kino ia , ka mea a'u e haawi aku i ola no ko ke ao nei .
43006052	Hoopaapaa iho la na Iudaio ia lakou iho , i ae la , Pehea la e hiki ai ia ia ke haawi mai i kona kino ia kakou e ai ?
43006053	Olelo aku la o Iesu ia lakou , Oiaio , he oiaio ka'u e olelo aku nei ia oukou . A i ai ole oukou i ke kino o ke Keiki a ke kanaka , a i inu ole hoi i kona koko , aole he ola iloko o oukou .
43006054	O ka mea e ai i ko'u kino , a e inu hoi i ko'u koko , he ola mau loa kona , a na'u ia e hoala mai i ka la mahope .
43006055	No ka mea , he ai io ko'u kino , a he mea inu io ko'u koko .
43006056	O ka mea e ai i ko'u kino , a e inu hoi i ko'u koko , ke noho nei ia iloko o'u , owau hoi iloko ona .
43006057	E like me ka Makua ola , nana au i hoouna mai , a e ola ana au i ka Makua ; pela hoi ka mea e ai mai ia'u , e ola no ia ia'u .
43006058	O keia ka berena i iho mai mai ka lani mai ; aole e like me ko oukou poe kupuna i ai ai i ka mane , a make aku la ; o ka mea e ai i keia berena , e ola mau loa ia .
43006059	Oia na mea ana i olelo mai ai iloko o ka halehalawai i ke ao ana ma Kaperenauma .
43006060	A lohe ae la na haumana ana he nui , i ae la lakou , He olelo paakiki keia ; owai la ka mea e hiki ia ia ke hoolohe aku ia .
43006061	A ike iho la o Iesu i ka ohumu ana o na haumana ana , no keia mea , i mai la oia ia lakou , O keia anei ka mea a oukou i ukiuki ai ?
43006062	Pehea la hoi , ina e ike oukou i ke Keiki a ke kanaka e pii hou aku ana iluna i kona wahi mamua ?
43006063	O ka uhane ka mea nana e hoola ; aole ke kino he mea e pono ai ; o ka olelo a'u e olelo aku nei ia oukou , he uhane ia a me ke ola .
43006064	Aka , ua manaoio ole mai kekahi poe o oukou . No ka mea , ua ike no Iesu mai kinohi mai i ka poe manaoio ole , a me ka mea nana ia e kumakaia aku .
43006065	A i mai la ia , No keia mea ka'u i olelo aku ai ia oukou , aole e hiki i kekahi , ke hele mai io'u nei , ke haawi ole ia mai ia nana e ko'u Makua .
43006066	Mai ia manawa , nui na haumana ana i hoi hope , aole hoi i hele pu hou me ia .
43006067	Ninau mai la o Iesu i ka poe umikumamalua , O oukou anei kekahi i makemake e hele aku ?
43006068	I aku la o Simona Petero ia ia , E ka Haku , io wai la makou e hele aku ai ? ia oe no ka olelo o ke ola mau loa .
43006069	A ua manaoio makou , a ua ike hoi , o oe no ka Mesia , ke Keiki a ke Akua .
43006070	Olelo mai la o Iesu ia lakou , Aole anei au i wae ia oukou he umikumamalua , a o kekahi o oukou , he diabolo ia ?
43006071	Olelo mai la ia no Iuda Isekariota , ke keiki a Simona , kekahi o ka umikumamalua , nana ia e kumakaia aku .
43007001	Mahope iho o ia mau mea , kaahele ae la o Iesu i Galilaia : aole ona makemake e kaahele i Iudea , no ka mea , ua imi na Iudaio e pepehi ia ia .
43007002	A ua kokoke mai no ka ahaaina kauhalelewa a na Iudaio .
43007003	No ia mea , olelo aku la kona mau hoahanau ia ia , E haalele oe i keia wahi , a e hele aku i Iudea , i ike ai kau poe haumana i na hana au e hana'i .
43007004	No ka mea , aohe mea hana malu , ke makemake ia e ikeia mai oia . Ina e hana oe i keia mau mea , e hoike aku oe ia oe iho i ko ke ao nei .
43007005	Aole nae o kona poe hoahanau i manaoio ia ia .
43007006	Olelo mai la o Iesu ia lakou , Aole i hiki mai ko'u manawa : aka , o ko oukou manawa ua maopopo mau no ia .
43007007	Aole e inaina mai ko ke ao nei ia oukou ; ke inaina mai nei no nae lakou ia'u , no ka mea , owau ke hoike aku no lakou , ua hewa ka lakou hana ana .
43007008	O oukou ke pii i keia ahaaina : aole au e pii ano i keia ahaaina : no ka mea , aole i hiki maopopo mai ko'u manawa .
43007009	A pau ae la kana olelo ana ia mau mea ia lakou , noho iho ia i Galilaia .
43007010	A pii aku la kona poe hoahanau , alaila pii malu aku la ia i ka ahaaina , aole i ikea .
43007011	Nolaila imi iho la ka poe Iudaio ia ia ma ka ahaaina , a ninau ae la lakou , Auhea oia ?
43007012	A nui loa ae la ka hoopaapaa ana o ua ahakanaka la nona ; olelo mai la kekahi poe , He maikai oia : i mai la kekahi poe , Aole , ke hoopunipuni mai nei ia i na kanaka .
43007013	Aole nae kekahi i olelo mai nona ma ke akea , no ka makau i ka poe Iudaio .
43007014	I waena o ka ahaaina , pii mai la o Iesu iloko o ka luakini , a ao mai la .
43007015	A kahaha iho la ka naau o na Iudaio , i ae la , Pehea la i ike ai oia nei i ka palapala , aole ia i aoia ?
43007016	Olelo mai la o Iesu ia lakou , i mai la , O ka'u mea e ao aku nei , aole na'u ia , aka , na ka mea nana au i hoouna mai .
43007017	Ina makemake kekahi e hana i kona makemake , e ike no ia i ka mea a'u e olelo nei , na ke Akua mai ia , aole na'u iho .
43007018	O ka mea e olelo aku i kana iho , oia ke imi e hoonani ia ia iho : aka , o ka mea i imi e hoonani i ka mea nana ia i hoouna mai , he oiaio kana , aole he wahahee iloko ona .
43007019	Aole anei o Mose i haawi mai ia oukou i ke kanawai , aole hoi kekahi o oukou e malama i ke kanawai ? No ke aha la oukou e imi nei e pepehi ia'u ?
43007020	Olelo aku la ka ahakanaka , i aku la , He daimonio kou , owai la ke imi e pepehi ia oe ?
43007021	Olelo mai la o Iesu , i mai la ia lakou , Ua hana iho nei au i kekahi hana , a kahaha ko oukou naau a pau ia mea .
43007022	Na Mose i haawi mai ia oukou ke okipoepoe , aole nae na Mose mai ia , na ka poe kupuna mai ; a ke okipoepoe nei oukou i ke kanaka i ka la Sabati .
43007023	Ina e okipoepoeia ke kanaka i ka la Sabati , i hai ole ia'i ke kanawai o Mose , ke huhu mai nei anei oukou ia'u , i kuu hoola ana i ke kanaka i ka la Sabati ?
43007024	Mai manao oukou ma ka mea owaho , aka , ma ka pono io oukou e manao ai .
43007025	Alaila olelo ae la kekahi poe no Ierusalema , Aole anei keia ka mea a lakou e imi nei e pepehi ?
43007026	Aia hoi , ke olelo wiwo ole mai nei ia , aole lakou e olelo aku ia ia . Ua ike maopopo anei ka poe alii , oia no ka Mesia ?
43007027	Ua ike no kakou i kahi i hele mai ai keia : aka , aia hiki mai ka Mesia , aole e ike kekahi i kona wahi i hele mai ai .
43007028	Nolaila kahea mai la o Iesu i kana ao ana iloko o ka luakini , i mai la , Ua ike oukou ia'u , ike hoi oukou i ko'u wahi i hele mai ai ; aole au i hele mai no'u iho , aka , o ka mea nana au i hoouna mai , he oiaio ia , ka mea a oukou i ike ole ai .
43007029	Owau ka i ike ia ia ; no ka mea , nona mai wau , a nana hoi au i hoouna mai .
43007030	No ia mea , imi iho la lakou e hopu ia ia ; aole nae i lalau aku kekahi lima ia ia , no ka mea , aole i hiki mai kona manawa .
43007031	Aka , nui na mea o ua ahakanaka la i manaoio ia ia , i iho la , Aia hiki mai ka Mesia , e oi aku anei na hana mana ana e hana mai ai , mamua o na mea a keia kanaka i hana'i ?
43007032	Lohe ae la na Parisaio i ka ohumu ana o ua ahakanaka la i keia mau mea nona ; hoouna aku la na Parisaio a me na kahuna nui i na ilamuku e lalau ia ia .
43007033	Alaila olelo mai la o Iesu ia lakou , Aole au e liuliu me oukou , a hoi aku au i ka mea nana au i hoouna mai .
43007034	E imi auanei oukou ia'u , aole e loaa ; a ma ko'u wahi e noho ai , aole loa oukou e hiki aku .
43007035	No ia mea , ninau iho la na Iudaio ia lakou iho , Mahea anei oia e hele ai , i loaa ole ai oia ia kakou ? e hele anei ia i ka poe i puehu liilii iwaena o na Helene , a e ao aku i na Helene ?
43007036	Heaha hoi keia mea ana i olelo mai nei , E imi auanei oukou ia'u , aole e loaa ; a ma ko'u wahi e noho ai , aole loa oukou e hiki aku ?
43007037	I ka la nui ma ka hope o ua ahaaina la , ku ae la o Iesu , kahea aku la , i ka i ana'e , Ina e makewai kekahi , e hele mai ia io'u nei e inu .
43007038	O ka mea e manaoio ia'u , e like me ka ka palapala hemolele i i mai ai , e kahe mau mai na muliwai noloko mai o kona opu .
43007039	( O keia kana i olelo ai no ka Uhane , ka mea e loaa auanei i ka poe e manaoio ia ia : aole i hiki mai ka Uhane Hemolele ia manawa , no ka mea , aole i hoonaniia o Iesu ia wa . )
43007040	No ia hoi , he nui ka poe o ua ahakanaka la i ko lakou lohe ana ia olelo , olelo iho la lakou , He oiaia , o ke Kaula keia .
43007041	Olelo mai la kekahi poe , O ka Mesia keia . Aka , ninau ae la kekahi poe , E hele mai anei ka Mesia no Galilaia mai ?
43007042	Aole anei i i mai ka palapala hemolele , Na na mamo a Davida mai ka Mesia , a no Betelehema mai , ke kulanakauhale o Davida ?
43007043	Ku e iho la kekahi poe me kekahi poe nona .
43007044	Makemake iho la kekahi poe e hopu ia ia , aole nae kekahi i kau aku i ka lima maluna ona .
43007045	Alaila hoi mai la na ilamuku i na kahuna nui a me ka poe Parisaio ; a ninau mai la lakou ia lakou la , No ke aha la i lawe ole mai ai oukou ia ia ?
43007046	I aku la na ilamuku , Aole loa he kanaka i olelo like me keia kanaka .
43007047	Ninau mai la na Parisaio ia lakou , O oukou anei kekahi i hoopunipuniia ?
43007048	Ua manaoio no anei kekahi o ka poe alii , a me na Parisaio ia ia ?
43007049	Aka , o keia ahakanaka ike ole i ke kanawai , ua hoohewaia lakou .
43007050	Ninau ae la o Nikodemo ia lakou , ( o ka mea i hele io na la i ka po , oia kekahi o lakou , )
43007051	Ke hoohewa nei anei ko kakou kanawai i ke kanaka mamua o ka lohe ana ia ia , a ike hoi i kana mea i hana'i ?
43007052	Olelo mai la lakou ia ia , i mai la , No Galilaia anei oe ? E imi , a ike oe , aohe kaula noloko mai o Galilaia .
43007053	A hoi aku la kela mea keia mea i kona hale iho .
43008001	Hele aku la o Iesu i ka mauna o Oliveta .
43008002	A i ka wanaao hoi hou ia i ka luakini , a hele aku la na kanaka a pau io na la ; a noho iho la ia , a ao mai la ia lakou .
43008003	Alakai aku la na kakauolelo a me na Parisaio io na la i kekahi wahine i loaa e moe kolohe ana ; a hooku aku la ia ia iwaena ;
43008004	Olelo aku la lakou ia ia , E ke Kumu , ua loaa keia wahine e moe kolohe ana .
43008005	Kauoha mai la o Mose ia makou iloko o ke kanawai , e hailukuia i ka pohaku ka mea i hana pela : heaha hoi kau e olelo mai ai ?
43008006	Olelo aku lakou i keia i mea e hoao ai ia ia , i loaa'i ia lakou ka mea e hoahewa aku ai ia ia . Kulou iho la o Iesu ilalo , a kahakaha iho la kona lima ma ka lepo .
43008007	A i ko lakou ninau mau ana'ku ia ia , ea ae la ia iluna , i mai la ia lakou , O ka mea hala ole o oukou , oia mua ke pehi aku ia ia i ka pohaku .
43008008	Kulou hou iho la ia ilalo , a kahakaha iho la ma ka lepo .
43008009	A lohe ae la lakou , a ua hoahewaia lakou e ko lakou lunaikehala , hele pakahi aku la lakou iwaho , mai na lunakahiko ka hoomakaana , a hiki i ka poe ilalo loa ; a koe iho la o Iesu wale no , a me ka wahine e ku ana iwaena .
43008010	Eaae la o Iesu iluna , aohe mea e ae ana i ike ai , o ka wahine wale no , ninau mai la ia ia , E ka wahine , auhea la kela poe i hoopii mai nei ia oe ? aole anei kekahi i hoopai mai ia oe ?
43008011	I aku la ia , Aole kekahi , e ka Haku . I mai la o Iesu ia ia , Aole no hoi au e hoopai aku ia oe : e hele oe , mai hana hewa hou aku .
43008012	Olelo hou mai la o Iesu ia lakou , i mai la , Owau no ka malamalama o ke ao nei : o ka mea e hahai mai ia'u , aole ia e hele i ka pouli , aka , e loaa ia ia ka malamalama e ola'i .
43008013	Nolaila olelo aku la na Parisaio ia ia , Ke hoike nei oe nou iho , aole pono kau hoike ana .
43008014	Olelo mai la o Iesu i mai la ia lakou , Ina e hoike aku au no'u iho , he pono ka'u hoike ana ; no ka mea , ua ike au i ko'u wahi i hele mai ai , a me ko'u wahi e hele aku ai : aka , aole oukou i ike i ko'u wahi i hele mai ai , a me ko'u wahi e hele aku ai .
43008015	Ke hoahewa nei oukou mamuli o ke kino , aole au e hoahewa aku i kekahi .
43008016	Ina e hoahewa aku au , he pono ka'u hoohewa ana ; no ka mea , aole owau wale no , aka , o maua me ka Makua nana au i hoouna mai .
43008017	Ua palapalaia iloko o ko oukou kanawai , he pono ka hoike ana a na kanaka elua .
43008018	Owau no kekahi e hoike no'u iho , a o ka Makua nana au i hoouna mai , oia kekahi e hoike mai no'u .
43008019	No ka mea ninau aku la lakou ia ia , Auhea kou Makua ? I mai la o Iesu , Aole oukou i ike ia'u , aole hoi i ko'u Makua : ina ua ike oukou ia'u , ina ua ike no hoi oukou i ko'u Makua .
43008020	Olelo mai la o Iesu i keia mau olelo ma kahi waihonakala , i kana ao ana iloko o ka luakini ; aole hoi kekahi i lalau aku ia ia ; no ka mea , aole i hiki mai kona manawa .
43008021	Olelo hou mai la o Iesu ia lakou , E hele aku ana au , a e imi oukou ia'u , a e make oukou iloko o ko oukou hewa : a i ko'u wahi e hele ai , aole e hiki ia oukou ke hele ilaila .
43008022	Alaila olelo iho la na Iudaio , E pepehi anei kela ia ia iho ? no ka mea , i mai la ia , I ko'u wahi e hele ai , aole e hiki ia oukou ke hele ilaila .
43008023	I mai la oia ia lakou , No lalo nei oukou ; no luna mai no wau ; no ke ao nei oukou ; aole wau no ke ao nei .
43008024	No ia mea i olelo aku ai au ia oukou , E makeauanei oukou iloko o ko oukou hewa ; no ka mea , a i ole oukou e manao mai , owau no ia , e make no oukou iloko o ko oukou hewa .
43008025	Nolaila ninau aku la lakou ia ia , Owai oe ? I mai la o Iesu ia lakou , Owau no ka mea a'u i hai aku ai ia oukou i kinohi .
43008026	He nui ka'u mau mea e olelo aku ai , a e hoohewa aku ai ia oukou : aka , o ka mea nana au i hoouna mai he oiaio ia ; a o na mea a'u i lohe ai ia ia , oia ka'u e olelo aku nei i ko ke ao nei .
43008027	Aole lakou i ike , o ka Makua , kana i olelo mai ai ia lakou .
43008028	No ia hoi , olelo mai la o Iesu ia lakou , Aia kau aku oukou i ke Keiki a ke kanaka iluna , alaila e ike oukou , owau no ia , aole hoi na'u wale iho e hana aku i kekahi mea ; aka , o na mea a ko'u Makua i ao mai ai ia'u , oia na mea a'u e olelo aku nei .
43008029	A o ka mea nana au i hoouna mai oia pu kekahi me au : aole i waiho wale mai ka Makua ia'u owau wale no ; no ka mea , ke hana mau nei au i na mea ana i oluolu ai .
43008030	I kana olelo ana ia mau mea , nui ka poe i manaoio ia ia .
43008031	Alaila olelo mai la o Iesu i ka poe Iudaio i manaoio ia ia , Ina e hoomau oukou ma ka'u olelo , alaila he poe haumana io oukou na'u .
43008032	A e ike auanei oukou i ka oiaio , a o ka oiaio e kuu aku ia oukou .
43008033	Olelo aku la lakou ia ia , He mamo makou na Aberahama , aole loa makou i noho pio na kekahi : pehea la kau i olelo mai ai , E kuuia oukou ?
43008034	Olelo mai la Iesu ia lakou , Oiaio , he oiaio ka'u e olelo aku nei ia oukou , o ka mea e hana ana i ka hewa , he kauwa ia na ka hewa .
43008035	Aole e noho mau loa ke kauwa ma ka hale , aka , o ke Keiki oia ke noho mau loa .
43008036	Ina na ke Keiki oukou e hoonoho kaawale , alaila e kaawale io oukou .
43008037	Ua ike no au , he mamo oukou na Aberahama ; aka , ke imi nei oukou ia'u e pepehi , no ka mea , aole i komo io ka'u olelo iloko o oukou .
43008038	Ke olelo aku nei au i ka mea a'u i ike ai i ko'u Makua : a ke hana nei hoi oukou i ka mea a oukou i ike ai i ko oukou makua .
43008039	Olelo aku la lakou , i aku la ia ia , O Aberahama ko makou makua . I mai la o Iesu ia lakou , Ina he poe keiki oukou na Aberahama , ina ua hana oukou i na hana a Aberahama .
43008040	Aka , ano ke uni nei oukou e pepehi ia'u , i ke kanaka nana i hai aku ia oukou ka oiaio a'u i lohe ai i ke Akua ; aole pela ka Aberahama i hana'i .
43008041	Ke hana nei oukou i na hana a ko oukou makua . Alaila olelo aku la lakou ia ia , Aole makou i hanauia no ka moe kolohe ; hookahi o makou Makua , o ke Akua .
43008042	Olelo mai la o Iesu ia lakou , Ina o ke Akua ko oukou Makua , ina ua aloha mai oukou ia'u ; no ka mea , no ke Akua mai au a hele mai nei : aole na'u wale iho i hele mai nei , aka , nana no au i hoouna mai .
43008043	No ke aha la i ike ole ai oukou i ka'u olelo ? no ka mea , no ka hiki ole ia oukou ke hoolohe i ka'u olelo .
43008044	Na ko oukou makua oukou na ka diabolo , a makemake no oukou e hana i na kuko o ko oukou makua . He pepehi kanaka ia mai ke kumu mai , aole ia i ku ma ka oiaio , no ka mea , aohe oiaio iloko ona . Ina olelo oia i ka wahahee , olelo no oia i kana iho : no ka mea , he wahahee oia , a o ka makua hoi ia no ka wahahee .
43008045	A no ka'u olelo ana'ku i ka oiaio , oia ka mea i manaoio ole mai ai oukou ia'u .
43008046	Owai la ka mea o oukou e hoike mai i ko'u hewa ? Ina olelo aku au i ka oiaio , no ke aha la oukou i manaoio ole mai ai ia'u ?
43008047	O ka mea no ke Akua , oia ke hoolohe i ka ke Akua olelo : aole no oukou e hoolohe mai , no ka mea , aole no ke Akua oukou .
43008048	Olelo aku la na Iudaio , i aku la ia ia , Aole anei he pono ke olelo makou , o ka Samaria oe , he daimonio hoi kou ?
43008049	Olelo mai la o Iesu , Aole o'u daimonio : aka , ke hoomaikai nei au i ko'u Makua , a ke hoino mai nei oukou ia'u .
43008050	Aole au e imi i ko'u hanohano iho : hookahi no mea nana e imi a e hoopono mai .
43008051	Oiaio , he oiaio ka'u e olelo aku nei ia oukou , Ina e malama kekahi i ka'u olelo , aole loa ia e ike i ka make .
43008052	Alaila olelo aku la na Iudaio ia ia , Ano la , ua ike makou , he daimonio kou . Ua make o Aberahama a me na kaula ; a ke olelo mai nei oe , Ina e malama kekahi i ka'u olelo , aole loa ia e make .
43008053	Ua oi aku anei oe mamua o Aberahama , o ko makou kupuna , ka mea i make ? a ua make hoi na kaula ; owai la oe i kou manao iho ?
43008054	Olelo mai la o Iesu , Ina e hoomaikai au ia'u iho , he mea ole ko'u hoomaikai ana ; o ko'u Makua ke hoomaikai mai ia'u , o ka mea a oukou e olelo nei , o ko oukou Akua ia .
43008055	Aole nae oukou i ike ia ia , owau ka i ike ia ia ; ina e olelo aku au , aole au i ike ia ia , ina ua like au me oukou , he wahahee : aka , ua ike au ia ia , ke malama no hoi au i kana olelo .
43008056	Olioli iho la o Aberahama , e ike i ko'u manawa ; a ike iho la no ia , a hauoli iho la .
43008057	Olelo aku la na Iudaio ia ia , Aole ou kanalima makahiki , a ua ike anei oe ia Aberahama ?
43008058	I aku la o Iesu ia lakou , Oiaio , he oiaio ka'u e olelo aku nei ia oukou , Mamua o ko Aberahama noho ana , Owau no .
43008059	Alaila lalau iho la lakou i na pohaku e pehi ia ia : hele malu aku la o Iesu iwaho o ka luakini mawaena o lakou , pela oia i pakele ai .
43009001	A i kona hele ana , ike no ia i kekahi kanaka i makapo mai ka hanau ana mai .
43009002	Ninau aku la kana poe haumana ia ia , i aku la , E Rabi , owai ka i hewa , oia nei anei , a o kona mau makua anei , i hanau makapo mai ai ia ?
43009003	I mai la o Iesu , Ao'e i hewa oia nei , aole hoi o kona man makua : aka , o ka mea ia e ikeia'i na hana a ke Akua ia ia .
43009004	He pono no'u e hana i na hana a ka mea nana au i hoouna mai , oiai ka la ; e hiki mai auanei ka po , aohe kanaka e hiki ke hana ilaila .
43009005	Ia'u e noho ai i ke ao nei , owau no ka malamalama o keia ao .
43009006	A pau ae la kana olelo ana ia mau mea , kuha iho la ia ma ka lepo , a hokahokai iho la i ke kuha me ka lepo , a hoopala ae la i ka lepo ma na maka o ua makapo la ;
43009007	A i mai la ia ia , E hele oe , e holoi ma ka wai auau o Siloama , ( ma ka hoohalike ana , O ka hoounaia : ) nolaila hele aku la ia , a holoi iho la , a hoi mai la e ike ana .
43009008	No ia mea , ninau ae la na hoalauna , a me ka poe i ike ia ia mamua , he makapo , Aole anei oia nei ka mea i noho e nonoi ana ?
43009009	I mai la kekahi poe , Oia no : a kekahi poe , Ua like oia me ia ; aka , i mai la oia , Owau no ia .
43009010	Nolaila , ninau aku la lakou ia ia , Pehea la i hookaakaaia'i kou mau maka ?
43009011	Olelo mai la ia , i mai la , He kanaka i kapaia o Iesu , nana i hokahokai ka lepo , a hopala i kuu maka , a i mai la ia'u , E hele i ka wai auau o Siloama , a holoi . Hele aku au , a holoi , a loaa ia'u ka ike .
43009012	No ia hoi , ninau aku la lakou ia ia , Aihea oia ? I mai la ia , Aole au i ike .
43009013	Alakai aku la lakou i ka mea i makapo mamua i ka poe Parisaio .
43009014	He Sabati ka manawa a Iesu i hokahokai ai i ka lepo , a hookaakaa mai ai i kona maka .
43009015	Alaila ninau hou aku la ka poe Parisaio ia ia i ka mea i ike ai oia . I mai la ia ia lakou , Hoopala mai la ia i ka lepo ma kuu mau maka , holoi iho la au , a ua ike .
43009016	No ia hoi , olelo ae la kekahi poe o na Parisaio , Aole no ke Akua keia kanaka , no ka mea , aole ia i malama i ka Sabati . Olelo mai la kekahi poe , Pehea la e hiki ai i ke kanaka hewa ke hana i na hana mana me keia ? A mokuahana iho la lakou .
43009017	Ninau hou aku la lakou i ua makapo la , Heaha kau e olelo ai nona , I kona hookaakaa i kou mau maka ? I mai la kela , He kaula ia .
43009018	Aole nae i manaoio na Iudaio nona , ua makapo ia , a ua loaa ia ia ka ike , a kahea aku la lakou i na makua o ka mea i loaa ka ike .
43009019	A ninau aku la lakou ia laua , i aku la , O ka olua keiki anei keia , ka mea a olua i i mai ai , ua hanau makapo ia ? Pehea la ia i ike ai i keia wa ?
43009020	Olelo mai la kona mau makua ia lakou , i mai la , Ua ike maua , o ka maua keiki no ia , a ua hanau makapo ia :
43009021	Aka , o ka mea i ike ai oia i keia wa , aole o maua i ike ; o ka mea hoi nana i hookaakaa kona mau maka , aole o maua i ike . He kanakamakua no ia , e ninau aku oukou ia ia ; nana no e hai mai nona iho .
43009022	Olelo mai la kona mau makua pela , no ka makau i ka poe Iudaio ; no ka mea , ua holo e ka manao o ka poe Iudaio , ina paha e hooiaio mai kekahi , oia ka Mesia , e kipakuia oia iwaho o ka halehalawai .
43009023	No ia mea , i olelo mai ai kona mau makua , He kanakamakua ia ; e ninau aku oukou ia ia .
43009024	Alaila kahea hou aku la lakou i ua kanaka la , ka mea i makapo , i aku la ia ia , E hoonani aku oe i ke Akua : ua ike makou he kanaka hewa keia .
43009025	No ia mea hoi , olelo mai la ia , i mai la , Ina he kanaka hewa ia aole au i ike ; hookahi mea a'u i ike , mamua he makapo ko'u , ano la ua ike .
43009026	Ninau hou aku la lakou ia ia , Heaha kana i hana mai ai ia oe ? Pehea la ia i hookaakaa mai ai i kou mau maka ?
43009027	I mai la oia ia lakou , Ua hai aku au ia oukou , aole oukou i hoolohe mai ; no ke aha la e makemake ai oukou e lohe hou ? Ke manao nei anei oukou e lilo i haumana nana ?
43009028	Henehene aku la lakou ia ia , i aku la , O oe no kana haumana ; aka , he poe haumana makou na Mose .
43009029	Ua ike no makou , ua olelo mai no ke Akua ma o Mose la : aka , o keia kanaka , aole makou i ike i kona wahi i hele mai ai .
43009030	Olelo aku la ua kanaka la , i aku la ia lakou , He mea kupanaha ka keia , o ko oukou ike ole i kona wahi i hele mai , ua hookaakaa mai no nae ia i ko'u mau maka .
43009031	Ua ike no kakou aole ke Akua e hoolohe mai i ka poe hewa ; aka , ina e haipule kekahi i ke Akua , a e hana hoi i kona makemake , oia kana e hoolohe mai ai .
43009032	Mai ke kumu mai , aole i loheia , ua hookaakaa kekahi i na maka o ka mea i hanau makapo mai .
43009033	Ina aole no ke Akua mai keia kanaka , ina aole loa e hiki ia ia ke hana i kekahi mea .
43009034	Olelo aku la lakou , i aku la ia ia , Ua hanau okoa oe iloko o na hewa , a ke ao mai nei anei oe ia makou ? A kipaku aku la lakou ia ia mawaho .
43009035	Lohe ae la o Iesu , ua kipaku lakou ia ia iwaho ; a halawai aku la me ia , i aku la ia ia , Ke manaoio nei anei oe i ke Keiki a ke Akua ?
43009036	Ninau aku la ia , i aku la , Owai la ia , e ka Haku , i manaoio aku ai au ia ia ?
43009037	I mai la o Iesu ia ia , Ua ike no oe ia ia , a o ka mea e kamailio pu ana me oe , oia no ia .
43009038	I aku la kela , Ke manaoio nei au : a kukuli hoomaikai aku ia ia .
43009039	Olelo mai la o Iesu , No ka hooponopono ka'u i hele mai ai i keia ao , i lilo ai ka poe ike ole i poe ike ; a i lilo ai ka poe ike i poe makapo .
43009040	A lohe ae la kekahi poe o na Parisaio me ia i keia mea , ninau aku la lakou ia ia , O makou anei kekahi i makapo ?
43009041	I mai la o Iesu ia lakou , Ina ua makapo oukou , ina ua hewa ole oukou : aka , ke olelo nei oukou , Ua ike makou ; no ia mea , ke koe nei ko oukou hewa .
43010001	Oiaio , he oiaio ka'u e olelo aku nei ia oukou , O ka mea komo ole ma ka puka iloko o ka pahipa , aka , e pii ae ma kahi e , he aihue ia a me ka powa .
43010002	Aka , o ka mea e komo ma ka puka , oia ke kahu o na hipa .
43010003	Ke wehe ae la ke kiaipuka nona , a ua hoolohe na hipa i kona leo ; a kahea aku ia i kana poe hipa ma ka inoa , a alakai aku ia lakou mawaho .
43010004	Aia kuu aku ia i kana poe hipa ponoi mawaho , hele no ia mamua o lakou , a hahai mai na hipa ia ia ; no ka mea , ua hoomaopopo lakou i kona leo .
43010005	Aole lakou e hahai aku i ke kanaka e , aka , e holo lakou mai ona aku la ; no ka mea , aole lakou i hoomaopopo i ka leo o na kanaka e .
43010006	Olelo mai la o Iesu i keia olelonane ia lakou ; aole nae lakou i ike i ke ano o na mea ana i olelo mai ai ia lakou .
43010007	No ia mea , olelo hou mai la o Iesu ia lakou , Oiaio , he oiaio ka'u e olelo aku nei ia oukou , Owau no ka puka no na hipa .
43010008	O ka poe a pau i hele mai mamua o'u , he poe aihue lakou a me ka powa : aka , aole i hoolohe na hipa ia lakou .
43010009	Owau no ka puka : ina e komo kekahi ma o'u nei , e ola ia , a e komo mai ia iloko , a e puka aku iwaho , a e loaa ia ia ka ai .
43010010	O ka aihue , hele mai ia e aihue wale no , a e pepehi , a e luku aku : i hele mai hoi au , i loaa'i ia lakou ke ola , a nui loa .
43010011	Owau no ke Kahuhipa maikai : o ke kahuhipa maikai , oia ke haawi i kona ola iho no na hipa .
43010012	Aka , o ke kanaka i hoolimalimaia , aole hoi ke kahu , aole hoi nana ponoi na hipa , ike aku no ia i ka iliohae e hele mai ana , alaila haalele aku ia i na hipa , a holo aku la ; a hopu mai la ka iliohae ia lakou , a hoopuehu aku la i ka poe hipa .
43010013	Holo no hoi ka hoolimalima , no kona hoolimalimaia'na , aole oia i manao i na hipa .
43010014	Owau no ke Kahuhipa maikai , ua ike no au i ka'u , ua ikeia hoi au e ka'u .
43010015	E like me ka Makua e ike mai ia'u , pela hoi au e ike ai i ka Makua : ke haawi nei au i kuu ola no na hipa .
43010016	A he poe hipa e ae no ka'u , aole no keia pa : he pono hoi no'u e alakai mai ia lakou , a e hoolohe auanei lakou i ko'u leo ; a e lilo i hookahi ohana hipa , hookahi hoi Kahuhipa .
43010017	No ia mea , ke aloha mai nei ka Makua ia'u , no ka mea , ke haawi nei au i ko'u ola , i lawe hou mai ai au ia mea .
43010018	Aole kekahi e kaili ia mea mai o'u aku la , aka , na'u iho no e haawi aku ia : he mana ko'u e haawi aku ia , he mana hoi ko'u e haawi aku ia , he mana hoi ko'u e lawe hou mai ia . Ua loaa ia'u keia kauoha na ko'u Makua mai .
43010019	Alaila he ku e hou ana iwaena o na Iudaio , no keia mau olelo .
43010020	He nui na mea o lakou i olelo , He daimonio kona , a ua hehena hoi ; no ke aha la oukou e hoolohe ia ia ?
43010021	Olelo ae la kekahi poe , O keia mau olelo aole na ka mea i uluhia e ka daimonio : e hiki anei i ka daimonio ke hookaakaa i na maka o na makapo ?
43010022	A he ahaaina hoolilo ma Ierusalema , a he wa hooilo ia .
43010023	A holoholo ae la o Iesu iloko o ka luakini ma ka lanai o Solomona .
43010024	Hoopuni ae la na Iudaio ia ia , i aku la ia ia , Pehea la ka loihi o kou hookanalua'na i ko makou naau ? Ina o oe ka Mesia , e hai akaka mai ia makou .
43010025	Olelo mai la o Iesu ia lakou , Ua hai aku au ia oukou , aole oukou i manaoio mai . O na hana a'u e hana nei ma ka inoa o ko'u Makua , oia na mea e hoike nei ia'u .
43010026	Aole nae oukou i manaoio mai , no ka mea , aole no ka'u poe hipa oukou , e like me ka'u i olelo aku ai ia oukou .
43010027	Ua hoolohe ka'u poe hipa i ko'u leo , a ua ike au ia lakou , a hahai no lakou ia'u :
43010028	A e haawi aku au ia lakou i ke ola mau loa ; aole loa lakou e make , aole hoi he mea nana lakou e kaili ae mai loko aku o ko'u lima .
43010029	O ko'u Makua , nana lakou i haawi na'u , ua oi aku ia mamua o na mea a pau : aole he mea e hiki ia ia ke kaili ae ia lakou mailoko ae o ka lima o ko'u Makua .
43010030	Owau a o ka Makua , hookahi maua .
43010031	Alaila lalau hou iho la na Iudaio i na pohaku e hailuku ia ia .
43010032	Olelo mai la o Iesu ia lakou , He nui na hana maikai a'u i hoike aku ai ia oukou na ko'u Makua ; no ka hana hea o ua mau hana la , e hailuku mai ai oukou ia'u ?
43010033	Olelo aku la na Iudaio ia ia , i ka i ana'e , Aole no ka hana maikai e hailuku aku ai makou ia oe ; aka , no ka olelo hoino ; no ka mea , o oe ke kanaka , ke hoolilo ia oe iho i Akua .
43010034	Ninau mai la o Iesu ia lakou , Aole anei i palapalaia iloko o ko oukou kanawai , Ua olelo au , He mau akua oukou ?
43010035	Ina i kapa mai oia i lakou he mau akua , ka poe i loaa ia lakou ka olelo a ke Akua , aole hoi i hewa ka palapala hemolele ;
43010036	Ke olelo mai nei anei oukou i ka mea a ke Akua i hoolaa'i , a i hoouna mai ai i ke ao nei , Ua olelo hoino oe , no ka'u i ana'ku , Owau no ke Keiki o ke Akua ?
43010037	Ina aole au e hana i na hana a ko'u Makua , mai manaoio mai oukou ia'u .
43010038	Aka , ina e hana au ia mau mea , a i manaoio ole mai oukou ia'u , e manaoio oukou ia mau hana , i ike ai oukou , a i manaoio ai hoi , o ka Makua iloko o'u , a owau iloko ona .
43010039	No ia mea , imi hou iho la lakou e lalau ia ia ; a pakele aku la ia i ko lakou lima ;
43010040	Hele hou aku la ia ma kela aoao o Ioredane , i kahi a Ioane i bapetizo ai i kinohi ; a noho iho la ilaila .
43010041	A nui ka poe i hele aku io na la , i iho la , Aole o Ioane i hana i kekahi hana mana ; aka , o na mea a pau a Ioane i olelo mai ai no ia nei , he oiaio ia .
43010042	A nui ka poe malaila i manaoio ia ia .
43011001	Ua mai kekahi , o Lazaro , no Betania , no ke kauhale o Maria a me kona kaikuaana o Mareta .
43011002	O ka Maria keia i kahinu ai i ka Haku i ka mea poni , a holoi hoi i kona wawae me kona lauoho , nona ke kaikunane mai , o Lazaro .
43011003	Hoouna ae la na kaikuwahine io na la , i ae la , E ka Haku , aia hoi o ka mea au i aloha ai , ua mai .
43011004	A lohe ae la o Iesu , i ae la , Aole keia ka mai e make ai , aka , no ka nani o ke Akua , i hoonaniia'i hoi ke Keiki a ke Akua ma ia mea .
43011005	Aloha ae la o Iesu ia Mareta , a me kona kaikaina , a me Lazaro .
43011006	A lohe ae la ia , ua mai oia , alaila noho iho la ia ma ia wahi i na la elua .
43011007	Mahope iho , olelo mai la ia i na haumana , E hele hou kakou i Iudea .
43011008	I aku la na haumana ia ia , E Rabi , ua imi iho nei na Iudaio e hailuku ia oe , a e hele hou anei oe ilaila ?
43011009	I mai la o Iesu , Aole anei he umikumamalua hora o ke ao ? Ina e hele kekahi i ke ao , aole ia e okupe , no ka mea , ua ike no ia i ka malamalama o keia ao .
43011010	Aka , ina e hele kekahi i ka po , e okupe no ia , no ka mea , aohe ona malamalama .
43011011	Pau ae la kana olelo ana ia mea ; alaila i mai la oia ia lakou , Ua hiamoe o Lazaro ko kakou hoaaloha : aka , e hele aku au e hoala mai ia ia .
43011012	I aku la kana poe haumana , E ka Haku , a i hiamoe ia , e ola auanei .
43011013	No kona make ana hoi ka Iesu i olelo ai , aka , manao iho la lakou , no ka hoomaha ana ma ka hiamoe kana i olelo ai .
43011014	Alaila olelo akaka mai la o Iesu ia lakou , Ua make io o Lazaro .
43011015	A ke olioli nei au no oukou , no ka mea , aole au ilaila , i manaoio ai oukou ; aka , e haele kakou io na la .
43011016	I aku la o Toma , i oleloia o Didumo , i kona mau hoahaumana , E haele hoi kakou , i make pu ai kakou me ia .
43011017	A hiki aku la o Iesu , ike iho la ia , aha ona la iloko o ka halekupapau .
43011018	Ua kokoke o Betania i Ierusalema , he umi paha a me kumamalima setadia .
43011019	A nui ka poe Iudaio i hele aku io Mareta la , a me Maria , e hooluolu ia laua no ko laua kaikunane .
43011020	A lohe ae la o Mareta , i ko Iesu hele ana mai , hoohala wai aku la kela me ia : aka , noho iho la o Maria ma ka hale .
43011021	Olelo aku la o Mareta ia Iesu , E ka Haku , ina o oe maanei , ina aole no i make kuu kaikunane .
43011022	Aka , ua ike no au ano , o ka mea au e noi aku ai i ke Akua , oia ka ke Akua e haawi mai ai ia oe .
43011023	Olelo mai la o Iesu ia ia , E ala hou mai no kou kaikunane .
43011024	I aku la o Mareta ia ia , Ua ike no au e ala hou mai ia i ke ala hou ana i ka la mahope .
43011025	I mai la o Iesu ia ia , Owau no ke alahouana , a me ke ola : o ka mea e manaoio mai ia'u , ina e make ia , e ola hou auanei oia .
43011026	O ka mea e ola ana , a e manaoio mai ia'u , aole loa ia e make . Ke manaoio nei anei oe i keia ?
43011027	I aku la kela ia ia , Ae , e ka Haku , ke manaoio nei au o oe ka Mesia , ke Keiki a ke Akua , ka mea hele mai i ke ao nei .
43011028	A oki ae la ia olelo , hoi aku la ia , a hea malu aku la ia Maria , kona kaikaina , i aku la , Ua hiki mai ke Kumu , a ke hea mai nei ia oe .
43011029	A lohe ae la ia , ku koke ae , a hele aku la io na la .
43011030	Aole i hiki aku o Iesu i ke kulanahale , aia no ia ma kahi i halawai ai o Mareta me ia .
43011031	A o na Iudaio e noho pu ana me ia ma ka hale , a e hooluolu ana ia ia , ike aku la ia Maria e ku koke ae a hele iwaho , hahai aku la lakou ia ia , i ae la , Ua hele aku nei ia ma ka halekupapau e uwe ai malaila .
43011032	A hiki aku la o Maria i ko Iesu wahi , a ike aku la ia ia , moe iho la ia ma kona wawae , i aku la ia ia , E ka Haku , ina o oe maanei , ina aole i make kuu kaikunane .
43011033	A ike mai la o Iesu ia ia e uwe ana , a me ka poe Iudaio i hele pu mai me ia e uwe ana , auwe iho la ia ma ka naau , a ehaeha hoi ,
43011034	A ninau mai la ia , Mahea la oukou i waiho ai ia ia ? I aku la lakou ia ia , E ka Haku , e hele mai e nana .
43011035	Uwe iho la o Iesu .
43011036	No ia mea , olelo ae la ka poe Iudaio , Aia hoi , nani kona aloha ia ia !
43011037	Olelo ae la kekahi poe o lakou , Aole anei i hiki ia ia nei , nana i hookaakaa na maka o ka makapo , ke hana , i ole ai e make keia kanaka ?
43011038	Alaila uwe hou iho la o Iesu iloko ona , a hiki ma ka halekupapau . He ana ia , a ua paniia i ka pohaku .
43011039	I mai la o Iesu , E lawe aku i ka pohaku . I aku la o Mareta ia ia , ke kaikuwahine o ka mea i make , E ka Haku , ua pilau ia , no ka mea , o ka ha keia o ka la .
43011040	I mai la o Iesu ia ia , Aole anei au i olelo aku ia oe , ina e manaoio mai oe , e ike auanei oe i ka nani o ke Akua ?
43011041	Alaila lawe ae la lakou i ka pohaku mai kahi o ka mea make i waiho ai . A leha ae la o Iesu i kona mau maka iluna , a i aku la , E ka Makua , ke hoomaikai aku nei au ia oe , no kou hoolohe ana ia'u .
43011042	A ua ike no au , ua hoolohe mai oe ia'u i na manawa a pau ; aka , no ka ahakanaka e ku mai nei i olelo aku ai au , i manaoio mai ai lakou , o oe ka i hoouna mai ia'u .
43011043	A pau kana olelo ana ia mea , kahea aku la ia me ka leo nui , E Lazaro , e hele mai oe iwaho .
43011044	A hele mai iwaho ka mea i make , ua nakiiia ma na wawae a ma na lima i na kahakahana lole ; a ua kaeiia kona wahi maka a puni me ka hainaka . I mai la o Iesu ia lakou , E kala ae ia ia , a kuu aku ia ia e hele .
43011045	No ia mea , nui ka poe o na Iudaio i hele mai io Maria la , a ike i na mea a Iesu i hana'i , manaoio aku lakou ia ia .
43011046	A hele aku kekahi poe o lakou i na Parisaio , a hai aku la ia lakou i na mea a Iesu i hana'i .
43011047	Alaila hoakoakoa ae la na kahuna nui , a me na Parisaio i ka ahaolelo , i ae la lakou , Heaha ka kakou e hana'i ? no ka mea , ua hana keia kanaka i na hana mana he nui no .
43011048	Ina e waiho wale aku kakou ia ia pela , e manaoio auanei na kanaka a pau ia ia ; a e hele mai ko Roma , a e luku i ko kakou wahi a me ko kakou lahuikanaka .
43011049	O kekahi o lakou , o Kaiapa , oia ke kahuna nui i kela makahiki , i aku la ia lakou , Aole maopopo iki ia oukou ,
43011050	Aole hoi oukou i manao , he pono no kakou e make kekahi kanaka no na kanaka , aole hoi e lukuia ka lahuikanaka a pau .
43011051	Aole nana iho keia mea ana i olelo mai ai ; aka , e noho kahuna nui ana ia i kela makahiki , wanana ae la ia , e make o Iesu no ka lahuikanaka :
43011052	Aole nae no ia lahuikanaka wale no , aka , i houluulu mai ai hoi ia i na keiki a ke Akua , i noho liilii aku ai , iloko o ka hookahi .
43011053	Mai ia manawa mai , kuka pu iho la lakou e pepehi ia ia .
43011054	No ia mea , aole i hele hoike hou ia aku la o Iesu iwaena o na Iudaio ; aka , hele aku la ia mai laila aku ma kahi kokoke i ka waonahele , ma ke kulanakauhale i kapaia o Eperaima , a malaila ia i noho ai me kana poe haumana .
43011055	A kokoke mai ka moliaola a na Iudaio : a nui na mea i hele aku i Ierusalema mai ka aina aku mamua o ka moliaola , i hoomakaukau ai lakou ia lakou iho .
43011056	Alaila imi aku la lakou ia Iesu , a ninau ae la lakou ia lakou iho e ku ana iloko o ka luakini , Heaha ko oukou manao , aole anei ia e hele mai i ka ahaaina ?
43011057	Ua kauoha aku na kahuna nui a me na Parisaio , ina i ike kekahi i kona wahi e noho ai , e hai mai ia , i hopu aku lakou ia ia .
43012001	A ono la mamua o ka moliaola , hele mai la o Iesu i Betania , kahi o Lazaro ka mea i make , ana i hoala ae mai ka make mai .
43012002	No ia mea , hoomakaukau iho la lakou i ahaaina nana ilaila ; a o Mareta ka i lawelawe : a o Lazaro kekahi o na hoaai e noho pu ana me ia .
43012003	Alaila lawe mai la o Maria i kekahi paona mea poni he aila ala kumukuai nui , a poni iho la i na wawae o Iesu , a holoi iho la i kona mau wawae me kona lauoho : a piha ka hale i ke ala o ka mea poni .
43012004	No ia hoi , olelo mai la kekahi o na haumana ana , o Iuda Isekariota , ke keiki a Simona , ka mea e kumakaia aku ia ia ,
43012005	No ke aha la i kuai ole ia aku ai keia mea poni i na hapawalu ekolu haneri , a e haawiia na ka poe ilihune ?
43012006	O keia kana i olelo mai ai , aole no kona manao i ka poe ilihune ; aka , no ka mea , he aihue ia , a ia ia ke eke kala , a ua lawe wale oia i na mea i hahaoia iloko .
43012007	I mai la o Iesu , E waiho malie ia ia : ua malama mai ia i keia mea no ko'u la e kanuia'i .
43012008	No ka mea , e mau ana ka poe ilihune me oukou , aka , aole e mau ana au me oukou .
43012009	A ike ae la hoi kekahi poe nui o na Iudaio , aia no ia ilaila ; aole no Iesu wale no lakou i hele mai ai , aka , i ike hoi lakou ia Lazaro , ka mea ana i hoala ae mai ka make mai .
43012010	Kukakuka iho la no na kahuna nui e pepehi ia Lazaro kekahi ;
43012011	No ka mea , nui na Iudaio i hele aku nona , a manaoio ia Iesu .
43012012	Ia la ae , hele nui mai la na kanaka i ka ahaaina , i ko lakou lohe e hele ana o Iesu i Ierusalema ;
43012013	Lawe ae la lakou i na lala pama , a hele aku la e halawai , a hookani aku la , Hosana ! Nani wale ke alii o ka Iseraela e hele mai ana ma ka inoa o ka Haku .
43012014	A loaa ia Iesu ke keiki hoki , noho iho la ia maluna ona ; e like me ka mea i palapalaia ,
43012015	Mai makau oe , e ke kaikamahine a Ziona , aia hoi , ke hele mai nei kou alii e noho ana maluna o ka hoki keiki .
43012016	Aole i ike kana mau haumana i ke ano o keia mea i kinohou : aka , i ka wa i hoonaniia'i o Iesu , alaila hoomanao iho la lakou , ua palapalaia ia mau mea nona , a ua hanaia keia mau mea nona .
43012017	Nolaila hoike aku la na kanaka , ka poe me ia i ka wa i kahea aku ai oia ia Lazaro mai ka halekupapau mai , a hoala hoi ia ia mai ka make mai .
43012018	No ia mea , nui na kanaka i halawai me ia no ko lakou lohe ana i keia hana mana ana i hana'i .
43012019	Alaila olelo ae la na Parisaio ia lakou iho , E nana oukou , aohe lanakila iki oukou ; aia hoi , ua hele ko ke ao nei mahope ona .
43012020	He poe Helene kekahi o lakou i hele mai e hoomana ma ka ahaaina .
43012021	Nolaila hele mai lakou io Pilipo la , ka mea no Betesaida i Galilaia , olelo mai la lakou ia ia , i mai la , E ka haku , ke makemake nei makou e ike ia Iesu .
43012022	Hele mai o Pilipo , a hai ae ia Anederea ; a o Anederea a me Pilipo i hai hou aku ia Iesu .
43012023	Olelo mai la o Iesu ia lakou , i mai la , Ua hiki mai ka hora e hoonaniia'i ke Keiki a ke kanaka .
43012024	Oiaio , he oiaio ka'u e olelo aku nei ia oukou , Ina e make ole kekahi hua palaoa i haule ma ka lepo , ina ua waiho hookahi wale no ia ; aka , ina e make ia , e hua nui mai no ia .
43012025	O ka mea makemake nui i kona ola , e lilo aku no ia : aka , o ka mea hoowahawaha i kona ola ma keia ao , e ola mau loa aku no ia .
43012026	Ina e hookauwa mai kekahi na'u , e hahai mai ia ia'u ; a ma ko'u wahi e noho ai , malaila pu no hoi ka'u kauwa : ina e hookauwa mai kekahi na'u , e hoomaikai ka Makua ia ia .
43012027	Ano ua kaumaha kuu naau , a heaha ka'u e olelo aku ? E ka Makua , e hoopakele ia'u i keia hora ? aka , no keia mea i hiki mai nei au i keia hora .
43012028	E ka Makua , e hoonani oe i kou inoa . Alaila pae mai la ka leo mai ka lani mai , Ua hoonani iho no au , a e hoonani hou iho no hoi au .
43012029	I ae la ka poe kanaka e ku ana , a e lohe ana , He hekili ia . Olelo ae la kekahi poe , Ua olelo mai kekahi anela ia ia .
43012030	Olelo mai la o Iesu , i mai la , Aole no'u i pae mai ai keia leo , aka , no oukou no .
43012031	Ano e hoohewaia'i ko keia ao ; ano e kipakuia aku ai ke alii o ko ke ao nei .
43012032	Ina e kaulia au iluna , mai ka honua aku , e kauo auanei au i na kanaka a pau io'u nei .
43012033	Olelo mai la oia i keia , e hoomaopopo ana i ke ano o ka make e make ai oia .
43012034	Olelo aku la na kanaka ia ia , Ua lohe makou ma ke kanawai , e mau loa ana ka Mesia ; a pehea la kau e olelo , E kaulia iluna ke Keiki a ke kanaka e pono ai ? Owai la ia Keiki a ke kanaka ?
43012035	I mai la o Iesu ia lakou , Me oukou ka malamalama i ka manawa pokole loa . E hele oukou oiai ka malamalama ia oukou , o hiki mai ka pouli io oukou nei ; a o ka mea e hele ana i ka pouli , aole ia e ike i kona wahi e hele ai .
43012036	E manaoio oukou i ka malamalama , oiai ka malamalama me oukou , i lilo oukou i poe keiki no ka malamalama . Olelo mai la o Iesu ia mau mea , a hele aku la , a hoonalo ia ia iho mai o lakou aku .
43012037	He nui loa na hana mana ana i hana'i imua o lakou , aole nae lakou i manaoio ia ia ;
43012038	I hookoia ka olelo a Isaia ke kaula ana i olelo ai , E ka Haku , owai la i manaoio mai i ka makou olelo ? ia wai la hoi i hoikeia ka lima o Iehova ?
43012039	Aole no hoi e hiki ia lakou ke manaoio , no ka mea , ua olelo hou mai o Isaia ,
43012040	Ua hoomakapo oia i ko lakou mau maka , ua hoopaakiki i ko lakou naau , o ike ko lakou mau maka , o manao hoi ko lakou naau , o hoohuliia mai lakou , a e hoola aku au ia lakou .
43012041	O keia mau mea ka Isaia i olelo ai , i ka wa i ike ai ia i kona nani , a i olelo mai ai nona .
43012042	Aka hoi , manaoio aku la ia ia kekahi poe alii , he nui ; aole nae lakou i hooiaio aku no na Parisaio , o hookukeia lakou iwaho o ka halehalawai .
43012043	No ka mea , makemake lakou i ka hoomaikaiia e kanaka , aole i ka hoomaikaiia e ke Akua .
43012044	Kahea ae la o Iesu , i ae la , O ka mea manaoio mai ia'u , aole ia e manaoio mai ia'u , aka , i ka mea nana au i hoouna mai .
43012045	A o ka mea e ike mai ia'u , oia ke ike i ka mea nana au i hoouna mai .
43012046	I hele mai nei au i ke ao nei i malamalama , i ole ai e noho i ka pouli na mea e manaoio mai ia'u .
43012047	Ina e lohe kekahi i ka'u olelo , aole hoi e manaoio , aole au e hoahewa aku ia ia ; no ka mea , aole au i hele mai e hoahewa i ko ke ao nei , aka , e hoola i ko ke ao nei .
43012048	O ka mea e hoowahawaha mai ia'u , a malama ole hoi i ka'u mau olelo , he mea no kana , nana ia e hoahewa aku ; o ka olelo a'u i olelo ai , oia ka mea nana ia e hoahewa aku i ka la mahope .
43012049	No ka mea , aole na'u kuu olelo ana'ku ; aka , na ka Makua nana au i hoouna mai , oia ka i kauoha mai ia'u i ka mea a'u e olelo aku ai , a me ka mea a'u e ao aku ai .
43012050	A ua ike hoi au , o kana kauoha oia ke ola mau loa . O na mea hoi a'u e olelo nei , ke olelo nei au e like me ka Makua i kauoha mai ai ia'u .
43013001	Mamua o ka ahaaina moliaola , ike iho la o Iesu , ua hiki mai kona manawa e hele aku ai ia i ka Makua mai keia ao aku , i ke aloha ana i kona poe ponoi i ke ao nei , ua aloha oia ia lakou a hiki i ka hope .
43013002	A i ka ahaaina ana , ua hookomo ka diabolo iloko o ka naau o Iuda Isekariota na Simona , e kumakaia ia ia ;
43013003	Ike no o Iesu , ua haawi mai ka Makua i na mea a pau i kona lima , a ua hele mai ia mai ke Akua mai , a e hoi hou aku no ia i ke Akua ;
43013004	Ku ae la ia mai ka ahaaina ae , a waiho aku la i kona aahu ; a lawe ae la ia i ke kawele , a kaei iho la ia ia iho .
43013005	Alaila ninini iho la ia i ka wai iloko o ka pa holoi , a hoomaka iho la e holoi i na wawae o ka poe haumana , a holoi maloo hoi me ke kawele ana i kaeiia'i .
43013006	A hiki mai ia io Simona Petero la ; ninau aku la oia ia ia , E ka Haku , e holoi mai anei oe i ko'u mau wawae ?
43013007	Olelo mai la o Iesu , i mai la ia ia , O ka mea a'u e hana nei , aole oe e ike i keia wa ; aka , e ike auanei oe mamuli aku .
43013008	I aku la o Petero ia ia , Aole loa oe e holoi mai i ko'u mau wawae . I mai la o Iesu ia ia , Ina e holoi ole aku au ia oe , aohe ou wahi kuleana pu me au .
43013009	I aku la o Simona Petero ia ia , E ka Haku , aole o na wawae wale no o'u , o na lima a me ke poo kekahi .
43013010	Olelo mai la o Iesu ia ia , O ka mea i auauia , o na wawae wale no ke holoiia e pono ai , a ua pau loa ia i ka maemae : a ua maemae oukou , aole nae oukou a pau .
43013011	No ka mea , ua ike no ia i ka mea nana ia e kumakaia ; no ia hoi , i olelo ai oia , Aole pau oukou i ka maemae .
43013012	A pau ae la kona holoi ana i ko lakou mau wawae , lawe iho la ia i kona aahu , a noho hou iho la ilalo , ninau mai la oia ia lakou , Ke ike nei anei oukou i ka mea a'u i hana aku ai ia oukou ?
43013013	Ke hea mai oukou ia'u , He Kumu , he Haku hoi : a ke olelo pono nei oukou , no ka mea , oia no wau .
43013014	Ina hoi owau ka Haku a me ke Kumu i holoi i ko oukou mau wawae ; he pono no oukou ke holoi kekahi i na wawae o kekahi .
43013015	No ka mea , ua haawi aku au i kumu hoolike no oukou , e like me ka'u i hana aku ai ia oukou , pela oukou e hana'i .
43013016	Oiaio , he oiaio ka'u e olelo aku nei ia oukou , Aole e oi aku ke kauwa mamua o kona haku ; aole hoi e oi aku ka mea i hoounaia mamua o ka mea nana ia i hoouna aku .
43013017	A i ike oukou i keia mau mea , pomaikai oukou , ke hana aku ia .
43013018	Aole no oukou a pau ka'u e olelo nei ; ua ike no au i na mea a'u i wae ai ; aka , i ko ai ka palapala hemolele , O ka mea e ai pu ana i ka berena me au , ua kaikai oia i kona kuekue wawae ia'u .
43013019	Ke hai aku nei au ia oukou mamua o ka wa e ko ai , aia ko ia , alaila e manaoio oukou , owau no ia .
43013020	Oiaio , he oiaio ka'u e olelo aku nei ia oukou , O ka mea e launa mai i ka mea a'u e hoouna aku ai , oia ke launa mai ia'u ; a o ka mea e launa mai ia'u , oia ke launa i ka mea nana au i hoouna mai .
43013021	Pau ae la ka Iesu olelo ana aku ia mau mea , luuluu iho la ka naau , a hoike mai la ia , i mai la , Oiaio , he oiaio ka'u e olelo aku nei ia oukou , o kekahi o oukou e kumakaia aku ia'u .
43013022	Nana ae la na haumana i kekahi i kekahi , me ke kanalua i ka mea nona ia i olelo ai .
43013023	E hilinai ana kekahi o kana poe haumana ma ka poli o Iesu , ka mea a Iesu i aloha ai .
43013024	Kunou ae la o Simona Petero ia ia e ninau aku i ka mea nona ia i olelo ai .
43013025	Alaila o ka mea e hilinai ana ma ka umauma o Iesu , ninau aku la ia ia , E ka Haku , owai la ia ?
43013026	I mai la o Iesu , O ka mea a'u e haawi i ka hakina a'u e hou ai , oia no ia . A hou iho la ia i ka hakina ai , haawi aku la oia na Iuda Isekariota na Simona .
43013027	A mahope o ka hakina , alaila komo iho la o Satana iloko ona . I mai la hoi o Iesu ia ia , E hana koke oe i kau mea e hana aku ai .
43013028	Aole i ike kekahi o ka poe e ai ana i ke ano o ka mea ana i olelo aku ai ia ia .
43013029	Manao iho la kekahi poe no ka Iuda hali ana i ke eke kala , ua olelo aku o Iesu ia ia , E kuai i na mea i pono ai no ka ahaaina ; a e haawi aku paha i kekahi mea na ka poe ilihune .
43013030	A loaa ia ia ka hakina ai , hele koke aku la ia iwaho ; a ua po iho la .
43013031	A puka aku la ia , olelo mai la o Iesu , Ano , ua hoonaniia mai ke Keiki a ke kanaka , ua hoonaniia hoi ke Akua ma ona la .
43013032	Ina e hoonaniia ke Akua ma ona la , e hoonaniia mai no hoi ke Akua ia ia ma ona iho , a e hoonani koke mai no oia ia ia .
43013033	E na keiki aloha , he manawa pokole ko'u me oukou . E imi mai auanei oukou ia'u ; a e like me ka'u i olelo aku ai i na Iudaio , Ma ko'u wahi e hele ai , aole loa e hiki ia oukou ke hele ilaila ; pela hoi ka'u e olelo aku nei ia oukou ano .
43013034	He kauoha hou ka'u e haawi aku nei ia oukou , E aloha aku oukou i kekahi i kekahi ; e like me ka'u i aloha ai ia oukou , pela oukou e aloha aku ai i kekahi i kekahi .
43013035	Ma keia mea e ike ai na kanaka a pau , he poe haumana oukou na'u , ke aloha aku oukou i kekahi i kekahi .
43013036	Ninau aku la Simona Petero ia ia , E ka Haku , mahea oe e hele ai ? I mai la o Iesu ia ia , O ko'u wahi e hele ai , aole e hiki ia oe ano ke hahai mai ia'u ; aka , mamuli e hahai mai no oe ia'u .
43013037	I aku la o Petero ia ia , E ka Haku , heaha ka mea e hiki ole ai ia'u , ke hahai aku ia oe i keia wa ? E waiho aku au i kuu ola nou .
43013038	I mai la o Iesu ia ia , E waiho aku anei oe i kou ola no'u ? Oiaio , he oiaio ka'u e olelo aku nei ia oe , aole e kani mai ka moa , a ekolu kau hoole e ana ia'u .
43014001	Mai hookaumahaia ko oukou naau : e manaoio oukou i ke Akua , e manaoio mai hoi ia'u .
43014002	Ma ka hale o ko'u Makua he nui loa na wahi e noho ai : ina aole pela , ina ua hai aku au ia oukou . Ke hele aku nei au e hoomakaukau i wahi no oukou .
43014003	Ina e hele au a hoomakaukau i wahi no oukou , e hoi hou mai no wau , a e lawe ia oukou io'u la , i noho ai oukou kekahi ma ko'u wahi e noho ai .
43014004	Ua ike oukou i ko'u wahi e hele ai , ua ike hoi oukou i ke ala .
43014005	Olelo aku la o Toma ia ia , E ka Haku , aole o makou ike i kou wahi e hele ai ; a pehea la e hiki ai ia makou ke ike i ke ala ?
43014006	Olelo mai la o Iesu ia ia , Owau no ke ala , a me ka oiaio , a me ke ola : aole kekahi e hiki i ka Makua , ke hele ole ia ma o'u nei .
43014007	Ina ua ike oukou ia'u , ina ua ike no hoi oukou i ko'u Makua : a mai keia wa aku e ike oukou ia ia , a e nana oukou ia ia .
43014008	I aku la o Pilipo ia ia , E ka Haku , e hoike mai oe ia makou i ka Makua , a maopopo ia makou .
43014009	Olelo mai la o Iesu ia ia , Ua loihi ko'u noho pu ana me oukou , aole anei oe i ike ia'u , e Pilipo ? O ka mea i ike ia'u , ua ike no ia i ka Makua ; a pehea la oe i olelo mai ai , E hoike mai oe ia makou i ka Makua ?
43014010	Aole anei oe e manao , owau no maloko o ka Makua , a o ka Makua no hoi maloko o'u ? o na mea a'u e olelo nei ia oukou , aole na'u kuu olelo ana : aka , o ka Makua e noho ana iloko o'u , oia ke hana i na hana .
43014011	E manaoio mai ia'u , owau no iloko o ka Makua , a o ka Makua iloko o'u : aka i ole , e manaoio mai ia'u no keia mau hana .
43014012	Oiaio , he oiaio ka'u e olelo aku nei ia oukou , o ka mea e manaoio mai ia'u , o na hana a'u e hana nei , e hana aku no ia ; a e hana aku no ia i na mea oi aku mamua o keia ; no ka mea , ke hoi aku nei au i ko'u Makua .
43014013	A o ka mea a oukou e nonoi ai ma ko'u inoa , oia ka'u e hana mai , i hoonaniia'i ka Makua ma ke Keiki .
43014014	Ina e nonoi oukou i kekahi mea ma ko'u inoa , owau no e hana .
43014015	Ina e aloha mai oukou ia'u , e malama oukou i ka'u mau kauoha .
43014016	A e noi au i ka Makua , a e haawi no i Kokua hou na oukou , i noho mau loa ia me oukou .
43014017	Oia ka Uhane oiaio , ka mea hiki ole ke loaa i ko ke ao nei , no ka mea , aole lakou e nana ia ia , aole hoi e ike ia ia : aka , ke ike nei oukou ia ia ; no ka mea , ke noho nei ia me oukou , a iloko o oukou .
43014018	Aole au e haalele ia oukou a nele ; e hoi hou mai no au io oukou nei .
43014019	A liuliu iki aku , aole e ike hou mai ko ke ao nei ia'u ; aka , e ike mai no oukou ia'u ; a no ko'u ola ana , e ola no oukou kekahi .
43014020	Ia la la e ike oukou , owau no iloko o ko'u Makua , a oukou iloko o'u , owau hoi iloko o oukou .
43014021	O ka mea i loaa ia ia ka'u mau kauoha , a e malama hoi ia mau mea , oia ka mea e aloha mai ia'u ; a o ka mea e aloha mai ia'u , e alohaia oia e ko'u Makua , a e aloha hoi au ia ia , a e hoike aku no hoi ia'u iho ia ia .
43014022	Ninau aku la o Iuda ia ia , aole o Isekariota , E ka Haku , pehea hoi oe e hoike mai ai ia oe iho ia makou , aole hoi i ko ke ao nei ?
43014023	Olelo mai la o Iesu , i mai la ia ia , Ina e aloha mai kekahi ia'u , e malama no ia i ka'u olelo ; a e aloha mai no hoi ko'u Makua ia ia , a e hele mai maua io na la , a e noho pu me ia .
43014024	O ka mea e aloha ole mai ia'u , aole ia e malama i ka'u mau olelo ; a o ka olelo a oukou e lohe nei , aole na'u ia , aka , na ka Makua nana au i hoouna mai .
43014025	Ua olelo aku au i keia mau mea ia oukou , ia'u i noho ai me oukou .
43014026	Aka , o ke Kokua , o ka Uhane Hemolele , ka mea a ka Makua e hoouna mai ai ma ko'u inoa , nana oukou e ao mai i na mea a pau , a e hoike mai ia oukou i na mea a pau a'u i olelo aku ai ia oukou .
43014027	He aloha ka'u e waiho aku ai ia oukou , o kuu aloha ka'u e haawi aku ai ia oukou ; aole like me ka haawi ana o ko ke ao nei , ka'u haawi ana'ku ia oukou . Mai hookaumahaia ko oukou naau , a mai makau hoi .
43014028	Ua lohe no oukou i ka'u i olelo aku ai ia oukou , E hole aku au , a e hoi hou mai io oukou nei . Ina i aloha oukou ia'u , ina ua olioli oukou i ka'u olelo ana , e hele ana au i ka Makua ; no ka mea , ua oi aku ko'u Makua mamua o'u .
43014029	Ua hai aku au ia oukou ano , mamua o ka wa e ko ai , i manaoio mai oukou i ka wa e ko ai ia .
43014030	Ma keia hope aku , aole au e kamailio nui me oukou : no ka mea , e hele mai ana ke alii o keia ao , aole e loaa ia ia kekahi mea iloko o'u .
43014031	Aka , i ike ko ke ao nei i kuu aloha i ka Makua , a e like me ka Makua i kauoha mai ai ia'u , pela ka'u e hana aku ai . E ala ae , e haele kakou mai keia wahi aku .
43015001	Owau no ke Kumuwaina oiaio , a o ko'u Makua ka mahiwaina .
43015002	O ka lala hua ole iloko o'u , oia kana e oki aku ; a o ka lala hua , oia kana e hoomaemae i mahuahua'e ai kona hua .
43015003	Ano ua maemae oukou ma ka olelo a'u i olelo aku ai ia oukou .
43015004	E noho oukou iloko o'u , a owau hoi iloko o oukou . Aole e hiki i ka lala ke hoohua ma ona iho , ke pili ole i ke kumuwaina ; pela e hiki ole ai ia oukou ke pili ole mai ia'u .
43015005	Owau no ke Kumuwaina , o oukou na lala . O ka mea e pili ana ia'u , a owau hoi ia ia , oia ke hoohua nui mai ; no ka mea , aole mea iki e hiki ia oukou ke hana , ke ole wau .
43015006	Ina e pili ole mai kekahi ia'u , ua hookaawaleia'ku ia e like me ka lala , a ua maloo : a e hoiliiliia lakou , a e hooleiia iloko o ke ahi , a ua pau i ka puhiia .
43015007	Ina e pili mai oukou ia'u , a e noho ka'u mau olelo iloko o oukou , alaila , e nonoi oukou i ka oukou mea e makemake ai , a e haawiia no ia ia oukou .
43015008	Ma keia mea e hoonaniia'i ko'u Makua , ke hoohua oukou i ka hua he nui ; a e lilo oukou i poe haumana na'u .
43015009	E like me ka Makua i aloha mai ai ia'u , pela hoi au i aloha aku ai ia oukou : e noho oukou iloko o kuu aloha .
43015010	Ina e malama oukou i ka'u mau kauoha , e noho oukou iloko o kuu aloha ; e like me au i malama ai i na kauoha a ko'u Makua , a e noho iloko o kona aloha .
43015011	Ua olelo aku au ia mau mea , i mau ai kuu olioli no oukou , i mahuahua ai ko oukou olioli .
43015012	Eia ka'u kauoha , i aloha ai oukou i kekahi i kekahi , e like me au i aloha aku ai ia oukou .
43015013	Aole ko kekahi kanaka aloha i oi aku i keia , o ka waiho aku a kekahi i kona ola no kona mau hoaaloha .
43015014	O oukou ko'u mau hoaaloha , ke hana oukou i na mea a'u e kauoha nei ia oukou .
43015015	Aole au e kapa hou aku ia oukou he poe kauwa ; no ka mea , aole e ike ke kauwa i ka mea a kona haku e hana'i : aka , ua kapa aku au ia oukou he poe hoaaloha ; no ka mea , ua hoike aku au ia oukou i na mea a pau a'u i lohe ai i ko'u Makua .
43015016	Aole oukou i wae mai ia'u , aka , owau ka i wae aku ia oukou , a i hookaawale ia oukou , i hele ai oukou , a e hoohua mai ai i ka hua , a i mau ai hoi ko oukou hua ; i haawi mai ai ka Makua ia oukou i ka mea a oukou e nonoi ai ia ia ma ko'u inoa .
43015017	O keia ka'u e kauoha aku nei ia oukou , e aloha aku oukou i kekahi i kekahi .
43015018	Ina e inaina ko ke ao nei ia oukou , e hoomaopopo oukou , ua inaina e mai ia ia'u mamua o oukou .
43015019	Ina no ke ao nei oukou , ina ua aloha mai ke ao nei i kona iho ; aole nae no ke ao nei oukou , aka , ua wae au ia oukou noloko mai o ke ao nei ; no ia mea , ke inaina mai nei ko ke ao nei ia oukou .
43015020	E hoomanao oukou i ka mea a'u i olelo aku ai ia oukou , Aole i oi aku ke kauwa mamua o kona haku . Ina ua hoomaau lakou ia'u , e hoomaau no hoi lakou ia oukou : ina ua malama lakou i ka'u olelo , e malama no hoi lakou i ka oukou .
43015021	E hana mai no lakou ia mau mea ia oukou no ko'u inoa , no ko lakou ike ole i ka mea nana au i hoouna mai .
43015022	Ina aole au i hele mai , a olelo aku ia lakou , ina aole o lakou hewa . Ano hoi , aohe o lakou mea e uhi ai i ko lakou hewa .
43015023	O ka mea e inaina mai ia'u , ua inaina no hoi ia i ko'u Makua .
43015024	Ina wau i hana ole iwaena o lakou i na hana aole i hanaia e kekahi mea e , ina ua hewa ole lakou : ano hoi , ua ike lakou , a ua inaina mai lakou ia'u , a me ko'u Makua .
43015025	Pela i ko ai ka olelo i palapalaia iloko o ko lakou kanawai , Ua inaina kumu ole mai lakou ia'u .
43015026	Aia hiki mai ke Kokua , ka mea e hoounaia e au mai ka Makua mai , oia ka Uhane oiaio , ka mea i hele mai mai ka Makua mai , nana no e hoike aku no'u :
43015027	O oukou no hoi kekahi e hoike aku , no ka mea , me au no oukou mai ke kumu mai .
43016001	Ua olelo aku au i keia mau mea ia oukou , o hina auanei oukou .
43016002	E hookuke lakou ia oukou iwaho o na halehalawai ; a e hiki mai no ka manawa e manaoia ka mea pepehi ia oukou , ua hoomaikai aku ia i ke Akua .
43016003	A e hana lakou i keia mau mea , no ka mea , aole lakou i ike i ka Makua , aole hoi ia'u .
43016004	Aka , o keia mau mea ka'u i olelo aku ai ia oukou , aia hiki mai ka manawa , alaila e manao oukou ia mau mea , no ka mea , ua hai aku au ia oukou . Aole nae au i hai aku ia mau mea ia oukou i kinohou , no ka mea , ua noho pu au me oukou .
43016005	Ano ke hoi aku nei au i ka mea nana au i hoouna mai ; aole nae kekahi o oukou e ninau mai ia'u , E hele ana oe ihea ?
43016006	Aka , no ka'u olelo ana'ku ia oukou ia mau mea , ua piha ko oukou naau i ka ehaeha .
43016007	He oiaio no nae ka'u e olelo aku nei ia oukou ; He pono no oukou e hele aku au : no ka mea , i ole au e hele aku , aole e hiki mai ke Kokua io oukou nei ; aka , i hele aku au , na'u no ia e hoouna mai ia oukou .
43016008	Aia hiki mai ia , nana e hoakaka mai i ko ke ao nei i ka hewa , a i ka pono , a me ka hoahewa ana :
43016009	I ka hewa , no ka mea , aole lakou e manaoio mai ia'u :
43016010	I ka pono , no ka mea , e hele aku au i ko'u Makua , aole oukou e ike hou ia'u :
43016011	I ka hoahewa ana , no ka mea , ua hoahewaia ke alii o keia ao .
43016012	He nui ka'u mau mea i koe e olelo aku ia oukou , aka , aole e hiki ia oukou ke hoomaopopo i keia manawa .
43016013	Aia hiki mai kela , o ka Uhane oiaio , nana oukou e ao mai i ka oiaio a pau : no ka mea , aole nana kana olelo ana ; aka , o na mea ana i lohe ai , oia kana e olelo ai , a e hoike no oia ia oukou i na mea e hiki mai ana .
43016014	E hoonani mai ia ia'u ; no ka mea , e lawe no ia i ka'u , a e hoike aku ia oukou .
43016015	O na mea a pau a ka Makua , na'u no ia ; nolaila au i olelo ai , E lawe no ia i ka'u , a e hoike aku ia oukou .
43016016	A liuliu iki , aole oukou e ike ia'u : a liuliu iki hou aku , a e ike no oukou ia'u , no ka mea , e hele ana au i ka Makua .
43016017	Nolaila , ninau ae la kekahi poe o na haumana ana ia lakou iho , Heaha keia mea ana i olelo mai ai ia kakou , A liuliu iki , aole oukou e ike ia'u ; a liuliu iki hou aku , a e ike oukou ia'u ; no ka mea , e hele ana au i ka Makua ?
43016018	Ninau ae la hoi lakou , Heaha keia mea ana i olelo ai , A liuliu iki ? Aole kakou i ike i kana mea i olelo ai .
43016019	Ike iho la no o Iesu i ko lakou makemake e ninau ia ia , a i mai la oia ia lakou , Ke ninaninau anei oukou kekahi i kekahi i ka mea a'u i olelo ai , A liuliu iki , aole oukou e ike ia'u , a liuliu iki hou aku , a e ike oukou ia'u ?
43016020	Oiaio , he oiaio ka'u e olelo aku nei ia oukou , e uwe auanei oukou , a e kanikau hoi , aka , e olioli no ke ao nei : a e kaumaha auanei oukou , aka , e hooliloia ko oukou kaumaha i olioli .
43016021	O ka wahine hanau keiki , he ehaeha kona , no ka mea , ua hiki mai kona hora ; a i hanauia ke keiki , aohe ona manao hou i ka popilikia , no ka olioli i ka hanauia o ke kanaka iloko o ke ao nei .
43016022	A he ehaeha ko oukou i keia manawa ; aka , e ike hou auanei au ia oukou , a olioli ko oukou naau , aole kekahi e kaili aku i ko oukou olioli mai o oukou aku .
43016023	A i kela manawa , aole e ninau mai oukou ia'u i kekahi mea . Oiaio , he oiaio ka'u e olelo aku nei ia oukou , O na mea a oukou e noi ai i ka Makua ma ko'u inoa , oia kana e haawi mai ia oukou .
43016024	Mamua mai , aole oukou i noi i kekahi mea ma ko'u inoa : e noi , a loaa ia oukou , i mahuahua ae ai ko oukou olioli .
43016025	Ua olelo pohihihi aku au ia mau mea ia oukou ; e hiki mai no ka manawa , aole au e olelo pohihihi hou aku ia oukou , aka , e hoike akaka aku au ia oukou i na mea o ka Makua .
43016026	I kela manawa e nonoi aku oukou ma ko'u inoa ; aole au e hai aku ia oukou , owau kekahi e noi aku i ka Makua no oukou .
43016027	No ka mea , o ka Makua , oia ke aloha aku ia oukou , no ko oukou aloha ana ia'u , a no ko oukou manaoio ana , ua hele mai au mai ke Akua mai .
43016028	Mai ka Makua mai au i hele mai nei i keia ao : eia hou , e haalele ana au i ke ao nei , a e hoi aku i ka Makua .
43016029	I aku la kana poe haumana ia ia , Aia hoi , ano ke olelo akaka mai nei oe , aole me ka olelonane .
43016030	Ano , ua maopopo ia makou ua ike oe i na mea a pau , aole ou hemahema e pono ai ke ninau kekahi ia oe : no keia mea i manaoio ai makou , ua hele mai oe mai ke Akua mai .
43016031	Olelo mai la o Iesu ia lakou , Ke manaoio nei anei oukou ?
43016032	Aia hoi , e hiki ana ka hora , ano hoi ua hiki mai , e hoopuehuia kela mea keia mea o oukou ma kona wahi , a e haalele oukou ia'u e hookahi wale no ; aole hoi au e hookahi wale ana , no ka mea . o ka Makua pu me au .
43016033	Ua olelo aku au ia oukou i keia mau mea , i loaa'i ia oukou ka maluhia iloko o'u . Iloko o ke ao nei e loaa ia oukou ka popilikia : aka , e hoolana oukou ; ua lanakila wau maluna o ke ao nei .
43017001	O keia mau mea ka Iesu i olelo ai , a leha ae la kona mau maka i ka lani , i aku la , E ka Makua , ua hiki mai ka hora ; e hoonani mai oe i kau Keiki , i hoonani aku ai hoi kau Keiki ia oe .
43017002	No ka mea , ua haawi mai oe ia ia i ka mana maluna o na kanaka a pau , i haawi aku ai ia i ke ola mau loa no ka poe a pau au i haawi mai ai nona .
43017003	Eia ke ola mau loa , i ike lakou ia oe i ke Akua oiaio hookahi , a ia Iesu ka Mesia , ka mea au i hoouna mai ai .
43017004	Ua hoonani aku au ia oe ma ka honua nei : ua hoopau aku au i ka hana au i haawi mai ai ia'u e hana .
43017005	Ano hoi oe , e ka Makua , e hoonani mai oe ia'u me oe iho ma ka nani o'u i nani ai me oe mamua o ka hookumu ana o ke ao nei .
43017006	Ua hoike aku au i kou inoa i na kanaka au i haawi mai ai ia'u noloko mai o ko ke ao nei . Nou lakou mamua , a ua haawi mai oe ia lakou no'u ; a ua malama lakou i kau olelo .
43017007	Ano ua ike lakou , o na mea a pau au i haawi mai ai ia'u , mai ia oe mai no ia .
43017008	No ka mea , o ka olelo au i haawi mai ia'u , ua haawi aku au ia ia lakou ; a ua apo mai lakou ia , a ua ike pono hoi , i hele mai au mai ou mai la , a ua manaoio hoi lakou , ua hoouna mai oe ia'u .
43017009	Ke pule nei au no lakou ; aole au e pule no ko ke ao nei , aka , no ka poe au i haawi mai ai ia'u ; no ka mea , nou lakou .
43017010	A o ko'u mau mea a pau , o kou ia , a o kou , o ko'u hoi ia ; a ua hoonaniia mai au e lakou .
43017011	Aole au e noho hou ana ma keia ao , aka , e noho ana no lakou ma keia ao , a ke hele aku nei au i ou la . E ka Makua Hemolele , e malama oe ma kou inoa iho i ka poe au i haawi mai ai ia'u , i lilo ai lakou i hookahi e like me kaua .
43017012	I ko'u noho pu ana me lakou ma keia ao , ua malama au ia lakou ma kou inoa ; ua kiai aku au i ka poe au i haawi mai ai ia'u , aole kekahi o lakou i make , o ke keiki no ka make wale no , i ko ai ka palapala hemolele .
43017013	Ano la ke hele aku au i ou la ; a ke olelo nei au i keia mau mea ma keia ao , i mahuahua ai ko lakou olioli ia'u .
43017014	Ua haawi aku au ia lakou i kau olelo ; a ua inaina mai ko ke ao nei ia lakou , no ka mea , aole no keia ao lakou , e like me au hoi , aole no keia ao .
43017015	Aole au e pule aku , i lawe aku ai oe ia lakou mai keia ao aku , aka , e hoopakele oe ia lakou i ka ino .
43017016	Aole no keia ao lakou , e like me au hoi , aole no keia ao .
43017017	E hoolaa oe ia lakou ma kau oiaio ; o kau olelo ka oiaio .
43017018	E like me oe i hoouna mai ai ia'u i ke ao nei , pela hoi au e hoouna aku ai ia lakou i ke ao nei .
43017019	A no lakou ka'u i hoolaa ai ia'u iho , i hoolaaia'i lakou ma ka oiaio .
43017020	Aole no lakou nei wale no ka'u e pule nei , aka , no ka poe hoi e manaoio mai ia'u ma ka olelo a lakou nei ;
43017021	I lilo ai lakou a pau i hookahi ; e like me oe , e ka Makua , iloko o'u , owau hoi iloko ou , i hookahi hoi lakou iloko o kaua : i manaoio ai ko ke ao nei , o oe ka i hoouna mai ia'u .
43017022	A ua haawi aku au ia lakou i ka nani au i haawi mai ai ia'u , i lilo ai lakou i hookahi , e like me ko kaua hookahi ana :
43017023	Owau iloko o lakou , a o oe iloko o'u , i hemolele ai ko lakou hookahi ana ; a i ike ai ko ke ao nei , ua hoouna mai oe ia'u , a ua aloha oe ia lakou e like me kou aloha ia'u .
43017024	E ka Makua , ke makemake nei au , e noho pu me au ka poe au i haawi mai ai ia'u , ma ko'u wahi e noho ai ; i ike ai lakou i ko'u nani au i haawi mai ai no'u ; no ka mea , ua aloha mai oe ia'u mamua o ka hookumu ana o ke ao nei .
43017025	E ka Makua lokomaikai , aole i ike ko ke ao nei ia oe ; aka , ua ike au ia oe , a ua ike lakou nei , ua hoouna mai oe ia'u .
43017026	Ua hoike aku au ia lakou i kou inoa , a e hoike hou aku no ; i loaa'i iloko o lakou ke aloha au i aloha mai ai ia'u , owau hoi iloko o lakou .
43018001	A pau ae ka Iesu olelo ana i keia mau mea , hele aku la ia me kana poe haumana ma kela aoao o ke kahawai o Kederona , malaila kekahi mala , komo aku la ia ilaila , a me kana poe haumana .
43018002	Ua ike no o Iuda , nana ia i kumakaia , ia wahi ; no ka mea , ua halawai pinepine aku o Iesu malaila me kana poe haumana .
43018003	A loaa ia Iuda kekahi poe koa a me na ilamuku no na kahuna nui , a no na Parisaio , hele aku la ia ilaila me na lama , a me na ipukukui a me na mea kaua .
43018004	Ike no o Iesu i na mea a pau e hiki mai ana maluna ona , a hele mai , a ninau mai la ia lakou , Owai ka oukou mea e imi nei ?
43018005	I aku la lakou ia ia , O Iesu no Nazareta . I mai la o Iesu ia lakou , Owau no ia . O Iuda , nana ia i kumakaia , ku pu iho ia me lakou .
43018006	A i kana i ana mai , Owau no ia , emi hope aku la lakou , a hina iho la ma ka honua .
43018007	Ninau hou mai la o Iesu ia lakou , Owai ka oukou mea e imi nei ? I aku la lakou , O Iesu no Nazereta .
43018008	Olelo mai la o Iesu ia lakou , Ua hai aku au ia oukou , Owau no ia . Ina hoi owau ka oukou e imi mai nei , e kuu aku ia lakou nei e hele aku :
43018009	I ko ai ka olelo ana i olelo mai ai , O ka poe au i haawi mai ia'u , aole kekahi o lakou i lilo aku mai o'u aku nei .
43018010	He pahikaua ka Simona Petero , unuhi ae la oia ia mea , a hahau iho i ke kauwa a ke kahuna nui , a oki aku la i kona pepeiao akau . O Maleko ka inoa o ua kauwa la .
43018011	Alaila i mai la o Iesu ia Petero , E hoihoi i kau pahikaua i ka wahi : o ke kiaha a ko'u Makua i haawi mai ia'u , aole anei au e inu ia mea ?
43018012	Alaila o ka poe koa , a me ka lunakoa , a me na ilamuku o na Iudaio , hopu aku la lakou ia Iesu , a nakii ia ia ,
43018013	A alakai aku la ia ia io Anasa la mamua : no ka mea , oia ka makuahonowaikane o Kaiapa , o ke kahuna nui ia makahiki .
43018014	O Kaiapa keia nana i ao aku i na Iudaio , he pono no e make kekahi kanaka no ka lahuikanaka .
43018015	A hahai aku la o Simona Petero a me kekahi haumana ia Iesu . A o ua haumana la ua ikeia oia e ke kahuna nui , a komo pu aku la ia me Iesu iloko o ka pahale o ke kahuna nui .
43018016	Ku ae la o Petero ma ka puka hiwaho . Alaila hoi aku la kela haumana iwaho , ka mea i ikeia e ke kahuna nui , i aku la i ke kiaipuka e hookomo ia Petero .
43018017	Alaila ninau mai la ke kaikamahine kiaipuka ia Petero , Aole anei oe kekahi o na haumana a keia kanaka ? I aku la ia , Aole au .
43018018	A ku ae la na kauwa a me na ilamuku me ke ahi lanahu a lakou i hoaa ai , no ka mea , ua anu ; a hoopumahana ia lakou iho : ku ae la hoi o Petero me lakou , a hoomahana ia ia iho .
43018019	Alaila ninau aku la ke kahuna nui ia Iesu no kana poe haumana , a no kana mea i ao ai .
43018020	I mai la o Iesu ia ia , Ua olelo hoike aku au i ko ke ao nei ; ua ao mau aku au iloko o na halehalawai , a iloko o ka luakini , kahi i akoakoa ai na Iudaio a pau ; aohe mea a'u i ao aku ai ma kahi malu .
43018021	No ke aha la oe e ninau mai ai ia'u ? e ninau aku oe i ka poe i lohe i ka mea a'u i olelo aku ai ia lakou ; aia hoi , ua ike no lakou i na mea a'u i olelo ai .
43018022	A i kana olelo ana ia mau mea , papai aku la ia Iesu kekahi o na ilamuku e ku ana , i aku la , Pela anei oe e olelo aku ai i ke kahuna nui ?
43018023	I mai la o Iesu ia ia , Ina ua hewa ka'u olelo , e hoike mai oe i ka hewa ; aka , ina ua maikai , no ke aha la e papai mai oe ia'u ?
43018024	Ua hoouna e mai la o Anasa ia ia e paa ana io Kaiapa la , i ke kahuna nui .
43018025	Ku ae la Simona Petero , a hoopumahana ia ia iho . Ninau ae la lakou ia ia , Aole anei oe kekahi o kana poe haumana ? Hoole mai la no ia , i mai la , Aole au .
43018026	I aku la kekahi o na kauwa a ke kahuna nui , ka hoahanau o ka mea nona ka pepeiao a Petero i oki ai , Aole anei au i ike ia oe ma ka mala me ia ?
43018027	Hoole hou mai la no o Petero : a kani koke mai la ka moa .
43018028	Alaila alakai aku la lakou ia Iesu mai Kaiapa aku , a hiki i kahi hookolokolo ; a ua ao . Aole lakou i komo maloko o kahi hookolokolo , o haumia lakou , a pono ole ke ai i ka moliaola .
43018029	No ia hoi , hele mai la o Pilato iwaho io lakou la , ninau mai la , Heaha ka hewa a oukou e hoahewa ai i keia kanaka ?
43018030	Olelo aku la lakou , i aku la ia ia , Ina aole he lawehala keia , ina aole makou i haawi ia ia ia oe .
43018031	Alaila i mai la o Pilato ia lakou , E lawe oukou ia ia , a e hoopai aku ia ia ma ko oukou kanawai . I aku la hoi na Iudaio ia ia , Aole o makou e pono ke pepehi aku i kekahi kanaka .
43018032	Pela i ko ai ka olelo a Iesu i i mai ai e hoike ana i ke ano o ka make e make ai oia .
43018033	Alaila komo hou aku la o Pilato i kahi hookolokolo , a hea aku la ia Iesu , a ninau aku la ia ia , O oe anei ke alii o na Iudaio ?
43018034	Olelo mai la o Iesu ia ia , Nau wale iho no anei keia au e ninau mai nei , a na hai anei i olelo mai ia oe no'u ?
43018035	Olelo aku la o Pilato , He Iudaio anei au ? Na kou lahuikanaka a na na kahuna nui oe i haawi mai ai ia'u nei . Heaha kau i hana'i ?
43018036	I mai la o Iesu , Aole no keia ao ko'u aupuni . Ina no keia ao ko'u aupuni , ina ua kaua aku ko'u poe kanaka , i ole ai e haawiia aku au i na Iudaio ; aka hoi , aole no keia ao ko'u aupuni .
43018037	No ia hoi , ninau aku la o Pilato ia ia . He alii no anei oe ? I mai la o Iesu , ke olelo mai nei oe , he alii wau . No keia mea i hanau mai ai au , a no ia hoi i hele mai ai au i ke ao nei , i hoike aku ai au i ka oiaio . O ka mea no ka oiaio , oia ke hoolohe i ko'u leo .
43018038	Ninau aku la o Pilato ia ia , Heaha la ka oiaio ? A i kana olelo ana i keia , hele hou mai la ia mawaho i na Iudaio , a i mai la ia lakou , Aole i loaa ia'u ka hewa iki iloko ona .
43018039	Aka , he mea mau no ia oukou i hookuu aku ai au i kekahi kanaka no oukou i ka moliaola : ke makemake nei anei oukou e hookuu aku wau no oukou i ke alii o na Iudaio ?
43018040	Alaila hea nui hou aku la lakou a pau , i ka i ana'ku , Aole o keia kanaka , aka , o Baraba . He powa no o Baraba .
43019001	Alaila lalau ae la o Pilato ia Iesu , a hahau iho la ia ia .
43019002	Ulana iho la na koa i leialii kakalaioa , a kau aku la maluna o kona poo , a kahiko aku la ia ia i ka aahu ulaula ,
43019003	I aku la , Aloha oe , e ke alii o na Iudaio ! a papai aku la lakou ia ia .
43019004	Hele hou mai la o Pilato iwaho , i mai la ia lakou , Aia hoi , ke alakai mai nei au ia ia iwaho io oukou la , i ike ai oukou , aole i loaa ia'u ka hewa iki iloko ona .
43019005	Alaila hele mai la o Iesu iwaho , e kau ana maluna ona ka leialii kakalaioa , a me ka aahu ulaula . A i aku la o Pilato ia lakou , Eia hoi ke kanaka !
43019006	A ike ae la na kahuna nui a me na ilamuku , hea nui aku la lakou , i aku la , E kau ma ke kea , e kau ia ia ma ke kea . I mai la o Pilato ia lakou , Na oukou ia e lawe , a e kau ma ke kea ; no ka mea , aole i loaa ia'u ka hewa iloko ona .
43019007	Olelo aku la na Iudaio ia ia , He kanawai ko makou , a ma ko makou kanawai , he pono no e make ia ; no ka mea , ua olelo mai ia , oia ke Keiki a ke Akua .
43019008	A lohe ae la o Pilato i keia olelo , makau loa iho la ia .
43019009	A komo hou aku la ia iloko o kahi hookolokolo , a ninau aku la ia Iesu , Nohea la oe ? Aole olelo mai o Iesu ia ia .
43019010	Alaila i aku la o Pilato ia ia , Aole anei oe e olelo mai ia'u ? aole anei oe i ike he mana ko'u e kau ia oe ma ke kea , a he mana ko'u e hookuu aku ia oe ?
43019011	Olelo mai la o Iesu , Aohe ou mana iki e ku e ia'u , ke ole i haawiia mai ia nou mai luna mai : no ia mea , ua oi aku ka hewa o ka mea nana au i haawi aku ia oe .
43019012	Mai ia manawa mai , imi iho la o Pilato e hookuu aku ia ia . Aka , hea nui mai la na Iudaio , i mai la , Ina e hookuu aku oe ia ia , aole ou aloha ia Kaisara . O ka mea e hooalii ia ia iho , ua ku e no oia ia Kaisara .
43019013	A lohe no o Pilato i keia olelo , alakai aku la oia ia Iesu iwaho , a noho iho maluna o ka noho hookolokolo , ma kahi i kapaia , he Kipapapohaku , a o Gabata ma ka olelo Hebera .
43019014	O ka wa hoomakaukau ia no ka moliaola , o ke ono paha o ka hora ; a i mai la ia i na Iudaio , Eia hoi ko oukou alii !
43019015	Kahea nui aku la lakou , E lawe aku , e lawe aku , e kau ia ia ma ke kea . I aku la o Pilato ia lakou , E kau aku anei au i ko oukou alii ma ke kea ? I mai la na kahuna nui , Aohe o makou alii , o Kaisara wale no .
43019016	Alaila haawi aku la kela ia ia na lakou , e kauia oia ma ke kea . A lalau aku la lakou ia Iesu , a alakai aku la .
43019017	A hele aku la ia e hali ana i kona kea ma kahi i kapaia o Kaiwipoo , a o Golegota ma ka olelo Hebera .
43019018	Malaila lakou i kau ai ia ia ma ke kea , a me na kanaka elua me ia , ma kela aoao keia aoao , a o Iesu mawaena .
43019019	Kakau iho o Pilato i palapala , a kau aku la ma ke kea . Peneia ka palapala ana , O IESU NO NAZARETA KE ALII O NA IUDAIO .
43019020	Nui no ka poe Iudaio i heluhelu i ua palapala la ; no ka mea , ua kokoke ma ke kulanakauhale ka wahi i kaulia'i o Iesu ma ke kea : a ua kakauia ia mea ma ka Hebera olelo , a me ka Helene , a me ka Roma .
43019021	Olelo aku la na kahuna nui o na Iudaio ia Pilato , Mai palapala oe , O ke alii o na Iudaio ; aka , ua olelo no ia , Owau no ke alii o na Iudaio .
43019022	Olelo mai la o Pilato , O ka mea a'u i palapala'i , oia ka'u i palapala .
43019023	A i ka manawa i kau ai ka poe koa ia Iesu ma ke kea , lawe no lakou i kona mau kapa , a puunaue ae la i na puu eha , pakahi no kela koa , keia koa , a me ke kapakomo . Aole i humuhumuia ke kapakomo , ua ulana okoa no ia mai luna , a hala loa ilalo .
43019024	Nolaila i ae la lakou i kekahi i kekahi , Mai haehae kakou i keia , aka , e hailona kakou i akaka ai ka mea nona keia mea ; i ko ai ka palapala hemolele , ka mea i olelo mai , Ua puunaue lakou i ko'u mau kapa , a ua hailona lakou no kuu kapakomo . Hana no hoi na koa ia mau mea .
43019025	Ku ae la ma ke kea o Iesu kona makuwahine , a me ka hoahanau o kona makuwahine , o Maria ka wahine a Kelopa , a me Maria Magedalene .
43019026	Ike mai la o Iesu i ka makuwahine , a me ka haumana ana i aloha ai e ku ana , i mai la ia i kona makuwahine , E ka wahine , e nana i kau keiki !
43019027	Alaila i mai la ia i ka haumana , E nana i kou makuwahine ! A mai ia hora mai hookipa aku la ua haumana la ia ia ma kona hale iho .
43019028	Mahope ae la , ike iho la o Iesu , ua pau na mea i ka hanaia , i mai la ia , i ko ai ka palapala hemolele , Ua makewai au .
43019029	E waiho ana ilaila kekahi ipu , ua piha i ka vinega : a hoopiha iho la lakou i ka huahuakai i ka vinega , a kau aku la ma ka laau husopa , a hoopa aku la i kona waha .
43019030	A loaa ia Iesu ka vinega , i mai la ia , Pau aku la ! a kulou iho la kona poo , a kuu aku ia i ka uhane .
43019031	Nolaila hoi , o na Iudaio , i ole e waiho na kino ma ke kea i ka Sabati , no ka mea , o ka wa hoomakaukau no ia , ( a he la nui o ua Sabati la , ) noi aku la lakou ia Pilato , e uhaiia na wawae o lakou , a e laweia'ku .
43019032	Alaila hele mai ka poe koa , a uhai ia lakou na wawae o ke kanaka mua , a me ko kekahi i kau pu ia me Iesu ma ke kea .
43019033	A hiki lakou io Iesu la , a ike ae la , ua make loa ia , aole lakou i uhai aku i kona mau wawae .
43019034	Aka , o aku la kekahi koa i kona aoao i ka ihe , a kahe koke mai no ke koko a me ka wai .
43019035	A o ka mea ike maka , hoike aku la ia , a he oiaio kana hoike ana , a ua ike no ia , ke olelo pololei nei ia , i manaoio ai oukou .
43019036	No ka mea , ua hanaia keia mau mea , i ko ai ka palapala hemolele , Aole e uhaiia kekahi iwi ona .
43019037	Ua olelo mai hoi ma kekahi palapala hemolele , E nana auanei lakou i ka mea a lakou i o aku ai .
43019038	Mahope iho , noi aku la o Iosepa , no Arimataia ia Pilato , e ae ia ia e lawe aku i ke kino o Iesu , he haumana hoi ia na Iesu , ua hunaia no nae i ka makau i na Iudaio ; a ae mai la o Pilato ia ia . Hele aku la ia , a lawe aku la i ke kino o Iesu .
43019039	Hele mai la no hoi o Nikodemo , ( oia ka mea i hele io Iesu la mamua i ka po , ) e lawe mai ana i ka laau , he mura i huiia me ka aloe , hookahi haneri paona paha .
43019040	Lawe ae la laua i ke kino o Iesu , a wahi iho la ia ia i ka lole olona me ua laau ala la , e like me ke ano o ke kanu ana a na Iudaio .
43019041	A ma ua wahi la , kahi i kauia'i oia ma ke kea , he mala ; a maloko o ua mala la he halekupapau hou , aole i waihoia kekahi kanaka iloko .
43019042	Malaila hoi , no ka hoomakaukau ana o na Iudaio , i waiho aku ai laua ia Iesu ; no ka mea , ua kokoke ka halekupapau .
43020001	I ka la mua o ka hebedoma , i kakahiaka nui , e pouli ana no , hele mai la o Maria Magedalene i ka halekupapau , a ike ae la ia i ka pohaku i huliia'e mai ka halekupapau aku .
43020002	Nolaila , holo aku la ia a hiki io Simona Petero la , a me kekahi haumana a Iesu i aloha ai , i aku la ia laua , Ua lawe aku lakou i ka Haku mai ka halekupapau aku , aole makou i ike i kahi i waiho ai lakou ia ia .
43020003	Alaila , hele aku la o Petero a me kela haumana , a hiki ma ka halekupapau .
43020004	Holo pu aku la laua ; a mama aku la ua haumana la ia Petero , a hiki mua i ka halekupapau .
43020005	Kulou iho la ia , a ike ae la i ka lole olona e waiho ana , aole nae i komo iloko .
43020006	Alaila , hiki mai o Simona Petero e hahai ana mahope ona , a komo iho la iloko o ka halekupapau , a ike aku la i ka lole olona e waiho ana ,
43020007	A me ka hainaka i kaeiia'i kona poo , aole e waiho pu ana me ka lole olona , aka , ua opeopeia ma kahi e .
43020008	A komo aku la no hoi ua haumana la , ka mea i hiki mua ma ka halekupapau , a ike aku la , a manaoio iho la .
43020009	No ka mea , ia manawa aole lakou hoomaopopo i ka palapala hemolele , e pono ke ala hou ia mai ka make mai .
43020010	Alaila hoi aku la na haumana i ko laua wahi iho .
43020011	Aka , ku ae la o Maria ma ka halekupapau mawaho e uwe ana . A i kona uwe ana , kulou iho la i ka halekupapau ,
43020012	A ike iho la i na anela elua i kahikoia i ke kapa keokeo e noho ana , ma ke poo kekahi , a ma ka wawae kekahi , ma kahi i waihoia'i ke kino o Iesu .
43020013	I mai la laua ia ia , E ka wahine , no ke aha la oe e uwe ai ? I aku la oia ia laua , No ka mea , ua lawe aku lakou i kuu Haku , aole au i ike i kahi i waiho ai lakou ia ia .
43020014	Pau kana olelo ana ia mau mea , huli ae la ia ihope , a ike aku la ia Iesu e ku ana , aole nae oia i ike , o Iesu ia .
43020015	I mai la o Iesu ia ia , E ka wahine , no ke aha la oe e uwe ai ? ia wai la oe e imi nei ? Manao iho la ia , o ka mea ia nana i malama ka mala , i aku la ia ia , E ka haku , ina ua lawe aku oe ia ia , e hai mai oe ia'u i kahi i waiho ai oe ia ia , a na'u no ia e lawe aku .
43020016	I mai la o Iesu ia ia , E Maria . Haliu ae la ia , i aku la ia ia , E Raboni ; oia keia olelo , E ke Kumu .
43020017	I mai la o Iesu ia ia , Mai hoopa mai oe ia'u ; no ka mea , aole au i pii aku i ko'u Makua : aka , e hele oe i ko'u poe hoahanau , e i aku ia lakou , E pii ana au i ko'u Makua , a i ko oukou Makua ; a i ko'u Akua , a i ko oukou Akua .
43020018	Hele aku la o Maria Magedalene , a olelo aku la i na haumana , ua ike ia i ka Haku , a ua olelo mai oia i keia mau mea ia ia .
43020019	I ke ahiahi o ua la mua la o ka hebedoma , ua paniia na puka , ma kahi i akoakoa ai na haumana , no ka makau i na Iudaio ; hele mai la o Iesu a ku iho la iwaena , i mai la ia lakou , Aloha oukou .
43020020	A pau kana olelo ana i keia , hoike mai la oia ia lakou i kona mau lima , a me kona aoao . Alaila olioli iho la na haumana i ko lakou ike ana i ka Haku .
43020021	Olelo hou aku la no o Iesu ia lakou , Aloha oukou : e like me ka Makua i hoouna mai ai ia'u , pela hoi au e hoouna aku ai ia oukou .
43020022	A pau kana olelo ana i keia , ha iho la oia ia lakou , i mai la ia lakou , E loaa ia oukou ka Uhane Hemolele .
43020023	O ka hewa o na mea a oukou e kala aku ai , e kalaia no lakou ; a o ka hewa o na mea a oukou e kala ole aku ai , aole ia e kalaia no lakou .
43020024	O kekahi o ka poe umikumamalua , o Toma , i kapaia o Didumo , aole ia me lakou , i ka wa i hele mai ai o Iesu .
43020025	I aku la keia poe haumana ia ia , Ua ike makou i ka Haku . I mai la oia ia lakou , Ina e ike ole au i na puka o na kui ma kona mau lima , a e o i ko'u manamana lima ma ka puka o na kui , a e o hoi i ko'u lima ma kona aoao , aole loa au e manaoio .
43020026	A poawalu ae la , maloko hou kana poe haumana , a o Toma kekahi me lakou . A ua paniia na puka , hele mai la o Iesu , a ku mai la iwaena , i mai la , Aloha oukou .
43020027	Alaila i mai la oia ia Toma , E o mai i kou manamana lima maanei , a e nana i ko'u mau lima , e o mai i kou lima , a e hou iho ma kuu aoao : a mai noho a kanalua , aka , e manaoio .
43020028	Olelo aku la o Toma ia ia , i aku la , E ko'u Haku , a me ko'u Akua .
43020029	Olelo mai la o Iesu ia ia , E Toma , No kou ike maka ana mai ia'u , ua manaoio oe ; pomaikai ka poe ike maka ole , a manaoio hoi .
43020030	A nui no hoi na hana mana e ae a Iesu i hana'i imua o kana poe haumana , aole i palapalaia iloko o keia buke .
43020031	Aka , ua palapalaia keia mau mea i manaoio ai oukou , o Iesu ka Mesia , ke Keiki a ke Akua ; a i ko oukou manaoio ana , i loaa'i ia oukou ke ola ma kona inoa .
43021001	Mahope iho o keia mau mea hoike hou mai la o Iesu ia ia iho i na haumana ma ka moanawai o Tiberia . Peneia oia i hoike ai .
43021002	Noho pu iho la o Simona Petero me Toma i kapaia o Didumo , a me Natanaela no Kana i Galilaia , a me na keiki a Zebedaio , a me na mea e ae elua o kana poe haumana .
43021003	I aku la o Simona Petero ia lakou , E hele ana au i ka lawaia . I mai lakou ia ia , O makou kekahi e hele pu me oe . Hele aku la lakou , a ee koke ae la i ka moku : aohe mea i loaa ia lakou ia po .
43021004	A ao ae la , ku mai la o Iesu ma ke kapa ; aole nae i ike na haumana , o Iesu ia .
43021005	Alaila ninau mai la o Iesu ia lakou , E na pokii , aole a oukou wahi ia ? I aku la lakou ia ia , Aole .
43021006	I mai la oia ia lakou , E kuu aku i ka upena ma ka aoao akau o ka moku , a e loaa ia oukou . No ia mea , kuu iho la lakou , aole i hiki ia lakou ke huki mai ia i ka nui loa o na ia .
43021007	Alaila , i aku la ka haumana a Iesu i aloha ai ia Petero , O ka Haku ia . A lohe ae la o Simona Petero , o ka Haku ia , kaei ae la ia i ke kapa , no ka mea , ua olohelohe ia , a lele iho la i ka moanawai .
43021008	A holo mai na haumana i koe ma ka moku e kauo ana i ka upena me ka ia , ( no ka mea , aole loihi aku lakou mai ka aina aku , elua paha haneri kubita . )
43021009	A pae lakou i uka , ike aku la lakou i ka lanahu ahi , a me ka ia i kauia maluna , a me ka berena .
43021010	I mai la o Iesu ia lakou , E lawe mai i ka ia i loaa iho nei ia oukou .
43021011	Hele ae la o Simona Petero , a huki mai i ka upena i uka , ua piha i na ia nui , hookahi haneri a me kanalima kumamakolu ; aole nae i moku ka upena i ko lakou lehulehu ana .
43021012	I mai la o Iesu ia lakou , E hele mai e ai . Aole i aa kekahi o na haumana e ninau aku ia ia , Owai oe ? ua ike no lakou , o ka Haku ia .
43021013	Hele mai la o Iesu , a lalau iho la i ka berena , a haawi mai la ia lakou , a me ka ia no hoi .
43021014	O ke kolu keia o ko Iesu hoike ana ia ia iho i kana poe haumana , mahope iho o kona ala hou ana ae mai ka make mai .
43021015	A pau ka lakou ai ana , ninau mai la o Iesu ia Simona Petero , E Simona na Iona , ua nui mai anei kou aloha ia'u i ko keia poe ? I aku la kela ia ia , Ae , e ka Haku ; ua ike no oe , ua aloha au ia oe . I mai la oia ia ia , E hanai oe i na keikihipa a'u .
43021016	Ninau hou mai la oia ia ia , o ka lua ia , E Simona na Iona , ke aloha mai nei anei oe ia'u ? I aku la kela , Ae , e ka Haku ; ua ike no oe , ua aloha au ia oe . I mai la oia ia ia , E hanai oe i ka'u poe hipa .
43021017	Ninau hou mai la o Iesu ia ia , o ke kolu ia , E Simona na Iona , ke aloha mai nei anei oe ia'u ? Kaumaha iho la o Petero , no ke kolu o kona ninau ana ia ia , Ke aloha mai nei anei oe ia'u ? A i aku la kela ia ia , E ka Haku , ua ike oe i na mea a pau ; ua ike hoi oe , ua aloha au ia oe . I mai la o Iesu ia ia , E hanai oe i ka'u poe hipa .
43021018	Oiaio , he oiaio ka'u e olelo aku nei ia oe , i kou wa opiopio , kaei oe ia oe iho , a hele aku la i kau wahi i makemake ai ; aka , i kou wa elemakule e kikoo aku oe i kou mau lima , a na hai oe e kaei mai , a e alakai aku i kahi au e makemake ole ai .
43021019	O keia kana i olelo mai ai , e hoike aku ana i ke ano o ka make e hoomaikai aku ai oia i ke Akua . A pau kana olelo ana i keia , i mai la oia ia ia , E hahai mai oe ia'u .
43021020	Haliu ae la o Petero , a ike mai la i ka haumana a Iesu i aloha ai e hahai mai ana , oia hoi ka mea i hilinai ma ka poli o Iesu i ka ahaaina , a ninau aku la , E ka Haku , owai ka mea nana oe e kumakaia ?
43021021	Ike ae la o Petero ia ia , ninau aku la ia Iesu , E ka Haku , e aha hoi oia nei ?
43021022	I mai la o Iesu ia ia , Ina makemake au e noho ia a hoi hou mai au , he mea aha ia ia oe ? E hahai mai oe ia'u .
43021023	Nolaila , laha aku la ia olelo iwaena o na hoahanau , aole e make keia hoahanau . Aole nae o Iesu i olelo aku ia ia , aole ia e make ; aka , Ina makemake au e noho ia a hoi hou mai au , he mea aha ia ia oe ?
43021024	O keia ka haumana e hoike aku no keia mau mea , a kakau hoi ia mau mea , a ua ike makou he oiaio kana hoike ana .
43021025	He nui loa na mea e ae a Iesu i hana'i , ina e pau ia mau mea i ka palapalaia , ke manao nei au , aole wahi kaawale ma ke ao nei no na buke e palapalaia . Amene .
44001001	Ua hoonoho aku au , e Teopilo , i ka mooolelo mua , no na mea a pau a Iesu i hoomaka'i e hana a e ao mai no hoi ,
44001002	A hiki i ka la i laweia'ku ai ia iluna , mahope o kana kauoha ana mai ma ka Uhane Hemolele i na lunaolelo ana i wae mai ai .
44001003	Hoike ola mai no oia ia ia iho ia lakou mahope o kona make ana , ma na hoailona hoike he nui loa , me ka ikeia e lakou i na la he kanaha , a olelo mai no ia i na mea o ke aupuni o ke Akua :
44001004	A i kona halawai ana me lakou , kauoha mai la oia ia lakou , aole e haalele ia Ierusalema , aka , e kali i ka ka Makua olelo hoopomaikai , a oukou i lohe ai ia'u .
44001005	No ka mea , ua bapetizo io no o Ioane me ka wai ; aka , e bapetizoia no hoi oukou i ka Uhane Hemolele , mahope iho o na la aohe nui .
44001006	No ia mea , i ko lakou akoakoa ana , ninau aku la lakou ia ia , i aku la , E ka Haku , e hoihoi mai anei oe i ke aupuni no ka Iseraela i keia wa ?
44001007	I mai la oia ia lakou , Aole ia oukou ka ike i na wa , a me na kau a ka Makua i waiho ai i kona mana iho .
44001008	Aka , e loaa no ia oukou ka mana , ke hiki mai ka Uhane Hemolele maluna iho o oukou ; a e lilo auanei oukou i poe hoike no'u ma Ierusalema , a ma Iudea a pau , a ma Samaria , a hiki wale aku i ke kihi o ka honua .
44001009	A oki ae la kana olelo ana ia mau mea , e nana aku ana lakou , a laweia'ku la ia iluna ; a na ke ao no ia i apo mai , mai ko lakou mau maka aku .
44001010	A i ko lakou haka pono ana aku i ka lani , i kona pii ana , aia hoi , ku kokoke mai la me lakou na kanaka elua , me ka aahu keokeo ;
44001011	I mai la hoi laua , E na kanaka o Galilaia , no ke aha la oukou e ku nei e nana aku ana i ka lani ? O Iesu nei , ka mea i laweia'ku nei i ka lani , mai o oukou aku nei , pela no ia e hoi hou mai ai e like me ka oukou ike ana aku ia ia e pii ana i ka lani .
44001012	Alaila , hoi aku la lakou i Ierusalema , mai ka mauna aku i kapaia o Oliveta , ua kokoke no ia i Ierusalema , o ko ka la Sabati hele ana .
44001013	A komo lakou iloko , pii aku la , a iloko o kekahi keena maluna , malaila lakou i noho ai , o Petero , a me Iakobo , a me Ioane , a me Anederea , a me Pilipo , a me Toma , a me Baretolomaio , a me Mataio , a me Iakobo a Alepaio , a me Simona Zelote , a me Iuda ka hoahanau no Iakobo .
44001014	Hoomau iho la lakou nei a pau i ka pule ana , a me ka nonoi aku , me ka lokahi o ka manao , o na wahine hoi kekahi , a me Maria , ka makuwahine o Iesu , a me kona poe hoahanau .
44001015	I ua mau la la , ku ae la o Petero iwaenakonu o na haumana , i mai la , ( o ka nui o ko lakou inoa , hookahi haneri me ka iwakalua , )
44001016	E na kanaka , na hoahanau , he mea pono e hookoia keia palapala a ka Uhane Hemolele i hai mai ai ma ka waha o Davida no Iuda , ka mea nana i alakai ka poe i hopu ia Iesu .
44001017	No ka mea , ua helu pu ia oia me kakou , a loaa no hoi ia ia kekahi o neia oihana .
44001018	A kuai iho la ia i aina me ka uku no ka hewa ; a haule iho la ia ilalo kona poo , nahae iho la iwaenakonu ona , a pahu aku la kona naau a pau iwaho .
44001019	A ikea iho la ia mea e ka poe a pau e noho ana ma Ierusalema ; nolaila ua kapaia'ku la ia aina , ma ka lakou olelo , Akeledama , o ke ano keia , O ka aina koko .
44001020	No ka mea , ua palapalaia ma ka buke Halelu , E lilo kona hale i neoneo , aole loa kekahi e noho ilaila ; a , E lawe hoi kekahi i kana oihana .
44001021	Nolaila , o na kanaka i hele pu ai me kakou i na wa a pau loa a ka Haku , a Iesu i hele mai ai , a i hele aku ai iwaena o kakou ,
44001022	Mai ka hoomaka ana o Ioane e bapetizo ai , a hiki mai i ka la i laweia'ku ai ia mai o kakou aku , he mea pono e lilo kekahi o lakou i mea hoike pu me kakou i kona alahou ana mai .
44001023	Wae aku la lakou i elua , o Iosepa i kapaia o Baresaba , o Iouseto kekahi inoa ona , a me Matia hoi .
44001024	Pule aku la lakou , i aku la , E ka Haku , ka mea ike i ka naau o na mea a pau loa , e hoike mai oe i ka mea o laua nei au e koho mai ai ,
44001025	I lawe pu ia i kekahi o keia oihana , a me ko ka lunaolelo , mai ia wahi mai ko Iuda haule ana , i hele aku ia i kona wahi iho .
44001026	Hailona iho la lakou , a lilo ka hailona ia Matia ; a helu pu ia iho la ia me na lunaolelo he umikumamakahi .
44002001	A hiki io mai la ka la Penetekota , ua akoakoa pu lakou a pau , me ka manao lokahi .
44002002	Emo ole , pae mai la ka leo , mai ka lani mai , me he makani nui ikaika la ; a hoopiha loa iho la i ka hale a pau , kahi a lakou i noho ai .
44002003	A ikeia'ku la e lakou na elelo manamana , me he ahi la , a kau mai la iluna iho o kela mea keia mea o lakou a pau .
44002004	A piha ae la lakou a pau i ka Uhane Hemolele ; a hoomaka lakou e olelo aku me na elelo e , e like me ka haawi mai ana o ka Uhane ia lakou e olelo aku .
44002005	E noho ana no ma Ierusalema na Iudaio , he poe kanaka haipule no na aina a pau malalo nei o ka lani .
44002006	A loheia'ku la keia leo , alaila , lulumi mai la ua ahakanaka la , a pilipu iho la lakou , no ka mea , lohe no kela kanaka keia kanaka i ka lakou olelo ana ma kana olelo iho .
44002007	Pilihua iho la lakou me ke kahaha o ka naau , i ae la kekahi i kekahi , Aia , aole anei no Galilaia lakou a pau e olelo mai nei ?
44002008	Pehea hoi keia lohe ana o kela mea keia mea o kakou i ka olelo o kona wahi i hanau ai ?
44002009	O ko Paretia , a me ko Media , a me ko Elimai , a me ka poe i noho ma Mesopotamia , a ma Iudea , a ma Kapadosia , a ma Poneto , a ma Asia ,
44002010	A ma Perugia , a ma Pamepulia , a ma Aigupita , a ma na aina o Libua e kokoke ana i Kurene , a me na mea malihini o Roma mai , na Iudaio , a me na mea hoi i huli mai ,
44002011	O ko Kerete a me ko Arabia , ke lohe nei kakou ia lakou e olelo mai la i na mea nui o ke Akua ma ka kakou olelo iho .
44002012	Kahaha iho la ko lakou naau a pau , a kanalua no hoi , i ae la kekahi i kekahi , Heaha la ke ano o keia mea ?
44002013	Hoowahawaha no hoi kekahi poe , i ae la , Ua piha keia poe i ka waina hou .
44002014	Alaila ku ae la o Petero iluna me ka poe umikumamakahi , hookiekie mai la i kona leo , olelo iho la ia lakou , E na kanaka , na Iudaio , a me na mea a pau e noho ana ma Ierusalema nei , e ike pono oukou i keia , a e hoolohe mai oukou i ka'u mau olelo :
44002015	No ka mea , Aole lakou nei i ona , e like me ka oukou e manao mai nei , no ka mea , o ke kolu keia o ka hora o ke ao .
44002016	Aka , eia ka mea i oleloia , e ke kaula , e Ioela ;
44002017	I na la mahope , wahi a ke Akua , e ninini iho au i ko'u Uhane maluna o na kanaka a pau ; a e wanana ae ka oukou poe keikikane , a me ka oukou mau kaikamahine , a e ike ko oukou poe kanaka hou i na hihio , a e moe no ko oukou poe elemakule i na moe uhane .
44002018	A i kela mau la , ninini aku no hoi au i ko'u Uhane maluna iho o ka'u poe kauwakane a me ka'u poe kauwawahine : a e wanana ae lakou .
44002019	A e hoike no wau i na mea kupanaha ma ka lani maluna , a me na hoailona hoi ma ka honua malalo ; he koko , a me ke ahi , a me ke ao uwahi .
44002020	E lilo e no ka la i pouli , a me ka mahina hoi i koko , mamua o ka hiki ana o ua la nui kaulana la o ka Haku .
44002021	Aka , eia kekahi , o ka mea e kahea aku i ka inoa o ka Haku , e ola ia .
44002022	E na kanaka o ka Iseraela , e hoolohe mai oukou i keia mau olelo ; O Iesu no Nazareta , he kanaka ia i hoakakaia ia oukou e ke Akua , ma na hana mana , a me na mea kupanaha a ke Akua i hana mai ai ma o na la , iwaena o oukou , e like me ko oukou ike ana ;
44002023	Ua haawiia mai ia mamuli o ka manao kupaa a me ka ike mua o ke Akua , na oukou ia i hopu , a , me na lima hewa , i kau ai i ke kea a make ia .
44002024	Ua hoala hou mai ke Akua ia ia me ka wehe iho i na apo o ka make ; no ka mea , he mea hiki ole i kela mea , e hoopaa ia ia .
44002025	No ka mea , i mai la o Davida nona , Ike maopopo aku la au i ka Haku , e ku mau loa ana mamua o'u ; no ka mea , aia no ia ma ko'u lima akau , i ole au e naueue .
44002026	No ia mea , hauoli ko'u naau , a olioli hoi kuu elelo ; a e moe malie no ko'u kino me ka manaolana :
44002027	No ka mea , aole oe e waiho i kou Uhane ma ka malu o ka poe make , aole hoi e haawi mai i kou mea hoano , e ike i ka palaho .
44002028	Ua hoike mai oe ia'u i ka aoao o ke ola ; e hoopiha mai no hoi oe ia'u i ka olioli ma kou maka .
44002029	E na kanaka , na hoahanau , e hiki mai ia'u ke olelo huna ole aku ia oukou no Davida , ka makua'lii , ua make no ia , ua kanuia hoi , a ke waiho nei no kona halelua io kakou nei , a i keia manawa .
44002030	No ka mea , he kaula ia , a ike i ka hoohiki ana o ke Akua ana i hoohiki ai nona , no kekahi hua o kona puhaka ma ke kino , e hoala mai ia Kristo e noho ma kona nohoalii ;
44002031	No kona ike mua ana i keia , hai mai la ia i ke alahouana mai o Iesu Kristo , penei , Aole kona Uhane i waihoia ma ka malu o ka poe make , aole hoi i ike kona kino i ka palaho .
44002032	O ua Iesu la , oia ka ke Akua i hoala mai ai , he poe ike maka makou a pau ia mea .
44002033	Ua hookiekieia'e la ia e ka lima akau o ke Akua , ua loaa no hoi ia ia , na ka Makua mai , ka olelo hoolana o kona haawi ana mai i ka Uhane Hemolele , no ia mea , ua haawi nui oia i keia mea a oukou e ike nei , a e lohe nei .
44002034	Aole i pii o Davida i ka lani ; aka , nana no i i mai , Olelo mai la ka Haku i ko'u Haku hoi , E noho oe ma ko'u lima akau ,
44002035	A hoolilo ai au i kou poe enemi i keehana wawae nou .
44002036	No ia mea , e ike pono ka ohana a pau a Iseraela , ua hoolilo ke Akua ia Iesu nei , i ka mea a oukou i kau ai ma ke kea , i Haku a i Mesia hoi .
44002037	A lohe lakou i keia , walania iho la ko lakou naau , i aku la ia Petero , a i na lunaolelo , E na kanaka , na hoahanau , heaha ka makou e hana'i ?
44002038	Alaila i mai la o Petero ia lakou , E mihi , a e bapetizoia oukou a pau iloko o ka inoa o Iesu Kristo , i kalaia mai na hala , a e loaa ia oukou ka haawina o ka Uhane Hemolele .
44002039	No ka mea , no oukou ka olelo hoolana , a no ka oukou poe keiki , a no ka poe i kahi mamao aku , a no na mea a pau a ka Haku , a ko kakou Akua e hea mai ai .
44002040	A ma na olelo e ae he nui loa , hoike aku la oia , a nonoi aku hoi , i aku la , E hoola oukou ia oukou iho maiwaena mai o keia hanauna kolohe .
44002041	Alaila , o ka poe ae maoli aku mamuli o kana olelo me ka olioli , bapetizoia iho la lakou , a ia la no , hui pu ia mai ekolu tausani kanaka .
44002042	A hoomau lakou ma ka olelo a ka poe lunaolelo , a me ka launa pu , a me ka wawahi berena ana , a me ka pule .
44002043	Loohia iho la na kanaka a pau e ka makau ; ua hanaia hoi na mea kupanaha e ka poe lunaolelo , a me na hoailona he nui loa .
44002044	A o ka poe a pau i manaoio , noho pu lakou , a hui pu ia ka lakou mau mea a pau .
44002045	A kuai aku la i ko lakou waiwai a me ka ukana , a puunaue aku la no kela mea keia mea , e like me kona hemahema .
44002046	Hoomau lakou maloko o ka luakini , i kela la i keia la , me ka manao hookahi , a me ka wawahi berena ana i kela hale i keia hale , a ai iho la lakou i ka ai me ka olioli , a me ke akahai o ka naau ,
44002047	Me ka hoomaikai aku i ke Akua , a me ke alohaia e na kanaka a pau . A hookomo hou mai la ka Haku i ka ekalesia , i kela la i keia la , i poe e hoolaia ana .
44003001	Pii pu aku la o Petero a me Ioane i ka luakini i ka hora pule , i ka iwa .
44003002	A haliia'e la kekahi kanaka , ua oopa mai ka opu mai o kona makuwahine , a waiho no lakou ia ia i kela la i keia la , ma ka puka o ka luakini , i kapaia , He nani , e nonoi aku i ka poe komo , i manawalea .
44003003	A ike ae la oia ia Petero , a me Ioane e komo ana iloko o ka luakini , noi aku la ia i manawalea .
44003004	Haka pono mai la o Petero , laua o Ioane ia ia , i mai la , E nana mai ia maua .
44003005	Nana aku la oia ia laua , me ka manao e loaa ia ia kekahi mea na laua mai .
44003006	Alaila i mai la o Petero , Aole a'u kala , aole he gula ; aka , o ka mea i loaa mai ia'u , o ka'u ia e haawi aku nau ; Ma ka inoa o Iesu Kristo no Nazareta , e ku oe , a e hele .
44003007	Lalau ae la oia i kona lima akau , a hooku ae la ia ia ; ikaika koke iho la na kapuwai , a me na puupuu wawae ona .
44003008	Lele aku la ia , a ku iluna , a hele , a komo pu aku la me lakou iloko o ka luakini , me ka holoholo , a me ka lelele , a me ka hoomaikai aku i ke Akua .
44003009	A ike aku la na kanaka a pau ia ia e hele ana , a e hoomaikai aku ana i ke Akua :
44003010	A i ko lakou ike ana , oia no ka mea i noho ma ka puka nani o ka luakini , no ka manawaleaia mai ; pilihua iho la lakou , me ke kahaha o ka naau , i ka mea i hanaia mai ia ia .
44003011	Aka , paa aku la ka oopa i hoolaia ia Petero ma laua o Ioane , a holo mai la na kanaka a pau ma ka lanai i kapaia ko Solomona , me ke kahaha nui o ka naau .
44003012	A ike mai la o Petero , olelo mai la ia i ua poe kanaka la , E na kanaka o ka Iseraela , no ke aha la i kahaha mai ai ko oukou naau i keia mea ? No ke aha la oukou e haka pono mai ai ia maua me he mea la na maua no , i ko maua mana , a me ko maua hemolele iho , i hana aku ai ia ia e hele ?
44003013	O ke Akua o Aberahama , a o Isaaka , a o Iakoba , o ke Akua o ko kakou poe kupuna , ua hoonani mai la ia i kana Keiki ia Iesu , i ka mea a oukou i kumakaia aku ai , a hoole aku ia ia imua i ke alo o Pilato , i ka wa i manao iho ai oia e hookuu ia ia .
44003014	Ua hoole aku oukou i ka Mea Hoano a me ka Pono , a ua nonoi aku oukou e hookuuia ka mea pepehi kanaka na oukou ;
44003015	Ua pepehi hoi oukou i ke Alii e ola'i , ka mea a ke Akua i hoala mai ai mai ka make mai ; he poe ike maka no hoi makou ia mea .
44003016	Aka , o kona inoa iho , i ka manaoio ana i kona inoa , oia ka mea i hoola ai i ke kanaka a oukou e nana aku , a e ike nei : o ka manaoio ana ia ia , oia ka mea i haawi mai ai i ke ola io no ia nei imua i ke alo o oukou nei a pau .
44003017	Ano hoi , e na hoahanau , ua ike no au , no ka naaupo i hana aku ai oukou i keia , a pela no ko oukou poe alii .
44003018	Aka , o na mea a ke Akua i hoike mua mai ai , ma ka waha o kona poe kaula a pau , e make ana ka Mesia , ua hooko mai ia pela .
44003019	No ia mea e mihi oukou , a e huli mai , i pau ko oukou hewa i ka holoiia , i ka hiki ana mai o na manawa hoomaha , mai ke alo mai o ka Haku :
44003020	A hoouna mai hoi oia ia Iesu Kristo , i ka mea i hai mua ia mai ia oukou .
44003021	He pono ke hookipa aku ka lani ia ia , a hiki aku i ka wa e hooponoponoia mai ai na mea a pau i oleloia mai e ke Akua , ma ka waha o na kaula hemolele ona , mai kinohi mai .
44003022	Ua hai mai o Mose , i ka poe kupuna , E hoopuka mai ana ka Haku , ko oukou Akua i Kaula e like me au , mailoko mai o ko oukou poe hoahanau ; a e hoolohe oukou ia ia ma na mea a pau ana e olelo mai ai ia oukou .
44003023	A he oiaio , o ka mea hoolohe ole i ua Kaula la , e okiia ia , mai kona poe kanaka aku .
44003024	A o na kaula a pau , mai ka wa mai o Samuela a me ka poe mahope ona , o na mea olelo , ua hoike mai no lakou i keia mau la .
44003025	O oukou no na keiki a ka poe kaula , a me ka berita a ke Akua i hana mai ai i ko kakou poe kupuna , me ka olelo ana mai ia Aberahama , E hoopomaikaiia'na ko na aina a pau o ka honua i kou hua .
44003026	Ua hoala mai ke Akua i kana Keiki ia Iesu , a ua hoouna mai ia ia io oukou nei mua , e hoopomaikai ia oukou i ka hoohuli ana ia oukou a pau , mai ko oukou hewa mai .
44004001	A i ka laua olelo ana mai i kanaka , lele aku la na kahuna , a me ka luna o ka luakini , a me na Sadukaio maluna o laua .
44004002	Ua ukiuki lakou i ka laua ao ana i kanaka , a me ka laua hai ana mai i ke alahouana , mai ka make mai , ma o Iesu la .
44004003	A hopu iho la ko lakou lima ia laua , a hahao iloko o kahi paa a kakahiaka ; no ka mea , ua ahiahi .
44004004	A he nui na mea o ka poe lohe i ka olelo , i manaoio ; a o ka helu ana o na kanaka , elima paha o lakou tausani .
44004005	A ia la iho , akoakoa mai i Ierusalema , na'lii , a me na lunakahiko , a me ka poe kakauolelo ,
44004006	A me Anasa , ke kahuna nui , a me Kaiapa , a me Ioane , a me Alekanedero , a me na hoahanau a pau o ke kahuna nui .
44004007	A hooku iho la lakou ia laua iwaenakonu , a ninau aku la , No ka mana hea , a no ka inoa hea , i hana aku ai olua i keia ?
44004008	Alaila olelo ae la o Petero ia lakou , me ka piha i ka Uhane Hemolele , E na alii o na kanaka , a me na lunakahiko o ka Iseraela ,
44004009	Ina i hookolokoloia mai maua i keia la , i ka mea maikai i hanaia'ku ai i ua kanaka nawaliwali la , i ka mea ona i ola'i ;
44004010	E ike pono oukou a pau , a me na kanaka a pau o ka Iseraela , ma ka inoa o Iesu Kristo no Nazareta , o ka mea a oukou i kau ai ma ke kea , o ka mea i hoalaia mai e ke Akua , mai ka make mai , oia no ka mea i ku ola mai ai keia kanaka imua o ko oukou alo .
44004011	Oia no ka pohaku a oukou a ka poe hana hale i haalele ai ; ua lilo ia i pohaku kumu no ke kihi .
44004012	Aole loa he ola maloko o ka mea e ae ; no ka mea , aole inoa e ae i haawiia mai malalo iho o ka lani , iwaena o na kanaka , i mea e ola'i kakou .
44004013	A ike aku la lakou i ka wiwo ole o Petero a me Ioane , a ike aku la no hoi , he mau kanaka ao ole ia , a he mau kuaaina , kahaha aku la ko lakou naau ; a hoomaopopo iho la lakou , ua noho pu laua me Iesu .
44004014	A ike aku la lakou i ke kanaka i hoolaia , e ku pu ana me lakou , aole hiki ia lakou ke hoopohala aku .
44004015	Kena mai la lakou ia laua e hele mawaho o kahi hookolokolo , alaila kukakuka iho la lakou ,
44004016	I ae la , Heaha ka kakou e hana aku ai i keia mau kanaka ; no ka mea , o ka hoailona mana kaulana a laua nei i hana'i , ua maopopo no ia i na mea a pau e noho nei ma Ierusalema ; aole nae e hiki ia kakou ke hoole aku .
44004017	Aka , o palahalaha hou aku ia iwaena o na kanaka , e olelo hooweliweli aku kakou ia laua , i ole laua e olelo hou aku i kekahi kanaka ma keia inoa .
44004018	Hea mai la lakou ia laua , papa mai la , mai olelo iki aku , aole hoi e ao aku ma ka inoa o Iesu .
44004019	Olelo aku la o Petero laua me Ioane , i aku la ia lakou , E noonoo pono oukou ; e pono anei imua o ke Akua ke hoolohe aku ia oukou , aole i ke Akua ?
44004020	No ka mea , aole hiki ia maua ke olelo ole aku i na mea a maua i ike ai , a i lohe ai .
44004021	Olelo hooweliweli hou aku la lakou ia laua ; alaila kuu aku la ia laua , aole nae i loaa ia lakou kekahi mea e hoopai aku ai ia laua , no na kanaka ; no ka mea , ua hoomaikai aku na kanaka a pau i ke Akua no na mea i hanaia .
44004022	No ka mea , ua kanaha a keu na makahiki o ua kanaka la , maluna ona i hoikeia mai ai keia hoailona mana e ola'i .
44004023	A kuuia mai la laua , hele mai la laua i ko laua poe , hai mai la i na mea a pau a ka poe kahuna nui a me ka poe kahiko i olelo mai ai ia laua .
44004024	A lohe mai la lakou , hookiekie lokahi ae la ko lakou leo i ke Akua , i aku la , E ka Haku , o oe no ke Akua nana i hana ka lani , a me ka honua , a me ke kai , a me na mea a pau oloko .
44004025	Ua olelo mai no oe ma ka waha o Davida , o kau kauwa , No ke aha la e kupikipikio ai ko na aina e , a me na kanaka hoi i noonoo ai i na mea lapuwale ?
44004026	Ku ae la iluna na alii o ka honua , a hoakoakoa no hoi na luna e ku e aku i ka Haku , a i kona Mesia .
44004027	No ka mea , he oiaio no , ua akoakoa mai nei ma keia kulanakauhale , o Herode a me Ponetio Pilato , me ko na aina e , a me na kanaka o ka Iseraela , me ke ku e i kau Keiki hoano ia Iesu i ka mea au i poni ai ;
44004028	E hana hoi i na mea a kou lima a me kou naau i manao mua ai e hanaia mai .
44004029	Ano hoi , e ka Haku , e nana mai oe i ka lakou olelo hooweliweli ; a e haawi mai i kau mau kauwa nei e hai aku i kau olelo me ka wiwo ole ;
44004030	I ka hohola ana mai i kou lima , e hoola mai , a i hanaia hoi na hoailona a me na mea kupanaha , ma ka inoa o kau Keiki hemolele o Iesu .
44004031	A pau ka lakou pule ana , naueue ae la kahi a lakou i akoakoa ai ; a ua piha iho la lakou i ka Uhane Hemolele , a hai aku la lakou i ka olelo a ke Akua me ka wiwo ole .
44004032	A o ka poe o lakou i manaoio aku , hookahi o lakou naau , hookahi hoi manao ; aole hoi i olelo kekahi , nona wale no kekahi waiwai ana i malama'i ; no ka mea , hui pu ia ko lakou mea a pau .
44004033	Me ka mana nui i hoike mai ai na lunaolelo i ke alahouana o ka Haku o Iesu ; a loaa iho la ia lakou a pau ka koomaikai nui ia .
44004034	Aole hoi i nele kekahi o lakou ; no ka mea , o ka poe mea aina , a me ka poe mea hale , kuai lilo aku la lakou , a lawe mai la lakou i ke kala o na mea a lakou i kuai ai ,
44004035	A waiho iho la ma na wawae o ka poe lunaolelo ; a haawi aku la lakou i kela kanaka i keia kanaka , e like me kona hemahema .
44004036	A o Iose o ka mea i kapaia e na lunaolelo , o Barenaba , ( eia hoi ke ano ma ka hoohalike ana , o ke keiki a ka hooluolu , ) he mamo na Levi , no ka aina i Kupero ;
44004037	He aina no kona , a kuai lilo aku la ia , a lawe mai la i ke kala a waiho iho la ma na wawae o ka poe lunaolelo .
44005001	O kekahi kanaka , o Anania ka inoa , me Sapeire kana wahine , kuai lilo aku la i ka aina .
44005002	A hoana e iho la ia i kauwahi o ka uku , ua ike no hoi kana wahine , a lawe mai la i kekahi , a waiho iho la ma na wawae o ka poe lunaolelo .
44005003	I aku la o Petero , E Anania , no ke aha la i hoopiha mai ai o Satana i kou naau e wahahee aku i ka Uhane Hemolele , a e hoana e i kekahi mea i loaa mai ai no ka aina ?
44005004	I ka wa e waiho wale ana , aole anei nou ponoi ia ? a pau i ke kuaiia , aole anei ia oe ka malama ? No ke aha la i komo ai keia mea maloko o kou naau ? Aole oe i wahahee aku i kanaka , i ke Akua no .
44005005	A lohe iho la o Anania i keia olelo , hina iho la ia ilalo , a lele ae la ke aho . Kau iho la ka makau nui maluna iho o ka poe a pau i lohe i keia mau mea .
44005006	Ku ae la na kanaka ui , wahi iho la ia ia , lawe aku la iwaho , a kanu iho la .
44005007	A mahope iho ekolu paha hora , komo mai la kana wahine , me ka ike ole i ka mea i hanaia'i .
44005008	I aku la o Petero ia ia , E hai mai oe ia'u , ua kuai anei olua i ka aina pela ? I mai la kela , Ae , pela no .
44005009	Alaila , i aku la o Petero ia ia , Pehea la i hui pu ai ko olua manao , e hoao aku i ka Uhane o ka Haku ? aia hoi ma ka ipuka na wawae o ka poe nana i kanu kau kane ; e lawe aku no hoi lakou ia oe iho .
44005010	Alaila , hina iho la ia ma kona mau wawae , a lele aku la ke aho ; a komo mai la ua poe ui la , a loaa iho la ia ua make , a lawe aku la lakou ia ia , a kanu aku la ma kahi o kana kane .
44005011	A kau mai ka makau nui maluna o ka ekalesia a pau , a me ka poe a pau i lohe i keia mau mea .
44005012	Ua hanaia no hoi mawaena o kanaka , na hoailona a me na mea kupanaha he nui loa , e na lima o ka poe lunaolelo . ( Lokahi ae la lakou a pau ma ka lanai o Solomona .
44005013	Aohe mea o ka poe i koe i makau ole ke hui pu mai me lakou ; aka , mahalo aku la kanaka ia lakou .
44005014	Hui pu nui ia'e la i ka Haku ka poe i manaoio , na kane , a me na wahine he nui loa . )
44005015	No ia mea , lawe mai la lakou i ka poe mai ma na alanui , a waiho iho la ia lakou maluna o na moe hilinai a me na wahi moe , i malu ae paha ke aka o Petero maluna o kekahi o lakou , i kona hele ana ae .
44005016	He nui ka poe i hele mai i Ierusalema , no na kulanakauhale a puni , e lawe ana i ka poe mai , a me ka poe i loohia i na uhane ino ; a hoolaia lakou a pau .
44005017	Alaila ku ae iluna ke kahuna nui , a me ka poe a pau me ia , ( he poe Sadukaio lakou , ) ua piha loa lakou i ka ukiuki ;
44005018	Hopu aku la ko lakou lima i ka poe lunaolelo , a hahao iho la ia lakou maloko o ka halepaahao .
44005019	Wehe mai la ka anela o ka Haku i na puka o ka halepaahao i ka po , a lawe mai la ia lakou mawaho , i mai la ,
44005020	E hele oukou , a e ku maloko o ka luakini , e olelo aku i kanaka i na huaolelo a pau o keia ola .
44005021	A lohe lakou , komo ae la lakou iloko o ka luakini i ke kakahiaka nui , ao ae la lakou . A hiki mai la ke kahuna nui , a me ka poe me ia , hoakoakoa mai la lakou i ka ahalunakanawai , a me na lunakahiko a pau o ka Iseraela , a hoouna aku la ma ka halepaahao i laweia mai lakou .
44005022	A hiki ae la na ilamuku , aole loaa ia lakou maloko o ka halepaahao , hoi mai lakou , i mai la ,
44005023	Loaa ia makou ka halepaahao ua paa , ua malu loa hoi , e ku ana no ka poe kiai ma na puka ; a wehe makou , aohe kanaka oloko i loaa ia makou .
44005024	A lohe iho la ke kahuna nui , a me ka luna o ka luakini , a me na kahuna nui i keia olelo , kanalua iho la lakou , i ka hope o keia mea .
44005025	Alaila , hele mai kekahi , hai mai la ia lakou , i mai la , Aia hoi na kanaka a oukou i hahao ai iloko o ka halepaahao e ku ana maloko o ka luakini , e ao aku ana i kanaka .
44005026	Alaila , kii aku la ka luna a me na ilamuku , a lawe malie mai la ia lakou ; no ka makau o lakou i kanaka o hailukuia mai lakou .
44005027	A laweia mai lakou , hookuia iho la lakou imua i ka ahalunakanawai ; a ninau aku la ke kahuna nui ia lakou ,
44005028	I aku la , Aole anei makou i papa aku ia oukou , mai ao aku ma keia inoa ? Aia hoi , ua hoopiha oukou ia Ierusalema nei i ko oukou manao , a ke makemake nei oukou e hooili mai i ke koko o keia kanaka maluna o makou .
44005029	Alaila , olelo mai o Petero , a me na lunaolelo , i mai la , E pono no ia makou ke malama i ka ke Akua , aole i ka ke kanaka .
44005030	O ke Akua o ko kakou poe kupuna , ua hoala hou mai oia ia Iesu , i ka mea a oukou i pepehi ai , a kau maluna o ka laau .
44005031	Oia ka ke Akua i hookiekie ae ma kona lima akau , i Alii , i Ola hoi , e haawi mai i ka Iseraela , i ka mihi , a me ke kala ana i ka hala .
44005032	O makou no kona poe hoike no keia mau mea ; a me ka Uhane Hemolele hoi , o ka mea a ke Akua i haawi mai ai i ka poe malama ia ia .
44005033	A lohe ae la lakou ia mea , walania lakou , kukakuka iho la e pepehi ia lakou .
44005034	Alaila , ku ae la kekahi iluna maloko o ka ahalunakanawai , he Parisaio , o Gamaliela kona inoa , he kumu ao kanawai , ua mahaloia e na kanaka a pau loa , kauoha ae la ia e hookaa iki aku i na lunaolelo mawaho .
44005035	I aku la oia ia lakou , E na kanaka o ka Iseraela , e ao oukou ia oukou iho , i ka mea a oukou e manao ai e hana aku i keia mau kanaka .
44005036	No ka mea , i na la i hala aku nei , ku ae la o Teuda , kaena iho la ia ia iho no , a hoopili aku la kekahi poe kanaka io na la eha paha haneri ; pepehiia iho la ia ; a o ka poe a pau i malama i kana , ua hoopuehuia lakou , a lilo ae la i mea ole .
44005037	A mahope ona ku ae la o Iuda , no Galilaia , i ka manawa o ka helu auhau ana , a alakai aku la ia i kekahi poe nui mahope ona ; make iho la no hoi ia ; a o ka poe a pau i malama aku i kana , ua hooauheeia lakou .
44005038	Ano hoi , ke olelo aku nei no hoi au ia oukou , mai mea iki aku oukou i keia poe kanaka , e waiho okoa aku no ; no ka mea , ina no kanaka keia manao , a me keia hana , e pau wale no ia .
44005039	Aka , ina na ke Akua , aole hiki ia oukou ke hoolui , o loaa paha uanei oukou e paio ana i ke Akua .
44005040	Ae mai la lakou ia ia ; a kii aku la lakou i na lunaolelo , hahau iho la , a papa aku la ia lakou , mai olelo aku ma ka inoa o Iesu , alaila kuu aku la .
44005041	Hele aku la lakou , mai ke alo aku o ka ahalunakanawai me ka olioli , no ka mea , ua manaoia he pono ke hoinoia mai lakou no kona inoa .
44005042	A i kela la i keia la , aole lakou i hooki i ka lakou ao ana aku , a me ka hai aku ia Iesu Kristo , ma ka luakini , a ia hale aku ia hale aku .
44006001	Ia manawa , i ka wa i mahuahua'i na haumana , ohumu iho la ka poe Helene i ka poe Hebera ; no ka mea , ua malama ole ia ko lakou poe wahinekanemake i ka manawalea ana i kela la i keia la .
44006002	Alaila , hoakoakoa iho la ka umikumamalua i na haumana a pau , i mai la , Aole e pono ia makou , ke waiho wale i ka olelo a ke Akua , a e malama i na papa ai .
44006003	No ia mea , e imi oukou , e na hoahanau , i mau kanaka i ehiku iwaena o oukou , a i ike pono ia , a piha hoi i ka Uhane Hemolele , a me ke akamai , a e hoonoho kakou ia lakou maluna o keia oihana .
44006004	A e hooikaika mau makou i ka pule , a me ka hoike olelo .
44006005	Ua pono keia olelo imua o na kanaka a pau ; a wae mai la lakou ia Setepano , he kanaka piha loa i ka manaoio a me ka Uhane Hemolele , a me Pilipo , a me Perokoro , a me Nikanora , a me Timona , a me Paremena , a me Nikolao ka mea i huli mai no Anetioka .
44006006	Hoonohoia iho la lakou imua o ka poe lunaolelo ; a pule ae la lakou , a kau iho la i na lima maluna o lakou .
44006007	Hoolahaia ae ka olelo a ke Akua , a mahuahua nui aku la ka poe haumana ma Ierusalema ; a he nui no na mea o ka poe kahuna i manaoio .
44006008	A ua piha o Setepano i ka manaoio a me ka mana , hana no ia i na mea mana , a me na mea kupanaha loa , iwaena o na kanaka .
44006009	Aka , ku mai la kekahi poe no ka halehalawai i kapaia o na Liberetino , a me ko Kurene , a me ko Alekanederia , a me ko Kilikia , a me ko Asia , hoopaapaa mai la lakou ia Setepano .
44006010	Aole nae i hiki ia lakou ke ku imua o ke akamai a me ke koikoi o kana olelo ana .
44006011	Alaila , hoowalewale aku la lakou i mau kanaka , e olelo mai penei , Ua lohe makou ia ia nei e olelo ana i na olelo hoino ia Mose , a me ke Akua .
44006012	Hookonokono ae la lakou i na kanaka , a me na lunakahiko , a me ka poe kakauolelo , a lele mai la lakou , a hopu iho la ia ia , a alakai aku la imua o ka ahalunakanawai .
44006013	A hoonoho mai la lakou i mau mea hoike wahahee : i mai la lakou , Aole hooki keia kanaka i ka olelo ana i na olelo hoino i keia wahi hoano , a me ke kanawai :
44006014	No ka mea , ua lohe no makou ia ia e olelo ana , O Iesu no Nazareta , e hoohiolo no ia i keia wahi , a e hoololi hou no ia i na oihana a Mose i haawi mai ai na kakou .
44006015	A o ka poe a pau e noho ana ma kahi hookolokolo , haka pono aku la ia ia , a ike iho la i kona maka me he maka anela la .
44007001	Ninau aku la ke kahuna nui , Pela no anei keia mau mea ?
44007002	I mai la kela , E na kanaka , na hoahanau , a me na makua , e hoolohe mai ; Ua ikea mai ke Akua nani e ko kakou kupuna e Aberahama , i kona noho ana ma Mesopotamia , i ka wa mamua aku o kona noho ana ma Harana :
44007003	A i mai la ia ia , E puka aku oe , mai kou aina aku , a mai kou poe hoahanau aku hoi , a e hele i ka aina a'u e kuhikuhi aku ai ia oe .
44007004	Alaila , hele aku la ia mawaho o ka aina o ko Kaledaio , a noho iho la ma Harana : a make kona makuakane , mai ia wahi mai i lawe mai ai oia ia ia , a i keia aina a oukou e noho nei .
44007005	Aole hoi i haawi ia ia ia i hooilina maloko ona , aole no i kahi e ku ai ka wawae : ua olelo mai nae oia e haawi mai ia ia ia i kuleana nona , a no kana poe mamo mahope ona ; ia manawa , aole ana keiki .
44007006	I mai la ke Akua penei , E noho malihini ana kana poe mamo ma ka aina e ; a e hooluluhi pio ia ilaila , a e hoomainoinoia mai lakou , i na makahiki eha haneri .
44007007	A o ka lahuikanaka a lakou i hookauwa ai , na'u no ia e hoopai aku , wahi a ke Akua : a mahope iho o keia mau mea , e puka mai lakou iwaho , a e malama mai ia'u ma keia wahi .
44007008	A haawi mai la ia ia i ka berita o ke okipoepoe ana ; a hanau mai nana o Isaaka , a okipoepoe iho la ia ia i ka walu o ka la ; a na Isaaka o Iakoba , a na Iakoba o na makualii , he umikumamalua .
44007009	A huahuwa iho la na makuaiii ia Iosepa , a kuai lilo aku la ia ia i ko Aigupita : aia no me ia ke Akua ,
44007010	A nana no i hoopakele mai ia ia , mailoko mai o kona mau popilikia a pau , a haawi mai ia ia i ka lokomaikaiia , a me ke akamai imua o Parao , o ke alii o Aigupita ; a hoolilo iho la ia ia , i luna maluna o Aigupita , a me kona hale a pau .
44007011	Ua hiki mai he wi maluna o ka aina a pau o Aigupita a me Kanaana , a me ka popilikia nui : aole i loaa i ko kakou mau kupuna ka mea ai .
44007012	A lohe ae la o Iakoba he ai ma Aigupita , hoouna mua aku la ia i ko kakou mau kupuna .
44007013	A i ka lua [ o ka hele ana ] hoike mai o Iosepa ia ia iho i kona poe hoahanau , a hoikeia'ku la ka ohana o Iosepa ia Parao .
44007014	Alaila , hoouna mai la o Iosepa , a kii mai la i kona makuakane ia Iakoba , a me kona poe hoahanau a pau ; he mau uhane kanahikukumamalima lakou .
44007015	Iho ae la o Iakoba i Aigupita , a make iho la ia , a me ko kakou poe kupuna .
44007016	A laweia'ku la lakou i Sukema , a waiho iho la maloko o ka halelua a Aberahama i kuai mai ai i ke kala me na keiki a Hemora , a ka makuakane o Sukema mai .
44007017	A kokoke hiki mai ka wa i oleloia mai ai , a ke Akua i hoohiki mai ai ia Aberahama , mahuahua na kanaka , a lehulehu ae la ma Aigupita ;
44007018	A ku mai la kekahi alii e ae , i ike ole ia Iosepa .
44007019	Hana maalea mai la ia i ko kakou lahuikanaka , a hana ino mai i na kupuna o kakou , a kiola aku la i ka lakou keiki hou , i ole lakou e ola .
44007020	Ia manawa i hanau ai o Mose , a ua maikai loa ia , a hanaiia oia i ekolu malama maloko o ka hale o kona makuakane .
44007021	A i kona wa i hooleiia'i mawaho , lawe ae la ke kaikamahine a Parao ia ia , a malama iho la i keiki nana .
44007022	Ua aoia o Mose i ke akamai a pau o ko Aigupita , a ua mana hoi ma na olelo , a ma na hana ana .
44007023	A hala na makahiki ona he kanaha , kupu iho la ka manao maloko o kona naau , e hele aku e ike i kona poe hoahanau , i ka poe mamo a Iseraela .
44007024	A ike aku la ia i kekahi mea e hana ino ia'na , kokua aku la oia ia ia , a hooponopono mamuli o ka mea i hooluhi hewa ia mai , a pepehi aku la i ke kanaka o Aigupita .
44007025	Manao iho la ia e hoomaopopo auanei kona poe hoahanau e haawi mai ana ke Akua i ola no lakou , ma kona lima ; aka , aole lakou i ike .
44007026	A ia la ae , ikea oia ia lakou e paio ana , a koi aku la oia ia laua e kuikahi , i ae la , E na kanaka , he mau hoahanau olua , no ke aha la olua e hana ino nei kekahi i kekahi ?
44007027	Aka , o ka mea hana ino i ka hoa , kipaku aku la oia ia ia , i aku la , Nawai la oe i hoonoho ai i alii , a i lunakanawai maluna o makou ?
44007028	Ke manao nei anei oe e pepehi mai ia'u , e like me kou pepehi ana i ke kanaka o Aigupita inehinei ?
44007029	Holo aku la o Mose no keia olelo , a lilo i malihini ma ka aina Midiana , malaila i hanau ai nana , na keikikane elua .
44007030	A pau na makahiki hookahi kanaha , ikeia mai la he anela o ka Haku ia ia , ma ka waonahele , ma ka mauna Sinai , maloko o ka lapalapa ahi o ka laau ooi .
44007031	A ike aku la o Mose , kahaha aku la i keia mea i ikeia ; a hookokoke aku la no hoi ia e makaikai , a hiki mai ka leo o ka Haku io na la ,
44007032	Owau no ke Akua o kou mau makua , ke Akua o Aberahama , ke Akua o Isaaka , ke Akua a Iakoba . Haalulu iho la o Mose , a makau ke makaikai aku .
44007033	Olelo mai la ka Haku ia ia , E wehe oe i kou mau kamaa , mai kou mau kapu wai aku ; no ka mea , o kahi au e ku nei , he aina hoano ia .
44007034	I ka nana ana , ua ike au i ka poino ana o ko'u poe kanaka ma Aigupita , a ua lohe no au i ko lakou kaniuhu ana , a ua iho mai nei au e hoopakele ia lakou : e hele mai hoi oe , a e hoouna aku au ia oe i Aigupita .
44007035	O ua Mose la , ka mea a lakou i hoole ai , me ka i ana'e , Owai ka mea i hoonoho ia oe , i alii , a i lunakanawai ? oia no ka ke Akua i hoouna aku ai i alii , a i ola , ma ka lima o ka anela ana i ike aku ai iwaena o ka laau ooi .
44007036	Nana no lakou i alakai iwaho , e hana ana i na mea kupanaha , a me na hoailona ma ka aina o Aigupita , a me ke Kaiula , a ma ka waonahele i na makahiki hookahi kanaha .
44007037	O ua Mose la keia , ka mea nana i olelo mai i na mamo a Iseraela , E hoala mai ana ka Haku , ko oukou Akua , i kekahi Kaula , mailoko mai o ko oukou poe hoahanau , e like me au nei ; oia no ka oukou e hoolohe aku ai .
44007038	Oia no ka mea maloko o ka ekalesia ma ka waonahele me ka anela nana i olelo mai ia ia , ma ka mauna ma Sinai , a me ko kakou poe kupuna hoi ; a loaa no ia ia na olelo hoola , e haawi mai ia kakou .
44007039	Aole i makemake ai ko kakou poe kupuna e hoolohe ia ia , aka , kipaku aku la , a ma ka naau , huli hou no lakou i Aigupita ,
44007040	I ae la ia Aarona , E hana oe i mau akua no kakou , e hele aku mamua o kakou ; no ka mea , o ua Mose la , ka mea i alakai mai ia kakou nei , mai ka aina o Aigupita mai , aole kakou i ike i kona wahi i lilo aku ai .
44007041	A ia mau la , hana iho la lakou i bipi keiki , a haawi aku la i mohai na ua kii akua la , a olioli iho la lakou i ka mea a ko lakou mau lima iho i hana'i .
44007042	Alaila huli aku la ke Akua , a kuu mai la ia lakou e hoomana aku i ka puali o ka lani ; e like me ka mea i palapalaia maloko o ka buke a ka poe kaula , E ka ohana a Iseraela e , ua lawe mai anei oukou na'u i na mea i pepehiia , a me na mohai , i na makahiki hookahi kanaha ma ka waonahele ?
44007043	A ua kaikai oukou i ka halelewa o Moloka , a me ka hoku o ko oukou akua o Remepana , i na kii a oukou i hana'i , i mea e hoomana aku ai ia lakou ; a na'u no oukou e lawe aku ma o aku o Babulona .
44007044	Ua loaa no i ko kakou poe kupuna ma ka waonahele , ka halelewahoike , e like me ka olelo ana i olelo mai ai ia Mose , e hana ia mea me ke kumu ana i ike ai .
44007045	O ka mea hoi a ko kakou poe kupuna i lawe a kai mai ai me Iosua , i ke kuleana o ka lahuikanaka e a ke Akua i kipaku aku ai , mai ka maka aku o ko kakou poe kupuna , a hiki wale mai i na la o Davida .
44007046	Loaa no hoi ia ia ka lokomaikaiia mai imua i ke alo o ke Akua , noi aku la ia e hoomakaukau i wahi e noho ai , no ke Akua o Iakoba .
44007047	Na Solomona nae i kukulu i hale nona .
44007048	Aka , aole e noho ka Mea Kiekie maloko o na luakini i hanaia e na lima ; e like me ka mea i oleloia mai ai e ke kaula ,
44007049	O ka lani ko'u nohoalii , a o ka honua hoi ko'u keehana wawae . Heaha ka hale a oukou e kukulu ai no'u ? wahi a ka Haku ; heaha hoi ko'u wahi e maha ai ?
44007050	Aole anei na ko'u lima i hana keia mau mea a pau ?
44007051	E ka poe a-i oolea , ka poe i okipoepoe ole ia ma ka naau , a ma ka pepeiao , ua mau loa ko oukou pale ana i ka Uhane Hemolele ; e like me ko oukou kupuna , pela no hoi oukou nei .
44007052	Owai kekahi mea o ka poe kaula i hoomaau ole ia e ko oukou poe kupuna ? Ua pepehi hoi lakou i ka poe nana i hai mua mai i ka hiki ana mai o ka Mea Hemolele , ka mea a oukou i kumakaia iho nei a pepehi iho la .
44007053	Ua loaa no hoi ia oukou ke kanawai , na ka poe anela i hoolaha mai , aole nae oukou i malama .
44007054	A lohe lakou i keia mau mea , walania iho la ko lakou naau , nau iho la ko lakou mau kui ia ia .
44007055	Aka , ua piha no ia i ka Uhane Hemolele , a haka pono aku la ia i ka lani , a ike aku la i ka nani o ke Akua , a me Iesu e ku ana ma ka lima akau o ke Akua ;
44007056	I mai la ia , Aia hoi , ke ike aku nei au i na lani e hamama ana , a me ke Keiki a ke kanaka e ku ana ma ka lima akau o ke Akua .
44007057	Uwa aku la lakou me ka leo nui , papani iho la i ko lakou mau pepeiao , a lele lokahi mai la maluna ona ;
44007058	Kiola aku la ia ia mawaho o ke kulanakauhale , a hailuku aku la ; a waiho iho la na mea hoike i ko lakou aahu ma ka wawae o kekahi kanaka ui , i kapaia o Saulo .
44007059	Hailuku aku la lakou ia Setepano , kahea ana me ka olelo aku , E ka Haku , e Iesu , e hookipa aku oe i kuu uhane .
44007060	Kukuli iho la ia a hea aku la me ka leo nui , E ka Haku , mai kau oe i keia hewa maluna o lakou . A pau kana olelo ana pela , hiamoe iho la ia .
44008001	E ae mai ana no o Saulo i kona make . Ia la , hoomaau nui ia mai la ka ekalesia ma Ierusalema ; hoopuehuia'ku la lakou a pau ma na aina o Iudea , a ma Samaria ; koe no nae na lunaolelo .
44008002	Hoolewa aku la kekahi poe kanaka haipule ia Setepano , a kanikau loa lakou ia ia .
44008003	Luku ae la o Saulo i ka ekalesia , komo aku no ia i na hale , a kauo mai i na kane a me na wahine , a hahao ae la ia lakou iloko o ka halepaahao .
44008004	No ia mea , kaahele ae la ka poe i hoopuehuia , e hai aku ana i ka euanelio .
44008005	A iho ae la o Pilipo i ke kulanakauhale o Samaria , a hai aku la ia Kristo ia lakou .
44008006	Malama lokahi na lehulehu i na mea a Pilipo i olelo mai ai , me ka hoolohe , a me ka nana aku i na hoailona ana i hana'i .
44008007	No ka mea , ua nui loa ka poe uhane haukae i walaau aku me ka leo nui , puka mai la lakou mawaho o ka poe i uluhia'i ; a nui loa ka poe lolo a me ka poe oopa i hoolaia mai .
44008008	Nui loa iho la ka olioli ma kela kulanakauhale .
44008009	Malaila no kekahi kanaka , o Simona ka inoa , he kilo no ia mamua mai ma ia kulanakauhale , a pilihua ka lahuikanaka o Samaria ia ia , i kana olelo ana , o kekahi mea nui ia .
44008010	A malama mai la lakou a pau ia ia , mai ka poe uuku mai , a ka poe nui , i ae la , Oia nei no ka mana nui o ke Akua .
44008011	Malama no lakou i kana , no ka mea , loihi ka manawa i hoopilihua ai oia ia lakou i ke kilokilo ana .
44008012	A i ko lakou manaoio ana ia Pilipo , i kana hai ana mai i ka euanelio no ke aupuni o ke Akua , a me ka inoa o Iesu Kristo , bapetizoia iho la lakou , na kane a me na wahine .
44008013	O Simona no hoi kahi i manaoio aku ; a bapetizoia iho la no hoi ia , a e hoomau ana me Pilipo , e ike iho la ia i na mea mana , a me na hoailona nui i hanaia , pilihua iho la ia .
44008014	A lohe ka poe lunaolelo ma Ierusalema , ua loaa i ko Samaria ka olelo a ke Akua . hoouna ae la lakou ia Petero a me Ioane io lakou la .
44008015	Iho ae la laua , pule aku la laua no lakou , i loaa ia lakou ka Uhane Hemolele .
44008016	No ka mea , ia manawa , aole ia i haule mai maluna o kekahi o lakou : ua bapetizo wale ia no lakou iloko o ka inoa o ka Haku , o Iesu .
44008017	Alaila , kau iho la laua i na lima maluna iho o lakou , a loaa iho la ia lakou ka Uhane Hemolele .
44008018	A ike iho la o Simona ua haawiia mai ka Uhane Hemolele ma ke kau ana o na lima o na lunaolelo , haawi aku la oia ia laua i kauwahi kala ,
44008019	I aku la , E haawi mai olua i keia mana na'u , i loaa ai ka Uhane Hemolele i ka mea a'u e kau ai i na lima maluna iho .
44008020	I mai la o Petero ia ia , E lilo pu kau kala me oe i ka make , no kou manao e loaa mai ka makana o ke Akua ma ke kala .
44008021	Aole ou wahi kuleana , aole ou wahi lihi iki ma keia olelo ; no ka mea , aole i pololei kou naau imua i ke alo o ke Akua .
44008022	Nolaila , e mihi oe i keia hewa ou , a e nonoi aku i ke Akua , ina paha e kalaia mai nou ka manao o kou naau .
44008023	No ka mea , ua ike au , aia no oe maloko o ke au awaawa , a me ka mea paa o ka hewa .
44008024	Olelo aku la o Simona , i aku la , E pule aku olua i ka Haku no'u i hiki ole mai ai keia mau mea a olua e olelo mai nei maluna o'u .
44008025	Nolaila , a hoike laua me ka hai mai i ka olelo a ka Haku , hoi mai la laua i Ierusalema , e hai ana i ka euanelio i na kauhale he nui loa o ka poe Samaria .
44008026	A olelo mai la ka anela o ka Haku la Pilipo , i mai la , E ku oe , a e hele ma ke kukuluhema , ma ke ala e iho aku ai , mai Ierusalema a Gaza , he waonahele no hoi ia .
44008027	Ku ae la ia a hele ; aia hoi , he kanaka no Aitiopa , he luna nui na Kanedake , ke aliiwahine o Aitiopa , oia no maluna o kona waiwai a pau , a ua hele mai no hoi ia i Ierusalema e hoomana ;
44008028	E hoi aku ana ia e noho ana maloko o kona halekaa , a e heluhelu ana i ka ke kaula Isaia .
44008029	Olelo mai la ka Uhane ia Pilipo , E hele oe , e hoopili aku ia halekaa .
44008030	Holo ae la o Pilipo , a lohe iho la i kana heluhelu ana i ka ke kaula Isaia , i ae la ia , Ua ike anei oe i ka mea au e heluhelu nei ?
44008031	I aku la kela , Pehea la e hiki ai ia'u , ke ao ole mai kekahi ia'u ? Nonoi aku la oia ia Pilipo e pii ae , a e noho pu me ia .
44008032	Eia kahi o ka palapala ana i heluhelu ai , Ua alakaiia'ku la ia me he hipa la i ka make ; a e like hoi me ka hipakeiki i pane ole imua o ka mea nana e ako , pela no ia , aole i ekemu kona waha .
44008033	I kona hoohaahaa ana , ua kailiia'ku la kona hoaponoia ; nawai la hoi e hai mai i kona hanauna ? no ka mea , ua laweia'ku no kona ola , mai ka honua aku .
44008034	Olelo aku la ua luna la , i aku la ia Pilipo , Ke ninau aku nei au ia oe , i olelo mai ke kaula i keia mea nowai , nona iho anei , no kekahi mea e paha ?
44008035	Alaila , oaka ae la o Pilipo i kona waha , a ma ua palapala la kana hoomaka ana e hai mai ai ia ia , ia Iesu .
44008036	A i ko laua hele ana ma ke ala loa , hiki aku la laua ma kahi wai : Olelo ae ua luna la , Aia , he wai , heaha ka mea e keakea mai ia'u e bapetizoia'i ?
44008037	I ae la o Pilipo , Ina i manaoio oe me ka naau a pau , ina ua pono . I mai la kela , Ke manaoio nei au o Iesu Kristo , oia ke Keiki a ke Akua .
44008038	A kena aku la ia , E ku malie ke kaa . Iho pu iho la laua i ka wai , o Pilipo a me ua luna la , a bapetizo ae la oia ia ia .
44008039	A pii ae la laua , mai ka wai mai , kaili aku la ka Uhane o ka Haku ia Pilipo , aole ike hou ae ua luna la ia ia . Hoi aku no ia ma kona ala me ka olioli .
44008040	Ikea ae la o Pilipo ma Azoto . I kona hele ana , hai ae la ia i ka euanelio ma na kulanakauhale a pau , a hiki aku la i Kaisareia .
44009001	E ha aku ana o Saulo i ka olelo hooweliweli , a me ka luku aku i na haumana a ka Haku , hele aku la ia i ke kahuna nui ,
44009002	Nonoi aku la i mau palapala no na halehalawai ma Damaseko , ina loaa ia ia kekahi mau mea no keia aoao , na kane paha , na wahine paha , e alakai mai no oia ia lakou me ka nakinakiia ma Ierusalema .
44009003	A i kona hele ana aku , a kokoke ia i hiki i Damaseko , anapu koke mai a puni iho la ia i ka malamalama mai ka lani mai .
44009004	Hina iho la i ka honua , e lohe aku la ia i leo , i ka i ana mai ia ia , E Saulo , e Saulo , no ke aha la oe e hoomaau mai nei ia'u ?
44009005	I aku la ia , Owai oe , e ka Haku ? I mai la ka Haku , O Iesu no wau ka mea au e hoomaau mai nei . O ke keehi ana i na mea oioi , he mea ia e eha ai nou .
44009006	I aku la ia me ka hopohopo a me ka haalulu , e ka Haku , heaha kou makemake e hana aku ai au ? I mai la ka Haku ia ia , E ala oe iluna , a e hele i ke kulanakauhale , a e haiia no ia oe ka mea pono nau e hana aku ai .
44009007	A o na kanaka e hele pu ana me ia , ku iho la lakou me ka leopaa , ua lohe no lakou i ka leo , aole nae i ike aku i kekahi mea .
44009008	Ala mai la o Saulo , mai ka honua mai , oaka ae la kona mau maka , aole nae ia i ike i kekahi mea . Alakai lima aku la lakou ia ia a hiki aku i Damaseko .
44009009	Ekolu la o kona ike ole ana , aole ia i ai , aole no hoi i inu .
44009010	Aia no ma Damaseko , kekahi haumana , o Anania kona inoa . I mai la ka Haku ia ia ma ka hihio , E Anania . I aku la kela , Eia no wau , e ka Haku .
44009011	I mai la ka Haku ia ia , E ku a e hele ma ke kuamoo , i kapaia o Pololei , ma ka hale o Iuda , e imi i kekahi mea i kapaia o Saulo , no Tareso , no ka mea , aia hoi , ke pule la ia .
44009012	A ma ka hihio oia i ike aku ai i kekahi kanaka , o Anania kona inoa , e hele mai ana , a kau i ka lima maluna ona , i ike ia .
44009013	I aku la o Anania , E ka Haku e , ua nui loa na mea a'u i lohe ai i ua kanaka la , i ka nui o ka hewa ana i hana aku ai i kou poe haipule ma Ierusalema .
44009014	Ua loaa no hoi ia ia ka mana na ke kahuna nui mai , e hoopaa i na mea a pau i hea aku i kou inoa .
44009015	I mai la ka Haku ia ia , O hele : no ka mea , he ipu i kohoia na'u oia nei , e lawe aku ai i ko'u inoa imua o ko na aina e , a me na'lii , a me na mamo a Iseraela .
44009016	No ka mea , e hoike aku ana au ia ia i ka nui o kona ehaeha ana no ko'u nei inoa .
44009017	Hele aku la o Anania a komo aku la i ka hale ; a kau aku la i kona mau lima maluna ona , i aku la , E Saulo , e ke kaikaina , ua hoouna mai nei ka Haku ia'u , o Iesu , ka mea au i ike ai , ma ke ala au i hele mai ai , i ike oe , a i piha hoi i ka Uhane Hemolele .
44009018	Haule koke iho la mai kona mau maka mai me he mau unahi la , a ike koke iho la ia , a ku mai la , bapetizoia iho la .
44009019	A i ka lawe ana i ai , ikaika ae la . Noho iho la o Saulo , i kekahi mau la me na haumana ma Damaseko .
44009020	Hai koke aku la ia maloko o na halehalawai , ia Iesu , o ke Keiki ia a ke Akua .
44009021	Kahaha iho la ka poe a pau i lohe , i ae la ; Aole anei keia ka mea i luku ai i ka poe i hea aku ma keia inoa ma Ierusalema , a hele mai hoi ia nei e lawe ia lakou me ka paa , i na kahuna nui ?
44009022	Mahuahua nui aku la ka ikaika o Saulo : a pilipu ia ia ka poe Iudaio , e noho ana ma Damaseko i kona hoakaka ana , o ka Mesia no keia .
44009023	A hala ia mau la , kukakuka ka poe Iudaio e pepehi ia ia .
44009024	Ike ae la o Saulo i ka lakou kuka ana . Hoomakakiu aku la lakou ma na puka i ke ao a me ka po e pepehi ia ia .
44009025	Lawe aku la na haumana ia ia i ka po , a ma ka hinai , hookuu iho la ia ia ilalo , mawaho o ka pa .
44009026	A hiki aku la o Saulo i Ierusalema , hoao aku la ia e hui pu me na haumana , makau mai la lakou a pau ia ia , no ka mea , aole lakou i manao he haumana ia .
44009027	Lalau aku la o Barenaba ia ia , a alakai aku la ia ia i na lunaolelo , a hoakaka aku la i kona ike ana i ka Haku ma ke alanui , a me kana olelo ana mai ia ia , a me kana ao ikaika ana aku ma Damaseko , ma ka inoa o Iesu .
44009028	Me lakou pu iho la no ia ma Ierusalema , i ka hele ana aku a i ka hoi ana mai .
44009029	A e ao wiwo ole aku ia ma ka inoa o Iesu , me ka hoopaapaa aku i ka poe Helene ; a kukakuka iho la lakou e pepehi ia ia .
44009030	A ike iho la na hoahanau , lawe aku la lakou ia ia i Kaisareia , a hoouna aku la ia ia i Tareso .
44009031	A maluhia iho la na ekalesia ma Iudea a pau , a me Galilaia , a me Samaria hoi . Hookupaaia iho la lakou , e hele ana me ka makau i ka Haku , a me ka olioli o ka Uhane Hemolele , a mahuahua iho la lakou .
44009032	A i ko Petero kaahele ana ma na wahi a pau , hiki ae la ia i ka poe haipule e noho ana ma Luda .
44009033	Loaa aku la ia ia ilaila kekahi kanaka , o Ainea kona inoa , ua moe ma ka moe no na makahiki ewalu , i ka mai lolo .
44009034	I mai la o Petero ia ia , E Ainea , ke hoola mai nei o Iesu Kristo ia oe ; e ku , a nau no e holahola i kou wahi moe . Ku koke ae la ia .
44009035	O ka poe a pau , e noho ana ma Luda , a ma Sarona , ike aku la lakou ia ia , a huli iho la i ka Haku .
44009036	Aia ma Iope kekahi haumana wahine , o Tabita ka inoa , ma ka hoohalike ana hoi , ua iia o Doreka , ua nui na hana maikai , a me na manawalea ana i hana'i .
44009037	Ia mau la , mai iho la ia a make . Holoi aku la lakou ia ia , a waiho iho la ma ke keena maluna
44009038	Ua kokoke no o Luda ma Iope , a lohe ae la na haumana i ko Petero hiki ana malaila , hoouna aku la lakou i elua kanaka ia ia , nonoi aku la laua aole e hookaulua i kona hele ana io lakou la .
44009039	Ku ae la o Petero iluna , a hele pu me laua : a hiki aku la ia , alakai aku la lakou ia ia i ua keena la maluna ; a ku pu me ia na wahinekanemake a pau e uwe ana , a e hoike ana i na palule , a me na kapa komo a Doreka i hana'i i kona wa i noho pu ai me lakou .
44009040	Kipaku aku la o Petero ia lakou a pau mawaho , kukuli iho la a pule aku la ; alaila haliu ae la ia ma ke kino , i aku la , E Tabita , e ala mai oe ; oaka ae la kona mau maka , a ike ae la oia ia Petero , ala ae la ia iluna .
44009041	Haawi aku la o Petero i ka lima ia ia , hooku ae la ia ia iluna ; kii aku la ia i ka poe haipule , a me na wahinekanemake , a hoike aku la ia ia e ola'na .
44009042	A ikea ae la ia mea ma Iope a pau ; a nui na mea i manaoio aku i ka Haku .
44009043	A noho iho la ia ma Iope i kekahi mau la , me Simona ka hanaili .
44010001	Aia ma Kaisareia kekahi kanaka , o Korenelio kona inoa , he lunahaneri no kekahi papakoa i kapaia ka Italia .
44010002	He haipule , a makau ia i ke Akua , a me ko kona hale a pau , manawalea nui no ia i kanaka , a pule mau no ia i ke Akua .
44010003	Ma ka hora aiwa paha o ka la , ike paka aku la ia ma ka hihio , i anela o ke Akua , e hele mai ana io na la , a i mai la ia ia , E Korenelio .
44010004	A i ka haka pono ana ia ia , makau iho la , i aku la , E ka Haku , heaha ia ? I mai la kela ia ia , Ua pii iluna kau mau pule , a me kau mau manawalea , i mea hoomanao imua o ke Akua .
44010005	E hoouna aku oe ano i mau kanaka ma Iope , e kii ia Simona , i kapaia o Petero .
44010006	Ua hookipaia oia e Simona ka hanaili , aia i ka hale ma kahakai ; oia ka mea nana e hai mai ia oe i ka pono au e hana aku ai .
44010007	A hala aku la ka anela i olelo aku ai ia ia , alaila hea aku la ia i na ohua ona elua , a me kekahi koa haipule o ka poe malama mau ia ia .
44010008	A hoike ana'ku i na mea a pau ia lakou , a hoouna aku la ia lakou i Iope .
44010009	A ia la ae , i ko lakou hele ana , a hookokoke ana aku i ke kulanakauhale , pii ae la o Petero i kahi maluna o ka hale e pule ai , i ke ono paha o ka hora .
44010010	Pololi loa iho la , makemake ae la ia e ai ; a i ko lakou hoomakaukau ana , haule mai maluna ona he akaku ;
44010011	Ike aku la ia , ua weheia ka lani , a iho mai la kekahi puolo io na la , ua like me ke kuina nui i huiia na kihi eha , a kuuia iho la ilalo i ka honua :
44010012	Maloko ona na holoholona wawae eha a pau o ka honua , a me na mea hihiu , a me na mea kolo , a me na manu o ka lewa .
44010013	A hiki mai la kekahi leo io na la , E Petero ; e ala , e pepehi , a ai .
44010014	I aku la o Petero , Aole loa pela , e ka Haku ; no ka mea , aole loa au i ai i na mea pono ole a pau , a me na mea haumia .
44010015	Hiki hou mai ua leo la ia ia , o ka lua ia , O ka mea i huikalaia e ke Akua , mai kapa aku oe , he pono ole .
44010016	Ekolu hana ana mai pela ; a lawe hou ia'ku ua puolo la i ka lani .
44010017	I ko Petero kanalua ana iloko ona , i ke ano o ke akaku ana i ike ai , aia hoi , o na kanaka i hoounaia mai e Korenelio , ua ninau mai i ka hale o Simona , a ku iho la lakou ma ka ipuka .
44010018	Hea mai lakou , ninau mai la . Ke noho nei anei o Simona maanei , o ka mea i kapaia o Petero ?
44010019	I ka noonoo ana o Petero i ua akaku la , olelo mai la ka Uhane ia ia , Aia hoi , ke imi mai nei na kanaka ekolu ia oe .
44010020	Ea , e ku oe , a e iho ilalo , a e hele pu me lakou , mai kanalua ; no ka mea , na'u no lakou i hoouna .
44010021	Iho mai la o Petero ilalo i ua poe kanaka la i hoounaia mai io na la e Korenelio , i mai la , Eia no wau ka mea a oukou i imi mai nei . Heaha ka mea a oukou i hele mai ai ia nei ?
44010022	I mai la lakou , O Korenelio , he lunahaneri , he kanaka pono , e makau ana no hoi i ke Akua , ua ike maopopo ia e ka lahuikanaka a pau o na Iudaio , a ua kauohaia ia e kekahi anela hemolele , mai ke Akua mai , e kii aku ia oe e hele i kona hale , i lohe oia i na olelo ma ou la .
44010023	Alaila hea aku la oia ia lakou , a hookipa mai la . A ia la ae , ku ae la ia a hele pu me lakou , a hele pu aku no me ia kekahi poe hoahanau no Iope .
44010024	A ia la ae , hiki aku la lakou i Kaisareia ; a e kakali ana o Korenelio ia lakou , ua hoakoakoa oia i kona poe hoahanau a me kona poe hoalauna punahele .
44010025	A i ko Petero komo ana aku , halawai mai la o Korenelio me ia , a moe iho la kela ma kona mau wawae , a hoomana aku la .
44010026	Hoala mai la o Petero ia ia , i mai la , E ku iluna ; no ka mea , he kanaka no hoi au .
44010027	A i ko laua kamailio pu ana , komo ae la ia iloko , a ike iho la i ka poe i hoakoakoaia mai he nui .
44010028	I mai la oia ia lakou , Ua ike no oukou , he mea kapu i ke kanaka Iudaio , e nonoho pu a me ka hele aku i kekahi mea o ka aina e ; aka , ua hoike mai ke Akua ia'u , aole e kapa aku i kekahi kanaka , he pono ole , a he haumia .
44010029	No ia mea , i ko'u kiiia'e nei , hele mai no wau me ke kuipehi ole . Nolaila , ke ninau aku nei au , no ke aha la oukou i kii mai ai ia'u .
44010030	I aku la o Korenelio , Eha la mamua aku nei , e hookeai ana au , a hiki i keia hora ; a i ka hora aiwa , pule iho la au ma ko'u hale , aia hoi , ku mai la kekahi kanaka imua o'u me ka aahu hinuhinu ,
44010031	I mai la , e Korenelio , ua loheia kau pule , ua hoomanaoia no hoi kau mau hoomanawalea ana imua o ke Akua .
44010032	Nolaila e hoouna aku oe ma Iope , e kii ia Simona , i kapaia o Petero ; ua hookipaia ia maloko o ka hale o Simona ka hanaili , aia ma ke kahakai ; a hiki mai ia , nana no e olelo mai ia oe .
44010033	No ia mea , hoouna koke aku la au i ou la , a ua hana pono oe i kou hele ana mai . Eia hoi makou a pau loa imua i ke alo o ke Akua e hoolohe i na mea a pau i kauohaia mai ai ia oe e ke Akua .
44010034	A oaka ae la ko Petero waha , i mai la , Ke ike nei au he oiaio no , aole ke Akua i manao mai i ko waho o ke kanaka :
44010035	Aka , ma na lahui a pau , ua oluolu ia i na mea i makau ia ia , a me ka hana pono .
44010036	O ka olelo ana i hoouna mai ai i na mamo a Iseraela , e hai ana i maluhia ma o Iesu Kristo la ; ( oia no ka Haku no na mea a pau . )
44010037	Ua ike no oukou i ka olelo i kaulana ma Iudea a pau , ma Galilaia ka hoomaka ana , mahope iho o ka bapetizo a Ioane i hai mai ai .
44010038	O Iesu no Nazareta , ua poni ke Akua ia ia me ka Uhane Hemolele , a me ka mana ; nana no i kaahele e hana maikai ana , a me ka hoola ana i na mea a pau i hooluhiia e ka diabolo ; no ka mea , o ke Akua pu kekahi me ia .
44010039	He poe hoike makou i na mea a pau ana i hana'i ma ka aina o na Iudaio , a me Ierusalema ; na lakou no ia i pepehi , a kau aku hoi maluna o ka laau .
44010040	Hoala mai ke Akua ia ia i ke kolu o ka la , a hoike mai no hoi ia ia ma ke akea :
44010041	Aole nae i kanaka a pau loa , aka , i ka poe hoike a ke Akua i wae mua ai , ia makou no , i ka poe i ai pu a i inu pu me ia mahope o kona alahouana , mai ka make mai .
44010042	Nana no makou i kauoha iho , e ao aku i kanaka , a e hoike aku , oia ka mea i hooholo e ia e ke Akua , i lunakanawai , no ka poe ola , a me ka poe make .
44010043	Ua hoike maopopo mai ka poe kaula a pau nona , e loaa ke kala ana o ka hala ma kona inoa , i ka poe a pau i manaoio ia ia .
44010044	I ka Petero hai ana mai i keia mau olelo , haule mai ka Uhane Hemolele maluna o ka poe a pau i lohe ia olelo .
44010045	O ka poe ma ke okipoepoe i manaoio , a i hele pu me Petero , kahaha iho la lakou , no ka mea , ua nininiia mai ka haawina o ka Uhane Hemolele maluna o ko na aina e .
44010046	Ua lohe lakou i ka lakou olelo ana mai , ma na olelo e , a me ka hoonani aku i ke Akua . Alaila ninau mai la o Petero ,
44010047	E hiki anei i kekahi ke papa mai i ka wai i bapetizo ole ia lakou nei , ka poe i loaa ka Uhane Hemolele , e like me makou ?
44010048	Kauoha mai la ia , e bapetizoia lakou ma ka inoa o ka Haku . Alaila nonoi aku la lakou ia ia , e noho ia i kekahi mau la .
44011001	A lohe iho la na lunaolelo , a me na hoahanau e noho ana ma Iudea , i ka loaa ana o ka olelo a ke Akua i ko na aina e ;
44011002	A pii aku la o Petero i Ierusalema , o ka poe ma ke okipoepoe ana , hoopaapaa mai la lakou ia ia ,
44011003	I mai la , ua hele ka oe i ka poe okipoepoe ole ia , a ua ai pu oe me lakou .
44011004	Hoomaka iho la o Petero , make kumu , a hoakaka mai la ia lakou , i mai la ,
44011005	I kuu pule ana ma ke kulanakauhale ma Iope , hihioia iho la wau , ike aku la au ma ke akaku , i ka iho ana mai o kekahi puolo , ua like me ke kuina nui i huiia na kihi eha ; i kuuia mai ka lani mai , a hiki mai ia'u .
44011006	Haka pono aku la wau ia mea , noonoo iho la , a ike aku la i na holoholona wawae eha o ka honua , a me na mea hihiu , a me na mea kolo , a me na manu o ka lewa .
44011007	A lohe aku la au i ka leo i ka i ana mai ia'u , E Petero ; e ala , e pepehi , a ai .
44011008	I aku la au , E ka Haku , aole loa pela ; no ka mea , aole i komo iloko o ko'u waha kekahi mea pono ole , a i haumia .
44011009	I mai ua leo la ia'u , o ka lua ia , mai ka lani mai , O ka mea i huikalaia e ke Akua , mai kapa aku oe , he pono ole .
44011010	Ekolu hana ana mai pela ; a huki hou ia'ku la na mea a pau iluna i ka lani .
44011011	Aia hoi , hiki koke mai la na kanaka ekolu , ma ka hale a'u i noho ai , ua hoounaia mai ia'u , mai Kaisareia mai .
44011012	I mai la ka Uhane ia'u , e hele pu me lakou , me ke kanalua ole . Hele pu aku la keia mau hoahanau eono me au , a komo aku la makou iloko o ka hale o ua kanaka la :
44011013	Hai mai la oia ia makou i kona ike ana i ka anela , maloko o kona hale , ku mai la ia , i mai ia ia , E hoouna aku oe i kanaka i Iope , e kii ia Simona i kapaia o Petero :
44011014	Nana no e hai mai ia oe na olelo , na mea e ola'i oe , a me kou poe ohua a pau .
44011015	A i ko'u hoomaka ana e olelo aku , haule mai ka Uhane Hemolele iluna iho o lakou , e like me kakou i kinohou .
44011016	Hoomanao iho la au i ka olelo a ka Haku , ana i olelo mai ai , Bapetizo no o Ioane me ka wai ; aka , e bapetizoia auanei oukou i ka Uhane Hemolele .
44011017	A ina haawi mai ke Akua i ka makana na lakou , e like me kakou , ka poe i manaoio aku i ka Haku ia Iesu Kristo , he mea aha la wau e hiki ai ia'u ke hoole aku i ke Akua ?
44011018	A lohe lakou i keia mau mea , pilipu iho la lakou , a hoonani aku la i ke Akua , i ae la , Oiaio no , ua haawi mai no ke Akua i ko na aina e kekahi i ka mihi e ola'i .
44011019	Nolaila , o ka poe i hoopuehuia i ka hoomaau ana i puka mai no Setepano , hele no lakou a hiki i Poinike , a i Kupero , a i Anetioka , e hai aku ana i ka olelo i na Iudaio wale no .
44011020	Kekahi poe o lakou , he mau kanaka no Kupero a no Kurenaio kekahi , a hiki lakou i Anetioka , ao mai la lakou i ko Helene , e hai mai ana i ka euanelio o ka Haku o Iesu .
44011021	O ka lima pu o ka Haku kekahi me lakou ; nui loa iho la ka poe i manaoio aku , a huli i ka Haku .
44011022	Kaulana aku la ia mea a hiki i na pepeiao o ka ekalesia ma Ierusalema ; hoouna ae la lakou ia Barenaba e hele i Anetioka .
44011023	A hiki ae la ia , a ike ae la i ka hoomaikaiia e ke Akua , olioli iho la ia , a hooikaika mai la oia ia lakou a pau , e hoopili lakou i ka Haku me ka manao ikaika o ka naau .
44011024	No ka mea , he kanaka maikai ia , ua piha hoi i ka Uhane Hemolele , a me ka manaoio ; a nui loa ae la ka poe i huiia ma ka Haku .
44011025	Alaila hele aku la o Barenaba i Tareso , e imi ia Saulo :
44011026	A loaa iho la , alakai mai la ia ia i Anetioka . A puni no ko laua makahiki malaila , e hoakoakoa ana me ka ekalesia , a ao mai la i kanaka , he nui loa . Ma Anetioka i kapa mua ia mai ai na haumana , o na Kristiano .
44011027	Ia mau la hele mai la kekahi mau kaula , mai Ierusalema mai a Anetioka .
44011028	Ku mai la kekahi o lakou , o Agabo kona inoa , hoike mai la , ma ka Uhane , he wi nui e hiki mai ana ma na aina a pau ; a hiki io mai no i ke au ia Kelaudio Kaisara .
44011029	Alaila paa ka manao o na haumana , o kela mea keia mea e like me kona pono , e hoouka aku i ka manawalea na ka poe hoahanau i noho ma Iudea .
44011030	A hana io no hoi lakou ia mea , a hoouka aku la na ka poe lunakahiko , ma ka lima o Barenaba laua o Saulo .
44012001	A ma ia wa , o aku la na lima o Herode o ke alii e hoomaino aku i kekaki poe o ka ekalesia .
44012002	Pepehi aku la oia ia lakobo ke kaikuaana o Ioane i ka pahikaua .
44012003	A ike aku la ia , ua maikai keia i na Iudaio , hana hou aku la no ia , a hopu iho la ia Petero . ( Oia na la o ka barena hu ole . )
44012004	A paa , alaila hahao aku la oia ia ia iloko o ka halepaahao , a haawi aku la ia ia i kekahi poe koa , eha kauna , na lakou e malama . Manao iho la ia , a pau ka moliaola , alaila e lawe mai ia ia imua o na kanaka .
44012005	Kiaiia iho la o Petero maloko o ka halepaahao ; aka , pule ikaika aku la ka ekalesia i ke Akua nona .
44012006	A i ka wa a Herode i manao ai e lawe mai ia ia iwaho , ia po , e moe ana no o Petero mawaena o na koa elua , ua nakinakiia i na kaulahao elua ; a o na kiai mamua o ka puka , e malama ana no i ka halepaahao .
44012007	Aia hoi , he anela o ka Haku i ku mai la , anapu mai la ka malamalama maloko o ka halepaahao ; paipai mai la oia ma ko Petero aoao , hoala mai ia ia , i mai la , E ala koke oe . A haule iho la na kaulahao mai kona lima iho .
44012008	I mai la ka anela ia ia , E liki oe ia oe iho , a e hawele i kou kamaa . Hana iho la no ia pela . I mai la kela ia ia , E aahu oe i kou kapa , a e hahai mai ia'u .
44012009	Hele aku la hoi ia iwaho , a hahai aku la ia ia . Aole ia i ike , he oiaio ka mea i hanaia mai ai e ka anela ; manao iho la ia , he hihio kana i ike ai .
44012010	A hala kekahi papa kiai , a me ka lua o ka papa , a hiki aku laua i ka pani hao e hiki aku ai i ke kulanakauhale ; wehe wale mai ka puka no laua , a puka aku la laua mawaho , a hele aku la , a hala kekahi alanui ; haalele koke iho la ka anela ia ia .
44012011	A loaa ia Petero ka manao maopopo , i iho la ia , Ua ike maopopo au , he oiaio no ; ua hoouna mai ka Haku i kona anela , a ua hoopakele mai nei ia'u , mai ka lima o Herode , a me ka manao a pau o na Iudaio .
44012012	I kona hoomaopopo ana ae , hele mai la ia i ka hale o Maria , ka makuwahine o Ioane , i kapaia o Mareko ; he poe nui hoi ka i akoakoa mai malaila , e pule ana .
44012013	I kona kikeke ana ma ka puka o ka hale , hele mai la kekahi kaikamahine e hoolohe , o Rode kona inoa .
44012014	A ike iho la ia i ko Petero leo , aole ia i wehe i ka puka no ka olioli , holo aku la oia iloko , a hai aku la i ke ku mai ana o Petero ma ke alo o ka puka .
44012015	I mai la lakou ia ia , Ua hehena oe . Hoopaa loa aku la kela , he oiaio no . I mai la lakou , O kona anela .
44012016	Hoomau aku la o Petero e kikeke ana , a wehe ae la lakou a ike aku la ia ia , kahaha iho la ko lakou naau .
44012017	Peahi mai la me ka lima ia lakou , e noho malie , a hai mai la oia ia lakou i ka lawe ana mai o ka Haku ia ia mailoko mai o ka halepaahao . I mai la ia , E hai aku i keia mau mea ia Iakobo , a me na hoahanau . Haalele aku la oia ia wahi , a hele aku la i kahi e .
44012018	I ke ao ana ae , nui loa iho la ka pioloke o ka poe koa , i ka mea i lilo aku ai o Petero .
44012019	Imi iho la o Herode ia ia , aole nae i loaa , alaila hookolokolo aku la ia i na kiai , kena ae la , e make lakou . A hele aku la ia mai Iudea aku a Kaisareia , a noho iho la ilaila .
44012020	Huhu loa iho la o Herode i ko Turo , a me ko Sidona . Hele lokahi mai la lakou io na la , hoomalimali mai la ia Belaseto , i ka mea nana i malama kahi moe o ke alii , nonoi mai la lakou i kuikahi ; no ka mea , ua hanaiia ko lakou aina e ko ke alii .
44012021	A i ka la i hai mua ia'i , aahu iho la o Herode i ke kapa alii , a noho iho la ma ka nohoalii , e olelo aku ia lakou .
44012022	U wa mai la na kanaka , E , he leo ka , no ke Akua , aole no ke kanaka .
44012023	Uhau koke mai la ka anela o ka Haku ia ia , no kona hoonani ole ana i ke Akua . Aiia iho la ia e na ilo , a kaili aku la ke aho .
44012024	Ulu ae la ka olelo a ke Akua a mahuahua aku la .
44012025	A pau ka hana a Barenaba , laua me Saulo , hoi aku laua mai Ierusalema aku , a lawe pu aku la ia Ioane i kapaia o Mareko .
44013001	Maloko hoi o ka ekalesia , ma Anetioka , kekahi mau kaula a me na kumu , o Barenaba kekahi , a me Simeona i kapaia o Nigera , a me Loukio no Kurene , a me Manaena i hanai pu ia me Herode ke kiaaina , a me Saulo .
44013002	I ko lakou hoomana ana i ka Haku , a me ka hookeai ana , i mai la ka Uhane Hemolele , E hookaawale oukou ia Barenaba laua me Saulo na'u , no ka hana a'u i hea aku ai ia laua .
44013003	Alaila hookeai iho la lakou , pule aku la , kau iho la na lima maluna o laua , a hookuu aku la ia laua .
44013004	Na ka Uhane Hemolele laua i hoouna ae , e hele ae la laua i Seleukia ; a malaila aku laua i holo ai a hiki i Kupero .
44013005	A hiki laua i Salami , hai mai la laua i ka olelo a ke Akua maloko o na halehalawai o na Iudaio ; o Ioane no hoi kekahi hoalawehana na laua .
44013006	Kaahele aku la lakou i ka mokupuni a hiki i Papo , loaa ia lakou kekahi kilo , he kaula wahahee hoi ia , he Iudaio , o Bariesu kona inoa .
44013007	Aia no ia me Seregio Paulo , ke kiaaina , he kanaka akamai : a kii aku la oia ia Barenaba a me Saulo , makemake iho la ia , e lohe i ka olelo a ke Akua .
44013008	Aka , o Eluma , ke kilo ( o kona moa ia i ka hoolike ana ) ku e aku la oia ia laua , manao iho la e hoohuli i ke kiaaina , mai ka manaoio aku .
44013009	Aka , o Saulo , ( o Paulo no ia , ) ua piha oia i ka Uhane Hemolele , haka pono mai la oia ia ia .
44013010	I mai la , auwe oe ka mea i piha i ka wahahee a me ka hewa a pau , he keiki na ka diabolo , he enemi no ka pono a pau , aole anei e hooki oe i kou keakea ana i na aoao pono o ka Haku ?
44013011	Eia hoi , ano la e kau mai ana ka lima o ka Haku maluna ou , a e makapo no oe , aole e ike aku i ka la a hiki i kekahi manawa . Haule koke mai la maluna ona ka pouli a me ka moowini . Holoholo ae la ia e imi i mea alakai lima nona .
44013012	Alaila ike ae la ke kiaaina i ka mea i hanaia mai ai , manaoio aku la ia me ka mahalo aku i ke ao ana a ka Haku .
44013013	Holo aku la o Paulo ma mai Papo a hiki mai i Perege no Pamepulia : a haalele a Ioane ia laua , a hoi aku la i Ierusalema .
44013014	A haalele iho la laua ia Perege , a hele mai la i Anetioka no Pisidia , a komo ae la iloko o ka halehalawai i ka la Sabati , a noho iho la .
44013015	A mahope o ka heluhelu ana o ke kanawai a me ka na kaula , kii ae la na luna o ka halehalawai ia laua , i ae la , E na kanaka , na hoahanau , ina ia olua kekahi olelo hooikaika no na kanaka , ea , e olelo mai .
44013016	Ku mai la o Paulo , a peahi me ka lima , i mai la , E na kanaka o Iseraela , a me ka poe makau i ke Akua , e hoolohe mai .
44013017	Na ke Akua o keia poe kanaka o Iseraela i wae ae ko kakou kupuna , a hookiekie iho la ia poe kanaka i ko lakou noho ana i Aigupita , a lawe mai ia lakou , mailoko mai o ia wahi , me ka lima kakauha ;
44013018	Nana no lakou i hiipoi ma ka waonahele i na makahiki he kanaha .
44013019	A pau na lahuikanaka ehiku ma ka aina ma Kanaana i ka anaiia , nana no i puunaue i ko lakou aina no lakou ma ka hailona ana .
44013020	A mahope iho o ia mau mea , haawi mai la ia i mau lunakanawai , i eha paha haneri makahiki a me kanalima , a hiki i ka wa o Samuela , ke kaula .
44013021	A ia wa mai , nonoi aku lakou i alii nui ; a haawi mai la ke Akua ia Saulo i keiki a Kisa no lakou , he kanaka no ka ohana a Beniamina , hookahi no kanaha makahiki .
44013022	Alaila , kapae ae la kela ia ia , a hookiekie ae la ia Davida i alii no lakou ; hoike mai la ia , i mai la ia ia , Ua loaa ia'u o Davida a Iese , he kanaka ku pono i ko'u naau , nana no e hana i ko'u makemake a pau .
44013023	Ua hoopuka mai ke Akua ia Iesu noloko mai o kana poe mamo , e like me kana olelo mua ana mai , i mea ola no ka Iseraela .
44013024	Mamua o kona hiki ana mai , ua hai mua mai no o Ioane , i ka bapetizo ana o ka mihi i na kanaka a pau o Iseraela .
44013025	A hoopau o Ioane i kana hana , ninau mai la ia , Owai la wau i ko oukou manao ? Aole au ia . Aia hoi , ke hele mai nei kekahi mahope o'u , aole au e pono ke wehe i na kamaa o kona mau kapuwai .
44013026	E na kanaka , na hoahanau , na mamo a Aberahama , a me ka poe o oukou nei e makau i ke Akua , ua hoounaia mai ia oukou nei ka olelo o keia ola .
44013027	No ka mea , o ka poe i noho ma Ierusalema , a me ko lakou mau alii , aole lakou i ike ia ia , a me ka leo a na kaula , ka mea i heluheluia i na la Sabati a pau , ua hooko lakou ia leo i ko lakou hoohewa ana ia ia .
44013028	Aole no i loaa ia lakou kekahi hala e make ai , aka , nonoi aku la lakou ia Pilato e make ia .
44013029	A pau ae la na mea i palapalaia nona , i ka hookoia e lakou , lawe mai la lakou ia ia , mai ka laau mai , a waiho maloko o ka hale kupapau .
44013030	Na ke Akua no ia i hoala mai mai ka make mai .
44013031	Ikeia mai la no ia i na la he nui e ka poe i hele pu me ia , mai Galilaia mai a Ierusalema , na lakou no ia i hoike aku ai i kanaka .
44013032	Ke hai aku nei makou i ka olelo maikai ia oukou , i ka olelo hoopomaikai i haiia i na kupuna ;
44013033	Oia ka ke Akua i hooko mai nei i ka lakou mau mamo , ia makou , i kona hoala ana mai ia Iesu ; e like me ka mea i palapalaia ma ka Halelu elua , O oe no ka'u Keiki , i keia la wau i hoohanau ai ia oe .
44013034	A no kona hoala ana mai ia ia mai ka make mai , aole hoi ia e hoi hou i ka palaho , i mai la ia penei , E haawi aku wau ia oukou i ka lokomaikai oiaio o Davida .
44013035	No ia mea , i mai no hoi ia ma kahi e , Aole oe e haawi aku i kau mea hoano e ike i ka palaho .
44013036	Aka , o Davida , hookauwa aku la ia na kona hanauna , ma ka manao o ke Akua , a hiamoe iho la ia , a hui pu ia iho la me kona poe kupuna , a ike i ka palaho .
44013037	Aka , o ka mea a ke Akua i hoala mai ai , aole ia i ike i ka palaho .
44013038	No ia mea , e ike pono oukou , e na kanaka , na hoahanau , ma ona la , ua haiia'ku ia oukou ke kala ana o ka hala .
44013039	A o na mea a pau , aole e hiki ia oukou ma ke kanawai o Mose ke hoaponoia , ua hoaponoia no ma ona la ka poe manaoio a pau .
44013040	Nolaila , e malama pono oukou , o hiki mai auanei maluna o oukou , ka mea i oleloia mai ai e na kaula ;
44013041	E ka poe hoowahawaha , e nana mai oukou , e pilihua hoi , a e hoomawale ; no ka mea , ke hana nei au i ka hana i ko oukou mau la , ina e hai aku kekahi ia oukou ia hana , ina aole no oukou e manaoio mai .
44013042	I ka hele ana o na Iudaio iwaha o ka halehalawai , nonoi aku la na kanaka e ae i hai hou ia mai keia mau olelo ia lakou ia la Sabati mai .
44013043	A i ka hoi ana o ko ka halehalawai , he nui loa ka poe Iudaio , a me ka poe haipule i huli mua i hahai aku ia Paulo , laua me Barenaba ; na laua no i olelo mai ia lakou , a hooikaika mai ia lakou e ku paa ma ka maikai o ke Akua .
44013044	A hiki i ka la Sabati , kokoke pau loa ke kulanakauhale i ke akoakoa , e hoolohe i ka olelo a ke Akua .
44013045	A ike aku la ka poe Iudaio i ka nui o kanaka , piha loa lakou i ka paonioni , hoopohala aku la i na mea a Paulo i olelo ai , hoopaapaa a olelo hoino aku la .
44013046	Alaila , hooikaika mai la o Paulo laua me Barenaba , i mai la , He mea pono ke hai mua ia ia oukou ka olelo a ke Akua ; ua kapae oukou ia mea , a ua manao oukou ia oukou iho , aole oukou e pono ke ola loa , eia hoi , ke huli aku nei maua i ko na aina e .
44013047	No ka mea , pela ka Haku i kauoha mai ai ia makou , Ua hoonoho wau ia oe i malamalama no ko na aina e , i lilo oe i mea e ola'i a hiki i na kukulu o ka honua .
44013048	A lohe ko na aina e i keia , olioli lakou , a hoonani aku la lakou i ka olelo a ka Haku : a o ka poe i waeia no ke ola loa , manaoio aku no lakou .
44013049	A haiia no hoi ka olelo a ka Haku ma ia aina a pau .
44013050	Hookonokono aku la ka poe Iudaio i na wahine haipule koikoi , a me na mea kiekie o ke kulanakauhale , a pai mai la lakou ma ka hoomaau no Paulo a me Barenaba , a kipaku aku la ia laua mai ko lakou wahi aku .
44013051	A lulu aku la laua i ka lepo o ko laua mau wawae ia lakou , a hele mai la laua i Ikonio .
44013052	Piha loa iho la na haumana i ka olioli , a me ka Uhane Hemolele .
44014001	Aia ma Ikonio , komo ae la laua iloko o ka halehalawai o na Iudaio , a no ka laua olelo ana , nui loa na Iudaio a me na Helene i manaoio aku .
44014002	Aka , o ka poe Iudaio i hoomaloka , hookonokono lakou , a hoonaukiuki i na uhane o ko na aina e i na hoahanau .
44014003	Loihi loa no nae ko laua hoomau ana e olelo wiwo ole aku no ka Haku , nana no i hoike mai i ka oiaio o ka olelo o kona lokomaikai , a haawi mai la no hoi ia i na hoailona a me na mea kupanaha a ko laua lima i hana'i .
44014004	Mokuahana ae la ka ahakanaka o ke kulanakauhale ; me na Iudaio kekahi , me na lunaolelo kekahi .
44014005	A i ka wa i hoao ai ko na aina e , a me ka poe Iudaio , me ko lakou alii , e hana ino aku ia laua , a e hailuku aku ;
44014006	Ike e no laua , a mahuka aku la i na kulanakauhale o Lukaonia ia Lusetera a me Derebe , a me ka aina i puni mai .
44014007	A malaila laua i hai mai ai i ka euanelio .
44014008	E noho ana kekahi kanaka ma Lusetera , ua nawaliwali na wawae , ua oopa ia , mai ka opu mai o kona makuwahine , aole loa ia i hele :
44014009	Lohe aku la oia ia Paulo e olelo ana , a haka pono mai la oia ia ia , a ike iho la , he manaoio kona e hoolaia'i ,
44014010	I mai la ia me ka leo nui , E ku pololei ae iluna ma kou mau wawae . Lelele ae la ia a hele aku la .
44014011	Ike aku la ka ahakanaka i ka mea a Paulo i hana'i , hookiekie aku la lakou i ko lakou leo , i aku la , ma ka olelo Lukaonio , Ua iho mai na akua io kakou nei , ma ke ano o kanaka .
44014012	Kapa aku la lakou ia Barenaba o Dia ; a me Paulo hoi , o Hereme , no ka mea , ia ia no ka olelo .
44014013	Na ke kahuna o Dia , o ka mea ma ke alo o ua kulanakauhale la , nana no i lawe mai i na bipikane , a me na lei , ma na puka pa , manao iho la e kaumaha aku me ka ahakanaka .
44014014	A lohe na lunaolelo , o Barenaba laua me Paulo , haehae laua i ko laua aahu , a holo aku la iwaena o ka ahakanaka , e hea aku ana ,
44014015	I aku la , E na kanaka , no ke aha la oukou e hana mai ai i keia mau mea ? he mau kanaka no maua , o ko kakou ano hookahi ano no ; a ke hai aku nei no hoi maua ia oukou i ka olelo maikai , i huli ai oukou mai keia mau mea lapuwale aku a i ke Akua ola , ka mea nana i hana ka lani , a me ka honua , a me ke kai , a me na mea a pau iloko o lakou :
44014016	I na hanauna mamua , waiho wale aku no ia i ko na aina a pau , e hele ai ma ko lakou aoao iho .
44014017	Aka hoi , aole ia i waiho wale ia ia iho , me ka hoike ole ia mai ; hana maikai mai no ia , a haawi mai no ia i ka ua , mai ka lani mai , a me na kau ai e hoopiha mai ana i ka naau i ka ai , a me ka olioli .
44014018	I ka laua olelo ana i keia mau mea , mai hiki ole no ia laua ke hoopaa mai i ka ahakanaka , i ole lakou e kaumaha aku na laua .
44014019	Hele mai la kekahi poe Iudaio mai Anetioka mai , a mai Ikonio mai , hookonokono ae la i ka ahakanaka , a hailuku no ia Paulo , a kauo aku la ia ia mawaho o ke kulanakauhale , manao iho la lakou , ua make loa ia .
44014020	Aka , i ke ku poai ana mai o na haumana ma o na la , ala mai la ia , a hele mai la iloko o ke kulanakauhale . A ia la ae , hele pu aku la ia me Barenaba i Derebe .
44014021	Hai mai la laua i ka olelo maikai i ko ia kulanakauhale , a hoohaumana mai la i kekahi poe , alaila hoi aku la i Lusetera , a me Ikonio , a me Anetioka ,
44014022	E hookupaa ana i na Uhane o na haumana , e hooikaika ana ia lakou e kupaa ma ka manaoio , no ka mea , me ka popilikia he nui loa , e komo ana kakou iloko o ke aupuni o ke Akua .
44014023	A e koho ana no lakou i na lunakahiko , ma kela ekalesia , keia ekalesia , pule aku la a me ka hookeai , a haawi aku la ia lakou i ka Haku , i ka mea a lakou i manaoio aku ai .
44014024	Kaahele ae la laua ia Pisidia , a hiki ae la i Pamepulia .
44014025	Hai mai la laua i ka olelo ma Perege , a iho ae la i Atalia .
44014026	Mailaila ko laua holo ana aku i Anetioka i kahi o laua i haawiia'ku ai i ka lokomaikai o ke Akua , no ka hana a laua i hoopau ai .
44014027	A hiki ana ae ilaila , hoakoakoa mai la laua i ka ekalesia , a hai mai la i na mea a ke Akua i hana mai ai me laua , a me kona wehe ana i ka puka o ka manaoio no ko na aina e .
44014028	Noho liuliu laua malaila me na haumana .
44015001	A iho mai la kekahi poe , mai Iudea mai , ao mai la lakou i na hoahanau , Ina aole oukou e okipoepoeia , e like me ka aoao o Mose , aole hiki ia oukou ke hoolaia .
44015002	Nui iho la ke kamailio ku e , a me ka hoopaapaa ana o lakou me Paulo laua me Barenaba . Manao iho la lakou e hele o Paulo , me Barenaba , a me kekahi poe o lakou , i Ierusalema , i na lunaolelo , a me na lunakahiko , no keia manao .
44015003	Na ka ekalesia lakou i kai maikai aku , a kaahele lakou ma Poinike , a ma Samaria e hai mai ana i ka huli ana o ko na aina e ; a hoolioli loa lakou i na hoahanau a pau .
44015004	A hiki lakou i Ierusalema , apo mai la ka ekalesia ia lakou , a me na lunaolelo , a me na lunakahiko , a hai aku la lakou i na mea a pau a ke Akua i hana mai ai me lakou .
44015005	Ku mai la kekahi poe i manaoio , noloko mai o ka aoao Parisaio , i mai la , Pono ke okipoepoe ia lakou , a e kauoha aku e malama i ke kanawai o Mose .
44015006	Hoakoakoa mai la ka poe lunaolelo , a me na lunakahiko , e kukakuka i keia mea .
44015007	Nui loa iho la ka hoopaapaa , alaila , ku mai la o Petero , i mai la ia lakou , E na kanaka , na hoahanau , ua ike no oukou i na la mamua , wau no ko kakou mea a ke Akua i wae ai , i lohe ko na aina e i ka olelo maikai ma ko'u waha , a e manaoio mai .
44015008	A na ke Akua , ka mea i ike i ka naau , i koike mai no lakou , e haawi ana ia lakou i ka Uhane Hemolele , me ia ia kakou .
44015009	Aole ia i hookaawale iki mawaena o kakou a me lakou , hoomaemae no ia i ko lakou naau i ka manaoio ana .
44015010	No ia mea la ea , no ke aha la oukou e hoao aku nei i ke Akua e kau mai maluna o ka a-i o na haumana i ka auamo hiki ole ia kakou a me ko kakou poe kupuna , ke amo ?
44015011	Ke manaoio nei no hoi kakou , e hoolaia'i kakou i ka lokomaikai mai o ka Haku , o Iesu e like me lakou .
44015012	Alaila noho malie ua ahakanaka la a pau , hoolohe aku la ia Barenaba laua me Paulo , i ko laua hai ana i na hoailona mana , a me na mea kupanaha a ke Akua i hana mai ai ma o laua la iwaena o ko na aina e .
44015013	Mahope iho i ko laua oki ana , alaila olelo mai la o Iakobo , i mai la , E na kanaka , na hoahanau , e hoolohe mai ia'u :
44015014	Ua hai mai nei o Simeona i ko ke Akua hele ana mai mamua aku nei e ike i ko na aina e , e lawe mai i kekahi poe kanaka no kona inoa , mailoko mai o lakou .
44015015	Ua pili no hoi ka olelo a na kaula i keia mea : penei ka palapala ana ,
44015016	A mahope iho , e hoi hou mai au , a e kukulu hou ae i ka halelewa o Davida i hiolo ; a e hookuikui hou au i na mea hina , a e kukulu hou ia ;
44015017	I imi ai hoi na mea i koe o kanaka i ka Haku , a me ko na aina e a pau , ka poe i heaia ko'u inoa maluna o lakou , wahi a ka Haku , nana i hana keia mau mea .
44015018	Mai kinohi mai ua ikeia no e ke Akua kana hana ana a pau .
44015019	Nolaila hoi , ke manao aku nei au , aole e hookaumaha i ko na aina e i hoohuliia mai i ke Akua :
44015020	E palapala aku no nae kakou ia lakou , e hookaaokoa lakou i na mea haumia o na kii , a me ka moe kolohe , a me na mea umi wale ia , a me ke koko .
44015021	No ka mea , he poe no ko Mose , mai ka wa kahiko mai , ma na kulanakauhale a pau , nana e ao aku ma kana , ua heluheluia no hoi kana maloko o na halehalawai , i na la Sabati a pau .
44015022	Alaila manao iho la na lunaolelo , a me na lunakahiko , a me ka ekalesia a pau , he mea pono ke hoouna aku me Paulo laua o Barenaba , i mau kanaka i waeia , mailoko mai o lakou , i Anetioka , o Iuda i kapaia o Baresaba , a me Sila , he mau kanaka koikoi laua mawaena o na hoahanau .
44015023	Palapala aku la lakou , ma ko lakou lima , penei : Ke aloha aku nei na lunaolelo , a me na lunakahiko , a me na hoahanau , i na hoahanau o na lahuikanaka e ma Anetioka , a ma Suria , a ma Kilikia ;
44015024	No ka mea , ua lohe makou i kekahi poe hele aku , mai o makou aku , ua hoohihia ia oukou i na olelo , me ka hoohuli e ana i ko oukou uhane , i ka i ana ae , E okipoepoeia oukou , a e malama i ke kanawai ; aole makou i kauoha aku ia lakou pela .
44015025	I ko makou akoakoa lokahi ana , manao makou , he mea maikai ke hoouna aku ia oukou i kekahi mau kanaka i kohoia , i hele pu me ka makou mau mea i alohaia , me Barenaba laua o Paulo .
44015026	Ua haawi ia mau kanaka i ko laua ola no ka inoa o ko kakou Haku o Iesu Kristo .
44015027	Nolaila , ua hoouna no hoi makou ia Iuda , laua me Sila , a na laua no e hai ana aku ma ka olelo i keia mau mea hookahi no .
44015028	No ka mea , ua manao ka Uhane Hemolele a me makou no hoi , aole e kau maluna o oukou , i kekahi mea kaumaha nui aku ; o keia mau mea e pono ai wale no ;
44015029	E hookaaokoa i ka io i mohaiia no na kii , a me ke koko , a me na mea i umi wale ia , a me ka moe kolohe . Ina e pili ole oukou ia mau mea , ua hana maikai oukou . Aloha oukou .
44015030	A kuuia mai la lakou , hele lakou i Anetioka ; a hoakoakoa iho la lakou i ka ahakanaka , haawi aku la lakou i ua palapala la .
44015031	A i ko lakou heluhelu ana , olioli lakou no ka olelo hoolana .
44015032	He mau kaula no hoi o Iuda laua me Sila , a hooikaika aku la laua i na hoahanau , me na olelo he nui loa , a hookupaa iho la ia lakou .
44015033	Noho iho la lakou i kekahi wa , kuu maikai ia'ku la lakou , mai na hoahanau aku , i hele aku i na lunaolelo .
44015034	Ua maikai no hoi i ko Sila manao e noho malaila .
44015035	A o Paulo laua o Barenaba , a me kekahi poe nui e ae , noho no lakou ma Anetioka , e ao ana , a e hai ana i ka olelo a ka Haku .
44015036	A hala kekahi mau la , i mai la o Paulo ia Barenaba , E hele hou kaua e ike i ko kaua mau hoahanau ma na kulanakauhale a pau a kaua i hai aku ai i ka olelo a ka Haku , pehea i noho la .
44015037	Manao paa iho la o Barenaba , e lawe pu aku ia Ioane i kapaia o Mareko .
44015038	Aole nae i makemake o Paulo , e lawe pu i ka mea i haalele mai ia laua ma Pamepulia , a hele pu ole aku me laua i ka hana .
44015039	Nolaila , hoopaapaa ikaika ae la laua , a hookaawale iho la kekahi i kekahi ; lawe pu aku la o Barenaba ia Mareko , a holo aku la i Kupero .
44015040	Koho aku la o Paulo ia Sila , a hele aku la , me ka haawiia i ka lokomaikai o ke Akua e na hoahanau .
44015041	Hele aku la i Suria , a me Kilikia , e hookupaa aku ana i na ekalesia .
44016001	A hele aku la ia i Derebe a me Lusetera ; aia hoi , malaila kekahi haumana , o Timoteo kona inoa , he keiki ia na kekahi wahine Iudaio i manaoio ; a o kona makuakane hoi he Helene .
44016002	Ua hoike maikai ia oia e na hoahanau ma Lusetera a me Ikonio .
44016003	Makemake aku la o Paulo ia ia e hele pu me ia ; lawe iho la oia ia ia , okipoepoe iho la , no ka poe Iudaio i noho ma ia mau wahi ; no ka mea , ua ike no hoi lakou a pau i kona makuakane , he Helene .
44016004	A i ko lakou kaahele ana i na kulanakauhale , haawi mai la ia lakou e malama i na olelo i hooholoia'i e na lunaolelo , a me na lunakahiko ma Ierusalema .
44016005	Pela i hookupaaia'i na ekalesia ma ka manaoio , a hoonuiia ae la ka ekalesia i kela la i keia la .
44016006	A hele lakou ma Perugia , a me ka aina o Galatia , papa mai la ka Uhane Hemolele ia lakou , mai hai aku i ka olelo ma Asia :
44016007	A hiki mai la lakou i Musia , hoao iho la e hele ia Bitunia ; aka , aole i ae mai ka Uhane ia lakou .
44016008	A maalo ae ia Musia , iho aku la lakou a hiki i Teroa .
44016009	A ikea mai la e Paulo i ka po ka hihio ; ku mai la kekahi kanaka no Makedonia , nonoi mai la ia ia , i mai la , E hele mai i Makedonia , e kokua mai ia makou .
44016010	I kona ike ana i ka hihio , imi koke aku la makou , e hele ia Makedonia , no ka mea , i ko makou manao ua kahea mai ka Haku ia makou , e hai aku i ka euanelio ia lakou .
44016011	Nolaila hoi , hookuuia makou mai Teroa , a holo pololei aku la i Samoterake , a ia la iho , i Neapoli ;
44016012	A malaila aku i Pilipi , oia ke kulanakauhale nui o ia aoao o Makedonia , he panalaau ia . Noho iho la makou ma ia kulanakauhale i kekahi mau la .
44016013	A i ka la Sabati hele aku la makou iwaho o ke kulanakauhale ma kekahi kahawai , i kahi e pule mau ia'i ; noho iho la makou , e olelo aku i na wahine i akoakoaia .
44016014	A o kekahi wahine , o Ludia kona inoa , no ke kulanakauhale , no Tuateira , he wahine kuai i ka lole poni , ua hoomana hoi i ke Akua , hoolohe mai la ia , a na ka Haku no i holahola kona naau , i hoolohe ia i na mea i oleloia'i e Paulo .
44016015	A bapetizoia iho la ia , a me ko kona hale , a nonoi mai la ia , i mai la , Ina manao oukou ua malama pono wau i ka Haku , e hele mai i ko'u hale , e noho ai . Koi mai la oia ia makou .
44016016	I ko makou hele ana i kahi e pule ai , halawai mai la kekahi kaikamahine me makou he uhane kilokilo koloko ona ; oia no ka i waiwai nui ai kona mau haku , no kana kilokilo ana .
44016017	Hahai mai la no hoi oia ia Paulo a me makou , a kahea mai la , i mai , O keia mau kanaka , he mau kauwa lakou na ke Akua kiekie loa , na lakou no i hoike mai ia kakou i ke ala o ke ola .
44016018	Hana mai no ia i kela mea i na la he nui . Ana ae la o Paulo , a huli ae la , i aku la i ua uhane la , Ke hookikina aku nei au ia oe , ma ka inoa o Iesu Kristo , e puka mai mawaho ona . Puka mai la no ia ia hora no .
44016019	A ike iho la kona mau haku ua lilo ko lakou mea i waiwai ai , hopu mai la lakou ia Paulo laua me Sila , a kauo aku la ia laua i kahi kuai , i na'lii ;
44016020	A alako aku la ia laua i na luna , i aku la , Ua nui loa ka hoohaunaele ana mai o keia mau kanaka Iudaio i ko kakou kalanakauhale ,
44016021	A ke ao mai nei laua i ka aoao pono ole ia kakou ke apo aku a malama , no ka mea , he poe Roma kakou .
44016022	Ku e pu mai la ka ahakanaka ia laua , a haehae iho la na luna i ko laua kapa , kauoha aku la e hahau ia laua .
44016023	Hahau nui mai la lakou ia laua , hahao aku la ia laua iloko o ka halepaahao , kauoha aku la i ka luna o ka halepaahao , e kiai ikaika loa ia .
44016024	I ka loaa ana o keia kauoha , hahao aku la oia ia laua maloko lilo o ka halepaahao , a hoopaa iho la i ko laua mau wawae ma ka laau .
44016025	A i ke aumoe , pule aku la o Paulo laua o Sila , himeni iho la i ke Akua , a lohe mai la ka poe paahao ia laua .
44016026	Emo ole hoi he olai nui , haalulu ae la ke kumu o ka halepaahao ; a wehe koke ia iho la na puka a pau , a hemo wale no hoi na mea paa o lakou a pau .
44016027	A o ka luna o ka halepaahao , ala iho la ia , mai ka hiamoe ana , ike ae la ua hamama na puka o ka halepaahao , unuhi aku la ia i ka pahikaua , e pepehi ia ia iho ; no ka mea , manao iho la ia , ua holo na paahao .
44016028	A hea mai la o Paulo me ka leo nui , i mai la , Mai hana ino oe ia oe iho ; no ka mea , eia no makou a pau .
44016029	Noi aku la ia i kukui , lele aku la iloko , e haalulu ana , moe iho la imua o Paulo laua me Sila ,
44016030	A kai mai la ia laua mawaho , i aku la , E na haku , heaha ka'u e hana'i i ola au ?
44016031	I mai la laua , E manaoio aku i ka Haku ia Iesu Kristo , a e ola oe a me ko ka hale ou .
44016032	Hai mai la laua ia ia i ka olelo a ka Haku , a i ka poe a pau maloko o kona hale .
44016033	Ia hora no o ka po , lawe ae la oia ia laua , a holoi iho la i ko laua mau palapu ; a bapetizo koke ia iho la ia a me kona poe a pau .
44016034	Alakai aku la oia ia laua iloko o kona hale , a kau mai i ka papaaina , a olioli iho la ia me kona mau ohua a pau , me ka manaoio aku i ke Akua .
44016035	A ao ae la , hoouna mai la na luna i ilamuku , i mai la , E kuu aku i kela mau kanaka .
44016036	A hai aku la ka luna o ka halepaahao i keia mau olelo ia Paulo , Ua hoouna mai nei na luna e kuu wale aku ia olua ; no ia mea , e puka iwaho , a e hele me ka maluhia .
44016037	Aka , i mai la o Paulo ia lakou , Ua hahau akea mai la lakou ia maua he mau Roma , me ka hooku ole i ka hala , a ua hahao mai maloko o ka halepaahao ; a ke manao nei anei lakou e kipaku malu ia maua ? Aole loa pela ; na lakou no e kii mai , a e kai aku ia maua iwaho .
44016038	Hai ae la na ilamuku i keia mau olelo i na luna ; a lohe lakou , he mau Roma , makau iho la lakou .
44016039	Hele ae la lakou , nonoi ae la ia laua , a kai aku la mawaho , nonoi aku la e haalele laua ia kulanakauhale .
44016040	A hele aku la laua mawaho o ka halepaahao , a komo aku la iloko o ka hale o Ludia ; a ike laua i na hoahanau , hooikaika aku la ia lakou , alaila hele aku la laua .
44017001	A kaahele laua ma Amepipoli , a ma Apolonia , hele ae la laua i Tesalonike , a malaila kekahi halehalawai o ka poe Iudaio .
44017002	Komo aku la o Paulo io lakou la , e like me kona aoao mau , a ekolu Sabati ana i kamailio aku ai ia lakou , ma ka palapala hemolele ;
44017003	E wehewehe ana a e hooiaio ana , he pono ke make ka Mesia , a e ala hou ae mai ka make mai ; a o Iesu nei , ka mea a'u e hai aku nei ia oukou , oia no ka Mesia .
44017004	A ae aku la kekahi poe o lakou , a hoopili aku la me Paulo laua me Sila , a me kekaki poe Helene haipule he nui loa , a me na wahine koikoi aole kakaikahi .
44017005	Lili nae na Iudaio manaoio ole , a kii aku la i mau kanaka ino o ka poe palaualelo , a hoakoakoa iho la i poe nui , a hoohaunaele iho la i ke kulanakauhale , lele aku la i ka hale o Iasona , imi iho la ia laua e alako i kanaka .
44017006	A i ka loaa ole o laua , kauo mai la lakou ia Iasona , a me kekahi poe hoahanau i na luna o ua kulanakauhale la , uwauwa mai la lakou , O keia poe nana i hoohaunaele i ko na aina a pau , ua hele mai hoi lakou ia nei ;
44017007	Na Iasona i hookipa ia lakou . Ua hana lakou a pau ma ke ku e i ke kanawai o Kaisara ; no ka mea , ke olelo mai nei lakou , he alii e o Iesu .
44017008	Pioloke iho la ka ahakanaka , a me na luna o ke kulanakauhale i keia mau mea , i ko lakou lohe ana .
44017009	A lawe lakou i uku panai no Iasona , a no kekahi poe e ae , alaila hookuu aku la ia lakou .
44017010	Hoouna koke ae la na hoahanau ia Paulo laua me Sila i Beroia i ka po . A hiki laua ilaila , komo ae la iloko o ka halehalawai o ka poe Iudaio .
44017011	Oi aku ko lakou nei maikai , i ko Tesalonike , no ka mea , ua apo mai lakou i ka olelo me ka manao koke , huli no hoi lakou i kela la i keia la ma ka palapala hemolele , ina paha he oiaio keia mau mea .
44017012	No ia mea , nui no lakou i manaoio mai , a me na wahine Helene koikoi , a me na kane aohe uuku .
44017013	A ike ka poe Iudaio no Tesalonike ua haiia ka olelo a ke Akua ma Beroia e Paulo , hele mai no hoi lakou ilaila , a hoohaunaele i kanaka .
44017014	Alaila hoouna koke ae la na hoahanau ia Paulo e hele i kai ; aka , noho iho la o Sila laua me Timoteo malaila .
44017015	A o ka poe alakai aku ia Paulo , lawe aku la lakou ia ia i Atenai . A loaa ia lakou kahi kauoha no Sila laua me Timoteo , e hele koke laua io na la , alaila hoi mai la lakou .
44017016	I ko Paulo kali ana ia laua ma Atenai , ua hooeueuia kona naau iloko ona , i kona ike ana , ua lilo loa ke kulanakauhale i ka malama kii .
44017017	Nolaila , hoopaapaa aku la ia me ka poe Iudaio maloko o ka halehalawai , a me kekahi poe haipule , a ma kahi kuai no hoi i kela la i keia la , me ka poe i halawai me ia .
44017018	Hoopaapaa aku la ia ia kekahi poe akeakamai o ka poe Epikoureio , a me ka poe Setoiko . A i mai la kekahi poe , Heaha ka mea a keia haukae e olelo mai ai ? I mai la kekahi , Me he kanaka e hai ana i na akua e keia ; no ka mea , ua hai mai la no oia ia Iesu ia lakou , a me ke alahouana .
44017019	Lalau aku la lakou ia ia , a lawe aku la ia ia i Areiopago , i aku la , E hiki anei ia makou ke ao i keia olelo hou au e hai mai nei ?
44017020	No ka mea , ke lawe mai nei oe i na mea e na ko makou mau pepeiao , ke makemake nei makou e ike i ke ano o keia mau mea .
44017021	( O ko Atenai a pau a me ko laila malihini , o ka lakou hana wale no keia , o ka hai mai a me ka hoolohe aku i na mea hou . )
44017022	Alaila ku mai la o Paulo mawaenakonu o Areiopago , i mai la , E na kanaka o Atenai nei , ke ike nei au , ua ikaika loa oukou i ka malama i na akua , ma na mea a pau .
44017023	No ka mea , i ko'u hele ana ae , nana aku la au i ko oukou mea e hoomana'i , a ike au i kekahi lele , ua palapalaia maluna penei , NO KE AKUA IKE OLE IA . Nolaila o ka mea a oukou e hoomana naaupo aku ai , oia no ka'u e hai aku nei ia oukou .
44017024	O ke Akua nana i hana ke ao nei , a me na mea a pau iloko , o ka Haku no ia o ka lani a me ka honua , aole ia e noho maloko o ka hale i hanaia e na lima ;
44017025	Aole hoi ia i malamaia e na lima kanaka , aole nae ia i nele i kekahi mea ; nana no i haawi mai nei ke ola no na mea a pau , a me ka hanu , a me na mea a pau ;
44017026	A nana no i hana i na lahuikanaka a pau i ke koko hookahi , i noho lakou ma ka honua nei ; aia hoi , ua paa i kona manao kahiko ka hope o na wa , a me na mokuna o ko lakou wahi e noho ai ;
44017027	I imi lakou i ke Akua , ina paha lakou e haha a e loaa no ia , aole hoi ia e loihi aku o kela mea keia mea o kakou ;
44017028	No ka mea , maloko ona e ola nei , a e hele nei , a e noho nei kakou ; e like me ka olelo ana a kekahi haku mele o oukou , He poe keiki kakou nana .
44017029	Ina he poe keiki kakou na ke Akua , aole pono ia kakou ke manao i ko ke Akua ano , ua like ia me ke gula , a me ke kala , a me ka pohaku i kalaiia ma ke akamai a me ka noonoo o kanaka .
44017030	Hoomanawanui mai la ke Akua i na wa o keia naaupo ana ; aka , i keia manawa , ke kauoha mai nei ia i kanaka a pau ma na wahi a pau loa , e mihi .
44017031	No ka mea , ua hoomaopopo oia i ka la e hookolokolo ai i ko ke ao nei me ka pono , na ke kanaka ana i olelo ai ; ua hoike pono mai hoi ia i ka oiaio o ia mea i na kanaka a pau , i kona hoala ana mai ia ia , mai ka make mai .
44017032	A lohe lakou i ke alahouana o ka poe make , hoohenehene kekahi poe ; a i mai la kekahi , E hoolohe hou aku paha makou ia oe i keia mea .
44017033	No ia mea , hele aku la o Paulo mai waena aku o lakou .
44017034	Aka hoi , pipili aku la kekahi poe ia ia , a manaoio aku la , o Dionusio , no Areiopago , kekahi o lakou , a me kekahi wahine o Damari kona inoa , a me kekahi poe pu me laua .
44018001	A mahope iho o keia mau mea , haalele iho la o Paulo ia Atenai , a hele ae la i Korineto .
44018002	A loaa ia ia kekahi Iudaio , o Akula kona inoa , i hanauia ma Poneto , ia wa mua iho kona hiki ana mai , mai Italia mai , me kana wahine , o Perisekila , ( no ka mea , ua kauoha aku la o Kelaudio i ka poe Iudaio a pau e haalele ia Roma , ) a hele mai la ia io laua la .
44018003	A no ka like o kana oihana , noho ia me laua , a hana iho la ; no ka mea , he poe humuhumu halelole lakou .
44018004	Kamailio ae la ia maloko o ka halehalawai , i na la Sabati a pau , e hoohuli i na Iudaio a me na Helene .
44018005	A hiki mai la o Sila laua me Timoteo , mai Makedonia mai , alaila ikaika loa o Paulo ma ka olelo , a hoike aku la i na Iudaio ia Iesu , oia no ka Mesia .
44018006	Kuee aku la lakou , olelo hoino mai la , alaila lulu iho la ia i kona kihei , i mai la ia lakou , Aia maluna o ko oukou poo iho ko oukou koko ; ua maemae au ; ma keia hope aku e hele au i ko na aina e .
44018007	Hele aku la ia mai ia wahi aku , a kipa aku la i ka hale o kekahi kanaka , o Iouseto kona inoa , ua malama i ke Akua ; ua pili no hoi kona hale ma ka halehalawai .
44018008	A o Kerisepo ka luna o ka halehalawai , manaoio aku la ia i ka Haku me ko kona hale a pau . A lohe ko Korineto he nui loa , a manaoio aku la , a bapetisoia iho la .
44018009	Olelo mai la ka Haku ia Paulo ma ka hihio i ka po , Mai makau oe , aka , e olelo aku , mai hoomumule :
44018010	No ka mea , owau pu kekahi me oe , aole hoi e lele kekahi ia oe e hana ino aku ia oe ; no ka mea , ua nui o'u poe kanaka maloko o keia kulanakauhale .
44018011	Noho iho la ia malaila , hookahi makahiki a me na malama keu eono , e ao ana ia lakou ma ka olelo a ke Akua .
44018012	A i ka wa e noho ana o Galio i alii kiaaina no Akaia , lele lokahi mai la na Iudaio maluna o Paulo , a alakai aku la ia ia ma ka noho hookolokolo .
44018013	I aku la , Ke hooikaika aku nei keia i na kanaka e hoomana aku i ke Akua , ma ka mea ku ole i ke kanawai .
44018014	A ia Paulo e oaka ana i na waha , olelo ae la o Galio i na Iudaio , E na Iudaio , ina he hewa keia , a he mea kolohe , ina he pono ia'u ke hoomanawanui ia oukou :
44018015	Aka , ina he mea ninau no kahi huaolelo , a me na inoa , a me ke kanawai o oukou , ia oukou no ka nana aku ia mea . Aole loa wau ake e noho i lunakanawai ma kela mau mea .
44018016	Kipaku aku la oia ia lakou mai ka noho hookolokolo aku .
44018017	Alaila hopu aku la na Helene a pau ia Sosetene , i ka luna o ka halehalawai , kuikui aku la ia ia imua i ke alo o ka noho hookolokolo . Aole nae i manao o Galio i keia mau mea .
44018018	Noho iho la o Paulo malaila i kekahi mau la , uwe ae la i na hoahanau , holo aku la ia i Suria , o Perisekila laua me Akula kekahi pu me ia . Ua amu e kona poo ma Kenekerea , no ka mea , ua hoohiki ia .
44018019	A hele mai la ia i Epeso , a malaila ia i haalele ai ia laua ; a komo aku la ia iloko o ka halehalawai , a kamailio aku la i ka poe Iudaio .
44018020	Nonoi aku la lakou ia ia e noho hooliuliu iho me lakou , aole nae ia i ae mai .
44018021	A uwe aku la ia ia lakou , i aku la , He mea pono ia'u ke malama i keia ahaaina e hiki mai ana , ma Ierusalema ; aka , e hoi hou mai no wau io oukou nei ke ae mai ke Akua . Holo aku la ia , mai Epeso aku .
44018022	A pae aku la i Kaisareia , pii aku la ia , a uwe ae la i ka ekalesia , alaila hele ae la ia i Anetioka .
44018023	A noho malaila , i kekahi wa , a hele aku la , kaahele ae la i na aina a pau o Galatia a me Perugia , e hooikaika ana i na haumana a pau .
44018024	Aia kekahi Iudaio , o Apolo kona inoa , i hanauia ma Alekanedero , he kanaka akamai i ka olelo , a hele ae la i Epeso , ua ikaika ia i na palapala hemolele .
44018025	Ua aoia mai no ia ma ka aoao o ka Haku ; a ikaika ma ka naau , olelo mai la ia , a ao ikaika mai la i na mea o ka Haku , o ka Ioane bapetizo ana wale no , kana i ike ai .
44018026	Hoomaka iho la ia e olelo wiwo ole mai maloko o ka halehalawai . A lohe o Akula laua me Perisekila , kii aku la laua ia ia , a hoakaka pono aku la ia ia i ka aoao o ke Akua .
44018027	Manao iho la ia e hele aku i Akaia , alaila palapala aku la na hoahanau i na haumana , kauoha aku la ia lakou e apo mai ia ia . A hiki aku la ia , kokua nui aku la ia i ka poe manaoio , no ka lokomaikaiia mai .
44018028	Hoohuli nui mai la ia i na Iudaio imua i ke alo o na kanaka , hoakaka ae la ma na palapala hemolele ia Iesu oia no ka Mesia .
44019001	I ka wa a Apolo i noho ai ma Korineto , kaahele o Paulo i na aina mauka , a hele aku la i Epeso ; a loaa ia ia kekahi mau haumana ,
44019002	I mai la ia lakou , Ua loaa anei ia oukou ka Uhane Hemolele i ko oukou manaoio ana ? I aku la lakou ia ia , Aole makou i lohe no ka Uhane Hemolele .
44019003	I mai la kela ia lakou , I ke aha la oukou i bapetizoia'i ? I aku la hoi lakou ia ia , I ka bapetizo a Ioane .
44019004	I mai la o Paulo , Bapetizo mai la o Ioane i ka bapetizo ana o ka mihi , i ka i ana mai i kanaka , e manaoio aku lakou i ka mea e hiki mai ana mahope ona , o ka Mesia no ia , o Iesu no .
44019005	A lohe lakou , bapetizoia iho la lakou ma ka inoa o ka Haku , o Iesu .
44019006	A kau aku la o Paulo i na lima maluna iho o lakou , hiki mai la ka Uhane Hemolele maluna o lakou ; a olelo ae la lakou ma ka olelo e , a wanana mai la .
44019007	A oia mau kanaka a pau , he umikumamalua lakou .
44019008	Hele mai la ia iloko o ka halehalawai , olelo wiwo ole mai la , ekolu malama ana i hooakaka ai , a i hoohuli mai ma na mea o ke aupuni o ke Akua .
44019009	A paakiki kekahi poe , a hoomaloka no hoi , olelo ino no lakou i keia aoao imua i ke alo o kanaka ; alaila haalele oia ia lakou a hookaawale iho la i na haumana , a hoakaka mai la ia i kela la i keia la , maloko o ke kula o kahi Turano .
44019010	Ua hana mau ia keia mea i na makahiki elua ; no ia mea , lohe ka poe a pau i noho ma Asia i ka olelo a ka Haku , a Iesu , o ka poe Iudaio a me ka poe Helene .
44019011	Na ke Akua no i hana i na mea mana ano e , ma na lima o Paulo .
44019012	No ia mea , laweia'ku la , mai kona kino aku , na hainaka a me na pale , no ka poe mai , a haalele iho la ka mai ia lakou , a puka aku la na uhane ino mailoko aku o lakou .
44019013	Hoao nae kekahi poe Iudaio , he poe kuewa mahiki daimonio , a hea aku la lakou i ka inoa o ka Haku o Iesu maluna o ka poe i loohia e na uhane ino , i aku la , Ma o Iesu la , ka mea a Paulo e hai mai nei , ke hookikina aku nei makou ia oukou .
44019014	Aia malaila kekahi mau keiki na Sekeua , he Iudaio , a he kahuna nui , ehiku lakou i hana pela .
44019015	Olelo mai la ka uhane ino , i mai , Ua ike no wau ia Iesu , a ua ike no hoi au ia Paulo , aka hoi , owai oukou ?
44019016	A o ke kanaka maloko ona ua uhane ino la , lele mai la ia maluna o lakou , a lanakila iho la maluna o lakou , a hana ino mai la , a holo kohana aku la lakou mawaho o ia hale , ua eha hoi .
44019017	Ua ikea iho la keia e na Iudaio a pau , a me na Helene , e noho ana ma Epeso . A kau mai ka makau maluna o lakou a pau , a ua hoonuiia ka inoa o ka Haku o Iesu .
44019018	He nui na mea o ka poe manaoio i hele mai , a hai mai , a hoike mai i ka lakou mau hana .
44019019	A he nui na mea o ka poe i hana kilokilo , i lawe mai i ka lakou mau buke , a puhi iho la i ke ahi imua o kanaka a pau ; a helu lakou i ke kumukuai o ua mau buke la ke kuaiia , he kanalima tausani hapalua .
44019020	Pela i ulu ai me ka mana ka olelo a ka Haku , a lanakila iho la .
44019021	A pau keia mau mea i ka hanaia , manao iho la o Paulo ma ka uhane , e kaahele ma Makedonia a me Akaia , alaila , e hele i Ierusalema , i ae la , A hiki au ilaila , ma ia hope aku , pono ia'u ke ike ia Roma .
44019022	Hoouna aku la ia ma Makedonia i kekahi mau hoalawehana ona elua , o Timoteo laua me Eraseto ; a noho iho la ia ma Asia a liuliu .
44019023	Ia manawa , aole okana mai ka pioloke no keia aoao .
44019024	No ka mea , he kanaka , o Demeterio ka inoa , he kahuna hana kala e hana ana i na luakini kala no Diana , a nui loa iho la ka waiwai i loaa mai i ka poe paahana .
44019025	Hoakoakoa ae la oia ia lakou , a me ka poe paahana ma na mea me ia , i aku la , E na kanaka , ua ike no oukou , no keia hana i loaa mai ai ka kakou waiwai .
44019026	Ua ike no hoi oukou , a ua lohe , aole ma Epeso wale no , aka , ma Asia a pau , o Paulo nei i hooikaika aku ai a i hoohuli i kanaka , he nui loa , me ka i ana ae , aohe akua na mea i hanaia e na lima .
44019027	No ia mea , aole ka kakou oihana wale no ke aneane lilo i mea ole ; aka , o ka heiau o keia akua nui o Diana kekahi , e hoowahawahaia , a kokoke e pau i ke kahuliia ka nani o ka mea i hoomanaia'i e ko Asia a pau , a me ko ke ao nei .
44019028	A lohe ae la lakou , piha iho la lakou i ka huhu , wawa aku la , i ae la , Nani ka mana o Diana o ko Epeso .
44019029	Piha iho la ke kulanakauhale a pau i ka haunaele . Hopu aku la lakou ia Gaio , a me Arisetareko no Makedonia , he mau hoahele no Paulo , a holo lokahi aku la lakou i ka hale kiaka .
44019030	Makemake iho la o Paulo e komo pu aku mawaena o na kanaka , aole nae na haumana i ae aku ia ia .
44019031	A o kekahi poe luna ma Asia , he poe makamaka nona , hoouna aku la lakou , kauoha ae la ia ia , aole hoike ia ia iho maloko o ka hale kiaka .
44019032	Nolaila uwauwa ae la kekahi poe i kekahi mea a me kela poe i kela mea ; no ka mea , ua mokuahana ua ahakanaka la ; a o ka nui o lakou , aole lakou i ike i ka lakou mea i hoakoakoa'i .
44019033	Hoeueu ae la lakou ia Alekanedero , noloko mai o ka lehulehu , na ka poe Iudaio ia i alakai mai . Peahi aku la o Alekanedero i ka lima , manao iho la ia e hoapono ia ia iho imua o na kanaka .
44019034	A ike lakou he Iudaio ia , kahea aku la lakou me ka leo hookahi , a liuliu , elua no hora , Nani ka mana o Diana o ko Epeso .
44019035	Hoolai iho la nae ke kakaolelo i ua ahakanaka la , i aku la , E na kanaka o Epeso nei , owai ke kanaka ike ole i ke kulanakauhale o Epeso nei he poe kakou e hoomana ana ia Diana , i ka mea i haule no Iupita mai ?
44019036	No ka hiki ole i kekahi ke hoole i keia mau mea , he pono ia oukou e hoolai , aole hoi e hana wikiwiki .
44019037	Ua kai mai oukou i keia mau kanaka , aole lakou he poe hao heiau , aole hoi i olelo hoino i ko oukou akua .
44019038	No ia mea , ina i loaa ia Demeterio , a me ka poe paahana me ia , ka hala o kekahi , ua maopopo na la hookolokolo , a me na lunakanawai , E hoopii lakou kekahi i kekahi .
44019039	Aka , ina imi oukou ma kekahi mea e , e hooponoponoia ia mea , ma ka ahakanaka ku i ke kanawai .
44019040	No ka mea , e hoopiiia mai paha auanei kakou , no ka haunaele o keia la , aole hoi e hiki ia kakou ke hai aku i ka mea i akoakoa'i keia ahakanaka .
44019041	A i ka olelo ana i keia mea , hookuu aku la ia i ua ahakanaka la .
44020001	Mahope iho o ka pau ana ae o keia haunaele , hoakoakoa iho la o Paulo i na haumana , a honi ae la , a puka aku la iwaho , e hele i Makedonia .
44020002	Kaahele ae la ia ma ia mau aina , a hooikaika aku la ia lakou me ka olelo nui , hele aku la i Helene ;
44020003	Noho iho la malaila ekolu malama : a i kona kokoke ana e holo i Suria , hoohalua aku la na Iudaio ia ia , nolaila , manao iho la ia e hoi ma Makedonia aku .
44020004	Hele pu aku la me ia a hiki i Asia o Sopatero , no Beroia , a me Arisetareko laua o Sekunedo no Tesalonike , a me Gaio laua o Timoteo no Derebe , a me Tukiko laua o Teropima no Asia .
44020005	Hele mua aku la lakou nei , a kakali iho la ma Teroa no makou .
44020006	A mahope iho o na la o ka berena hu ole , holo aku la makou mai Pilipi aku , po alima hiki aku . makou io lakou la ma Teroa ; malaila makou i noho ai i na la ehiku .
44020007	A i ka la mua o ka hebedoma , i ko na haumana akoakoa ana e wawahi i ka berena , kamailio mai la o Paulo ia lakou , ua makaukau hoi e holo ia kakahiaka ae . Hooloihi hoi i ka olelo ana a hiki i ke aumoe .
44020008	Ua nui no hoi na kukui ma ke keena maluna , i kahi a makou i akoakoa ai .
44020009	Noho iho la kekahi kanaka opiopio ma ka pukamakani , o Eutuko kona inoa , ua kaumaha i ka hiamoe nui ; a i ka Paulo kamailio loihi ana , pauhia iho la ia i ka hiamoe , a haule iho la ia ilalo , mai ke kolu o ka papa mai , a hapaiia ae la ia , ua make .
44020010	Iho mai la o Paulo ilalo , moe iho la maluna ona , puliki aku la ia ia , i mai la , Mai makau oukou ; no ka mea , eia no kona ola maloko ona .
44020011	Pii hou aku la ia , wawahi ae la i ka berena , ai iho la , kamailio loihi mai la , a wanaao ae , alaila , hele aku la ia .
44020012	Lawe mai la lakou i ua kanaka opiopio la , ua ola , aole okana mai ko lakou olioli .
44020013	Hele mua aku la makou ma ka moku , a holo aku la i Aso : manao iho la malaila e hoee ia Paulo maloko , no ka mea , pela ia i kauoha mai ai , no kona makemake e hele wawae ilaila .
44020014	A halawai mai la ia me makou ma Aso , hoee mai la makou ia ia , a holo ma Mitulene .
44020015	Holo aku la makou mailaila aku , a ao ae hiki ma Kio , a ia la ae , hiki makou i Samo , a noho ma Terogulio ; a ia la ae , hele mai makou a Mileto .
44020016	Ua paa no ko Paulo manao , e holo ma Epeso ae , aole hoi e kali ma Asia ; no ka mea , ua wikiwiki no ia , ina pono ia ia ke hiki i Ierusalema ma ka la Penetekota .
44020017	Hoouna ae la ia , mai Mileto aku a Epeso , e kii i na lunakahiko o ka ekalesia .
44020018	A hiki lakou io na la , i mai la oia ia lakou , Ua ike no oukou , mai ka la makamua a'u i hiki mai ai i Asia nei , i ke ano o ko'u noho ana me oukou i na manawa a pau ,
44020019	E hookauwa ana'ku na ka Haku me ka manao hoohaahaa a pau , a me na waimaka , a me na pilikia i loaa ia'u , no ka hoohalua ana o na Iudaio ;
44020020	Aole hoi au i huna i kekahi mea pono , aka , ua hoike au ia oukou , ua ao aku hoi ia oukou ma ke akea , a ma kela hale a ia hale aku ,
44020021	E hoike ana'ku i na Iudaio , a i na Helene , i ka mihi aku i ke Akua , a me ka manaoio aku i ka Haku , ia Iesu Kristo .
44020022	Eia hoi au , ke hele paa aku nei ma ka uhane i Ierusalema ; aole nae au i ike i na mea e loohia ai ia'u ilaila :
44020023	Aka , ke hoike pono mai nei ka Uhane Hemolele ma na kulanakauhale a pau , i mai , Ua makaukau na kaula paa a me ka pilikia no'u .
44020024	Aole hoi au e manao i keia mau mea , aole no hoi e manao wau he mea makemake no'u kuu ola nei , i hoopau wau i ko'u hele ana me ka olioli , a me ka oihana i loaa mai ia'u na ka Haku mai , na Iesu ; i hoike aku no hoi au i ka euanelio o ka lokomaikai o ke Akua .
44020025	Aia hoi , ano la , ua ike no wau , aole e ike hou ia ko'u maka e oukou a pau , ka poe au i hoike aku ai i ke aupuni o ke Akua , i ko'u hele ana mawaena o oukou .
44020026	No ia mea , ke hoike aku nei au ia oukou i keia la , ua maemae au i ke koko o na mea a pau .
44020027	No ka mea , aole au i molowa i ko'u hai ana aku ia oukou i ka makemake a pau a ke Akua .
44020028	Nolaila e ao oukou ia oukou iho , a me ka ohana a pau , maluna ona i hooliloia'i oukou e ka Uhane Hemolele i poe kahu . E hanai i ka ekalesia o ke Akua , i ka mea ana i kuai ai i kona koko iho .
44020029	No ka mea , ua ike no au i keia , a hala au , alaila e komo mai na iliohae ino loa iwaena o oukou , aole loa lakou e minamina i ka ohana .
44020030	E ku mai no hoi kekahi poe kanaka no oukou iho , e olelo no i na mea hoopunipuni e hoohuli i haumana mamuli o lakou .
44020031	No ia mea , e makaala oukou , e hoomanao hoi i na makahiki ekolu a'u i hoomaha ole ai ke ao aku ia oukou a pau i ka po , a me ke ao , me na waimaka .
44020032	E na hoahanau , ano la , ke haawi aku nei au ia oukou i ke Akua , a i ka olelo o kona lokomaikai , i ka mea hiki ke hookupaa ia oukou , a me ka haawi ia oukou i hooilina mawaena o ka poe a pau i hoomaemaeia .
44020033	Aole loa au i kuko aku i ke kala , a me ke gula , a me ka aahu o kekahi .
44020034	Oiaio , ua ike no oukou , ua hookauwa mai keia mau lima no ko'u hemahema , a no ka poe me a'u .
44020035	Ua hoike aku no au ia oukou , i na mea a pau , a pela hoi e pono ai ke hana oukou , a e kokua aku no hoi i ka poe palupalu ; e manao no hoi i ka olelo a ka Haku , a Iesu , i kana i ana mai , Ua oi aku ka pomaikai o ka haawi ana aku mamua o ka loaa ana mai .
44020036	Olelo mai la ia i keia mau mea , kukuli iho la ia , a pule aku la me lakou a pau .
44020037	Uwe nui iho la lakou a pau , a hina lakou ma ka a i o Paulo , honi mai la ia ia ;
44020038	No kela olelo ana i i mai ai , aole lakou e ike hou i kona maka , nolaila ko lakou kaumaha nui . Ukali aku la lakou ia ia ma ka moku .
44021001	A i ko makou kaawale ana aku , mai o lakou aku , ee aku la makou , a holo pololei mai la i Ko , a ia la ae , i Rode , a malaila mai i Patara .
44021002	A loaa ia makou kekahi moku e holo ana i Poinike , ee aku la makou , a holo aku la .
44021003	A ike aku la makou ia Kupero , haalele aku la makou ia wahi ma ka lima hema , a holo aku la makou i Suria , a pae makou ma Turo ; no ka mea , malaila e hooleiia'i ka ukana o ka moku .
44021004	Loaa ia makou kekahi mau haumana , noho iho la makou ilaila i na la ehiku ; olelo mai la lakou ia Paulo , na ka Uhane , i pii ole oia i Ierusalema .
44021005	A i ka pau ana o keia mau la , haalele iho la makou ia wahi a hele aku la ; ukali aloha mai la lakou a pau , a me na wahine , a me na keiki ia makou , a hiki mawaho o ua kulanakauhale la ; kukuli iho la makou ma kahakai , pule aku la .
44021006	Honi ae la makou i kekahi i kekahi , ee aku la makou i ka moku ; a hoi aku la lakou i ko lakou wahi .
44021007	A pau ko makou holo ana ma ka moku , mai Turo mai , hiki makou i Petolemai , honi aku la i na hoahanau , a noho pu iho la me lakou , hookahi la .
44021008	A ia la ae , hele mai la makou ka poe me Paulo a hiki i Kaisareia ; a komo aku la iloko o ka hale o Pilipo , o ke kahuna euanelio , oia kekahi o na hiku , a noho pu iho la makou me ia .
44021009	Eha ana mau kaikamahine puupaa i wanana mai la .
44021010	Noho iho la makou ilaila i na la he nui , a iho mai la kekahi kaula mai Iudea mai , o Agebo ka inoa .
44021011	A hiki mai la ia io makou la , lawe iho la ia i ko Paulo kaei , nakinaki iho la i kona mau lima a me na wawae ona iho , i ae la , Ke i mai nei ka Uhane Hemolele , Penei e nakinaki ai na Iudaio ma Ierusale ma i ke kanaka nona keia kaei , a e haawi aku ia ia i na lima o ko na aina e .
44021012	A lohe makou i kela mau mea , noi ae la makou , a me kolaila poe ia ia , i pii ole ia i Ierusalema .
44021013	I mai la o Paulo , Heaha ka oukou e hana'i pela , me ka uwe mai , a nahae ko'u naau ? No ka mea , ua makaukau no wau , aole e nakinaki wale no , aka , e make no hoi kekahi ma Ierusalema , no ka inoa o ka Haku o Iesu .
44021014	Aole loa ia i ae mai , oki ae la makou , i iho la , E hookoia no ko ka Haku makemake .
44021015	A mahope iho o keia mau la , hoomakaukau iho la makou , a pii aku la i Ierusalema .
44021016	Hele pu aku la no me makou kekahi poe o na haumana , no Kaisareia , e alakai pu ana ia Menasona , no Kupero , he haumana kahiko ia , a hookipaia makou e ia .
44021017	A hiki makou i Ierusalema , apo mai la na haumana ia makou me ka olioli .
44021018	A ia la ae , hele pu aku la o Paulo me makou io Iakobo la ; malaila no na lunakahiko a pau .
44021019	Honi aku la oia ia lakou , hai pakahi aku la ia i na mea a pau a ke Akua i hana'i i ko na aina e , ma kana oihana .
44021020	A i ko lakou lohe ana , hoomaikai aku lakou i ke Akua , i mai la ia ia , E ke kaikaina , ke ike nei oe i ka nui o na umi tausani o na Iudaio i manaoio ; ua ikaika loa lakou a pau ma ke kanawai .
44021021	Ua lohe lakou nou , ua ao aku oe i na Iudaio a pau ma na aina e , e haalele i ke kanawai o Mose , a ua papa aku i ke okipoepoe ana i na keiki , aole hoi e hele ma ia aoao .
44021022	Heaha la hoi ? E akoakoa io mai no ka ahakanaka ; no ka mea , e lohe auanei lakou i kou hiki ana mai .
44021023	Nolaila , e hana oe i keia a makou e olelo aku ai ia oe . Eia no ia makou na kanaka eha , ua hoohiki lakou .
44021024	E lawe ae ia lakou , a e huikala ia oe iho me lakou , a e hui pu me lakou ma ka waiwai makana , i amu lakou i na poo ; i ike na mea a pau , he mea ole keia mau mea a lakou i lohe ai nou ; aka , ua hele pololei oe , ua malama hoi i ke kanawai .
44021025	I ka poe manaoio no na aina e , ua palapala makou i ka mea a kakou i manao ai , aole lakou e malama i keia mau mea , eia wale no , e hookaaokoa lakou i ko na akua e , a me ke koko , a me na mea i umi wale ia , a me ka moe kolohe .
44021026	Alaila lawe ae la o Paulo i ua mau kanaka la , a ia la ae , huikala pu ae la kela ia ia iho me lakou , a komo aku la i ka luakini , e hoike aku i ka malama ana o na la huikala , a hiki i ka wa e haawiia'ku ai ka mohai , no kela mea keia mea o lakou .
44021027	A kokoke e pau kela mau la ehiku , ike ae la ka poe Iudaio no Asia ia ia , maloko o ka luakini , hoohaunaele ae la lakou i ka lehulehu , a hopu iho la ko lakou lima ia ia ,
44021028	Kahea aku la lakou , E na kanaka o ka Iseraela , e alu . Eia ke kanaka nana i ao aku i kanaka a pau mai o a o i ka mea ku e i kanaka , a me ke kanawai , a me keia wahi ; a lawe mai no hoi ia i mau Helene maloko o ka luakini , a ua hoohaumia i keia wahi hemolele .
44021029	( No ka mea , ua ike mua lakou me ia maloko o ke kulanakauhale , ia Teropima , no Epeso , kuhi iho la lakou ua kai mai o Paulo ia ia maloko o ka luakini . )
44021030	Ua pioloke ke kulanakauhale a pau , holo kiki mai la na kanaka a pau ; hopu mai la lakou ia Paulo , kauo aku la lakou ia ia mawaho o ka luakini ; papani koke iho la i na puka .
44021031	I ko lakou imi ana e pepehi ia ia , lohe aku la ka lunatausani koa , ua haunaele o Ierusalema a pau ;
44021032	A lawe koke ae la ia i na koa , a me na lunahaneri , a holo kiki aku la io lakou la : a ike mai lakou i ua lunatausani la , a me na koa , oki ae la ko lakou pepehi ana ia Paulo .
44021033	A hiki mai ua lunatausani la , hopu mai la ia ia , a kauoha aku la e paa ia i na kaulahao elua ; ninau mai la , Owai keia ? Heaha ka mea ana i hana'i ?
44021034	Uwauwa aku la kekahi i kekahi mea , a o kekahi i kehahi mea , iwaena o ka ahakanaka . Aole i hiki ia ia ke ike i ka oiaio , no ka haunaele , kauoha aku la ia , e alakai ia ia maloko o ka pakaua .
44021035	Aia ia iluna o na anuu , kaikaiia'ku la ia e na koa , no ka anehenehe o ua ahakanaka la .
44021036	No ka mea , hahai aku la ka ahakanaka , uwauwa aku la , E , e kai aku ia ia .
44021037	A kokoke kaiia iloko o ka pakaua , i aku la o Paulo i ka lunatausani , E pono anei ia'u ke olelo aku ia oe ? I mai la kela , Ua ike anei oe i ka olelo Helene ?
44021038	Aole anei oe ka Aigupita , i ku iluna i na la mamua aku nei , a alakai ai i na kanaka eha tausani ma ka waonahele , he poe powa ?
44021039	I mai la o Paulo , He kanaka Iudaio no wau , no Tareso i Kilikia , he kamaaina wau no kekahi kulanakauhale kaulana ; ke nonoi aku nei au ia oe e ae mai ia'u e olelo aku i kanaka .
44021040	Ae mai la no kela ; alaila , ku mai la o Paulo ma na anuu , peahi mai la ka lima i kanaka ; hooneoneo nui iho la , olelo mai la ia ma ka olelo Hebera , i mai la ,
44022001	E na kanaka , na hoahanau , a me na makua , e hoolohe mai oukou i ka'u olelo hoakaka ia oukou .
44022002	( A lohe lakou i kana olelo ana mai ia lakou ma ka olelo Hebera , hooneoneo loa iho la lakou ; a i mai la ia , )
44022003	He kanaka Iudaio no wau i hanauia ma Tareso i Kilikia , ma keia kulanakauhale nae au i hanaiia'i , ma na wawae o Gamaliela , ua aoia au mamuli o ke kanawai ikaika o na makua : ikaika loa no hoi au i ke Akua , e like me oukou i keia la .
44022004	Hana ino aku au a make ko keia aoao , me ka paa aku i na kane a me na wahine , a me ka haawi ia lakou i na halepaahao .
44022005	Ua ike pono ke kahuna nui , a me ka papa a pau o na lunakahiko ; na lakou ka'u palapala i loaa mai ai no na hoahanau , a hele au ma Damaseko , e lawe mai i ka poe paa malaila i Ierusalema , i hoopaiia lakou .
44022006	A i ko'u hele ana a kokoke i Damaseko , i ke awakea , anapu koke mai la ka malamalama nui , mai ka lani mai , a puni au .
44022007	A hina iho la au i ka lepo , a lohe aku la au i ka leo , i ka i ana mai ia'u , E Saulo , e Saulo , no ke aha la oe e hoomaau mai nei ia'u ?
44022008	I aku la au , E ka Haku e , owai oe ? I mai la kela ia'u , O Iesu no wau no Nazareta , ka mea au e hoomaau mai nei .
44022009	A ike aku la ka poe me au i ka malamalama , a makau iho la ; aole lakou i lohe i ka leo o ka mea i olelo mai ai ia'u .
44022010	I aku la au , E ka Haku e , heaha ka'u e hana'i ? I mai la ka Haku ia'u , E ku , a e hele i Damaseko , a malaila e haiia mai ai ia oe na mea a pau i hoomakaukauia'i nau e hana'i .
44022011	A i ka hiki ole ana ia'u ke ike , no ka nani o ia malamalama , alakai lima ia'ku au e ko'u poe hoahele , a hiki i Damaseko .
44022012	A o Anania , he kanaka haipule ma ke kanawai , i hoike pono ia e na Iudaio a pau i noho ilaila ,
44022013	Oia ka i hele mai ia'u , ku mai , i mai ia'u , E Saulo , e ke kaikaina , e ike oe . Ia hora no ike aku la au ia ia .
44022014	I mai la ia , Ua koho mai ke Akua o ko kakou poe kupuna ia oe , i ike oe i kona makemake , a e ike aku hoi i ka Mea pono , a e lohe hoi i ka leo o kona waha .
44022015	No ka mea , e lilo ana oe i mea hoike nona i kanaka a pau , ma na mea au i ike ai , a i lohe ai no hoi .
44022016	Ano hoi , e aha ana ? E ku iluna , e bapetizoia , e holoi aku i kou hewa , a e hea aku i ka inoa o ka Haku .
44022017	A i ko'u hoi hou ana mai i Ierusalema nei , i ka'u pule ana maloko o ka luakini , loaa ia'u ka hihio ;
44022018	A ike aku la au ia ia i ka i ana mai ia'u , E wiki oe , a e hele koke oe mawaho o Ierusalema nei ; no ka mea , aole lakou nei e malama mai i ka mea au e hoike aku ai no'u .
44022019	I aku la au , E ka Haku e , ua ike no lakou , owau no ka mea i hookomo iloko o ka halepaahao , a hahau aku la maloko o na halehalawai , i ka poe manaoio aku ia oe :
44022020	A i hookaheia'i hoi ke koko o Setepano , o kou mea hoike , e ku ana no wau malaila me ka ae aku i kona make , a na'u no i malama ka aahu o ka poe i pepehi ia ia .
44022021	I mai la kela ia'u , O hele ; no ka mea , e hoouna aku ana au ia oe i kahi loihi aku , i ko na aina e .
44022022	Hoolohe aku la lakou ia ia a hiki i keia hua , alaila hookiekie loa ae la lakou i ko lakou leo , i ae la , E kiola aku ia ia pela , mai ka honua aku ; no ka mea , aole ia e pono ke ola .
44022023	I ko lakou kahea ana pela , hemo aku la lakou i ko lakou aahu , a kuehuehu aku la lakou i ka lepo iluna ma ka lewa ;
44022024	Kauoha ae la ka lunatausani e kai ia ia iloko o ka pakaua , kauoha ae la , e hoopoipoi ia ia me ka hahau aku , i ike pono ia i ke kumu a lakou i uwauwa'i ia ia .
44022025	Hikii iho la lakou ia ia i na kaula ili , i aku la o Paulo i kekahi lunahaneri e ku ana ilaila , He mea pono anei ke hahau oukou i ka Roma , me ka hooku ole mai i ka hala ?
44022026	A lohe ka lunahaneri , hele aku la ia a hai aku la i ka lunatausani , i aku la , Heaha kau e hana nei ? no ka mea , he Roma keia .
44022027	Alaila , hele mai la ka lunatausani , i mai la ia ia , E hai mai oe ia'u , he Roma anei oe ? I aku la ia , Ae .
44022028	I mai la ua lunatausani la , He kumukuai nui ko'u i loaa mai ai ia'u keia kupa ana . I aku la o Paulo , Ua hanauia mai au , pela .
44022029	Nolaila haalele koke iho la ka poe hoopoipoi ia ia ; a ike ka lunatausani , he Roma ia , makau iho la no ia , no kona hoopaa ana ia ia .
44022030	A ia la ae manao iho la ia e ike pono i kona mea i hoopiiia'i e na Iudaio , wehe ae la oia ia ia , a kauoha aku la i na kahuna nui , a me ka ahalunakanawai a pau , e hele mai , a alakai mai la oia ia Paulo , a hooku iho la ia ia imua o lakou .
44023001	Haka pono mai la o Paulo i ka ahalunakanawai , i mai la , E na kanaka , na hoahanau , ua noho kupa wau me ka lunaikehala maikai wale no i ke Akua a hiki mai nei i keia la .
44023002	Kena ae la ke kahuna nui o Anania i ka poe e ku kokoke ana io na la , e pai ia ia ma ka waha .
44023003	Alaila , i aku la o Paulo ia ia , E pai mai no hoi ke Akua ia oe , e ka paia i hookeokeoia . Ke noho nei anei oe e hooko mai i ke kanawai ia'u , a ke kena mai nei anei oe , e paiia mai au ma ka mea ku ole i ke kanawai .
44023004	Olelo mai la ka poe e ku ana ilaila . Ke olelo ino nei anei oe i ke kahuna nui o ke Akua ?
44023005	I aku la o Paulo , E na hoahanau , aole au i ike , o ke kahuna nui ia . No ka mea , ua palapalaia mai , Mai olelo hoino aku oe i ke alii o kou poe kanaka .
44023006	A ike aku la o Paulo , he poe Sadukaio kekahi o lakou , a he poe Parisaio kekahi , alaila hea aku la ia ma ka ahalunakanawai , E na kanaka , na hoahanau , he Parisaio wau , he keiki na kekahi Parisaio ; a no ka manaolana i ke alahouana o ka poe make , ua hookolokoloia mai nei au .
44023007	A i kana olelo ana pela , kuee iho la ka poe Parisaio , a me ka poe Sadukaio ; a mokuahana iho la ua aha kanaka la .
44023008	No ka mea , ua olelo mai ka poe Sadukaio , aole alahouana , aole anela , aole uhane ; aka , o ka poe Parisaio , hooiaio no lakou i keia mau mea elua .
44023009	Nui loa iho la ka uwa ; ku mai la na kakauolelo no ka poe Parisaio , hoopaapaa ikaika ae la lakou , i ae la , Aole loaa ia makou ka hewa iloko o keia kanaka . A ina he uhane , a he anela paha i olelo mai ia ia , mai ku e kakou i ke Akua .
44023010	Nui loa iho la ke kuee , no ia mea , makau ae la ka lunatausani o weluwelu o Paulo ia lakou , kena ae la ia i ka poe koa e iho ilalo , a e kaili mai ia ia mailoko mai o lakou , a e alakai aku ia ia iloko o ka pakaua .
44023011	A ia po iho , ku mai la ka Haku imua ona , i mai la , E hoolana oe , e Paulo ; no ka mea , e like me kou hoike ana aku ia'u ma Ierusalema nei , pela no hoi oe e hoike aku ai ia'u ma Roma .
44023012	A wanaao , ohumu kuikahi mai la kekahi poe Iudaio e hoohalua ia ia , hoohiki ae la , aole loa lakou e ai , aole hoi e inu , a pepehi lakou ia Paulo .
44023013	He kanaha lakou a keu aku i ohumu pela i keia hoohalua ana .
44023014	Hele mai la lakou i na kahuna nui a me na lunakahiko , i mai la , Ua hoohiki makou ia makou iho i kahi hoino nui , aole loa makou e ai a pepehi makou ia Paulo .
44023015	No ia mea , ano , e nonoi aku oukou me ka ahalunakanawai i ka lunatausani , e kai mai ia io oukou nei , i ka la apopo , me he mea la e ninau hou aku i mea e akaka'i nona : a o makou nei , ua makaukau makou e pepehi ia ia i ka wa aole ia e hiki kokoke mai .
44023016	A lohe ke keikikane a ke kaikuwahine o Paulo i ko lakou hoohalua ana , hele aku la ia , komo aku la iloko o ka pakaua , a hai aku la ia Paulo .
44023017	Alaila , hea aku la o Paulo i kekahi o na lunahaneri , i aku la ia ia , E alakai oe i keia kanaka opio i ka lunatausani ; no ka mea , he olelo kana e hai aku ai ia ia .
44023018	Nolaila , lawe ae la oia ia ia , alakai aku la i ka lunatausani , i aku la , I hea mai nei ia'u o Paulo ka mea i paa , a nonoi mai ia'u e alakai mai i keia kanaka opio ia oe , he olelo kana e hai aku ai ia oe .
44023019	Alaila , lalau ae la ka lunatausani i kona lima , a hele malu ae la , ninau aku la , Heaha kau mea e hai mai ia'u ?
44023020	I aku la ia , Ua ohumu ka poe Iudaio e nonoi aku ia oe e kai aku ia Paulo i ka ahalunakanawai , i ka la apopo , me he mea la e ninau hou aku i mea nona e akaka'i .
44023021	Mai ae aku oe ia lakou ; no ka mea , ke hoohalua nei nona hookahi kanaha kanaka , a keu o lakou ; ua hoohiki lakou ia lakou iho i kahi hoino nui , aole e ai , aole hoi e inu , a pepehi lakou ia ia : Ano hoi ke makaukau nei lakou , e kakali ana no kau olelo .
44023022	Nolaila kuu mai la ka lunatausani i ua kanaka opio la , papa mai la , Mai hai ae oe i kekahi kanaka i kou hoike ana mai ia'u i keia mau mea .
44023023	Nolaila , kii aku la ia i na lunahaneri elua , i aku la , E hoomakaukau i na koa , elua haneri , e hele i Kaisareia , a me na hoohololio , he kanahiku , a me na kanaka ihe , elua haneri , i ke kolu o ka hora o ka po ;
44023024	A e hoomakaukau i na holoholona hoi , i kau lakou ia Paulo maluna , a e lawe maikai aku ia ia io Pelika la , i ke alii kiaaina .
44023025	Kakau aku la ia i kekahi palapala , penei ;
44023026	O Kelaudio Lusia , i ke alii kiaaina hanohano , ia Pelika , aloha :
44023027	Ua hopuia keia kanaka e na Iudaio , a mai pepehiia oia e lakou ; alaila , hiki e aku la au me ka poe koa , a hoopakele ia ia , no ko'u lohe ana , he Roma ia .
44023028	A i kou ake ana e ike i ke kumu a lakou i hoopii ai ia ia , kai ae la au ia ia iloko o ko lakou ahalunakanawai :
44023029	A ike aku la au ia ia , ua hoopiiia oia no kekahi mau mea o ko lakou kanawai , aole hoi lakou i hoopii mai ia ia , ma ka mea e pono ai ka make , a me ka paa .
44023030	A i haiia mai ia'u ka hoohalua ana o na Iudaio i ua kanaka la , hoouna koke aku la au ia oe , a kauoha aku la no hoi i ka poe i hoopii mai ia ia , e hai aku imua ou i ka mea a lakou i ike ai ia ia . Aloha oe .
44023031	Alaila , lawe ae la ka poe koa ia Paulo , e like me ke kena ana mai ia lakou , a alakai aku la ia ia i ka po , i Anetipateri .
44023032	A ia la ae , waiho iho la lakou i ka poe hoohololio , e hele pu me ia , a hoi aku la lakou i ka pakaua .
44023033	A hiki aku la lakou i Kaisareia , haawi aku la lakou i ka palapala i ke alii kiaaina , a hooku iho la ia Paulo imua ona .
44023034	A heluhelu iho la ke alii , a ninau mai la ia , No ka panalaau hea ia ? A lohe ia , no Kilikia ;
44023035	I mai la ia , A hiki mai ka poe hoopii ia oe , alaila e hoolohe aku au ia oe . Kauoha ae la ia e malamaia oia maloko o ko Herode hale alii .
44024001	A hala na la elima , iho ae la o Anania , ke kahuna nui , a me na lunakahiko , a me kekahi loio , o Teretulo , hoopii mai la lakou ia Paulo i ke alii kiaaina .
44024002	Kiiia'ku la ia , hoomaka iho la o Teretulo e hoopii ia ia , i ae la , Ua malu loa makou ia oe , ua nui loa no hoi na mea kaulana i loaa mai i keia aina i kou malama ana ,
44024003	E Pelika kiekie , ke lawe maikai nei makou ia mau mea , ma na wahi a pau loa , me ke aloha nui aku :
44024004	Aka , o hooluhi aku au ia oe , ke nonoi aku nei au ia oe , i kou lokomaikai , e hoolohe iki mai ia makou .
44024005	No ka mea , ua ike makou i keia kanaka , ua kolohe , he kanaka hooeueu ana o ke ku e mawaena o na Iudaio a pau ma na aina a pau , oia no hoi kekahi kumu nui o ka papa Nazarene .
44024006	Ua hoao ae la ia e hoohaumia i ka luakini ; na makou ia i hopu iho , a makemake iho la makou e hookolokolo e like me ko makou kanawai .
44024007	Aka , hele mai la o Lusia , ka lunatausani , a kai aku la ia ia me ka ikaika nui , mailoko aku o ko makou mau lima ,
44024008	Kena mai no hoi ia i ka poe nana ia i hoopii e hele mai iou nei . A ina hookolokolo oe , e ike auanei oe i ka oiaio o keia mau mea a pau a makou e hoopii aku nei nona .
44024009	Ae mai la na Iudaio , i mai la , Oiaio no keia mau mea .
44024010	Kunou ae la ke alii ia Paulo e olelo mai , alaila i mai la ia , No kuu ike ana , he nui na makahiki ia oe , i lunakanawai no ko keia aina , no ia mea , ua oluolu loa wau e olelo aku i na mea no'u iho .
44024011	E hiki no ia oe ke hoomaopopo , he umi ae nei la wale no i hala , a me kumamalua , mai ko'u pii ana aku i Ierusalema e hoomana .
44024012	Aole hoi au i loaa ia lakou maloko o ka luakini , e hoopaapaa ana me kekahi , aole hoi e hoohaunaele ana i ka lehulehu , aole maloko o na halehalawai , aole hoi maloko o ke kulanakauhale ;
44024013	Aole hoi e hiki ia lakou ano ke hooiaio i na mea a lakou e hoopii mai nei ia'u .
44024014	Aka , ke hai pono aku nei au ia oe i keia , ma ka aoao i oleloia'i e lakou , he aoao ku e , pela no wau e hoomana aku nei i ke Akua o ko'u mau kupuna , e manaoio ana aku i na mea a pau i kakauia'i ma ke kanawai , a ma ka na kaula .
44024015	Ke lana nei ko'u manao i ke Akua , ua ae mai no hoi lakou i keia , i ke alahouana o ka poe make , o ka poe pono a me ka poe pono ole .
44024016	Malaila no hoi au e hooikaika nei e loaa mau ka lunaikehala hewa ole imua o ke Akua a me na kanaka .
44024017	A hala na makahiki he nui , hele aku la au e lawe i ka waiwai manawalea , a me na mohai , no na kanaka o ko'u aina .
44024018	Loaa iho la au maloko o ka luakini i kekahi mau Iudaio , mai Asia mai , ua huikalaia , aole me ka lehulehu , aole hoi me ka hoohaunaele .
44024019	Ina i loaa ia lakou kekahi hewa no'u , e hoopii mai ai , ina ua pono o lakou kekahi pu mai imua ou .
44024020	E pono no hoi ia lakou nei ke olelo mai , ina paha ua loaa ia lakou ko'u hewa , ia'u i ku ai imua o ka ahalunakanawai ;
44024021	No keia leo hookahi wale no a'u i hea aku ai , i ko'u ku ana iwaena o lakou , No ke alahouana o ka poe make , oia ko'u mea i hookolokoloia mai ai imua o oukou i keia la .
44024022	A lohe o Pelika i keia , hoopanee aku ia lakou a ike maopopo aku la oia i na mea o keia aoao , i ae la , A iho mai o Lusia , ka lunatausani , alaila , e hoomaopopo lea au i ka oukou .
44024023	Alaila , olelo aku la ia i ka lunahaneri e malama ia Paulo , aole hoi e paa maoli , aole e papa aku i kekahi o kona mau makamaka , ke lawelawe nana , a e hele mai hoi ia ia .
44024024	A hala kehahi mau la , hiki mai la o Pelika me kana wahine , o Derausila , he Iudaio no ia , kii aku la kela ia Paulo , hoolohe aku la ia ia no ka manaoio iloko o Kristo .
44024025	A i kana kamailio ana no ka pono , a me ka pakiko , a me ka hookolokoloia e hiki mai ana mahope , haalulu iho la o Pelika , i aku la , O hoi oe i keia wa ; a loaa ia'u ka manawa kaawale , e kii hou aku no au ia oe .
44024026	E manaolana ana hoi ia e haawiia mai e Paulo na kala nana , i weheia'ku ai ia e ia . No ia mea , kii pinepine aku la oia ia ia , i kamakamailio laua .
44024027	A hala ae la na makahiki elua , hiki ae la ma ko Pelika hakahaka , o Porekio Peseto , a waiho iho la o Pelika ia Paulo e paa ana , no kona makemake e hooluolu i na Iudaio .
44025001	A hiki ae la o Peseto i ua panalaau la , a hala na la ekolu , a pii aku la ia i Ierusalema , mai Kaisareia aku .
44025002	A o ke kahuna nui a me ka poe koikoi o na Iudaio , hoopii aku la lakou no Paulo ia ia , nonoi aku la ,
44025003	A koi aku no hoi ia ia i ka lokomaikai ku e ia ia e kii aku kela ia ia , e hele mai i Ierusalema ; e hoohalua ana lakou ma ke alanui e pepehi ia ia .
44025004	I mai la o Peseto , ma Kaisareia e malamaia'i o Paulo , a oia iho no e hoi koke aku ilaila .
44025005	I hou mai la ia , O ka poe e hiki o oukou , e iho pu lakou me au ; ina he mea hewa iloko o ia kanaka , e hoopii lakou nona .
44025006	A noho iho la ia me lakou i na la he umi paha a keu , alaila , iho ae la ia i Kaisareia ; a ia la ae , noho iho la ia ma ka noho kookolokolo , a kena aku la ia e kaiia mai o Paulo .
44025007	A hiki mai la ia , ku mai la ka poe Iudaio , i iho mai mai Ierusalema mai , a hoopii aku la ia Paulo i na mea hewa , he nui loa , aole hoi i hiki ia lakou ke hooiaio mai .
44025008	Olelo iho la ia nona iho , Aole loa au i lawehala ma ke kanawai o na Iudaio , aole hoi ma ka luakini , aole hoi i ko Kaisara .
44025009	No ka makemake ana o Peseto , e lokomaikai aku i na Iudaio , ninau aku la kela ia Paulo , i aku la , Ke makemake nei anei oe e pii i Ierusalema , a malaila e hookolokoloia'i e au , ma keia mau mea ?
44025010	Alaila , olelo mai o Paulo , Ke ku nei au ma ka noho hookolokolo o Kaisara , i kahi kupono e hookolokoloia mai ai au : aole au i lawehala i na Iudaio , ua ike pono no oe .
44025011	Ina i hewa au , a ina i hana au i ka mea e pono ai ka make , aole au e hoole aku i ka make ; aka , ina he mea ole keia mau mea a lakou e hoopii mai nei ia'u , aole loa e hiki i kekahi ke haawi aku ia'u ia lakou . Ke hoopii nei au ia Kaisara .
44025012	Alaila , kamailio iho la o Peseto me ka poe ahaolelo , i aku la ia , Ua hoopii oe ia Kaisara , ea ? ia Kaisara oe e hele ai .
44025013	A hala ae la kekahi mau la , hiki mai la i Kaisareia , o Ageripa , ke alii laua me Berenike e aloha mai ia Peseto .
44025014	A nui na la a laua i noho ai ilaila , hai aku la o Peseto i ua alii la i na mea a Paulo , i aku la , Ua waihopaaia mai nei kekahi kanaka e Pelika ;
44025015	I ka wa a'u ma Ierusalema , hai mai la na kahuna nui a me na lunakahiko o na Iudaio ia'u nona , koi mai la lakou e hoahewaia oia .
44025016	I aku la au ia lakou , Aole ia o ko Roma aoao , ke haawi aku i kekahi kanaka e make , me ka halawai maka ole o ka mea i hoopiiia , a me ka poe e hoopii mai , a aeia'ku ia e olelo mai nona iho ma na mea i hoopiiia mai nona .
44025017	A hiki mai la lakou ia nei , aole au i kali hou aku ; ia la ae , noho au ma ka noho hookolokolo , a kena aku la e kaiia mai ua kanaka la .
44025018	A ku mai la ka poe hoopii ia ia , aole lakou i hoike mai i kekahi mea e like me ko'u manao mua :
44025019	He mau ninau nae ko lakou no ko lakou hoomana ana , e hoopii mai ia ia , a no kekahi Iesu , ka mea i make , a ua hai mai o Paulo , ua ola .
44025020	A i ko'u kanalua ana no keia hoopaapaa ana , ninau aku la au , Ke makemake nei anei oe e hele i Ierusalema , a malaila e hookolokoloia'i , no keia mau mea ?
44025021	A i ka Paulo hoopii ana e waihoia'i oia no ka hookolokolo mai o Auguseto , kauoha aku la au e malamaia oia , a hoouna aku au ia ia io Kaisara la .
44025022	Alaila , i ae la o Ageripa ia Peseto , Owau no kekahi e hoolohe aku i ua kanaka la . I mai la kela , Apopo e lohe oe ia ia .
44025023	A ia la ae , hiki mai la o Ageripa , laua me Berenike , me ka hanohano nui , a komo aku la i kahi hoolohe , me na lunatausani , a me na kanaka koikoi o ia kulanakauhale , alaila , kauoha aku o Peseto a kaiia mai o Paulo
44025024	A olelo ae la o Peseto , E ke alii , e Ageripa e , a me na kanaka a pau me kakou , Ke ike nei oukou i keia kanaka a ka poe Iudaio ma Ierusalema , a maanei no hoi i hoopii mai ai ia'u , a me ke kahea ana , aole ia e pono ke ola hou aku .
44025025	A ike aku la au , aole ia i hana i ka mea e pono ai ka make , a nana iho i hoopii aku ia Auguseto , manao paa au e hoouna aku ia ia ilaila .
44025026	Aole a'u mea e palapala aku ai nona i ko'u haku . No ia mea , ua kai mai au ia ia imua o oukou nei , a imua no hoi ou , e ke alii , e Ageripa e , i loaa ia'u kekahi mea e palapala aku ai , mahope o keia hookolokolo ana .
44025027	No ka mea , aole e pono i ko'u manao ke hoouna aku i ke kanaka paa , me ka hoike ole aku i ka hewa ana i hoopiiia mai ai .
44026001	Alaila olelo mai la o Ageripa ia Paulo , Ke aeia'ku nei ia oe e olelo mai nou iho . Hohola ae la o Paulo i kona lima , olelo mai la nona iho ;
44026002	Pomaikai au i ko'u manao , e ke alii , e Ageripa e , no ka mea , e hoakaka ana au imua ou i keia la , no na mea a pau a'u i hoopiiia mai nei e na Iudaio :
44026003	No ka mea , ua ike no oe i na aoao , a me na mea hoopaapaa a pau o na Iudaio ; nolaila , ke nonoi aku nei au ia oe , e hoolohe ahonui mai ia'u .
44026004	O ko'u noho ana , mai ko'u wa uuku mai , aia no ia , mai kinohi mai ma Ierusalema iwaena o kou lahuiaina iho , ua ike na Iudaio a pau ;
44026005	Ka poe i ike mai ia'u i kinohou , ina i ake lakou e hoike mai , noho Parisaio no wau ma ka aoao ikaika loa o ko makou hoomana .
44026006	Ke ku nei no au , ua hookolokoloia mai nei no hoi , no ka manaolana o ka olelo hoopomaikai a ke Akua i olelo mai ai i ko makou mau kupuna .
44026007	Ke manaolana nei no hoi ko makou poe ohana , he umi a me kumamalua , e loaa ia mea , me ka malama mau aku i ka po a me ke ao ; no ia manaolana o'u , e ke alii , e Ageripa e , ua hoopiiia mai nei au e na Iudaio .
44026008	No ke aha la oukou i manao ai he mea hiki ole i ke Akua ke hoala mai i ka poe make ?
44026009	Nolaila , manao no au iloko o'u iho , he mea pono ia'u ke hana i na mea he nui i ku e i ka inoa o Iesu no Nazareta .
44026010	Hana no au ia mau mea ma Ierusalema ; hana paa iho la au i na haipule he nui maloko o na halepaahao , ua loaa no ia'u ka mana no ka poe kahuna nui ; a ia lakou i pepehiia , owau no kekahi i hoahewa pu aku la lakou .
44026011	Hoopai pinepine aku la au ia lakou maloko o na halehalawai a pau , a koi aku la au ia lakou e olelo hoino ; a no ko'u ukiuki loa ia lakou , hoomaau aku la au ia lakou a hiki i na kulanakauhale o na aina e .
44026012	No ia mau mea i hele ai au i Damaseko , me ka mana a me ke aeia na na kahuna nui mai ,
44026013	I ke awakea , e ke alii e , ike aku la au ma ke alanui , he malamalama mai ka lani mai , he mea oi loa aku mamua o ka malamalama o ka la , ua puni au i ka malamalama , a me ka poe i hele pu me au .
44026014	A hina makou a pau i ka honua , lohe aku la au i ka leo , i ka i ana mai ia'u , i mai la ma ka olelo Hebera , E Saulo , e Saulo , no ke aha la oe e hoomaau mai nei ia'u ? He mea eha nou ke keehi mai i na kui .
44026015	I aku la au , Owai oe , e ka Haku ? I mai la kela , o Iesu no wau , o ka mea au e hoomaau mai nei .
44026016	Aka , e ala hoi oe , a e ku iluna ma na wawae ou ; no ka mea , ua ikea au ia oe , no keia mea , e hoolilo ana au ia oe i lawehana , a i mea hoike aku i keia mea au i ike iho nei , a me na mea a'u e hoike hou aku ai nau .
44026017	Na'u no oe e hoopakele i kanaka a me ko na aina e ; e hoouna aku ana no au ia oe io lakou la ,
44026018	E hookaakaa'i i ko lakou mau maka , a e hoohuli ia lakou , mai ka pouli mai i ka malamalama , a mai ka mana o Satana i ke Akua , i loaa ia lakou ke kala ana o ka hala , a me ka hooilina mawaena o ka poe i hoomaemaeia e ka manaoio mai ia'u .
44026019	Nolaila , e ke alii , e Ageripa e , aole au i hoole aku ia hoakaku , mai ka lani mai .
44026020	Aka , hoike mua aku la au ia lakou ma Damaseko , a ma Ierusalema , a ma na mokuna a pau ma Iudea , a i ko na aina e , i mihi lakou , a e huli i ke Akua , a e hana i na hana e ku i ka mihi .
44026021	No keia mau mea , lalau mai na Iudaio ia'u maloko o ka luakini , hoao mai la lakou e pepehi mai ia'u a make .
44026022	No ke kokua ana mai o ke Akua ia'u , ua ku paa no wau , a hiki mai nei i keia la , e hoike ana aku i ka poe liilii , a me ka poe nui , i ka i ana aku i keia mau mea wale no , i na mea a ka poe kaula , a me Mose no hoi i olelo mai ai , e hiki mai ana :
44026023	E make no ka Mesia e pono ai , oia hoi ka mua o ka poe make i ala hou mai , nana no e hoike aku i ka malamalama i ko onei kanaka , a me ko na aina e .
44026024	A i kana hoakaka ana pela i kona iho , i ae la o Peseto me ka leo nui , E Paulo , ua hehena oe ; na na palapala he nui oe i hoolilo ai i hehena .
44026025	I aku la ia , Aole au hehena , e Peseto maikai e , aka , ke olelo aku nei au i na olelo oiaio a me ka naauao .
44026026	Ua ike no hoi ke alii i keia mea , ke olelo wiwo ole aku nei au imua o kona alo ; no ka mea , ke manao nei au aole i nalo ia ia kekahi o keia mau mea , no ka mea , aole i hanaia keia ma kahi nalo .
44026027	E ke alii , e Ageripa e , ke manaoio mai nei anei oe i ka na kaula ? Ua ike no au , ua manaoio no oe .
44026028	Olelo aku la o Ageripa ia Paulo , Ua aneane oe e hoohuli mai ia'u i Kristiano .
44026029	I mai la o Paulo , Ke pule nei au i ke Akua , i ole oe ma ka aneane wale no , aka , ma ka oiaio e lilo ai oe , a me ka poe a pau e hoolohe mai ia'u i keia la , i mea e like io ai me au nei , ma na mea a pau , o keia paa wale no ke koe .
44026030	A ku ae la ke alii iluna , a me ke alii kiaaina , a me Berenike , a me ka poe e noho pu ana me lakou .
44026031	I ko lakou hoi ana'ku , kamailio ae la lakou ia lakou iho no , i ae la , Aole i hana keia kanaka i ka mea ku i ka make a me ka paa .
44026032	I ae la o Ageripa ia Peseto , Ina aole keia kanaka i hoopii ia Kaisara , ina ua pono ke wehe ia ia .
44027001	A paa iho la ka manao e holo makou i Italia , haawi ae la lakou ia Paulo , a me kekahi poe i paa pu , i kahi lunahaneri , o Iulio kona inoa , no ka papa koa o Auguseto .
44027002	A ee makou i kekahi moku no Aderamuteno , a hemo aku la me ka manao e holo ma ke kapa o Asia ; a o Arisetareko , no Teselonike i Makedonia , kekahi me makou .
44027003	A ia la ae , pae makou i Sidona . Hana lokomaikai aku la o Iulio ia Paulo , ae aku la ia ia e hele i kona mau makamaka e hoomaha ia ia iho .
44027004	A hemo aku la makou mai ia wahi aku , holo makou malalo o Kupero , no ka mea , pakuikui mai ka makani .
44027005	Holo ae la makou a hala ke kai o Kilikia , a me Pamepulia , a hiki makou ma Mura o Lukia .
44027006	A malaila loaa i ka lunahaneri he moku no Alekanederia , e holo ana i Italia ; hoee ae la oia ia makou iloko .
44027007	Holo lohi aku la makou i na la he nui loa , a hiki apuepue makou i Kenido , no ka mea , aole i aeia ka makani ia makou , holo ae la makou malalo o Kerete , ma Salemone ;
44027008	A hala ia wahi me ka apuepue hiki aku la makou i kahi i kapaia o Naawamaikai , kahi i kokoke mai i ke kulanakauhale o Lasaia .
44027009	Ua loihi loa ka manawa i hala , a ua hiki no hoi ka wa pono ole ke holo , no ka mea , ua hala ka wa hookeai , alaila ao mai la o Paulo ia lakou ,
44027010	I mai la , E na kanaka , ke ike nei au i keia holo ana , e pilikia ana , a me ka lilo nui , aole ka ukana a me ka moku wale no , aka , o ko kakou mau ola kekahi .
44027011	Manao iho la ka lunahaneri i ka ke kahu moku , a me ka mea nona ka moku , aole i na mea i oleloia mai e Paulo .
44027012	Aole hoi i pono loa kela awa i ka hooilo , no ia mea , hoike mai ka nui i ka manao e holo aku , ina paha lakou e hiki aku i Poinike i ka hooilo , he awa no ia ma Kerete e huli ana ma Liba , a me Koro .
44027013	A aniani mai la ka makani , mai ke kukuluhema mai , manao iho la lakou , ua loaa ko lakou manao , hemo aku la a holo pili loko aku la i Kerete .
44027014	Aole i emo , pa mai la kekahi makani ino , he Eurokeludo ka inoa .
44027015	Punia iho la ka moku , aole hiki ke hooku i ka makani , hookuu ae la makou a holo .
44027016	A holo ae la makou malalo o kekahi aina , ua kapaia o Kelaude , hiki apuepue ia makou ke paa iho i ka waapa .
44027017	A hukiia ia iluna , hana iho la lakou i mea e kokua ai , hawele iho la lakou malalo o ka moku , a makau iho la o haule lakou ma ka Sureti , no ia mea , kuu iho la lakou i ka pea , a hooholoia pela .
44027018	Kahulihuli loa makou i ka ino , nolaila , ia la ae , hoomama iho la lakou i ka moku .
44027019	A i ke kolu o ka la , na ko makou lima no i hoolei aku i ka ukana pili i ka moku .
44027020	A hala ae la na la he nui , aole hoi i ikea mai ka la a me na hoku , aole hoi okana mai o ka ino i kau ia maluna o makou , alaila pau aku la ka manaolana e hoolaia'i makou .
44027021	A loihi ka ai ole ana , alaila ku mai la o Paulo iwaenakonu o lakou , i mai la , E na kanaka , ina oukou i hoolohe mai i ka'u , aole hoi i hemo mai , mai Kerete mai , ina ua pono , alaila aole kakou i loaa i keia ino , a me keia poho .
44027022	Ano hoi , ke nonoi aku nei au ia oukou , e olioli oukou ; no ka mea , aole e lilo ana kekahi ola o oukou , o ka moku wale no .
44027023	No ka mea , i ka po nei , ku mai la kekahi anela o ke Akua , nona no wau , a oia hoi ka'u e malama nei ,
44027024	I mai la ia , Mai makau oe , e Paulo ; e pono ia oe ke ku aku imua i ke alo o Kaisara ; aia hoi , ua haawi mai la ke Akua i ka poe a pau e holo pu ana me oe nau .
44027025	Nolaila , e kanaka e , e olioli oukou ; no ka mea , ke manaoio aku nei au i ke Akua , e hanaia mai , e like me ka mea i oleloia mai ai ia'u .
44027026	Aka hoi , e ili ana kakou ma kekahi mokupuni .
44027027	A hiki i ka po umikumamaha , ua hooholoholoia ae la makou ma Aderia , a i ke aumoe , manao iho la na luina e kokoke ana lakou i ka aina .
44027028	A hoailona iho la , a he iwakalua anana i loaa ia lakou ; a panee iki aku , hoailona hou , a loaa he umikumamalima anana .
44027029	Makau ae la o ili makou ma kahi pohaku , hoolei iho la lakou i na heleuma eha ma ka hope o ka moku , a iini iho la i ke ao ana ae .
44027030	A imi na luina e mahuka aku , mai ka moku aku , ua kuu iho la i ka waapa ilalo i ke kai , me he mea la e lawe aku ana i mau heleuma , ma ka ihu ;
44027031	Olelo ae la o Paulo i ka lunahaneri , a me ka poe koa , Ina aole lakou nei e noho i ka moku , aole loa e hiki ia oukou ke hoolaia .
44027032	Alaila oki ae la ka poe koa i na kaula o ka waapa , a kuu ia ia e haule iho la .
44027033	A kokoke ae la i ke ao , koi ae la o Paulo ia lakou a pau , e ai i ka ai , i ae la , Eia ka la umikumamaha o ko oukou hookeai ana , ua noho oukou me ka lalau ole i ka ai .
44027034	No ia mea , ke nonoi aku nei au ia oukou , e lalau i ka ai ; no ka mea , o ko oukou mea ola ia . No ka mea , aole e haule kekahi lauoho o ko oukou mau poo .
44027035	A i olelo ana pela , lalau iho la ia i ka berena , hoomaikai aku la i ke Akua imua o lakou a pau ; a wawahi ae la , ai iho la .
44027036	Alaila , olioli iho la lakou a pau , a o lakou kekahi i lalau i ka ai .
44027037	A o na uhane a pau , maluna o ka moku , elua o makou haneri a me kanahikukumamaono kanaka .
44027038	A maona ae la lakou i ka ai , hoomama iho la lakou i ka moku , a hoolei iho la i ka hua palaoa iloko o ke kai .
44027039	A ao ae la , aole lakou i ike ia aina ; kaunana nae lakou i kekahi kaikuono me ke kahakai . Manao iho la lakou , ina e hiki , e hookomo i ka moku ilaila .
44027040	Ooki iho la lakou i na heleuma , a waiho iho la i ke kai , a wehe iho la i na kaula o ka hoeuli , a huki i ka pea nui i ka makani , a holo iuka .
44027041	Ika iho la lakou ilalo i kahi wili au , ili iho la ka moku , paa iho la ka ihu , aole loa i hemo , nahaha iho la ka hope i ka ikaika o na ale .
44027042	Manao iho la ka poe koa e pepehi i ka poe paahao , o au aku kekahi o lakou a pakele .
44027043	Makemake iho la ka lunahaneri e hoola ia Paulo , hoole aku la i ko lakou manao ; kena aku la i ka poe hiki ke au , o lakou ke lele mua a hiki iuka .
44027044	A o ke koena , ma na papa kahi , a ma na mea o ka moku kahi ; a pela lakou a pau i pakele ai a hiki i ka aina .
44028001	A hoopakeleia ae la , alaila , ike iho la lakou i ka mokupuni , ua kapaia o Melita .
44028002	He mea e ka lokomaikai o ia poe kanaka e ia makou ; no ka mea , hoaa iho la lakou i ahi , a hookipa mai la ia makou a pau , no ka ua e haule ana , a no ke anuanu .
44028003	Lapulapu iho la o Paulo i puapua hoaa , a i kona kau ana ma ke ahi , puka mai la he moonihoawa mailoko mai o ka wela , a pipili iho la i kona lima .
44028004	A ike mai la kela poe kanaka e i ua mea nihoawa la e kau ana i kona lima , i ae la lakou kekahi i kekahi , Oiaio no he kanaka pepehi kanaka keia , ua pakele no ia i ke kai , aka , o ka mea hoopai , aole ia i ae mai i kona ola .
44028005	Nolaila lulu aku la ia i ua mea nihoawa la iloko o ke ahi , aole hoi i loaa ia ia ka poino .
44028006	Kakali iho la lakou i kona pehu ana , a me ka hina ilalo a make koke ; a loihi ko lakou kakali ana , aole hoi i ike ia ia e loaa ana i ka poino , huli hou ae la ko lakou manao , i ae la , He akua ka ia .
44028007	Kokoke ma ia wahi ka aina o ka luna o ia moku , o Popelio kona inoa , nana no i kii mai ia makou , a hookipa maikai aku la i na la ekolu .
44028008	E kaa ana ka makuakane o Popelio i ke kuni , a me ka hi koko . Komo aku la o Paulo io na la , pule aku la , kau iho la i kona lima maluna ona , hoola aku la ia ia .
44028009	Nolaila hanaia ae la keia , o kekahi poe e i loohia i ka mai ma ia mokupuni , hele mai la lakou , a hoolaia iho la .
44028010	Hoomahalo mai la lakou ia makou , me na mahaloia he nui ; a holo makou , kau mai la lakou i na mea e pono ai .
44028011	A hala na malama ekolu , holo aku la makou ma kekahi moku no Alekanederia , i ku ma ia mokupuni i ka hooilo , o Diosekouro ka hoailona .
44028012	A pae aku la makou ma Surakausa , a noho iho la i na la ekolu .
44028013	A mailaila aku makou i holo ai a hiki i Regio , a hala kekahi la , pa mai la ka makani , mai ke kukuluhema mai , a ia la ae , hiki makou i Puteoli :
44028014	A malaila loaa ia makou he mau hoahanau , kaohi mai lakou ia makou e noho me lakou ehiku la ; a pela makou i hele aku ai i Roma .
44028015	A lohe mai na hoahanau ia makou , malaila mai la lakou i hele mai ai a Apioporo , a me Teriatubereno , e halawai me makou . A ike o Paulo ia lakou , hoomaikai aku la ia i ke Akua , a hoolana mai .
44028016	A hiki makou i Roma , haawi aku la ka lunahaneri i ka poe paahao i ke alii o ka poe koa . I aeia'ku la o Paulo e noho kaawale i kona wahi iho , me kekahi koa nana ia i malama aku .
44028017	A hala na la ekolu , hoakoakoa iho la o Paulo i ka poe koikoi o na Iudaio . A pau lakou i ka hoakoakoaia , i aku la ia ia lakou , E na kanaka , na hoahanau , aole au i hana i kekahi mea i kuee i na kanaka , a me na aoao o na makua ; aka ua haawi paaia'ku la au ma Ierusalema i na lima o ko Roma .
44028018	A hookolokolo mai lakou ia'u , manao iho la e kuu mai , no ka mea , aole he mea ia'u i ku i ka make .
44028019	A papa aku la na Iudaio , kaohiia au e hoopii ia Kaisara , aole hoi o'u mea e hoopii aku ai i ko'u lahuikanaka .
44028020	No keia mea , i kii aku nei au ia oukou , i ike aku au , a e kamailio aku ia oukou ; no ka mea , ua paa au i keia kaulahao no ka manaolana o ka Iseraela .
44028021	I mai la lakou ia ia , Aole i loaa ia makou ka palapala mai Iudea mai nou , aole hoi i hoike mai a olelo mai paha kekahi o na hoahanau i hele mai , i hewa ou .
44028022	Ke makemake nei no hoi makou e hoolohe ia oe i kou manao ; no ka mea , ua ike no makou i keia aoao , ua olelo ku e ia i na wahi a pau .
44028023	A i ko lakou hoakaka ana i ka la , alaila hele mai la na mea he nui loa io na la , i kona wahi ; hoakaka aku la oia , a mai kakahiaka a ahiahi kona hoike ana aku i ke aupuni o ke Akua , a me ka hooikaika aku ma na mea o Iesu , ma ke kanawai ia Mose , a ma ka na kaula .
44028024	Manaoio iho la kekahi poe i na mea i oleloia mai , a hoomaloka kekahi poe .
44028025	A i ka like pu ole ana o ko lakou manao kekahi i kekahi , hele aku lakou , mahope iho o ka hai ana aku o Paulo i kahi olelo hou ; Pololei wale ka olelo a ka Uhane Hemolele , ma o Isaia la , o ke kaula , i ko kakou poe kupuna ,
44028026	I ka i ana mai , E hele i keia poe kanaka , a e i aku , I ka lohe ana , e lohe auanei oukou , aole nae e ike i ke ano ; i ka ike ana , e ike auanei oukou , aole nae e hoomaopopo .
44028027	Ua manoanoa hoi ka naau o keia poe kanaka , kaumaha ko lakou pepeiao ke lohe , ua hoopili i ko lakou maka ; o ike lakou me na maka , a lohe me na pepeiao , a ike hoi ka naau , a e huli mai , a hoola aku au ia lakou .
44028028	No ia mea , e ike pono oukou , ua hoounaia'ku ke ola o ke Akua i ko na aina e , a e hoolohe mai no lakou .
44028029	A i kana hai ana aku i keia mau mea , hele aku la na Iudaio , a nui loa iho la ko lakou hoopaapaa ana ia lakou iho .
44028030	Noho iho la o Paulo a hala na makahiki elua , iloko o kona hale hoolimalimaia , e hookipa ana i ka poe a pau i hele aku io na la ,
44028031	Me ka hai mai i ke aupuni o ke Akua , a me ka hoike mai i na mea e pili i ka Haku ia Iesu Kristo , me ka wiwo ole , a me ka papa ole ia aku .
45001001	Na Paulo , na ke kauwa a Iesu Kristo i waeia i lunaolelo , a i hookaawaleia hoi no ka euanelio a ke Akua ,
45001002	Ana i hoike e mai ai mamua ma kana poe kaula , maloko o na palapala hemolele ,
45001003	No kana Keiki Iesu Kristo ko kakou Haku , i hoohanauia na ka hua a Davida , ma ke kino ,
45001004	A i hoomaopopoia hoi o ke Keiki a ke Akua me ka mana , ma ka uhane hoano , mahope o ke alahouana mai waena mai o ka poe make ;
45001005	Ma ona la i loaa mai ai ia makou ke aloha , a me ka lunaolelo ana , no ka malama ana o ka manaoio iwaena o na lahuikanaka a pau no kona inoa ;
45001006	Iwaena o lakou no hoi oukou na mea i waeia no Iesu Kristo :
45001007	I ka poe a pau ma Roma , i alohaia e ke Akua , i waeia hoi i mau haipule ; no oukou hoi ke aloha a me ka pomaikai , mai ke Akua mai , o ko kakou Makua , a mai ka Haku mai hoi , o Iesu Kristo .
45001008	O ka mua , ke hoomaikai aku nei au i ke Akua , ma o Iesu Kristo la no oukou a pau , no ka mea , ua hookaulanaia ko oukou manaoio , ma ka honua a pau .
45001009	O ke Akua , o ka'u mea e malama nei me kuu uhane ma ka olelo maikai no kana Keiki , oia ka mea ike no'u , i ko'u hoomanao mau ana ia oukou , ma ka'u pule ,
45001010	E noi mau ana , ina e hiki i kekahi manawa , i keia wa aku nei paha , e hele pomaikai aku wau me ka ae ana mai o ke Akua , a hiki io oukou la .
45001011	No ka mea , ke ake nei au e ike aku ia oukou , e haawi aku au i kekahi pono ma ka uhane no oukou , i hookupaaia'i oukou .
45001012	Eia kekahi , e hooluoluia mai hoi au iwaena o oukou , ma ka manao lokahi ana o oukou a me au .
45001013	Eia hoi , aole o'u makemake e ike ole oukou , e na hoahanau , i kuu manao pinepine ana e hele io oukou la , ( aka , ua kaohiia a hiki i keia wa , ) i loaa mai hoi ia'u kekahi hua mawaena o oukou , e like me ia mawaena o na lahuikanaka e .
45001014	He aie au na ka poe Helene a me na kanaka hemahema ; na ka poe i aoia , a me ka poe i ao ole ia .
45001015	Pela hoi , ma ka mea hiki ia'u , ua makaukau wau e hai aku i ka euanelio ia oukou no hoi ma Roma .
45001016	No ka mea , aole au i hilahila i ka euanelio no Kristo ; no ka mea , o ko ke Akua mana ia e ola'i , no kela mea , no keia mea manaoio ; no ka Iudaio mua , a no ka Helene hoi .
45001017	No ka mea , ua hoikeia mai ilaila ko ke Akua hoapono ana mai ma ka manaoio , a i manaoio ; e like me ka mea i palapalaia , O ka mea pono , ma ka manaoio , e ola ia .
45001018	A ua hoikeia mai no hoi ka inaina o ke Akua , mai ka lani mai , i ka aia , a me ka hana ino a pau a na kanaka , i keakea me ka hana hewa , i ka olelo oiaio .
45001019	No ka mea , o ka mea e hiki ke ikeia no ke Akua , ua akaka ia ia lakou ; no ka mea , ua hoakaka mai no ke Akua ia mea ia lakou .
45001020	No ka mea , o kona mau mea i nana ole ia , mai ka hana ana mai o ke ao nei , ua maopopo lea ua mau mea la , oia o kona mana mau a me kona Akua ana , ma na mea i hanaia ; nolaila aole o lakou mea e hoaponoia'i :
45001021	No ka mea , i ka wa i ike ai lakou i ke Akua , aole lakou i hoonani aku ia ia i Akua , aole hoi i aloha aku ; aka , ua lapuwale lakou i ko lakou manao ana , a ua hoopouliia hoi ko lakou naau hawawa .
45001022	I ko lakou hoakamai ana , lilo lakou i poe naaupo ,
45001023	A hoololi aku lakou i ka nani o ke Akua make ole , i kii e like me ke kanaka make , a me na manu , a me na holoholona wawae eha , a me na mea kolo .
45001024	Nolaila hoi , kuu iho la ke Akua ia lakou ma na kuko hewa o ko lakou mau naau , i paumaele , e hoinoino ai i ko lakou mau kino iho , ia lakou lakou .
45001025	Haalele aku la lakou i ke Akua oiaio , no ka mea apaapa , a hoomana aku la lakou , a malama hoi i ka mea i hanaia , aole i ka Mea nana i hana , oia ka mea hoomaikai mau loa ia . Amene .
45001026	No ia mea , kuu iho la ke Akua ia lakou i na kuko ino ; no ka mea , ua hoololi ae ko lakou poe wahine i ka aoao maoli i ka mea ku e i ka aoao maoli .
45001027	Pela no hoi na kane , i haalele ai i ka aoao maoli o ka wahine , a ua wela i ke kuko hewa i kekahi i kekahi ; na kane me na kane , e hana ana i ka mea hilahila , a e loaa ana iloko o lakou ka uku pono no ko lakou lalau ana .
45001028	A no ko lakou makemake ole e hoopaa i ke Akua ma ko lakou ike , kuu iho la ke Akua ia lakou i ka naau hewa , e hana aku lakou i na mea ku ole i ka pono :
45001029	Ua piha lakou i na hewa a pau , i ka moe kolohe , i ka opuinoino , i ka puniwaiwai , a me ka hana ino ; ua paapu hoi i ka huahuwa , i ka pepehi kanaka , i ka hakaka , i ka hoopunipuni , a me ka manao ino :
45001030	He poe aki , he poe olelo hoohewa wale , he poe inaina i ke Akua , he poe kuamuamu , he haaheo , he haanui , he poe imi i na mea ino , he poe malama ole i na makua ,
45001031	He poe hoohemahema , he poe lawehala i na mea i hoohikiia , he poe aloha ole , he poe makona , he poe lokoino .
45001032	Ua ike lakou i ke kanawai o ke Akua , o ka poe e hana pela , he pono lakou e make , a ke hana nei no lakou ia mau mea , a ua mahalo no hoi i ka poe e hana ana malaila .
45002001	Nolaila hoi , e ke kanaka , ka mea nana e hoohewa aku , aole ou mea e hoaponoia'i ; no ka mea , i kou hoahewa ana i kekahi , ua hoahewa oe ia oe iho , no kau hana ana i na mea au i hoahewa aku ai .
45002002	Ua ike no kakou , ma ka pono ka ke Akua hoahewa ana mai i ka poe e hana ana ia mau mea .
45002003	E ke kanaka , ka mea nana e hoahewa i ka poe e hana pela , a ke hoohalike nei oe me lakou , ke manao nei anei oe e pakele i ka ke Akua hoahewa ana mai ?
45002004	A ke hoowahawaha nei anei oe i ka nui loa o kona lokomaikai , a me kona ahonui , a me kona hoomanawanui ana , aole hoi oe i hoomaopopo , o ko ke Akua maikai , o ka mea ia e alakai ia oe i ka mihi ?
45002005	Aka , mamuli o kou paakiki a me ka naau mihi ole e hoahu ana oe nou iho i ka inaina no ka la e inainaia mai ai , a e hoikeia mai ai hoi ka hoahewa pono ana mai a ke Akua ;
45002006	Nana no e uku mai i kela kanaka i keia kanaka e like me kana hana ana ;
45002007	I ka poe e imi ana i ka nani , a me ka mahalo , a me ka make ole , ma ka hooikaika mau ana i ka hana maikai , i ke ola loa ;
45002008	Aka , i ka poe i hoopaapaa , me ka malama ole i ka olelo oiaio , a malama hoi ma ka hewa , ia lakou ka huhu a me ka inainaia ;
45002009	O ka poino , a me ka ehaeha maluna o ka uhane o kela kanaka o keia kanaka e hana ana i ka hewa ; o ka Iudaio mua , a o ka Helene hoi ;
45002010	Aka , o ka nani , a me ka mahalo , a me ka pomaikai , no na mea a pau e hana ana i ka pono ; no ka Iudaio mua a no ka Helene hoi :
45002011	No ka mea , aole ke Akua i manao mai ma ko ka helehelena .
45002012	No ka mea , o na mea kanawai ole a pau i hana hewa , e make kanawai ole lakou ; a o na mea a pau i hana hewa malalo o ke kanawai , e hoahewaia lakou ma ke kanawai ;
45002013	( No ka mea , aole ka poe lohe wale no i ke kanawai ka pono imua o ke Akua ; aka , o ka poe e malama i ke kanawai e hoaponoia'na .
45002014	No ia hoi , o ka poe kanaka e , ka poe kanawai ole , ina ma ko lakou manao maoli i hana'i lakou i na mea maloko o ke kanawai , o keia poe kanawai ole , he kanawai lakou no lakou iho no ;
45002015	A e hoike nei hoi lakou , ua kakauia ka pono a ke kanawai ma ko lakou mau naau , a ua hooiaio ko lakou lunamanao , e hoahewa ana , a e hoapono ana ko lakou mau naau ia lakou iho ; )
45002016	I ka la a ke Akua e hoopai ai i na mea huna a na kanaka , ma o Iesu Kristo la , e like me ka'u euanelio .
45002017	Ina ua kapaia'ku oe he Iudaio , a ua hilinai iho oe ma ke kanawai , ua haano i ke Akua ,
45002018	A ua ike oe i kona makemake , ua hoao hoi i na mea ano e , ua aoia oe ma ke kanawai ;
45002019	Ua manao iho hoi oe , he alakai oe no na makapo , he malamalama hoi no ka poe iloko o ka pouli ;
45002020	He mea nana e ao i ka poe naaupo , he kumu hoi na na kamalii , ua loaa hoi ia oe ke ano o ka ike , a me ka oiaio iloko o ke kanawai :
45002021	O oe ke ao aku ia hai , aole anei oe e ao ia oe iho ? O oe ke papa aku , Mai aihue , e aihue no anei oe ?
45002022	O oe ke olelo aku , Mai moe kolohe , e moe kolohe no anei oe ? O oe ke hoopailua i na kii , e aihue no anei oe i na mea laa ?
45002023	O oe ke haano aku i ke kanawai , e hoino no anei oe i ke Akua ma ka haihai ana i ke kanawai ?
45002024	No ka mea , ua olelo ino ia'e ka inoa o ke Akua iwaena o na kanaka e , ma o oukou la , e like me ka mea i palapalaia .
45002025	O ke okipoepoe ana , he mea ia e pono ai , ke malama oe i ke kanawai ; aka , ina haihai oe i ke kanawai , ua lilo kou okipoepoe ana i okipoepoe ole ana .
45002026	A ina o ka mea i okipoepoe ole ia e malama i na kauoha o ke kanawai , aole anei e manaoia kona okipoepoe ole ana , me he okipoepoe ana la ?
45002027	A o ka mea i malama i ke kanawai mamuli o kona hanau ana a me ke okipoepoe ole , e hoahewa oia ia oe i ka mea i loaa ka palapala a me ke okipoepoeia , a i lilo hoi i mea haihai i ke kanawai .
45002028	No ka mea , o ka mea e Iudaio ana mawaho , aole ia he Iudaio ; aole hoi ka mea mawaho ma ke kino , ke okipoepoe ana .
45002029	Aka , o ka mea e Iu aio ana maloko , oia ka Iudaio ; a o ke okipoepoe ana , no ka naau ia , ma ka uhane , aole ma ka hua palapala ; aole no na kanaka kona hoomaikaiia , no ke Akua mai no .
45003001	No ia hoi , heaha anei ka mea e oi aku ai ka Iudaio ? Heaha hoi ka pomaikai o ke okipoepoe ana ?
45003002	He nui no ma kela mea , ma keia mea ; eia hoi ka mua , ua haawiia mai ia lakou na kanawai o ke Akua .
45003003	Heaha hoi i manaoio ole kekahi poe ? E hiolo anei ka oiaio o ke Akua i ko lakou hoomaloka ?
45003004	Aole loa ia ; aka , e hooiaioia'ku ke Akua ke hoopunipuni na kanaka a pau : me ka mea i palapalaia , I hoaponoia'i oe i kau olelo ana mai , a i lanakila hoi oe i kou hoahewa ana mai .
45003005	A ina e hoakaka ae ko kakou hewa i ka pono o ke Akua , heaha ka kakou mea e olelo ai ? He pono ole anei ke Akua ke hooili mai i ka inaina ? ( ke olelo nei au ma ka ke kanaka ; )
45003006	Aole loa : ina pela , pehea la e hoopai mai ai ke Akua i ko ke ao nei ?
45003007	A ina i lilo ka oiaio o ke Akua i mea e nui ai kona nani , no ko'u hoopunipuni ana ; no ke aha la e hoohewaia mai ai au e like me ke kanaka hewa ?
45003008	E olelo anei kakou , e like me ka makou i olelo ino ia mai ai , a e like me ka kekahi poe i olelo no makou , E hana hewa kakou e hiki mai ai ka maikai ? He pono ko lakou hoohewaia .
45003009	Heaha hoi ? ua oi aku anei kakou ? Aole loa ; no ka mea , ua hoakaka makou mamua , O na Iudaio a me na Helene , ua pau pu lakou i ka hewa ;
45003010	E like me ka mea i palapalaia , Aole loa he mea pono , aole hookahi .
45003011	Aole no he mea i ike , aole hoi he mea i imi i ke Akua .
45003012	Ua pau lakou i ka hele hewa , ua lilo lakou i poe pono ole ; aole loa he mea e hana ana i ka maikai , aole loa hookahi .
45003013	O ko lakou kaniai he lua kupapau hamama ; ua hoopunipuni lakou me ko lakou mau alelo ; aia malalo o ko lakou mau lehelehe ka mea make a na moonihoawa .
45003014	Ua piha ko lakou waha i ka hailili a me ka mea awahia .
45003015	Ua mama ko lakou mau wawae i ka hookahe koko .
45003016	Aia ma ko lakou mau alanui ka luku ana a me ka popilikia .
45003017	Aole hoi lakou i ike i ke alanui e malu ai .
45003018	Aole he weliweli i ke Akua imua o ko lakou mau maka .
45003019	Ua ike no kakou , o na mea a ke kanawai i olelo mai ai , ua olelo no ia i ka poe malalo o ke kanawai ; i paa na waha a pau , a i lilo hoi ko ke ao nei a pau i hewa imua o ke Akua .
45003020	Nolaila ma ka hana ana ma ke kanawai , aohe kanaka e hoaponoia imua ona ; no ka mea , ma ke kanawai ka ike ana i ka hewa .
45003021	Ano hoi , ua hoakakaia mai ko ke Akua hoapono ana aole ma ke kanawai ; ua hoikeia mai ia e ke kanawai a me na kaula .
45003022	Oia hoi ka hoapono ana o ke Akua , ma ka manaoio aku ia Iesu Kristo , no na mea a pau , a maluna hoi o ka poe a pau e manaoio ana ; aole mea okoa ;
45003023	No ka mea , ua lawehala na mea a pau , ua nele hoi i ka nani o ke Akua .
45003024	Ua hoapono wale ia mai ma kona lokomaikai , no ka hoola ana ma o Kristo Iesu la ;
45003025	Oia ka ke Akua i haawi mai ai i mohaikalahewa ma ka hilinai i kona koko , i mea e hoakaka ai i kona hoapono ana , i ke kala ana i na hewa i hana e ia mamua , i ke ahonui ana o ke Akua ;
45003026	I mea e hoakaka ai i kona hoapono ana , i keia manawa ; i pono oia , a i mea hoapono hoi i ka mea manaoio ia Iesu .
45003027	Auhea la hoi ke kaena ana ? Ua paleia'ku ia . Ma ke kanawai hea ? O na hana anei ? Aole ; ma ke kanawai no hoi o ka manaoio ana .
45003028	Nolaila , ke manao nei makou , ua hoaponoia mai ke kanaka ma ka manaoio , aole ma na hana o ke kanawai .
45003029	O ke Akua no anei ia no ka poe Iudaio wale no ? Aole no na kanaka e kekahi ? Oia , no na kanaka e kekahi .
45003030	No ka mea , oia hookahi no ke Akua nana e hoapono i ka poe i okipoepoeia , ma ka manaoio , a i ka poe i okipoepoe ole ia hoi ma ka manaoio .
45003031	Ke hoohiolo nei anei makou i ke kanawai , ma ka manaoio ? Aole loa : ke hookupaa nei no makou i ke kanawai .
45004001	Alaila , heaha la ka kakou mea e olelo ai , ua loaa ia Aberahama ko kakou makua ma ke kino ?
45004002	A , ina ua hoaponoia mai o Aberahama ma na hana , he mea kana e kaena ai , aole nae imua o ke Akua .
45004003	Heaha ka mea a ka palapala hemolele i olelo mai ai ? Ua manaoio o Aberahama i ke Akua , a ua hooliloia hoi ia i pono nona .
45004004	A o ka mea e hana ana , aole i manaoia kona uku no ka lokomaikai ia , aka , no ka aie .
45004005	Aka , o ka mea hana ole , a i manaoio aku i ka mea nana e hoapono mai i ka mea pono ole , ua hooliloia mai kona manaoio i pono nona .
45004006	Pela no hoi o Davida i olelo mai ai i ka pomaikai ana o ke kanaka , ia ia ko ke Akua hoolilo ana i ka pono me ka hana ole ;
45004007	Pomaikai ka poe i kalaia ko lakou hala , a i uhlia ko lakou hewa :
45004008	Pomaikai ke kanaka ke hoopili ole ka Haku i ka hewa ia ia .
45004009	Maluna o ka poe i okipoepoeia wale no anei keia pomaikai ? A maluna anei o ka poe okipoepoe ole ia kekahi ? No ka mea , ke olelo nei makou , ua hooliloia ka manaoio i pono no Aberahama .
45004010	Ihea la ia i hooliloia'i ? I kona noho okipoepoeia anei ? a i kona noho okipoepoe ole ia anei ? Aole i kona noho okipoepoeia , aka , i kona noho okipoepoe ole ia .
45004011	A ua loaa ia ia ke okipoepoeia i hoailona no ka pono o kona manaoio ana i kona wa i okipoepoe ole ia'i ; i lilo ai oia i makua no ka poe a pau e manaoio ana me ke okipoepoe ole ia , i hooliloia'i ka pono ia lakou ;
45004012	A i makua no ka poe i okipoepoeia kekahi , aole ka poe i okipoepoe wale ia no , aka , e hele ana hoi ma na kapuwai o ko kakou makua o Aberahama i kona noho okipoepoe ole ia .
45004013	No ka mea , o ka olelo mai ia Aberahama a i kana mamo , e lilo ia i hooilina no ke ao nei , aole ia ma ke kanawai , aka , ma ka pono o ka manaoio .
45004014	No ka mea , ina i lilo ka poe ma ke kanawai i poe hooilina , ina ua lilo ka manaoio i mea ole , a ua ole no hoi ka mea i oleloia mai :
45004015	No ka mea , o ke kanawai ke kumu o ka inaina ; no ka mea , ma kahi kanawai ole , aole he ae ana maluna .
45004016	Nolaila , ma ka manaoio ia , i haawi lokomaikai ia mai ia ; i oiaio ai ka olelo hoopomaikai na ka poe mamo a pau , aole na na mea ma ke kanawai wale no , aka , na na mea hoi ma ka manaoio o Aberahama ; oia ka makua o kakou a pau ,
45004017	( E like me ka mea i palapalaia , Ua hoolilo au ia oe i makua no na lahuikanaka he nui no , ) imua o ke alo o ke Akua ana i manaoio ai , ka mea i haawi i ke ola no ka poe make , a i olelo hoi i na mea i hana ole ia , me he mau mea la i hanaia .
45004018	Oia ka mea , imua o ka manaolana , i paulele ai me ka manaolana , e lilo ia i makua no na lahuikanaka he nui no ; e like me ka mea i oleloia , Pela no kau poe mamo .
45004019	A i kona nawaliwali ole ana ma ka manaoio , aole ia i manao i kona kino iho me he mea make la , i kona kokoke ana i ka haneri o kona mau makahiki , aole hoi i ka make o ka opu o Sara :
45004020	Aole hoi ia i kanalua i ka olelo ana mai a ke Akua , ma ka hoomaloka ; aka , ua ikaika ia ma ka manaoio , e hoonani ana i ke Akua ;
45004021	A ua maopopo lea kona manao e hiki no ia ia ke hooko mai i ka mea ana i olelo mai ai .
45004022	No ia mea , ua hooliloia ia i pono nona .
45004023	Aole nona wale no i palapalaia'i , ua hooliloia ia nona :
45004024	Aka , no kakou kekahi , ka poe e hooliloia mai ai ia , ka poe e manao ana i ka mea nana i hoala mai ia Iesu ko kakou Haku mai waena mai o ka poe make ,
45004025	Ka mea i haawiia no ko kakou hewa , a ua hoala hou ia mai i hoapanoia'i kakou .
45005001	No ia mea , i hoaponoia mai kakou ma ka manaoio , he malu ko kakou me ke Akua , ma ko kakou Haku o Iesu Kristo :
45005002	Ma o na la hoi i loaa mai ai ia kakou ka hookipaia ma ka manaoio , iloko o keia hoopomaikai ia , kahi e ku nei kakou , a e hauoli hoi me ka manaolana i ka nani o ke Akua .
45005003	Aole ia wale no , ke hauoli nei no hoi kakou i na popilikia ; ke ike nei , e hana ana ka popilikia i ke ahonui ;
45005004	A o ke ahonui i ka hoao ana ; a o ka hoao ana i ka manaolana :
45005005	A o ua manaolana la aole ia i hoohilahila ; no ka mea , ua nininiia mai ke aloha i ke Akua iloko o ko kakou mau naau e ka Uhane Hemolele , i haawiia mai ia kakou .
45005006	No ka mea , a ia kakou i nawaliwali ai , a i ka wa pono , make iho la o Kristo no ka poe pono ole .
45005007	No ka mea , aneane hiki ole i kekahi ke make no ke kanaka pono ; malia e hiki paha i kekahi ke make no ke kanaka lokomaikai .
45005008	Aka , ua hoakaka mai ke Akua i kona aloha ia kakou , no ka mea , i ka wa e hewa ana kakou , make iho la o Kristo no kakou .
45005009	Nolaila hoi , ke hoaponoia mai nei kakou e kona koko , he olaio no , e hoopakeleia mai kakou e ia i ka inaina .
45005010	No ka mea , ina i ko kakou wa e enemi ana i hoolauleaia'i kakou i ke Akua ma ka make ana o kana Keiki , he oiaio no , a laulea kakou , e hoola io ia hoi kakou ma kona ola ana .
45005011	Aole o keia wale no , ke hauoli nei no hoi kakou i ke Akua ma ko kakou Haku ma Iesu Kristo , ma ka mea i loaa mai ai ia lakou ka hoolauleaia .
45005012	No ia mea , me ka puka ana mai o ka hewa iloko o ke ao nei ma ke kanaka hookahi , a ma ka hewa mai ka make ; a pela i kau mai ai ka make maluna o na kanaka a pau , no ka mea , ua pau lakou i ka hana hewa .
45005013	No ka mea , iloko o ke ao nei ka hewa a hiki mai ke kanawai ; aka , aole i manaoia ka hewa i ka manawa kanawai ole .
45005014	Aka hoi , ua lanakila mai la ka make mai ia Adamu a ia Mose , maluna o ka poe aole i hana hewa , e like me ke ano o ko Adamu hala , oia hoi ke kumuhoohalike o ka Mea e hele mai ana .
45005015	Aka , aole e like me ka hala ka lokomaikai ana mai . No ka mea , ina ma ka hala o ka mea hookahi , i make ai ka poe he lehulehu , oiaio hoi , ua nui mai ka lokomaikai mai o ke Akua , i ka poe he lehulehu a me ka makana i haawi lokomaikai mai ma ke kanaka hookahi , ma o Iesu Kristo la .
45005016	Aole hoi ma ka mea hookahi i hana hewa , ka like o ka haawina ; no ka mea , no ka hala hookahi ka hoahewa ana mai e make ; aka , no na hala he nui wale , ka lokomaikai ana mai e hoaponoia .
45005017	No ka mea , ina ma ka hala o ka mea hookahi , i lanakila mai ai ka make ma ka mea hookahi ; he oiaio hoi , o ka poe i loaa ka lokomaikai nui ia mai , a me ka haawina o ka hoapono ana , e lanakila ana lakou iloko o ke ola ma ka mea hookahi o Iesu Kristo .
45005018	No ia hoi , me ka kau ana o ka hoahewa maluna o na kanaka a pau ma ka hala o ka mea hookahi ; pela i hiki mai ai ka hoapono maluna o na kanaka a pau e ola , ma ka pono o ka mea hookahi .
45005019	No ka mea , me ka lilo ana o na mea he nui loa i poe hewa no ka hoolohe ole o ke kanaka hookahi , pela hoi e lilo ai ana na mea he nui loa i poe pono no ka hoolohe ana o ka mea hookahi .
45005020	A ua komo ke kanawai e nui ai ka hala : aka , ma kahi i nui ai ka hewa , malaila no i nui loa ae ai ka lokomaikai ana mai .
45005021	A , me ka hewa i lanakila ai ma ka make , pela hoi e lanakila ai ka lokomaikai ma ka hoapono ana , i mea e ola mau ai , ma o Iesu Kristo la ko kakou Haku .
45006001	Heaha hoi ka kakou e olelo nei ? E mau anei kakou ma ka hewa i nui ai ka lokomaikai ?
45006002	Aole loa . Pehea la kakou ka poe i make no ka hewa e noho hou ai malaila ?
45006003	Aole anei oukou i ike , o ko kakou poe i bapetizoia iloko o Kristo Iesu , ua bapetizoia iloko o kona make ?
45006004	Nolaila , ua kanu pu ia kakou me ia , ma ka bapetizoia iloko o ka make ; a me Kristo hoi i hoalaia'i mai waena mai o ka poe make ma ka nani o ka Makua , pela hoi kakou e pono ai ke hele ma ke ola hou .
45006005	A ina ua hui pu kakou me ia ma ka make e like me kona , alaila hoi e hui io kakou ma ke alahouana .
45006006	Ke ike nei kakou , ua kau pu ia ko kakou kanaka kahiko me ia ma ke kea , i make ai ko kakou kino lawehala , i ole ai kakou e hookauwa hou mamuli o ka hewa .
45006007	No ka mea , o ka mea i make , ua hookuuia oia mai ka lawehala ana .
45006008	A ina i make pu kakou me Kristo , ke manao nei kakou e ola pu no hoi kakou me ia .
45006009	E ike ana hoi , ua hoalaia mai o Kristo mai waena mai o ka poe make , aole e make hou ; aole hoi e lanakila hou ka make maluna ona .
45006010	No ka mea , o kona make ana , hookahi wale no kona make ana no ka hewa ; a o kona ola ana ke ola nei no ia no ke Akua .
45006011	Pela no hoi oukou e manao ai ia oukou iho , ua make no ka hewa , e ola ana no hoi no ke Akua , ma o Kristo Iesu la ko kakou Haku .
45006012	Mai noho a lanakila mai ka hewa iloko o ko oukou kino make , i hoolohe oukou ia ia , ma kona kuko .
45006013	Aole hoi oukou e haawi i ko oukou mau lala i'ka hewa i mau mea e lawehala ai ; aka , e haawi aku ia oukou iho i ke Akua , a me ko oukou mau lala i mau mea e hana pono i ke Akua , me he poe ola la mai waena mai o ka poe make .
45006014	Oia , aole e lanakila ka hewa maluna o oukou ; no ka mea , aole oukou malalo o ke kanawai , aka , malalo no oukou o ka lokomaikai .
45006015	Heaha la hoi ? E hana hewa anei kakou , no ka mea , aole kakou malalo o ke kanawai , aka , malalo no o ka lokomaikai ? Aole loa .
45006016	Aole anei oukou i ike , ina e haawi aku oukou ia oukou iho na kekahi i mau kauwa e malama ai , he poe kauwa oukou na ka mea a oukou i malama ai , na ka hewa paha e make ai , a na ka pono paha e hoaponoia'i ?
45006017	E hoomaikaiia'ku ke Akua , no ka mea , he poe kauwa oukou mamua na ka hewa , aka , ua lilo ae nei i poe hoolohe ma ka naau i ka olelo ao , i aoia'ku ai oukou .
45006018	A ua hookaawaleia'e oukou mai ka hewa ae , a ua lilo ae nei i poe kauwa na ka pono .
45006019	Ke olelo nei au me na hua olelo a kanaka , no ka nawaliwali ana i ko oukou kino . Nolaila me ko oukou haawi ana i ko oukou mau lala i mau kauwa na ka paumaele a me ka hewa e lawehala ai ; pela hoi ano , e haawi aku i ko oukou mau lala i mau kauwa na ka pono e hemolele ai .
45006020	No ka mea , i ko oukou kauwa ana na ka hewa , ua kaawale oukou i ka pono .
45006021	Heaha hoi ka hua i loaa ia oukou ia manawa o na mea a oukou e hilahila nei ? No ka mea , o ka hope o ia mau mea , he make ia .
45006022	Ano hoi , ua hookaawaleia'e oukou mai ka hewa ae a lilo hoi i mau kauwa na ke Akua , ua loaa ia oukou ka oukou hua i ka pono , a o ka hope , ke ola mau loa .
45006023	No ka mea , o ka uku no ka hewa he make ia ; aka , o ka haawina o ke Akua , o ke ola mau loa ia , ma o Iesu Kristo la o ko kakou Haku .
45007001	Aole anei i ike oukou , e na hoahanau , ( no ka mea , ke olelo aku nei au i ka poe i ike i ke kanawai , ) e kau ana ke kanawai maluna o ke kanaka i kona wa a pau e ola nei ?
45007002	No ka mea , o ka wahine mea kane , ua paa ia i kana kane ma ke kanawai , i kona wa a pau e ola ana kana kane ; a make ke kane , ua kuuia oia mai ke kanawai aku o kana kane .
45007003	No ia hoi , e kapaia oia he wahine moe kolohe ke mare ia i ke kane hou i ka wa e ola ana kana kane ; aka , ina i make ke kane , ua kuuia oia mai ke kanawai aku ; aole ia he wahine moe kolohe ke mare ia i ke kane e .
45007004	Pela hoi oukou , e na hoahanau o'u , ua make oukou i ke kanawai , ma ke kino o Kristo , i mareia'i oukou i ka mea i hoala hou ia mai waena mai o ka poe make , i hoohua kakou i ka hua no ke Akua .
45007005	No ka mea , i ka wa i noho ai kakou ma ke kino , o ko kakou mau kuko hewa no ke kanawai , ua hooikaika maloko o ko kakou mau lala e hoohua mai i ka hua no ka make .
45007006	Ano hoi ua kuuia kakou mai ke kanawai , ka mea i paa pio ai kakou , no ka mea , ua make kakou ia mea ; i hookauwa hoi kakou me ka hou ana o ka uhane , aole ma ka mea kahiko o ke kanawai .
45007007	Heaha hoi ka kakou e olelo nei ? He hewa anei ke kanawai ? Aole loa ; aka , ma ke kanawai wale no i ike ai au i ka hewa ; no ka mea , ina aole i papa mai ke kanawai , Mai kuko wale aku oe , ina aole au i ike i ke kuko ana .
45007008	Aka , ma ke kauoha i loaa'i i ka hewa ka wa maopopo , hoala ae la ia i kela kuko wale i keia kuko wale iloko o'u . No ka mea , me ke kanawai ole , ua make ka hewa .
45007009	No ia hoi , ola no au mamua me ke kanawai ole , a hiki mai ke kauoha , ala ae la ka hewa , a make iho la au .
45007010	Oia , o ke kauoha e ola'i , ua loaa ia'u he mea ia e make ai .
45007011	No ka mea , loaa ae la i ka hewa ka wa maopopo ma ke kauoha , ua puni au ia ia , a ua make au ia ia ma ia mea .
45007012	Nolaila , ua hemolele ke kanawai , a ua hemolele hoi , ua pono , ua maikai ke kauoha .
45007013	Ua lilo anei ka mea maikai i make no'u ? Aole loa ia ; aka , o ka hewa , i ikeia hoi ia he hewa io . e hana ana i ka make iloko o'u ma ka mea maikai , i akaka ae la ma ke kauoha he mea lawehala loa ka hewa .
45007014	No ka mea , ua ike no au ma ko ka uhane ke kanawai ; aka , ma ko ke kino wau , ua kuaiia na ka hewa .
45007015	No ka mea , o ka mea a'u i hana'i , aole au e hoapono ; no ka mea , aole ka mea a'u i makemake ai ka'u i hana'i , aka , hana no wau i ka mea a'u i hoowahawaha ai .
45007016	Ina hoi e hana wau i ka mea a'u i makemake ole ai , ua ae aku au i ke kanawai , he pono .
45007017	Ano hoi aole na'u ia i hana , aka , na ka hewa e noho ana iloko o'u .
45007018	No ka mea , ua ike au , aole e noho ana iloko o'u , oia hoi iloko o ko'u kino , kekahi mea maikai ; no ka mea , o ka makemake eia no ia'u ia , aka , o ka hana i ka pono , aole i loaa ia'u .
45007019	No ka mea , aole au i hana i ka pono a'u i makemake ai ; aka o ka hewa a'u i hoowahawaha ai , oia ka'u i hana'i .
45007020	A ina i hana au i ka mea a'u i makemake ole ai , aole na'u ia i hana , aka , na ka hewa no e noho ana iloko o'u .
45007021	Ua loaa hoi ia'u he kanawai no'u , i ko'u wa e makemake ai e hana pono , ua kokoke mai no ka hewa .
45007022	No ka mea , ua oluolu no wau i ke kanawai o ke Akua , ma ke kanaka oloko ;
45007023	Aka , ua ike au i kekahi kanawai iloko o ko'u mau lala e hakaka ana me ke kanawai o ko'u manao , a e hoolilo ana ia'u i pio no ke kanawai o ka hewa iloko o ko'u mau lala .
45007024	Auwe hoi au ke kanaka poino ! nawai au e hoopakele ae i ke kino nona keia make .
45007025	Ke aloha aku nei au i ke Akua ma o Iesu Kristo la o ko kakou Haku . No ia hoi , owau nei la , ua malama wau i ke kanawai o ke Akua , aka ma ko'u kino i ke kanawai o ka hewa .
45008001	Ano hoi , aole he hoohewaia no ka poe iloko o Kristo Iesu , ka poe hele ole mamuli o ke kino , mamuli no o ka Uhane .
45008002	No ka mea , na ke kanawai o ka Uhane ola iloko o Kristo Iesu wau i hookuu , mai ke kanawai o ka hewa a me ka make .
45008003	No ka mea , no ka hiki ole i ke kanawai , no kona nawaliwali ma ke kino , o ke Akua , i kona hoouna ana mai i kana Keiki ponoi ma ke ano o ke kino hewa , a ma ka mohai no ka hala , ua hoahewa mai la no ia i ka hewa iloko o ke kino ;
45008004	I hookoia ke kauoha o ke kanawai iloko o kakou ka poe hele ole mamuli o ke kino , mamuli no o ka Uhane .
45008005	No ka mea , o ka poe mamuli o ke kino , manao lakou i na mea o ke kino ; aka , o ka poe mamuli o ka Uhane , i na mea o ka Uhane .
45008006	No ka mea , o ka manao ma ke kino , he make ia ; aka , o ka manao ma ka Uhane , he ola ia , a me ka pomaikai .
45008007	No ka mea , o ka manao ma ke kino , he mea ku e i ke Akua ; aole ia i malama i ke kanawai o ke Akua , aole loa e hiki .
45008008	Nolaila o ka poe ma ke kino , aole e hiki ia lakou ke hooluolu i ke Akua .
45008009	Aole hoi oukou ma ke kino , ma ka Uhane no , ke noho ka Uhane o ke Akua iloko o oukou . Aka , i loaa ole i kekahi ka Uhane o Kristo , aole nona ia .
45008010	Aka , ina o Kristo iloko o oukou , ua make no ke kino no ka hewa , aka , o ka Uhane ke ola no ka pono .
45008011	Ina e noho ana ka Uhane o ka mea nana i hoola mai o Iesu mai waena mai o ka poe make , o ka mea nana Kristo i hoala ae mai ka make mai , nana no e hoola ae ko oukou kino make , ma kona Uhane e noho ana iloko o oukou .
45008012	No ia mea , e na hoahanau , aole he poe aie kakou i ka ke kino , e noho ai mamuli o ke kino .
45008013	No ka mea , ina e noho oukou mamuli o ke kino , e make no oukou ; aka , ina ma ka Uhane e hoomake ai oukou i na hana a ke kino , e ola no oukou .
45008014	No ka mea , o na mea a pau i alakaiia e ka Uhane o ke Akua , o lakou no ka poe kamalii na ke Akua .
45008015	No ka mea , aole i loaa ia oukou ka uhane o ka hookauwa ana e makau hou aku ai ; aka , ua loaa ia oukou ka Uhane o na keiki hookama , i mea e kahea aku ai kakou , E Aba , ka Makua .
45008016	Ke hoike mai nei ua Uhane la i ko kakou mau uhane , ua keiki kakou na ke Akua .
45008017	Ina he poe keiki kakou , he poe hooilina hoi ; he poe hooilina nae na ke Akua , a he poe hooilina pu me Kristo : a i hoino pu ia mai kakou kekahi me ia , e hoonani pu ia no hoi kakou me ia .
45008018	Ke manao nei no hoi au , aole e pono ke hoohalikeia ka ehaeha o keia noho ana me ka nani e hoikeia mai ana ia kakou mahope .
45008019	No ka mea , ke kali nei ka mea i hanaia me ka iini nui i ka hoike ana mai o na keiki a ke Akua .
45008020	No ka mea , ua hoonohoia ka mea i hanaia , malalo o ka nawaliwali , aole me kona makemake , aka , na ka mea nana ia i hoolilo pela ,
45008021	Me ka manaolana e hookuuia'e ua mea la i hanaia , mai ke pio ana i ka make , iloko o ke ola nani o na keiki a ke Akua .
45008022	No ka mea , ua ike no kakou ua auwe pu na mea i hanaia a pau , a ua ehaeha hoi , a hiki i keia manawa .
45008023	Aole ia wale no , o kakou hoi kekahi , o ka poe i loaa mai ka hua mua o ka Uhane ; ke auwe nei no hoi kakou iloko o kakou iho , me ke kali ana i ka hookamaia , oia ka hoolaia o ko kakou mau kino .
45008024	No ka mea , ua hoolaia kakou iloko o ka manaolana . A o ka manaolana i ka mea i ike maka ia aole ia he manaolana : no ka mea , o ka mea a ke kanaka i ike maka aku ai , pehea la ia e manaolana hou aku ai ma ia mea ?
45008025	Aka , ina e manaolana aku kakou i ka mea a kakou i ike maka ole ai , ua kali kakou ia me ka hoomanawanui .
45008026	A ke kokua mai nei no hoi ka Uhane i ko kakou nawaliwali ; no ka mea , aole kakou i ike i ka kakou mea e pule pono aku ai ; aka , ua nonoi aku ka Uhane no kakou me na uwe ana aole e hiki ke haiia'e .
45008027	O ka mea ike mai i ka naau , ua ike no ia i ka manao o ka Uhane ; no ka mea , ua nonoi aku no ia no ka poe haipule e like me ka makemake o ke Akua .
45008028	Ua ike no hoi kakou , e kokua pu ana na mea a pau e pono ai ka poe aloha i ke Akua , ka poe i kohoia mai mamuli o kona manao .
45008029	No ka mea , o ka poe ana i ike ai mamua , o lakou kana i manao e mai ai mamua e hoohalikeia me ke ano o kana Keiki , i lilo ae oia i Hanaumua iwaena o na hoahanau he lehulehu .
45008030	A o ka poe ana i manao e mai ai , o lakou kana i koho mai ai ; a o ka poe ana i koho mai ai , o lakou kana i hoapono mai ai ; a o ka poe ana i hoapono mai ai , o lakou kana i hoonani mai ai .
45008031	Heaha hoi ka kakou e olelo ai no keia mau mea ? A o ke Akua me kakou , owai la ke ku e mai ia kakou ?
45008032	O ka mea i aua ole i kana Keiki ponoi , a haawi mai la ia ia no kakou a pau , pehea la e ole ai ia e haawi lokomaikai pu mai me ia i na mea a pau ?
45008033	Nawai e hoopii i ko ke Akua poe i kohoia ? O ke Akua no ka mea nana e hoapono mai ;
45008034	Nawai la e hoahewa mai ? O Kristo ka i make ; oiaio hoi , ua ala mai oia , a ua noho ma ka lima akau o ke Akua , a ke uwao ae la ia no kakou .
45008035	Nawai kakou e hookaawale mai , mai ke aloha mai o Kristo ? Na ka popilikia anei , na ka eha anei , na ka hoino anei , na ka wi anei , na ka hune anei , na ka poino anei , na ka pahikaua anei ?
45008036	E like me ia i palapalaia , Nou makou i pepehi mau ia mai ai , ua manaoia makou me he poe hipa la no ka make .
45008037	Aka , ua lanakila loa kakou maluna o keia mau mea a pau , ma ka mea nana kakou i aloha mai .
45008038	No ka mea , ke manao maopopo nei au , aole e hiki i ka make a me ke ola , aole i na anela a me na alii a me na mea ikaika , aole hoi i na mea o neia wa a me na mea mahope aku , aole hoi i na lunakanawai ,
45008039	Aole hoi i ke kiekie a me ka hohonu , aole hoi i kekahi mea e ae i hanaia , ke hookaawale mai ia kakou , mai ke aloha mai o ke Akua , ina no iloko o Kristo Iesu o ko kakou Haku .
45009001	Ke olelo aku nei au i ka oiaio ma Kristo , aole o'u hoopunipuni , a o kuu lunamanao kekahi e hoike nei ia'u , ma ka Uhane Hemolele ;
45009002	He kaumaha nui ko'u a me ka ehaeha mau ma kuu naau .
45009003	No ka mea , he pono i kuu manao e okiia mai au , mai o Kristo mai , no kuu poe hoahanau , na hanauna o'u ma ke kino .
45009004	He poe Iseraela lakou , ia lakou ka hookamaia , a me ka nani , a me na berita , a me ka haawi ana mai i ke kanawai , a me ka hoomana , a me na olelo pomaikai ;
45009005	No lakou hoi ka poe kupuna , a na lakou mai hoi o Kristo ma ke kino , oia no maluna o na mea a pau , ke Akua hoomaikai mau loa ia . Amene .
45009006	Aole nae i haule wale ka olelo a ke Akua . No ka mea , aole ka poe Iseraela lakou a pau na Iseraela mai :
45009007	Aole hoi he poe keiki lakou a pau ka poe mamo na Aberahama mai ; aka , maloko o Isaaka e kohoia ai kau poe mamo ;
45009008	Oia hoi o na keiki ma ke kino , aole lakou ka poe keiki na ke Akua ; aka , o na keiki a ka olelo hoopomaikai e heluia na mamo .
45009009	No ka mea , penei ka olelo hoopomaikai , I keia wa e hoi mai ana au , a e loaa ia Sara he keiki kane .
45009010	Aole hoi keia wale no ; aka , o Rebeka kekahi , hapai ae la ia na kekahi , na Isaaka ko kakou kupuna kane ,
45009011	No ka mea , ( aole laua i hanau , aole hoi i hana i ka mea maikai , aole hoi i ka hewa , i kupaa ai ka manao o ke Akua , ma ka wae ana , aole no ka hana , aka , no ka mea nana i koho mai , )
45009012	Ua haiia mai keia ia ia , E hookauwa aku ke kaikuaana na ke kaikaina ;
45009013	Me ka mea i palapalaia mai , O Iakoba ka'u i aloha ai , a o Esau hoi ka'u i hoowahawaha ai .
45009014	Heaha hoi ka kakou e olelo nei ? He hewa anei ko ke Akua ? Aole loa .
45009015	No ka mea , ua olelo mai la oia ia Mose , E aloha ana au i ka'u mea e aloha aku ai , a e menemene ana au i ka'u mea e menemene aku ai .
45009016	No ia hoi , aole na ka mea e makemake ana , aole hoi na ka mea e holo ana , aka , na ke Akua no , nana i aloha mai .
45009017	No ka mea , olelo mai la ka Palapala hemolele ia Parao , No keia wahi mea ua hoala mai au ia oe , i hoike aku au i ko'u mana ma ou la , a i kaulana ai ko'u inoa ma ka honua a pau .
45009018	Nolaila hoi , ua aloha mai ai oia i kana mea i manao ai , a ua hoopaakiki hoi oia i kana mea i manao ai .
45009019	A e ninau mai no hoi oe ia'u , No ke aha la ia i hoohewa mai ai ? Nawai la hoi kona makemake i pale aku ?
45009020	Kahaha , E ke kanaka , owai la hoi oe ke pakike aku i ke Akua ? E pono anei i ka mea i hanaia , ke olelo aku i ka mea nana i hana , No ke aha la oe i hana mai ai ia'u pela ?
45009021	Aole anei e hiki i ka potera ke hana iho noloko o ka popo lepo hookahi i kekahi ipu no ka mahaloia , a i kekahi no ka mahalo ole ia ?
45009022	Heaha hoi , ina , e manao ana ke Akua , e hoomaopopo i kona huhu , a e hoike hoi i kona mana , ua hoomanawanui mai ia me ke ahonui loa i na ipu e huhuia i hoomakaukauia no ka luku ;
45009023	A e hoike mai hoi i ka nui o kona lokomaikai mai i na ipu e alohaia ana i hoomakaukau mua ai no ka nani ,
45009024	Ia kakou hoi ka poe ana i koho mai ai , aole mawaena o ka poe Iudaio wale no , mawaena o na kanaka e kekahi .
45009025	E like me kana i olelo mai ai ma Hosea , E kapa ana au i ka poe kanaka aole no'u , i poe kanaka no'u , a me ka mea i aloha ole ia , i mea aloha .
45009026	A ma kahi i oleloia'i ia lakou , Aole o ko'u poe kanaka oukou ; malaila e kapaia'i lakou he poe keiki lakou a ke Akua ola .
45009027	Ua olelo mai hoi o Isaia no ka Iseraela , Ina he lehulehu na mamo a Iseraela , e like me ke one o ke kai , he hapa ka poe e hoolaia .
45009028	No ka mea , e hooko ana oia i kana olelo , a ua paa ia ma ka pono , no ka mea , e hana ana ka Haku ma ka honua i kana mea i hai maopopo ai .
45009029	E like hoi me ka Isaia i olelo mua mai ai , Ina i waiho ole mai Iehova Sabaota i koena no kakou , ina , ua like pu kakou me Sodoma , a ua hoohalikeia hoi me Gomora .
45009030	Heaha ka kakou e olelo nei no ia ? O ko na aina e , ka poe i imi ole i ka hoaponoia , ua loaa ia lakou ka hoaponoia , o ka hoaponoia ma ka manaoio .
45009031	Aka , o ka Iseraela , ka poe i imi i ke kanawai e hoaponoia'i , aole loaa ia lakou ke kanawai e hoaponoia'i .
45009032	No ke aha ? No ka mea , aole imi ma ka manaoio , aka , ma na hana ana o ke kanawai : no ka mea , ua kuia lakou i kela pohaku e kuia'i ;
45009033	E like me ka mea i palapalaia , Eia hoi , ke waiho nei au ma Ziona i ka pohaku e kuia'i , a i ka pohaku e hina ai : a o ka mea i manaoio ia ia , aole ia e hoka .
45010001	E na hoahanau , eia ka makemake io o ko'u naau , a me ka'u pule i ke Akua , no lakou , e ola lakou .
45010002	No ka mea , ke hoike aku nei no wau no lakou , he manao ikaika ko lakou no ke Akua , aole nae mamuli o ka ike .
45010003	No ka mea , i ko lakou ike ole ana i ka hoaponoia mai e ke Akua , a i ko lakou imi ana e hookupaa i ko lakou pono iho , aole lakou i noho aku mamuli o ka hoapono ana mai a ke Akua .
45010004	No ka mea , o Kristo ko ke kanawai mea e pau ai , e hoaponoia'i na mea a pau i manaoio .
45010005	No ka mea , ua hoakaka mai o Mose i ka hoapono ana ma ke kanawai , O ke kanaka e hana ana ia mau mea , e ola ia ilaila .
45010006	Aka , ke olelo nei ka hoapono ana ma ka manaoio , Mai olelo oe iloko o kou naau , Owai la ke pii aku i ka lani ? Oia keia , e lawe mai ia Kristo ilalo nei .
45010007	A , Owai la ke iho ilalo i ka hohonu ? oia keia , e lawe mai ia Kristo mai waena mai o ka poe make .
45010008	Heaha hoi kana i olelo mai nei ? Ua kokoke i ou la ka olelo , aia iloko o kou waha a me kou naau . Oia ka olelo a ka manaoio a kakou e hai aku nei ;
45010009	No ka mea , ina e hooiaio oe me kou waha i ka Haku ia Iesu , a e manaoio hoi iloko o kou naau , ua hoala mai ke Akua ia ia mai waena mai o ka poe make , e ola oe .
45010010	No ka mea , ma ka naau ka manaoio e hoaponoia'i ; a ma ka waha ka hooiaio ana e ola'i .
45010011	No ka mea , ke olelo nei ka Palapala hemolele , O ka mea e manaoio ia ia , aole ia e hoka .
45010012	No ka mea , aole he okoa ka Iudaio a me ka Helene ; no ka mea , hookahi no Haku maluna o na mea a pau , he waiwai nui kona no ka poe a pau i kahea aku ia ia .
45010013	No ka mea , o ka mea e kahea aku i ka inoa o ka Haku , e ola ia .
45010014	A pehea la hoi lakou e kahea aku ai i ka mea a lakou i manaoio ole ai ? A pehea la hoi lakou e manaoio aku ai i ka mea a lakou i lohe ole ai ? A pehea la hoi lakou e lohe ai ke ole ka mea nana e hai ?
45010015	A pehea la hoi e hai aku ai lakou ke hoouna ole ia'ku ? Penei hoi i palapalaia'i , Nani na wawae o ka poe i hoike mai i ka euanelio , i hai mai hoi i ka nuhou maikai !
45010016	Aka , aole malama na mea a pau i ka euanelio , no ka mea , ke olelo mai nei o Isaia , E ka Haku , owai la ka mea i manao mai i ka makou i hai aku ai ?
45010017	No ia hoi , ma ka lohe ana ka manaoio , a ma ka olelo a ke Akua ka lohe ana .
45010018	A ke ninau nei au , Aole anei lakou i lohe ? Oiaio ; ua kui aku la ko lakou leo i na aina a pau , a , o ka lakou mau olelo i na palena o ka honua .
45010019	Ke ninau hou nei au , Aole anei i ike o ka Iseraela ? Eia mua , ke i mai nei o Mose , E hoonaukiuki au ia oukou ma ka poe aole he lahuikanaka , a e hoohuhu ia oukou ma ka lahuikanaka naaupo .
45010020	Aka , o Isaia ka i hoakaka lea mai , i mai la , Ua loaa aku au i ka poe i imi ole mai ia'u ; ua hoikeia'ku au i ka poe i ninau ole mai no'u .
45010021	Aka , ke olelo mai la oia no ka Iseraela , Ua kikoo aku au i kuu lima i ka lahuikanaka hookuli a me ka pakike , a pau loa ae la ka la .
45011001	No ia hoi , ke ninau aku nei au , Ua kiola anei ke Akua i kona poe kanaka ponoi ? Aole loa ; no ka mea , he mamo na Iseraela au , no na hua o Aberahama , no ka ohana hoi a Beniamina .
45011002	Aole no ke Akua i kiola i kona poe kanaka ana i ike mua ai . Aole anei oukou i ike i ka ka palapala hemolele i hai mai ai ia Elia , ia ia i hoopii aku ai i ke Akua i ka Iseraela , i ka i ana ,
45011003	E ka Haku , ua pepehi lakou i kau poe kaula , ua wawahi lakou i kou mau kuahu , owau wale no koe , a ke imi nei lakou e kaili i kuu ola ?
45011004	A pehea mai ka ke Akua olelo ia ia ? Ua hoana e au no'u i ehiku tausani kanaka aole i kukuli iho ia Baala .
45011005	Pela hoi i keia manawa , ua koe mai kekahi poe ma ka wae ana o ka lokomaikai .
45011006	A ina ma ka lokomaikai , alaila aole ma na hana . A i ole pela , alaila o ka lokomaikai , aole ia he lokomaikai . Aka ina ma na hana , aole ma ka lokomaikai , a i ole pela , alaila , o ka hana aole ia he hana .
45011007	Heaha hoi ilaila ? Aole i loaa i ka Iseraela ka mea ana i imi aku ai ; aka , ua loaa ae la i ka poe i waeia , a ua hoomakapoia ka poe i koe ;
45011008	( E like me ka mea i palapalaia , Ua haawi mai ke Akua ia lakou i naau hiamoe , a me na maka ike ole , a me na pepeiao lohe ole , ) a hiki i keia la .
45011009	Olelo mai la hoi o Davida , E lilo ko lakou papaaina i pahele e hei ai lakou , i mea e hina ai hoi , a i uku hoi no lakou .
45011010	E hoopouliia ko lakou mau maka , i ole ai lakou e ike , a e hookulou mau ia ko lakou kua .
45011011	Ke ninau aku nei hoi au , Ua okupe anei lakou i hina loa ai ? Aole loa : aka , o ko lakou hina ana , he mea ia e ola ai ko na aina e , i mea e hooikaika hou ai ia lakou .
45011012	Ina hoi o ko lakou hina ana ka mea e waiwai ai ke ao nei , a o ko lakou kiolaia ka mea e waiwai ai ko na aina e , aole anei e nui aku ia ma ko lakou pomaikai hou ana ?
45011013	( No ka mea , ke olelo nei au ia oukou , e ko na aina e , no ka mea , he lunaolelo wau no na kanaka e , a ke hoomaikai nei au i kuu oihana ;
45011014	I hooikaika ae au i ko'u poe hoahanau ma ke kino , a e hoola au i kekahi poe o lakou . )
45011015	No ka mea , ina o ka hemo ana o lakou ka mea e hoomaluhia ai ke ao nei , heaha hoi ka loaa hou ana mai o lakou , aole anei ia o ke ola mai ka make mai ?
45011016	A ina i laa ka hua mua , pela aku hoi ka popo palaoa ; a ina i laa ke kumu , pela aku hoi na lala .
45011017	A ina i haihaiia kekahi mau lala , a o oe he oliva ulu wale , i pakuiia , ma ko lakou wahi , e loaa pu ana ia oe ko ke kumu , a me ka momona o ka oliva ;
45011018	Mai hookiekie ae oe maluna o na lala : aka , ina hookiekie ae oe , aole e kau ke kumu maluna ou , aka , o oe maluna o ke kumu .
45011019	Alaila e olelo no oe , Ua haihaiia na lala i pakuiia'ku ai au .
45011020	Oia , ua haihaiia na lala no ka manaoio ole , a ma ka manaoio e ku nei oe . Mai hoonaaukiekie oe , e hopohopo nae :
45011021	No ka mea , ina i hookoe ole ke Akua i na lala maoli , e ao o hookoe ole oia ia oe .
45011022	No ia mea , e nana oe i ka lokomaikai a me ka oolea o ke Akua : he oolea i ka poe i haule ; aka , he lokomaikai no ia oe ke noho mau oe ma ka pono ; a i ole , e okiia auanei oe .
45011023	A o lakou nei hoi , i ole lakou e noho mau ma ka manaoio ole , e pakui hou ia auanei lakou ; no ka mea , e hiki no i ke Akua ke pakui hou ia lakou .
45011024	No ka mea , ina i okiia oe no luna mai o ka oliva ulu wale ma ke ano maoli , a ua pakuiia ma ka oliva maikai me ke ano e , aole anei e pakui io ia na lala maoli i ko lakou oliva ponoi ?
45011025	No ka mea , aole au makemake e ike ole oukou , e na hoahanau , i keia pohihihi , o akamai oukou i ko oukou manao ; ua loaa ka moowini i kekahi poe o ka Iseraela a hiki i ka manawa e komo mai ai ka nui o ko na aina e .
45011026	Alaila e hoolaia ka Iseraela a pau ; e like me ka mea i palapalaia , Noloko mai o Ziona e puka mai ai ka hoola , a e pale aku ia i ka aia ana , mai o Iakoba aku :
45011027	A o keia ka'u berita me lakou i ka manawa e kala aku ai au i na hewa o lakou .
45011028	No oukou hoi i lilo ai lakou i poe enemi , ma ka euanelio ; aka , no na kupuna , he poe aloha , ma ka wae ana .
45011029	No ka mea , o na haawina a me ke koho ana a ke Akua , me ka luli ole no ia .
45011030	Me oukou i hoolohe ole ai i ke Akua mamua , a i keia manawa ua loaa ia oukou ke alohaia mai , ma ko lakou hoolohe ole ;
45011031	Pela hoi lakou i hoolohe ole ai i keia manawa , i loaa ia lakou ke alohaia ma ko oukou alohaia .
45011032	No ka mea , ua kuu iho ke Akua ia lakou a pau i ka manaoio ole , i aloha mai ai oia ia lakou .
45011033	Nani ka hohonu o ka waiwai a me ke akamai , a me ka ike o ke Akua ! nani hoi ke kupanaha o kona mau manao , a me ka ike ole ia'ku o kona mau aoao !
45011034	No ka mea , owai la ka mea i ike i ka naau o ka Haku ? Owai aku la hoi kona hoakukakuka ?
45011035	Owai la hoi ka mea i haawi e aku ia ia e uku hou ia mai ai ia ?
45011036	No ka mea , nana mai , a ma o na la , a nona no hoi na mea a pau ; ia ia ka hoonani mau loa ia'ku . Amene .
45012001	No ia hoi , ke nonoi aku nei au ia oukou , e na hoahanau , ma ke aloha o ke Akua , e haawi i ko oukou mau kino i mohai ola , hemolele , hooluolu i ke Akua ; oia ka oukou hoomana naauao .
45012002	Mai noho oukou a hoohalike me ko ke ao nei ; aka , e hoopahaohao oukou ma ke ano hou ana o ko oukou naau , i hoomaopopo oukou i ko ke Akua makemake , ka pono , ka hooluolu , a me ka hemolele .
45012003	No ka mea , ma ka haawina i haawiia mai ia'u , ke olelo aku nei au i kela mea i keia mea iwaena o oukou , mai manao mahalo iho oia ia ia iho a pono ole ka manao ; aka , e manao hoohaahaa , e like me ka haawina o ka manaoio a ke Akua i haawi mai ai i kela mea a i keia mea .
45012004	No ka mea , e like me na lala o kakou he nui ma ke kino hookahi , aole nae he oihana hookahi na lakou a pau ;
45012005	Pela hoi kakou he nui wale , hookahi hoi o kakou kino iloko o Kristo , a he mau lala kakou kekahi no kekahi .
45012006	I ko kakou lako ana i na haawina like pu ole , mamuli hoi o ka haawina i haawiia mai ia kakou ; ina he wanana , ma ke ana ia o ka manaoio ;
45012007	Ina he puuku , ma ka lawelawe puuku ana ; a o ka mea e ao aku , ma ke ao ana ;
45012008	A o ka mea olelo hooikaika , ma ka olelo hooikaika ana : o ka mea haawi , me ka naau kupono ; o ka luna , me ka molowa ole ; o ka mea hana lokomaikai aku , me ka hoihoi .
45012009	O ke aloha , mai hookamani ia . E hoowahawaha i ka ino ; e hoopili aku i ka maikai .
45012010	E launa aku hoi kekahi i kekahi , ma ke aloha hoahanau ; e hoopakela aku kekahi i kekahi ma ka hoomaikai ana .
45012011	I ka hana mau ana , mai hoopalaleha ; i ikaika hoi oukou ma ka naau ; e malama ana i ka Haku .
45012012	E hauoli no ka manaolana ; e hoomanawanui i ka popilikia ; e hoomau ana ma ka pule .
45012013	E haawi aku no ka nele o na haipule . E hookipa no .
45012014	E hoomaikai aku i ka poe e hoomaau mai ia oukou . E hoomaikai aku , mai hoino aku .
45012015	E hauoli pu me ka poe e hauoli ana , a e uwe pu me ka poe e uwe ana .
45012016	I hookahi ko oukou manao ko kekahi me ko kekahi . Mai manao aku i na mea kiekie , aka , e alakaiia e na mea haahaa . Mai manao iho ia oukou iho , ua akamai .
45012017	Mai hana ino aku i kekahi no ka hana ino mai . E imi i ka pono imua o na kanaka a pau .
45012018	Ina he mea hiki , ma kahi e hiki ai oukou , e kuikahi oukou me na kanaka a pau .
45012019	Mai hoopai oukou no oukou iho , e ka poe i alohaia , aka , e hookaawale aku no ka inaina ; no ka mea , ua palapalaia , No'u no ka hoopai ana , na'u no e uku aku , wahi a ka Haku .
45012020	No ia hoi , ina pololi kou enemi , e hanai ia ia ; ina e makewai ia , e hoohainu ia ia . No ka mea , i kau hana ana pela e hoahu oe i na lanahu ahi maluna iho o kona poo .
45012021	E ao o lanakila ka hewa maluna ou , aka , e hoolanakila i ka pono maluna o ka hewa .
45013001	E hoolohe na kanaka a pau i ka ke alii maluna iho ; no ka mea , aole alii , ke ae ole mai ke Akua ; a o ka poe e alii ana , na ke Akua no lakou i hooalii mai .
45013002	No ia mea , o ka mea e hoole i ka ke alii , oia ke hoole i ka ke Akua kauoha : a o ka poe hoole , o lakou ke hoahewaia .
45013003	No ka mea , aohe mea makau na alii no na hana maikai , aka , no na hana ino . Aole anei oe e makau i ke alii ? E hana oe i ka mea pono , a e hoaponoia mai no oe e ia .
45013004	No ka mea , he kauwa ia na ke Akua e pono ai oe . Aka , ina e hana oe i ka hewa , e makau no oe ; no ka mea , aole he mea ole kona lawe ana i ka pahikaua ; no ka mea , o ke kauwa ia na ke Akua , he ilamuku e hoopai ana i ka mea hana hewa .
45013005	No ia mea , he mea pono no kakou e hoolohe aku , aole no ka inaina wale no , aka , no ka manao aku i ka pono kekahi .
45013006	Nolaila hoi , he pono no oukou e hookupu aku kekahi ; no ka mea , he poe lawehana lakou na ke Akua , e malama ana ia mea .
45013007	Nolaila , e haawi aku i na kanaka a pau i ka lakou ; i ka waiwai auhau i ka mea he pono nona ke auhau mai ; a i ke dute i ka mea he pono nona ke ohi mai ; a i ka makau i ka mea he pono ke makauia'ku ; a i ka hoomaikai i ka mea he pono ke hoomaikaiia'ku .
45013008	Mai noho a aie wale i ka kekahi , anoai ma ke aloha i kekahi i kekahi ; no ka mea , o ka mea i aloha ia hai , oia ke malama i ke kanawai .
45013009	No ka mea , eia , Mai moe kolohe oe ; Mai pepehi kanaka oe ; Mai aihue oe ; Mai hoike wahahee oe ; Mai kuko wale oe : a ina he kanawai e ae , ua komo poko ia iloko o keia olelo , o nei , E aloha oe i kou hoalauna e like me oe iho .
45013010	Aole e hana hewa ana ke aloha i kona hoalauna ; nolaila o ke aloha ka hooko ana i ke kanawai .
45013011	Oia hoi , e hoomanao ana oukou i ka manawa , eia ka hora e ala'i kakou mai ka hiamoe ana ; no ka mea , ano ua kokoke ae ko kakou ola , i ko ka wa i manaoio ai kakou .
45013012	Ua auwi ae nei ka po , ua kokoke mai hoi ke ao ; nolaila e haalele aku kakou i na hana o ka pouli , a e aahu i na mea kaua no ka malamalama .
45013013	E hele pono kakou me ka hele ana i ka la ; aole me ka uhauha ana a me ka ona ana , aole me ka moe kolohe ana a me ka makaleho ana , aole me ka hakaka ana a me ka ukiuki ana .
45013014	Aka , e aahu oukou i ka Haku ia Iesu Kristo , aole e hoomakaukau no ke kino mamuli o kona mau kuko .
45014001	E launa aku oukou i ka mea nawaliwali i ka manaoio ana , aole hoi no ka hookolokolo ana i kona mau manao .
45014002	Ua manao kekahi e pono ke ai ia i na mea a pau ; aka , o ka mea nawaliwali , ua ai no ia i na laauikiai .
45014003	Mai hoowahawaha aku ka mea e ai ana , i ka mea i ai ole ; aole hoi ka mea e ai ole ana , e hoahewa i ka mea i ai ; no ka mea , ua maliu mai ke Akua ia ia .
45014004	Owai oe ka mea e hoahewa ana i ka hai kauwa ? Aia no i kona haku ponoi kona ku paa ana , a o kona haule ana ; a e hooku paa ia no ia , no ka mea , e hiki no i ke Akua ke hooku paa ia ia .
45014005	Ua manao kekahi , ua oi aku kekahi la mamua o kekahi la , manao no hoi kekahi , ua like na la a pau : he pono ke hoomaopopo lea kela mea keia mea i kona manao iho .
45014006	O ka mea e malama i ka la , e malama no ia no ka Haku ; a o ka mea i malama ole i ka la , no ka Haku no kona malama ole ana . A o ka mea i ai , ua ai no ia no ka Haku , no ka mea , ua hoomaikai aku oia i ke Akua ; a o ka mea i ai ole , no ka Haku kona ai ole ana , a hoomaikai aku no ia i ke Akua .
45014007	No ka mea , aohe mea o kakou e ola ana nona iho ; aole hoi mea e make nona iho .
45014008	No ka mea , ina e ola ana kakou , no ka Haku ko kakou ola nei ; a ina e make ana kakou , no ka Haku ko kakou make ana . Nolaila , i ko kakou ola ana , a me ko kakou make ana , no ka Haku kakou .
45014009	No ka mea , eia ka mea i make ai o Kristo , a i ala hou ai , a ola , i noho Haku ia no ka poe make a me ka poe ola .
45014010	A o oe , no ke aha la e hoahewa nei oe i kou hoahanau ? A o oe hoi , no ke aha la e hoowahawaha nei oe i kou hoahanau ? No ka mea , e ku no kakou a pau imua o ka noho lunakanawai o Kristo .
45014011	No ka mea , ua palapalaia , Me au e ola nei , wahi a ka Haku , e pau na kuli i ke kukuli ia'u , e pau hoi na elelo i ka hoike i ke Akua .
45014012	Nolaila hoi , e hoike aku no kela mea keia mea o kakou a pau nona iho i ke Akua .
45014013	No ia hoi , mai noho kakou a hoahewa hou aku i kekahi i kekahi ; aka , e manao oukou me neia , aole e waiho i ka mea e hina ai , aole hoi i ka mea e hihia ai imua o ka hoahanau .
45014014	Ua ike au , a ua hoomaopopoia au e ka Haku , e Iesu , aohe mea i haumia wale iho ; aka , ina manao kekahi ua haumia kekahi mea , he haumia no ia nona .
45014015	Ina ua ehaeha kou hoahanau , no ka ai , aole ma ke aloha kou hele ana : mai hoopoino aku oe me kau ai , i ka mea nona i make ai o Kristo .
45014016	No ia mea , e ao oukou o olelo ino ia ko oukou pono .
45014017	No ka mea , aole ka ai a me ka mea inu ke aupuni o ke Akua ; aka , o ka pono , a me ke kuikahi , a me ka olioli i ka Uhane Hemolele .
45014018	No ka mea , o ka mea i malama ia Kristo ma ia mau mea , ua oluolu ke Akua ia ia , a ua pono hoi ia i kanaka .
45014019	No ia hoi , e hahai kakou i na mea e kuikahi ai , a me na mea e hooku paa ai kekahi i kekahi .
45014020	Mai hoohiolo oe i ka hana a ke Akua no ka ai . He maemae na mea ai a pau . Aka , he mea ia e ino ai ke kanaka ke ai oia me ka hoohihia aku .
45014021	He mea pono e ai ole i ka io , a e inu ole i ka waina , aole hoi e hana i ka mea e hina ai kou hoahanau , a e hihia ai , a e nawaliwali ai .
45014022	He manaoio no kou . E malama oe ia iloko ou iho imua o ke Akua . Pomaikai ke kanaka i hoahewa ole ia ia iho ma ka mea ana i ae aku ai .
45014023	O ka mea kanalua , e hoahewaia oia ke ai ia , no ka mea , aole ma ka manaoio ia . A o na mea a pau aole ma ka manaoio , he hewa ia .
45015001	He pono no hoi no kakou ka poe ikaika e hoomanawanui i ka nawaliwali o ka poe ikaika ole , aole hoi e hooluolu iho ia kakou iho .
45015002	E hooluolu aku kela mea keia mea o kakou i kona hoalauna ma ka pono , i hooku paa ia'i ia .
45015003	No ka mea , aole i hooluolu iho o Kristo ia ia iho ; aka , me ka mea i palapalaia , O na olelo hoino a ka poe hoino ia oe ua haule mai ia maluna iho o'u .
45015004	No ka mea , o na mea a pau i palapala e ia mamua , ua palapalaia ia i mea e ao mai ai ia kakou , i loaa ia kakou ka manaolana ma ke ahonui , a me ka hooluolu ana o ka palapala hemolele .
45015005	A na ke Akua nona mai ke ahonui , a me ka hooluolu ana , e haawi ia oukou i manao like kekahi me kekahi mamuli o Kristo Iesu :
45015006	I hoonani aku oukou me ka lokahi o ka manao , a me ka leo hookahi i ke Akua , i ka Makua hoi o ko kakou Haku o Iesu Kristo .
45015007	Nolaila e lokomaikai aku kekahi i kekahi , me Kristo hoi i lokomaikai mai ai ia oukou , i hoonaniia'i ke Akua .
45015008	Ke olelo aku nei no hoi au , he lawehana no o Iesu Kristo no ka poe i okipoepoeia , no ka pono a ke Akua , i hookoia'i na olelo hoopomaikai i ka poe kupuna ;
45015009	E hoonani ae hoi na kanaka e i ke Akua no kona lokomaikai ; e like me ka mea i palapalaia , Nolaila au e hoomaikai aku ai ia oe mawaena o ko na aina e , a e hoolea aku hoi au i kou inoa .
45015010	A ua olelo hou mai no ia , E olioli oukou e na lahuikanaka me kona poe kanaka .
45015011	Eia hou , E hoolea aku oukou ia Iehova , e na lahuikanaka a pau , a e hoonani aku oukou ia ia , e na kanaka a pau .
45015012	A ua olelo hou mai o Isaia , E kupu ana ka mole o Iese , a e ku mai kekahi i alii no na lahuikanaka , a ia ia e paulele ai ko na aina e .
45015013	Na ke Akua nona mai ka manaolana e hoopiha ia oukou me ka olioli , a me ka malu i ka manaoio ana , i nui ai hoi ko oukou manaolana ana ma ka mana o ka Uhane Hemolele .
45015014	Ua maopopo lea hoi ko oukou ia'u , e na hoahanau , ua piha oukou i ka lokomaikai , ua nui hoi ko oukou ike , a e hiki no ia oukou ke ao aku kekahi i kekahi .
45015015	Ua palapala aku hoi au ia oukou , me ka maopopo , e na hoahanau , e paipai ana ia oukou ma kekahi mau mea , no ka haawina i haawiia mai ia'u e ke Akua ,
45015016	I lilo au i lawehana o Iesu Kristo no na lahuikanaka , e hana ana i ka oihana kahuna , ma ka euanelio a ke Akua , i lilo na lahuikanaka i alana pono i huikalaia e ka Uhane Hemolele .
45015017	No ia hoi , he mea ko'u e hauoli ai ma o Iesu Kristo la i na mea mamuli o ke Akua .
45015018	No ka mea , aole au manao e hai aku i na mea aole i hanaia e Kristo ma o'u nei , i hoolohe ai na lahuikanaka ma ka olelo , a ma ka hana kekahi ,
45015019	Ma ka mana o na hoailona , a me na mea kupanaha , a ma ka mana o ka Uhane o ke Akua ; ua hoolaha nui aku au i ka euanelio a Kristo , mai Ierusalema a puni , a hiki aku i Iluriko .
45015020	Nui aku la no hoi ko'u makemake e hai aku i ka euanelio ma kahi i hai ole ia'ku ai ka inoa o Kristo , o kukulu aku wau maluna o ko hai kumu ;
45015021	Aka , e like me ka mea i palapalaia , O ka poe i ao ole ia nona , e ike no lakou , a o ka poe i lohe ole , e hoomaopopo no lakou .
45015022	Nolaila , ua alalai nui ia au i kuu hele ana'ku io oukou la .
45015023	Aka , ano , aole wahi e koe mai ia'u i keia mau aina , a i ko'u makemake ana i keia mau makahiki e hele io oukou la ;
45015024	I ko'u hele ana'ku i Sepania , manao no wau e ike ia oukou i ko'u hele ana'e , a e kokuaia e oukou i ko'u hele ana ilaila , ke loaa e ia'u kauwahi oluolu ia oukou .
45015025	Aka , ano , e hele ana au i Ierusalema e kokua i ka poe haipule :
45015026	No ka mea , he mea pono no i ka manao o ko Makedonia a me ko Akaia , e haawi i na makana no ka poe ilihune ma Ierusalema .
45015027	He mea pono ia manao , no ka mea , he poe aie io lakou nei na lakou la . No ka mea , ina i loaa i na lahuikanaka ko lakou waiwai ma ka uhane , he pono io no lakou nei e kokua ia lakou la ma na mea o ke kino .
45015028	A pau keia i ka hanaia , a hooiaio aku au i keia hua no lakou , e hele aku no wau iwaena o oukou i Sepania .
45015029	Ua ike no hoi au , i ko'u hele ana io oukou la , e hele no wau me ka pono nui o ka euanelio a Kristo .
45015030	Ke nonoi aku nei au ia oukou , e na hoahanau , no ko kakou Haku no Iesu Kristo , a no ke aloha o ka Uhane , e hooikaika pu oukou me au i ka pule i ke Akua no'u ;
45015031	I hoopakeleia'i au i ka poe manaoio ole ma Iudea , a i oluolu hoi ka poe haipule i ko'u kokua ana no Ierusalema :
45015032	I hele aku hoi au io oukou la me ka olioli , ke makemake mai ke Akua , a e hooluolu pu ia au me oukou .
45015033	E noho pu hoi ke Akua e malu ai me oukou a pau . Amene .
45016001	Ke hoike aku nei au ia oukou ia Poibe ko kakou kaikuwahine , he diakono oia no ka ekalesia ma Kenekarea ;
45016002	I hookipa ai oukou ia ia maloko o ka Haku , e like me ka pono o ka poe haipule , a i kokua hoi ia ia i kana mea e hemahema ai : no ka mea , he nui ka poe ana i kokua mai ai , owau hoi kekahi .
45016003	E uwe aku oukou ia Perisekila a me Akula , i na hoahanau o'u iloko o Kristo Iesu ;
45016004	No kuu ola , waiho iho laua i ko laua mau a-i ; aole wau wale no ke haawi aku i ke aloha ia laua , o na ekalesia no hoi a pau no na aina e :
45016005	A i ka ekalesia hoi ma ko laua hale . E uwe aku hoi ia Epeneto , i kuu mea aloha , oia ka hua mua ma Akaia iloko o Kristo .
45016006	E uwe aku oukou ia Maria , nana i kokua nui mai ia makou .
45016007	E uwe aku ia Anederoniko a me Iunia , i o'u mau hoahanau a me o'u mau hoapio , ua ike pono ia laua e na lunaolelo , mamua hoi laua o'u iloko o Kristo .
45016008	E uwe aku ia Amepelia kuu mea aloha iloko o ka Haku .
45016009	E uwe aku ia Urebano i ko kakou hoalawehana iloko o Kristo , a me Setaku i kuu mea aloha .
45016010	E aloha aku ia Apele , i ka mea ku paa iloko o Kristo . E uwe aku hoi i ka poe no ka ohana o Arisetobulo .
45016011	E uwe aku oukou ia Herediona i ko'u hoahanau . E uwe aku hoi i ka poe no ka ohua o Narekiso i na mea iloko o ka Haku .
45016012	E uwe aku oukou ia Terupaina a me Teruposa , e hooikaika ana iloko o ka Haku . E uwe aku ia Peresi , i ka mea i alohaia , i hooikaika nui iloko o ka Haku .
45016013	E uwe aku ia Rupo , i ka mea i kohoia iloko o ka Haku , a me kona makuwahine , a o ko'u hoi .
45016014	E uwe aku oukou ia Asunekerito , ia Pelegona , ia Herema , ia Pateroba , ia Hereme , a me na hoahanau me lakou .
45016015	E uwe aku oukou ia Pilologo , ia Iulia , ia Nerea me kona kaikuwahine , a me Olumepa , a me ka poe haipule a pau me lakou .
45016016	E uwe aku oukou kekahi i kekahi me ka honi hoano . Ke uwe aku nei na ekalesia a pau o Kristo ia oukou .
45016017	Ke nonoi aku nei au ia oukou , e na hoahanau , e nana aku i ka poe hoomokuahana a me ka hoohihia , ma ka mea ku e i ka olelo a oukou i aoia'i ; a e hookaaokoa ae mai o lakou aku .
45016018	No ka mea , ke malama ole nei ua poe la i ka Haku ia Iesu Kristo , aka , i ko lakou opu iho no ; a ma ka malimali a me ka olelo hoomaikai , ke hoowalewale nei lakou i na naau o ka poe noonoo ole .
45016019	Ua ikeia ko oukou hoolohe ana e na mea a pau : no ia mea , ke hauoli nei au no oukou ; a ke makemake nei au e akamai oukou i ka maikai , a e hemahema hoi i ka ino .
45016020	A o ke Akua e malu ai , e paopao koke mai oia ia Satana malalo iho o ko oukou mau wawae . O ke aloha o ko kakou Haku o Iesu Kristo me oukou . Amene .
45016021	Ke uwe aku nei ia oukou o Timoteo o kuu hoalawehana , me Lukio , a me Iasona a me Sosipatero , o kuu mau hoahanau .
45016022	Owau o Teretio , nana i kakau keia palapala , ke uwe aku nei au ia oukou iloko o ka Haku .
45016023	Ke uwe aku nei ia oukou o Gaio ka mea hookipa no'u a no ka ekalesia hoi a pau . Ke uwe aku nei ia oukou o Eraseto ka puuku o ke kulanakauhale , a me Kuareto , ka hoahanau .
45016024	O ke aloha o ko kakou Haku o Iesu Kristo me oukou a pau . Amene .
45016025	A i ka mea nona ka mana e hooku paa ai ia oukou ma ka'u olelomaikai , oia ka euanelio a Iesu Kristo , ma ka hoike ana mai i ka mea huna i ike ole ia i na manawa kahiko ;
45016026	Ano la , ua hoakakaia mai ia e na palapala a na kaula , ma ke kauoha a ke Akua mau , ua hoikeia mai i na lahuikanaka a pau i hooloheia'i ka manaoio ;
45016027	I ke Akua nona wale no ke akamai , ia ia ka hoonaniia a mau loa aku , ma o Iesu Kristo la Amene .
46001001	O Paulo , i kohoia i lunaolelo na Iesu Kristo , no ka manao ana mai o ke Akua , o maua me Sosetene , kekahi hoahanau ;
46001002	Na ka ekalesia o ke Akua ma Korineto , na ka poe i hoomaemaeia iloko o Kristo Iesu , a i hooliloia i poe haipule , a na ka poe a pau ma na wahi a pau loa i hea aku i ka inoa o Iesu Kristo , i ko lakou Haku a me ko kakou .
46001003	E alohaia mai oukou , a e maluhia hoi e ke Akua , e ko kakou Makua , a e ka Haku e Iesu Kristo .
46001004	Ke aloha mau aku nei au i ko'u Akua , no oukou , no ka lokomaikai o ke Akua i haawiia mai ia oukou ma o Iesu Kristo la .
46001005	No ka mea , ua waiwai oukou ia ia i na mea a pau , i na olelo a pau , a me ka naauao i na mea a pau ;
46001006	No ka hooiaio ana o ka olelo a Kristo iwaena o oukou ;
46001007	No ia mea , aole oukou i nele i kekahi haawina ; e kali ana i ka hoike ana mai o ko kakou Haku , o Iesu Kristo :
46001008	Nana no oukou e hooku paa , a hiki aku i ka hopena , i hewa ole oukou i ka la o ko kakou Haku o Iesu Kristo .
46001009	He Akua malama , ka mea i hea mai ia oukou , i poe hoa no kana Keiki , no Iesu Kristo , ko kakou Haku .
46001010	Ke noi aku nei au ia oukou , e na hoahanau , ma ka inoa o ko kakou Haku o Iesu Kristo , i olelo oukou a pau i ka mea hookahi , i ole oukou e mokuahana ; a i pili pu oukou me ka naau hookahi , a me ka lokahi o ka manao .
46001011	E na hoahanau o'u , ua haiia mai ia'u no oukou , na ka poe ohua o Keloe ; ua kuee oukou .
46001012	Ke hai aku nei au i keia , ua olelo ae kela mea keia mea o oukou , No Paulo wau ; a no Apolo wau ; a no Kepa wau ; a no Kristo wau .
46001013	Ua maheleia anei o Kristo ? I kaulia anei o Paulo ma ke kea no oukou ? Ua bapetizoia anei oukou iloko o ka inoa o Paulo ?
46001014	Ke aloha aku nei au i ke Akua , no ka mea , aole au i bapetizo aku i kekahi mea o oukou , o Kerisepo laua o Gaio wale no :
46001015	O olelo paha auanei kekahi , ua bapetizo aku au iloko o ko'u inoa iho .
46001016	Ua bapetizo no hoi au i ko ka hale o Setepana ; a o na mea e , aole au i ike i ko'u bapetizo ana i kekahi mea e .
46001017	Aole i hoouna mai o Kristo ia'u e bapetizo , aka , e hai i ka euanelio ; aole ma ke akamai i ka olelo , o hooliloia ke kea o Kristo , i mea ole .
46001018	No ka mea , o ka olelo no ke kea , he mea lapuwale ia i ka poe make ; aka , ia kakou , i ka poe ola , oia ka mana o ke Akua .
46001019	No ka mea , ua palapalaia mai , E hoopau au i ke akamai o ka poe akamai , a e hoolilo au i ka naauao o ka poe naauao i mea ole .
46001020	Auhea ka mea akamai ? Auhea ke kakaolelo ? Auhea ka mea hoopaapaa o keia ao ? Aole anei i hoolilo ke Akua i ke akamai o keia ao , i mea lapuwale ?
46001021	No ka mea , i ke akamai o ke Akua , aole i ike aku ko ke ao nei i ke Akua , ma ko lakou naauao ana ; alaila manao iho la ke Akua , ma ka lapuwale o ka haiolelo ana , e hoola i ka poe manaoio .
46001022	Ke noi mai nei na Iudaio i hoailona ; ke imi mai nei hoi na Helene i ke akamai :
46001023	Aka , ke hai aku nei makou ia Kristo i kaulia ma ke kea , he mea hina no na Iudaio , a he mea lapuwale no na Helene ;
46001024	Aka , i ka poe i heaia mai , i na Iudaio a me na Helene , o Kristo no ka mana o ke Akua a me ke akamai o ke Akua .
46001025	No ka mea , o ka lapuwale o ke Akua , ua oi aku ia mamua o ke akamai o kanaka ; a o ka nawaliwali o ke Akua mamua o ka ikaika o kanaka .
46001026	E na hoahanau , ua ike oukou i ko oukou heaia mai ; aole koho nui ia ka poe akamai ma ke kino , aole i nui ka poe maiau , aole i nui na'lii :
46001027	Aka , ua koho mai ke Akua i ka poe naaupo o keia ao , i hoohilahila ia i ka poe akamai : ua koho mai hoi ke Akua i ka poe nawaliwali o keia ao , i hoohilahila ia i ka poe ikaika :
46001028	A me ke kuaaina hoi ka ke Akua i koho mai ai a me ka mea hoowahawahaia , a me na mea i ike ole ia i anai aku oia i na mea i ikeia ;
46001029	I ole e hookiekie kekahi kanaka imua i ke alo o ke Akua .
46001030	Nana mai no ko oukou iloko o Kristo Iesu , o ka mea i lilo no kakou i akamai , i mea hoopono , i mea hoomaemae , a i mea hoolapanai mai ke Akua mai .
46001031	E like me ka palapala ana mai , O ka mea kaena , e kaena oia ma ka Haku .
46002001	E na hoahanau , i ko'u hele ana aku io oukou la , e hai aku i ka olelo a ke Akua , aole au i hele aku me ka hoohanohano olelo , a me ka hoakamai .
46002002	No ka mea , ua paa ko'u aole e hoike i kekahi mea e ae iwaena o oukou , ia Iesu Kristo wale no , a me kona make ana ma ke kea .
46002003	Ua noho pu no wau me oukou , me ka nawaliwali , a me ka makau , a me ka haalulu nui .
46002004	A o ka'u olelo , a me ka'u ao ana aku , aole ia ma ka olelo maalea a ko ke kanaka akamai , aka , ma ka olelo hoakaka a ka Uhane , a me ka mana :
46002005	I paa ko oukou manaoio , ma ka mana o ke Akua , aole ma ke akamai o kanaka .
46002006	He akamai no hoi ka makou e olelo nei i ka poe i oo ; aole nae oia ke akamai o ko keia ao , aole hoi o na'lii o keia ao , o na mea e pau wale ana ;
46002007	Aka , ke hai aku nei makou i ke akamai o ke Akua , i ka mea huna i ike ole ia , a ke Akua i hoopaa ai mamua o ka hookumu ana mai o ke ao nei , i mea e nani ai kakou .
46002008	Aole i ike kekahi alii o keia ao ia mea ; no ka mea , ina ua ike lakou , ina aole lakou i kau ma ke kea i ka Haku nona ka nani .
46002009	Ua like hoi me ka mea i palapalaia , Aole i ike ka maka , aole i lohe ka pepeiao , aole hoi i komo iloko o ka naau o kanaka , na mea a ke Akua i hoomakaukau ai no ka poe i aloha aku ia ia .
46002010	Ua hoike mai no hoi ke Akua ia mau mea ia makou , ma kona Uhane , no ka mea , ke nana pono nei ka Uhane i na mea a pau , i na mea hohonu hoi a ke Akua .
46002011	Owai ke kanaka ike i na mea o ke kanaka ? o ka uhane o ke kanaka wale no , o ka mea iloko ona ; pela no aole i ike ke kanaka i na mea o ke Akua , o ka Uhane o ke Akua wale no .
46002012	Ua loaa hoi ia makou ka Uhane , na ke Akua mai , aole ka manao o ko ke ao nei ; i mea e ike ai makou i na mea i haawi wale ia mai na makou e ke Akua .
46002013	Oia hoi ka makou e hai aku nei , aole ma ka olelo a ko ke kanaka akamai i ao mai ai , aka , ma ka ka Uhane Hemolele i ao mai ai , me ka hoakaka ana i ko ka Uhane ma na mea o ka Uhane .
46002014	Aka , o ke kanaka ma ke kino , aole e loaa ia ia na mea o ka Uhane o ke Akua ; no ka mea , ua lapuwale ia mau mea ia ia , aole hoi e hiki ia ia ke hoomaopopo aku ; no ka mea , ma ka Uhane wale no e ikeia'i lakou .
46002015	O ka mea hoi ma ka Uhane , ua ike no ia i na mea a pau , aole hoi oia i ike maopopo ia e kekahi .
46002016	Owai ka mea i ike i ka manao o ka Haku ? Owai hoi ka mea e ao aku ia ia ? Aka , ua loaa ia makou ka manao o Kristo .
46003001	E na hoahanau , aole e hiki ia'u ke olelo aku ia oukou , me he poe ma ka Uhane la , aka , me he poe ma ke kino , me he poe kamalii la iloko o Kristo .
46003002	Ua hanai aku au ia oukou i ka waiu , aole i ka ai ; no ka mea , aole oukou i hiki mamua , aole hoi e hiki i keia wa .
46003003	Ma ko ke kino no oukou a hiki i keia wa ; no ka mea , i ka oukou paonioni ana , a me ka paio , a me ka mokuahana , aole anei oukou ma ko ke kino , a hele hoi ma ko ke kanaka ?
46003004	No ka mea , i ka olelo ana a kekahi , No Paulo wau ; a o kekahi , No Apolo wau ; aole anei oukou ma ko ke kino ?
46003005	Heaha hoi o Paulo , heaha o Apolo , aole anei o laua na kumu i manaoio aku ai oukou , e like me ka haawi ana mai o ka Haku no kela kanaka no keia kanaka ?
46003006	Na'u no i kanu , a na Apolo no i hookahe ka wai ; aka , na ke Akua no i hooulu .
46003007	Nolaila , he mea ole ka mea nana i kanu , he mea ole ka mea nana i hookahe ka wai ; aka , he mea io ke Akua ka mea nana i hooulu .
46003008	O ka mea nana i kanu , a me ka mea nana i hookahe ka wai , hookahi no laua ; a e loaa no i kela kanaka i keia kanaka kona uku , e like me kana hana ana .
46003009	No ka mea , he poe hoahana makou no ke Akua ; o oukou no ko ke Akua mahinaai ; o oukou ko ke Akua hale .
46003010	Ma ka lokomaikai o ke Akua i haawiia mai no'u , e like me ka luna akamai i ka hana , ua hoonoho wau i ke kumu , a ke kukulu nei kekahi mea e maluna iho . E ao hoi na kanaka a pau i ko lakou kukulu ana maluna .
46003011	No ka mea , aole e hiki i ke kanaka ke hoonoho i kumu e ae , o ka mea i hoonohoia wale no ; oia o Iesu Kristo .
46003012	Ina e kukulu kekahi kanaka maluna o keia kumu , he gula paha , he kala , he pohaku maikai , he laau , he mauu , he opala ;
46003013	E maopopo auanei ka hana a kela mea keia mea ; e hoakaka mai ana no kela la , no ka mea , maloko o ke ahi e hoomaopopoia mai ai ia mea . Na ke ahi no e hoao ke ano o ka hana a na kanaka a pau .
46003014	Ina e mau ka hana a kekahi i kukulu ai maluna iho , e loaa ia ia ka uku .
46003015	Ina e pau ka hana a kekahi i ke ahi , e nele no ia ; aka , e hoolaia mai no nae oia , e like me ka mea mai waena mai o ke ahi .
46003016	Aole anei oukou i ike , o oukou no ka luakini o ke Akua , a ua noho ka Uhane o ke Akua iloko o oukou ?
46003017	Ina e hoino mai kekahi i ka luakini o ke Akua , e hoino mai no ke Akua ia ia ; no ka mea , ua laa ka luakini o ke Akua ; oia hoi oukou .
46003018	Mai hoopunipuni kekahi ia ia iho . Ina i manaoia kekahi o oukou , ua naauao ma na mea o keia ao , he pono no e lilo ia i naaupo , i naauao io ai oia .
46003019	No ka mea , o ko ke ao nei naauao , he naaupo ia i ke Akua . Penei ka palapala ana , Ua paa ia ia ka poe akamai maloko o ko lakou maalea iho .
46003020	A penei hoi , Ua ike no ka Haku i ka manao o ka poe akamai , he lapuwale .
46003021	Nolaila , mai kaena kekahi i na kanaka ; no ka mea , no oukou no na mea a pau ;
46003022	Ina o Paulo , ina o Apolo , ina o Kepa , ina o ko ke ao nei , ina o ke ola , ina o ka make , ina o na mea o neia wa , ina o na mea e hiki mai ana ; no oukou no na mea a pau loa ;
46003023	A na Kristo oukou , a na ke Akua o Kristo .
46004001	E pono i kanaka ke manao mai ia makou , he poe lawehana no Kristo , he poe puuku hoi no na mea pohihihi o ke Akua .
46004002	Eia hoi , ua kauohaia mai na puuku , i pololei lakou .
46004003	He mea liilii loa ia'u , ke ahewaia mai a ke aponoia mai au e oukou , a me kanaka . He oiaio , aole au i ahewa , aole hoi i apono ia'u iho .
46004004	Aole au i ike pono i ko'u hewa , aole nae au i aponoia mai ilaila . Na ka Haku no wau e hookolokolo mai .
46004005	No ia mea , mai hoohewa e i kekahi mea , a hiki mai ka Haku , nana no e hoomaopopo mai na mea i hunaia o ka pouli , a e hoike mai hoi na manao o na naau ; alaila e loaa mai i kela kanaka a i keia kanaka ka hoomaikaiia , mai ke Akua mai .
46004006	E na hoahanau , no oukou no ke hoopili nei au ia mau mea io'u nei , a me Apolo ; i aoia oukou ma o maua nei aole e hookiekie ka manao maluna o ka mea i palapalaia , i ole oukou e kaena aku i kekahi maluna o kekahi .
46004007	Owai ka mea i hoopakela ia oe ? Heaha hoi kau mea i haawi ole ia mai nau ? A ina i haawi wale ia mai ia , no ke aha la oe e kaena ai ia , me he mea la i haawi ole ia mai ?
46004008	Ano la , ua maona oukou , ano la , ua waiwai oukou ; ua nohoalii no hoi oukou a kaawale makou ; ua makemake no nae au i nohoalii io oukou , i nohoalii pu ai makou me oukou .
46004009	No ka mea , ke manao nei au , ua hoolilo mai ke Akua ia makou i na lunaolelo , i poe lalo loa , e like me na mea i ahewaia e make . No ka mea , he poe makou i hoikeia i ko ke ao nei , a i na anela , a i na kanaka .
46004010	He poe naaupo makou no Kristo , he poe naauao oukou iloko o Kristo ; ua nawaliwali makou , ua ikaika oukou ; ua mahaloia mai oukou , ua hoowahawahaia mai makou .
46004011	A hiki i keia hora , ua pololi makou , ua makewai , ua olohelohe , ua hana ino ia mai , ua kuewa wale no .
46004012	Ke hooikaika nei makou i ka hana , me ko makou lima ; a ahiahiia mai , hoomaikai aku no makou : a hoomaauia mai , ua hoomanawanui no makou ;
46004013	A i olelo hoino ia mai , nonoi aku no makou : ua hooliloia mai makou e like me ka opala o ke ao nei , a me ka pelapela o na mea a pau , a hiki i keia wa .
46004014	Aole au e palapala aku i keia mau mea e hoohilahila ia oukou , aka , ke ao aku nei au ia oukou , e like me a'u poe keiki aloha .
46004015	Ina paha he umi tausani kumu a oukou maloko o Kristo , aole hoi he nui na makua o oukou ; no ka mea , ma ka euanelio , owau no ka mea nana oukou i hanau ai iloko o Kristo Iesu .
46004016	Nolaila ea , ke nonoi aku nei au ia oukou , e lilo oukou i poe hoolike me au .
46004017	No keia mea , ua hoouna aku au ia Timoteo io oukou la , oia hoi ka'u keiki aloha , ua paa loa hoi oia ma ka Haku , nana oukou e paipai aku i na aoao o'u ma o Kristo la , e like me ka'u ao ana aku i na wahi a pau , i kela ekalesia i keia ekalesia .
46004018	Ke haanou mai nei kekahi poe me ka manao iho , aole au e hiki aku io oukou la .
46004019	Aka , e hele koke aku no au io oukou la , ke ae mai ka Haku , a e ike auanei au , aole i ka olelo a ka poe i haanou , aka , i ka ikaika io .
46004020	No ka mea , aole ma ka olelo ke aupuni o ke Akua , ma ka mana no .
46004021	Heaha ko oukou makemake ? E hele paha wau io oukou la me ka laau hahau , me ke aloha paha , a me ka manao akahai ?
46005001	Ua loheia ma na wahi a pau he moe kolohe iwaena o oukou , he moe kolohe ike ole ia iwaena o ko na aina e , i lawe kekahi i ka wahine a kona makuakane .
46005002	Ua haanou oukou , aole hoi i kanikau , i laweia'ku ai ka mea i hana i keia , mai o oukou aku .
46005003	Oiaio , ua mamao au ma ke kino , aka , aia no nae ka uhane me oukou , a e like me ka mea e noho pu ana , ua hoohewa e aku au i ka mea nana i hana pela keia hana ;
46005004	Ma ka inoa o ko kakou Haku o Iesu Kristo , i ka wa a oukou e akoakoa ai , o ko'u uhane pu kekahi , me ka mana o ko kakou Haku o Iesu Kristo ,
46005005	E haawi i kela mea ia Satana , i mea e hoopau ai i ke kino , i hoolaia'i hoi ka uhane , i ka la o ka Haku o Iesu .
46005006	Aole i maikai ko oukou kaena ana . Aole anei oukou i ike , o kahi mea hu uuku , ke hoohu ae la ia i ka popo palaoa a pau ?
46005007	No ia mea , e kiola oukou iwaho i ua mea hu kahiko la , i lilo oukou i popo hou i hu ole ai oukou . No ka mea , ua mohaiia o Kristo , ko kakou moliaola no kakou .
46005008	No ia mea , e malama kakou i ka ahaaina , aole nae me ka hu kahiko , aole hoi me ka mea hu o ka hoomauhala , a me ka hewa ; aka , me ka mea hu ole o ka manao maikai a me ka oiaio .
46005009	Ua palapala aku no wau ia oukou , ma kekahi palapala , mai hoolauna aku me ka poe moe kolohe :
46005010	Aole nae me ka poe moe kolohe o keia ao , a me ka poe makee , a me ka poe alunu , a me ka poe hoomana kii : no ka mea , ina pela , ina ua pono ia oukou ke hele mawaho o ke ao nei .
46005011	Ke palapala aku nei au ia oukou , ina i kapaia'ku kekahi , he hoahanau , a ua moe kolohe ia , a ua makee , a ua hoomanakii , a ua ahiahi , a ua ona , ua alunu ; mai hoolauna aku oukou , aole hoi e ai pu me ka mea i hana pela .
46005012	Heaha hoi ka'u e hoohewa ai i ka poe mawaho ? Aole anei oukou e hoohewa i ka poe maloko ?
46005013	Aka , o ka poe mawaho , na ke Akua no lakou e hoohewa mai . No ia mea , e hoolei oukou i kela mea hewa , mai o oukou aku .
46006001	Ina i loaa i kekahi o oukou i mea e hoopii ai i kekahi , ua aa anei ia e hookolokoloia mai e ka poe hoomaloko , aole hoi e ka poe haipule ?
46006002	Aole anei oukou i ike , na ka poe haipule no e hookolokolo i ko ke ao nei ? A ina na oukou e hookolokolo i ko ke ao nei , aole anei e pono ia oukou na hookolokolo liilii loa ?
46006003	Aole anei oukou i ike , na kakou no e hookolokolo aku i na anela ? No ke aha hoi aole i na mea o keia ola ana ?
46006004	Ina he hookolokolo ka oukou ma na mea o keia ao , ke hoonoho nei anei oukou i ka poe i hoowahawahaia e ka ekalesia , na lakou e hookolokolo mai ?
46006005	Ke olelo aku nei au i keia mea , i hilahila ai oukou . He oiaio anei , aohe kanaka naauao iwaena o oukou ? aole hookahi , i hiki ia ia ke hooponopono mawaena o kona poe hoahanau iho ?
46006006	Aka , ua hoopii kekahi hoahanau i kekahi hoahanau , a oia hoi imua o ka poe hoomaloka .
46006007	No ia mea , he oiaio no , ua hewa oukou , no ko oukou hoopii ana , kekahi i kekahi . No ke aha la oukou i hoomanawanui ole ai i ka hewa ? No ke aha la oukou i ae ole aku ai i ka lawehala ana o ka oukou ?
46006008	Aka , ua hana hewa oukou , a ua lawehala i ka na hoahanau .
46006009	Aole anei oukou i ike , aole e loaa ke aupuni o ke Akua i ka poe hewa ? Mai kuhi hewa oukou ; aole ka poe moe ipo , aole ka poe hoomana kii , aole ka poe moe i ka hai , aole ka poe moe aikane , aole ka poe Sodomi ,
46006010	Aole ka poe aihue , aole ka poe makee , aole ka poe ona , aole ka poe akiaki , aole ka poe alunu , aole e loaa ia lakou ke aupuni o ke Akua .
46006011	A pela no kekahi poe o oukou ; aka , ua holoiia oukou , ua huikalaia , ua hoaponoia ma ka inoa o ka Haku o Iesu , a ma ka Uhane o ko kakou Akua .
46006012	Ua ku i ke kanawai na mea a pau na'u , aole hoi e pono no'u na mea a pau . Ua ku i ke kanawai na mea a pau na'u , aole hoi e lanakila mai kekahi mea maluna iho o'u .
46006013	Na ka opu ka ai , a no ka ai ka opu ; aka , na ke Akua no e hoopau i kela , a me keia . Aole no ka moe kolohe ke kino , no ka Haku no ; a o ka Haku no ke kino .
46006014	Na ke Akua no i hoala mai ka Haku , a nana hoi kakou e hoala mai ma kona mana iho .
46006015	Aole anei oukou i ike , o ko oukou mau kino , oia na lala o Kristo ? E lawe anei au i na lala o Kristo , a e hoolilo ia mau mea i lala no ka wahine hookamakama ? Aole loa .
46006016	Aole anei oukou i ike , o ka mea hoopili aku i ka wahine hookamakama , hookahi o laua kino ? No ka mea , ua olelo mai ia , E lilo mai elua i hookahi io .
46006017	Aka , o ka mea pili i ka Haku , hookahi no ia uhane .
46006018	E holo hoi oukou mai loko aku o ka moe kolohe . O na hewa a pau a ke kanaka e hana'i , ua kaawale ke kino , aka , o ka mea moe kolohe , ua hana hewa ia i kona kino iho .
46006019	Aole anei oukou i ike i ko oukou kino , oia ka luakini o ka Uhane Hemolele iloko o oukou ; oia ka oukou i loaa , mai ke Akua mai , aole hoi na oukou oukou iho ?
46006020	Ua kuaiia oukou me ke kumukuai ; no ia mea , e hoonani aku ai oukou i ke Akua , me ko oukou kino , a me ko oukou uhane , na ke Akua no ia mau mea .
46007001	Ma na mea a oukou i palapala mai ai ia'u ; he mea maikai no ke kane , aole e hoopili aku i ka wahine .
46007002	Aka , o moe kolohe auanei , ua pono no i kela kane i keia kane kana wahine iho , a ua pono no i kela wahine i keia wahine , kana kane iho .
46007003	E pono no e ae lokomaikai aku ke kane i ka wahine , a pela no ka wahine i ke kane .
46007004	No ka mea , aole na ka wahine kona kino iho , na ke kane no ; aole hoi na ke kane kona kino iho , na ka wahine no .
46007005	Mai hoonele wale oukou i kekahi i kekahi , aia wale no ma ka like o ka manao , a i mea hoi e lilo loa ai i ka hookeai a me ka pule ; a e hui hou no , i hoowalewale ole mai ai o Satana ia oukou , no ko oukou hiki ole i ka hoomanawanui .
46007006	Ke olelo aku nei au i keia no ka manao no , aole no ke kauoha aku .
46007007	Ke makemake nei au , i like na kanaka a pau me au nei . Aka , ua loaa i kela kanaka , i keia kanaka kona makana ponoi , na ke Akua mai , okoa no hoi ke ano o kekahi , okoa ke ano o kekahi .
46007008	Ke olelo aku nei au i ka poe i mare ole ia , a me na wahinekanemake , he mea pono no lakou ke hoomau e like me au nei .
46007009	Aka , i hiki ole ia lakou ke hoomanawanui , e mare no lakou ; no ka mea , ua maikai ka mare , aole ke kuko .
46007010	Ke hauoha aku nei au i ka poe i mareia , aole na'u , na ka Haku no , Mai haalele ka wahine i kana kane :
46007011	A ina ua haalele , e noho mare ole ia oia , a e maliu hou aku paha i ke kane : aole hoi e kipaku ke kane i ka wahine .
46007012	Ke olelo aku nei au i ka poe i koe , aole na ka Haku mai ; Ina he wahine hoomaloka ka kekahi hoahanau kane , a manao ka wahine e noho pu me ia , mai kipaku ke kane ia ia .
46007013	A o ka wahine hoi , ke hoomaloka kana kane , a manao no ke kane e noho pu me ia , mai kipaku ka wahine ia ia .
46007014	No ka mea , ua huikalaia ke kane hoomaloka i ka wahine , a me ka wahine hoomaloka hoi , ua huikalaia oia i ke kane . Ina aole pela , ina ua haumia na keiki a oukou ; aka , ano la , ua huikalaia .
46007015	A ina na ka hoomaloka ka haalele , e haalele no . Aole i paa ka hoahanau kane a me ka hoahanau wahine i keia mau mea . Aka , ua ao mai ke Akua ia kakou ma ke kuikahi .
46007016	Pehea oe i ike ai , e ka wahine , e ola paha kau kane ia oe ? Pehea hoi oe i ike ai , e ke kane , e ola paha kau wahine ia oe ?
46007017	E like hoi me ka ka Haku haawi ana mai i kela kanaka i keia kanaka , e like no me ka ke Akua hea ana mai i kela kanaka i keia kanaka , pela no ia e hele ai ; a pela no au e kauoha aku nei ma na ekalesia a pau .
46007018	Ina i heaia'ku kekahi i okipoepoeia ; mai huna oia i kona okipoepoe ana : ina i heaia'ku kekahi i okipoepoe ole ia ; mai okipoepoeia oia .
46007019	He mea ole ke okipoepoeia , he mea ole ke okipoepoe ole ia , aka , o ka malama ana i na kanawai o ke Akua .
46007020	E noho no kela kanaka keia kanaka ma ka mea ana i hana'i i ka wa i heaia mai ai oia .
46007021	Ina i heaia mai oe , e hookauwa ana , mai manao oe ia mea ; aka , ina e hiki ke kuu wale ia mai oe , e hele no .
46007022	No ka mea , o ke kauwa i heaia mai e ka Haku , oia ka ka Haku i kuu ai . Pela hoi o ka mea paa ole i heaia mai , oia hoi ke kauwa a Kristo .
46007023	Ua kuaiia oukou me ke kumu , mai lilo oukou i poe hahai i kanaka .
46007024	E na hoahanau , e noho no kela kanaka keia kanaka me ke Akua , ma ka mea ana i heaia mai ai .
46007025	No ka poe puupaa , aole na ka Haku mai ka'u kauoha . Ke hai aku nei no hoi au i ko'u manao , e like me ka mea i malama pono , no ka loaa ana mai o ka lokomaikai o ka Haku .
46007026	Ke manao nei au , he mea maikai keia , no ka popilikia o keia wa , he mea maikai no ke kane ke noho wale pela .
46007027	A i paa oe i ka wahine , ea , mai imi oe i ka mea e wehe ai . A i kaawale oe i ka wahine , mai imi oe i wahine nau .
46007028	Aka , ina i mare oe , aole oe i hewa ; a ina i mare ka wahine puupaa , aole ia i hewa ; aka hoi , e loaa auanei i ua poe la ka pilikia ma ke kino ; aka , ke kuu aku nei au ia oukou .
46007029	Ke olelo aku nei no hoi au i keia , e na hoahanau , ma keia hope aku ka wa pilikia ; nolaila , o ka mea wahine , e lilo ia i mea like me ka mea wahine ole :
46007030	A o ka mea uwe , e like me ka mea uwe ole ; a o ka poe olioli , e like me ka poe olioli ole ; a o ka poe kuai , e like me ka poe nele ;
46007031	A o ka poe malama i na mea o keia ao , e like me ka poe malama ole . No ka mea , e nalo ae ana ke ano o keia ao .
46007032	O ko'u makemake keia , i ole oukou e pilikia ma ka manao . O ka mea i mare ole ia , ua manao no ia i ko ka Haku , i ka mea e lealea mai ai ka Haku .
46007033	A o ka mea i mareia , manao no ia i na mea o keia ao , i mea e lealea mai ai ka wahine .
46007034	Ua okoa no ka wahine i mareia , okoa ka wahine puupaa . O ka wahine i mare ole ia , ua manao no ia i na mea o ka Haku , i laa ia ma ke kino , a me ka naau ; a o ka mea i mareia , manao no ia i na mea o keia ao , i mea e lealea ai ke kane .
46007035	Ke olelo aku nei au i keia i mea e pono ai oukou ; aole e hoohihia ai oukou , no ka pono nae , i malama oukou i ka Haku , me ka ikaika a me ka hihia ole .
46007036	Aka , ina e manao kekahi , ua pono ole kana hana ana i kana kaikamahine puupaa , ina i hala kona wa i oo ai , a ina pono pela , e hana no ia i kona makemake , aole ia i hewa ; e mare lakou .
46007037	Aka , o ka mea ku paa ma ka naau , aole hoi i pilikia , a ua lanakila hoi maluna o kona makemake iho , a ua manao pono maloko o kona naau , e malama pela i kana kaikamahine , ua pono no kana hana ana .
46007038	Nolaila , o ka mea haawi ma ka mare , ua hana pono ia , a o ka mea haawi ole ma ka mare , ua hana pono loa ia .
46007039	Ua paa ka wahine , i ka wa a pau e ola ana kana kane ; aka , ina i make kana kane , ua pono ia ke mare aku i ka mea ana e makemake ai ; iloko hoi o ka Haku .
46007040	I ko'u manao hoi , ua oi aku kona pomaikai , ke noho ia pela ; a ke manao nei au , ua loaa ia'u ka Uhane o ke Akua .
46008001	Ma na mea i kaumahaia na na kii , ua ike no kakou , ua naauao no kakou a pau . He mea hookiekie ka naauao : o ke aloha nae ka mea e nui ai ka ikaika .
46008002	Ina i manao kekahi , ua akamai ia , aole ia e akamai iki e like me ke akamai e pono ai oia .
46008003	Aka , ina i aloha aku kekahi i ke Akua , ua ikea mai oia e ia .
46008004	Ma ka ai ana i na mea i kaumahaia na na kii , ua ike no kakou , he mea ole ke kii , ma ka honua nei , aole hoi he Akua e ae , hookahi wale no .
46008005	He mea no nae i kapaia , he Akua , ma ka lani paha , ma ka honua paha , no ka mea , ua nui na'kua , a ua nui na haku :
46008006	Aka , ia kakou , hookahi no Akua , o ka Makua , a nana mai na mea a pau , a ia ia hoi kakou nei : hookahi no Haku , o Iesu Kristo , ma ona la na mea a pau , a ma ona la hoi kakou .
46008007	Aka , aole i na kanaka a pau keia ike ; no ka mea , i keia wa no , me ka manao i na kii , ai no kekahi poe me he mea la i mohaiia na ke kii ; a no ka nawaliwali o ko lakou naau , ua haumia .
46008008	Aole hoi kakou e aponoia e ke Akua no ka ai ; no ka mea , ina e ai kakou , aole e oi ko kakou maikai ilaila ; a i ai ole kakou , aole e oi ko kakou ino ilaila .
46008009	E malama hoi oukou , o lilo auanei keia pono o oukou , i mea e hihia ai , no ka poe hawawa .
46008010	Ina i ike mai kekahi ia oe , i ka mea naauao , e noho ana e ai iloko o ka heiau o ke kii , aole anei e eueu ka manao o ke kanaka hawawa , e ai i na mea i mohaiia na na kii ?
46008011	Alaila , no kou naauao ana , e make no ka hoahanau hawawa , nona i make ai o Kristo .
46008012	A i ka oukou hana hewa ana pela i na hoahanau , a i ko oukou hoeha ana i ko lakou naau nawaliwali , ua hana hewa oukou ia Kristo .
46008013	No ia mea , ina o ka io ka mea e hewa ai ko'u hoahanau , ma keia hope aku , aole loa au e ai hou i ka io , o hoolilo au i ko'u hoahanau i ka hewa .
46009001	Aole anei au he lunaolelo ? Aole anei au he kanaka kuokoa ? Aole anei au i ike ia Iesu Kristo , i ko kakou Haku ? Aole anei oukou ka'u i hana maloko o ka Haku ?
46009002	Ina aole au he lunaolelo ia hai , he oiaio no , ia oukou no ; no ka mea , o oukou no ka hoailona o ka'u lunaolelo ana maloko o ka Haku .
46009003	Eia ka'u olelo i ka poe hoohewa mai ia'u .
46009004	Aole anei e pono ia makou ke ai a me ka inu ?
46009005	Aole anei e pono ia makou , ke kono mai i kaikuwahine , a i wahine na makou , e like me kekahi o na lunaolelo , a me na kaikuaana o ka Haku , a me Kepa ?
46009006	O maua wale no a me Barenaba , aole anei e hiki ia maua ke hooki i ka hana ?
46009007	Owai ka mea hele i ke kaua me ka uku ole ia mai ? Owai ka mea kanu i ka malawaina , a ai ole i kona hua ? Owai hoi ka i hanai i na holoholona , a ai ole i ka waiu o na holoholona ?
46009008	He olelo kanaka anei keia mea a'u e olelo nei ? Aole anei i olelo mai ke kanawai i keia mau mea ?
46009009	No ka mea , ua palapalaia mai ma ke kanawai o Mose , Mai hoopani i ka waha o ka bipi nana e hehi i ka palaoa . Ke malama nei anei ke Akua i na bipi ?
46009010	Ke olelo mai nei anei oia ia mea no kakou wale no ? Ua palapalaia no kakou no , i lana ai ka manao o ka mea mahiai i kona mahi ai ana ; a o ka mea hoiliili me ka manaolana e loaa ia ia ka mea i lana ai kona manao .
46009011	Ina makou i lulu aku i ko ka Uhane maluna o oukou , he mea nui anei ke hoiliili makou i ko oukou mea na ke kino ?
46009012	Ina i loaa keia pono maluna o oukou na kekahi poe e , aole anei he oiaio , na makou kekahi ? Aole nae makou i lawe i keia pono ; ua hoomanawanui no makou i na mea a pau , o keakeaia ka euanelio a Kristo ia makou .
46009013	Aole anei oukou i ike i ka poe hana ma na mea laa , ua ai lakou i na mea laa ? a me ka poe lawelawe ma ke kuahu , ua ai lakou i ko ke kuahu ?
46009014	Pela no hoi i kauoha mai ai ka Haku , o ka poe hai aku i ka euanelio , e ola no lakou ma ka euanelio .
46009015	Aole hoi au i lawe i kekahi o keia mau mea ; aole hoi au i palapala aku i keia , i hanaia mai ia'u pela ; no ka mea , he mea maikai ia'u ka make , he mea ino ke hoonele mai kekahi ia'u i keia kaena ana .
46009016	A ina i hai aku au i ka euanelio , aole i loaa ia'u ka mea e kaena ai ; no ka mea , ua kauia mai keia hana maluna o'u ; auwe hoi au , ke hai ole aku au i ka euanelio .
46009017	A ina e hana au i keia mea me ka makemake , ua loaa ia'u ka uku ; aka , ina me ka makemake ole , ua haawiia mai he oihana na'u .
46009018	Heaha hoi ka'u e ukuia mai ? Eia , i ka'u ao ana aku , hai aku no au i ka euanelio a Kristo me ka uku ole ia mai , o lawe hewa au i ka'u pono ma ka euanelio .
46009019	He kanaka kuokoa au , aka hoi , ua hookauwa aku no wau na na kanaka a pau , i loaa nui mai lakou ia'u .
46009020	A iwaena au o na Iudaio , ua like au me ka Iudaio , i loaa'i ia'u na Iudaio : a iwaena au o ka poe ma ke kanawai , ma ke kanawai hoi au , i loaa'i ia'u ka poe ma ke kanawai .
46009021	A iwaena au o ka poe kanawai ole , ua like hoi au me ka mea kanawai ole , i loaa'i ia'u ka poe kanawai ole . ( Aole hoi au i haalele i ko ke Akua kanawai , ma ke kanawai o Kristo wau . )
46009022	Iwaena au o ka poe makau wale , ua like me ka mea makau wale hoi wau , i loaa'i ia'u ka poe makau wale . Iwaena o na kanaka a pau , lilo ae la au i na mea a pau , i ola io ai kekahi ia'u .
46009023	Ke hana nei no hoi au i keia , no ka euanelio , i loaa pu ai ia'u ko laila hope .
46009024	Aole anei oukou i ike i ka poe kukini , holo no lakou a pau , aka , hookahi wale no e loaa ka uku ? Ma ka loaa oukou e kukini ai .
46009025	O ka poe a pau i hooikaika i ka uku , ua pakiko no lakou ma na mea a pau . Ma ka lei mae wale lakou ; aka , ma ka lei mae ole kakou .
46009026	No ia mea , ke holo nei au me ke kulanalana ole ; ke mokomoko nei au , aole hoi e like me ka mea e mokomoko ana i ka makani .
46009027	Ke uumi nei au i kuu kino a lanakila maluna iho , o lilo paha wau i ke apono ole ia , mahope o kuu ao ana aku ia hai .
46010001	E na hoahanau e , aole o'u makemake , e naaupo oukou i na kupuna o kakou . Maloko o ke ao lakou a pau , a pau no hoi lakou i ka hele mawaena o ke kai ;
46010002	Maloko o ke ao , a maloko o ke kai , ua pau loa lakou i ka bapetizoia iloko o Mose .
46010003	A ai no hoi lakou i kela ai lani .
46010004	A inu no hoi lakou i kela wai lani ; no ka mea , inu no lakou i ko ia pohaku lani i hahai mahope o lakou , a o ua pohaku la , oia o Kristo .
46010005	Aka , aole i lealea mai ke Akua i ka nui o lakou ; no ka mea , ua lukuia lakou ma ka waonahele .
46010006	He hoailona keia mau mea no kakou , i mea e kuko ole ai kakou i na mea hewa , e like me ko lakou kuko ana .
46010007	Mai lilo oukou i poe hoomanakii , e like me kekahi o lakou ; e like hoi me ka mea i palapalaia , Noho iho la na kanaka e ai , a e inu , a ku mai la lakou e hula .
46010008	Mai moe kolohe kakou e like me ko lakou moe kolohe ana , a make iho la i ka la hookahi , he iwakaluakumamakolu tausani .
46010009	Mai aa aku ia Kristo , e like me ka aa ana aku o kekahi poe o lakou , a ua lukuia mai lakou e ka poe nahesa .
46010010	Mai ohumu oukou , e like me ka ohumu ana o kekahi o lakou , a ua lukuia lakou e ka mea make .
46010011	Ua loohia mai lakou i keia mau mea , i hoailona ; a ua palapalaia mai i mea e naauao ai kakou , ka poe e ola nei , i keia hope o ke ao .
46010012	No ia mea , o ke kanaka i manao ua kupaa ia , e ao hoi ia o hina .
46010013	Aole a oukou hoowalewale e ae , o na mea maoli wale no ; a he malama no ko ke Akua ; aole ia e kuu mai ia oukou i ka hoowalewaleia ma kahi hiki ole ia oukou ke ku paa ; aka , ke hoowalewaleia oukou , e hoomakaukau no kela i kahi e pakele ai , i hiki ia oukou ke ku paa .
46010014	No ia mea , e o'u pokii e , e haalele loa i ka hoomanakii .
46010015	Ke olelo aku nei au ia oukou me he poe naauao la . E manao pono oukou i na mea a'u e olelo aku nei .
46010016	O ke kiaha laa a kakou e hoolaa nei , aole anei oia ka lawe pu ana i ke koko o Kristo ? A o ka berena no hoi a kakou e wawahi nei , aole anei ia ka lawe pu ana i ke kino o Kristo ?
46010017	No ka mea , o kakou he nui loa , hookahi no ka kakou berena , hookahi hoi kino : no ka mea , ua ai pu kakou a pau , i kela berena hookahi .
46010018	E nana hoi i ka Iseraela ma ke kino ; o ka poe ai i ka mohai , aole anei lakou na hoalawehana i ko ke kuahu ?
46010019	Pehea hoi au e olelo aku nei ? He mea io anei ke kii ? He mea io anei ka mea i kaumahaia na ke kii ?
46010020	O na mea a na lahuikanaka e i kaumaha aku ai , ke kaumaha nei lakou na ka poe daimonio , aole na ke Akua . Aole o'u makemake e lilo oukou i poe lawe pu i ko na daimonio .
46010021	Aole e hiki ia oukou ke inu pu i ke kiaha o ka Haku a me ke kiaha o na daimonio . Aole e hiki ia oukou ke pili pu aku i ka papapaina a ka Haku me ka papapaina a na daimonio .
46010022	E hoolili anei kakou i ka Haku ? Ua oi aku anei ko kakou ikaika i kona ?
46010023	Ua ku i ke kanawai na mea a pau na'u , aole nae e pono na mea a pau . Ua ku i ke kanawai na mea a pau na'u , aole hoi he mea e naauao ai na mea a pau .
46010024	Mai imi aku kekahi kanaka i kona iho ; e imi no na kanaka a pau i ko hai pono .
46010025	O na mea a pau i kuaiia ma kahi kuai , e ai ia mea , me ka ninaninau ole aku , no ka lunamanao .
46010026	No ka mea , na ka Haku no ka honua , a me ko laila mea i piha ai .
46010027	Ina e kono mai kekahi o ka poe hoomaloka ia oe , a manao oe e hele , o ka mea i waihoia imua ou , e ai , aole hoi me ka ninaninau aku , no ka lunamanao .
46010028	Aka , ina e olelo mai kekahi ia oe , Eia ka ke kii , mai ai oe , no ke kanaka nana i hai mai , a no ka lunamanao . No ka mea , na ka Haku no ka honua , a me ko laila mea i piha ai .
46010029	Ke i aku nei au , No ka lunamanao , aole hoi no kou iho , aka no ko hai no . No ke aha la e hoohewaia mai ko'u pono e ka lunamanao o hai .
46010030	No ka mea , ina e ai au me ke aloha aku , no ke aha la e olelo ino ia mai au ma ka mea a'u e haawi aku ai i ke aloha ?
46010031	Nolaila , ina e ai oukou , a ina e inu oukou , a o na mea a pau a oukou e hana'i , e hana oukou i na mea a pau me ka hoonani aku i ke Akua .
46010032	Mai hoohihia aku oukou i na Iudaio , aole hoi i na Helene , aole hoi i ka ekalesia o ke Akua .
46010033	E like me au nei , e hooluolu aku i kanaka a pau , ma na mea a pau , aole hoi me ka imi ana i ko'u pono iho , aka , i ko na kanaka he nui loa , i ola lakou .
46011001	E hahai mai oukou ia'u , e like me au ia Kristo .
46011002	E na hoahanau , ke hoomaikai aku nei au ia oukou i ko oukou hoomanao ana mai ia'u ma na mea a pau , a me ko oukou malama ana i na oihana , e like me ko'u haawi ana aku ia oukou .
46011003	Ke makemake nei au e ike oukou , o Kristo no ke poo o na kanaka a pau ; a o ke kane , oia ke poo o ka wahine ; a o ke Akua hoi , oia ko Kristo poo .
46011004	O kela kane keia kane e pule ana , a e wanana ana me ka uhiia o ke poo , ua hoohilahila ia i kona poo .
46011005	A o kela wahine keia wahine , e pule ana , a e wanana ana me ka uhi ole ia o ke poo , ua hoohilahila ia i kona poo ; no ka mea , ua like no ia me ke amuia .
46011006	No ka mea , ina aole e uhiia ka wahine , e amuia oia ; aka , ina he mea hilahila i ka wahine , ke amuia a ke akoia , alaila , e uhiia oia .
46011007	Aole hoi e pono ke uhiia ko ke kane poo , no ka mea , oia ka mea like , a me ka nani o ke Akua ; aka , o ka wahine , oia ka nani o ke kane .
46011008	Aole na ka wahine mai ke kane ; na ke kane mai ka wahine .
46011009	Aole hoi i hanaia ke kane na ka wahine ; o ka wahine no na ke kane .
46011010	Nolaila he pono no i ka wahine e uhiia kona poo , no na anela .
46011011	Aole hoi he kane wale no me ka wahine ole ; aole he wahine wale no me ke kane ole iloko o ka Haku .
46011012	E like me ka wahine , na ke kane mai , pela no ke kane , no ka wahine mai ia ; a na ke Akua mai na mea a pau .
46011013	O oukou iho e noonoo pono ; he mea maikai anei no ka wahine , ke pule i ke Akua , me ka uhi ole ia ?
46011014	Aole anei i ao mai na mea maoli ia oukou , ina e loloa ka lauoho o ke kane , he mea hilahila ia nona ?
46011015	Aka , ina i loloa ka lauoho o ka wahine , he mea ia e nani ai ; no ka mea , ua haawiia mai kona lauoho i uhi nona .
46011016	Aka , ina i manao kekahi e hoopaapaa , aole pela ko makou aoao , aole hoi ko na ekalesia o ke Akua .
46011017	I keia mea a'u e hai aku nei , aole au e hoomaikai aku ia oukou , no ka mea , i ko oukou akoakoa ana , aole no ka pono , no ka hewa no :
46011018	No ka mea , eia ka mua , i ko oukou akoakoa ana ma ka ekalesia , he lohe ko'u , ua ku e oukou i kekahi i kekahi ; a ke manao nei kahi naau o'u , he oiaio .
46011019	E oiaio no , e hiki mai no ka manao ku e iwaena o oukou , i maopopo mai ka poe i aponoia iwaena o oukou .
46011020	I ko oukou akoakoa ana i kahi hookahi , aole ia e ai i ka ahaaina a ka Haku ;
46011021	No ka mea , i ka oukou ahaaina ana , ai wikiwiki no kela mea keia mea i kana ai iho , a ua pololi kekahi , a ua ona kekahi .
46011022	Aole anei o oukou hale , malaila e ai ai , a e inu ai ? Ke hoowahawaha nei anei oukou i ka ekalesia o ke Akua , me ka hoohilahila i ka poe nele ? Pehea la wau e olelo aku ai ia oukou ? E hoomaikai anei au ia oukou i keia ? Aole au e hoomaikai .
46011023	No ka mea , ua loaa ia'u na ka Haku mai , ka mea a'u i haawi aku ai na oukou . O ka Haku o Iesu , i ka po ana i kumakaiaia'i , lalau aku la ia i ka berena :
46011024	A pau ka hoalohaloha ana , wawahi iho la ia , i aku la , E lawe oukou , e ai ; eia no ko'u kino i wawahiia no oukou . E hana oukou i keia me ka hoomanao mai ia'u .
46011025	Pela no hoi ke kiaha , mahope o ka ai ana , i aku la , O keia kiaha , o ke kauoha hou ia iloko o ko'u koko . E hana oukou i keia , i ko oukou wa e inu ai , me ka hoomanao mai ia'u .
46011026	No ka mea , i na wa a pau loa a oukou e ai ai i keia berena , a e inu hoi i keia kiaha , e hai aku ana oukou i ka make o ka Haku , a hiki hou mai ia .
46011027	Nolaila , o ka mea e ai i keia berena , a e inu i ko ke kiaha o ka Haku , me ka pono ole , ua hewa ia i ke kino a me ke koko o ka Haku .
46011028	E noonoo ke kanaka ia ia iho , a pela ia e ai ai i ka berena , a e inu ai hoi i ko ke kiaha .
46011029	No ka mea , o ke kanaka nana e ai , a e inu hoi me ka pono ole , ua ai no ia a ua inu i ka hoahewaia nona iho , no kona hoomaopopo ole ana i ke kino o ka Haku .
46011030	Nolaila , ua nui loa ka poe o oukou i nawaliwali , a i maimai , a ua nui no ka poe i moe .
46011031	Ina i hookolokolo kakou ia kakou iho , alaila , aole kakou e hoahewaia mai .
46011032	Aka , i ko kakou hoahewaia , ua hahauia kakou e ka Haku , i ole ai kakou e hoahewa pu ia me ko ke ao nei .
46011033	No ia mea , e o'u hoahanau e , i ko oukou akoakoa ana e ai ai , e kakali oukou i kekahi i kekahi .
46011034	A ina e pololi kekahi , e ai ia ma kona wahi iho ; i ole oukou e hoohewaia , i ko oukou akoakoa ana . A o na mea e ae , a hiki aku au , na'u no ia e hooponopono aku .
46012001	E na hoahanau e , aole o'u makemake e naaupo oukou ma na mea o ka Uhane .
46012002	Ua ike no hoi oukou , he lahuikanaka e oukou , i hooliloia mamuli o na kii leo ole , ma kahi a oukou i kaiia'ku ai .
46012003	No ia mea , ke hoike aku nei au ia oukou , aole he kanaka hoohiki ino ia Iesu , ke olelo oia ma ka Uhane o ke Akua . Aole he kanaka e hiki ia ia ke olelo aku ia Iesu , he Haku , ke olelo ole ia ma ka Uhane Hemolele .
46012004	Ua nui no ke ano o na haawina , aka , hookahi no Uhane .
46012005	Ua nui no ke ano o na oihana , aka , hookahi no Haku .
46012006	Ua nui no ke ano o na hana mana , aka , hookahi no Akua nana i hana na mea a pau .
46012007	Ua haawiia mai i kela kanaka i keia kanaka na oihana a ka Uhane i mea e pono ai .
46012008	No ka mea , ua haawiia mai i kekahi e ka Uhane , ka olelo akamai ; a i kekahi ka olelo hoonaauao , na ka Uhane hookahi no ;
46012009	A i kekahi , ka manaoio , na ka Uhane hookahi no ; a i kekahi , ka oihana hoola , na ka Uhane hookahi no ;
46012010	A i kekahi , ka hana i na hana mana ; a i kekahi , ka wanana ; a i kekahi , ka ike maopopo i na uhane ; a i kekahi , ka olelo i na olelo e ; a i kekahi ka hoomaopopo i na olelo e .
46012011	Na kela Uhane hookahi i hana ia mau mea a pau , e haawi aku ana i kela kanaka i keia kanaka , e like me kona makemake .
46012012	E like me ke kino , hookahi no ia , a he nui kona mau lala , a o na lala a pau he nui , no ke kino hookahi , hookahi no kino lakou : pela no o Kristo .
46012013	Na ka Uhane hookahi kakou a pau , i bapetizoia mai iloko o ke kino hookahi , o na Iudaio , a me na Helene , o ka poe i hoopaaia , a me ka poe paa ole ; ua hooinuia mai kakou a pau iloko o ka Uhane hookahi .
46012014	O ke kino , aole ia he lala hookahi , he nui no .
46012015	Ina paha e olelo ka wawae , Aole au he lima , nolaila , aole no ke kino wau ; no ia mea , aole anei ia no ke kino ?
46012016	A ina paha e olelo ka pepeiao , Aole au he maka , nolaila , aole no ke kino wau ; no ia mea , aole anei ia no ke kino ?
46012017	Ina he maka wale no ke kino a pau , alaila , mahea la ka lohe ? A ina he lohe wale no , alaila , mahea , la ka honi ana ?
46012018	Ua hoonoho mai ke Akua i na lala a pau iloko o ke kino e like me kona makemake iho .
46012019	A ina paha hookahi wale no lala o lakou a pau , alaila , mahea la ke kino ?
46012020	Ano la , he nui no na lala , aka , hookahi no kino .
46012021	Aole hoi e hiki i ka maka , ke olelo i ka lima , Aole o'u hemahema ke lilo oe : aole hoi pela ke poo i ka wawae , Aole o'u hemahema ke lilo oe .
46012022	Aka , he oiaio no , o na lala o ke kino i manaoia , he hemahema , he mau mea ia e pono ai .
46012023	A o na mea hoi o ke kino i mahalo ole ia e kakou , ke kahiko nui nei kakou ia mau mea , a ua nui aku ka maikai o ko kakou lala ino .
46012024	No ka mea , aole i hemahema ko kakou lala maikai ; aka , ua hui pu mai ke Akua i na mea o ke kino , a ua haawi mai hoi i ka mahalo nui ia i na lala i hemahema :
46012025	I ole ai e ku e na mea o ke kino , i malama like hoi na lala kekahi i kekahi .
46012026	A ina poino kekahi lala , ua poino pu no na lala a pau ; a ina i hoomaikaiia kekahi lala , ua olioli pu na lala a pau .
46012027	O oukou no ke kino o Kristo a pakahi na lala .
46012028	A ua hoonoho mai ke Akua na mea maloko o ka ekalesia , o ka mua , o na lunaolelo ; o ka lua , o na kaula ; o ke kolu , o na kumu ; a mahope , na mea hana mana ; alaila , ka oihana hoola , a me na mea kokua , a me na luna , a me ka olelo i na olelo e .
46012029	He poe lunaolelo anei na mea a pau ? He poe kaula anei na mea a pau ? He poe kumu anei na mea a pau ? He poe hana mana anei na mea a pau ?
46012030	Ua loaa anei i na mea a pau ka oihana hoola ? He poe olelo i na olelo e na mea a pau ? He poe hoike ano anei na mea a pau ?
46012031	E imi oukou i na oihana i oi ; aka , na'u no e kuhikuhi aku ia oukou i ka aoao maikai loa .
46013001	Ina i olelo au i ka olelo a na kanaka a me na anela , a i loaa ole ke aloha , ua like au me ke keleawe kanikani a me ke kumebala walaau .
46013002	A ina ia'u ka wanana , a ina i ike au i na mea pohihihi a pau , a me na mea a pau e naauao ai ; a ina ia'u ka manaoio e hiki ai ke hoonee i na kuahiwi , a i loaa ole hoi ke aloha , he mea ole wau .
46013003	A ina e manawalea aku au i ko'u waiwai a pau , a haawi hoi i ko'u kino i ke ahi , a i loaa ole ia'u ke aloha , aole o'u mea e pono ai ilaila .
46013004	O ke aloha , ua hoomanawanui , a ua lokomaikai ; aole paonioni aku ke aloha ; aole haanui ke aloha , aole haakei ,
46013005	Aole hoi e hoohiehie , aole imi i kona mea iho , aole hiki wawe ka huhu , aole noonoo ino ;
46013006	Aole i hauoli i ka hewa , aka , ua hauoli i ka pono .
46013007	Ua ahonui i na mea a pau , ua manao oiaio i na mea a pau , ua manaolana i na mea a pau , ua hoomanawanui i na mea a pau .
46013008	He mea pau ole ke aloha . Ina he wanana , e pau ia ; ina he olelo e , e pau ia ; ina he akamai , e hoopauia hoi oia .
46013009	No ka mea , ua ike pohihihi kakou , a ua wanana pohihihi aku .
46013010	Aka , i ka wa e hiki mai ai ka mea hemolele , alaila , e pau ka mea pohihihi i ka liloia .
46013011	I ko'u wa kamalii , olelo wau e like me ke kamalii , a ike au e like me ke kamalii , a manao wau e like me ke kamalii ; aka , i ko'u wa i lilo ai i kanaka makua , alaila , haalele au i na mea o kamalii .
46013012	I keia wa , ke ike powehiwehi nei kakou , me he aniani la ; i kela wa aku , he maka no , he maka . I keia wa , ua ike powehiwehi au , aka , i kela wa aku , e ike maoli aku au , e like me ka'u i ikeia mai ai .
46013013	Ke mau nei keia mau mea ekolu , o ka manaoio , o ka manaolana , a me ke aloha . O ke aloha nae ka i oi o keia mau mea .
46014001	E hahai oukou mamuli o ke aloha , a e iini oukou i na oihana o ka Uhane , e iini nui nae ma ka wanana ana aku .
46014002	O ka mea olelo i ka olelo e , aole ia i olelo i kanaka , aka , i ke Akua no ; no ka mea , aohe mea nana e lohe pono ; aka , ma ka uhane , ua olelo ia i na mea pohihihi .
46014003	O ka mea wanana aku , olelo no ia i kanaka , ma ka mea e naauao ai , a me ka mea e ikaika ai , a me ka mea e oluolu ai .
46014004	O ka mea olelo i ka olelo e , ua hoonaauao oia ia ia iho ; aka , o ka mea wanana aku , ua hoonaauao ia i ka ekalesia .
46014005	Ua makemake au e olelo oukou a pau i ka olelo e , e aho no nae ke wanana aku oukou a pau ; no ka mea , ua oi ka mea wanana mamua o ka mea olelo i ka olelo e , ke hoakaka ole ia , i loaa ka naauao i ka ekalesia .
46014006	E na hoahanau e , ina e hele aku au io oukou la , me ka olelo i ka olelo e , pehea la e pono ai oukou ia'u , ke olelo ole aku au ma ka hoike ana , a ma ka hoonaauao ana , a ma ka wanana ana , a ma ke ao ana aku ?
46014007	A o na mea kani , ola ole , o ka ohe , o ka lira paha , ina aole i hoomaopopoia ke kani ana , pehea la e ikea ai ke ano o ka hookiokio ana , a me ka hookanikani ana ?
46014008	Ina i kani maopopo ole ka pu , owai la ka mea hoomakaukau ia ia iho no ke kaua ?
46014009	Pela no hoi oukou , ina aole oukou e olelo ma ka waha i na mea maopopo ke lohe ia , pehea la e ikea ai ka mea i oleloia ? no ka mea , e olelo no oukou i ka makani .
46014010	Manomano paha na olelo ma ke ao nei , aole i koe kekahi me ke ano ole .
46014011	Aka , ina aole au i ike i ke ano o ka olelo , e lilo no wau i mea naaupo i ka mea nana e olelo mai ; a e lilo no ka mea e olelo ana , i naaupo ia'u .
46014012	Pela hoi , me oukou e iini nei i na oihana o ka Uhane , e iini oukou , i pakela ae oukou i ka hoonaauao aku i ka ekalesia .
46014013	Nolaila , o ka mea olelo i ka olelo e , e pule ia , i hiki ia ia ke hoakaka aku .
46014014	No ka mea , ina e pule au ma ka olelo e , ua pule kuu uhane , aka , o ko'u naau ike , ua hua ole ia .
46014015	Heaha la hoi ? E pule no wau ma ka uhane , a e pule no hoi ma ka naau ike . E himeni no wau ma ka uhane , a e himeni no ma ka naau ike .
46014016	Ina e hoomaikai aku oe me ka uhane wale no , pehea la e hiki ai i ka mea e noho ana ma ka naaupo , ke olelo , Amene , i kau hoomaikai ana aku ; no ka mea , aole ia i lohe i ka mea au i olelo ai .
46014017	Ua pono nae kau hoomaikai ana , aka , aole kela i hoonaauaoio .
46014018	Ke aloha aku nei au i ke Akua , e pakela ana au mamua o oukou a pau ma ka olelo i na olelo e :
46014019	Aka , ma ka aha ekalesia , no ka hoonaauao ia hai , ua oi aku ko'u makemake e olelo i na huaolelo elima ma ke ano maopopo , i na huaolelo he umi tausani ma ka olelo e .
46014020	E na hoahanau e , mai lilo oukou i kamalii ma ka naauao ; ma ka hewa no e kamalii ai , aka , ma ka naauao e lilo oukou i kanaka makua .
46014021	Ua palapalaia ma ke kanawai , Me na olelo e , a me na lehelehe e , e olelo aku ai au i keia poe kanaka ; aole nae lakou e hoolohe mai ia'u ma ia mea , wahi a ka Haku .
46014022	No ia mea , he hoailona ka olelo e , aole no ka poe manaoio , aka , no ka poe manaoio ole : a o ka wanana , aole ia na ka poe hoomaloka , na ka poe manaoio no .
46014023	Nolaila , ina i akoakoaia ka ekalesia a pau ma kahi hookahi , a olelo lakou a pau ma ka olelo ano e , a i komo mai hoi ka poe naaupo paha , a hoomaloka paha , aole anei lakou e olelo ae , Ua hehena oukou ?
46014024	Aka , ina wanana na mea a pau , a hele mai kekahi mea hoomaloka , a naaupo paha , ua aoia oia e na mea a pau , ua ahewaia oia e na mea a pau .
46014025	Pela e hoomaopopoia mai ai na mea huna o kona naau ; a e hoomana aku ia i ke Akua , me ka moe o kona alo ilalo , a e hai aku no hoi ia i ka oiaio o ko ke Akua noho pu ana me oukou .
46014026	Pehea la hoi , e na hoahanau ? I ko oukou akoakoa ana , he himeni no ka kela mea keia mea , a he manao no , a he olelo ano e , he wanana , a he olelo hoakaka . E pono no e hanaia na mea a pau ma ka mea e naauao ai .
46014027	Ina e olelo kekahi ma ka olelo e , i elua wale no laua e olelo , a ina ekolu , ua nui loa ia ; e pakahi hoi lakou , a na kekahi e hoakaka mai .
46014028	Aka , ina aole mea nana e hoakaka mai , e noho malie ia maloko o ka ekalesia ; a e olelo oia ia ia iho , a i ke Akua hoi .
46014029	A o na kaula hoi , e olelo lakou , i elua , a i ekolu paha , a e nana mai hoi ka poe i koe .
46014030	Ina he mea i hoikeia mai na kekahi e noho ana , e pono no i ka mea mua e noho malie .
46014031	No ka mea , e pono ia oukou a pau ke wanana pakahi aku , i naauao na kanaka a pau , i oluolu hoi na kanaka a pau .
46014032	No ka mea , o ka mea a ka Uhane iloko o ke kaula , ua malama no ia i ke kaula .
46014033	Aole na ke Akua mai ka uluaoa , o ke kuikahi no kana , a pela no ma na halawai haipule a pau .
46014034	E noho malie no ka oukou wahine ma ka aha ekalesia , no ka mea , aole i aeia mai ia lakou e olelo ; e hoolohe wale no lakou , e like me ka ke kanawai i olelo mai ai .
46014035	A ina manao lakou e aoia , e ninau lakou i ka lakou kane , ma ko lakou wahi iho ; no ka mea , he mea hilahila ke olelo ka wahine ma ka ekalesia .
46014036	Mai o oukou mai anei ka olelo a ke Akua i hele mai ai ? I hele aku anei ia io oukou la wale no ?
46014037	Ina i manao kekahi o oukou , he kaula paha ia , he mea ike i ka mea o ka uhane paha , e pono ia ia ke ae mai i ka oiaio o ka olelo a'u e palapala aku nei , o ke kauoha keia a ka Haku .
46014038	Aka , ina e naaupo kekahi , e naaupo no .
46014039	No ia mea , e na hoahanau , e iini oukou ma ka wanana , aole hoi e papa aku i ka olelo ana ma ka olelo e .
46014040	E hana i na mea a pau ma ka maikai , a me ka hoonohonoho pono .
46015001	Ke hai hou aku nei au ia oukou , e na hoahanau , i ka euanelio a'u i ao aku ai ia oukou mamua , i ka mea a oukou i malama mai ai , a malaila no hoi oukou e ku nei .
46015002	Oia hoi ko oukou mea e ola'i , ke manao mau oukou i na mea a'u i hai aku ai ia oukou , ke ole hoi i makehewa ko oukou manaoio .
46015003	No ka mea , haawi mua aku au ia oukou i ka mea a'u i loaa mai , i ka make ana o Kristo no ko kakou hewa , e like me ka ka palapala hemolele :
46015004	A kanuia oia , a i ka po ekolu , ala hou mai oia , e like me ka ka palapala hemolele :
46015005	A ikeia oia e Kepa , alaila , e ka poe umikumamalua :
46015006	A mahope iho , ikeia oia e na hoahanau elima haneri a keu , i ka wa hookahi . A ke ola la no ka nui o lakou i keia manawa , a o kekahi poe , ua moe .
46015007	A mahope iho , ikeia oia e Iakobo , alaila e ka poe lunaolelo a pau .
46015008	Owau no ka i ike hope loa aku ia ia , me he keiki hanau hapa la .
46015009	No ka mea , wau no ka mea liilii loa o ka poe lunaolelo . Aole hoi e pono ke kapaia mai au , he lunaolelo , no ka mea , ua hoomainoino aku au i ka ekalesia o ke Akua .
46015010	Aka , ua lilo wau i ko'u mea i lilo ai , ma ka lokomaikai wale o ke Akua ; aole hoi i makehewa kona lokomaikai mai maluna o'u ; no ka mea , ua pakela aku ko'u hoikaika ana mamua o lakou a pau . Aole hoi wau , o ka lokomaikai no o ke Akua iloko o'u .
46015011	A ina owau paha , o lakou paha , pela no makou e ao aku nei , a pela no hoi oukou i manaoio mai ai .
46015012	A ina i haiia o Kristo , i hoalaia oia , mai ka make mai , pehea la e olelo nei kekahi poe o oukou , Aohe ala ana , mai ka make mai ?
46015013	Ina aohe ala ana , mai ka make mai , ina aole i ala o Kristo ;
46015014	A ina aole i ala o Kristo , ina ua makehewa ka makou ao ana aku , a ua makehewa hoi ka oukou manaoio ana mai .
46015015	A ina ua loaa hoi makou , he poe hoike wahahee i ke Akua ; no ka mea , ua hoike makou ma o ke Akua la , i kona hoala ana mai ia Kristo : aole hoi ia i hoala mai ia ia , ke ala ole ka poe make .
46015016	No ka mea , ina aole ala ka poe make , ina aole i hoalaia o Kristo .
46015017	A ina aole i hoalaia o Kristo , ua makehewa ko oukou manaoio ana ; a ke noho nei no hoi oukou iloko o ko oukou hewa .
46015018	Alaila , ua make ka poe i moe iloko o Kristo .
46015019	Ina ma keia ola ana wale no ka lana ana o ko kakou manao iloko o Kristo , ua oi aku ka kakou poino i ko na kanaka a pau .
46015020	Aka , ua ala io no o Kristo , mai ka make mai , a ua lilo oia i hua mua o ka poe i moe .
46015021	No ka mea , mai ke kanaka mai ka make , a pela no , mai ke kanaka mai ke alahouana , mai ka make mai .
46015022	E like me ka make ana o na kanaka a pau ma o Adamu la , pela no e hoolaia mai ai na kanaka a pau ma o Kristo la .
46015023	O kela mea keia mea , ma kona wa pono ; o Kristo ka hua mua ; alaila , o ko Kristo poe , i kona wa e hiki mai ai .
46015024	Oia hoi ka hope , i ka wa e hoihoi ia i ke aupuni i ke Akua , i ka Makua ; i kona wa e hoopau ai i na oihana alii , a me ka ikaika , a me ka mana .
46015025	No ka mea , ia ia no ke aupuni , a hiki i ka wa e waiho ai ia i na enemi a pau malalo iho o kona mau wawae .
46015026	A o ka enemi hope loa , o ka make , e hoopauia no ia .
46015027	No ka mea , ua waiho no ia i na mea a pau malalo iho o kona mau wawae . A i kana olelo ana , Ua pau na mea i ka waihoia malalo iho ona , ua maopopo no he okoa ka mea nana i waiho mai na mea a pau malalo iho ona .
46015028	A i ka wa e lilo ai na mea a pau malalo iho ona , alaila , o ke Keiki hoi kekahi , e malama aku no ia i ka mea , nana i hoolilo mai na mea a pau malalo iho ona , i mau loa ka maopopo ana , o ke Akua wale no .
46015029	A i ole loa e ala mai ka poe make , pehea la e hana'i ka poe i bapetizoia'i no ka poe make ? No ke aha la i bapetizoia'i lakou no ka poe make ?
46015030	A no ke aha la makou e aneane popilikia , i kela hora i keia hora ?
46015031	He oiaio , ma kuu olioli ana no oukou iloko o Kristo Iesu , ko kakou Haku , ua make au i kela la i keia la .
46015032	Heaha ko'u pono e loaa mai , i ko'u hakaka ana ma ko ke kanaka , me na ilio hae ma Epeso , ke ala ole mai ka poe make ? E ai kakou , a e inu ; no ka mea , apopo e make ana kakou .
46015033	E ao o hoopunipuniia oukou ; o ka launa aku i ka hewa , ka mea e ino ai ka noho pono ana .
46015034	E ala oukou i ka pono , mai hana hewa ; no ka mea , ua naaupo kekahi poe i ka ke Akua . Ke olelo aku nei au i keia , i mea e hilahila ai oukou .
46015035	E ninau mai auanei kekahi , Pehea la e hoalaia mai ai ka poe make ? E hele mai lakou me ke kino hea ?
46015036	Ke , he lapuwale ; aole e houluia ka mea au e lulu nei , ke make ole ia .
46015037	O ka mea au e lulu nei , aole oe i lulu i ke kino e hiki mai ana , o ka hua wale no , o ka huita paha , he mea e paha .
46015038	A na ke Akua no e haawi mai i ke kino no ia mea , e like me kona makemake iho ; no kela hua keia hua i kona kino iho .
46015039	O na io a pau , aole ia he io hookahi . He io kanaka kahi , a he io koloholona kahi , a o ko ka ia kahi , a he io manu kahi .
46015040	He kino ano lani kahi , a he kino ano honua kahi ; okoa hoi ka nani o ke kino lani okoa ka nani o ko ka honua .
46015041	Okoa ka nani o ka la , okoa ka nani o ka mahina , okoa ka nani o na hoku ; no ka mea , ua oi ka nani o kekahi hoku i kekahi hoku .
46015042	Pela no ke ala ana mai o ka poe make . Ua kanuia oia ma ka palaho , ua hoalaia mai oia ma ka palaho ole .
46015043	Ua kanuia oia ma ka hoinoia , ua hoalaia mai oia ma ka nani ; ua kanuia oia ma ka nawaliwali , ua hoalaia mai oia ma ka mana .
46015044	Ua kanuia oia , he kino maoli , ua hoalaia mai oia , he kino uhane . He kino maoli kekahi kino , a he kino uhane kekahi .
46015045	Pela hoi ka palapala ana mai , O ke kanaka mua , o Adamu , ua hanaia oia , he kanaka ola ; a o Adamu hope , he uhane hoola ia .
46015046	Aka hoi , o ka mea ma ka uhane , aole oia ka mua , o ka mea no ma ke kino ; a mahope ka mea ma ka uhane .
46015047	O ke kanaka mua , no ka lepo ia , a he lepo . A o ke kanaka hope , oia ka Haku , mai ka lani mai .
46015048	E like me ka lepo , pela no ka poe mai ka lepo mai ; e like hoi me ka lani , pela no ka poe mai ka lani mai .
46015049	A e like me ko kakou lawe ana i ke ano o ko ka lepo , pela no kakou e lawe ai i ke ano o ko ka lani .
46015050	Ke olelo nei au i keia , e na hoahanau , aole e hi ki i ka io a me ke koko ke noho aku ma ke aupuni o ke Akua ; aole hoi ka palaho ma kahi palaho ole .
46015051	Eia hoi , ke hai aku nei au ia oukou i ka mea pohihihi . Aole kakou a pau e moe , e ano hou ia mai no kakou ,
46015052	Ma ke sekona , ma ka amo ana no o ka maka , i ke kani ana o ka pu ; no ka mea , e kani io no ka pu , a e hoala palaho ole ia mai ka poe make , a e ano hou ia mai kakou a pau .
46015053	No ka mea , e hookomo keia palaho i ka palaho ole , a me keia make i ka make ole i pono ai .
46015054	A i ka wa e hookomo ai keia palaho i ka palaho ole , a me keia make i ka make ole ; alaila , e ko ai ka olelo i kakauia , Ua aleia ka make e ka lanakila .
46015055	E ka make , auhea kou huelo awa ? e ka luapo , auhea kou lanakila ana ?
46015056	Eia ka huelo awa o ka make , o ka hewa ; a eia ka mea e nui ai ka hewa , o ke kanawai .
46015057	E hoomaikaiia hoi ke Akua , ka mea nana i haawi mai ia kakou ka lanakila , ma ko kakou Haku , ma o Iesu Kristo la .
46015058	No ia mea , e na hoahanau , e kupaa oukou , me ka naueue ole , me ka hoomau i ka oukou hana nui ana i ka hana a ka Haku , no ka mea , ua ike no oukou , aole i make hewa ka oukou hana ana ma ka Haku .
46016001	Ma ka manawalea ana no ka poe hoano , e like me ka'u i kauoha aku ai i na ekalesia ma Galatia , pela no oukou e hana'i .
46016002	I ka la mua o ka nebedoma , e hoana e kela mea keia mea o oukou i kana iho , e like me kona hoopomaikaiia mai , i hoiliili ole ai oukou i ko'u wa e hiki aku ai .
46016003	A hiki aku au , alaila , o na mea a oukou e manao ai ma ka palapala , na'u no lakou e hoouna aku , e lawe i ko oukou manawalea i Ierusalema .
46016004	A ina he pono ke hele au , e hele pu lakou me au .
46016005	I ko'u wa e hele aku ai mawaena o Makedonia , e hele no wau io oukou la ; no ka mea , e hele ana au ma Makedonia .
46016006	A e noho paha , a pau ka hooilo me oukou , a na oukou wau e kai aku i ko'u wahi e hele ai .
46016007	No ka mea , aole au e ike aku ia oukou i keia hele ana ; ke manao nei no nae au e noho iki me oukou , ina e ae mai ka Haku pela .
46016008	E noho no au ma Epeso , a hiki i ka Penetekota .
46016009	No ka mea , ua weheia mai no'u , he puka nui , a ua hamama loa , a ua nui no hoi ka poe enemi .
46016010	Ina e hiki aku o Timoteo , e malama oukou , i noho pu ia me oukou , me ka makau ole ; no ka mea , ke hana nei ia i ka hana a ka Haku e like me au nei .
46016011	Mai hoowahawaha kekahi ia ia ; e alakai mai ia ia me ka maluhia i hiki io'u nei ; no ka mea , e kakali no au ia ia , me na hoahanau .
46016012	A o Apolo hoi ka hoahanau , ua makemake nui au e hele aku ia io oukou la , me na hoahanau ; aole nae ia o kona manao ke hele aku io oukou la , i keia wa : aka , e hele aku no ke loaa ia ia ka wa pono .
46016013	E makaala oukou , e kupaa ma ka manaoio , e hookanaka , e ikaika hoi .
46016014	E hanaia ko oukou mea a pau me ke aloha .
46016015	Ke nonoi aku nei au ia oukou , e na hoahanau , ( no ko oukou ike ana i na ohua o Setepana , oia ka hua mua ma Akaia , a ua hoolilo lakou ia lakou iho i poe hookauwa aku na ka poe hoano ; )
46016016	E malama oukou i ka poe like me ia , a me ka poe a pau i kokua pu , a i hana pu hoi me makou .
46016017	Ua olioli au i ka hiki ana o Setepana , a me Foretunato , a me Akaiko ; no ka mea , ua pani lakou i ko oukou hakahaka .
46016018	Ua hoomaha mai lakou i ko'u naau a me ko oukou ; nolaila , e ike mai oukou i ka poe hana pela .
46016019	Ke aloha aku nei na ekalesia ma Asia ia oukou . Ke aloha nui aku nei o Akula a me Perisekila ia oukou maloko o ka Haku , a me ka ekalesia iloko o ko laua hale .
46016020	Ke aloha aku nei na hoahanau a pau ia oukou . E aloha oukou kekahi i kekahi , me ka honi hemolele .
46016021	Eia ke aloha o Paulo , me ko'u lima iho .
46016022	Ina aole e aloha kekahi i ka Haku ia Iesu Kristo , e hoomainoinoia oia , i ka wa e hiki mai ai ka Haku .
46016023	Me oukou no ke aloha o ka Haku o Iesu Kristo .
46016024	O ke aloha o'u me oukou a pau iloko o Iesu Kristo . Amene .
47001001	O Paulo he lunaolelo na Iesu Kristo , no ka makemake o ke Akua , o Timoteo hoi ka hoahanau , na ka ekalesia o ke Akua ma Korineto , me ka poe hoano a pau e noho ana ma Akaia a puni :
47001002	E alohaia mai oukou , e maluhia hoi i ke Akua i ko kakou Makua , a i ka Haku ia Iesu Kristo .
47001003	E hoomaikaiia ke Akua , ka Makua o ko kakou Haku o Iesu Kristo , o ka Makua nona ke aloha , a o ke Akua hoi nona ka oluolu a pau ;
47001004	Nana makou e hooluolu mai i na pilikia a pau o makou , i hiki ia makou ke hooluolu aku i ka poe iloko o na pilikia a pau , ma ka oluolu o makou i hooluoluia mai ai e ke Akua .
47001005	No ka mea , me na hana eha ia mai o makou he nui no Kristo , pela hoi ko makou hooluoluia mai he nui ma o Kristo la .
47001006	No ka mea , a i hoopilikiaia mai makou , he mea ia no oukou e oluolu ai a e ola hoi ; a i hooluoluia mai makou , he mea ia no oukou e oluolu ai a e ola hoi , ka mea i hooikaikaia iloko o oukou ma ka hoomanawanui ana i na eha a makou i hana eha ia mai ai .
47001007	Ua kupaa hoi ko makou manaolana no oukou ; ua ike hoi , e like me oukou i hui pu ia me makou i na hana eha ia mai , pela no hoi i ka hooluoluia mai .
47001008	Nolaila , e na hoahanau , aole o makou makemake e ike ole oukou i ko makou pilikia i hiki ae io makou la i Asia ; no ka mea , ua hoopilikia loa ia makou , aole ikaika iki , aole makou i manao e ola .
47001009	Aka , iloko o makou iho ka hoohewaia e make , i paulele ole ai makou ia makou iho , i ke Akua no nana e hoala ka poe make :
47001010	Oia ka i hoopakele ae ia makou i ka make ino loa ; a ke hoopakele nei no ia ; a ke manao nei makou ia ia , e hoopakele hou ana oia .
47001011	O oukou hoi e kokua pu mai ana ia makou ma ka pule , i haawiia'ku ke aloha no makou e na kanaka he nui , no ka lokomaikai i loaa mai ia makou ma na kanaka he nui .
47001012	No ka mea , o ko makou kaena keia , o ka hoike ana no o ko makou naau ; ma ka manao hookahi a me ka naau kupono i ka ke Akua , aole ma ko ke kino akamai , aka , ma ka lokomaikai o ke Akua , ko makou noho ana i keia ao ; a pela io hoi iwaena o oukou .
47001013	No ka mea , o na mea a oukou i heluhelu ai me ka hooiaio mai , a ke manao nei au e hooiaio ana oukou a hiki i ka hope , oia wale no ka makou i palapala aku ai ia oukou .
47001014	No ka mea , ua hooiaio mai no oukou ia makou ma ka hapa , o makou ka oukou e kaena ai ; a pela hoi auanei oukou ka makou i ka la o ka Haku o Iesu .
47001015	Me keia manao maopopo , ua ake no au e hele aku io oukou la mamua , i loaa hoi ia oukou ka haawina hou ;
47001016	A e hele aku ma o oukou la i Makedonia , a e hoi hou mai io oukou la mai Makedonia mai , a e alakaiia'ku e oukou i Iudea .
47001017	A manao iho la au i keia , he lauwili anei ka'u ? a o ka'u mau mea e manao nei , ma ko ke kino anei ko'u manao ana , i ae wale aku au , ae , a hoole wale aku , aole ?
47001018	Ma ka oiaio a ke Akua , o ka makou olelo ia oukou , aole ia he hooia a me ka hoole .
47001019	No ka mea , o ke Keiki a ke Akua , o Iesu Kristo , ka mea a makou me Silevano a me Timoteo i hai aku ai ia oukou , aole ia he hooia a me ka hoole ; aka , iloko ona , he hooia wale no .
47001020	No ka mea , o na olelo a ke Akua a pau , he hooia iloko ona , a he Amene iloko ona , i hoonaniia'i ke Akua e makou .
47001021	O ka mea nana makou i hookupaa'i me oukou iloko o Kristo , nana hoi makou i poni ai , o ke Akua ia ;
47001022	Oia hoi ka i hoailona mai ia makou , a i haawi mai hoi i ka makana mua o ka Uhane iloko o ko makou naau .
47001023	Ke kahea aku nei au i ke Akua i mea hoike no kuu uhane , o ka minamina ia oukou ko'u mea i hiki ole aku ai mamua i Korineto .
47001024	Aole no makou e hookoikoi maluna o ko oukou manaoio ; aka , ke kokua nei makou i ko oukou olioli : no ka mea , ke ku nei oukou ma ka manaoio .
47002001	Aka , o keia ka'u i manao ai , aole e hele hou aku io oukou la me ka eha o ka naau .
47002002	A ina e hana eha aku au i ko oukou naau , owai la auanei e hooluolu mai ia'u ; aole anei oia wale no , o ka mea i eha ia'u ?
47002003	Nolaila , ua palapala aku au ia oukou i ua mea la , o ehaeha auanei au i ka poe e pono ke hoohauoli mai ia'u i kuu hele ana'ku ; ua manao lea hoi au ia oukou a pau , o ko'u olioli ana , o ka oukou hoi ia a pau .
47002004	No ka mea , me ke kaumaha nui , a me ka eha o ka naau , ua palapala aku no au ia oukou me na waimaka he nui ; aole no ka hoeha aku i ko oukou naau , aka , i ike oukou i ka nui o ko'u aloha ia oukou .
47002005	A i hooeha mai kekahi , ma ka hapa wale no ka hooeha ana mai ia'u ; i hooili ole aku ai au i ka hewa iluna iho o oukou a pau .
47002006	Ua nui keia hoopai ana no ua mea la , i hooukuia'ku e ka nui o oukou .
47002007	No ia mea , he pono no ke kala ae oukou ia ia , me ka hooluolu aku , malia paha o nawaliwali loa auanei ua mea la i ke kaumaha nui .
47002008	Nolaila , ke nonoi aku nei au ia oukou , e hoomaopopo aku i ke aloha ia ia .
47002009	No keia mea hoi , ua palapala aku au , i ike maopopo ai au ia oukou , ina paha oukou e hoolohe mai i na mea a pau .
47002010	A i kala aku oukou i ka mea o kekahi , owau hoi kekahi e kala aku ; no ia hoi , ina paha au i kala aku i kekahi mea , no oukou i kala aku ai au ia mea ia ia , ma Kristo :
47002011	I puni ole kakou ia Satana ; no ka mea , ua ike kakou i na manao ona .
47002012	A i kuu hele ana i Teroa no ka euanelio a Kristo , a ua weheia'e la ka puka ia'u e ka Haku ,
47002013	Aole o'u maha ma kuu naau , i ka loaa ole ia'u o Tito o ko'u hoahanau : aka , uwe aku la au ia lakou , a hele aku la i Makedonia .
47002014	E hoomaikaiia'ku ke Akua nana makou e hoolanakila mau mai iloko o Kristo , me ka hoolaha aku i ke ala o kona naauao i na wahi a pau , ma o makou nei .
47002015	No ka mea , he mea ala makou no Kristo i ke Akua , no ka poe ola a me ka poe make .
47002016	No keia poe , he mea ala make makou e make ai ; no kela poe hoi , he mea ala ola e ola'i : owai la hoi ka mea e pono ia ia keia mau mea ?
47002017	No ka mea , aole makou e anoninoni i ka olelo a ke Akua , e like me kekahi poe nui ; aka , ke olelo nei makou i ka Kristo me ka manao pono , oiaio , no ke Akua mai , imua hoi o ke Akua .
47003001	E hoomaka hou anei makou e hoomaikai aku ia makou iho ? a e hemahema anei makou e like me kekahi poe i na palapala hoike ia oukou , a i na palapala hoike mai o oukou mai ?
47003002	O oukou no ka makou palapala i kakauia maloko o ko makou naau , i ikeia a i heluheluia e na kanaka a pau .
47003003	No ka mea , ua hoike akaka ia , o oukou no ka Kristo palapala a makou i hana'i , i kakauia aole me ka inika , aka , me ka Uhane o ke Akua ola ; aole maloko o na papa pohaku , aka , maloko o na papa io o ka naau .
47003004	Pela ko makou manao maopopo i ke Akua ma o Kristo la :
47003005	Aole hoi e hiki ia makou kekahi mea ma ko makou noonoo ana , o makou wale ; aka , o ke Akua no ko makou mea e hiki ai .
47003006	Oia ka i hoomakaukau ia makou i kahuna no ke kauoha hou , aole ma ke kanawai , aka , ma ka Uhane : no ka mea , ke pepehi mai nei ke kanawai , a ke hoola mai nei ka Uhane .
47003007	Ina paha ua nani ka oihana no ka make i kakauia maloko o na pohaku me na huaolelo , i hiki ole i na mamo a Iseraela ke haka pono aku i ka maka o Mose , no ke alohi o kona maka , ka mea e nalowale ana ;
47003008	Aole anei e oi nui aku ka nani o ka oihana o ka Uhane ?
47003009	No ka mea , ina paha he nani ko ka oihana hoohewa , he oiaio no , ua pakela aku ka nani o ka oihana hoapono .
47003010	No keia mea , aohe nani o kela mea i hoonaniia pela , no keia pakela nani .
47003011	Ina he nani ko kela mea i hoonalowaleia ; oiaio , he nani ko ka mea e mau loa aku ana .
47003012	No ia hoi , no ka loaa ana mai ia makou keia manaolana , he olelo wiwo ole ka makou :
47003013	Aole like me Mose i uhi iho ai i kona maka i ka pale , i hiki ole i na mamo a Iseraela ke nana pono i ka hope o ua mea la e nalowale ana :
47003014	Aka , ua hoopouliia ko lakou naau ; no ka mea , a hiki i neia manawa , i ka heluhelu ana i ke kauoha kahiko , ua koe no ka pale , aole i weheia ; ua pau no hoi ia mea ia Kristo .
47003015	A i neia manawa , i ka heluhelu ana i ka Mose , e kau ana no ua pale la maluna o ko lakou naau .
47003016	Aia huli mai ia i ka Haku , alaila e laweia aku no ua pale la .
47003017	A o ka Haku , oia ka Uhane : a ma kahi e noho ai ka Uhane o ka Haku , ua noa ia wahi .
47003018	Aka , me ka maka i uhi ole ia , ke ike aku nei makou a pau i ka nani o ka Haku , e like me ke aka ma ke aniani , a ua hoano hou ia makou ma ka like ana o ua aka la , ma ka nani e mahuahua ana , e ko ka Haku nona ka Uhane .
47004001	No ia hoi , no ka loaa ana mai o keia oihana ia makou ma ka lokomaikaiia mai , aole o makou manaka .
47004002	Aka , ua kipaku aku makou i na mea huna e hilahila ai , aole makou i hele me ka maalea , aole hoi i hana i ka olelo a ke Akua me ka hoopunipuni ; aka , ma ka hoakaka ana'ku i ka oiaio , ke hoike nei makou ia makou iho i na naau a pau o kanaka , he pono imua o ke Akua .
47004003	A i uhiia ka makou euanelio , ua uhiia oia no ka poe e lilo ana i ka make .
47004004	Ma o lakou la , ua hoomakapo mai ko keia ao akua i na naau o ka poe hoomaloka , o akaka mai auanei ia lakou ka malamalama o ka euanelio nani a Kristo ; oia ko ke Akua mea like .
47004005	No ka mea , aole makou e hai aku ia makou iho , aka , ia Kristo Iesu i ka Haku ; a ia makou iho he mau kauwa na oukou no Iesu .
47004006	No ka mea , o ke Akua nana i kena ka malamalama e poha mai noloko mai o ka pouli , oia ka i hoomalamalama mai iloko o ko makou naau , i malamalama i ikea ka nani o ke Akua ma ka maka o Iesu Kristo .
47004007	Ia makou no keia waiwai iloko o na ipu lepo , i ikea ka mana nui , no ke Akua ia , aole no makou .
47004008	Ua hookeia mai makou a puni , aole nae i pilikia ; ua lauwiliia mai makou , aole hoi i pilihua .
47004009	Ua hoomaauia mai makou , aole nae i haaleleia ; ua kulaina mai makou , aole hoi i make .
47004010	E lawe mau ana makou ma ke kino i ka make ana o ka Haku o Iesu , i hoikeia hoi ke ola ana o Iesu ma ko makou kino .
47004011	No ka mea , o makou ka poe e ola nei , ua haawi mau ia'ku makou e make no Iesu , i hoikeia hoi ke ola ana o Iesu ma ko makou kino make .
47004012	Nolaila , ke hooikaika nei ka make iloko o makou , a o ke ola iloko o oukou .
47004013	No ka ikaika like o ko makou manaoio , me ka mea i palapalaia , Ua manaoio iho la au , nolaila au i olelo aku ai ; ke manaoio nei no hoi makou , nolaila makou e olelo aku nei :
47004014	Ke ike nei makou , o ka mea nana i hoala mai ka Haku o Iesu , e hoala mai no hoi oia ia makou ma o Iesu la , a e hoike pu ae ia makou me oukou .
47004015	No ka mea , no oukou ia mau mea a pau , i hoonui ae ka lokomaikai nui i ka nani o ke Akua , ma ka hoomaikai ana'ku o na mea he nui .
47004016	No ia mea , aole o makou manaka ; aka , ina paha ua nawaliwali iho ko makou kino mawaho , ua hooikaika mau ia no nae ko loko , i kela la i keia la .
47004017	No ka mea , o ko makou hoino uuku pokole wale ia no , ke hana mai nei no ia i ka nani nui mau loa no makou :
47004018	I ko makou manao ole ana i na mea i ike maka ia , i na mea no i ike maka ole ia : no ka mea , he pokole na mea i ike maka ia ; aka , he mau loa na mea i ike maka ole ia .
47005001	No ka mea , ua ike makou , ina i wawahiia ko makou hale kino lepo , o ka halelewa , e loaa auanei ia makou ka hale na ke Akua , he hale hana ole ia e na lima , ua mau loa iloko o ka lani .
47005002	No ka mea , ke kenakena nei no makou iloko o keia , me ka makemake nui e hookomoia'ku iloko o ko makou hale i ka lani .
47005003	Ina paha i hookomoia makou , aole makou e ikeia mai he hune .
47005004	A ke kenakena nei makou me ke kaumaha e noho ana iloko o ua halelewa nei : aole na ka makemake e hele mawaho , aka , e hookomoia maloko , i aleia ka make e ke ola .
47005005	O ka mea nana makou e hooikaika mai i keia mea , o ke Akua ia , oia hoi ka i haawi mai ia makou i ka makana mua o ka Uhane .
47005006	No ia hoi , he ikaika mau ko makou , no ka ike iho , i ko makou noho ana ma ke kino , ua mamao makou i ka Haku .
47005007	No ka mea , ke hele nei makou ma ka manaoio , aole ma ka ike maka ana .
47005008	Ua ikaika no makou , a ke ake nei no hoi e noho mamao makou i ke kino , a e noho pu me ka Haku .
47005009	Nolaila , ke hooikaika nei makou i oluolu mai ai oia ia makou , ke noho pu makou a ke noho mamao hoi .
47005010	No ka mea , e hoikeia auanei kakou a pau imua o ka noho hookolokolo o Kristo ; i loaa i kela mea i keia mea na mea iloko o ke kino , e like me ka mea ana i hana'i , ina paha he maikai , ina paha he hewa .
47005011	No ia hoi , i ko makou ike ana i ka mea makau a ka Haku , ke hoohuli aku nei makou i na kanaka ; a ua ike pono ia mai makou e ke Akua ; a ke manao nei no hoi au , ua ike pono ia mai makou e ko oukou lunamanao .
47005012	Aole no makou e hoomaikai hou aku ia makou iho ia oukou ; aka , ke haawi aku nei makou i ka mea e kaena ai oukou no makou iho , i loaa ia oukou ka mea e hai aku ai i ka poe kaena i ko waho , aole nae i ko ka naau .
47005013	Ina ua oi aku ko makou manao ikaika , no ke Akua no ia ; ina ua haahaa iho ko makou manao , no oukou hoi ia .
47005014	Ke koi ikaika mai nei ke aloha o Kristo ia makou ; no ka mea , ua akaka i ko makou manao , ina i make kekahi no na mea a pau , ina ua make na mea a pau .
47005015	A make no ia no na mea a pau , i ole e noho hou ai ka poe e ola ana no lakou iho , aka , no ka mea i make a i ala hou mai no lakou .
47005016	Nolaila , aole makou e ike hou aku i kekahi ma ke kino : ina paha ua ike makou ia Kristo ma ke kino , aole makou e ike hou aku ia ia malaila .
47005017	No ia mea , ina iloko o Kristo kekahi kanaka , he mea hou oia ; ua hala aku la na mea kahiko ; aia hoi , ua ano hou ae la na mea a pau .
47005018	Na ke Akua mai no na mea a pau , nana makou i hoolaulea mai nona iho ma o Iesu Kristo la , a haawi mai hoi na makou i ka oihana e hoolaulea aku ai .
47005019	Peneia , ke hoolaulea nei ke Akua i ko ke ao nei nona iho ma o Kristo la , aole no e hoopili ana i ko lakou hewa ia lakou ; a ua waiho mai la hoi ia makou i ka olelo e hoolaulea aku ai .
47005020	No ia hoi , he mau elele makou no Kristo , ua like hoi ke Akua me ka mea nonoi aku ma o makou nei , ke noi aku nei makou no Kristo , i hoolauleaia mai oukou i ke Akua .
47005021	No ka mea , ua hoolilo mai la oia ia ia , ka mea hala ole , i mohaihala no kakou , i lilo ai kakou i poe pono i ke Akua ma ona la .
47006001	A o makou na hoahana , ke noi aku nei hoi makou , mai lawe makehewa oukou i ka lokomaikai o ke Akua .
47006002	( No ka mea , ke i mai la oia , Ua hoolohe aku la au ia oe i ka manawa i maliuia'i , a ua kokua aku la au ia oe i ka la e ola'i ; aia hoi , ano ka manawa e maliuia mai ai ; aia hoi , ano ka la e ola'i . )
47006003	Aole no makou e hoohihia aku i kekahi , o olelo ino ia mai ka oihana kahuna .
47006004	Aka , ma na mea a pau e hoike ana ia makou iho i poe kahuna no ke Akua , ma ka hoomanawanui , ma ka hoinoia mai , ma ka poino , ma ka pilikia ,
47006005	Ma ka hahauia , ma ka paa ana i na halepaahao , ma ka haunaele , ma ka hooluhi ana , ma ke kiai ana , ma ka hoopololi ana ,
47006006	Ma ka maemae , ma ka ike , ma ke ahonui , ma ka lokomaikai , ma ka Uhane Hemolele , ma ke aloha hookamani ole ,
47006007	Ma ka olelo oiaio , ma ka mana o ke Akua , ma ke kahiko o ka pono ma ka akau a me ka hema ,
47006008	Ma ka mahaloia mai a me ka mahalo ole ia mai , ma ka olelo ino ia mai , a me ka olelo maikai ia mai : e like me na mea hoopunipuni , aka , he oiaio nae ;
47006009	Like me na mea ike ole ia , a ua kaulana nae ; like me ka poe e make ana , aia hoi , ke ola nei makou ; like me na mea i hahauia , aole nae i make ;
47006010	Like me na mea kaumaha , aka , e olioli mau ana ; like me na mea ilihune , a ua waiwai nae na mea he nui ia makou ; like me na mea nele loa , a ua loaa no nae na mea a pau .
47006011	E ko Korineto , ua hamama ae nei ko makou waha ia oukou , ua hooakeaia ko makou naau .
47006012	Aole o oukou pilikia iloko o makou ; aka , ua pilikia oukou iloko o ko oukou naau iho .
47006013	I hooukuia mai au ma ka mea like , ( ke olelo aku nei au ia oukou me he mau keiki la , ) e hooakeaia hoi oukou .
47006014	Mai hoopili ano e ia oukou me na hoomaloka : no ka mea , heaha ke kuikahi ana o ka pono me ka hewa ? pehea la hoi e kohu like ai ka malamalama me ka pouli ?
47006015	Heaha hoi ka manao hookahi ana o Kristo me Beliala ? heaha hoi ke kuleana o ka mea manaoio me ka mea hoomaloka ?
47006016	Pehea hoi e ku like ai ka luakini o ke Akua me ko na kii ? no ka mea , o oukou ka luakini o ke Akua ola ; e like me ka ke Akua i olelo mai ai , E noho pu auanei au me lakou , a e hele pu hoi ; owau ananei ko lakou Akua , a o lakou hoi auanei ko'u poe kanaka .
47006017	Nolaila , ke i mai la ka Haku , E puka mai oukou mai waena mai o lakou , i kaawale oukou ; mai hoopa aku hoi i ka mea haumia , a e hookipa mai au ia oukou .
47006018	A e lilo no au i Makua no oukou , a e lilo mai hoi oukou i poe keikikane a i poe kaikamahine na'u , wahi a ka Haku mana .
47007001	No ia hoi , e ka poe i alohaia , no ka loaa ana mai ia kakou o neia mau olelo hoopomaikai , e hoomaemae kakou ia kakou iho i na mea paumaele a pau o ke kino a me ka uhane , e hoopaa ana hoi i ka maikai ma ka makau i ke Akua .
47007002	E ike mai oukou ia makou ; aole makou i hana ino aku i kekahi , aole hoi makou i hookolohe aku i kekahi , aole no hoi makou i alunu aku i ka kekahi .
47007003	Aole au e olelo aku ia mea no ka hoohewa aku ; no ka mea , ua i aku la au mamua , eia oukou iloko o ko makou naau , e make pu a e ola pu hoi .
47007004	He nui ka wiwo ole o kuu olelo ana aku ia oukou , he nui hoi kuu kaena ana no oukou : ua piha au i ka oluolu , ua nui loa kuu olioli iloko o ko makou popilikia a pau .
47007005	No ka mea , ia makou i hele mai ai i Makedonia , aole i loaa i ko makou kino ka maha iki , ua pilikia makou ma na aoao a pau ; mawaho he hakaka , maloko he makau .
47007006	Aka , o ke Akua nana e hooluolu mai i ka poe haahaa , oia ka i hooluolu mai ia makou i ka hele ana mai o Tito ;
47007007	Aole wale no i kona hele ana mai ; aka , i ka oluolu ana i hooluoluia'i e oukou , i ka hai ana mai ia makou i ko oukou iini ana , i ko oukou uwe ana , a me ko oukou manao ikaika ia'u ; nolaila , ua nui kuu olioli .
47007008	Nolaila , aole au e mihi nei i kuu hana eha ana ia oukou i ka palapala ; ua mihi no nae au mamua ; no ka mea , ke ike nei au , he pokole wale no ko oukou eha i ua palapala la .
47007009	Ano , ke olioli nei au , aole i ko oukou hana eha ia , aka , i hana eha ia oukou e mihi ai ; no ka mea , ua hana eha ia oukou ma ka ke Akua , i loaa ole ia oukou ka hewa e makou .
47007010	No ka mea , o ka eha ana mai i ke Akua , nolaila mai ka mihi ola e mihi ole ia'i : aka , o ka eha ana o ko ke ao nei , oia ka mea e make ai .
47007011	Aia hoi , o ua mea la a oukou i hana eha ia'i ma ka ke Akua , he nui ka ikaika i hanaia e ia iloko o oukou , oia , he hoakaka , oia , he huhu , oia , he makau , oia , he iini nui , oia , he manao ikaika , oia , he hoopai ! ma na mea a pau , ua hoike mai oukou ia oukou iho , he hala ole i keia mea .
47007012	No ia hoi , aole au i palapala aku ia oukou no ka mea nana ka hana hewa ana'ku , aole hoi no ka mea i hana hewa ia'ku , aka , i akaka ia oukou ko makou malama ana'ku ia oukou imua o ke Akua .
47007013	No ia mea , ua hooluoluia mai makou i ko oukou oluolu ana : a ua oi aku ko makou olioli no ka olioli ana o Tito , no ka mea , ua hoomahaia kona naau e oukou a pau .
47007014	No ia mea , ina au i kaena aku ia ia i kekahi mea no oukou , aole o'u hilahila ; aka , me makou i olelo aku ai i na mea a pau ia oukou ma ka oiaio , pela hoi ko makou kaena ana imua o Tito , ua ikeia he oiaio .
47007015	A ua mahuahua aku kona aloha ia oukou i kona hoomanao ana i ka hoolohe o oukou a pau , i ko oukou hookipa ana ia ia me ka makau a me ka haalulu .
47007016	He hauoli ko'u , no ka mea , ke manao pono nei au ia oukou ma na mea a pau .
47008001	E na hoahanau , ke hoike aku nei makou ia oukou i ka lokomaikai o ke Akua i haawiia mai i na ekalesia o Makedonia ;
47008002	Ia lakou i hoao nui ia mai ai i ka hoino , mahuahua iho la ko lakou olioli , a i ko lakou ilihune loa , mahuahua iho la ko lakou manawalea ana aku .
47008003	No ka mea , ua ike maka au , e like me ko lakou lako , a nui loa aku , no ko lakou makemake iho ,
47008004	Koi ikaika mai la lakou me ke noi mai ia makou , na makou no e malama i ka haawina , a e lawe pu i manawalea na ka poe haipule .
47008005	Aole nae i like me ko makou manao , aka , haawi e aku la lakou mamua ia lakou iho no ka Haku , a no makou hoi , ma ka makemake o ke Akua .
47008006	No ia mea , ua noi aku makou ia Tito ; e like me kana i hoomaka'i , pela no hoi oia e hoopau ai i keia haawina mawaena o oukou .
47008007	No ia hoi , no ko oukou mahuahua ana i na mea a pau , i ka manaoio , i ka olelo , i ka ike , i ka ikaika a pau , a me ko oukou aloha mai ia makou ; i mahuahua hoi oukou i keia lokomaikai ana'ku .
47008008	Aole au e olelo aku ma ke kauoha , aka , no ka ikaika o kekahi poe , a e hoao hoi i ka oiaio o ko oukou aloha .
47008009	No ka mea , ua ike no oukou i ka lokomaikai o ko kakou Haku o Iesu Kristo , ua waiwai oia , a no oukou i lilo mai ai ia i mea ilihune , i waiwai ai hoi oukou ma kona ilihune .
47008010	Ke hai aku nei au i kuu manao i keia mea ; he mea pono keia no oukou ka poe i hoomaka , aole i ka hana wale no , aka , i ka makemake hoi i kela makahiki mamua .
47008011	Ano hoi , e hooko oukou i ka hana ana ia mea ; e like me ko oukou manao makemake , pela hoi e hooko ai ma ka oukou i loaa mai .
47008012	No ka mea , a i loaa ka manao makemake , ua maliuia mai ia ma ka mea i loaa ia ia , aole ma ka mea i loaa ole .
47008013	Aole o'u makemake e mama na mea e ae , a e kaumaha oukou :
47008014	Aka , i like , i neia manawa e kokua aku ko oukou waiwai i ko lakou ilihune , i kokua mai hoi ko lakou waiwai i ko oukou ilihune , i like pu :
47008015	E like me ka mea i palapalaia , O ka mea i hoiliili nui , aohe mea i oi aku nana ; a o ka mea i hoiliili liilii , aole i emi kana .
47008016	E alohaia ke Akua nana i haawi mai keia manao ikaika iloko o ka naau o Tito no oukou .
47008017	No ka mea , ua hoolohe mai la ia i ka olelo hooikaika ; aka , i ka oi ana aku o kona ikaika , hele aku la ia io oukou la ma kona manao iho .
47008018	A ua hoouna pu aku la makou me ia i ka hoahanau , nona ka hoomaikaiia mai ma na ekalesia a pau , no ka euanelio .
47008019	Aole keia wale no , aka , ua waeia hoi oia e na ekalesia i hoahele no makou me keia haawina i laweia e makou no ka nani o ka Haku , a me ka hoike ana'ku i ko oukou lokomaikai .
47008020	E makaala'na i keia , o olelo ino ia mai makou e kekahi i keia mea nui a makou e malama nei .
47008021	E hoomanao e ana i na mea maikai , aole imua o ke Akua wale no , imua hoi o kanaka .
47008022	A ua hoouna pu aku la makou i ko makou hoahanau me lakou , i ka mea a makou i ike pinepine ai , ua ikaika i na mea he nui ; ano , ua nui aku kona ikaika , i ka nui o kona manao maopopo ia oukou .
47008023	A i ninauia mai o Tito , o kuu hoapili ia a me kuu hoahana no oukou ; a o na hoahanau hoi o makou , o lakou ka poe elele no na ekalesia , a me ka nani o Kristo .
47008024	Nolaila , e hoike mai ia lakou , a imua hoi o na ekalesia i ka oiaio o ko oukou aloha , a me ko makou kaena ana no oukou .
47009001	A ka hoi , no ka manawalea ana i ka poe haipule , he mea hana wale ka'u ke palapala aku ia oukou .
47009002	No ka mea , ke ike nei au i ka makaukau ana o ko oukou naau , oia ka'u i kaena aku ai no oukou i ko Makedonia , ua makaukau no ko Akaia i kela makahiki mamua ; a o ko oukou ikaika ka mea i ikaika ai na mea he nui .
47009003	Aka , ua hoouna aku au i na hoahanau , o make hewa paha ko makou kaena ana i keia mea no oukou ; i makaukau hoi oukou me ka'u i olelo aku ai :
47009004	Malia paha o hilahila auanei makou , ( aole o oukou hoi ka makou e i aku nei , ) i keia kaena ikaika ana , ke hele pu aku nei ko Makedonia me au , a loaa oukou aole i makaukau .
47009005	No ia mea , he pono i kuu manao e noi aku i ua mau hoahanau la e hele e mamua io oukou la e hoomakaukau i ko oukou haawina i olelo e ia mamua , i makaukau ai ua mea la , me he haawina la , aole me he mea ohiia la .
47009006	O keia hoi ka'u , O ka mea lulu liilii , e hoiliili liilii no ia ; a o ka mea lulu nui , e hoiliili nui no hoi oia ;
47009007	E like me ka manao ana o kela mea keia mea iloko o kona naau , pela ia e haawi aku ai , aole me ka minamina , aole hoi me he mea la i auhauia ; no ka mea , ke aloha mai nei no ke Akua i ka mea nana e haawi oluolu aku .
47009008	A e hiki no i ke Akua ke hoonui ae i na mea maikai a pau ia oukou ; i lako mau oukou i na mea a pau , i mahuahua ka oukou hana maikai ana ma na mea a pau :
47009009	Me ka mea i palapalaia , Ua hooleilei aku la ia , ua haawi aku la na ka poe ilihune : e mau loa ana kona pono .
47009010	A o ka mea nana e haawi mai i ka hua na ka mea lulu , a me ka ai e ai ai , e haawi mai no ia , a e hoonui hoi i ka oukou hua i luluia , me ka hoomahuahua i na hua o ko oukou pono :
47009011	I lako oukou i na mea a pau , i nui ai ko oukou lokomaikai , oia ka mea e hoomaikaiia'ku ai ke Akua ma o makou la .
47009012	No ka mea , o ka hana ana i keia oihana ka mea e pau ai ka nele o ka poe haipule ; aole ia wale no , ka mea hoi ia e mahuahua ai ka hoomaikai nui aku i ke Akua ;
47009013	No ka ike maopopo ana i keia lokomaikai , e hoonani aku lakou i ke Akua no ko oukou hoaia ana e hoolohe i ka euanelio a Kristo , a no ka lokomaikai hoi o ka makana ia lakou , a i na mea a pau ;
47009014	A i ka lakou pule ana no oukou , me ka makemake nui ia oukou no ka lokomaikai nui o ke Akua maluna o oukou .
47009015	E alohaia'ku ke Akua no kona makana nui aole e hiki ke haiia'ku .
47010001	Owau iho , o Paulo , ka mea haahaa i ko'u noho ana me oukou , aka , ma kahi e , ua aa ko'u manao ia oukou , ke noi aku nei au ia oukou ma ke akahai a me ka oluolu o Kristo .
47010002	Ke noi aku nei au , i aa ole ko'u naau me oukou , e like me ko'u manao e aa aku i kekahi poe e manao mai ana ia makou , ua hele makou mamuli o ke kino .
47010003	No ka mea , ke noho nei makou me ke kino , aole nae makou e kaua aku mamuli o ke kino .
47010004	( Aole no ke ao nei na mea kaua o ko makou kaua ana ; aka , he ikaika nae i ke Akua e hoohiolo iho ai i na pakaua ; )
47010005	E hoohiolo ana hoi i na manao , a me na mea kiekie a pau e hookiekie ana ae , e ku e i ka naauao o ke Akua , a e kai pio ana i na manao a pau i ka hoolohe aku ia Kristo :
47010006	Ua makaukau hoi makou e hoopai aku i ka hookuli a pau , aia ku pono mai ko oukou hoolohe .
47010007	Ke nana nei anei oukou i na mea ma ka helehelena ? A i manao kekahi ia ia iho , ua lilo ia no Kristo , he pono no e manao hou ia ia iho , me ia i lilo ai no Kristo , pela no hoi makou i lilo ai no Kristo .
47010008	No ka mea , ina paha wau e kaena nui aku i ko makou mana a ke Akua i haawi mai ai ia makou no ke kukulu paa , aole no ka luku aku ia oukou , aole no au e hilahila :
47010009	I manao ole ia mai au e hooweliweli aku ana ia oukou ma na palapala .
47010010	Ke olelo ae la lakou , Ua koikoi a ua ikaika kana mau palapala ; aka , ua palupalu kona kino ma ke kokoke , a o kana olelo ana , oia ke hoowahawahaia .
47010011	O ka mea i olelo pela , eia kana e manao pono ai ; e like me ka makou olelo ana ma ka palapala ma kahi e , pela io no auanei makou e hana aku ai ma ke kokoke .
47010012	Aole makou e hiki ke hoopili aku , aole hoi e hoohalike aku ia makou iho me kekahi poe e hoomaikai ana ia lakou iho ; no ka mea , i ke ana ana ia lakou iho ma ko lakou iho , a i ka hoohalike ana ia lakou iho me ko lakou iho , aole i naauao lakou .
47010013	Aole makou e kaena i na mea i ana ole ia , aka , e like me ke ana o ka mokuna a ke Akua i haawi mai ai , e hiki aku ana io oukou la .
47010014	Aole makou i hele ma o aku o ko makou mokuna me he hiki ole aku io oukou la ; aka , ua hiki aku hoi makou io oukou la me ka euanelio a Kristo .
47010015	Aole no makou e kaena aku i na mea i ana ole ia maloko o na hana a hai ; aka , ke manao nei makou , aia mahuahua ae ko oukou manaoio , e hoonui loa ia'e makou e oukou maloko o ko makou mokuna ,
47010016	I hai aku ai makou i ka euanelio ma o aku o ko oukou wahi , aole no hoi e kaena aku i na mea i hoomakaukau e ia mai maloko o ko hai mokuna .
47010017	A o ka mea e kaena ana , he pono no ia e kaena i ka ka Haku .
47010018	No ka mea , aole i aponoia mai ka mea hoomaikai ia ia iho , aka , o ka mea a ka Haku i hoomaikai mai .
47011001	Ke ake nei au , e hoomanawanui iki mai oukou ia'u , i kuu naaupo ana ; oia e hoomanawanui mai hoi oukou ia'u .
47011002	Ke minamina nei au ia oukou me ka minamina o ke Akua , no ka mea , ua hoopalau aku la au ia oukou na ke kane hookahi , i haawi aku ai ia oukou i wahine puupaa hala ole na Kristo .
47011003	Aka , ke makau nei au , o hoohuliia'e ko oukou naau mai ka pono io aku o Kristo , e like me ka nahesa i hoowalewale aku ai ia Eva i kona maalea .
47011004	Ina paha e hai aku ka mea i hele mai i kekahi Iesu okoa , aole ka makou i hai aku ai , a i loaa ia oukou ka uhane okoa , i loaa ole ia oukou mamua , a i ka euanelio okoa , a oukou i lohe ole ai mamua , ina ua pono no oukou ke hoomanawanui aku .
47011005	No ka mea , ke manao nei au , aole au i emi iki mahope o ke pookela o na lunaolelo .
47011006	Ina paha he hawawa ko'u i ka olelo , aole nae i ka naauao ; aka , ua hoike akaka ia'ku makou iwaena o oukou ma na mea a pau .
47011007	Ua hana hewa anei au i ka hoohaahaa ana ia'u iho , i hookiekieia'e oukou ; no ka hai wale aku ana a'u ia oukou i ka euanelio a ke Akua me ka uku ole ia mai ?
47011008	Ua ohi aku la au i ka na ekalesia e ae i uku na'u , i hookauwa aku ai au na oukou .
47011009	A i kuu noho pu ana me oukou a nele , aole i kaumaha kekahi ia'u : no ka mea , o na hoahanau mai Makedonia mai ua hoolakolako mai lakou ia'u i kuu mea nele : ua malama au ia'u iho i na mea a pau i kaumaha ole ai oukou ia'u , a pela aku au e malama iho ai .
47011010	Ma ka oiaio o Kristo iloko o'u , aole loa e okiia keia kaena ana no'u ma na aina i Akaia .
47011011	No ke aha ? no kuu aloha ole anei ia oukou ? O ke Akua ke ike .
47011012	Aka , o ka'u e hana nei , o ka'u ia e hana hou aku ai , i hooki ai au i ka manawa maopopo , no ka poe imi i ka manawa maopopo ; i ikea lakou e like pu me makou ma ka mea e kaena aku ai lakou .
47011013	No ka mea , o ua poe la , he poe lunaolelo wahahee lakou , he poe lawehala hoopunipuni , e hoano hou ana ia lakou iho i poe lunaolelo na Kristo .
47011014	Aole ia he mea kupanaha ; no ka mea , ua hoano hou ae la o Satana ia ia iho me he anela la o ka malamalama .
47011015	No ia hoi , aole ia he mea kupanaha ke ano hou ae na kahuna nona e like me na kahuna o ka pono ; a e like auanei ko lakou hope me na hana a lakou .
47011016	Ke olelo aku nei hoi au , Mai manao mai kekahi ia'u he naaupo ; ina aole pela , e launa mai hoi oukou ia'u me he naaupo la , i kaena iki aku ai hoi au .
47011017	O ka'u e olelo aku nei i keia kaena ikaika ana , aole au e olelo ma ka ka Haku , aka , he like me ka ka naaupo .
47011018	No ia mea , no ke kaena ana o na mea he nui ma ko ke kino , owau hoi kekahi e kaena aku nei .
47011019	No ka mea , o oukou ka poe naauao , ke hoomanawanui nei oukou i ka poe naaupo me ka oluolu .
47011020	Ina paha e hookauwaia oukou e kekahi , ina paha i ai kekahi i ka oukou , ina paha e lawe wale kekahi i ka oukou , ina paha e hookiekie ae kekahi , ina paha e pai aku kekahi ia oukou ma ka maka , ke hoomanawanui nei hoi oukou .
47011021	Ke olelo nei au no ka hoino ana , me he nawaliwali ko makou ; aka , ma ka mea e maoi aku ai kekahi , ( ke olelo naaupo nei au , ) owau no hoi e maoi nei .
47011022	He poe Hebera anei lakou ? pela no hoi au : no ka Iseraela anei lakou ? owau no hoi : he mamo anei lakou na Aberahama ? pela hoi au .
47011023	He poe kahuna anei lakou na Kristo ? ( ke olelo naaupo nei au , ) owau ke oi aku : ua pakela aku au ma na hooluhi ana , he nui aku ko'u hahauia , he pinepine aku hoi kuu paa ana i na halepaahao , he nui wale hoi kuu make ana .
47011024	Elima o'u hahau ana e ka poe Iudaio i na kaula he kanakolukumamaiwa .
47011025	Ekolu o'u hahau ana i na laau ; akahi o'u hailuku ana i na pokahu ; ekolu o'u make ana i ka moana : akahi po akahi ao o'u iloko o ka hohonu .
47011026	He pinepine kuu hele ana , he pilikia i na muliwai , he pilikia hoi i na powa , he pilikia i o'u hoahanauna kanaka , he pilikia i kanaka e , he pilikia iloko o ke kulanakauhale , he pilikia hoi ma ka waoakua , he pilikia i ke kai , he pilikia hoi iwaena o na hoahanau hoopunipuni ;
47011027	I ka hana kaumaha a me ka luhi loa , i ka makaala pinepine ana , i ka pololi a me ka makewai ana , i ka hookeai pinepine ana , i ke anu a me ka olohelohe .
47011028	He okoa na mea mawaho , ua kaumaha loa wau i kela la i keia la , i ka malama nui ana i na ekalesia a pau .
47011029	Owai la ka mea palupalu , aole hoi au kekahi i palupalu ? owai la ka mea i hoohihiaia , aole hoi au i aa ?
47011030	Ina paha e pono ia'u ke kaena aku , e kaena aku no au i na mea o kuu nawaliwali .
47011031	O ke Akua , o ka Makua o ko kakou Haku o Iesu Kristo , o ka mea i hoomaikai mau loa ia , ua ike no oia , aole o'u hoopunipuni .
47011032	Aia ma Damaseko , ke kiaaina o ke alii o Areta , i kiai ai i ke kulanakauhale o ko Damaseko me ka poe koa , e manao ana e hopu mai ia'u :
47011033	A ma ka puka makani i kuuia iho ai au maloko o ka hinai mawaho o ka pa a pakele aku la au i kona lima .
47012001	A ole paha o'u pono ke kaena aku : aka , e hiki auanei au ma na hihio a me na hoike ana mai a ka Haku .
47012002	I na makahiki mamua , he umikumamaha , ua ike no au i kekahi kanaka no Kristo , iloko o ke kino paha , aole au i ike , iwaho o ke kino paha , aole au i ike , o ke Akua ke ike ; ua laweia'ku la ua mea la iluna i ke kolu o ka lani .
47012003	O ua kanaka la ka'u i ike , iloko o ke kino paha , iwaho o ke kino paha , aole au i ike , o ke Akua ke ike ;
47012004	Ua laweia'ku oia iluna i paradaiso , a lohe ae la ia i na huaolelo hiki ole ke pane ae , aole hoi e pono ke ekemuia'ku e ke kanaka .
47012005	No ua mea la ka'u e kaena aku ai : aole no'u iho ka'u e kaena ai , aka , no ko'u mau mea palupalu .
47012006	Ina paha i ake au e kaena aku , aole o'u naaupo ; no ka mea , e hai aku ana au i ka oiaio : aka , ke oki nei no au , o manao mai paha kekahi ia'u he kiekie maluna o kana i ike mai ai ia'u , a me kana i lohe mai ai ia'u .
47012007	O hookiekie paha wau no ka nui o na mea i hoikeia mai , ua haawiia mai ia'u he mea oioi ma kuu io , he elele na Satana e kui mai ai ia'u , o hookiekie auanei au .
47012008	No ia mea , ekolu au noi ana aku i ka Haku , i haalele mai ia mea ia'u .
47012009	I mai la kela ia'u , Ua lawa kuu lokomaikai nou : no ka mea , ma ka nawaliwali ka hoomaopopo ana o ko'u mana . No ia hoi , e kaena aku au me ka oluolu i kuu nawaliwali , i kau mai ai ka mana o Kristo maluna iho o'u .
47012010	Nolaila , he oluolu ko'u i ka nawaliwali , a me ka hoinoia , a me ka poino , a me ka hoomaauia , a me ka pilikia no Kristo : no ka mea , i kuu nawaliwali ana , alaila ua ikaika au .
47012011	Ua lilo au i naaupo ma ke kaena ana ; na oukou au i koi mai : no ka mea , he pono ko'u e hoomaikaiia mai e oukou ; aole au i emi iki mahope o na lunaolelo pookela , he mea ole no nae au .
47012012	He oiaio , ua hanaia na oihana lunaolelo iwaena o oukou me ka hoomanawanui , me na hoailona , me na mea kupanaha a me na hana mana .
47012013	Mahea ko oukou wahi emi mahope o na ekalesia e ae , ke waiho ko oukou kaumaha ole ia'u ? E kala mai oukou ia'u i keia mea pono ole .
47012014	Aia hoi , eia ke kolu o kuu makaukau e hele aku io oukou la ; aole au e hookaumaha ia oukou ; no ka mea , o oukou ka'u e imi nei , aole ka oukou : aole e pono no na keiki ke hoahu aku na na makua , aka , o na makua na na keiki .
47012015	A ua oluolu au ke lilo aku a e hooliloia hoi no ko oukou uhane ; ina paha me ka mahuahua o ko'u aloha aku ia oukou , pela ka emi ana o ko'u alohaia mai .
47012016	A oia no pela , aole no oukou i kaumaha ia'u : aka , ua maalea au , nolaila ua puni oukou ia'u .
47012017	Ua waiwai anei au ia oukou ma kekahi o ka poe a'u i hoouna aku ai io oukou la ?
47012018	Noi aku la au ia Tito , a hoouna pu aku la au me ia i kekahi hoahanau : ua waiwai anei o Tito ia oukou ? aole anei makou i hele ma ka manao hookahi , a ma ke kapuwai hookahi ?
47012019	Eia hoi , ke manao nei anei oukou e hoakaka makou ia makou iho ia oukou ? E na mea aloha , ke olelo nei makou imua o ke Akua ma o Kristo la , no ka hookupaa aku ia oukou keia mau mea a pau .
47012020	No ka mea , ke makau nei au , a i kuu hiki aku , e ike aku paha auanei au ia oukou aohe like me kuu makemake , a e ikea mai hoi au e oukou aohe like me ko oukou makemake : malia paha o ikea auanei ka hakaka , ka ukiuki , ka inaina , ka hoopaapaa , ke aki , ka ohumu , ka hoohaha , a me ka haunaele .
47012021	Anoai paha o hoohaahaa iho no hoi kuu Akua ia'u iwaena o oukou , i kuu hiki hou ana'ku ; a kanikau iho au i na mea he nui i hana hewa e mamua , aole hoi i mihi i ka haumia , a me ka moekolohe , a me ke kuulala a lakou i hana'i .
47013001	Eia ke kolu o kuu hele ana'ku io oukou la ; ma ka waha o na mea ike elua , a ekolu paha e hookupaaia'i na mea a pau .
47013002	Ua hai e aku au mamua , ke hai e aku nei hoi au , e like me au e noho hou ana me oukou ; aka , ma kahi e ke palapala aku nei au i ka poe i hana hewa mamua , a me na mea e ae a pau , a hiki hou aku au , aole au e minamina ia lakou .
47013003	No ka mea , ke imi nei oukou i ka mea e akaka ai ka Kristo olelo ana mai ma o'u nei , aole ona nawaliwali ma o oukou la , aka , he ikaika kona iwaena o oukou .
47013004	No ka mea , ina paha i kaulia i oia ma ke kea no ka nawaliwali , e ola ana no hoi ia ma ka mana o ke Akua : ua nawaliwali no hoi makou iloko ona , aka , e ola ana no hoi makou me ia ma ka mana o ke Akua iwaena o oukou .
47013005	E hoao oukou ia oukou iho , aia ma ka manaoio paha oukou ; e huli oukou ia oukou iho i pono : aole anei oukou i ike ia oukou iho , aia no Iesu Kristo iloko o oukou , ke ahewa ole ia oukou ?
47013006	Aka , ke manao nei au , e ike auanei oukou , aole makou e ahewaia .
47013007	A ke pule aku nei au i ke Akua i ole oukou e hana hewa iki ; aole no ka ikeia o ko makou pono , aka , e hana aku oukou i ka mea maikai , ke manaoia mai makou he pono ole .
47013008	No ka mea , aole e pono ia makou ke hana i kekahi mea ku e i ka oiaio , aka , i ka mea ku pono i ka oiaio .
47013009	Ke hauoli nei makou i ko makou nawaliwali , a i ko oukou ikaika : eia hoi ka makou e pule aku nei , i hemolele oukou .
47013010	No ia hoi , ke palapala aku nei au ia mau mea ma kahi e , o hoowalania aku au ke hiki aku io oukou la , e like me ka mana a ka Haku i haawi mai ai no'u , no ka hookupaa , aole no ka luku aku .
47013011	Eia ke oki , e na hoahanau , aloha oukou ; i hemolele oukou , i oluolu hoi , i hookahi ko oukou manao , e noho oukou me ke kuikahi : a o ke Akua nona ke aloha a me ke kuikahi e noho pu me oukou .
47013012	E uwe aku kekahi i kekahi , i ka honi hoano .
47013013	Ke uwe aku nei na haipule a pau ia oukou .
47013014	I mau aku ka lokomaikai o ka Haku o Iesu Kristo , me ke aloha o ke Akua , a me ka launa pu ana o ka Uhane Hemolele me oukou a pau . Amene .
48001001	O Paulo , he lunaolelo , aole na kanaka mai , aole hoi ma ke kanaka , aka , ma o Iesu Kristo la , a na ke Akua ka Makua nana ia i hoala'e mai ka make mai ;
48001002	O ka poe hoahanau no hoi me au , na na ekalesia o Galatia :
48001003	E alohaia oukou , e maluhia hoi i ke Akua ka Makua , a i ko kakou Haku ia Iesu Kristo ,
48001004	Nana i haawi mai ia ia iho no ko kakou hala , i hoopakele ae oia ia kakou i keia ao ino nei , e like me ka makemake o ke Akua , ko kakou Makua ;
48001005	Oia ka hoonani mau loa ia'ku . Amene .
48001006	Ua kahaha iho no wau i ka emoole o ko oukou haalele ana mai i ka mea i kono aku ia oukou iloko o ka euanelio a Kristo , a lilo i ka euanelio okoa :
48001007	Aole hoi he euanelio okoa ia ; aka , ke hoohihia nei kekahi poe ia oukou , me ka manao e hookahuli i ka euanelio a Kristo .
48001008	Ina paha o makou , a he anela paha mai ka lani mai , e hai aku i ka euanelio i ku e i ka makou i hai aku ai ia oukou , e hoomainoinoia oia .
48001009	Me ka makou i olelo ai mamua , pela hoi au e olelo hou aku nei , a i hai aku kekahi ia oukou i ka olelo ku e i ka mea a oukou i loaa'i , e hoomainoinoia oia .
48001010	Ke hoolaulea nei anei au i kanaka , a i ke Akua anei ? Ke imi nei anei hoi au e hoolealea i kanaka ? no ka mea , a i hoolealea aku au i kanaka , aole au he kauwa na Kristo .
48001011	Ke hoike aku nei au ia oukou , e na hoahanau , o ka euanelio a'u i hai aku ai , aole ia ma ka ke kana a .
48001012	No ka mea , aole i loaa ia'u ia na ke kanaka mai , aole hoi au i aoia mai , aka , ma ka hoikeia mai no e Iesu Kristo .
48001013	Ua lohe oukou i kuu noho ana mamua ma ko ka Iudaio manao , he nui loa kuu hoomaau ana'ku i ka ekalesia o ke Akua , me ka luku aku .
48001014	Ua oi aku au ma ko ka Iudaio manao , mamua o ka nui o ka poe hoahanauna o'u , a he nui loa ko'u ikaika ma na mooolelo a o'u mau kupuna .
48001015	I ka manawa i manao ai ke Akua nana au i hookaawale ae mai ka opu mai o ko'u makuwahine , a koho mai la ia'u ma kona lokomaikai ,
48001016	E hoike mai i kana Keiki ia'u , i hai aku ai au ia ia i na kanaka e ; wikiwiki iho la au , aole au i kuka me ka mea io a me ka mea koko ;
48001017	Aole hoi au i pii aku i Ierusalema , i ka poe lunaolelo mamua o'u : aka , hele aku la au i Arabia , a hoi hou mai la i Damaseko .
48001018	A hala na makahiki ekolu , pii aku la au i Ierusalema e ike ia Petero , a noho pu iho la au me ia i na la he umikumamalima .
48001019	O Iakobo hoi ka hoahanau o ka Haku ka'u i ike , aole ka lunaolelo e ae .
48001020	Aia hoi , imua o ke Akua , aole o'u hoopunipuni i na mea a'u e palapala aku nei ia oukou .
48001021	Ma ia hope mai , hele aku la au i na moku o Suria a me Kilikia ;
48001022	A ua ike maka ole ia au e na ekalesia o Kristo ma Iudea .
48001023	He lohe wale no ko lakou , O ka mea nana kakou i hoomaau mai mamua , i neia manawa ke hai aku la ia i ka manao oiaio ana i hoino ai mamua .
48001024	A hoonani aku la lakou i ke Akua no'u .
48002001	A hala na makahiki he umikumamaha , pii hou aku la au i Ierusalema , me Barenaba , a lawe pu aku no hoi ia Tito .
48002002	Pii aku la au no ka hoikeia mai , a hoakaka aku la au ia lakou i ka euanelio a'u i hai aku ai i ko na aina e ; aka , hoakaka malu aku la au i ka poe i manao maikai ia'e , malia o holo hewa paha uanei au , a ua holo hewa paha mamua .
48002003	Aka , o Tito ka Helene i noho pu me au , aole ia i lilo i ke koiia mai e okipoepoeia ;
48002004	No ka poe hoahanau hoopunipuni i hookipa malu ia , ka i komo malu mai iloko e hoomakakiu mai i ko kakou luhi ole iloko o Kristo Iesu , i hooluhi mai ai lakou ia kakou .
48002005	Aole makou i hoolohe aku ia lakou me ka hoopili aku i hookahi hora ; i mau ai ka oiaio o ka euanelio me oukou .
48002006	Aka , o ka poe i manao maikai ia , he oia paha , he mea ole ia ia'u ; aole ke Akua i manao mai i ko ke kanaka kino . No ka mea , aohe mea hou a ka poe i manao maikai ia i haawi mai ai ia'u .
48002007	Aka , a ike iho la lakou , ua haawiia mai ia'u ka euanelio no ka poe i okipoepoe ole ia , e like me ia i haawiia mai ia Petero no ka poe i okipoepoeia ;
48002008	( No ka mea , o ka mea nana i hooikaika mai ia Petero ma ka oihana lunaolelo no ka poe i okipoepoeia , oia ka i hooikaika mai ia'u no na kanaka e ; )
48002009	A ike mai la Iakobo me Kepa a me Ioane i manaoia he mau kia , i ka maikai i haawiia mai ia'u , haawi mai la lakou ia maua me Barenaba i na lima akau e hoolauna pu ai ; i hele maua i ko na aina e , a o lakou i ka poe okipoepoeia .
48002010	I manao hoi maua i ka poe ilihune , oia hoi ka'u i manao nui ai e hana .
48002011	A hele mai la Petero i Anetioka , ku e aku la au ia ia imua o kona alo , no ka mea , ua hewa ia .
48002012	No ka mea , mamua o ka hiki ana mai o kekahi poe mai o Iakobo mai , ua ai pu iho la ia me ko na aina e ; a hiki mai la lakou , hookaawale ae la oia ia ia iho , e makau ana i ka poe i okipoepoeia .
48002013	A hoomahui pu aku la ka poe Iudaio e ae me ia ; a lilo aku la o Barenaba mamuli o ko lakou hookamani ana .
48002014	A ike aku la au , aole i ku pono ko lakou hele ana ma ka oiaio o ka euanelio , i aku la au ia Petero imua o lakou a pau , Ina o oe he Iudaio e noho like ana me ko na aina e , aole me ka poe Iudaio , pehea la kau e koi aku nei i ko na aina e e noho like me ko ka Iudaio ?
48002015	O kakou na Iudaio maoli , aole na lawehala o ko na aina e ,
48002016	Ke ike nei kakou , aole e hoaponoia ke kanaka ma na hana o ke kanawai , aka , ma ka manaoio ia Iesu Kristo ; o kakou hoi kekahi i manaoio ia Iesu Kristo , i hoaponoia mai kakou ma ka manaoio ia Kristo , aole ma na hana o ke kanawai : no ka mea , aole e hoaponoia mai kekahi kanaka ma na hana o ke kanawai .
48002017	Ina paha e imi kakou e hoaponoia mai ma o Kristo la , a ikea mai kakou he poe hewa , ke kumu anei o Kristo no ka hewa ? Aole loa .
48002018	No ka mea , a i kukulu hou au i na mea a'u i wawahi ai , ua hoolilo iho la au ia'u iho i lawehala .
48002019	A owau nei ma ke kanawai , ua make i ke kanawai , i ola aku ai au i ke Akua .
48002020	Ua kau pu ia'ku au me Kristo ma ke kea : ua ola no hoi au , aole nae owau iho , aka , e ola ana o Kristo iloko o'u : a o ke ola e ola nei au iloko o ke kino , e ola'na au ma ka manaoio aku i ke Keiki a ke Akua , nana au i aloha mai , a haawi mai la ia ia iho no'u .
48002021	Aole au e hoolilo i ka lokomaikai o ke Akua i mea ole ; no ka mea , ina ma ke kanawai ka pono , ina ua ano ole ko Kristo make ana .
48003001	E na Galatia naaupo , nawai oukou i hoowalewale mai i hoolohe ole ai oukou i ka oiaio , imua o ko oukou maka ua waihoia o Iesu Kristo i kaulia ma ke kea iwaena o oukou ?
48003002	Eia wale no ko'u makemake e hoikeia mai e oukou ; Ma na hana o ke kanawai anei i loaa'i ia oukou ka Uhane , a ma ka hoolohe aku o ka manaoio anei ?
48003003	Pela anei ko oukou naaupo ? i hoomaka iho ai oukou ma ko ka Uhane , a ke hooki nei anei oukou ma ko ke kino ?
48003004	Ua make hewa anei kela mau mea pilikia i hiki mai ai io oukou la ? ina pela ua make hewa paha .
48003005	No ia hoi , o ka mea i haawi mai i ka Uhane no oukou , a hana mai hoi i na hana mana iwaena o oukou , ma na hana o ke kanawai anei ia , a ma ka hoolohe ana o ka manaoio anei ?
48003006	E like me Aberahama i manaoio ai i ke Akua , a ua hooliloia'e ia i pono nona .
48003007	No ia mea , e ike oukou , o ka poe ma ka manaoio , o lakou ka poe keiki na Aberahama .
48003008	Ike e iho la ka palapala hemolele , e hoopono ana ke Akua i na lahuikanaka ma ka manaoio , hai e aku la ia mamua i ka euanelio ia Aberahama , Ma ou aku la e hoopomaikaiia'i na lahuikanaka a pau .
48003009	Nolaila hoi , o na mea ma ka manaoio , ua hoopomaikai pu ia lakou me Aberahama ka mea manaoio .
48003010	No ka mea , o ka poe a pau ma na hana o ke kanawai , aia no lakou malalo o ka hoahewaia ; penei i palapalaia'i , E hoahewaia'ku na mea a pau i hoomau ole e hana i na mea a pau i kakauia maloko o ka buke o ke kanawai .
48003011	Aka , ua akaka keia , aole kekahi e hoaponoia imua o ke Akua ma ke kanawai : no ka mea , O ka mea i pono , e ola ia ma ka manaoio .
48003012	A o ke kanawai , aole ia ma ka manaoio : aka , o ke kanaka e hana ana ia mau mea , e ola ia ilaila .
48003013	Ua hoola ae la o Kristo ia kakou mai ka hoahewaia e ke kanawai , i kona lilo ana i ka hoahewaia no kakou : no ka mea , ua palapalaia , Ua hoahewaia na mea a pau i kauia maluna o ka laau :
48003014	I kau mai ai ka hoopomaikaiia o Aberahama maluna o ko na aina e ma o Iesu Kristo la : i loaa mai ai ia kakou ma ka manaoio ka mea i oleloia mai , o ka Uhane .
48003015	E na hoahanau , ke olelo aku nei au ma ka ke kanaka ; Ina i hoopaaia ka berita a kanaka wale no , aole kekahi e hoole ia mea , aole hoi e hana hou .
48003016	A ua haiia mai no na olelo ia Aberahama a me kana mamo . Aole ia i olelo mai no na mamo he nui ; aka , no ka mea hookahi , No kau mamo , oia hoi o Kristo .
48003017	O keia ka'u e olelo aku nei , o ka berita i hoopaa e ia mamua e ke Akua no Kristo , aole e hiki i ke kanawai i kauia mahope mai o na haneri makahiki eha a me kanakolu ke hoole aku , i haule ai ka olelo .
48003018	A ina ma ke kanawai ka hooili ana , aole no ia ma ka olelo : aka , na ke Akua ia i haawi wale mai ia Aberahama ma ka olelo .
48003019	I me aha hoi ke kanawai ? Ua kauia mai ia no na hala , a hiki mai ka mamo nona ka olelo ; a ua hoolahaia'e la ia e na anela ma ka lima o ka mea uwao .
48003020	A o ka mea uwao , aole ia no ka mea hookahi ; aka , o ke Akua , hookahi no ia .
48003021	Ua ku e no anei ke kanawai i na olelo a ke Akua ? Aole loa : no ka mea , ina i haawiia mai ke kanawai e hiki ia ia ke hoola , ina no ma ke kanawai ka pono .
48003022	Aka , ua papapau pu na mea a pau i ka palapala hemolele malalo o ka hewa , i haawiia mai ai ka olelo ma ka manaoio ia Iesu Kristo na ka poe manaoio aku .
48003023	A mamua o ka hiki ana mai o ka manaoio , ua hoopaaia kakou malalo o ke kanawai , ua pio hoi a hiki i ka manawa e hoakakaia mai ai ka manaoio .
48003024	Nolaila , ua lilo ae la ke kanawai i kumualakai no kakou io Kristo la , i hoaponoia mai ai kakou ma ka manaoio .
48003025	Aka , i ka hiki ana mai o ka manaoio , aole e noho hou kakou malalo o ke kumualakai .
48003026	No ka mea , he poe keiki oukou a pau na ke Akua ma ka manaoio ia Kristo Iesu .
48003027	No ka mea , o na mea a pau o oukou i bapetisoia iloko o Kristo , ua aahu iho oukou ia Kristo .
48003028	Aole he Iudaio , aole hoi he Helene , aole he mea paa , aole hoi he mea paa ole , aole he kane , aole hoi he wahine ; no ka mea , hookahi no oukou a pau iloko o Kristo Iesu .
48003029	Ina paha no Kristo oukou , alaila he poe mamo oukou na Aberahama , a me na hooilina hoi mamuli o ka olelo hoopomaikai .
48004001	Ke olelo aku nei hoi au , o ka hooilina i kona wa opiopio , aole he ano e kona i ko ke kauwa , aka , nona ka waiwai a pau ;
48004002	Aia no ia malalo o na kumu a me na kahu , a hiki i ka manawa i hoikeia mai ai e ka makua .
48004003	Pela no kakou i ko kakou wa kamalii , ua hooluhiia e na oihana mua o ke ao nei .
48004004	Aka , i ka hiki ana mai o ka manawa maopopo , hoouna mai la ke Akua i kana Keiki , a ka wahine i hanau ai , i hanau malalo o ke kanawai .
48004005	E hoopakele ae i ka poe malalo o ke kanawai , i hookamaia mai ai kakou he poe keiki .
48004006	No ka mea , no ko oukou keiki ana , ua hoouna mai la ke Akua i ka Uhane o kana Keiki iloko o ko oukou mau naau , e kahea ana , E Aba , ka Makua .
48004007	No ia mea , aole he kauwa luhi oe ma ia hope aku , aka , he keiki no ; ina he keiki , he hooilina no hoi na ke Akua ma o Kristo la .
48004008	Aka , i ka manawa i ike ole ai oukou i ke Akua , hookauwa aku la oukou na na akua oiaio ole .
48004009	Ano hoi , ua ike oukou i ke Akua , he oiaio ua ikeia mai e ke Akua , pehea la hoi oukou i huli hou aku ai i na oihana mua palupalu ilihune , i na mea a oukou i makemake hou ai e hookauwa aku na lakou ?
48004010	Ke malama nei oukou i na la , a me na mahina , i na manawa a me na makahiki .
48004011	Ua hopohopo wau ia oukou , o make hewa paha kuu hooluhi ana no oukou .
48004012	E na hoahanau , ke nonoi aku nei au ia oukou , i like oukou me au , no ka mea , ua like hoi au me oukou : aole no oukou i hana ino iki mai ia'u .
48004013	Ua ike no oukou me ka palupalu o ke kino i hai aku ai au i ka euanelio ia oukou i kinohou .
48004014	Aole no oukou i hoowahawaha mai i ka ino o kuu kino , aole hoi oukou i hoopailua mai ; aka , ua hookipa mai no oukou ia'u me he anela la no ke Akua , me Kristo Iesu hoi .
48004015	Heaha la hoi ko oukou pomaikai ana ? No ka mea , ke hoike maka aku nei au no oukou , ina he mea hiki ia , ina ua poalo ae oukou i ko oukou mau maka a haawi mai ia'u .
48004016	Ua lilo anei au i enemi no oukou , i kuu hai ana'ku i ka oiaio ia oukou ?
48004017	Ua hu mai ko lakou aloha ia oukou , aole nae ma ka pono : ke ake nei lakou e hookaawale ia oukou , i hu mai ko oukou aloha ia lakou .
48004018	Aka , he mea pono no ke hu ae a mau mai ke aloha i ka mea maikai , aole i ka wa wale no e noho ai au me oukou .
48004019	E kuu mau keiki liilii , ka poe a'u e haakohi nei e hoohanau hou aku , a loaa mai o Kristo iloko o oukou ,
48004020	Ke ake nei au e ike ia oukou i neia manawa , a e hoololi ae i kuu leo ; no ka mea , ke haohao nui nei au ia oukou .
48004021	E hai mai oukou ia'u , e ka poe i makemake e noho malalo o ke kanawai , aole anei oukou i lohe i ke kanawai ?
48004022	No ka mea , ua palapalaia , Elua a Aberahama keikikane ; hookahi na ke kauwawahine , hookahi hoi na ka hakuwahine .
48004023	O ka mea na ke kauwawahine , ua hanau ia ma ko ke kino ; aka , o ka mea na ka hakuwahine , ma ka olelo hoopomaikai mai oia .
48004024	O keia mau mea , he hoailona ia ; o laua no na kauoha elua ; o kekahi nae no ke kuahiwi no Sinai mai , e hanau ana i na keiki kauwa , oia o Hagara .
48004025	No ka mea , o ua Hagara la oia ke kuahiwi o Sinai i Arabia ; ua like hoi ia me Ierusalema i neia manawa , a e hooluhi ana oia me kana poe keiki .
48004026	Aka , o ka Ierusalema maluna ka hakuwahine , oia ka makuwahine o kakou a pau .
48004027	No ka mea , ua palapalaia , E olioli oe , e ka mea pa , i hanau ole i keiki ; e poha aku me ka hea nui , e ka mea i hanau keiki ole ; no ka mea , he nui na keiki a ka mea i haaleleia , he hapa ka ka mea kane .
48004028	E na hoahanau , he poe keiki no hoi kakou ma ka olelo hoopomaikai mai e like me Isaaka .
48004029	E like mamua , hoomaau aku la ka mea i hanau ma ke kino i ka mea i hanau ma ka Uhane , pela no hoi i neia manawa .
48004030	Aka , heaha ka ka palapala hemolele i i mai ai ? E hookuke aku oe i ua kauwawahine la a me kana keiki ; no ka mea , aole e hooili pu ia'ku ka waiwai i ke keiki a ke kauwawahine me ke keiki a ka hakuwahine .
48004031	Nolaila , e na hoahanau , aole he poe keiki kakou na ke kauwawahine , na ka hakuwahine no .
48005001	No ia mea , e kupaa oukou iloko a ke ola a Kristo i hoola mai ai ia kakou , aole hoi e paa hou oukou malalo o ka auamo hooluhi .
48005002	Eia hoi , wau o Paulo ke i aku nei ia oukou ; a i okipoepoeia oukou , aole oukou e pono ia Kristo .
48005003	Ke hoike hou aku nei au i kela mea i keia mea i okipoepoeia , he aie kana e malama aku ai i ke kanawai a pau .
48005004	Oukou ka poe e aponoia ma ke kanawai , ua hookaawaleia oukou mai o Kristo aku la ; ua haule iho oukou mai ka lokomaikai aku .
48005005	Aka , ma ka Uhane makou e kali nei i ka pono e lana ai ka naau ma ka manaoio .
48005006	No ka mea , iloko o Kristo Iesu , aole ke okipoepoe ka mea e pono ai , aole hoi ke okipoepoe ole ; aka , o ka manaoio e hana ana ma ke aloha .
48005007	Ua holo pono oukou ; nawai la oukou i keakea , i hoolohe ole ai oukou i ka oiaio ?
48005008	O ka mea nana oukou i kahea aku , aole nona mai ia manao .
48005009	O kahi mea hu he uuku , ke hoohu ae la ia i ka popopalaoa a pau .
48005010	Ua maopopo kuu manao ia oukou ma ka Haku , aole oukou e manao ma ka mea ku e : aka , o ka mea nana oukou i hoopilikia aku , e ukuia'na oia .
48005011	E na hoahanau , ina paha wau e kauoha aku i ke okipoepoe , no ke aha la wau e hoomaauia mai nei ? Ua pau nae ka hihia o ke kea ilaila .
48005012	He pono i kuu manao i hookiia'e ka poe hookahuli ia oukou .
48005013	E na hoahanau , ua heaia oukou ma ka luhi ole ; mai hoolilo nae oukou i ua luhi ole la i mea no ke kino , aka , ma ke aloha e malama aku kekahi i kekahi .
48005014	No ka mea , ua malamaia ke kanawai a pau ma ke kauoha hookahi , oia hoi keia , E aloha aku oe i kou hoalauna e like me oe iho .
48005015	Aka , ina e akiaki oukou me ka hoopau i kekahi i kekahi ; e ao o pau auanei oukou i kekahi i kekahi .
48005016	Ke olelo aku nei hoi au , e haele oukou ma ko ka Uhane , aole e hooko oukou i ke kuko hewa o ke kino .
48005017	No ka mea , ua ku e ke kuko o ke kino i ko ka Uhane , a o ko ka Uhane i ko ke kino ; a ua ku e ia mau mea i kekahi i kekahi , i hiki ole ai ia oukou ke hana i na mea a oukou i makemake ai .
48005018	A i alakaiia oukou e ka Uhane , aole no oukou malalo o ke kanawai .
48005019	A ua akaka ae la na hana o ke kino ; oia ka moe kolohe , ka hookamakama , ka hoohaumia , ka makaleho ,
48005020	Ka hoomana kii , ka hoopiopio , ka inaina , ka hakaka , ka ukiuki , ka huhu , ka hoopaapaa , ka mokuahana , ka manao ku e ,
48005021	Ka huahuwa , ka pepehi kanaka , ka ona ana , ka uhauha ana , a me na mea like ; na mea a'u e hai e aku nei ia oukou , me a'u i hai e aku ai mamua , o ka poe e hana i ua mau mea la , aole e hooiliia no lakou ke aupuni o ke Akua .
48005022	Aka , o ka hua na ka Uhane , oia ke aloha , ka olioli , ke kuikahi , ke ahonui , ka lokomaikai , ka maikai , ka manaoio ,
48005023	Ke akahai , ka pakiko ; aohe kanawai papa mai ia mau mea .
48005024	A o ka poe no Kristo , ua kau aku lakou i ko ke kino , me na manao hewa , a me na kuko hewa ma ke kea .
48005025	A i noho kakou ma ko ka Uhane , e hele hoi kakou ma ko ka Uhane .
48005026	Mai manao kiekie kakou , me ka hoonaukiuki aku i kekahi i kekahi , a me ka huahuwa i kekahi i kekahi .
48006001	E na hoahanau , a i loohia wale ke kanaka e kekahi hewa , na oukou ka poe ma ka Uhane , e hoihoi mai ia ia me ka naau akahai ; a me ka malama ia oe iho , o lilo hoi oe i ka hoowalewaleia .
48006002	E hali kekahi o oukou i na mea kaumaha a kekahi , pela oukou e hooko ai i ke kanawai o Kristo .
48006003	No ka mea , ina paha e manao ana kekahi ia ia iho he mea nui oia , aole ka hoi , ina ua hoopunipuni oia ia ia iho .
48006004	Aka , e hoao iho kela mea keia mea i kana hana ana , alaila iloko wale iho no ona kona kaena ana , aole iloko o hai .
48006005	No ka mea , e halihali auanei kela mea keia mea i kona luhi iho .
48006006	O ka mea i aoia mai i ka olelo , e haawi aku oia i na mea maikai a pau na ka mea nana i ao mai .
48006007	Mai kuhi hewa oukou , aole ke Akua e hoomaewaewaia'ku ; no ka mea , o ka ke kanaka i lulu , o kana hoi ia e ohi mai .
48006008	No ia mea , o ka mea e lulu ma kona kino iho , no ke kino ia e ohi auanei i ka make ; aka , o ka mea e lulu ma ka Uhane , no ka Uhane ia e ohi auanei i ke ola mau loa .
48006009	Mai hoopalaleha kakou i ka hana maikai ; no ka mea , i ka wa pono e ohi auanei kakou , ke hoonawaliwali ole kakou .
48006010	Nolaila , e like me ko kakou manawa maopopo , pela e hana maikai aku ai kakou i na mea a pau , oiaio hoi i ka poe ohana manaoio .
48006011	E ike oukou i ka nui o ka palapala a'u e kakau aku nei na oukou me ko'u lima iho .
48006012	O ka poe a pau e ake e hoomaikai i ko ke kino , o lakou ke koi aku ia oukou e okipoepoeia ; i mea wale no e hoomaau ole ia mai ai lakou no ke kea o Kristo .
48006013	No ka mea , o ka poe i okipoepoeia , aole hoi lakou i malama i ke kanawai ; ke ake nei lakou e okipoepoeia oukou , i mea e kaena aku ai lakou i ko oukou kino .
48006014	Aole loa a'u mea e ae e kaena aku ai , o ke kea wale no o ko kakou Haku o Iesu Kristo , nona i kaulia'i ma ke kea ko ke ao nei ia'u , a owau hoi i ko ke ao nei .
48006015	No ka mea , iloko o Kristo Iesu aole ke okipoepoeia ka mea e pono ai , aole hoi ke okipoepoe ole ia , aka , o ka mea i hana hou ia .
48006016	A o ka poe a pau e hele ma keia manao , maluna o lakou ka malu a me ke aloha , a maluna hoi o ka poe Iseraela o ke Akua .
48006017	Ma ia hope aku , mai hooluhi mai kekahi ia'u ; no ka mea , ke halihali nei au ma ko'u kino i na hoailona o ka Haku o Iesu .
48006018	E na hoahanau , o ka lokomaikai o ko kakou Haku o Iesu Kristo me ko oukou uhane . Amene .
49001001	O Paulo , he lunaolelo a Iesu Kristo ma ka makemake o ke Akua , na ka poe haipule e noho ana ma Epeso , a me ka poe manaoio iloko o Iesu Kristo :
49001002	E alohaia oukou , e maluhia hoi i ke Akua ko kakou Makua , a me ka Haku Iesu Kristo .
49001003	E hoomaikaiia'ku ke Akua , ka Makua o ko kakou Haku o Iesu Kristo , nana kakou i hoomaikai mai ma na mea maikai a pau o ka Uhane i na wahi lani ma o Kristo la .
49001004	E like me ia i wae mai ai ia kakou ma ona la mamua aku o ka hookumuia mai o ke ao nei , i hemolele ai kakou a me ka hala ole imua ona ma ke aloha :
49001005	I koho e mai oia ia kakou mamua no ka hookamaia nana ma o Iesu Kristo la , e like me ka lokomaikai o kona makemake ,
49001006	I hoomaikaiia'i ka nani o kona aloha , ana i maliu mai ai ia kakou no ka Mea aloha ;
49001007	Nona mai ke ola ia kakou ma kona koko , ke kala ana o na hala , e like me ka lako o kona lokomaikai ;
49001008	Ka mea ana i hoomahuahua mai ai ia kakou me ke akamai nui , a me ka naauao .
49001009	Ua hoike mai la oia ia kakou i ka mea ikea ole o kona makemake , e like me kona manao aloha ana i manao ai iloko iho ona ;
49001010	I ke aupuni o keia manawa hope , e houluulu i na mea a pau ma kahi hookahi iloko o Kristo , i na mea o ka lani e me na mea o ka honua , iloko ona .
49001011	Ma ona la ua loaa mai ia makou ka noho ana , i koho mua ia mai makou e like me ka manao o ka mea nana e hana mai i na mea a pau ma ka manao ku paa o kona makemake ;
49001012	I hoomaikai aku ai makou i kona nani , ka poe i manao lana e mamua i ka Mesia .
49001013	O oukou hoi kekahi i manao ia ia , i ko oukou hoolohe ana i ka olelo o ka oiaio , i ka euanelio e ola'i oukou ; a i ko oukou manaoio ana ia ia , ua hoailonaia oukou e ka Uhane Hemolele i olelo e ia mai ;
49001014	Oia ka hooiaio o ko kakou noho ana , a hiki aku i ke ola i kuaiia mai , i hoomaikaiia'i kona nani .
49001015	Nolaila hoi , i kuu lohe ana'ku i ko oukou manaoio i ka Haku ia Iesu , a me ke aloha i na haipule a pau ,
49001016	Aole au e hooki i ka hoomaikai ana aku no oukou , e hoohiki ana ia oukou ma ka'u pule ;
49001017	I haawi mai ai ke Akua o ko kakou Haku o Iesu Kristo , ka Makua nona ka nani , ia oukou i ka Uhane hoonaauao a me ka hoike , i ike ai oukou ia ia ;
49001018	A hoomalamalamaia na maka o ko oukou naau , i ike ai oukou i ka manaolana ma kona hea ana mai , a me ka nani nui o kona mea e ili mai ana no ka poe haipule ,
49001019	A me ka nui loa o kona mana no kakou ka poe manaoio , ma ka hooikaika ana o kona mana ikaika ,
49001020	Ana i hana iho ai iloko o Kristo i ka hoala'na ia ia mai ka make mai , a hoonoho iho la ia ia ma kona lima akau i kahi lani ,
49001021	Maluna ae o na alii a pau , o na mea ikaika , o na mea mana , na haku , a me na inoa a pau i kapaia , aole ma keia ao wale no , ma kela ao e hiki mai ana kekahi .
49001022	A ua hoolilo iho la oia i na mea a pau malalo iho o kona mau wawae , ua hoonoho hoi ia ia i poo maluna o na mea a pau no ka ekalesia ,
49001023	Oia kona kino , o ka lako o ka mea nana e hoolako mai i na mea a pau ma na mea a pau .
49002001	O oukou hoi kekahi , o ka poe i make iloko o na hala a me na hewa ;
49002002	Ma ia mau mea oukou i hele ai mamua , ma ka aoao o keia ao , mamuli o ke alii ikaika o ka lewa , o ka uhane e hooikaika ana iloko o na keiki hoolohe ole .
49002003	Me lakou hoi makou a pau i noho ai mamua ma na kuko hewa o ko makou kino , e hana ana i na makemake o ke kino a me ka naau ; a ma ka aoao maoli he poe keiki makou no ka inainaia , e like me na mea e ae .
49002004	Aka , o ke Akua , ka mea i piha i ke aloha , ma kona makemake nui ana i makemake mai ai ia kakou ,
49002005	I ko kakou wa make i na hala , ua hoola mai oia ia kakou pu me Kristo , ( ma ka lokomaikai oukou e ola'i ; )
49002006	A ua hoala pu ae la , a ua hoonoho pu iho la hoi ia kakou i kahi lani ma o Kristo Iesu la :
49002007	I hoike mai ai oia i na manawa mahope aku i ka nui loa o kona lokomaikai , ma ka hana maikai mai ia kakou ma o Kristo Iesu la .
49002008	No ka mea , e hoolaia oukou i ka lokomaikai ma ka manaoio ; aole hoi no oukou iho keia ; he mea haawiia mai ia e ke Akua :
49002009	Aole no na hana ana , o kaena auanei kekahi .
49002010	No ka mea , o kakou kana hana i hanaia ma o Kristo Iesu la , no na hana maikai , a ke Akua i hoomakaukau e mai ai , i haele kakou malaila .
49002011	No ia hoi , e hoomanao oukou , he lahuikanaka e oukou mamua ma ke kino , i kapaia he okipoepoe ole e ka poe i kapaia he okipoepoeia ma ke kino e na lima .
49002012	Ia manawa , aole oukou i ike ia Kristo , he poe malihini oukou i ke aupuni o ka Iseraela , a he poe kanaka e i na berita o ka olelo hoopomaikai , aole o oukou manaolana , a he poe mea Akua ole ma keia ao .
49002013	Aka , i neia manawa iloko o Kristo Iesu , o oukou ka poe i mamao aku mamua , ua hookokokeia mai ma ke koko o Kristo .
49002014	No ka mea , oia ko kakou mea hookuikahi , ka i hoolilo i na mea elua i hookahi , a ua wawahi iho hoi i ka paku hookaawale iwaena ;
49002015	Ua hoopau ae la hoi oia ma kona kino i ka mea e inaina ai , oia ke kanawai no na kauoha e me na kapu , i hoolilo ai oia i na mea elua i kanaka hou hookahi malalo iho ona , pela e hookuikahi ana ;
49002016	I hoomalu ai hoi oia ia laua elua no ke Akua iloko o ke kino hookahi ma ke kea , e hoopau ana malaila i ka mea e inaina ai :
49002017	Ua hele mai hoi , a hai mai la i ka olelo hoomalu ia oukou i ka poe mamao aku a me ka poe kokoke .
49002018	No ia hoi , ua loaa ia kakou i na poe elua ka hookipaia e ia iloko o ka Makua ma ka Uhane hookahi .
49002019	Nolaila hoi , aole oukou he poe malihini a me ka poe kanaka e , aka , he poe kamaaina pu oukou me na haipule a me na ohua o ke Akua :
49002020	Ua kukuluia oukou maluna o ke kahua a na lunaolelo a me na kaula , o Iesu Kristo iho no ka pohaku kumu o ke kihi .
49002021	A ua kapili pono ia ka hale a pau ma o na la , a lilo ae la ia i luakini laa no ka Haku .
49002022	Ilaila hoi oukou i kapili pu ia'i , i wahi e noho ai o ke Akua ma ka Uhane .
49003001	No keia mea , he paahao wau o Paulo na Kristo Iesu , no oukou no ko na aina e ;
49003002	No ka mea , ua lohe no oukou i ka oihana lokomaikai o ke Akua ana i haawi mai ai ia'u no oukou .
49003003	Ma ka hoikeia i hoakaka mai ai oia ia'u i ka mea ikea ole ; ka mea a'u i palapala pokole aku ai mamua ;
49003004	A heluhelu oukou , e ike auanei oukou ilaila i kuu ike ana i ka mea ikea ole no Kristo ,
49003005	I ka mea i hoike ole ia mai i na keiki a kanaka i na hanauna mamua , e like me ia i hoikeia mai e ka Uhane i neia manawa i kana poe lunaolelo hoano a me na kaula ;
49003006	I lilo ai na lahuikanaka e i poe hoahooilina , i kino hookahi , i poe hoalawe pu i ka olelo hoopomaikai no Kristo ma ka euanelio .
49003007	No ia mea i hooliloia'e au i kahuna , ma ka haawina lokomaikai o ke Akua ana i haawi mai ai ia'u , ma ka ikaika o kona mana .
49003008	Ua haawiia mai keia lokomaikai ia'u , i ka mea uuku iho o na haipule uuku loa a pau , e hai aku ai au i na lahuikanaka e i ka waiwai kupanaha o Kristo ;
49003009	A e hoike aku hoi i na kanaka a pau i ke ano o ka mea pohihihi i hunaia mai ke kumu mai iloko o ke Akua , nana i hana na mea a pau ma o Iesu Kristo la :
49003010	I hoikeia aku ai ma ka ekalesia i na alii a i na mea mana o ka lani , ka nui loa o ko ke Akua akamai ,
49003011	E like me kona manao kahiko loa ana i hooko ai ia Kristo Iesu ko kakou Haku :
49003012	Ua loaa mai ia kakou ma ona la ka olelo wiwo ole , me ka hookipaia a me ka manaolana ma ka manaoio ia ia .
49003013	Nolaila , ke noi aku nei au e pauaho ole oukou i kuu pilikia ana no oukou , o ka oukou ia e pomaikai ai .
49003014	No keia mea , ke kukuli nei no au imua o ka Makua o ko kakou Haku o Iesu Kristo ,
49003015	Nona hoi i kapaia mai ka inoa o ka ohana a pau ma ka lani , a ma ka honua ,
49003016	I haawi mai ai oia ia oukou , ma ka nui o kona nani , e hooikaika nui ia mai ke kanaka oloko e kona Uhane ;
49003017	I noho ai o Kristo iloko o ko oukou naau ma ka manaoio ; i hoopaaia oukou i ke aa a i hookumuia ma ke aloha ,
49003018	I hiki ia oukou ke ike me na haipule a pau i ka laula , a me ka loa , a me ka hohonu , a me ke kiekie ;
49003019	I ike hoi oukou i ke aloha o Kristo , i ka mea e pakela ana i ka ike ; i hoopihaia no hoi oukou i ka mea a pau a ke Akua i piha ai .
49003020	A o ka mea nona ka mana e hana mai ai i na mea a pau a kakou e noi aku ai , a e manao iho ai , a nui loa aku hoi , ma ka mana e hooikaika ana iloko o kakou ,
49003021	Ia ia ka hoonaniia'ku e ka ekalesia ma o Kristo Iesu la , i na manawa a pau , mahope mau loa aku . Amene .
49004001	No ia mea , owau ka paahao no ka Haku , ke nonoi aku nei ia oukou , e hele oukou ma ka mea e ku i ke koho ana a oukou i kohoia mai ai .
49004002	Me ka haahaa nui o ka naau , a me ke akahai , a me ka hoomanawanui hoi , a e ahonui aku kekahi i kekahi me ke aloha .
49004003	E hooikaika oukou e hoomau i ka lokahi ana o ka manao , ma ke apo o ke kuikahi .
49004004	Hookahi no kino , hookahi hoi Uhane , e like me ka oukou i kohoia mai ai i ka manaolana hookahi o ko oukou kohoia ana :
49004005	Hookahi no Haku , hookahi manaoio , hookahi bapetizo ana ;
49004006	Hookahi hoi Akua , ka Makua o na mea a pau , oia maluna o na mea a pau , ma na mea a pau a iloko hoi o kakou a pau .
49004007	Ua haawiia mai hoi ka lokomaikai ia kakou a pau , e like me ke ana a Kristo i haawi mai ai .
49004008	Nolaila , i olelo mai ai oia , I kona pii ana iluna , ua kai pio ia i ka poe i pio , a haawi mai la hoi i na haawina i kanaka .
49004009	( A o keia , Ua pii aku la ia iluna , heaha anei ia mea , i ole kela i iho ae mamua i na wahi malalo ae o ka honua ?
49004010	O ka mea i iho ae ilalo , oia no ka mea i pii aku maluna ae o ka lani kiekie loa , i hoopiha ai oia i na mea a pau . )
49004011	Ua hoolilo iho la oia i kekahi poe i lunaolelo ; a i kekahi poe i kaula ; a i kekahi poe i kahuna hai olelo ; a i kekahi poe i kahu ekalesia a me na kumu ;
49004012	I mea e hooponopono ai i na haipule no ka oihana kahuna , a no ke kukulupaa ana i ke kino o Kristo :
49004013	A hiki aku kakou a pau i ka lokahi ana o ka manaoio , a me ka ike aku i ke Keiki a ke Akua , a lilo i kanaka makua , i poe naauao loa ma na mea o Kristo :
49004014	I kamalii ole ai kakou ma ia hope aku i ka alealeia a me ka lauwiliia e na makani a pau o ka olelo , ma ka apiki a kanaka , a me ka maalea a lakou e imi ai i ka hoopunipuni ;
49004015	Aka , e olelo oiaio aku ana me ke aloha , i nui ae kakou i na mea a pau iloko ona , oia o Kristo o ke poo .
49004016	Ua kapili pono ia ke kino a pau e ia a paa i ke kokuaia mai e na ami a pau , ua hoonui ae la oia i ke kino e like me ke ano o ka ikaika o kela lala o keia lala , no ke kukulu paa ana ia ia iho ma ke aloha .
49004017	O keia hoi ka'u e olelo aku nei , a hoike aku hoi ma ka Haku , mai haele hou oukou e like me na lahuikanaka e ma ka lapuwale o ko lakou naau :
49004018	Ua poeleele ko lakou manao ana , ua mamao loa mai ke ola aku o ke Akua , no ka naaupo iloko o lakou , a me ka paakiki o ko lakou naau :
49004019	A no ko lakou makau ole , ua hoolilo ia lakou iho i ka makaleho , e hana aku ai i ka haumia a pau me ka makemake .
49004020	Aka , aole pela ka oukou i ao aku ai i ka Kristo :
49004021	Ina paha i lohe oukou i kana , i aoia hoi oukou e ia , e like me ka oiaio iloko o Iesu :
49004022	A no ka noho ana mamua , e haalele aku oukou i ke kanaka kahiko i haumia i na kuko hewa hoopunipuni :
49004023	E hoano hou ia hoi oukou ma ka manao ana o ko oukou naau ;
49004024	E hoaahu iho hoi oukou i ke kanaka hou , i hanaia mamuli o ke Akua ma ka pono a me ka hemolele io .
49004025	Nolaila , e haalele oukou i ka wahahee , e olelo oiaio aku hoi kela mea keia mea a pau i kona hoalauna ; no ka mea , he mau lala kakou o kekahi me kekahi .
49004026	A i huhu oukou , e ao o hewa auanei : mai hoomau i ko oukou inaina a napoo ka la .
49004027	Aole hoi e haawi aku oukou i kauwahi no ka diabolo .
49004028	O ka mea i aihue , mai aihue hou aku ia : aka hoi , e hana ia , e hooikaika ana me na lima i ka mea maikai , i loaa'i ia ia ka mea e haawi aku na ka mea nele .
49004029	Mai hoopuka ae oukou i ka olelo ino mai loko mai o ko oukou waha ; aka , o ka olelomaikai no ke ku paa ana , i hooluolu aku ai ia i ka poe lohe .
49004030	Mai hooeha hoi i ka Uhane Hemolele o ke Akua , nana oukou i hoailona mai no ka la e hoolaia mai ai .
49004031	E hookaawaleia na mea awaawa a pau mai o oukou aku , a me ka inaina , ka huhu , ka uwa , ka olelo ino , a me ka manao ino a pau .
49004032	E lokomaikai oukou i kekahi i kekahi , e aloha aku me ka naau , e kala ana hoi kekahi i kekahi , e like me ka ke Akua i kala mai ai i ko oukou ma o Kristo la .
49005001	No ia hoi , e hahai oukou i ke Akua , e like me na keiki punahele ;
49005002	E haele hoi oukou me ke aloha , e like me ka Kristo i aloha mai ai ia kakou , a haawi hoi ia ia iho no kakou , i alana a me ka mohai i ke Akua , i mea ala oluolu .
49005003	A o ka moe kolohe , a me na mea haumia a pau , a me ka puniwaiwai , aole loa e hoohikiia ia mau mea iwaena o oukou , me ia e pono ai na haipule ;
49005004	Aole hoi ka olelo hilahila , ka olelo lapuwale , a me ka olelo ano lua , na mea pono ole : aka , o ka olelo hoomaikai ka pono .
49005005	No ka mea , ua ike oukou i keia , aole ka mea moe kolohe , aole hoi ka mea haumia , aole hoi ka mea puniwaiwai , oia hoi ka mea hoomana kii , aole loa o lakou noho ana i ke aupuni o Kristo a o ke Akua .
49005006	E ao o hoopunipuni mai kekahi ia oukou i na olelo wehahee : no keia mau mea e hiki mai ana ka inaina o ke Akua maluna o na keiki hoolohe ole .
49005007	Nolaila , mai noho a hoohalike pu me lakou .
49005008	No ka mea , he poeleele ko oukou mamua , i neia manawa hoi ua malamalama oukou i ka Haku : e haele oukou me he kamalii no ka malamalama la :
49005009	( No ka mea , o ka hua na ka Uhane , oia ka maikai a pau , a me ka pono a me ka oiaio : )
49005010	E hooiaio oukou i ka mea a ka Haku i oluolu ai .
49005011	Mai hoolauna pu hoi oukou ma na hana hua ole o ka pouli , e hoohewa aku nae ia mau mea .
49005012	No ka mea , o na mea i hana malu ia e lakou , he mea hilahila ke olelo aku ia mau mea .
49005013	A o na mea a pau e pono ke hoohewaia aku , ua hoakakaia ma ka malamalama ; o ka mea hoakaka aku , oia ka malamalama .
49005014	No ka mea , ua oleloia , E ala'e oe , e ka mea hiamoe ana , e ku ae hoi mai ka make mai , na Kristo hoi oe e hoomalamalama mai .
49005015	Nolaila , e nana oukou i hele pono e like me ka poe naauao , aole me ka poe naaupo ,
49005016	E malama pono ana i ka manawa ; no ka mea , he mau la ino keia .
49005017	No ia mea , mai noho a naaupo oukou , aka , e hoomaopopo i ka makemake o ka Haku .
49005018	Mai noho oukou a ona i ka waina , nolaila mai ka uhauha ; aka , e hoopihaia oukou i ka Uhane ;
49005019	E olelo ana kekahi i kekahi i na halelu , i na himeni , a me na mele na ka Uhane , e hoolea ana a e hookani ana i ka Haku , iloko o ko oukou naau ;
49005020	No na mea a pau , e hoomaikai mau ana i ke Akua ka Makua , ma ka inoa o ko kakou Haku o Iesu Kristo :
49005021	E malama ana i kekahi i kekahi me ka makau i ke Akua .
49005022	E na wahine , e noho malalo o na kane ponoi a oukou , e like me ka ka Haku .
49005023	No ka mea , o ke kane ke poo o ka wahine , e like me Kristo ke poo o ka ekalesia : a oia hoi ke ola no ke kino .
49005024	No ia mea , e like me ka ekalesia e noho ana malalo o Kristo , pela hoi na wahine malalo o na kane ponoi a lakou ma na mea a pau .
49005025	E na kane , aloha aku i ka oukou mau wahine , e like me Kristo i aloha mai ai i ka ekalesia , a haawi mai ia ia iho nona ;
49005026	I hoolaa mai ai oia ia ia , hoomaemae ana ia ia i ka wai auau , a me ka olelo ,
49005027	I hoolilo mai ai oia ia ia nona iho i ekalesia nani , aole ona wahi paumaele , aole hoi minomino , aole hoi kekahi mea like ; aka , i hemolele ia a me ka hala ole .
49005028	Pela e pono ai na kane e aloha aku i ka lakou mau wahine , e like me ko lakou mau kino iho : o ka mea aloha i kana wahine , oia ke aloha ia ia iho .
49005029	No ka mea , aole loa kekahi i inaina i kona kino iho ; aka , ua hanai no a me ka malama ia ia , e like me ka Haku i ka ekalesia :
49005030	No ka mea , he mau lala kakou no kona kino , no kona io , a me kona iwi .
49005031	No ia hoi , e haalele ke kanaka i kona makuakane a me ka makuwahine , a e hoopiliia'ku ia i kana wahine , a e lilo laua elua i hookahi io .
49005032	He mea pohihihi nui keia ; ke olelo aku nei au no Kristo a me ka ekalesia .
49005033	Aka , e aloha aku kela mea keia mea o oukou a pau i kana wahine e like me ia ia iho : a o ka wahine , e hoomaikai aku ia i kana kane .
49006001	E na keiki , e hoolohe i ko oukou mau makua no ka Haku ; no ka mea , he pono keia .
49006002	E hoomaikai oe i kou makuakane a me ka makuwahine ; o ke kauoha mua keia , e pili ana me ka olelo e pomaikai ai :
49006003	I pomaikai ai oe , i loihi ai hoi kou noho ana ma ka honua .
49006004	Oukou hoi , e na makua , mai hoonaukiuki aku i na keiki a oukou ; aka , e alakai ia lakou ma ka hoopono a me ka hoonaauao a ka Haku .
49006005	E na kauwa , e hoolohe oukou i na haku o oukou ma ke kino , me ka makau a me ka weliweli , a me ke kupono o ko oukou naau , e like me ia Kristo :
49006006	Aole ma ka hooikaika ike maka ia mai , e like me ka poe hoolealea i kanaka ; aka , e like me na kauwa a Kristo , e hana ana i ka makemake o ke Akua ma ka naau ;
49006007	Me ka naau oluolu e hookauwa ana na ka Haku , aole na kanaka .
49006008	E ike hoi oukou , a i hana kekahi i ka mea maikai , e ukuia mai oia e ka Haku , o ka mea paa a me ka mea paa ole .
49006009	Oukou hoi , e na haku , pela hoi oukou e hana aku ai ia lakou , aole ka hooweliweli aku ; e manao oukou , aia i ka lani ka Haku o oukou iho ; aole hoi ia ia ka nana mai ma ko ke kanaka kino .
49006010	Eia hoi , e na hoahanau o'u , i ikaika oukou ma ka Haku , a ma ka ikaika o kona mana .
49006011	E aahu iho oukou i ke kahiko a pau a ke Akua , i hiki ia oukou ke kupaa imua o na hana maalea a ka diabolo .
49006012	No ka mea , aole kakou e hakoko ana me ka mea io a me ka mea koko ; aka , me na alii , na mea ikaika , na haku o ka pouli o keia ao , a me na uhane ino o ka lewa .
49006013	No ia hoi , e lawe oukou i ke kahiko a pau a ke Akua , i pono ia oukou ke kupaa , ke hiki mai ka la ino ; a pau ae la na mea i ka hanaia , e kupaa oukou .
49006014	E ku pono hoi oukou , i kakooia ko oukou puhaka i ka oiaio , a pulikiia oukou i ka paleumauma o ka pono :
49006015	I haweleia hoi ko oukou wawae i ka makaukau no ka euanelio e malu ai .
49006016	Maluna oia mau mea a pau , e lawe hoi i ka aahuapoo o ka manaoio , i mea e hiki ai ia oukou ke kinai iho i na ihe wela a pau o ka mea ino .
49006017	E lawe hoi i ka mahiole o ke ola , a me ka pahikaua o ka Uhane , oia no ka olelo a ke Akua :
49006018	E pule mau ana i na pule a pau , a me ka nonoi aku ma ka Uhane ; a no ia mea hoi , e kiai oukou me ka hooikaika mau a me ka pule aku no na haipule a pau ;
49006019	A ia'u hoi , i haawiia mai ia'u ka olelo e hai aku ai kuu waha me ka makau ole , e hoike aku i ka mea pohihihi o ka euanelio ;
49006020	No ia mea , he elele no wau e paa ana i ke kaulahao : i olelo wiwo ole aku au ilaila , e like me ka'u pono e olelo aku ai .
49006021	I ike hoi oukou i ka'u mau mea e noho nei , a me ka'u hana ana , na Tukiko he hoahanau aloha , he lawehana malama pono hoi i ka ka Haku , nana e hoike aku i na mea a pau ia oukou :
49006022	Oia ka'u i hoouna aku ai ia oukou no keia mea , i ike ai oukou i ka makou , i hooluolu aku ai hoi oia i ko oukou naau .
49006023	I pomaikai na hoahanau , i aloha hoi me ka manaoio , mai ke Akua ka Makua mai , a me ka Haku Iesu Kristo .
49006024	E alohaia ka poe a pau i aloha io aku i ko kakou Haku ia Iesu Kristo . Amene .
50001001	O Paulo a me Timoteo na kauwa a Iesu Kristo , na ka poe haipule a pau iloko o Kristo Iesu e noho ana i Pilipi , me na lunakiai a me na diakono :
50001002	He aloha ia oukou , a me ka malu mai ke Akua mai o ko kakou Makua , a me ka Haku Iesu Kristo .
50001003	Ke hoomaikai aku nei au i ko'u Akua i na manawa a pau a'u i hoomanao ai ia oukou ;
50001004	I na pule a pau a'u no oukou a pau , ua pule no au me ka olioli ,
50001005	No ko oukou hoolauna ana i ka euanelio , mai ka la mua mai , a i neia wa .
50001006	Ua maopopo ko'u manao i keia mea , o ka mea nana i hoomaka i ka hana maikai iloko o oukou , nana no ia e hoomau a hiki i ka la o Iesu Kristo .
50001007	He mea pono ia no'u e manao aku ai pela no oukou a pau , no ka mea , eia no oukou iloko o kuu naau , i kuu wa e paa ana , a me kuu hoakaka ana , a me ka hookupaa ana i ka euanelio ; ua loaa pu ia oukou a pau kuu lokomaikaiia mai .
50001008	No ka mea , o ke Akua no ko'u hoike maka , he nui kuu makemake aku ia oukou a pau , e like me ke aloha o Iesu Kristo .
50001009	O keia hoi ka'u e pule aku nei , i mahuahua loa aku ko oukou aloha ma ka naauao a me ka akamai io ;
50001010	I hoomaopopo hoi oukou i na mea maikai loa ; i oiaio oukou , i hihia ole hoi , a hiki i ka la o Kristo ;
50001011	I hoopihaia hoi oukou i na hua o ka pono , i mea e hoonani ai a e hoomaikaiia aku ai ke Akua ma o Iesu Kristo la .
50001012	E na hoahanau , ke ake nei au e ike oukou , o na mea i loaa ia'u , ua lilo ia i mea e palahalaha'i ka euanelio .
50001013	No ka mea , o kuu paa ana no Kristo , ua ike pono ia ma ka halealii , a ma na wahi e ae a pau .
50001014	A he nui na hoahanau iloko o ka Haku i hooikaikaia i kuu pahao ana , ua ikaika nui ae lakou e hai aku i ka olelo me ka makau ole .
50001015	Ua hai aku nae kekahi poe ia Kristo me ka huahuwa a me ka hakaka ; a o kekahi poe me ka manao aloha .
50001016	Ua hai aku kela poe ia Kristo me ka hakaka , aole me ka manao pono ; ke manao la lakou e hoonui mai i ka ino o ko'u paahao ana .
50001017	A o keia poe me ke aloha , ke ike nei lakou , ua hoonohoia au no ka hoakaka ana'ku i ka euanelio .
50001018	Heaha la hoi ? a ina ma ka hookamani , ina hoi paha ma ka oiaio i haiia'ku ai o Kristo ; ke olioli nei au ilaila , oia , e olioli mau ana hoi au .
50001019	No ka mea , ke ike nei au , e lilo ana keia i mea ola no'u ma ka oukou pule , a me ke kokuaia mai e ka Uhane o Iesu Kristo ;
50001020	E like me ke kuko nui a me ka manaolana o'u , i ole au e hilahila i kekahi mea ; aka , ma ka ikaika nui me ia e mau ana , pela hoi i neia manawa , e hoonaniia'i o Kristo ma ko'u kino , ke ola ia , a ke make paha .
50001021	No ka mea , a i ola no au , no Kristo ia , a i make hoi , o ko'u pomaikai ia .
50001022	Ina hoi au e ola ma ke kino nei , oia ka pono o ka'u hana ana : aka , o ka'u mea pono e koho aku ai , aole au e ike ia .
50001023	No ka mea , he pilikia ko'u iwaena o na mea elua , o ke ake e hele a e noho me Kristo ; oia ka maikai loa ;
50001024	Aka , o ka noho ma ke kino , ka mea ia e pono io ai oukou .
50001025	A ua maopopo kuu manao i keia , ua ike au e ola ana au a e noho ana me oukou a pau , i mea e mahuahua'i ko oukou olioli ma ka manaoio ;
50001026	I nui ae hoi ko oukou hauoli no'u ma o Kristo Iesu la , i kuu hiki hou ana'ku io oukou la .
50001027	E hana wale oukou ma ka pono o ka euanelio a Kristo ; a ina paha e hele aku au e ike ia oukou , ina paha hoi ma kahi e e lohe auanei au i ka oukou mau mea , e ike no ua kupaa oukou ma ka uhane hookahi , me ka manao hookahi , a me ka hooikaika pu ana i ka manaoio o ka euanelio ;
50001028	Aole hoi i hooweliweli iki ia mai oukou e ka poe enemi ; he hoailona ia ia lakou no ka make , aka , ia oukou , he hoailona ia no ke ola , a oia hoi mai ke Akua mai .
50001029	No ka mea , ua haawi lokomaikai ia mai ia ia oukou no Kristo , aole ka manaoio wale aku no ia ia , aka , o ka hoopilikiaia mai hoi nona .
50001030	Hookahi o oukou paio ana me ka oukou i ike mai ai iloko o'u , a me ka oukou e lohe nei iloko o'u .
50002001	Nolaila , ina he mea e malu ai iloko o Kristo , ina paha he oluolu i ke aloha , ina hoi he hoolauna pu ma ka Uhane , ina hoi he aloha o ka naau a me ka lokomaikai ,
50002002	E hooko mai oukou i kuu olioli , i like pu ai hoi ko oukou manao , hookahi hoi ke aloha , hookahi no hoi naau , e manao hookahi ana .
50002003	Mai hana oukou i kekahi mea me ka hakaka a me ka hookiekie wale ; aka , me ka naau akahai e hooi aku i ka manao maikai ia hai , aole ia oukou iho .
50002004	Aole hoi e nana ana kela mea keia mea i kana iho ; aka , e nana hoi kela mea keia mea i ka hai .
50002005	I hookahi ka manao ana iloko o oukou , me ia iloko o Kristo Iesu ;
50002006	Oia no ko ke Akua mea like , aole hoi ia i manao i kona like ana me ke Akua he mea lawe wale :
50002007	Aka , waiho iho la ia i kona , e lawe ana i ke ano o ke kauwa , a ua lilo iho la oia ma ke ano kanaka .
50002008	A loaa iho la ke ano o ke kanaka , hoohaahaa iho la oia ia ia iho , me ka ae maoli aku i ka make , i ka make hoi ma ke kea .
50002009	No ia mea , ua hookiekie loa ae la ke Akua ia ia , a haawi aku la nona i ka inoa maluna o na inoa a pau ;
50002010	I kukuli iho na kuli a pau i ka inoa o Iesu , o na mea o ka lani , a me na mea ma ka honua , a me na mea malalo ae o ka honua ;
50002011	I hooia aku hoi na elelo a pau , o Iesu Kristo ka Haku , ka mea e nani ai ke Akua ka Makua .
50002012	No ia mea , e o'u poe aloha , me oukou i hoolohe mau ai , aole wale no ia'u i noho ai me oukou , aka hoi , ua nui aku i neia wa e noho nei au i kahi e , e hooikaika aku oukou i ke ola no oukou iho , me ka makau a me ka haalulu :
50002013	No ka mea , o ke Akua ka mea e hooikaika ana iloko o oukou , i ka makemake a me ka hana , no kona manao aloha .
50002014	E hana oukou i na mea a pau me ka ohumu ole , a me ka hoopaapaa ole :
50002015	I hala ole oukou a me ke kolohe ole , he poe keiki na ke Akua , i hoohewa ole ia iwaena o ka hanauna kekee a me ke kolohe , e alohi hoi oukou iwaena o lakou e like me na malamalama i ke ao nei ;
50002016	E hoike aku ana i ka olelo e ola'i , i olioli ai au i ka la o Kristo , no kuu holo hewa ole , a me ka luhi hewa ole .
50002017	Ina e nininiia aku au maluna o ka mohai a me ka alana o ko oukou manaoio , e olioli no wau , a e hauoli pu hoi me oukou a pau .
50002018	No keia mea hoi , e olioli oukou , a e hauoli pu mai me au .
50002019	A ke manao nei au ma ka Haku ma o Iesu la , e hoouna koke aku ia Timoteo io oukou la , i olioli ai hoi au i ka wa a'u e ike ai i ka oukou mau mea .
50002020	Aole o'u kanaka manao like , nana e malama io i ka oukou mau mea .
50002021	No ka mea , ke imi nei na mea a pau i ka lakou iho , aole i ka Iesu Kristo .
50002022	Ua ike hoi oukou i kona hoaoia'na , no ka mea , ua hooikaika pu ia me au ma ka euanelio , me he keiki la me ka makua .
50002023	No ia mea , ke manao nei au e hoouna koke aku ia ia , aia ike au i ka hope o ka'u mau mea .
50002024	Ua maopopo hoi kuu manao ma ka Haku , e hiki koke aku hoi au io oukou la .
50002025	Aka , manao iho la au , he pono ke hoouna aku ia Epaperodito io oukou la , oia he hoahanau , he hoalawehana , a me ka hoa koa o'u , a o ko oukou elele no hoi , a me ka mea lawelawe na kuu hemahema .
50002026	No ka mea , he nui kona makemake ia oukou a pau , ua kau maha loa kona naau , i ko oukou lohe ana he mai kona .
50002027	A he mai no kona , ua kokoke e make : aka , ua aloha mai ke Akua ia ia ; aole ia ia wale no , ia'u no hoi , o loaa ia'u ke kaumaha maluna o ke kaumaha .
50002028	Nolaila , ua hoouna wikiwiki aku la au ia ia , i olioli ai oukou ke ike hou aku ia ia , i uuku iho hoi kuu eha .
50002029	E hookipa aku hoi oukou ia ia no ka Haku , me ka olioli nui ; e manao maikai aku hoi oukou i ka poe like .
50002030	No ka mea , ma ka hana a Kristo , ua hookokoke aku la ia i ka make , aole no i malama i kona ola , i hoopau ai oia i ka mea i koe o ko oukou malama mai ia'u .
50003001	No na mea i koe , e na hoahanau o'u , e olioli oukou i ka Haku . Aole o'u luhi ke palapala aku ia oukou i na mea like , a he mea pono hoi ia no oukou .
50003002	E makaala oukou i na ilio , e makaala i ka poe hana ino , e makaala hoi i ka poe i okiokiia .
50003003	No ka mea , o kakou ka poe i okipoepoeia , ka poe hoomana i ke Akua me ka naau , me ka hauoli ia Kristo Iesu , aole no e paulele i ko ke kino :
50003004	Aka , owau paha ka mea hiki ke paulele ma ko ke kino . Ina paha e manao kekahi he mea ia ia e paulele ai ma ko ke kino , he nui aku hoi ka'u .
50003005	Ua okipoepoeia au i ka po awalu , no ka lahuikanaka o Iseraela , no ka ohana o Beniamina , he Hebera hoi no na Hebera , a he Parisaio ma ke kanawai .
50003006	No ka manao ikaika , hoomaau aku la au i ka ekalesia ; a ma ka pono o ke kanawai , aole o'u hala .
50003007	Aka , o na mea a'u i pomaikai ai , lilo ae la ia i kuu manao i mea poho no Kristo .
50003008	Oiaio hoi , ke manao nei au i na mea a pau , he mea poho ia i loaa mai ai ka maikai o ka ike ia Kristo Iesu i kuu Haku ; nona au i hoolei ai i na mea a pau , a ke manao nei au , ne opala wale no ia i loaa'i ia'u o Kristo ,
50003009	I loaa hoi au iloko ona , aole e paa ana i ka'u pono ma ke kanawai , aka , i ka pono ma ka manaoio ia Kristo , oia ka pono mai ke Akua mai ma ka manaoio :
50003010	I ike hoi au ia ia , me ka mana o kona alahouana mai , a me ka hookahi ana o kona hoinoia , i hoohalikeia aku me kona make ana ;
50003011	Malia paha e hiki aku auanei au i ke alahouana o ka poe i make .
50003012	No ka mea , aole i loaa ia'u i neia manawa , aole hoi au i hemolele : aka , ke hahai aku nei au , i lalau aku ai au i ka mea i lalauia mai ai au e Kristo Iesu .
50003013	E na hoahanau , ma kuu manao iho , aole au i lalau aku : aka , o keia hookahi ka'u e hana nei , e hoopoina ana au i na mea i hala mahope , a e kikoo aku ana au i na mea mamua ,
50003014	Ke holo ikaika aku nei au ma ka hoailona , i loaa ia'u ka lei o ka poe a ke Akua i hea mai ai noluna mai ma o Kristo Iesu la .
50003015	O na mea a pau e ake e hemolele , e manao kakou ia mea ; a ina he manao okoa ko oukou i kekahi mea , na ke Akua hoi ia e hoike mai ia oukou .
50003016	Aka , o ka mea i loaa ia kakou , e haele kakou ma ke kanawai hookahi nei , e manao hoi kakou i ka mea hookahi .
50003017	E na hoahanau , e hoohalike pu oukou me au , e nana pono hoi oukou i ka poe hele like me makou i kumu hoohalike na oukou .
50003018	( No ka mea , he nui no ka poe e hele ana , a'u i hai pinepine aku ai ia oukou , a ano hoi ke hai aku nei au me ka uwe ana , he poe enemi lakou i ke kea o Kristo :
50003019	O ka make ko lakou hope , o ka opu hoi ko lakou akua , a ma ka mea hilahila ko lakou nani , ke manao nei hoi lakou i na mea o ka honua . )
50003020	Aka , o ko kakou noho ana , aia no ia ma ka lani ; ke kali nei hoi kakou i ka Mea hoola , oia ka Haku Iesu Kristo nolaila mai :
50003021	Nana e hoololi ae ko kakou kino haahaa , i lilo ia i ano like me kona kino nani , ma ka mana e hiki ai ia ia ke hoolilo i na mea a pau nona .
50004001	Nolaila hoi , e na hoahanau o'u i alohaia , a i makemake nui ia , o kuu olioli a me kuu leialii ; pela e kupaa ai oukou iloko o ka Haku , e na mea i alohaia .
50004002	Ke noi aku nei au ia Euodia , ke noi aku nei hoi au ia Sunetuke , i hookahi ko laua manao iloko o ka Haku .
50004003	Ke noi aku nei hoi au ia oe kekahi , e ka noalawehana io , e kokua aku oe ia mau wahine , i hooikaika pu me au ma ka euanelio , a me Kelemeneto hoi , a me o'u mau hoalawehana e ae , aia no maloko o ka buke ola ko lakou mau inoa .
50004004	E hauoli mau oukou i ka Haku ; ke olelo hou aku nei hoi au , e hauoli oukou .
50004005	I hoikeia hoi ko oukou akahai i na kanaka a pau . Ua kokoke mai ka Haku .
50004006	Mai manao nui oukou i kekahi mea ; aka , i na mea a pau e hoike aku i ko oukou makemake i ke Akua ma ka pule , a me ka noi aku , a me ka hoomaikai aku .
50004007	A o ka maluhia o ke Akua , ka mea i oi aku i ko ke kanaka manao a pau , e hoomalu mai i ko oukou naau a me ko oukou manao ma o Kristo Iesu la .
50004008	Eia hoi , e na hoahanau , o na mea oiaio , na mea maikai , na mea pono , na mea hala ole , na mea lokomaikai , na mea lono maikai ia ; ina he mea kupono , ina hoi he mea e hoomaikaiia'i , e noonoo iho oukou ia mau mea .
50004009	O na mea a oukou i aoia'i , i loaa hoi , i lohe a i ike hoi ia'u , o keia ka oukou e hana'i ; a me oukou hoi ke Akua ka mea e malu ai .
50004010	Ua olioli nui au i ka Haku , no ka mea , ua kupu hou mai ko oukou manao e kokua ia'u ; malaila no oukou i manao ai , aka , aole a oukou mea e hiki ai .
50004011	Aole au i olelo pela no ka nele ; no ka mea , ua aoia hoi au e oluolu iho i na mea a pau i loaa ia'u .
50004012	Ua ike hoi au i ka noho ilihune , a me ka noho lako : i na wahi a pau , a i na mea a pau , ua aoia mai la au e noho maona a e noho pololi , e noho lako a e noho nele .
50004013	E hiki no ia'u na mea a pau , ke kokua mai o Kristo ia'u .
50004014	Aka hoi , ua hana pono mai oukou , i ko oukou manawalea ana mai ia'u i ko'u popilikia .
50004015	E ko Pilipi , ua ike no oukou , i ka wa kinohou o ka euanelio , ia'u i haalele ai ia Makedonia , aole kekahi ekalesia e ae i launa mai ia'u i ka haawi ana a i ka lawe ana , o oukou wale no .
50004016	No ka mea , a i Tesalonike hookahi a elua hoi o ko oukou hoouka ana mai i ka mea e pono ai kuu nele .
50004017	Aole ka makana ka'u e imi nei ; aka , ke imi nei au i ka hua e nui ai ko oukou pono .
50004018	A ia'u na mea he nui , a ua lako hoi : ua piha au i ka oukou mau mea i loaa mai ma o Epaperodito la , he mea ala oluolu , he mohai hooluolu , i maliuia mai hoi e ke Akua .
50004019	Aka , e haawi mai ana ko'u Akua i na mea a pau e pono ai oukou , no kona waiwai i kahi nani ma o Kristo Iesu la .
50004020	A i ke Akua ko kakou Makua ka hoonani mau loa ia i ke ao pau ole . Amene .
50004021	E uwe aku i na haipule a pau iloko o Kristo Iesu . Ke uwe aku nei na hoahanau me au ia oukou .
50004022	Ke uwe aku nei na haipule a pau ia oukou , o lakou hoi no na ohua o Kaisara .
50004023	O ke aloha o ko kakou Haku o Iesu Kristo me oukou a pau . Amene .
51001001	Na Paulo aku , na ka lunaolelo a Iesu Kristo ma ka manao mai o ke Akua , na Timoteo hoi ka hoahanau ,
51001002	I ka poe haipule a me na hoahanau manaoio iloko o Kristo , ma Kolosa ; no oukou ke aloha a me ka malu mai ke Akua mai , o ko kakou Makua , a me ka Haku o Iesu Kristo .
51001003	Ke hoomaikai aku nei maua i ke Akua , i ka Makua o ko kakou Haku o Iesu Kristo , e pule mau ana no oukou ,
51001004	Ua lohe maua i ko oukou manaoio ana ia Kristo Iesu , a me ko oukou aloha ana i na haipule a pau ,
51001005	No ka pono e manaolanaia'i , e waiho ana no oukou ma ka lani ; o ka mea a oukou i lohe mua ai maloko o ka olelo oiaio o ka euanelio ;
51001006	I hiki mai io oukou la e like me ia ma ka honua a pau ; a ua hua mai hoi i ka hua , me ia hoi iwaena o oukou , mai ka la i lohe ai oukou , a i ike ai hoi i ke aloha o ke Akua , ma ka oiaio .
51001007	E like me ka oukou hoolohe ana ia Epapera i ko maua hoakauwa aloha , i ko Kristo kahunapule hoopono no oukou ;
51001008	Nana no i hoike mai ia maua i ko oukou aloha ma ka naau .
51001009	Nolaila hoi , mai ka manawa mai i lohe ai maua , aole maua i hooki i ka pule no oukou , me ka noi aku i hoopihaia mai oukou me ka ike i kona makemake , a me ka naauao io ma ka Uhane ;
51001010	I hele oukou ma ka pono o ka Haku , i na mea a pau i oluoluia mai ai , e hua mai ana i ka hua ma na hana maikai a pau , me ka mahuahua ana ae o ka ike ana i ke Akua .
51001011	E hooikaika nui ia mai oukou e kona mana nani , i ke kupaa ana , a me ke ahonui a me ka olioli ;
51001012	Me ka hoomaikai aku i ka Makua nana kakou i hoopono mai , i loaa mai ai ia kakou ka pono e ili mai ana i ka poe haipule i ke ao .
51001013	Nana hoi kakou i hoola , mai ka mana mai o ka pouli , a ua lawe hoi oia ia kakou iloko o ke aupuni o kana Keiki punahele ;
51001014	Iloko ona ke ola no kakou i kona koko , o ke kala ana'e o ka hewa .
51001015	Oia hoi ka like me ke Akua i nana ole ia , oia hoi ka mua o na mea a pau i hanaia'i .
51001016	No ka mea , ua hanaia e ia na mea a pau , o ko ka lani a me ko ka honua , i nanaia , a i nana ole ia , o na nohoalii , o na haku , o na luna , a me na'lii : ua hanaia na mea a pau ma ona la , a nona no hoi .
51001017	Oia hoi ka mua o na mea a pau , a ma ona la no hoi i mau ai na mea a pau .
51001018	Oia hoi ke poo o ke kino , o ka ekalesia : oia ka makamua , o ka hanau mua hoi mai ka make mai ; i lilo ia i pookela iwaena o na mea a pau .
51001019	No ka mea , o ka pono no ia i ka Makua e noho nui ka pono a pau iloko ona ;
51001020	A ma ona la e hoolaulea ai i na mea a pau ia ia iho , e hoomalu ana ma ke koko o kona kea ; ma ona la , i ko ka honua nei , a me ko ka lani .
51001021	O oukou kekahi , ka poe i ku e i kekahi manawa , ka poe enemi i ko oukou manao ana ma na hana hewa , o kana ia i hoolaulea ae nei ,
51001022	Ma kona kino kanaka , i ka make ana , e hoike oia ia oukou he hemolele , he hala ole , a me ka hoohewa ole ia , imua o kona alo ;
51001023	Ke noho mau aku oukou ma ka manaoio , i hookumuia oukou me ka hoopaaia , ke hoonee ole ia'ku hoi mai ka manaolana aku o ka euanelio a oukou i lohe ai , ka mea i haiia'ku i na mea a pau i hanaia malalo ae o ka lani , nona iho au o Paulo i hooliloia'e nei i lunalawehana .
51001024	Ke hauoli nei au i ko'u ehaeha no oukou , e hoopau ana iloko o ko'u kino , i ke koena o ko Kristo ehaeha ana , no kona kino , oia no ka ekalesia .
51001025	Nona wau i hooliloia'e nei i lunalawehana , e like me ke kauoha a ke Akua i haawi mai ai ia'u no oukou , e hoolaha ae i ka olelo a ke Akua ;
51001026	I ka mea pohihihi hunaia'e mai ka wa kahiko mai , a me na hanauna mai , aka i keia manawa , ua hoikeia mai nei i kana mau haipule ;
51001027	I ka poe a ke Akua i hoomaopopo ai i ka waiwai nani o keia mea pohihihi iwaena o ko na aina e ; oia no o Kristo iloko o oukou , ka manaolana no ka nani :
51001028	Oia ka makou e hai aku nei , e ao ana i na kanaka a pau , a e hoonaauao ana i na kanaka a pau i ka naauao io , e hiki ia makou ke hoike i na kanaka a pau i hemolele iloko o Kristo Iesu .
51001029	Nalaila hoi ka'u hana e hooikaika nui nei , e like me kana hana i hooikaika nui mai nei iloko o'u .
51002001	No ka mea , ke ake nei au e ike oukou i ko'u ehaeha nui ana no oukou , a me ko Laodikeia , a me ka poe i ike ole mai i ko'u maka , i ke kino nei ;
51002002	I hooluolu pu ia ko lakou naau , i hookui pu ia hoi i ke aloha , a i ka waiwai a pau o ka manao maopopo loa , i ka ike paka ana i ka mea pohihihi a ke Akua ka Makua a me Kristo ;
51002003	Kahi i hunaia'i ka waiwai nui o ke akamai , a me ka naauao .
51002004	O ka'u ia e olelo nei , o puni oukou i kekahi , i na olelo hoowalewale .
51002005	No ka mea , i ko'u kaawale ana ma ke kino , owau pu kekahi me oukou ma ka uhane , e hauoli ana , me ka nana ana i ko oukou pono like , a me ke kupaa ana o ko oukou manaoio ia Kristo .
51002006	Nolaila hoi , no ka loaa ana mai o Kristo ia oukou , e hele oukou iloko ona ;
51002007	I hookumuia , a i hookukuluia iloko ona , a me ka hoomauia i ka manaoio i hoikeia mai ia oukou , a malaila e hoomahuahua ae ia me ka hoomaikai aku .
51002008	E malama hoi , o hokai mai kekahi ia oukou me ka manao maalea , a me ka hoopunipuni lapuwale , mamuli o ka mooolelo o kanaka , mamuli o na kumu o ko ke ao nei , aole hoi mamuli o Kristo .
51002009	No ka mea , maloko ona e noho ana ka pono nui a pau o ke Akua ma ke kino .
51002010	Ua hemolele oukou maloko ona , oia ke poo o na'lii a pau a me ka mana .
51002011	Iloko ona , ua okipoepoeia oukou i ke okipoepoe hana ole ia e ka lima , i ke pale ana aku i ke kino o ka hewa o ka io , ma ko Kristo okipoepoe ana ;
51002012	I kanu pu ia me ia , i ka bapetizo ana , a ilaila hoi e ala pu hou ai me ia , ma ka manaoio i ka hana a ke Akua , a ka mea i hoala ia ia , mai ka make mai .
51002013	O oukou hoi ka poe i make iloko o ka hewa , a me ke okipoepoe ole ia o ko oukou kino , o oukou kana i hoala pu hou mai nei me ia , a ua kala mai i ko oukou hewa a pau ;
51002014	E hokai ana i ka palapala lima o na oihana i pono ole ai kakou , o ka mea i ku e mai ia kakou , oia kana i lawe aku ai , a makia aku la ma kona kea .
51002015	A kaili ae la oia i ko na'lii , a me ko na mea mana , ua hoike ia lakou ma ke akea , e lanakila ana maluna o lakou ma keia .
51002016	Nolaila , mai hoahewa mai kekahi ia oukou , i ka mea ai , a me ka mea inu , aole hoi no kahi la hoano , a me ka mahina hou , a me na sabati .
51002017	He aka no ia mau mea no na mea e hiki mai ana : aka o ke kino , no Kristo no ia .
51002018	Mai hoonele mai kekahi ia oukou i ko oukou uku ma ka hoohaahaa wale ana , a me ka hoomana ana i na anela , e maoi wale ana iloko o na mea ana i ike ole ai , e hookano wale ana kona naau kanaka ,
51002019	Me ka malama ole i ke Poo , i ka mea i hanaiia mai ai ke kino a pau , i paa i na ami a me na olona , ua mahuahua aku ia i ko ke Akua hoomahuahua ana mai .
51002020	Ina hoi i make pu oukou me Kristo , a kaawale na kumu liilii o ko ke ao nei , no ke aha hoi oukou , e like me ka noho ana ma keia ao , i malama ai i na kapu ,
51002021	( Mai hoopa , mai hoao , mai lawelawe ;
51002022	O na mea ia e make ai ma ka lawe ana ; ) mamuli o na kauoha a me na oleloao a kanaka ?
51002023	He mau mea hookohukohu naauao , i ka hoomana e , a i ka hoohaahaa , a i ka malama ole i ke kino , aole nae i ka mea nui e oluolu ai ke kino .
51003001	Ina hoi i ala pu oukou me Kristo , e imi oukou i na mea maluna , ma kahi e noho ai o Kristo , ma ka lima akau o ke Akua .
51003002	E paulele oukou i na mea oluna , aole i na mea ma ka honua nei .
51003003	No ka mea , ua make oukou , a ua hunaia'ku ko oukou ola me Kristo iloko o ke Akua .
51003004	Aia ikea aku o Kristo o ko kakou ola , alaila e ikea pu oukou me ia iloko o ka nani .
51003005	E uumi hoi i ko oukou mau lala ma ka honua ; i ka moe kolohe , i ka maemae ole , i ke kuko wale , i ka makemake ino , a me ka makee waiwai , o ka hoomanakii no ia .
51003006	No ia mau mea e hiki mai ai ka inaina o ke Akua maluna iho o na keiki a ka hoolohe ole .
51003007	Ilaila hoi ko oukou hele ana i kekahi manawa , ia oukou i noho pu ai me lakou .
51003008	Aka , menei ua pau ia oukou i ka hemo o keia mau mea ; o ka huhu , o ka inaina , o ka ukiuki , o ka hoino wale , o ke kamailio haumia mai loko mai o ko oukou waha .
51003009	Mai hoopunipuni kekahi i kekahi , no ka mea , ua hemo ia oukou ke kanaka kahiko a me kana hana ;
51003010	A ua hookomo hou oukou i ke kanaka hou , i ka mea i hana hou ia i ka naauao ma ka like o ka mea nana ia i hana ;
51003011	Kahi i ole ai he Helene , he Iudaio , he okipoepoe , a me ke okipoepoe ole , ka malihini , a me ka Sekute , ke kauwa a me ke kauwa ole ; aka , o Kristo no ka mea a pau , oia hoi ko loko o na mea a pau .
51003012	Nolaila hoi , me he poe i waeia la e ke Akua , i hoolaaia , a i alohaia hoi , e hookomo oukou i ka naau menemene , a i ka lokomaikai , a i ka manao haahaa , a i ke akahai , a me ke ahonui ;
51003013	E hoomanawanui ana kekahi i kekahi , e kala ana hoi kekahi i kekahi , ke loaa ka hala o kekahi i kekahi ; e like me ka Kristo kala ana mai ia oukou , pela aku hoi oukou .
51003014	A o ke aloha kekahi , maluna iho o neia mau mea a pau , oia ka mea hemolele e paa pono ai .
51003015	A e noho hoomalu mai ka malu o ke Akua iloko o ko oukou naau , no ia mea hoi e heaia mai ai oukou i kino hookahi ; a e hoomaikai aku hoi oukou .
51003016	A e noho lako mai ka olelo a Kristo iloko o oukou , me ka naauao loa ; e ao ana a e hoonaauao ana hoi kekahi i kekahi i na halelu , a me na himeni , a me na mele ma ka Uhane , e oli ana i ka Haku me ka maikai iloko o ko oukou naau .
51003017	A o ka oukou mea e lawelawe ai ma ka olelo , a ma ka hana , e pau ia i ka hanaia iloko o ka inoa o ka Haku , o Iesu , a e hoomaikai aku i ke Akua , i ka Makua , ma ona la .
51003018	E na wahine , e hoolohe oukou i ka oukou mau kane ponoi , o ka pono no ia iloko o ka Haku .
51003019	E na kane , e aloha oukou i ka oukou mau wahine , mai noho a hoawahia aku ia lakou .
51003020	E na keiki , e hoolohe oukou i ko oukou mau makua , ma na mea a pau ; no ka mea , he pono ia i ka Haku .
51003021	E na makuakane , mai hoonaukiuki i ka oukou mau keiki , o pauaho lakou .
51003022	E na kauwa , e hoolohe ma na mea a pau , i ko oukou mau haku ma ke kino ; aole ka hooiaio maka me he mea hoolealea kanaka la ; aka , me ka naau hookahi e hopohopo ana i ke Akua .
51003023	A o ka oukou mea e hana'i a pau , e hana aku no ia me ka naau , me he mea la no ka Haku , aole hoi no kanaka .
51003024	Ua ike hoi oukou , na ka Haku mai e loaa mai ana ia oukou ka uku e ili mai ana ; no ka mea , ua hookauwa aku oukou na ka Haku na Kristo .
51003025	Aka , o ka mea hana hewa la , e hoopaiia ia no ka hewa ana i hana'i ; aole loa e manao ewaewa ia mai na kino .
51004001	E na haku , e haawi aku na na kauwa i ka mea pono , a me ka ewaewa ole ; ua ike oukou he Haku ko oukou ma ka lani .
51004002	E hoomau i ka pule , e makaala hoi ma ia mea , me ka hoomaikai aku .
51004003	No makou kekahi e pule ai oukou , i wehe mai ke Akua i ka puka no makou e olelo ai , e hai aku i ka mea pohihihi o Kristo i ko'u mea i hoopeaia mai nei :
51004004	I hiki ia'u ke hoomaopopo ia mea , me he mea pono la ia'u ke olelo aku .
51004005	E hele naauao oukou mamua o ka poe mawaho , e malama pono ana i ka manawa .
51004006	E hoomauia ka maikai o ka oukou olelo , i miko ia i ka paakai , i ike oukou i ka mea e pono ai ke olelo i kela kanaka a i keia kanaka .
51004007	A o ko'u noho ana , na Tukiko ia e hai aku ia oukou , na ka hoahanau aloha , ka lawehana hoopono , ka hoakauwa iloko o ka Haku .
51004008	Oia ka'u i hoouna aku nei io oukou la , no ia mea , i ike aku ia i ko oukou noho ana , a e hooluolu aku hoi i ko oukou mau naau ;
51004009	Me Onesimo , ka hoahanau aloha hoopono , no oukou mai ia ; na laua e hoike aku ia oukou i na mea a pau o nei .
51004010	Ke uwe aku nei o Arisetareko , ko'u hoapio ia oukou , laua o Mareko ke keiki a ko Barenaba kaikuwahine , ( nona oukou i kauohaia aku ai , oia ka oukou e hookipa ai , ke hiki aku ia io oukou la , )
51004011	A me Iesou , i kapa hou ia'i Iouseto , no ke okipoepoe laua . O lakou wale no ko'u mau hoalawehana ma ke aupuni o ke Akua , na mea i hooluolu mai nei ia'u .
51004012	Ke uwe aku nei o Epapera ia oukou , no oukou ia , o ke kauwa a Kristo , e hooikaika mau ana no oukou , i ka pule , i ku hemolele oukou me ke kina ole , ma ka makemake a pau o ke Akua .
51004013	Ke hoike aku nei au nona , he ikaika nui kona no oukou , a no ka poe ma Laodikeia , a me ka poe i Hierapoli .
51004014	Ke uwe aku nei ia oukou o Luka , ke kahuna lapaau punahele , a me Dema .
51004015	E aloha aku oukou i ka poe hoahanau i Laodikeia , a ia Numepana , a me ka ekalesia iloko o kona hale .
51004016	Aia heluheluia keia episetole iwaena o oukou la , na oukou e heluhelu hou aku ia i ka ekalesia o ko Laodikeia ; a e heluhelu hoi oukou i ka episetole mai Laodikeia mai .
51004017	E i aku ia Arekipo , E malama oe i ka oihana i loaa ia oe iloko o ka Haku , nau ia e hooponopono .
51004018	O ke aloha nae , na ka lima ia o'u nei o Paulo . E hoomanao mai i ko'u mea i paa ai . E alohaia mai oukou . Amene .
52001001	Na Paulo aku , a me Silevano , a me Timoteo , i ka ekalesia o ko Tesalonike , iloko o ke Akua ka Makua , a me ka Haku Iesu Kristo ; no oukou ke aloha a me ka pomaikai , mai ke Akua mai , o ko kakou Makua a me ka Haku Iesu Kristo .
52001002	Ke hoomaikai mau aku nei makou i ke Akua no oukou a pau , e hoohiki ana ia oukou i ka makou pule ;
52001003	E manao mau aku ana i ka hana a ka manaoio o oukou , a me ka hooikaika o ke aloha , a me ke ahonui o ka manaolana i ko kakou Haku , ia Iesu Kristo , imua o ke alo o ke Akua ko kakou Makua ;
52001004	E ike aku ana hoi , e na hoahanau aloha , i ko oukou waeia mai e ke Akua .
52001005	No ka mea , aole ma ka olelo wale no i hiki aku ai ka makou euanelio io oukou la , aka , ma ka mana no hoi , a me ka Uhane Hemolele , a me ka hooiaio loa ; ua ike hoi oukou i ke ano o ko makou noho ana iwaena o oukou , no oukou .
52001006	A ua hahai mai oukou mamuli o makou a me ka Haku , ua apo mai oukou i ka olelo me ka ehaeha nui , a me ka olioli no ka Uhane Hemolele :
52001007	Pela i lilo ai oukou i mau alakai no ka poe manaoio a pau i Makedonia a me Akaia .
52001008	No ka mea , mai o oukou aku i pae aku ai ka olelo a ka Haku , aole ma Makedonia a me Akaia wale no , aka , ma ia wahi aku a ia wahi aku , i hoolahaia ae ai ko oukou paulele ana i ke Akua , i ole ai e pono ia makou ke hai hou aku .
52001009	No ka mea , na lakou no i hoike mai no kakou , i ke ano o ko makou komo ana iwaena o oukou , a me ko oukou huli ana i ke Akua , mai na'kua kii mai e malama aku i ke Akua ola oiaio ;
52001010	A e kali hoi i kana Keiki , mai ka lani mai , ana i hoala mai ai , mai ka make mai , ia Iesu , nana kakou e hoopakele i ka inaina e kau mai ana .
52002001	Ua ike hoi oukou , e na hoahanau , i ko makou komo ana iwaena o oukou , aole ia he mea ole ;
52002002	Aka , i ko makou eha mua ana'e me ka hoino wale ia mai , ma Pilipi , ua ike oukou , ua wiwo ole ae la makou ma ko kakou Akua i ka hai aku ia oukou i ka euanelio a ke Akua , me ka paio nui ana .
52002003	No ka mea , aole ma ka wahahee ka makou ao ana aku , aole hoi ma ka haumia , aole hoi ma ka hoopunipuni ;
52002004	Aka , me ka haawi ana mai o ke Akua ia makou , i kauohaia mai ka euanelio ia makou , pela hoi makou e olelo aku nei ; aole me he mea hoolealea la i kanaka , aka , i ke Akua , i ka mea nana ko kakou naau i hoao mai nei .
52002005	Aole makou i lawe i na hua olelo malimali , ua ike oukou ; aole hoi i ka hookohu o ka makee waiwai ; o ke Akua ka mea ike .
52002006	Aole makou i imi i ka hoonaniia mai e kanaka , aole hoi e oukou , aole hoi e hai , i ka wa pono e lilo ai makou i poe hookaumaha , me he mau lunaolelo la na Kristo .
52002007	Ua ahonui makou iwaena o oukou , e like me ka wahine hanai la , e malama ana i kana mau keiki :
52002008	Oia , me ko makou aloha nui aku ia oukou , ua oluolu makou ke haawi aku , aole i ka euanelio wale no a ke Akua ia oukou , aka , i ko makou ola kekahi , no ka mea , he hiwahiwa oukou na makou .
52002009	Ke hoomanao nei no oukou , e na hoahanau , i ka makou hana , a me ko makou luhi ana hoi ; e hana ana i ka po a me ke ao , i ole ai makou e lilo i mea e luhi ai kekahi o oukou , pela makou i hai aku ai ia oukou i ka euanelio a ke Akua .
52002010	O oukou ko makou poe hoike , a o ke Akua kekahi , i ka hemolele , a me ka pono , a me ka hala ole o ko makou noho ana iwaena o oukou ka poe i manaoio .
52002011	Ua ike hoi oukou i ko makou hooikaika ana'ku , a me ka hooluolu ana'ku , a me ke kauoha ana'ku ia oukou a pau , me he makuakane la i kana mau keiki ,
52002012	I hele pono oukou ma ka pono o ke Akua , ka mea nana oukou i hea mai iloko o kona aupuni , a i kona nani .
52002013	No ia mea hoi i hoomaikai mau aku ai makou i ke Akua , no ka mea , i ka loaa ana ia oukou o ka ke Akua olelo , a oukou i lohe mai ai ia makou nei , aole oukou i apo mai ia me he olelo la na kanaka , aka , he olelo no na ke Akua , he oiaio no ia , o ka mea i hooikaika nui iloko o oukou o ka poe i manaoio .
52002014	No ka mea , ua lilo mai oukou , e na hoahanau , i mau mea hoohalike me na ekalesia o ke Akua , ma Iudea , iloko o Kristo Iesu ; no ka mea , ua hoinoia mai hoi oukou e ko ka aina o oukou iho , e like me lakou e ka poe Iudaio ;
52002015	Ka poe i pepehi i ka Haku ia Iesu , a i ko lakou poe kaula hoi , a i alualu kolohe mai hoi ia makou ; aole no e hooluolu i ke Akua , a ua ku e i na kanaka a pau .
52002016	Ua keakea mai la lakou ia makou i ka olelo aku i ko na aina e e ola'i lakou , e hoopiha mau ana i ko lakou hewa ; aka , e kau mai ana ka inaina nui loa maluna iho o lakou .
52002017	Aka , o makou la , e na hoahanau , ua hookaawaleia mai nei mai o oukou mai la , i keia mau la , o ko makou kino , aole ka naau , ua makemake loa makou e ike hou aku i ko oukou mau maka , ua hooikaika nui aku ilaila .
52002018	No ia mea , o ko makou manao e hele aku io oukou la , owau o Paulo kekahi i kela manawa a i keia manawa ; aka , ua alalai mai la o Satana ia makou .
52002019	Heaha hoi ko makou manaolana a me ka olioli , a me ka lei e hauoli ai makou ? aole anei o oukou ia , i ke alo o ko kakou Haku o Iesu Kristo i kona hiki ana mai ?
52002020	No ka mea , o oukou no ka nani a me ka olioli o makou .
52003001	A i hiki ole ia makou ke hoomanawanui hou aku , manao iho la makou he pono ke waiho hookahi ia mai ma Atenai .
52003002	A ua hoouna aku la ia Timoteo , o ko kakou hoahanau , he mea lawehana na ke Akua , a o ko makou hoalawehana ma ka euanelio o Kristo , e hooikaika aku oia ia oukou , a e hooluolu hoi ia oukou i ko oukou manaoio ana ;
52003003	I hoonaue ole ia kekahi e keia mau pilikia ; no ka mea , ua ike no oukou , ua haawiia mai ia mau mea no kakou .
52003004	No ka mea , i ko makou noho pu ana me oukou , ua hai e aku makou ialoukou , e hoinoia'na kakou ; a ua hiki mai la no ia pela , ua ike hoi oukou .
52003005	Nolaila , i ka pono ole ia'u ke hoomanawanui hou aku , ua hoouna aku la au e ike i ko oukou manaoio , o lilo paha oukou i ka hoowalewaleia mai e ka hoowalewale , a ua lilo iho la ka makou hana i mea ole :
52003006	Aka , i ka hoi ana mai nei o Timoteo mai o oukou mai io makou nei , me ka hoike lea mai ia makou i ka pono o ko oukou manaoio ana me ke aloha , a i ko oukou manao maikai mau ana mai ia makou , e ake ana e ike ia makou , e like hoi me makou ia oukou ;
52003007	No ia mea , e na hoahanau , no ko oukou manaoio , ua oluolu iho nei makou ia oukou iloko o ko makou ehaeha ana , a me ka pilikia a pau .
52003008	No ka mea , ano , ua ola makou ke kupaa oukou iloko o ka Haku .
52003009	Pehea hoi makou e hoomaikai hou aku ai i ke Akua no oukou , no ka olioli a pau a makou e olioli nei ia oukou imua o ko kakou Akua ?
52003010	E pule nui ana i ka po a me ke ao , i ike aku makou i ko oukou maka , a e hoolawa aku hoi i ke koena o ko oukou manaoio .
52003011	Na ke Akua ko kakou Makua , a me ko kakou Haku na Iesu Kristo makou e alakai pono aku io oukou la .
52003012	Na ka Haku hoi oukou e hoopiha a hu aku i ke aloha i kekahi i kekahi , a ia hai ae hoi a pau , e like me makou ia oukou ;
52003013	I hookupaa mai oia i ko oukou naau i kina ole ka hemolele imua o ke Akua , o ko kakou Makua , i ka hiki ana mai o ko kakou Haku o Iesu Kristo , me kona poe hoano a pau loa .
52004001	Eia hou neia , e na hoahanau , ke nonoi aku nei makou me ka hooikaika aku ia oukou ma o Iesu Kristo la , e like me ka pono a oukou i lohe mai ai ia makou e hele ai oukou , a e hooluolu ai i ke Akua , pela hoi oukou e hoomahuahua mau aku ai .
52004002	Ua ike hoi oukou i na kauoha a makou i haawi aku ai ia oukou ma ka Haku , ma o Iesu la .
52004003	Eia hoi ka makemake o ke Akua , o ko oukou maemae ana , i haalele loa oukou i ka moe kolohe ;
52004004	I ike hoi oukou a pau i ka malama i kana ipu ae , a i kana ipu ae , me ka maemae a me ka maikai .
52004005	Aole ma ke kuko ino wale , e like me na lahuikanaka , ka poe ike ole i ke Akua .
52004006	Aole make hoopoho kekahi , aole ka hoomake hewa i ka kona hoahanau i kekahi mea ; no ka mea , o ka Haku ka mea nana ia poe e hoopai mai , oia ka makou i hai mua aku ai me ka hoike e aku ia oukou .
52004007	Aole ke Akua i hea mai ia kakou no ka haumia , aka , no ka hemolele no .
52004008	O ka mea hoi i hoowahawaha mai , aole ia i hoowahawaha i ke kanaka , i ke Akua no nana i haawi mai i kona Uhane Hemolele ia makou .
52004009	A o ke aloha hoahanau hoi , aole o oukou hemahema e pono ai au ke palapala aku ia oukou ; no ka mea , ua aoia mai oukou e ke Akua e aloha i kekahi i kekahi .
52004010	Oia hoi , o ka oukou ia e hana'i i na hoahanau a pau ma Makedonia a puni ; a , ke nonoi aku nei makou ia oukou , e na hoahanau , e hoomahuahua nui ae oukou .
52004011	A e imi oukou e noho malie me ka hana aku i ka oukou hana iho , a , me ko oukou mau lima iho e hana'i , e like me ka makou kauoha ana'ku ia oukou ;
52004012	I pono ka oukou hele ana imua o ka poe o waho , a i nele ole hoi oukou i kekahi mea .
52004013	Aole hoi au i makemake , e na hoahanau , e naaupo oukou no ka poe i hiamoe , i ole ai oukou e kumakena , e like me ka poe manaolana ole .
52004014	No ka mea , ina i manaoio kakou , ua make aku la o Iesu , a ua ala hou mai , pela no hoi ke Akua e lawe pu mai ai me ia i ka poe e hiamoe ana iloko o Iesu .
52004015	Eia ka makou e olelo aku nei ia oukou ma ka olelo a ka Haku , o kakou ka poe e ola ana i ka hiki ana mai o ka Haku , aole kakou e hiki e aku mamua o ka poe e hiamoe ana .
52004016	No ka mea , e iho io mai no ka Haku mai ka lani mai , me ka hooho , a me ka leo o ka luna anela , a me ka pu a ke Akua ; a o ka poe make iloko o Kristo ke ala e mai .
52004017	Alaila e kaili pu ia'ku kakou ka poe i koe e ola okoa ana , me lakou , iloko o na ao kaalelewa e halawai pu me ka Haku , i ka lewa ; oia hoi , e mau loa ana ko kakou noho ana me ka Haku .
52004018	Nolaila hoi e hooluolu oukou i kekahi i kekahi ma keia mau huaolelo .
52005001	A no na wa , a me na manawa , e na hoahanau , aole o oukou hemahema e pono ai au ke palapala aku ia oukou :
52005002	No ka mea , ua ike paka no oukou , e , o ka la o ka Haku , me he aihue la i ka po , pela no ia e hiki mai ai .
52005003	A i ka wa e olelo ai lakou , He pomaikai , he malu ; alaila , loohia koke e mai lakou e ka make , me he haakokohi la o ka wahine hapai ; aole hoi lakou e pakele .
52005004	Aka , o oukou , e na hoahanau , aole oukou iloko o ka pouli , e loohia ai oukou e ua la la , me he aihue la .
52005005	He poe keiki oukou a pau no ka malamalama , a he mau kamalii no hoi no ke ao ; aole no ka po kakou , aole hoi no ka pouli .
52005006	Mai hiamoe hoi kakou e like me kekahi poe ; aka , e kiai kakou me ke kuoo .
52005007	No ka mea , o ka poe hiamoe , ua hiamoe lakou i ka po ; a o ka poe ona , ua ona lakou i ka po .
52005008	Aka , o kakou ka poe o ke ao , e kuoo kakou , e komo ana i ka pale umauma o ka manaoio a me ke aloha ; a i ka papale koa hoi o ka manaolana i ke ola .
52005009	Aole ke Akua i hookaawale mai ia kakou no ka inaina , aka , no ka loaa ana mai o ke ola i ko kakou Haku ia Iesu Kristo ,
52005010	I ka mea i make aku no kakou , i ola pu ai kakou me ia , i ke ala ana , a i ka hiamoe ana paha o kakou .
52005011	Nolaila e hooluolu pu ai oukou ia oukou iho , a e hookukulu kekahi i kekahi , e like me ka oukou hana ana no .
52005012	Ke nonoi aku nei makou ia oukou , e na hoahanau , e ike aku i ka poe e hooikaika ana iwaena o oukou , ka poe maluna iho o oukou iloko o ka Haku , a e ao mai ana ia oukou ;
52005013	A e mahalo nui aku ia lakou me ke aloha , no ka lakou hana . E kuikahi hoi oukou iho .
52005014	Ke noi aku nei makou ia oukou , e na hoahanau , e ao aku i ka poe hookekee , e hooluolu i ka poe naau hopohopo , e kokua i ka poe nawaliwali , e ahonui aku hoi i na kanaka a pau :
52005015	E malama hoi , i hoihoi ole aku kekahi i ka hewa no ka hewa i kekahi ; e hahai mau oukou i ka pono iwaena o oukou a me na kanaka a pau .
52005016	E hauoli mau loa .
52005017	E pule hooki ole .
52005018	Ma na mea a pau e hoomaikai aku ai : no ka mea , oia ko ke Akua manao iloko o Kristo Iesu ia oukou .
52005019	Mai kinai i ka Uhane .
52005020	Mai hoowahawaha i ka wanana ana .
52005021	E hooiaio i na mea a pau ; a e hoopaa i ka mea pono .
52005022	E haalele i na mea ano ino a pau .
52005023	A na ke Akua e malu ai e hoomaemae loa mai ia oukou ; a e malama pono ia mai ko oukou naau , a me ko oukou uhane , a me ko oukou kino , me ka hala ole , a hiki mai ko kakou Haku , o Iesu Kristo .
52005024	He oiaio mau ko ka mea nana oukou i hea mai , nana no hoi ia e hana .
52005025	E na hoahanau , e pule oukou no makou .
52005026	E aloha aku i na hoahanau a pau me ka honi hoano .
52005027	Ke kauoha aku nei au ia oukou ma ka Haku , e heluheluia aku keia episetole i ka poe hoahanau laa a pau loa .
52005028	Ia oukou ke aloha mai ko kakou Haku o Iesu Kristo . Amene .
53001001	Na Paulo aku , a me Silevano , a me Timoteo , i ka ekalesia o ko Tesalonike , iloko o ke Akua o ko kakou Makua , a me ka Haku Iesu Kristo :
53001002	Ia oukou ke aloha , a me ka malu , mai ke Akua mai o ko kakou Makua , a me ka Haku Iesu Kristo .
53001003	E pono no makou e hoomaikai mau aku i ke Akua no oukou , e na hoahanau ; he mea maikai no ia , no ka ulu nui ana o ko oukou paulele , a o ke aloha o oukou a pau loa , ua mahuahua ae ia i kekahi i kekahi .
53001004	Oia ka makou e mahalo ai ia oukou , iloko o na ekalesia o ke Akua , no ko oukou ahonui , a me ko oukou manao kupaa i ko oukou hoomaauia mai , a me na ehaeha a pau a oukou e hoomanawanui ai .
53001005	O ka hoailona akaka ia o ka hoopai pono ana mai o ke Akua , i manaoia mai oukou he poe pono no ke aupuni o ke Akua , no ko oukou mea i hoinoia'i .
53001006	He mea pono no hoi ia i ke Akua ke hoihoi i ka poino i ka poe i hoopoino mai ia oukou ;
53001007	A ia oukou hoi ka poe i hoopoinoia , i ka hoomaha pu me makou , i ka wa e hoikeia mai ai o ka Haku o Iesu , mai ka lani mai , me kona poe anela mana ,
53001008	Me ke ahi e lapalapa ana , e hoopai ana i ka make maluna o ka poe ike ole i ke Akua , a me ka malama ole i ka euanelio o ko kakou Haku o Iesu Kristo :
53001009	O lakou ke hoopaiia'na i ka make mau loa , mai ke alo mai o ka Haku a me kona mana nani ;
53001010	Ia la , i kona hiki ana mai e hoonaniia'ku ai e kona poe hoano a pau , a e mahaloia aku ai iwaena o ka poe a pau i manaoio ia ia , ( no ka mea , ua manaoioia mai ka makou hoike ana e oukou . )
53001011	Nolaila hoi makou i pule mau aku ai no oukou , i manao mai ai ko kakou Akua ia oukou he poe pono e hoopomaikaiia , a e hooko mai oia i ke aloha a pau o kona maikai , a me ka hana o ka manaoio me ka mana ;
53001012	I hoonaniia'ku ka inoa o ko kakou Haku o Iesu Kristo , iloko o oukou , a o oukou hoi iloko ona , mamuli o ke aloha ana mai o ko kakou Akua , a me ka Haku Iesu Kristo .
53002001	Ke nonoi aku nei makou ia oukou , e na hoahanau , no ka hiki ana mai o ko kakou Haku o Iesu Kristo , a me ko kakou akoakoa ana aku io na la ;
53002002	Mai hoonaue koke oukou i ko oukou manao , mai pihoihoi i kekahi uhane , a i kekahi olelo , a i kekahi episetole paha a makou aku , me he mea e hiki koke mai ana la ka la o Kristo .
53002003	Mai puni oukou i kekahi i kela mea a i keia mea ; no ka mea , e hiki e mai ana no mamua ka haule ana , a e hoikeia'e hoi ua kanaka la o ka hewa , ke keiki o ka make ;
53002004	O ka mea i ku e mai , a hookiekie ae la ia ia iho maluna o na mea a pau i kapaia he Akua , a me ka mea i hoomanaia ; oia hoi , me he Akua la e noho ana ia iloko o ka luakini o ke Akua , e hoike ana ia ia iho oia ke Akua .
53002005	Aole anei oukou i hoomanao i ko'u hai ana'ku ia oukou i keia mau mea i ka wa i noho pu ai au me oukou ?
53002006	A ke ike nei hoi oukou i ka mea alalai no kona ikea ana mai i kona manawa .
53002007	No ka mea , ke hooikaika nei ka pohihihi o ua hewa la ; aka , o ka mea alalai , e keakea aku ana no ia a hiki i kona wa e laweia'ku ai .
53002008	Alaila , e hoikeia mai ua Hewa la , o ka ka Haku ia e kinai aku ai me ka ha o kona waha , a e luku ai hoi me ka olinolino nui o kona hiki ana mai .
53002009	O ka hiki ana mai o ua mea la , mamuli no ia o ka Satana hana ana , me ka mana a pau , a me na hoailona , a me na mea kupanaha hoopunipuni ;
53002010	A me kela hoowalewale ana , a me keia hoowalewale ana a pau ma ka hewa , iwaena o ka poe e make ana ; no ka mea , aole i loaa ia lakou ka makemake i ka olelo oiaio , i ola'i lakou .
53002011	No ia mea , e hooili mai no ke Akua i ka hoopunipuni ikaika maluna o lakou , i manao ai lakou i ka mea wahahee he oiaio ;
53002012	I make pu ai hoi lakou a pau ka poe i manaoio ole i ka olelo oiaio , aka , ua olioli no i ka mea pono ole .
53002013	Aka , e pono makou e hoomaikai mau aku i ke Akua no oukou , e na hoahanau i alohaia mai e ka Haku , no ko ke Akua wae ana mai ia oukou , mai ke kumu mai , i ola oukou ma ka huikala ana mai o ka Uhane , a ma ka manaoio aku i ka olelo oiaio ;
53002014	Malaila hoi oia i hea mai ai ia oukou , ma ka makou euanelio , i loaa ia oukou ka nani o ko kakou Haku , o Iesu Kristo .
53002015	Nolaila , e na hoahanau , e kupaa , a e hoopaa loa i ka haawina i aoia'ku ai ia oukou ma ka olelo , a ma ka makou episetole .
53002016	Eia hoi , na ko kakou Haku o Iesu Kristo a me ke Akua ko kakou Makua , ka mea i aloha mai ia kakou , a i haawi wale mai hoi ia kakou i ka oluolu mau loa , a me ka manaolana maikai , ma ka lokomaikaiia mai ,
53002017	E hooluolu mai i ko oukou mau naau , a e hookupaa ia oukou i na olelo a me na hana maikai a pau .
53003001	No na mea i koe , e pule oukou , e na hoahanau , no makou , i holo lea ai ka olelo a ka Haku , a i hoonaniia'i hoi , e like me ia iwaena o oukou ;
53003002	A i hoopakeleia'e ai hoi makou i kanaka haihaia a me ka hana hewa ; no ka mea , aole pau na kanaka i ka manaoio .
53003003	Aka , he oiaio ka Haku , nana oukou e hookupaa mai , a e hoopakele hoi i ka mea hewa .
53003004	He manao ko makou iloko o ka Haku ia oukou , e , ke hana mai nei no oukou , a e hana no i na mea a makou e kauoha aku nei ia oukou .
53003005	Na ka Haku hoi e alakai i ko oukou naau iloko o ke aloha o ke Akua , a me ke ahonui o Kristo .
53003006	Ke kauoha aku nei hoi makou ia oukou , e na hoahanau , ma ka inoa o ko kakou Haku , o Iesu Kristo , e hookaawale ia oukou iho , mai kela hoahanau a me keia hoahanau e hele hokai ana , aole mamuli o ka haawina i kauohaia'ku ai e makou .
53003007	Ua ike no hoi oukou , e pono oukou e hoohalike me makou ; no ka mea , aole makou i hele hokai iwaena o oukou .
53003008	Aole hoi makou i ai i ka berena a kekahi me ka uku ole aku ; aka , ua hooikaika no makou ma ka hana , a me ka luhi i ka po a me ke ao , i ole ai makou e lilo i mea e luhi ai kekahi o oukou .
53003009	Aole no ka pono ole ia makou , aka , no ka hoolilo ana ia makou iho i kumu hoohalike , i hahai mai ai oukou mamuli o makou .
53003010	No ka mea hoi , ia makou i noho ai me oukou , ua olelo aku makou ia oukou peneia , Ina aole e hana kekahi , aole hoi ia e pono ke ai .
53003011	Ua lohe hoi makou , e , aia hoi iwaena o oukou kekahi poe e hele hokai ana , aole e hana maoli ana , aka , he poe hana lapuwale .
53003012	A oia poe , o ka makou ia e kauoha aku nei me ka hooikaika aku , ma ko kakou Haku , ma o Iesu Kristo la , e hana maoli lakou me ka noho malie , a e ai hoi i ka lakou ai ponoi iho .
53003013	O oukou hoi , e na hoahanau , mai hoonawaliwali i ka hana pono ana .
53003014	A ina hoolohe ole mai kekahi i ka makou olelo ma keia episetole , e hoailona oukou ia ia , aole hoi e hoolauna pu me ia , i hilahila ia .
53003015	Mai kapa hoi oukou ia ia he enemi ; aka , e ao aku ia ia me he hoahanau la .
53003016	Na ka Haku nona ka malu e hoomalu mau mai ia oukou , i na mea a pau . O ka Haku pu kekahi me oukou a pau loa .
53003017	O ke aloha o'u o Paulo na ko'u lima no ia , oia ka hoailona i na episetole a pau ; pela wau e palapala aku nei .
53003018	A ia oukou a pau ke aloha o ko kakou Haku o Iesu Kristo . Amene .
54001001	Na Paulo ka lunaolelo a Iesu Kristo , ma ke kauoha ana mai o ke Akua , ko kakou Ola , a o ka Haku o Iesu Kristo , ko kakou manaolana ;
54001002	Ia Timoteo i ke keiki ponoi ma ka manaoio ; ke aloha , ke ahonui , a me ka maluhia , mai ke Akua mai o ko kakou Makua , a me Iesu Kristo ko kakou Haku .
54001003	Me a'u i nonoi aku ai ia oe e noho oe ma Epeso , i kuu hele ana'ku i Makedonia , i kauoha oe i kekahi poe , i ao ole aku lakou i ka olelo e ,
54001004	Aole hoi e malama i na olelo hakuwaleia , a me na kuauhau hope ole , o na mea i hoomahuahua'e i ka hoopaapaa ana , aole i ka pono o ke Akua , ma ka manao oiaio .
54001005	O ka hope o ke kauoha , o ke aloha ia , mai loko mai o ka naau maemae , a me ka manao maikai , a me ka paulele oiaio .
54001006	Aka , ua kapae kekahi poe mai ia mea aku , a ua huli ae hoi ma ka hoopaapaa lapuwale ;
54001007	E makemake ana e lilo i mau kumu ao kanawai ; aole hoi i ike pono i ka lakou mea i olelo ai , aole hoi i ka lakou mea i hooiaio ai .
54001008	Aka , ua ike kakou i ke kanawai , he mea maikai ia , ke malama pono ia oia e ke kanaka ;
54001009	Me ka ike hoi , aole i kauia ke kanawai no ke kanaka hoopono , aka , no ka poe pono ole , ka poe hoolohe ole , ka poe aia , ka poe hewa , ka poe haihaia , ka poe hoino , ka poe pepehi makuakane , ka poe pepehi makuwahine , ka poe pepehi kanaka ,
54001010	Ka poe hookamakama , ka poe moe aikane , ka poe aihue kanaka , ka poe hoopunipuni , ka poe hoohiki wahahee , a me na mea e ae i ku e mai i ka pono oiaio ,
54001011	Mamuli o ka euanelio nani , a ke Akua pomaikai , i kauohaia mai ai ia'u .
54001012	He aloha ko'u ia Kristo Iesu i ko kakou Haku i ka mea i hooikaika mai ia'u , no ka mea , ua manao mai oia e ku paa ana au , a ua hoolilo mai ia'u no keia oihana ;
54001013	I ka mea hoino wale mamua , me ka hoomaau , a me ka hooluhi hewa aku ; aka , ua alohaia mai la au , no ka mea , ua hana au ia mea me ka naaupo , a me ka manaoio ole .
54001014	A ua mahuahua nui mai la ke aloha wale mai o ko kakou Haku me ka manaoio , a me ke aloha aku iloko o Kristo Iesu .
54001015	Eia hoi ka olelo oiaio , e pono e malama nui ia mai , ua hele mai o Kristo Iesu i ke ao nei , e hoola i ka poe hewa ; owau no ko lakou mea oi .
54001016	A ua alohaia mai hoi au , i hoike mai ai o Iesu Kristo ma o'u nei la mua , i ke ahonui a pau , i kumu no ka poe e paulele ana ia ia ma ia hope aku , i ola mau loa ai .
54001017	I ke Alii mua loa , make ole , ike maka ole ia , ke Akua akamai hookahi wale no , ka mahalo , a me ka hoonaniia , a mau loa aku . Amene .
54001018	O keia kauoha ka'u e kauoha aku nei ia oe , e ke keiki Timoteo , e like me na wanana i hai mua ia mai nou , e kaua aku oe no ia mau mea , i ke kaua maikai ;
54001019	E hoomau ana i ka paulele a me ka manao maikai , i ka mea a kekahi poe i haalele ai , a ili iho la nahaha ka manaoio ;
54001020	O Humenaio , a me Alekanedero , kekahi o ua poe la ; o laua ka'u i haawi aku ai ia Satana , i aoia'i laua e hoino hou ole aku .
54002001	Ke kauleo mua aku nei au i nui ka pule ana , a me ka hoomana ana , a me ka nonoi ana , a me ka hoomaikai ana , no na kanaka a pau loa ;
54002002	No na'lii hoi , a me na luna a pau ; i malu ko kakou ola ana me ka noho malie , a me ka manao nui i ke Akua , a ma ka pono no hoi .
54002003	O ka maikai no ia me ka pono imua i ke alo o ke Akua o ko kakou Ola ;
54002004	Nona ka makemake e ola na kanaka a pau , a e hooiaio hoi i ka olelo oiaio .
54002005	No ka mea , hookahi no Akua , hookahi no mea uwao , iwaena o ke Akua , a me kanaka , o ke kanaka Kristo Iesu ;
54002006	Ka mea i haawi ia ia iho i kalahala no na mea a pau , e hoikeia hoi i ka manawa pono .
54002007	Nona wau i hookaawaleia'e i kahuna hai , i lunaolelo hoi , a ( he oiaio ka'u e olelo aku nei iloko o Kristo , aole o'u wahahee , ) i kumu ao hoi i ko na aina e , ma ka manaoio a me ka olelo oiaio .
54002008	O ko'u manao hoi ia , e pule na kanaka ma kela wahi keia wahi , e hapai ana i na lima hala ole , me ka huhu ole a me ka hoopaapaa ole .
54002009	Pela hoi e kahiko na wahine ia lakou iho i ka aahu kohu pono , me ka maka hilahila a me ka noho malie ; aole me ka lauoho hoonionio , a me ke gula , a me na momi , a me na kapa komo he nui ke kumukuai ;
54002010	Aka , me na hana maikai , he mea kohu ia i na wahine i hooiaio i ko lakou manao i ke Akua .
54002011	E aoia'ku hoi ka wahine me ka noho malie a me ka hoolohe wale mai .
54002012	Aole au e ae aku i ka wahine e ao aku a e hooalii aku maluna o ke kane , aka , e noho malie ia .
54002013	No ka mea , ua hana mua ia o Adamu , alaila hoi o Eva .
54002014	Aole hoi o Adamu i puni , aka , ua puni ka wahine , a lilo i ka hewa .
54002015	Aka hoi , e hoolaia no ia ma ka hanau keiki ana , ke noho paa lakou ma ka manaoio , a me ke aloha , a me ka hemolele , a me ka manao malu .
54003001	He olelo oiaio keia , ina makemake kekahi i ka oihana kahunapule , he hana maikai kana i makemake ai .
54003002	Eia ka pono no ke kahunapule , he hala ole , he kane na ka wahine hookahi , he kiai ia ia iho , he kuoo , he akahai , he hookipa , he akamai hoi i ke ao aku ;
54003003	Aole e lilo i ka waina , aole e kipikipi , aole hoi alunu wale ; aka , e ahonui , a e hakaka ole , aole hoi makee waiwai ;
54003004	E hoomalu maikai ana i kona hale iho , me ka hoolohe pono ia mai e kana mau keiki me ka hanohano .
54003005	No ka mea , ina i ike ole ke kanaka i ka hoomalu ana i kona hale iho , pehea la e hiki ai ia ia ke malama i ka ekalesia o ke Akua ?
54003006	Aole ka mea akahiakahi , o hookiekie ae oia a haule iloko o ka hoohewaia ana o ka diabolo .
54003007	E pono hoi e hoaponoia mai ia e ka poe mawaho ; o lilo i ka hoahewaia , a hei aku la i ka pahele a ka diabolo .
54003008	Pela hoi na puuku ekalesia , e pono e noho kuoo , aole alelo lua , aole lilo i ka waina nui , aole hoi alunu wale ;
54003009	E hoopaa ana i ka mea pohihihi o ka manaoio me ka manao maemae .
54003010	E hooiaio mua ia hoi lakou nei a ikea ka hala ole ; alaila e lawe lakou i ka oihana puuku ekalesia .
54003011	Pela hoi ka lakou mau wahine , e pono e noho kuoo , me ke aki ole , me ka noho malie , e hoopono ana ma na mea a pau .
54003012	E pono hoi e lawe pakahi na puuku ekalesia i ka wahine , e hoomalu pono ana hoi i ka lakou mau keiki a me ko lakou mau hale iho .
54003013	No ka mea , o ka poe i lawelawe pono i ka oihana puuku , ua loaa ia lakou kekahi pono nui , a me ka wiwo ole ma ka manaoio iloko o Kristo Iesu .
54003014	O keia mau mea ka'u e palapala aku nei ia oe , me ka manao e hele koke aku iou la ;
54003015	A i hakalia au , i ike oe i kou pono e hana ai maloko o ka hale o ke Akua , oia ka ekalesia o ke Akua ola , o ke kia a me ke kahua o ka olelo oiaio .
54003016	Ua akaka no he mea nui ka mea pohihihi o ka manao i ke Akua : ua hoikeia mai ke Akua ma ke kino , ua hoaponoia mai e ka Uhane , ua ikea mai e na anela , ua haiia'ku i ko na aina e , ua manaoioia ma ke ao nei , a ua hookipaia'ku iluna i ka nani .
54004001	Ke olelo paka mai nei ka Uhane , a i ka manawa mahope , e haalele kekahi poe i ka manaoio , e malama ana i na uhane hoopunipuni , a me ke ao ana a na daimonio ;
54004002	E wahahee ana me ka hookamani ; a e hoaaia ko lakou naau me ka hao wela ;
54004003	E papa ana i ka mare , a me kekahi mau mea ai , a ke Akua i hana'i e aiia'i me ke aloha , e ka poe manaoio me ka ike i ka olelo oiaio .
54004004	He maikai na mea a pau i hanaia e ke Akua , aole e paleia'ku ke laweia mai ia me ka hoomaikai aku :
54004005	No ka mea , ua hooponoia mai ia e ka olelo a ke Akua a me ka pule .
54004006	Ina , e paipai oe i neia mau mea i na hoahanau , e lilo no oe i kahunapule maikai no Iesu Kristo , e hanaiia me ka huaolelo o ka manaoio , a me ke ao maikai ana i loaa pono ia oe .
54004007	Aka , e pale aku i na kaao lapuwale a na luwahine , e hooikaika oe ma ka manao i ke Akua .
54004008	No ka mea , o ka hooikaika ana o ke kino , he uuku ka waiwai ; aka , o ka manao i ke Akua he mea ia e pono ai i na mea a pau , ua olelo mua ia mai no hoi , nona keia ola ana e noho nei , a me kela ola ana .
54004009	He olelo oiaio keia e pono e malama nui ia mai .
54004010	No ka mea , nolaila kakou e hooikaika nei me ka hoino wale ia mai no ko kakou hilinai ana i ke Akua ola , oia ke ola no na kanaka a pau , e ola io ai ka poe manaoio .
54004011	E kauoha aku oe me ke ao io aku ia mau mea .
54004012	Mai hoowahawaha kekahi i kou opiopio ana ; aka , e lilo oe i kumu hoohalike no ka poe paulele , ma ka olelo ana , a ma ke kamailio ana , a ma ke aloha , a ma ka manao , a ma ka paulele , a ma ka maemae .
54004013	Eia kau e hana'i a hiki wale aku au , o ka heluhelu palapala , o ka hooikaika aku , a me ke ao aku .
54004014	Mai waiho aku i kou haawina iloko ou , i haawiia mai nou , ma ka wanana , a me ke kau ana iho o na lima o ka poe lunakahiko .
54004015	E manao oe i ua mau mea la ; a e hoolilo loa malaila ; i ikea kou pono ana e na mea a pau .
54004016	E malama oe ia oe iho , a me ke ao ana'ku . E noho mau ma ia mau mea ; no ka mea , ma kau hana ana ia , e hoola oe ia oe iho , a me
54005001	Mai papa ikaika i ke kanaka kahiko , aka , e ao pono aku ia ia , me he makuakane la ; a i ka poe ui hoi me he mau hoahanau la ;
54005002	A i na wahine kahiko , me he mau makuwahine la ; a i na kaikamahine hoi me he mau kaikuwahine la , me ka maemae loa .
54005003	E hoomaikai aku i na wahinekanemake , i ka poe wahinekanemake oiaio .
54005004	Aka , ina he mau keiki ka kekahi wahinekanemake , a he mau moopuna paha , e ao lakou e hoike mua i ke aloha ma ko lakou hale iho , a e uku aku i ko lakou mau makua ; no ka mea , oia ka maikai , a me ka pono imua o ke alo o ke Akua .
54005005	O ka wahinekanemake oiaio , a mehameha hoi , ua hilinai no ia i ke Akua , a ua noho mau no ia me ka pule ana a me ka hoomana ana i ka po a me ke ao .
54005006	Aka , o ka wahine e noho ana ma ka lealea , ua make no ia i kona wa e ola ana .
54005007	Oia mau mea kau e kauoha aku ai i hala ole lakou .
54005008	A i hoolako ole kekahi i kona a me ko ka hale ponoi ona iho no hoi , ua hoole ia i ka manaoio , a ua oi aku kona hewa i ko ka mea manaoio ole .
54005009	Aole e pono , e kakauia ma ka palapala , ka wahinekanemake i kanaono ole na makahiki , a ua wahine na ke kanaka hookahi ,
54005010	A i mahaloia no kana hana maikai ana ; ina i hanai ia i na keiki , i hookipa hoi i na malihini , a i holoi hoi i na wawae o ka poe hoano , a i kokua hoi i ka poe poino , a ina i hahai mau ia i na hana maikai a pau .
54005011	Aka , e hoole aku i na wahine kane make opiopio , no ka mea , i ka wa e lilo ai lakou i ka lealea e ku e ia Kristo , e mare no lakou ;
54005012	A e hoohewaia , no ko lakou haalele ana i ko lakou manaoio mamua .
54005013	A ua lilo hoi lakou ma ka palaualelo , e lalau ana ma ia hale aku a ia hale aku ; aole hoi o ka palaualelo wale no , o ka holoholo olelo kekahi , me he poe hana lapuwale la , e olelo ana i na mea aole e pono ke olelo .
54005014	O ko'u manao no ia no na wahine opiopio , e mare lakou , a e hanau keiki , a e hooponopono i ka hale , i loaa ole ka hala e hoino mai ai ka enemi .
54005015	No ka mea , ua huli e ae nei kekaki poe mamuli o Satana .
54005016	A o ke kanaka , a o ka wahine paha i manaoio , he mau wahinekanemake kona , e malama no ia ia lakou i kaumaha ole ai ka ekalesia ; a e pono ai hoi ia ia ke malama i ka poe wahinekanemake oiaio .
54005017	E malama nui ia'ku na lunakahiko e hoomalu pono ana , he oiaio hoi , o ua poe la i hooikaika ma ka olelo a me ke ao aku ;
54005018	No ka mea , ua olelo mai ka palapala hemolele , Mai hoopaa oe i ka waha o ka bipi kauo e hahi ana i ka palaoa . E pono ka paahana e ukuia mai .
54005019	Aole oe e hoolohe i ka hoohewa ana i ka luna kahiko , ke ole ia ma na mea hoike , elua , ekolu paha .
54005020	O ka poe hana hewa o kau ia e papa aku imua o ke alo o na mea a pau , i makau mai ai hoi o hai .
54005021	Ke kauoha aku nei au imua o ke alo o ke Akua a me ka Haku o Iesu Kristo , a me na anela punahele , e malama oe ia mau mea me ka hookela ole i kekahi mamua o kekahi , a me ka hana ewaewa ole .
54005022	Mai kau alulu i na lima maluna iho o kekahi , aole hoi e komo pu oe i ko hai hala . E malama ia oe iho me ka maemae .
54005023	Mai inu hou i ka wai maoli , he wahi waina uuku hoi kau e lawe ai i pono ai kou opu , a no kou nawaliwali pinepine ana .
54005024	O na hewa o kekahi poe kanaka , ua akaka e no ia e hele mua ana i ka hoohewaia mai ; a e hahai ana no hoi na hewa mamuli o kekahi poe .
54005025	Pela no hoi na hana maikai , ua akaka e no kekahi ; a o na mea i ole pela , aole nae e hiki ke hunaia .
54006001	E pono i na kauwa a pau malalo iho o ka auamo , ke manao i ko lakou mau haku , he pono ke hoomaikai nui ia'ku , i ole ai e hoino wale ia ka inoa o ke Akua a me kana olelo .
54006002	A o ka poe nona na haku manaoio , mai hoowahawaha aku lakou no ko lakou hoahanau ana ; aka , e lawelawe aku no lakou , no ka mea , he poe paulele lakou a he poe alohaia e lawe pu ana i ka pono . Ma ia mau mea e ao aku ai oe me ka hooikaika aku .
54006003	A ina he okoa ka kekahi ao ana aku , me ka ae ole mai i na huaolelo pono , i na olelo a ko kakou Haku a Iesu Kristo , a me ke ao aku ana mamuli o ka manao maikai i ke Akua ;
54006004	He hookano ia , he naaupo loa , a e kuko wale ana i na ninau a me na huaolelo hooakamai , kahi e ulu ai ka huwa , ka paio , ka nuku , ka hoohuoi ino ,
54006005	A me ka hoopaapaa huhu ana a na kanaka naau ino , me ka lako ole i ka olelo oiaio , e manao ana hoi , o ka waiwai ka manao i ke Akua ; e hoookoa oe ia oe iho ia lakou .
54006006	Aka , o ka manao i ke Akua , me ka oluolu io , oia ka waiwai nui .
54006007	No ka mea , aohe a kakou mea i lawe mai ai iloko o keia ao , he oiaio hoi aohe a kakou mea e hiki ke lawe pu aku iwaho .
54006008	A ina , ia kakou ka ai a me ke kapa , malaila kakou e oluolu ai .
54006009	Aka , o ka poe e makemake ana i ka waiwai nui , ua haule lakou iloko o ka hoowalewaleia a me ka pahele , a iloko o kela kuko lapuwale keia kuko lapuwale e pono ole ai , na mea e paholo ai na kanaka i ka poino , a me ka make .
54006010	No ka mea , o ka puni kala o ka mole no ia o ka hewa a pau ; ua kuko nui ia ia e kekahi poe , a ua haalele lakou i ka manaoio , a ua houhou lakou ia lakou iho i na ehaeha he nui .
54006011	Aka , o oe , e ke kanaka o ke Akua , e haalele ia mau mea ; a e hahai mamuli o ka pono , o ka manao i ke Akua , o ka manaoio , o ke aloha , o ke ahonui , a me ke akahai .
54006012	E paio aku i ka paio maikai o ka manaoio , e hoopaa aku i ke ola mau loa , i kou mea i kohoia mai ai , a e hooia aku ai i ka hooiaio maikai imua o ke alo o na hoike he lehulehu .
54006013	Ke kauoha aku nei au ia oe imua i ke alo o ke Akua , ka mea i hoola i na mea a pau , a o Kristo Iesu hoi , ka mea i hoike imua o Ponetio Pilato i ka hooiaio maikai ;
54006014	E malama oe i keia kauoha i kina ole , me ka hala ole , a hiki wale aku i ka ikea ana mai o ko kakou Haku o Iesu Kristo ;
54006015	I ka mea i na manawa ona iho , e hoike mai ai oia , o ka Moi pomaikai hookahi , o ke Alii o na alii , o ka Haku o na haku ;
54006016	Nona wale no ka make ole , e noho mau ana iloko o ka malamalama kahi e hiki ole aku ai ke kanaka ; aole ikeia e ke kanaka , aole hoi e hiki ia ia ke nana aku ; ia ia mau loa hoi ka mahalo a me ka mana . Amene .
54006017	E kauoha aku oe i ka poe waiwai i keia ao , mai hookiekie ko lakou naau , mai hilinai i ka waiwai oiaio ole , aka , i ke Akua ola , nana na mea a pau i haawi lokomaikai mai ia kakou e oluolu ai .
54006018	E hana maikai hoi lakou , i lako hoi lakou i na hana maikai , i makaukau hoi i ka haawi wale aku me ka lokomaikai ;
54006019	E hoahu ana i kumu maikai na lakou iho , no ka manawa e hiki mai ana , i paa aku ai lakou i ke ola mau loa .
54006020	E Timoteo , e malama oe i ka mea i kauohaia'ku ia oe , e pale ana i ka wawa lapuwale , a me ke ku ee ana o ka mea i kapa kewa ia he naauao :
54006021	O ka mea a kekahi poe i hooia ai , ua haalele hoi i ka manaoio . Ia oe ke alohaia mai . Amene .
55001001	Na Paulo , he lunaolelo na Iesu Kristo ma ka makemake o ke Akua , mamuli o ka olelo mua no ke ola iloko o Kristo Iesu ,
55001002	Ia Timoteo , ke keiki punahele ; ke aloha , a me ke ahonui , a me ka maluhia , mai ke Akua mai , o ka Makua , a me Kristo Iesu , ko kakou Haku .
55001003	Ke aloha aku nei au i ke Akua , i ka'u mea a malama nei mai o'u mau kupuna mai , me ka manao maemae , i ko'u hoomanao mau ana aku ia oe i ka'u pule ana i ka po a me ke ao ;
55001004	E ake ana e ike ia oe , e manao ana hoi i kou waimaka , i hoopihaia'i hoi au i ka olioli ;
55001005	I ko'u hoomanao ana hoi i ka paulele hookamani ole iloko ou , i ka mea i noho mua'i iloko o kou kupuna wahine o Loisa , a me kou makuwahine o Eunike ; a ke manao nei hoi au iloko ou kekahi .
55001006	Nolaila hoi ke paipai aku nei au ia oe , e hoomahuahua i ka haawina a ke Akua , i ka mea iloko ou ma ke kau ana o ko'u mau lima .
55001007	No ka mea , aole ke Akua i haawi mai ia kakou i ka manao makau ; aka , o ka wiwo ole , a me ke aloha , a me ka naauao .
55001008	Mai noho oe a hilahila i ka mea a ko kakou Haku i hoike mai ai , aole hoi ia'u i kana pio nei ; aka , e lawe pu oe i ka ehaeha ana no ka euanelio , mamuli o ka mana o ke Akua :
55001009	O ka mea nana kakou i hoola , a i wae mai hoi me ka wae hoano ; aole hoi mamuli o ka kakou hana ana ; aka , mamuli no o kona manao iho a me ka pono i haawiia mai ia kakou iloko o Kristo Iesu mamua loa aku o keia ao ;
55001010	A ua hoakakaia mai ia i keia manawa ma ka ikea ana mai o ko kakou ola o Iesu Kristo , ka mea i kinai i ka make , a i hoomoakaka mai hoi i ke ola a me ka make ole , ma ka euanelio ;
55001011	Nona wau i hookaawaleia'i i kahunahai , i lunaolelo , i kumu ao hoi no na lahuikanaka .
55001012	Nolaila hoi au i loohia'i i keia mau mea . Aka , aole au i hilahila ; no ka mea , ua ike au i ka mea a'u i hilinai aku ai , ke manaoio nei hoi au , e hiki no ia ia ke malama i ka'u mea i haawi aku ai ia ia a hiki wale aku i kela la .
55001013	E hoopaa oe i ke kumu o na olelo kupono , au i lohe mai ai ia'u , ma ka manaoio a me ke aloha iloko o Kristo Iesu .
55001014	O ka mea maikai i kauohaia aku ia oe , o kau ia e malama ai ma o ka Uhane Hemolele la , ka mea e noho ana iloko o kakou .
55001015	Ua ike oe i keia mea , ua haalele mai ia'u ko Asia poe a pau ; o Pugelo , a me Heremogene kekahi o ua poe la .
55001016	E haawi mai ka Haku i ke aloha i ko Onesiporo hale ; no ka mea , ua hooluolu pinepine mai oia ia'u , aole hoi oia i hilahila i ko'u kaulahao .
55001017	Aka , ia ia ma Roma nei , ua huli ikaika oia ia'u a loaa .
55001018	E haawi mai ka Haku ia ia , e loaa mai ia ia ke alohaia mai e ka Haku i kela la . Ua ike paka oe i na mea he nui ana i malama mai ai ia'u ma Epeso .
55002001	O oe hoi , e ka'u keiki , e hooikaika ma ka pono iloko o Kristo Iesu .
55002002	A o na mea au i lohe mai ai ia'u ma na mea hoike he lehulehu , oia kau e kauoha aku ai i na kanaka kupaa , i ka poe makaukau hoi i ke ao aku ia hai .
55002003	E hoomanawanui hoi oe me he koa maikai la no Iesu Kristo .
55002004	Aole ke kanaka kaua e hoohihia ia ia iho i na mea o keia ola ana ; i hiki hoi ia ia ke hooluolu i ka mea nana ia i kuka e lilo i koa .
55002005	Ina e paio kekahi i lanakila , aole ia e hooleiia i ka lei , ke paio ole mamuli o ke kanawai .
55002006	He pono no ka mahiai e hana ia mamua o ka loaa ana o ka hua .
55002007	E noonoo oe i ka'u e olelo nei ; a e haawi mai ka Haku ia oe i ka naauao ma na mea a pau .
55002008	E hoomanao hoi oe ia Iesu Kristo ka mamo a Davida , ua hoala hou ia mai ka make mai , e like me ka'u euanelio ;
55002009	Ka mea a'u i loohia'i i ka ino a me ka paa ana , me he kanaka hewa la ; aka , aole i hoopeaia ka olelo a ke Akua .
55002010	Nolaila au e hoomanawanui nei i na mea a pau e pono ai ka poe i alohaia , i loaa hoi ia lakou ke ola iloko o Kristo Iesu , me ka nani mau loa .
55002011	He olelo oiaio keia ; Ina i make pu kakou , e ola pu no hoi kakou .
55002012	Ina e hoomanawanui pu kakou , e noho pu no hoi kakou i ke aupuni ; a ina e hoole aku kakou ia ia , oia kekahi e hoole mai ia kakou .
55002013	A ina e kupaa ole kakou , oia nae ke kupaa mau ; aole e hiki ia ia ke hoole ia ia iho .
55002014	O keia mau mea kau e paipai aku ai ia lakou , me ke kauoha aku imua i ke alo o ka Haku , e hoopaapaa ole lakou i na huaolelo waiwai ole , e hookahuli ana i ka poe lohe mai .
55002015	E hooikaika nui oe e hoike ia oe iho imua o ke alo o ke Akua me ka hoaponoia mai , i paahana hoi aole e pono ke hilahila , e puunaue pono aku ana i ka olelo oiaio .
55002016	E pale ae hoi i ka wawa hewa ana me ka lapuwale ; e ulu ana no ia e mahuahua ai ka haihaia .
55002017	E aai ana hoi ka lakou olelo me he mai aai la : o Humenaio a me Pileto kekahi o lakou .
55002018	A no ka olelo oiaio , ua lalau hewa laua , e olelo ana ua hala e ke alahouana ; a ke hoohiolo nei i ka manaoio o kekahi poe .
55002019	Oiaio hoi , ke kupaa mau nei ke kumu a ke Akua mai , me keia hoailona ona ; Ua ike mai no ka Haku i kona poe ponoi ; a , O ka mea i hoohiki i ka inoa o Kristo e haalele loa aku ia i ka hewa .
55002020	A iloko o ka hale nui , aole o na ipu gula a me ke kala wale no , aka , o ka laau , a me ka lepo kekahi ; no ka hanohano kekahi , no ka hanohano ole kekahi .
55002021	A ina i hoomaemae ke kanaka ia ia iho ia lakou , e lilo no ia i ipu hanohano , i hoomaemaeia e pono ai ka Haku , a makaukau hoi no na hana maikai a pau .
55002022	E haalele hoi i na kuko o ka wa opiopio ; a e hahai mamuli o ka pono , o ka manaoio , o ke aloha , a me ka maluhia ; me ka poe i kahea aku i ka Haku mai loko aku o ka naau maemae .
55002023	A o na niele lapuwale a me ka naaupo , o kau ia e pale aku , me ka ike e aku ua hooulu lakou i ka hakaka .
55002024	Aole hoi e pono i ke kauwa a ka Haku e hakaka ; aka , e akahai i na mea a pau , e akamai hoi i ke ao aku , e ahonui i ke ino :
55002025	E ao hoohaahaa aku ana i ka poe i ku e mai ; i haawi mai paha ke Akua ia lakou i ka mihi a me ka hooiaio ana i ka olelo oiaio ;
55002026	A i hoohemo lakou ia lakou iho mai loko ae o ka upena a ka diabolo , ka poe i lawe pio ia e ia ma kona makemake .
55003001	Eia hoi kau mea e ike ai ; a i na la mahope e hiki mai ana na manawa popilikia .
55003002	No ka mea , e lilo ana na kanaka i poe makemake ia lakou iho , puni kala , hooioi , hookano , hoino wale , hoolohe ole i na makua , aloha ole , huikala ole ,
55003003	Aole aloha maoli , pale berita , niania wale , kuko umi ole , huhu , hoowahawaha i na mea pono ,
55003004	Kumakaia , paakiki , naau kiekie , makemake i ka lealea , aole makemake i ke Akua .
55003005	Hookokohu manao i ke Akua , aka , e hoole ana i ka mana o ia mea : e hookaawale ae oe mai ia poe ae .
55003006	O kekahi o ua poe la , na mea i komo iloko o na hale , e alakai pio ana i na wahine lapuwale i kaumaha i ka hewa , a i alakai e ia'e hoi e kela kuko a e keia kuko ,
55003007	E ao mau ana hoi , aka , aole loa e hiki ia lakou ke ike i ka oiaio .
55003008	A , me ka Iane , a me ka Iamebere i ku e mai ai ia Mose , pela hoi ua poe la i ku e mai i ka olelo oiaio ; na kanaka naau ino , a ma ka manaoio ua hoohewaia lakou .
55003009	Aka , aole lakou e hiki i ke kau wahi hou aku ; no ka mea , e akaka ana no i na kanaka a pau ko lakou lapuwale e like me ke akaka ana o ko laua la .
55003010	Aka , ua ike paka oe i ka'u ao ana , noho ana , manao ana , paulele ana , hoomanawanui ana , aloha ana , ahonui ana ,
55003011	A me ka hoomaauia a me ka ehaeha , me ia i loaa ia'u ma Anetioka , ma Ikonio , ma Lusetera , na hoomaau ana a'u i hoomanawanui ai ; aka , ua hoola mai ka Haku ia'u mai loko mai o ua mau mea la a pau .
55003012	Oiaio hoi , o ka poe a pau e noho haipule ana iloko o Kristo Iesu , e hoomaauia'na hoi lakou .
55003013	Aka , o kanaka hewa , a me ka poe hoopunipuni , e mahuahua ana ko lakou hewa , e hoopunipuni aku ana me ka hoopunipuniia mai .
55003014	Aka hoi , e noho paa oe ma na mea au i ao iho ai , a i manaoio ai hoi , me ka ike aku i ka mea nana oe i ao mai .
55003015	A , mai kou wa kamalii uuku mai , ua ike oe i ka palapala hemolele , i ka mea e hiki ia ia ke hoonaauao ia oe e ola'i , ma ka manaoio iloko o Kristo Iesu .
55003016	O ka palapala hemolele a pau , na haawiia mai ia e ka Uhane o ke Akua , he mea ia e pono ai , no ke ao ana , no ka papa ana , no ka hoopololei ana , no ka hoonaauao ana ma ka pono ;
55003017	I hemolele ai ke kanaka o ke Akua , i makaukau lea ai hoi i na hana maikai a pau .
55004001	Ke kauoha aku nei au imua o ke alo o ke Akua a me ka Haku , o Iesu Kristo , o ka mea e hookolokolo ana i ka poe ola a me ka poe make i kona hiki ana mai , a i kona aupuni ;
55004002	E hai aku oe i ka olelo ; e hooikaika i kela manawa a i keia manawa ; e hoakaka aku , e papa aku , e paipai aku , me ke ahonui wale , a me ke ao ana'ku .
55004003	No ka mea , e hiki mai ana ka manawa e hoolohe ole ai lakou i ka olelo pono ; aka , me ka pepeiao maneo e hapuku lakou i na kumuao na lakou mamuli o ko lakou kuko iho .
55004004	A e haliu ae lakou i na pepeiao mai ka olelo oiaio aku , a e hoohuliia'ku hoi ma na olelo lapuwale .
55004005	Aka , e kiai oe ma na mea a pau , e hoomanawanui i ka popilikia , e hana i ka oihana a ke kahuna hai euanelio , a e hooiaio loa aku i kau oihana .
55004006	No ka mea , ua makaukau au no ka nininiia'ku , a ua kokoke mai nei ka manawa o'u e hele aku ai .
55004007	Ua paio aku au i ka paio maikai , ua hoopau ae nei au i ka holo ana , ua hoopaa no hoi au i ka manaoio :
55004008	Ma keia hope aku , e waiho mai ana no'u he lei o ka pono , ka mea a ka Haku a ka Lunakanawai hoopono e haawi mai ai ia'u i kela la ; aole hoi ia'u wale no , aka , i ka poe a pau i makemake i kona ikea ana mai .
55004009	E hooikaika oe e hele koke mai io'u nei .
55004010	No ka mea , ua haalele o Dema ia'u , ua makemake ia i ke ao nei , a ua hele aku la ia i Tesalonike , o Keresena hoi i Galatia , o Tito hoi i Dalematia .
55004011	O Luka wale no hookahi me au . E kono oe ia Mareko e hele pu mai me oe ; no ka mea , he mea ia e pono ai no'u ma ka oihana kahuna .
55004012	O Tukiko hoi ka'u i hoouna aku ai i Epeso .
55004013	O ka aahu a'u i waiho aku ai ma Teroa ia Karepo , o kau ia e lawe pu mai i kou hele ana mai , a me na buke , a me na ilipalapala hoi .
55004014	O Alekanedero ka hanakeleawe , ua hooili mai ia'u i na hewa he nui ; e hoopai mai ka Haku ia ia e like me kana hana .
55004015	E ao hoi oe ia oe iho ia ia ; no ka mea , ua hoole ikaika mai oia i ka kakou mau olelo .
55004016	I ka'u hoike pono mua ana , aohe mea i ku pu mai me au , aka , ua pau na kanaka i ka haalele mai ia'u : mai hoopaiia mai lakou ia mea .
55004017	Aka hoi , o ka Haku ka i ku mai me a'u ; a ua kokua mai hoi ia'u , i hooiaio nui ia'ku ma o'u la ka hai ana'ku o kana olelo , i lohe mai no hoi na lahuikanaka a pau ; a ua hoopakeleia mai hoi au i ka waha o ka liona .
55004018	A e hoopakele mai ana no ka Haku ia'u i na hana hewa a pau , a e malama mai hoi a hiki i kona aupuni i ka lani ; nona hoi ka hoonani mau loa ia'ku . Amene .
55004019	E aloha aku ia Pariseka , a me Akuila , a me ko ka hale o Onesiporo .
55004020	Ua noho no o Eraseto ma Korineto ; a ua waiho aku au ia Teropimo ma Mileto , e mai ana .
55004021	E hooikaika oe e hele mai mamua o ka hooilo . Ke aloha aku nei o Eubulo ia oe , a o Poude , a o Lino , a o Kelaudia , a o ka poe hoahauau a pau .
55004022	O ka Haku pu kekahi o Iesu Kristo me kou uhane . E alohaia mai oukou . Amene .
56001001	Na Paulo ke kauwa a ke Akua , he lunaolelo hoi na Iesu Kristo ma ka manaoio o ka poe i waeia mai e ke Akua , a ma ka hooiaio ana'ku i ka olelo oiaio mamuli o ka malama i ke Akua ;
56001002	Me ka manaolana i ke ola mau loa a ke Akua hoopunipuni ole i olelo mua mai ai mamua loa aku o keia ao ;
56001003	A i kona manawa pono hoi , ua hoike i kana olelo , ma ka haiolelo ana , i kauohaia mai ia'u ma ke kauoha a ko kakou Ola a ke Akua :
56001004	Ia Tito i ke keiki ponoi ma ka manaoio kuikahi ; o ke aloha , o ke ahonui a me ka maluhia mai ke Akua ka Makua mai , a me ka Haku o Iesu Kristo o ko kakou Ola .
56001005	Eia ka'u mea i waiho aku ai ia oe ma Kerete , i hooponopono oe i na mea hemahema , a e kukulu hoi i na lunakahiko iloko o na kulanakauhale a pau e like me ka'u i kauoha ai ia oe ;
56001006	Ina i hala ole kekahi , he kane hoi na ka wahine hookahi , he mau keiki manaoio kana , aole i oleloia no ka uhauha , aole hoi he kolohe .
56001007	No ka mea , e pono e hala ole ka luna kiai , he puuku la hoi ia no ke Akua ; aole hookuli , aole huhu , aole lilo i ka waina aole mokomoko , aole puni i ka waiwai ino :
56001008	Aka , he hookipa , he makemake i ka pono , he kuoo , he hoopono , he hemolele , me ka hoomanawanui ;
56001009	E hoopaa ana i ka olelo oiaio , me ia i aoia'i , i hiki ia ia ma ke ao pono ana'ku ke paipai aku a me ka hoopaa aku i ka poe e hoole mai ana .
56001010	No ka mea , he nui no ka poe hookuli , e olelo lapuwale ana , me ka hoopunipuni , no ke okipoepoe ka nui .
56001011	E pono ke hoopaaia ko lakou mau waha , ko ka poe i hookahuli i ko na hale okoa , me ke ao ana'ku i na mea e pono ole ai ia lakou ke ao , no ka waiwai ino .
56001012	O kekahi o lakou , he kaula no lakou iho no , ka i olelo iho , He hoopunipuni mau ko Kerete , he poe holoholona hihiu hewa , opu heha .
56001013	He oiaio keia hoike ana la ; nolaila e papa ikaika aku oe ia lakou , i ku pono lakou ma ka manaoio ;
56001014	Aole e malama ana i ko ka Iudaio manao lapuwale , aole hoi i na kauoha a kanaka a ka poe i hookahuli i ka olelo oiaio .
56001015	I ka poe maemae , ua maemae na mea a pau ; aka , i ka poe haumia a me ka hoomaloka , aohe mea maemae ia lakou ; ua haumia nae ko lakou naau a me ko lakou lunamanao .
56001016	Ua hooiaio ko lakou waha i ko lakou ike ana i ke Akua ; aka , ma ka hana ana ua hoole lakou , he poe e hoowahawahaia , he hoolohe ole , he ku ole i na hana maikai a pau .
56002001	Aka , e olelo aku oe i na mea i ku i ke ao pono ana'ku ;
56002002	I makaala na kanaka kahiko , i hanohano , i kuoo , i ku pono i ka manaoio , a me ke aloha , a me ke ahonui .
56002003	A i ku hoi ka noho ana o na luwahine i ka pono o na haipule , aole niania wale , aole lilo i ka waina nui , i mau kumuao lakou i ka pono ;
56002004	I ao aku lakou i na wahine hou e noho naauao , e aloha aku i ka lakou mau kane , a me ka lakou mau keiki ,
56002005	E noonoo pono hoi , e kolohe ole , e noho ma ka hale , i maikai hoi , e hoolohe ana i ka lakou mau kane ponoi , i olelo ino ole ia ka olelo a ke Akua .
56002006	A hooikaika aku hoi oe i na kanaka hou e hoonaaupono .
56002007	Ma na mea a pau e hoike aku oe ia oe iho he kumu-hoohalike no na hana maikai ; a ma ke ao ana'ku hoi , he wahahee ole , he hanohano , a he oiaio ;
56002008	E hoike i ka olelo pono , aole e hiki ke hoahewaia mai ; i hilahila ai ka mea e hoookoa ana , no ka loaa ole ia ia ka hala e olelo ino mai ai no oukou .
56002009	E ao aku i na kauwa e hoolohe lakou i ko lakou mau haku iho , a e hooluolu lea aku hoi ma na mea a pau , aole pakike aku ;
56002010	Aole lawe wale , aka , e hoike ana i ke ku pono loa , i hoomaikai aku ai lakou i ka olelo a ko kakou Ola a ke Akua ma na mea a pau .
56002011	No ka mea , ua ikea mai ko ke Akua aloha e ola'i e na kanaka a pau ,
56002012	E ao mai ana ia kakou e pale aku i ka haihaia , a me na kuko hewa o keia ao , a e noho kakou ma ka uhauha ole , a ma ka pono , a ma ka haipule iloko o ke ao nei :
56002013	E kiai ana hoi i ka manaolana e pomaikai ai , a me ka ikea nani ana mai o ke Akua nui a o ko kakou Ola o Iesu Kristo ;
56002014	O ka mea i haawi mai ia ia iho no kakou , e hoopakele ia kakou i ka hewa a pau , a e huikala mai nona i lahui ponoi e hooikaika ana i na hana maikai .
56002015	O keia mau mea kau e olelo aku ai , me ke ao aku , a me ka papa aku ma ko ka luna pono a pau . Mai hoowahawaha mai kekahi ia oe .
56003001	E paipai aku ia lakou e hoolohe i na moi a me na'lii , a e malama hoi i na luna , a e noho makaukau i na hana maikai a pau ;
56003002	Aole e olelo ino hoi ia hai , e hakaka ole , e akakuu , e hoike ana i ke akahai i na kanaka a pau .
56003003	No ka mea , o kakou kekahi i naaupo i kekahi manawa , i hookuli hoi , i auwana hoi , e hookauwa ana mamuli o kela kuko a o keia kuko , o kela lealea a o keia lealea , e noho ana me ka huhu , a me ka huwa , i hoowahawahaia , a e hoowahawaha ana kekahi i kekahi .
56003004	Aka , i ka ikea ana mai o ka lokomaikai a me ke aloha mai o ko kakou Ola , o ke Akua , i kanaka ,
56003005	Aole no na hana pono a kakou i hana'i , aka , ma kona aloha wale , ua hoola oia ia kakou , ma ka holoi hoohanau hou ana , a ma ka hana hou ia e ka Uhane Hemolele ,
56003006	Ana i ninini nui mai ai maluna iho o kakou , ma o Iesu Kristo la o ko kakou Ola ;
56003007	I lilo kakou , i ko kakou hoaponoia ana ma kona aloha wale mai , i mau hooilina ma ka manaolana o ke ola mau loa .
56003008	He olelo oiaio ia , a o keia mau mea ka'u e makemake nei ia oe e hooiaio mau aku , i malama ka poe i manaoio i ke Akua e hoomau lakou ma na hana maikai . He maikai , he pono hoi keia mau mea no na kanaka .
56003009	E ku mamao aku oe i na ninau lapuwale , a me na kuauhau , a me na hoopaapaa , a me ka hakaka ana no ke kanawai ; no ka mea , he mau mea lapuwale ia e pono ole ai .
56003010	O ke kanaka e ao kuee ana , o kau ia e hoonoho aku iwaho , mahope iho o ka mua a me ka lua o ke ao pono ana aku ia ia :
56003011	Me ka ike hoi , ua hookahuliia oia , a ua hana hewa hoi , a ua hoahewa hoi ia ia iho .
56003012	Aia hoouna aku au ia Aretema paha , ia Tukiko paha iou la , e hooikaika oe e hele mai io'u nei i Nikopoli ; no ka mea , o ko'u manao e noho malaila i ka hooilo .
56003013	E kokua maikai oe ia Zena i ke kakaolelo , a me Apolo , i ko laua hele ana mai , i hemahema ole laua .
56003014	E aho hoi e ao ko kakou poe e hana mau i na hana maikai , i na mea e pono ai , i lilo ole lakou i mea hua ole .
56003015	Ke aloha aku nei ka poe a pau me au nei ia oe . E aloha oe i ka poe i aloha mai ia kakou ma ka manaoio . E alohaia mai oukou a pau loa . Amene .
57001001	Na Paulo he pio no Iesu Kristo , a na Timoteo ka hoahanau , ia Pilemona i ko maua mea aloha , a me ka hoalawehana ,
57001002	A ia Apia hoi i alohaia , a ia Arekipo i ko kakou hoakoa , a i ka ekalesia hoi iloko o kou hale :
57001003	Ia oukou ke aloha a me ka maluhia mai ke Akua mai o ko kakou Makua a me ka Haku o Iesu Kristo .
57001004	Ke hoomaikai mau aku nei au i ko'u Akua , e hoohiki mau ana ia oe ma ka'u pule ana ,
57001005	I ko'u lohe ana'ku i kou aloha a me kou manaoio i ka Haku ia Iesu , a i ka poe haipule a pau ;
57001006	I lilo ka hui ana mai o kou manaoio i mea ikaika e hooiaioia mai ai na mea maikai a pau iloko o oukou no Kristo Iesu .
57001007	No ka mea , he nui no ko makou olioli a me ka oluolu no kou aloha , no ka mea , ua hoohoihoiia na naau o ka poe haipule e oe , e ka hoahanau .
57001008	Nolaila , oiai ua hiki no ia'u iloko o Kristo ke kauleo ikaika aku ia oe i ka mea e pono ai ;
57001009	Aka hoi , no ke aloha , ke makemake nei no au e nonoi malie aku , owau no , o Paulo ka elemakule e noho nei , a he pio no hoi no Iesu Kristo ;
57001010	Ke nonoi aku nei au ia oe no ka'u keiki a'u i hoohanau aku nei iloko o ko'u paa ana , no Onesimo :
57001011	Ka mea pono ole nou mamua , ano hoi he mea pono io no kaua :
57001012	Oia ka'u e hoihoi aku nei ; nolaila e hookipa oe ia ia , oia hoi , o kou naau iho .
57001013	Ua makemake nae au e kaohi ia ia e noho pu me au , i hiki ia ia ke malama mai ia'u nou , i kuu paa ana no ka euanelio :
57001014	Aka , aole loa o'u manao e hana pela me kou ae ole mai ; i like ole keia pono ou me he mea la i kaili wale ia , aka , no ka naau mai .
57001015	No ka mea , ua hookaawaleia mai paha ia i ka wa pokole i lilo hou aku ia nou mau loa ;
57001016	Aole me he kauwa la ma ia hope , aka , me he mea la e oi i ke kauwa , he hoahanau punahele , pela io ia'u , a he oiaio maoli no ia oe , ma ke kino , a maloko hoi o ka Haku .
57001017	A ina i manao mai oe ia'u he hoalawepu , e hookipa oe ia ia e like me ia'u nei .
57001018	A ina ua lawehala oia i kau , a ua aie paha , o kau ia e hooili mai ai maluna o'u ;
57001019	Na'u na Paulo nei i kakau iho keia me ko'u lima ponoi , na'u ia e uku aku ; aole nae me ka olelo aku ia oe , o oe iho no ka i aie ia oe iho na'u .
57001020	Oiaio hoi , e ka hoahanau , no'u kahi olioli ia oe iloko o ka Haku ; e hoomaha mai oe i ko'u naau maloko o ka Haku .
57001021	No ka paulele aku i kou hoolohe ana mai , ua palapala aku au ia oe , me ka ike aku hoi e oi aku no kau hana ana mamua o ko'u olelo ana'ku .
57001022	Eia kekahi , e hoomakaukau e oe i wahi no'u e moe ai ; no ka mea , ke manaolana nei au , no ka oukou pule ana e haawiia'ku ai au ia oukou .
57001023	Ke aloha aku nei ia oe o Epapera , o ko'u hoapio iloko o Kristo Iesu ;
57001024	A o Mareko , a o Arisetareko , o Dema , o Luka hoi , o ko'u mau hoalawehana .
57001025	E alohaia mai ko oukou uhane e ko kakou Haku e Iesu Kristo . Amene .
58001001	O ke Akua , o ka mea i olelo pinepine mai i na wa kahiko i ka poe kupuna , me kela mea a me keia mea , ma ka poe kaula ,
58001002	Oia ka i olelo hou mai ia kakou i keia mau la muli iho nei ma ke Keiki , ka mea i hooliloia e ia i haku no na mea a pau , ma ona la hoi ia i hana'i i ka lani a me ka honua .
58001003	Oia ka olinolino o kona nani , a me ka like loa o kona ano maoli , e hoomau ana i na mea a pau ma kana olelo mana iho , a , hoolilo iho la ia ia iho i mea e maemae ai ko kakou hewa , noho iho la ia ma ka lima akau o ka Moi maluna lilo ;
58001004	A ua hookiekieia'e maluna loa o na anela , e like me ka oi ana o ka maikai o kona inoa i loaa ia ia , mamua o ko lakou .
58001005	No ka mea , o ka anela hea kana i olelo aku ai i kekahi manawa , O oe no ka'u Keiki , i keia la no ua hoohanau aku au ia oe ? Eia hoi , E lilo au i Makua nona , a e lilo oia i Keiki na'u ?
58001006	Eia hou hoi , i kona hookomo ana i ka makahiapo i ke ao nei , i iho la ia , E hoomana mai ka poe anela a pau o ke Akua ia ia .
58001007	A ua oleloia mai hoi no ka poe anela , Ua hoolilo oia i kona poe anela i mau makani , a i kana poe kauwa lawelawe i lapalapa o ke ahi .
58001008	Aka , no ke Keiki , O kou nohoalii , e ke Akua , e mau loa ana no ia ; a he hoailonamoi o ka pono ka hoailonamoi o kou aupuni .
58001009	Ua makemake hoi oe i ka pono , a ua inaina i ka hewa ; nolaila i poni ai ke Akua , kou Akua , ia oe me ka aila o ka olioli maluna o kou mau hoa .
58001010	Eia hoi , i ka wa kahiko , ua hookumu oe , e ka Haku , i ka honua ; a o na lani hoi ka hana a kou mau lima .
58001011	E pau ana no lakou , aka , e mau ana no oe ; e lualua loa ana no lakou a pau me he kapa la ;
58001012	A e opiopi ana no oe ia lakou me he aahu la , a e lilo aku ; aka , e oia mau ana no oe , a o kou mau makahiki , aole loa e pau .
58001013	O ka anela hea kana i olelo aku ai i kekahi manawa , E noho oe ma ko'u lima akau , a hoolilo iho au i kou mau enemi i paepae wawae nou ?
58001014	Aole anei lakou a pau he poe uhane lawelawe i hoounaia , e kokua i ka poe e lilo ana i poe hooilina o ke ola ?
58002001	Nolaila hoi , e pono e lelepau kakou ia mau mea a kakou i lohe ae nei , o haule ia kakou i kekahi manawa .
58002002	No ka mea , ina i kau paa ia ke kanawai i oleloia mai ma ka poe anela , a ua hoopai pono ia ka hala , a me ka hoopale a pau ;
58002003	Pehea la uanei kakou e pakele ai ke malama ole i ke ola nui nei ; ka mea i haiia mai i kinohi e ka Haku , a i hooiaioia mai hoi ia kakou e ka poe i lohe ;
58002004	O ke Akua kekahi e hooiaio pu mai ana ma na hoailona , a me na mea kupanaha , a me kela hana mana , a me keia hana mana , a me ka haawi mai ana o ka Uhane Hemole le , e like me kona makemake ?
58002005	Aole hoi oia i hoolilo iho malalo iho o ka poe anela i ke ao e hiki mai ana , a makou e olelo nei .
58002006	Aka , ua hoike mai kekahi ma kekahi wahi , i ka olelo ana mai , Heaha ke kanaka i manao mai ai oe ia ia ? a o ke keiki a ke kanaka i ike mai ai oe ia ia ?
58002007	Ua hana iho oe ia ia malalo iki iho o ka poe anela : ua kau mai oe maluna ona i ka nani a me ka mahalo i lei nona ; ua hoolilo oe ia ia i haku no na mea a kou lima i hana'i .
58002008	Nau no i waiho na mea a pau malalo ae o kona mau wawae . A , i kona hoolilo ana i na mea a pau malalo iho ona , aohe mea koe ia ia i waiho ole ia'e malalo ona . Aole nae kakou i ike i na mea a pau i waihoia'e malalo ona :
58002009	Aka , ua ike kakou ia Iesu i ka mea i hooliloia malalo iki iho o ka poe anela , no ka make ana , i hooleiia mai ai i ka nani a me ka mahalo ; i lilo hoi ia i ka make no na kanaka a pau , ma ka lokomaikai o ke Akua .
58002010	No ka mea , ua pono i ka mea nona na mea a pau , nana hoi na mea a pau , i kona alakai ana i na keiki he nui wale iloko o ka nani , ma o ka hooehaia ana , e hoonani loa ai i ko lakou Alii e ola'i .
58002011	No ka mea , o ka mea nana i hoohuikala mai , a o ka poe i hoohuikalaia mai , no ka mea hookahi lakou a pau ; no ia mea , aole ia i hilahila ke kapa aku ia lakou he mau hoahanau ,
58002012	I ka i ana , E hai aku au i kou inoa i ko'u mau hoahanau ; e hoolea hoi au ia oe mawaena o ke anaina kanaka .
58002013	Eia hou hoi , E hilinai aku au ia ia . Eia hou hoi , Eia hoi au , me na keiki a ke Akua i haawi mai ai ia'u .
58002014	A , i ka lawe pu ana o na keiki i ka io a me ke koko , pela hoi oia i lawe pu ai i ua mau mea la ; i hiki ai ia ia , ma kona make ana , ke hoopio i ka mea ia ia ka mana e make ai , oia ka diabolo :
58002015	A e hoola hoi i ka poe i noho pio i ko lakou wa e ola nei a pau , no ka makau i ka make .
58002016	Aole hoi oia i kokua i ka poe anela ; aka , ua kokua mai oia i na mamo a Aberahama .
58002017	Nolaila , ua pono e hoohalike loa ia oia me kona poe hoahanau , i lilo ai ia i kahunanui aloha , a me ka hoopono ma na mea no ke Akua , i hiki ai ia ka hoomalu ana no ka hewa o kanaka .
58002018	A , no ka mea ua ehaeha oia i ka hoowalewaleia , ua hiki no ia ia ke kokua i ka poe i hoowalewaleia mai .
58003001	No ia mea hoi , e na hoahanau laa , ka poe i hea pu ia mai mai ka lani mai , e manao nui i ka Lunaolelo , a me ke Kahuna nui a kakou i hooiaio aku ai , o Kristo Iesu ;
58003002	Ka mea i malama pono i kona mea nana i hoolilo mai , e like hoi me Mose iloko o kona hale a pau .
58003003	No ka mea , ua pono e hoonani nui ia aku oia mamua o Mose , e like me ka oi ana o ka mahaloia o ka mea nana i hana i ka hale mamua o ka hale .
58003004	A o kela hale keia hale a pau , ua hanaia ia e kekahi ; a o ka mea nana i hana na mea a pau , o ke Akua ia .
58003005	A ua hoopono no o Mose iloko o kona hale a pau i kona kahu ana , no ka hoike ana i na mea e haiia ana .
58003006	Aka , o Kristo , i kona keiki ana maluna o kona hale iho ; o kakou no hoi ua hale la , ke hoopaa kakou i ka manao pono , a me ka manaolana e olioli ai i mau a hiki i ka hopena .
58003007	Nolaila , i ka olelo ana mai o ka Uhane Hemolele , I keia la , i ko oukou lohe ana i kona leo ,
58003008	Mai hoopaakiki i ko oukou naau e like me ia i ka hoonaukiuki ana , i ka la i hoaoia'i ma ka waonahele ;
58003009	I ka hoolawehala ana mai o ko oukou poe kupuna ia'u , a me ka hoao ana mai ia'u , i ko lakou ike ana mai i ka'u mau hana i na makahiki he kanaha .
58003010	Nolaila , i huhu aku ai au ia hanauna , i aku la hoi au , Ua lalau mau lakou ma ka naau ; aole hoi lakou i hooiaio mai i ko'u mau aoao .
58003011	Pela hoi au i ko'u huhu ana i hoohiki aku ai , Aole lakou e komo i ko'u wahi maha .
58003012	E ao hoi , e na hoahanau , o noho ka naau ino hoomaloka iloko o kekahi o oukou , i haalele ai ia i ke Akua ola .
58003013	Aka , e hooikaika mau kekahi i kekahi i ka wa i kapaia o Keia la , o hoopaakikiia kekahi o oukou ma ka hoopunipuni ana o ka hewa .
58003014	No ka mea , e loaa mai ana no o Kristo ia kakou , ke hoopaa kakou i ko kakou manao pono mua i mau a hiki i ka hopena ;
58003015	A i ka olelo ana , I keia la i ko oukou lohe ana i kona leo , mai hoopaakiki i ko oukou naau , e like me ia i ka hoonaukiuki ana .
58003016	Owai la ka poe i lohe , alaila hoonaukiuki aku la ? Aole anei o ka poe a pau i hele mai , ma o Mose la , mai Aigupita mai ?
58003017	Owai la hoi ka poe ana i huhu mai ai i na makahiki he kanaha ? Aole anei o ka poe i hana hewa , a haule iho ko lakou mau kupapau ma ka waonahele ?
58003018	Ia wai la hoi kana i hoohiki ai , aole lakou e komo i kona wahi maha , ke ole ka poe i manaoio ole ?
58003019	Nolaila la , ua ike kakou , aole i hiki ia lakou ke komo iloko , no ka manaoio ole .
58004001	No ia hoi , i ka waiho ana mai o ka olelo mua no ke komo ana iloko o kona wahi maha , e ao kakou o loaa ole ia i kekahi o oukou .
58004002	No ka mea , ia kakou kekahi i haiia mai ka euanelio e like me ia ia lakou ; aka , o ka olelo i lohea , aole ia i hoopomaikai ia lakou , i ka hoopili ole ia me ka manaoio iloko o ka poe i lohe .
58004003	Aka hoi , o kakou ka poe manaoio ke komo iloko o kahi maha , me ia kana olelo ana , Pela hoi au i ko'u huhu i hoohiki ai , aole lakou e komo iloko o ko'u wahi maha ; oia hoi , i ka pau ana o na hana mahope iho o ka hookumu ana o ke ao nei .
58004004	No ka mea , ua olelo mai ia ma kekahi wahi no ka hiku o ka la , peneia , I ka hiku o ka la i hoomaha'i ke Akua i kana mau hana a pau .
58004005	Eia hoi peneia , Aole lakou e komo iloko o ko'u wahi maha .
58004006	Oia hoi , no ke koe ana mai o ke komo ana o kekahi poe iloko o ua mea la , a o ka poe i hai mua ia'ku ai keia pono , aole lakou i komo no ka manaoio ole ;
58004007	Ua hoakaka hou mai ia i kekahi la , e olelo ana ma Davida , I keia la , i ka manawa mahope loa mai ; ua oleloia mai peneia , I keia la i ko oukou lohe ana i kona leo , mai hoopaakiki i ko oukou naau .
58004008	No ka mea , ina ua hoomaha aku o Iosua ia lakou , ina aole ia i olelo hou no kekahi la okoa .
58004009	Nolaila hoi , e waiho ana no he wahi maha no na kanaka o ke Akua .
58004010	A o ka mea hoi i komo iloko o kona wahi maha , ua hoomaha no ia i kana mau hana iho , me ke Akua la hoi i hoomaha ai i kana .
58004011	No ia mea , e hooikaika nui kakou e komo iloko o ia wahi maha , i ole ai e haule kekahi mamuli o ua manaoio ole la .
58004012	No ka mea , he ikaika , he mana hoi ko ka olelo a ke Akua , he oi nui kona mamua o ko ka pahikaua oi lua , e o ana a kaawale ke ola a me ka uhane , o na ami a me ka lolo ; oia ka lunakanawai no ka noonoo a me ka naau .
58004013	Aohe mea nalo i kona maka ; aka , ua weheia , a ua akaka loa na mea a pau i ka maka o ka mea ia ia kakou e hai aku ai .
58004014	A , no ka loaa ana ia kakou ke kahuna nui , i hala aku i na lani , o Iesu , ke Keiki a ke Akua , e hoopaa kakou i ko kakou hooiaio ana .
58004015	No ka mea , aole ia kakou ke kahuna i aloha ole mai i ko kakou nawaliwali ; aka , o kekahi i hoowalewaleia'ku i na mea a pau me kakou la i hoowalewaleia mai ai , aole hoi ona hala .
58004016	Nolaila , e hookokoke aku kakou ma ka nohoalii aloha me ka manaolana , i alohaia mai kakou , a i loaa hoi ka lokomaikai e kokua mai ai i ka wa popilikia .
58005001	A o kela kahuna nui a o keia kahuna nui i hookaawaleia ae mai waena mai o kanaka , ua hooliloia no ia no na kanaka , ma na mea o ke Akua , e kaumaha aku ai i na alana a me na mohai no ka hewa .
58005002	E hiki no ia ia ke lokomaikai aku i ka poe naaupo , a me ka poe hele hewa ; no ka mea , oia no kekahi i hoopuniia mai e ka nawaliwali ;
58005003	Nolaila , e pono no e kaumaha aku oia i ka mohaihala nona iho , me ia hoi la no na kanaka .
58005004	Aole hoi e lawelawe kekahi i keia nani nona iho , aka , ua hookaawaleia mai ia e ke Akua , me Aarona hoi la .
58005005	Pela no hoi aole o Kristo i hoonani ia ia iho e lilo i kahuna nui ; aka , o ka mea i olelo iho ia ia , O oe no ka'u Keiki , i keia la no , ua hoohanau aku au ia oe ;
58005006	Oia ka i olelo hou pela ma kekahi wahi e ae , He kahuna mau loa no oe mamuli o ke ano o Melekisedeka .
58005007	Oia hoi , i na la o kona noho kino ana , ua kaumaha aku la i ka pule , a me ka nonoi ana , me ke kahea nui ana , a me na waimaka helelei , i ka mea e hiki ia ia ke hoopakele mai ia ia i ka make , a ua lohea mai oia no na mea ana i makau ai ;
58005008	He Keiki no ia , ua ao no nae ia i ka hoolohe , ma na mea ana i ehaeha ai ;
58005009	A i ka hoohemoleleia'na ona , ua lilo oia i Ola e ola mau loa ai no ka poe a pau i hoolohe ia ia .
58005010	Ua kapaia iho la ia e ke Akua , he kahuna nui mamuli o ke ano o Melekisedeka .
58005011	He nui no na mea a makou e olelo aku ai nona , aole hiki wawe ke hoomaopopo aku , no ka mea , he poe hookananuha oukou .
58005012	No ka mea , o ko oukou pono no e lilo i mau kumu i keia manawa , eia nae , ua kupono oukou i ke ao hou ia'ku i na hua mua o ka olelo a ke Akua ; a o ka waiu ka mea e pono ai oukou , aole ka ai paa .
58005013	No ka mea , o na mea i ai waiu , aole ia i akamai i ka olelo o ka pono ; he keiki hou no ia .
58005014	Aka , o ka ai paa , na ka poe oo no ia , ka poe makaukau no ka mea e ike ai i ka pono a me ka hewa .
58006001	Nolaila e waiho ana i na hua mua o na olelo a Kristo , e hele aku kakou imua a hiki i ke oo loa ana ; aole e hoonoho hou ana i ke kumu no ka mihi ana i na hana e make ai , a no ka manaoio i ke Akua ,
58006002	A no ke ao ana i na bapetizo ana , a no ke kau ana o na lima , a no ke alahouana o ka poe make , a me ka hoopai mau loa ana .
58006003	Oia ka kakou e hana'i , ina i pono ia i ke Akua .
58006004	No ka mea , aole e hiki i ka poe i hoonaauaoia mai , a i hoao hoi i ka haawina mai ka lani mai , a i hoolakoia hoi e ka Uhane Hemolele ,
58006005	A i ai hoi i ka olelo maikai a ke Akua , a me ka mana o ke ao e hiki mai ana ,
58006006	A ua haule iho no nae , aole e hiki ke hoala hou ia i ka mihi : ua kau hou aku lakou i ke Keiki a ke Akua ma ke kea no lakou iho , me ka hoomainoino aku ia ia ma ke akea .
58006007	O kahi lepo hoi i inu iho i ka ua e haule pinepine ana maluna iho ona , a i hoohua mai no hoi i na hua e pono ai ka poe nana e mahi , ua hoomaikaiia mai ia e ke Akua :
58006008	Aka , o kahi i hookupu mai i ke kakalaioa , a me ka nahelehele ooi , he pono ole ia , ua kokoke ia i ka hoahewaia mai ; a o kona hope ka puhiia i ke ahi .
58006009	Aka , e ka poe aloha , ke manao nei makou i na mea maikai aku no oukou , i na mea e pili ana i ke ola , i ko makou olelo ana no hoi pela .
58006010	Aole he lokoino ke Akua i poina ai ka oukou hana ana , a me ke aloha a oukou i hoike aku ai i kona inoa , i ko oukou malama ana i ka poe hoano , a me oukou hoi e malama nei .
58006011	Ke makemake nei no hoi makou e hoike oukou i ua hooikaika mau ana la , i maopopo loa ai ka manaolana a hiki i ka hopena .
58006012	Aole e hoomolowa ana oukou , aka , e hoohalike ana me ka poe i loaa ka pono i hai mua ia mai ai , ma ka manaoio a me ke ahonui .
58006013	No ka mea , i ko ke Akua hai mua ana ia Aberahama , no ka hiki ole ia ia ke hoohiki ma o ka mea oi aku , ua hoohiki iho ola ma ona la iho ,
58006014	I iho la , He oiaio hoi e hoomaikai loa aku ana au ia oe , a e hoonui loa ana au ia oe .
58006015	A kali aku la hoi ia me ke ahonui , a loaa mai la ia ia ka pono i hai mua ia mai .
58006016	O kanaka hoi ke hoohiki nei ma ka mea i oi aku ; a o ka hoohiki ana e hooiaio ai , o ko lakou mea ia e oki ai ka hoopaapaa ana .
58006017	Pela hoi ke Akua i kona makemake ana e hoomaopopo loa i ka poe hooilina o kana pono i ka luli ole ana o kona manao , ua hooiaio mai oia me ka hoohiki ana ;
58006018	Ma na mea luli ole elua , kahi i hiki ole ai i ke Akua he hoopunipuni , e hoohoihoi loa ia mai ai kakou ka poe i holo i ka puuhonua , e hoopaa i ka manaolana i waihoia mai ma ko kakou alo :
58006019	I ko kakou mea e hoopili aku ai me he heleuma la no ka uhane , he paa , a he panee ole , i ka mea hoi i komo loa ae iloko ae o ka pale ;
58006020	I kahi i komo ai no kakou o Iesu o ko kakou mea hele mua , i hooliloia'e hoi i kahuna nui mau loa mamuli o ke ano o Melekisedeka .
58007001	A o ua Melekisedeka la hoi , ke alii o Salema , he kahuna no ke Akua kiekie loa , oia hoi ka i halawai pu me Aberahama i kona hoi mai ana mai ka luku ana'ku i na'lii , a hoomaikai iho la ia ia .
58007002	Ia ia hoi i haawi aku ai o Aberahama i ka hapaumi o na mea a pau : ma ka unuhi olelo ana , o kona inoa mua ke Alii o ka pono , alaila ke Alii o Salema ia , o ke ano oia , ke Alii e maluhia ai .
58007003	Aole ona makuakane , aohe makuwahine , aole kuauhau , aohe kumu o kona mau la , aole oki kona ola ana ; aka , ua hoohalikeia me ke Keiki a ke Akua , e noho kahuna mau ana .
58007004	Ano la hoi , e hoomanao i ke ano kiekie o ua kanaka la , ia ia i haawi aku ai o Aberahama ka makualii i ka hapaumi o ka waiwai pio .
58007005	A o na mamo a Levi , ka poe i lawe i ke oihana a ke kahuna , ua kauohaia mai lakou ma ke kanawai e lawe i ka hapaumi o ka waiwai o kanaka , o ko lakou poe hoahanau , a ua hele mai no nae lakou mai loko mai o ko Aberahama puhaka :
58007006	Aka , o ka mea i kuauhau ole ia , mai laila mai , oia ka i lawe i ka hapaumi o ko Aberahama waiwai , a ua hoomaikai aku hoi i ka mea nona na olelo mua .
58007007	A he mea hoopaapaa ole ia keia , ua hoomaikaiia'ku ka mea i emi iho e ka mea i oi aku .
58007008	Maanei hoi , ua loaa ka hapaumi o ka waiwai i kanaka e make ana ; aka , malaila i ka mea i oleloia mai ai , e ola ana ia .
58007009	Oia hoi , ina e hiki ia'u ke olelo penei , o Levi hoi , o ka mea i loaa ia ia ka hapaumi o ka waiwai , oia kekahi i haawi aku i ka hapaumi o ka waiwai iloko o Aberahama .
58007010	No ka mea , maloko no oia o ka puhaka o kona kupuna i ka wa i halawai ai o Melekisedeka me ia .
58007011	A , ina i loaa ka mea e pono ai ma ka oihana kahuna a Levi , ( ua haawi pu ia mai ke kanawai i kanaka me ia , ) heaha la anei hoi ko laila hemahema e ku hou ai kekahi kahuna e mamuli o ke ano o Melekisedeka , aole hoi i kapaia mamuli o ke ano o Aarona ?
58007012	Aka , i kahuliia ka oihana kahuna , he pono no hoi e kahuliia ke kanawai .
58007013	No ka mea , o ka mea nona keia mau mea i oleloia ai , no ka ohana e no ia , aole kekahi o lakou i malama ma ke kuahu .
58007014	Ua akaka no ka puka ana o ka Haku , mai loko mai o Iuda , ka ohana i olelo ole ia'i no ka oihana kahuna e Mose .
58007015	A ua akaka loa ae kela mea , i ke kupu ana o kekahi kahuna e , e like me Melekisedeka ,
58007016	I hooliloia pela , aole ma ke kanawai o ko ke kino , aka , ma ka mana o ke ola e mau loa ana .
58007017	Ua hooiaio mai no hoi ia , He kahuna mau loa oe mamuli o ke ano o Melekisedeka .
58007018	Ua waihoia'e no kela kanawai mua , no kona nawaliwali , a me kono pono ole .
58007019	Aole ma ke kanawai , i pono loa ai kekahi mea , aka , ma ka hookomo ana i ka manaolana maikai ae , ka mea e kookokoke aku ai kakou i ke Akua .
58007020	A no ka mea hoi , aole me ka hoohiki ole ana ,
58007021	( No ka mea , ua hooliloia'e kela poe i kahuna , me ka hoohiki ole , aka , oia nei me ka hoohiki ana e ka mea nana i olelo ia ia , Ua hoohiki ka Haku , aole hoi ia e lole hou ae , He kahuna mau loa oe mamuli o ke ano o Melekisedeka ; )
58007022	Ma ia mea hoi i lilo ai o Iesu i panai no ka berita maikai ae .
58007023	A , o kela poe kahuna he lehulehu lakou , no ka mea , aole i haawiia mai e mau lakou , no ka make ;
58007024	Aka , oia nei , no kona mau loa ana , he oihana kahuna lilo ole kana .
58007025	No ia mea , e hiki mau ai ia ia ke koola i ka poe i hele mai i ke Akua ma ona la , no kona ola mau loa ana e uwao ana no lakou .
58007026	Oia ke ano o ke kahuna e pono ai kakou , ka mea hemolele , hewa ole , maemae wale , kaawale hoi i na lawehala , a i hookiekieia'e hoi maluna o na lani ;
58007027	Aole hoi i ku ia ia ke kaumaha ana i ka mohai i kela la i keia la , e like me ua mau kahuna nui la , no ko lakou mau hewa ponoi mamua , alaila no ko na kanaka hewa ; no ka mea , hookahi wale no kana hana ana ia mea , i kona wa i kaumaha ai ia ia iho .
58007028	Na ke kanawai hoi i hoolilo i kanaka nawaliwali i kahuna nui ; aka , na ka olelo o ka hoohiki ana , ka mea mahope mai o ke kanawai , i hoolilo i ke Keiki , ka mea i hoohemolele mau loa ia'ku .
58008001	A o na mea a makou i olelo ae nei , eia ka nui ; pela ke ano o ko kakou kahuna nui , ka mea i hoonohoia ma ka lima akau o ka nohoalii o ka Moi ma ka lani ;
58008002	He lawehana no kahi hoano , no ka halelewa oiaio , na ka Haku i kukulu , aole na ke kanaka .
58008003	No ka mea , ua hookaawaleia na kahuna nui e kaumaha aku ai i na alana a me na mohai : nolaila hoi e pono e loaa ia ia nei kekahi mea e kaumaha aku ai .
58008004	Aka , ina ma ka honua ia , ina aole he kahuna ia ; no ka mea , eia no ka poe kahuna e kaumaha ana i na alana mamuli o ke kanawai ,
58008005	Ka poe i hana ma ke kumu hoohalike , a ma ke aka o ko ka lani , no ka mea , o Mose i ke kokoke ana o kona kukulu ana i ka halelewa , ua aoia mai ia e ke Akua , peneia ; E nana oe , wahi ana , e hana oe i na mea a pau mamuli o ke kumuhoohalike i hoikeia ia oe ma ka mauna .
58008006	Aka , ano , ua loaa ia ia ka oihana maikai ae , e like me ka oi ana aku o ka maikai o ka berita ana i uwao ai , ka mea i hoopaaia ma na olelo hoopomaikai maikai ae .
58008007	A ina i kina ole kela berita mua , ina aole i imi hou ia kahi kaawale no ka lua :
58008008	Aka , i ka loaa ana o ke kina , ua olelo mai oia ia lakou , Eia hoi , wahi a Iehova , e hiki mai ana no na la e hana hou aku ai au i berita hou me ka ohana Iseraela , a me ka ohana Iuda ;
58008009	Aole hoi e like me ka berita a'u i hana aku ai me ko lakou mau makua , i ka la i lalau aku ai au i ko lakou lima e alakai mai ia lakou mai ka aina o Aigupita mai ; no ka mea , aole lakou i noho paa ma ko'u berita , a ua haalele au ia lakou , wahi a Iehova .
58008010	Aka , eia ka berita a'u e hana aku ai me ka ohana Iseraela , mahope iho o ua mau la la , wahi a Iehova ; E pai au i ko'u mau kanawai ma ko lakou manao , a e kakau iho ia mau mea ma ko lakou naau ; a e lilo au i Akua no lakou , a e lilo mai lakou i poe kanaka no'u .
58008011	Aole lakou e ao aku , kela kanaka i kona hoanoho , a keia kanaka i kona hoahanau , me ka olelo ana aku , E ike i ka Haku ; no ka mea , e pau auanei lakou i ka ike ia'u mai ka mea liilii a hiki i ka mea nui o lakou .
58008012	No ka mea , e ahonui aku no au i ko lakou mau hewa , aole au e hoomanao hou aku i ko lakou mau kina a me ko lakou mau hala .
58008013	I kana olelo ana , He berita hou , ua hoolilo oia i ka mea mua i lualua ; a o ka mea lualua , e elemakule ana hoi , ua kokoke no ia e nalo aku .
58009001	He mau oihana no hoi ka ka berita mua , no ka hoomana ana , a me kahi hoano ma ka honua .
58009002	No ka mea , ua hanaia no he halelewa ; o ka mua kahi i waihoia'i ka ipukukui , a me ka papa , a me ka berena hoike ; ua kapaia ia o kahi hoano .
58009003	A mahope o ka palelua , ka halelewa i kapaia ka hoano loa .
58009004	Malaila ke kapuahi gula , a me ka pahuberita i uhiia i ke gula a puni , kahi i waihoia'i ka ipu gula o ka mane , a me ko Aarona kookoo , ka mea i opuu ae , a me na papa kanawai ;
58009005	A maluna iho ona na kerubima nani e hoomalumalu ana i ka noho aloha ; aole hiki ia makou ke olelo maopopo loa i keia mau mea , ano .
58009006	A hoomakaukauia pela ua mau mea la , ua komo mau na kahuna i ka halelewa mua e hooko ana i na oihana .
58009007	Aka , iloko o ka lua i komo ai ke kahuna nui wale no , pakahi wale no ke komo ana i ka makahiki , aole me ke koko ole , ka mea ana i kaumaha aku ai nona iho , a no na hewa hoi o na kanaka .
58009008	Ma ia mea i hoakaka mai ai ka Uhane Hemolele , aole i weheia kahi e komo ai i ka hoano loa , i ka wa i ku ai ka halelewa mua ;
58009009	He aka no ia a hiki i keia manawa , kahi i kaumahaia aku ai na alana a me na mohai , na mea i hiki ole ke hoomaopopo loa i ka pono ma ka naau o ka mea nana ia oihana ;
58009010	Na oihana ma ke kino , ma ka mea ai , a me ka mea inu , a me kela holoi ana , a me keia holoi ana , i kauohaia mai a hiki i ka manawa e hooponopono hou ia ai .
58009011	Aka , i ka hiki ana mai o Kristo , o ke kahuna nui no ka pono e hiki mai ana , ma ka halelewa nui ae , hemolele loa , aole i hanaia e na lima , aole ia no keia ao .
58009012	Hookahi wale no kona komo ana iloko o kahi hoano , aole me ke koko o na kao a me na bipikane , aka , me kona koko ponoi no , e loaa ana ka mea e ola mau ai .
58009013	A ina i hoohuikala ke koko o na bipikane , a me na kao , a me ka lehu o ka bipiwahine , e pipi ana i ka mea haumia , i maemae ai ke kino ;
58009014	E hiki loa aku i ke koko o Kristo , o ka mea i kaumaha aku ia ia iho i ke Akua ma ka Uhane mau loa me ke kina ole , ke hoohuikala i ko oukou naau i na hana e make ai , e malama aku ai i ke Akua ola .
58009015	No ia mea , ua lilo oia i uwao no ka berita hou , a i ka lilo ana o kona make ana i uku hoola no na hewa i hanaia ma ka berita mua , e hiki ai i ka poe i kaheaia ke loaa ka hooilina mau i hai mua ia mai .
58009016	A ina he kauoha hooilina , e manaoia ana ua make ka mea nana ke kauoha i paa'i .
58009017	No ka mea , o ke kauoha , ua paa loa ia mahope wale no o ka make ana o kanaka , aole ia i paa i ka wa e ola ana ka mea nana ke kauoha .
58009018	Nolaila , aole i hoopaaia ka berita mua me ke koko ole .
58009019	No ka mea , a pau na kauoha ma ke kanawai i ka heluheluia e Mose , i ka poe kanaka a pau , lawe iho la ia i ke koko o na bipikane , a me na kao , a me ka wai , a me ka huluhulu ula , a me ka husopa , a kopipi iho la i ka buke a me ka poe kanaka a pau ,
58009020	I iho la , Eia ke koko o ka berita a ke Akua i kauoha mai ai ia oukou .
58009021	Pela hoi i kopipi aku ai me ke koko i ka halelewa , a me na ipu a pau o ia oihana .
58009022	Aneane pau na mea ma ke kanawai i ka hoomaemaeia i ke koko ; aohe kala ana ke hookahe ole ia ke koko .
58009023	Nolaila , ua kupono e hoohuikalaia na kumu hoohalike i ko ka lani , ma ia mau mea ; aka , o ko ka lani mau mea ma na mohai maikai aku .
58009024	No ka mea , aole o Kristo i komo iloko o ka halelewa i hanaia e na lima , he aka wale no no ka mea oiaio ; aka , iloko o ka lani ponoi i hoike mau ia ia iho ma ke alo o ke Akua no kakou .
58009025	Aole no hoi no ke kaumaha pinepine ana ia ia iho , e like me ka ke kahuna nui komo ana i kela makahiki a i keia makahiki iloko o kahi hoano me ke koko , aole o kona iho ;
58009026	Ina pela , ina ua make pinepine oia mai ka hookumu ana mai o ke ao nei , aka , ano , ma keia hope o ke ao , ua hoike hookahi mai oia ia ia iho no ka hoomaemae ana i ka hewa ma ka mohai ana ia ia iho .
58009027	A ua hoomaopopoia ka make hookahi ana o na kanaka , a ma ia hope aku ka hoopai ana :
58009028	Pela hoi o Kristo , a pau kona hoolilo hookahi ana ia ia iho i mohai e halihali aku i ka hewa o ka lehulehu , e ike hou ia oia me ka mohai ole , i ka lua o kona hiki ana mai , e ola'i ka poe e kiai ana ia ia .
58010001	A o ke kanawai ia ia ke aka no na mea maikai e hiki mai ana , aole ke kino maoli a ua mau mea la , aole loa e hiki ia ia me na mohai i kaumahaia'ku i kela makahiki a i keia makahiki ke hoohemolele i ka poe i hookoke ilaila .
58010002	No ka mea , ina i hiki ia ia , aole anei i oki ua mau mohai la ? no ka mea , o ka poe hoomana , i hoohuikala hookahi ia , aole lakou i ike hou i ko lakou hewa iho .
58010003	Aka , ma ua mau mohai la i hoomanaoia'i ka hewa i kela makahiki a i keia makahiki .
58010004	A he oiaio , he mea hiki ole i ke koko o na bipikane a me na kao ke kala aku i ka hewa .
58010005	Nolaila , i kona hiki ana mai i ke ao nei , i aku la ia , O ka mohai a me ka alana , o kau ia i makemake ole ai , aka , he kino kau i hoomakaukau ai no'u .
58010006	Aole hoi oe i oluolu i na mohai kuni , a me na mohai no ka hala .
58010007	Alaila , i iho la au , Eia hoi , ua hele mai nei au , ( ua palapalaia no'u ma ka buke palapala , ) e hana aku i kou makemake , e ke Akua .
58010008	I kana olelo mua ana , O na mohai , a me na alana , o na mohaikuni , a me na mohaihala , o kau ia i makemake ole ai , a i oluolu ole ai ; o na mea i kaumahaia aku ai mamuli o ke kanawai ;
58010009	Alaila , olelo hou ae la , Eia hoi , ua hele mai nei au e hana aku i kou makemake , e ke Akua . Ua hookae oia i ka mea mua , e hookupaa ai ia i ka lua .
58010010	Ma ia makemake hoi , ua loaa ia kakou ka huikala ana , ma ka mohai hookahi ana i ke kino o Iesu Kristo .
58010011	A o na kahuna ua ku lakou e hana ana i ka oihana i kela la i keia la , e kaumaha pinepine ana i ua mau mohai la , i na mea hiki ole ke kala i ka hewa ;
58010012	Aka , o keia hoi , mahope iho o kona kaumaha ana i ka mohai hookahi no ka hewa , noho iho la ia a mau loa , ma ka lima akau o ke Akua ;
58010013	E kali ana , a hooliloia mai kona poe enemi i paepae wawae nona .
58010014	Ma ka mohai hookahi hoi , i hana'i oia i ka mea e pono mau ai ka poe nona ka huikala .
58010015	A ua hoike mai ka Uhane Hemolele i keia mea ia kakou ; no ka mea , ua olelo ia ,
58010016	Eia ka berita a'u e hana aku ai me lakou , mahope iho o ua mau la la , wahi a ka Haku ; E pai iho au i ko'u mau kanawai ma ko lakou naau , a e kakau iho hoi ia mau mea ma ko lakou manao :
58010017	Aole hoi au e hoomanao hou i ko lakou mau hewa a me ko lakou mau hala .
58010018	A ma kahi i pau ai ia mau mea i ke kalaia , aohe mohai hou aku no ka hewa .
58010019	A i ka loaa ana ia kakou , e na hoahanau , ke komo ana iloko o kahi hoano ma ke koko o Iesu ,
58010020	Ma ka aoao hou e ola'i , ana i hoomakaukau ai mawaena o ka paku , oia kona kino ;
58010021	A he Kahuna nui hoi maluna o ka hale o ke Akua ;
58010022	E hookokoke kakou me ka maopopo loa o ka manaoio , a me ka naau oiaio , me ka huikalaia o ko kakou naau kaumaha i ka hewa , a me ka holoiia o ko kakou kino me ka wai maemae ;
58010023	E hoopaa kakou i ka manaolana a kakou i hai aku ai me ka luli ole ; no ka mea , he ku paa io ko ka mea nana i hai mua mai ka pono .
58010024	A e nana pono hoi kakou i kekahi i kekahi , e hooikaika ai i ke aloha a me na hana maikai .
58010025	Aole hoi e haalele ana i ko kakou hoakoakoa ana e like me ka hana ana a kekahi poe ; aka , e hooikaika pu ana , me ka ikaika nui ae , i ko oukou ike ana aku e kokoke mai ana ua la la .
58010026	A ina e hana hewa kakou me ka ae o ka naau , mahope iho o ka loaa ana mai ia kakou ka ike ana i ka olelo oiaio , aohe mohai hou no na hala ;
58010027	Aka , o ke kali weliweli ana i ka hoopaiia mai , a me ka huhu wela e pau ai ka poe enemi .
58010028	O ka mea i pale i ke kanawai o Mose , ua make ia me ke aloha ole ia , ma na mea hoike elua , ekolu paha :
58010029	Heaha la i ko oukou manao ka make eha nui aku e manaoia ana he pono , no ka mea nana i hehi malalo iho o ka wawae i ke Keiki a ke Akua , me ka manao i ke koko o ka berita ana i hoolaaia ai he mea haumia , a me ka hoowahawaha aku i ka Uhane lokomaikai ?
58010030	Ua ike no hoi kakou i ka mea nana i olelo iho , No'u no ka hoopai ana , na'u no ia e uku aku , wahi a ka Haku ; eia hou hoi , Na ka Haku no e hoopai i kona poe kanaka .
58010031	He mea weliweli ka haule ana iloko o na lima o ke Akua ola .
58010032	E hoomanao hoi oukou i na la mamua , i ka manawa i hoomanawanui ai oukou i ka paio nui ana , me ka ehaeha , mahope iho o ko oukou naauao ana ;
58010033	No ko oukou lilo ana i mea nanaia mai ai , ma ka hoino ana , a me ka ehaeha ana kekahi ; a , o kekahi , no ka oukou lilo ana i mau hoaaloha no ka poe i koloheia pela .
58010034	A ua aloha io hoi oukou i na mea i hoopeaia , a ua ae aku me ka oluolu , i ka hao ana aku o ko oukou waiwai , e ike ana no , aia i ka lani ka waiwai maikai aku no oukou , ka mea e oia mau ana .
58010035	Nolaila , mai kiola aku oukou i ko oukou paulele ana , ka mea e uku nui ia mai ana .
58010036	O ke ahonui ko oukou mea e pono ai , i loaa mai ai ia oukou ka pono i hai mua ia mai , mahope iho o ka oukou hana ana i ka makemake o ke Akua .
58010037	A liuliu iki aku , o ka mea e hiki mai ana e hiki mai no ia , aole e hookaulua aku .
58010038	A o ka mea i pono , e ola no ia ma ka manaoio ; aka , ina e hoi ihope kekahi , aole e oluolu ko'u uhane ia ia .
58010039	Aole hoi makou no ka poe hoi ihope e make ai ; aka , no ka poe manaoio e ola'i ka uhane .
58011001	O ka manaoio , o ka hilinai ana no ia ma na mea i manaolanaia'i , a o ka hoomaopopo ana hoi o na mea i ike maka ole ia .
58011002	No ia hoi , i hoaponoia mai ai ka poe kahiko .
58011003	Ma ka manaoio ua ike kakou ua hanaia ka lani a me ka honua e ka olelo a ke Akua , o na mea i nanaia , aole no loko mai o na mea i ikeia .
58011004	Ma ka manaoio i kaumaha aku ai o Abela i ke Akua i ka mohai maikai aku i ko Kaina , malaila hoi i hoaponoia'i oia he pono , oia ka ke Akua hoike mai ana no kona alana ; malaila hoi ke olelo nei oia ka mea i make .
58011005	No ka manaoio i lawe ola ia'ku o Enoka , me ka ike ole i ka make ; aole ia i ike hou ia , no ka mea , ua lawe ola aku ke Akua ia ia . A ua hoaponoia oia no kona hooluolu ana i ke Akua mamua aku o kona laweia'ku .
58011006	Aka , he mea hiki ole ke hooluolu i ke Akua me ka manaoio ole ; no ka mea , o ka mea e hele ana i ke Akua , e pono no e manaoio oia , he mea io no ia , a , he mea hoi e uku mai ana i ka poe i imi ikaika ia ia .
58011007	Ma ka manaoio o Noa i aoia'i e ke Akua no na mea i ike maka ole ia , ua hoomakaukau oia me ka makau , i halelana e ola'i kona hale ; ma ia mea hoi ia i hoahewa aku ai i ko ke ao nei , a ua loaa ia ia ka hoapono ana no ka manaoio .
58011008	Ma ka manaoio hoi i hoolohe ai o Aberahama , i ka wa i heaia mai ai e hele aku i kahi e loaa mai ai ia ia ka noho ana ; a hele aku la ia me ka ike ole i kona wahi i hele ai .
58011009	Ma ka manaoio i noho malihini ai oia i ka aina i olelo mua ia'i , ka aina o ka poe e , e noho ana ia iloko o na halelewa , me Isaaka a me Iakoba , na hooilina pu me ia no ka mea hookahi i hai mua ia mai ai :
58011010	No ka mea , ua imi aku ia i ke kulanakauhale i hookumuia , a o kona mea nana i hana , a i kukulu hoi , o ke Akua ia .
58011011	Ma ka manaoio i loaa'i ia Sara ka ikaika e hapai keiki ai , a hanau mai , mahope iho o ka manawa maoli o kona ola ana , no kona manao ana i ka oiaio o ka mea nana i hai mua mai .
58011012	Nolaila i laha mai ai mai kela mea hookahi , a o ua mea la me he mea make la , ka poe mamo e like me na hoku o ka lani ka lehulehu , a me ke one ma kahakai aole pau i ka heluia .
58011013	A make aku la kela poe a pau , iloko o ka manaoio , aole hoi i loaa ia lakou na mea i oleloia mai , aka , i ko lakou ike ana ia mau mea i kahi loihi , ua manaoio a paulele ilaila , a ua hai aku ia lakou iho , he poe kanaka e , he poe malihini ma ka honua .
58011014	A o ka poe i hai aku pela , ua hoike maopopo lakou i ko lakou imi ana i wahi e noho ai .
58011015	No ka mea , ina i manao lakou i kela aina a lakou i haalele ai , ua hiki no ia lakou ke hoi aku ilaila .
58011016	Aka , ua makemake lakou i aina maikai aku , oia o ko ka lani . No ia mea , aole ke Akua i hilahila ia lakou ke kapaia oia he Akua no lakou ; no ka mea , ua hoomakaukau oia i kulanakauhale no lakou .
58011017	Ma ka manaoio i kaumaha aku ai o Aberahama ia Isaaka i kona wa i hoaoia mai ai ; a o ka mea nona ka pono i hai mua ia mai , ua mohai aku la oia i kana keiki hookahi ;
58011018	Ia ia hoi ka olelo ana mai , E kapaia'ku kau mau mamo mamuli o Isaaka .
58011019	Ua manao hoi ia , e hiki i ke Akua ke hoala mai ia ia mai ka make mai ; mai laila mai hoi , i loaa ai oia ia ia ma ke aka .
58011020	Ma ka manaoio i hoomaikai aku ai o Isaaka ia Iakoba a me Esau no na mea e hiki mai ana .
58011021	Ma ka manaoio i hoomaikai aku ai o Iakoba i na keiki elua a Iosepa i kona wa e kokoke i ka make ; a kulou iho la ia maluna o ke poo o kona kookoo .
58011022	Ma ka manaoio , i ka pau ana o kona ea , i olelo ai o Iosepa i ka hele ana'ku o na mamo a Iseraela ; a ua kauoha aku la no kona mau iwi .
58011023	Ma ka manaoio i hunaia'i o Mose i na malama ekolu e kona mau makua mahope iho o kona hanau ana , no ko laua ike ana he keiki maikai ia ; aole hoi laua i makau i ke kauoha a ke alii .
58011024	Ma ka manaoio i ae ole aku ai o Mose i kona wa oo e kapaia mai he keiki na ke kaikamahine a Parao ;
58011025	E koho ana ma ka pilikia pu me ko ke Akua poe kanaka , aole ma ka lealea pau koke o ka hewa ;
58011026	E manao ana hoi i ka hoino ana a Kristo i hoinoia'i he waiwai ia e oi aku ana mamua o ko Aigupita waiwai ; no ka mea , ua manao aku oia i ka hooukuia mai .
58011027	Ma ka manaoio no oia i haalele ai ia Aigupita , me ka makau ole aku i ka huhu o ke alii ; no ka mea , ua ku paa oia me he mea la e ike maoli ana i ka mea i ike maka ole ia .
58011028	Ma ka manaoio hoi oia i malama ai i ka moliaola , a me ka pipi ana o ke koko , i ole ai e hoopa mai ia lakou ka mea nana i luku mai i na makahiapo .
58011029	Ma ka manaoio i hele ai lakou mawaena o ke Kaiula me he hele ana la ma ka aina maloo , ka mea a ko Aigupita i hoao ai a make iho la i ke kai .
58011030	No ka manaoio i hiolo ai na pa o Ieriko , i ka pau o ka hoopuni ana i na la ehiku .
58011031	No ka manaoio i make pu ole ai o Rahaba ka wahine hookamakama me ka poe hoomaloka , mahope iho o kona hookipa ana i na kiu me ke aloha .
58011032	A heaha hoi ka'u e olelo hou aku ai ? No ka mea , e pau e no kuu manawa ke hai aku i ka Gideona a me Baraka , a me Samesona a me Iepeta , a me Davida hoi , a me Samuela , a me ka poe kaula ;
58011033	Ka poe nana ma ka manaoio i hoopio ai i na aupuni , i hoopai ai hoi ma ka pono i loaa ai hoi he mau pono i hai mua ia mai , i papani ai hoi i na waha o na liona ,
58011034	I hoopio ai hoi i ka wela o ke ahi , i pakele ai hoi i ka maka o ka pahikaua , i hooikaikaia'i hoi i ka nawaliwali ana , a i lilo ai hoi i poe ikaika i ke kaua , i auhee ai hoi ka poe kaua o na aina e .
58011035	Ua loaa hou i na wahine ma ke alahouana , ko lakou poe make ; ua hoehaehaia kekahi poe , aole nae i ae lakou i ka hookuu ana , i loaa mai ia lakou ke alahou maikai ae .
58011036	A ua hoaoia kekahi poe me ka hoomaewaewaia , a me ka hahau ana , a me ka hoopea ana , a me ka paa ana i ka halepaahao ;
58011037	Ua hailukuia lakou ; ua oloia a kaawale ; ua hoowalewaleia ; ua pepehi wale ia me ka pahikaua ; ua kaahele lakou me na aahu ili hipa , a me na ili kao , me ka ilihune , a me ka popilikia , a me ke koloheia ;
58011038	Aohe pono ko ke ao nei e like me ko lakou ; ua auwana ma na waonahele , a ma na mauna , a ma na ana hoi , a me na lua o ka honua .
58011039	A o ua poe a pau , ka poe i hoaponoia no ko lakou manaoio , aole i loaa ia lakou ka pono i haiia mai ;
58011040	Na ke Akua i hoomakaukau i ka pono nui no kakou , aole i loaa ia lakou ka hooko loa ana o ka mea e pono ai , ke ole kakou .
58012001	No ka mea hoi , ua hoopuniia kakou e ia poe hoike he nui loa , e waiho aku kakou i na mea kaumaha a pau , a me ka hewa e hoopili wale mai ana ia kakou , e holo kakou me ke ahonui i ka haihai ana i hoomaopopoia mamua o kakou ,
58012002	E nana aku ana hoi ia Iesu , i ka mea nana i hookumu , nana hoi e hoohemolele ko kakou manaoio ; nana hoi i hoomanawanui i ke kea me ka manao ole i ka hilahila , no ka olioli i hoomaopopoia mamua ona , a noho iho hoi ma ka lima akau o ka nohoalii o ke Akua .
58012003	E hoomanao hoi oukou i ka mea i hoomanawanui i ke ku e ana mai o ka poe i hana hewa ia ia , o nawaliwali ko oukou manao a maule hoi oukou .
58012004	Aole oukou i pale aku me ka hookaheia mai o ke koko , i ko oukou paio aku ana i ka hewa .
58012005	Ua poina ia oukou ka olelo hooikaika ia oukou me he poe keiki la , E ka'u keiki , mai hoowahawaha oe i ka hahau ana mai a ka Haku , aole hoi e maule i kona hoeha ana mai ia oe :
58012006	No ka mea , o ka ka Haku mea i aloha mai ai , oia kana i hahau mai ai , a ua hoeha me ka hahau i na keiki a pau ana i aloha mai ai .
58012007	A ina i hahauia mai oukou , ua hana mai ke Akua ia oukou me he poe keiki la ; no ka mea , auhea la ke keiki i hahau ole ia e ka makuakane ?
58012008	A ina i hahau ole ia mai oukou , me na keiki a pau i hahauia'i , alaila he poe hanau pono ole oukou , aole he poe keiki hanau pono .
58012009	A o ko kakou mau makuakane , no ko kakou kino , ua hahau mai ia kakou , a ua hoomaikai aku kakou ia lakou ; aole anei e oi aku ko kakou hoolohe ana i ka Makua o ko kakou mau uhane , i ola kakou ?
58012010	Na lakou no kakou i hahau mai i ka wa pokole mamuli o ko lakou makemake no , aka , nana i hahau mai e pono ai kakou , i loaa pu mai ai ia kakou kona hemolele .
58012011	A o na hahau ana a pau , aole ia i manaoia i kona manawa , he mea olioli , he mea ehaeha no ; aka , ma ia hope iho , ua hoohua mai ia i ka hua o ka pono e pomaikai ai no ka poe i hooponoponoia ilaila .
58012012	Nolaila , e hooikaika i na lima palupalu a me na kuli nawaliwali ;
58012013	A e hoopololei i na alanui no ko oukou mau wawae , i ole ai e okupe ae ka mea oopa ; e aho hoi e hoolaia ia .
58012014	E hahai ma ke kuikahi me na kanaka a pau , a ma ka hemolele hoi , aohe kanaka i nele ia mea e ike aku i ka Haku .
58012015	E malama hoi oukou o loaa ole mai i kekahi ka hoomaikaiia mai e ke Akua , o kupu mai hoi kekahi mole awaawa iwaena o oukou e hihia'i oukou , a e haumia ai hoi kekahi poe he nui no ;
58012016	O lilo paha kekahi i moe kolohe , i haihaia paha e like me Esau , nana i hoolilo aku i ko ka hanau mua pomaikai ana , no ka mea ai hookahi .
58012017	No ka mea , ua ike oukou , i kona makemake ana mahope iho e loaa ia ia ka hoomaikaiia , ua hooleia oia ; aole hoi i loaa ia ia kahi e lole hou mai ai , ua imi aku no nae oia ia mea me ka waimaka .
58012018	Eia hoi , aole oukou i hele mai i ka mauna e hiki ke hoopa kino ia aku , a me ke ahi e lapalapa ana , a me na ao eleele , a me ka pouli , a me ka ino ,
58012019	Aole hoi i ke kani ana o ka pu , a me ka leo o na olelo , ka mea a ka poe lohe i papa ai aole make hoohui hou ia mai kekahi huaolelo :
58012020	( No ka mea , aole i hiki ia lakou ke hoomanawanui i ka papa ana mai , Ina e pili ka holoholona i ka mauna e hailukuia oia , a houhouia paha i ka ihe :
58012021	A no ka weliweli nui ke nana aku , i iho la o Mose , Ke weliweli nei au me ka haalulu : )
58012022	Aka , ua hele mai no oukou i ka mauna Ziona , a i ke kulanakauhale o ke Akua ola , i ko ka lani Ierusalema , a i ke anaina hiki ole ke heluia o na anela ;
58012023	A i ke anaina nui a me ka ekalesia o ka poe makahiapo , i kakauia ko lakou mau inoa ma ka lani , a i ke Akua , ka Lunakanawai o na mea a pau , a i na uhane o ka poe pono i hoohemoleleia ,
58012024	A i ka uwao o ka berita hou , ia Iesu , a i ke koko no ka pipi ana , e olelo ana i na mea maikai oi aku mamua o ko Abela .
58012025	Malama oukou , mai haalele i ka mea nana i olelo mai ; no ka mea , ina i pakele ole ka poe i haalele i ka mea nana i ao mai ia lakou ma ka honua , aole loa hoi kakou e pakele ke haalele kakou i ka mea i ao mai mai ka lani mai .
58012026	Ia manawa ua hoonauwewe mai kona leo i ka honua : aka , ua hai mai nei no ia , i ka i ana , E hoonauwewe hou aku ana au aole i ka honua wale no , aka , i ka lani kekahi .
58012027	A o ke ano o ua Hou aku ana , o ka hemo ana ia o na mea hoonauweweia , me he mea i hanaia la , i mau hoi na mea e hoonauwewe ole ia .
58012028	Nolaila , i ka loaa ana ia kakou ke aupuni e hoonauwewe ole ia , e hoopaa kakou i ke aloha , ka mea e pono ai ko kakou malama ana i ke Akua , me ka mahalo , a me ka weliweli pono ;
58012029	No ka mea , o ko kakou Akua , he ahi ia e hoopau ana .
58013001	E mau aku hoi ke aloha hoahanau .
58013002	Mai hooki i ka hookipa ; no ka mea , malaila no kekahi poe i hookipa ai i na anela me ka ike ole aku .
58013003	E hoomanao i ka poe pio me he mau hoapio pu la oukou ; a i ka poe i hoinoia hoi me he mea la iloko o ke kino oukou .
58013004	E mahaloia ka mare no na mea a pau , a e hoopaumaele ole ia hoi kahi moe : no ka mea , e hoahewa mai ana no ke Akua i ka poe hooipoipo , a me ka poe moe kolohe .
58013005	E noho oukou me ka punikala ole , oluolu no i na mea i loaa ia oukou ; no ka mea , ua olelo mai oia , Aole loa au e hoonele aku ia oe , aole hoi e haalele ia oe ;
58013006	E hiki no ia kakou ke olelo wiwo ole aku , O ka Haku ko'u mea nana e kokua mai , aole au e makau i ka kanaka e hana mai ai ia'u .
58013007	E hoomanao i ko oukou mau alakai , na mea nana i hai mai i ka olelo a ke Akua ia oukou ; e noonoo pono i ka hope o ka lakou hana ana , e hele hoi mamuli o ko lakou manaoio .
58013008	O Iesu Kristo , he oia mau no ia , i nehinei , a i keia la no , a i ka wa pau ole .
58013009	Mai hoohuliia oukou mao a mao e kela olelo a e keia olelo e ; no ka mea , he mea pono ke hookupaaia ka naau ma ka pono io ; aole ma na ai , na mea i pono ole ai ka poe i malama malaila .
58013010	He kuahu , ko kakou , aole e pono ke ai i ko laila , ka poe i malama ma ka halelewa .
58013011	A o na kino o na holoholona , ke haliia'e ko lakou koko e ke kahuna nui iloko o kahi hoano , i mohai no ka hewa , ua puhiia lakou i ke ahi mawaho o kahi e hoomoana'i .
58013012	Nolaila , o Iesu hoi , i lilo ia i kalahala no kanaka , ma kona koko iho , ua make ia mawaho o ka ipuka .
58013013	No ia mea , e hele aku kakou io na la mawaho o kahi e hoomoana'i , e auamo ana i kona hoinoia ana .
58013014	No ka mea , aole o kakou kulanakauhale e mau ana maanei , aka , ke imi nei kakou ia mea ma ia hope aku .
58013015	Ma ona la hoi e kaumaha mau aku ai kakou i ka mohai mahalo i ke Akua , oia ka hua o ko kakou mau lehelehe , e hoolea ana i kona inoa .
58013016	Mai hoopoina hoi i ka hana lokomaikai aku , a me ka manawalea aku ; no ka mea , o ka ke Akua mau mohai ia e oluolu nui ai .
58013017	Hoolohe i ka oukou mau kumu , a e noho mamuli o lakou ; no ka mea , ua kiai lakou i ko oukou mau uhane , me he poe e hoike ana la , i hoike lakou me ka olioli , aole me ke kaumaha ; no ka mea , he pono ole ia ia oukou .
58013018	E pule oukou no makou ; no ka mea , ke manao nei makou , he naau hoopono ko makou , me ka makemake e hana pololei aku makou ma na mea a pau .
58013019	Ke noi ikaika aku nei au i keia mea , i hoihoi koke ia aku ai au ia oukou .
58013020	Na ke Akua hoopomaikai , na ka mea i hoala mai i ko kakou Haku ia Iesu mai ka make mai , i ka mea i lilo mai , ma ke koko o ka berita mau loa , i Kahu nui no ka poe hipa .
58013021	E hoomakaukau mai ia oukou no na hana maikai a pau e hana aku i kona makemake , e hana mai ana oia iloko o oukou i ka mea pono imua o kona maka , ma o Iesu Kristo la ; nona ka hoonani mau loa ia'ku i ke ao pau ole . Amene .
58013022	Eia hoi , ke nonoi aku nei au ia oukou , e na hoahanau , e ae oluolu mai i keia olelo hooikaika ; no ka mea , ua palapala pokole aku au ia oukou .
58013023	E ike hoi oukou , ua hookuuia'ku nei ka hoahanau o Timoteo ; a i hoi koke mai ia , e ike pu maua ia oukou .
58013024	E aloha aku i ko oukou mau alakai , a me ka poe haipule a pau . Ke uwe aku nei ko Italia nei ia oukou .
58013025	No oukou a pau loa ke aloha Amene .
59001001	Na iakobo , he kauwa na ke Akua , a me ka Haku o Iesu Kristo , i ka poe ohana he umi a me kumamalua i hoopuehuia , Aloha oukou .
59001002	E na hoahanau o'u , e manao oukou , he mea olioli wale no , ke loohia oukou e kela mea keia mea e hoao mai ai ;
59001003	Ua ike no hoi oukou , o ka hoao ana mai i ko oukou manaoio , oia ka mea e mahuahua'i ke ahonui .
59001004	E hoomau oukou ma ka mea ku pono i ke ahonui , i lako oukou , a i hemolele hoi , aole wahi hemahema iki .
59001005	Ina i nele kekahi o oukou i ke akamai , e noi aku oia i ke Akua i ka mea i haawi lokomaikai mai no na mea a pau me ka hoino ole mai , a e haawiia mai no ia nona .
59001006	Aka , e noi aku oia me ka manaoio , aole me ke kanalua ; no ka mea , o ka mea e kanalua ana , ua like no ia me ka ale o ke kai i puhiia e ka makani a kupikipikio .
59001007	Mai manao ia kanaka , e loaa mai ia ia kekahi mea na ka Haku mai .
59001008	O ke kanaka i lolelua ka naau , ua lauwili oia i kona mau aoao a pau .
59001009	O ka hoahanau haahaa , e hauoli ia i kona hookiekieia .
59001010	A o ka mea waiwai hoi , i kona hoohaahaaia ; no ka mea , e like me ka pua o ka nahelehele e mae wale ana ia .
59001011	No ka mea , i ke kau ana mai o ka la me ka wela nui , aole emo a hoomaloo iho la no ia i ka nahelehele , a haule iho la kona pua , a pau ae la ka nani o kona ano : pela no e mae ai ka mea waiwai i kona aoao iho .
59001012	Pomaikai wale ke kanaka , ke ku paa ia i ka hoowalewaleia mai ; no ka mea , a pau kona hoaoia mai , e loaa auanei ia ia ka lei o ke ola i oleloia mai ai e ka Haku no ka poe e aloha aku ana ia ia .
59001013	A o ka mea i hoowalewaleia mai , mai olelo ae ia , ua hoowalewaleia mai au e ke Akua ; no ka mea , aole i hoowalewaleia ke Akua e ka hewa , aole loa hoi oia i hoowalewale mai i kekahi .
59001014	Aka , ua hoowalewaleia kela mea keia mea ma kona kuko iho no , i ke alakaiia'ku a puni ia .
59001015	Aia hapai ke kuko , alaila , hanau mai ka hewa ; a oo ka hewa , alaila , hoopukaia mai ka make .
59001016	Mai kuhihewa , e o'u poe hoahanau aloha :
59001017	O na haawina maikai a pau a me na makana hemolele a pau , noluna mai ia i iho mai ai no ka Makua mai o ka malamalama , aole ona ano hou , aole loa ia e luli iki .
59001018	No kona makemake iho i hoohanau mai ai oia ia kakou ma ka olelo oiaio , i lilo ae kakou i mau hua mua o ka poe ana i hana'i .
59001019	No ia mea , e o'u poe hoahanau aloha , e hiki wawe oukou ma ka lohe , e akahele hoi ma ka olelo ana aku , a e hoolohi hoi ma ka inaina aku :
59001020	No ka mea , o ka inaina o ke kanaka , aole ia e hana ana i ka pono o ke Akua .
59001021	No ia mea la , e pale aku oukou i ka haumia a pau , a me ka hu wale ana o ka ino , a e apo mai oukou me ke akahai i ka olelo i pakuiia , oia ka mea e hiki ai ke hoola i ka oukou poe uhane .
59001022	E lilo hoi oukou i poe malama i ka olelo , aole i poe lohe wale no , e hoopunipuni ana ia oukou iho :
59001023	No ka mea , ina i lohe wale kekahi i ka olelo , aole oia i malama aku , ua like no ia me ke kanaka e nana ana i kona helehelena iho ma ke aniani ;
59001024	Nana no oia ia ia iho , a i ka hoi ana'ku , poina koke iho no ia i kona ano iho .
59001025	O ka mea e nana ae i ke kanawai hemolele o ke ola , a e ku paa malaila , aole e hoopoina wale i kana mea i lohe ai , aka , ua malama no ia i ka oihana ; oia ka mea e pomaikai ana i kana hana ana .
59001026	Ina i manaoia kekahi he haipule ia , aole hoi oia e kaulawaha i kona alelo , aka , e hoopunipuni i kona naau iho , ua lapuwale kona haipule ana .
59001027	O ka haipule io a me ka haumia ole imua i ke alo o ke Akua o ka Makua , eia no ia ; e ike i ka poe makua ole , a me ka poe wahinekanemake i ko lakou wa e pilikia ai , a e malama hoi ia ia iho i haumia ole ia i ko ke ao nei .
59002001	E na hoahanau o'u , i ko oukou manaoio ana ia Iesu Kristo i ko kakou Haku nani , mai manao aku ma ko ke kanaka helehelena .
59002002	No ka mea , ina e komo kekahi kanaka iloko o ko oukou halehalawai me ke komolima gula , a nani hoi kona kapa , a komo mai no hoi kekahi mea ilihune , inoino hoi kona kapa ;
59002003	A manao aku oukou ma ka mea i kahiko i ke kapa nani , a e olelo ae oukou , Maanei oe e noho ai ma kahi maikai ; a e olelo aku hoi i ka mea ilihune , E ku oe malaila , a e noho paha oe maanei ma kuu paepae wawae ;
59002004	Aole anei oukou i lilo i poe paewaewa aku , e manao hewa wale aku ana ?
59002005	E hoolohe oukou , e na hoahanau aloha o'u , aole anei ke Akua i wae ae i ka poe ilihune o ke ao nei e lako i ka manaoio , a e lilo i poe hooilina o ke aupuni ana i olelo mai ai i ka poe e aloha aku ana ia ia ?
59002006	Aka , ua hoowahawaha oukou i ka poe ilihune . Aole anei i hooluhi mai ka poe waiwai ia oukou , a i alakai hoi ia oukou ma kahi e hookolokolo ai ?
59002007	Aole anei lakou i hoino i kela inoa maikai i kapaia aku ai oukou ?
59002008	Ina oukou e malama i ke kanawai hemolele me ia ma ka palapala , E aloha aku oe i kou hoalauna e like me oe iho , ina ua pono ka oukou hana ana ;
59002009	Aka , ina e manao oukou ma ko ka helehelena , ua hana hewa oukou , a ua hoohewaia oukou e ke kanawai he poe lawehala .
59002010	O ka mea malama i ke kanawai a pau , a i haule nae ia ma ka mea hookahi , ua hewa no ia i ke kanawai a pau .
59002011	No ka mea , o ka mea nana i kauoha mai , Mai moe kolohe oe , kauoha mai la no hoi , Mai pepehi kanaka oe . Ano , ina aole oe i moe kolohe aku , aka , ua pepehi i ke kanaka , ua lilo oe i mea haihai i ke kanawai .
59002012	E olelo aku oukou , a e hana aku hoi , e like me ka poe e hookolokoloia ana ma ke kanawai o ke ola .
59002013	O ka mea i hana me ke aloha ole aku , e hoahewaia auanei oia me ke aloha ole ia mai ; aole makau ka lokomaikai i ka hoohewaia .
59002014	E na hoahanau o'u , heaha ka waiwai , ke olelo kekahi , he manaoio kona , aole hoi ana hana ? E hiki anei i ka manaoio ke hoola ia ia ?
59002015	Ina he kapa ole ko ke kaikaina paha , ke kaikuwahine paha , a i nele hoi i ka ai i kela la i keia la ;
59002016	A i i aku kekahi o oukou ia laua , O hele olua me ka pomaikai , a e hoopumahanaia , a e maona no hoi ; aole nae oukou e haawi io aku ia laua i ka mea e pono ai ke kino ; heaha la ka waiwai ?
59002017	Pela no hoi ka manaoio , ina oia wale no aole ana hana , ua make ia .
59002018	A e i mai kekahi , O ka manaoio kou , a na'u hoi ka hana ana ; e hoike mai oe ia'u i kou manaoio me kau hana ole , a ma ka'u hana ana e hoike aku ai au ia oe i kuu manaoio .
59002019	Ke manaoio nei oe , aia hookahi Akua ; ua pono oe : pela no ka poe daimonio i manaoio ai , me ka haalulu hoi .
59002020	E ke kanaka lapuwale , ke makemake nei anei oe e ike aku , ua make ka manaoio ke ole kana hana ana ?
59002021	Aole anei i hoaponoia mai o Aberahama ko kakou kupuna ma ka hana ana , i kona wa i mohai aku ai i kana keiki ia Isaaka maluna o ke kuahu ?
59002022	Ke ike nei oe , i hooikaika pu ka manaoio me kana hana ana , a ma ka hana ana i pono ai ka manaoio .
59002023	A ua hookoia hoi ka palapala , i i mai ai , Ua manaoio Aberahama i ke Akua , a ua hooiliia'e ia i pono nona ; a ua kapaia iho la oia he hoaaloha no ke Akua .
59002024	Ke ike ae nei oukou , ua hoaponoia mai no ke kanaka ma na hana , aole ma ka manaoio wale no .
59002025	Aole anei i hoaponoia o Rahaba ka wahine hookamakama ma ka hana ana i ka wa ana i hookipa ai i na elele , a hoouna aku la ma ke ala e ?
59002026	Oiaio no , o ke kino uhane ole , ua make no ia , pela hoi ka manaoio hana ole , ua make no ia .
59003001	E na hoahanau o'u , aole make lilo na mea o oukou he nui i poe kumu , o loaa auanei ia kakou ka hoohewa nui ia mai .
59003002	No ka mea , ma na mea he nui ua hewa kakou a pau : i hewa ole kekahi ma kana olelo , oia ke kanaka hemolele , e hiki hoi ia ia ke hoopaa i kona kino iho a pau i ke kaulawaha .
59003003	Aia hoi , ke hookomo nei kakou i na kaulawaha iloko o ka waha o na lio i hoolohe mai lakou ia kakou ; hoohuli ae hoi kakou i ko lakou kino a pau .
59003004	Aia hoi , o na moku nui , ua hooholoia ae i na makani ikaika loa , a ua hoohuliia ae hoi e ka hoeuli uuku loa , ma kahi e makemake ai o ke kahu moku .
59003005	Pela hoi , he lala uuku ke alelo , a kaena nui ae la ia . Aia hoi , ua hoaaia he puu wahie nui e ka huna ahi !
59003006	He ahi no ke alelo , he ao okoa ia o ka hewa ; pela hoi ua kauia ke alelo iwaena o ko kakou mau lala , e hoohaumia ana i ke kino a pau , hoaa ae la ia i ko ke ao nei , a ua hoaaia mai ia e ka luaahi .
59003007	Ua hoolakaia kela a me keia ano o na holoholona hihiu , a me na manu , a me na mea kolo , a me na mea hoi o ke kai , ua hoolakaia mai lakou e kanaka ;
59003008	Aka , o ke alelo , aole loa e hiki i ke kanaka ke hoolakalaka ia mea ; he mea ino laka ole ia , ua piha i ka mea awahia e make ai .
59003009	Oia ko kakou mea e hoomaikai aku ai i ke Akua i ka Makua ; oia hoi ko kakou mea e hoino aku ai i kanaka i hanaia'i ma ke ano o ke Akua .
59003010	Ua puka mai la ka hoomaikai a me ka hoino noloko mai o ka waha hookahi . E na hoahanau o'u , aole loa e pono keia mau mea pela .
59003011	E puapuai mai anei ka wai ono a me ka wai awaawa noloko mai o ka punawai hookahi ?
59003012	E na hoahanau o'u , e hiki anei i ka laau fiku ke hua mai i ka hue oliva , a o ke kumu waina hoi i ka fiku ? Oiaio hoi , aole e hiki i ka punawai hookahi ke kahe mai i ka wai awaawa a me ka wai ono .
59003013	Owai la ka mea akamai a me ka naauao iwaena o oukou ? E hoike mai no ia ma ka noho maikai ana , i kana hana ana me ke akahai o ka naauao .
59003014	Ina ia oukou ka huahuwa ikaika a me ka manao hakaka iloko o ko oukou naau ; mai haanui oukou , a wahahee aku i ka oiaio .
59003015	Aole oia ke akamai i iho mai mai luna mai , aka , no ka honua ia , a no ke kino , a no na daimonio hoi .
59003016	No ka mea , ma kahi e huahuwa ai a e hakaka ai hoi , aia malaila ka haunaele a me na hana ino a pau .
59003017	Aka , o ke akamai noluna mai , he maemae no ia mamua , alaila he noho malie , he akahai , he oluolu , he piha hoi i ka lokomaikai a me ka hua maikai , aole loa e manao ino aku , aole hoi he hookamani .
59003018	A o ka hua o ka pono ua luluia me ke kuikahi e ka poe e hana ana ma ke kuikahi .
59004001	Nohea mai la na kaua a me na hakaka ana iwaena o oukou ? Aole anei no na kuko o oukou e kaua ana iloko o ko oukou mau lala ?
59004002	Ua kuko hoi oukou , aole i loaa ; ua huahuwa ae la oukou me ka pepehi aku , aole e hiki ia oukou ke loaa mai ; ua hakaka oukou me ke kaua aku , aole nae i loaa , no ko oukou noi ole aku :
59004003	Ke noi nei oukou , me ka loaa ole , no ka mea , ua noi pono ole oukou , i pau ai ia mea ma ko oukou mau kuko .
59004004	E na kane moe kolohe a me na wahine moe kolohe , aole anei oukou i ike , o ka hoolauna ana me ko ke ao nei , he ku e aku ia i ke Akua ? O ka mea e makemake e hoolauna pu me ko ke ao nei , ua lilo ia i enemi no ke Akua .
59004005	Ke manao nei anei oukou ua olelo wale mai ka palapala , Ua kuko no ka uhane e noho ana iloko o kakou me ka huahuwa ?
59004006	Haawi mai la ia i ka lokomaikai mahuahua ae ; no ia hoi , i mai la ia , Ku e aku la ke Akua i ka poe haaheo , a haawi mai la hoi i ka lokomaikai i ka poe hoohaahaa .
59004007	Nolaila , e hoolohe oukou i ke Akua ; e pale aku hoi i ka diabolo , alaila e holo aku ia mai o oukou aku .
59004008	E hookokoke aku oukou i ke Akua , a e hookokoke mai kela ia oukou . E ka poe hewa , e hoomaemae i ko oukou mau lima , e huikala hoi i ko oukou mau naau , e ka poe naau lolelua .
59004009	E ehaeha oukou , e u aku hoi me ka uwe ; e hoolilo i ko oukou akaaka i uwe ana , a me ko oukou olioli i kaumaha .
59004010	E hoohaahaa oukou ia oukou iho imua o ka Haku , a nana oukou e hookiekie ae .
59004011	E na hoahanau , mai olelo ino oukou i kekahi i kekahi . O ka mea e olelo ino aku no kona hoahanau , me ka hoohewa aku i kona hoahanau , oia ka i olelo ino aku no ke kanawai me ka hoohewa hoi i ke kanawai ; ina oe i hoohewa aku i ke kanawai , aole loa oe i malama aku i ke kanawai , aka , ua lilo oe i mea kau kanawai .
59004012	Hookahi no mea nana i haawi i ke kanawai , e hiki no ia ia ke hoola a me ka luku aku hoi . Owai la hoi oe e hoohewa aku nei ia hai ?
59004013	E hele oukou , e ka poe e olelo ana , E hele makou i keia la paha , apopo paha i kahi kulanakauhale , a malaila makou e noho ai i hookahi makahiki , a e kuai aku , kuai mai , a e loaa ka waiwai ;
59004014	Oiai aole oukou i ike i ka ka la apopo . No ka mea , heaha ko oukou ola ? Kainoa he wahi mahu no ia , i pua iki ae , alaila nalo ae la .
59004015	Eia ko oukou pono e olelo ae , Ina e makemake mai ka Haku , alaila e ola makou , a e hana i kela mea , i keia mea .
59004016	Ano la , ua lealea oukou i ko oukou kaena ana ; a o ia lealea a pau ua hewa ia .
59004017	Nolaila , o ka mea i ike i ka hana pono , aole nae i hana , he hewa no ia nona .
59005001	E hele oukou , e ka poe waiwai , e uwe oukou me ka aoa aku no na ehaeha e kau mai ana maluna o oukou .
59005002	Ua popopo ko oukou waiwai , ua pau hoi ko oukou kapa aahu i ka mu .
59005003	Ua aiia e ka popo ko oukou gula , a me ko oukou kala ; he hoike ka popo o ia mau mea no oukou , a e ai aku i ko oukou io me he ahi la . Ua hoiliili oukou no na la mahope .
59005004	Aia hoi , o ka uku o ka poe hana nana i hoiliili ai ma ka oukou mau mahinaai i paa hewa ia oukou , ke kahea aku nei ia ; a o ke kahea ana o ka poe hoiliili , komo ae la ia iloko o na pepeiao o ka Haku Sabaota .
59005005	Ua noho lealea oukou ma ka honua me ke kuulala loa : ua kupalu oukou i ko oukou naau no ka la e make ai .
59005006	Ua hoohewa oukou me ka pepehi aku hoi i ka mea pono ; aole oia i pale aku ia oukou .
59005007	I nui ke aho , e na hoahanau , a hiki mai ka Haku . Eia hoi , ke kakali nei ka mahiai i ka hua ohaha o ka honua , e hoomanawanui ana ma ia mea a hiki mai ke kuaua mua a me ke kuaua hope .
59005008	E ahonui no hoi oukou , e hooikaika i ko oukou naau ; no ka mea , ua kokoke mai ka hiki ana mai o ka Haku .
59005009	E na hoahanau , mai ohumu aku kekahi i kekahi , o hoohewaia mai oukou . Eia hoi , ke ku mai nei ka lunakanawai ma ka puka .
59005010	E na hoahanau o'u , e hoomanao oukou i ka poe kaula i olelo mai ai ma ka inoa o ka Haku , ia lakou no ka hoomaewaewaia , a me ke ahonui .
59005011	Aia hoi , ke kapa nei kakou i ka poe hoomanawanui , he pomaikai . Ua lohe oukou i ka hoomanawanui ana o Ioba , a ua ike oukou i ka ka Haku hope ; ua lokomaikai nui ka Haku me ke aloha mai .
59005012	He oiaio hoi , e na hoahanau o'u , mai hoohiki ino iki , aole i ka lani , aole i ka honua , aole hoi ma na hoohiki e ae : aka , e hoolilo i ko oukou ae i ae io , a me ko oukou hoole , i ole io ; o haule oukou i ka hoohewaia mai .
59005013	I ehaeha anei kekahi o oukou ? e pule oia ; a i hauoli anei kekahi ? e himeni aku ia .
59005014	Ina he mai ko kekahi o oukou , e kii aku oia i ka poe lunakahiko o ka ekalesia ; a e pule lakou maluna ona , me ka hamo ana ia ia i ka aila ma ka inoa o ka Haku ,
59005015	A o ka pule o ka manaoio , e hoola no ia i ka mea mai , a na ka Haku e hoala mai ia ia ; a ina i hana hewa oia , e kalaia mai ia .
59005016	E hai aku i ko oukou mau hewa kekahi i kekahi , a e pule hoi kekahi no kekahi , i pohala ai oukou . O ka pule ikaika a ke kanaka pono e lanakila nui ia .
59005017	He kanaka no o Elia , ua like kona ano me ko kakou , a pule ikaika aku ia , i ua ole mai ; aole loa i ua mai ma ka honua i na makahiki ekolu a me na malama keu eono .
59005018	A pule hou aku ia , a haawi mai no ka lani i ka ua , a hooulu mai ka honua i kona hua .
59005019	E na hoahanau , ina e hele hewa kekahi o oukou , mai ka oiaio ae , a e hoohuli mai kekahi ia ia ;
59005020	E ike pono oia , o ka mea e hoohuli mai ana i ka mea hewa , mai kona hele hewa ana mai , nana no i hoopakele ae ka uhane i ka make , a nana hoi i hooki i ka hewa he nui loa .
60001001	O Petero , kekahi lunaolelo no Iesu Kristo , i ka poe i puehu liilii , a e noho malihini ana hoi ma Poneto , a ma Galatia , a ma Kapadokia , a ma Asia , a ma Bitunia ;
60001002	Ma ka ike mua ana o ke Akua , ka Makua , ma o ka huikala ana o ka Uhane , ua waeia mai oukou , i poe hoolohe , a i poe e kapipiia i ke koko o Iesu Kristo ; i nui ko oukou alohaia mai , a me ka maluhia hoi .
60001003	E hoomaikaiia'ku ke Akua , ka Makua o ko kakou Haku o Iesu Kristo , no kona lokomaikai nui iho , nana no i hoohanau mai ia kakou , i lana mau loa ai ka manao , ma ke alahouana o Iesu Kristo , mai ka make mai ;
60001004	I loaa mai ia kakou ka hooilina pau ole , pelapela ole , mae ole , ua hoana e ia ma ka lani no kakou ;
60001005	Ka poe i malamaia mai e ka mana o ke Akua , ma ka manaoio , i loaa mai ke ola i hoomakaukauia no ka hoikeia mai i ka wa mahope .
60001006	Malaila no oukou e hauoli nui nei , oiai nae ua kaumaha oukou i keia wa pokole , no ka hoao pinepine ia mai , i mea e pono ai ;
60001007	I lilo hoi ka hoao ana o ko oukou manaoio , ka mea i oi aku ka maikai mamua o ke gula pau wale , i hoaoia i ke ahi , i mea e mahaloia'i , a e hoomaikaiia'i , a e hoonaniia'i i ka wa e ikea mai ai o Iesu Kristo .
60001008	Ka mea a oukou i ike maka ole ai , a ua makemake no nae ; a , me ka ike ole aku ia ia , ua manaoio aku no nae oukou ia ia me ka hauToli i ka olioli nani pau ole i ka haiia aku ;
60001009	E loaa mai ana ka hope o ko oukou manaoio , o ke ola o ko oukou poe uhane .
60001010	Oia ke ola a na kaula i huli ai , me ka imi ikaika , o ka poe i wanana mai i ka pono e hiki mai ana io oukou nei .
60001011	Ua imi nui no lakou i ka mea a me ka manawa a ka Uhane o Kristo i hai mai ai iloko o lakou , i kona hoike mua ana mai i ka hoinoia o Kristo , a me ka hoonaniia , mahope o keia mau mea .
60001012	Ua hoikeia mai ia lakou , aole nae na lakou , na kakou , na mea a lakou i ao mai ai ; oia hoi na mea i haiia'ku nei ia oukou , e ka poe hai aku i ka euanelio ia oukou , me ka Uhane Hemolele i hoounaia mai , mai ka lani mai : oia ka na anela i makemake ai e ike iho .
60001013	No ia mea , e kaei oukou i ka puhaka o ko oukou naau , e kuoo , a e hoomau i ka lana ana o ka manao , no ke alohaia mai i ka wa e hoikea mai ai o Iesu Kristo ;
60001014	I like hoi oukou me na keiki hoolohe , aole e hoolike ana ia oukou iho me na kuko kahiko , i ko oukou wa e naaupo ana .
60001015	Aka , e like me ka hemolele o ka mea nana oukou i koho mai , pela oukou e hemolele ai , i ko oukou noho ana a pau :
60001016	No ka mea , ua palapalaia mai , E hemolele oukou ; no ka mea , owau ka hemolele .
60001017	Ina oukou e hea aku i ka Makua , i ka mea i hoomaopopo me ka ewaewa ole , i kela kanaka , i keia kanaka , ma ke ano o kana hana ana , e noho oukou me ka makau , i ko oukou noho malihini ana .
60001018	Ua ike no hoi oukou , aole me na mea popo wale e like me ke kala a me ke gula , ua kuaiia oukou mai ko oukou noho lapuwale ana , mamuli o na mooolelo a ko oukou kupuna mai ;
60001019	Aka , me ke koko waiwai io o Kristo , me ko ke keikihipa kina ole a me ka hala ole :
60001020	Ua hoonohoia oia mamua o ka hookumu ana o ke ao nei ; aka , ua hoikeia mai i keia wa hope no oukou ,
60001021	Ma ona la oukou i manaoio aku ai i ke Akua , nana i hoala mai ia ia mai ka make mai , a i hoonani aku ia ia ; i manaoio ai , a i lana ai hoi ko oukou manao i ke Akua .
60001022	I ka malama ana i ka oiaio , ua hoomaemae oukou i ko oukou naau , na ka Uhane mai , i ke aloha hookamani ole i na hoahanau ; nolaila , ea , e aloha ikaika loa aku oukou i kekahi i kekahi me ka naau maemae .
60001023	Ua hanau hou ia mai oukou , aole hoi na ka hua e pala wale ana , aka , na ka hua pala ole , ma ka olelo a ke Akua ola , ka mea e mau loa ana .
60001024	No ka mea , ua like wale no me ka mauu na kanaka a pau , a o kona nani a pau , ua like me ka pua o ka mauu . E maloo ana no ka mauu , a haule wale iho no hoi kona pua ;
60001025	Aka , e mau loa aku no ka olelo a ke Akua ; oia hoi ka olelo i aoia'ku nei ia oukou ma ka euanelio .
60002001	No ia mea , e haalele oukou i ka opuinoino a pau , a me ka wahahee a pau , a me ka hookamani , a me ka paonioni , a me ka olelo ino a pau ;
60002002	E like me na keiki hanau hou , pela oukou e iini ai i ka waiu aiai o ka olelo , i mea e ulu nui ai oukou :
60002003	Ina paha , ua hoao oukou he maikai ka Haku .
60002004	Ua hele mai oukou io na la , ka pohaku ola , ua haaleleia no nae ia e kanaka , aka , ua waeia mai e ke Akua , he maikai io .
60002005	O oukou no hoi , e like me na pohaku ola , ua hoonohonohoia oukou i hale uhane , a i poe kahuna hemolele hoi , i kaumaha aku ai oukou i na mohai uhane , i ka mea oluolu i ke Akua ma o Iesu Kristo la .
60002006	Nolaila i i mai ai ka palapala hemolele , Aia hoi , ua hoonoho wau ma Ziona , i pohaku kumu no ke kihi , i waeia , a he mea waiwai io : a o ka mea manaoio aku ia ia , aole ia e hoohilahilaia .
60002007	He maikai io ia ia oukou i ka poe manaoio ; aka , i ka poe hoolohe ole , o ka pohaku i haaleleia e ka poe hana hale , oia ka i hooliloia i pohaku kumu no ke kihi ,
60002008	He pohaku e okupe ai , a he pohaku hoohihia hoi , i ka poe i okupe i ka olelo , ka poe hoolohe ole ; e like me ke koho mua ana .
60002009	Aka , o oukou , he hanauna i waeia , he poe kahuna alii , he aupuni kanaka hemolele , he poe kanaka nona ponoi ; i hoike aku ai oukou i ka maikai o ka mea nana oukou i hea mai , mai loko mai o ka pouli a i ka malamalama kupanaha ona .
60002010	Aole oukou he aupuni mamua , aka , i keia manawa , he aupuni oukou no ke Akua ; ia manawa , aole oukou i alohaia , i keia manawa ua alohaia mai no .
60002011	E na pokii e , ke nonoi aku nei au ia oukou , me he poe malihini la , a me he poe lewa la , e hoomamao aku oukou i na kuko o ke kino , i na mea ku e i ko ka uhane .
60002012	A e noho pono hoi oukou , iwaena o ko na aina e ; i hoonani aku ai lakou i ke Akua , ke hiki mai ka la o ka ike ana mai , no ko lakou ike ana i ka oukou hana maikai , ma ka mea a lakou e ohumu nei ia oukou , me he poe hana hewa la .
60002013	Nolaila , e hoolohe pono oukou i ka na luna kanaka a pau no ka Haku : ina ma ka ke alii nui e like ia me he Moi la ;
60002014	Ina ma ka na kiaaina , e like ia me na mea i hoounaia e ia no ka hoopai ana i ka poe hana hewa , a no ka hoomaikai ana aku i ka poe hana maikai .
60002015	No ka mea , pela ko ke Akua makemake , ma ka hana maikai ana , e pilipu ai ia oukou ka naaupo o ka poe ike ole .
60002016	Me he poe kauwa ole la , aole wae e hoolilo ana i ko oukou hookauwa ole ia i mea e uhi ai i ka henka , aka , e like me na kauwa a ke Au a .
60002017	E hoomaikai aku i na mea a pau : e aloha i na hoahanau : e makau i ke Akua : e hoomaikai i ke alii .
60002018	E na kauwa , e noho pono oukou malalo o ko oukou mau haku , me ka makau nui aku ; aole i na haku maikai wale no , a me ka oluolu , aka , i ka poe oolea no hoi kekahi .
60002019	No ka mea , eia ka i ku i ka pono , ina no ka manao i ke Akua , e hoomanawanui ai kekahi i ke kaumaha no ka hooluhi hewa ia .
60002020	Auhea hoi ka mahaloia mai , ke hoomanawanui oukou i ke huiia mai no ko oukou mau hewa iho ? Aka , ina e hoinoia mai oukou , no ka oukou hana maikai ana , a hoomanawanui oukou , oia ka pono i ke Akua .
60002021	No keia mea , i heaia mai oukou : no ka mea , ua hoinoia o Kristo no kakou , a ua waiho oia no oukou i kumu hana , i hahai aku ai oukou ma kona mau kapuwai ;
60002022	Ka mea i hana hewa ole , aole hoi i ikeia ka apaapa ma kona waha .
60002023	Aia kuamuamuia mai oia , aole ia i kuamuamu hou aku ; a i kona hoehaia , aole ia i olelo hooweliweli aku ; aka , haawi aku oia ia ia iho i ka mea nana e hoopai mai ma ka pololei .
60002024	Nana iho no i hali i ko kakou hewa ma kona kino iho maluna o ka laau , i make ai kakou i ka hewa , e ola ai i ka pono ; ua hoolaia hoi oukou e kona mau palapu .
60002025	No ka mea , ua like oukou me na hipa e hele hewa ana ; aka , ua hoihoiia mai nei oukou i ke Kahuhipa , a me ka Lunakiai o ko oukou mau uhane .
60003001	O oukou hoi , e na wahine , e noho pono oukou malalo o ka oukou mau kane iho : alaila , ina malama ole kekahi o lakou i ka olelo , e hoohuliia mai lakou , me ka olelo ole aku , no ka noho maikai ana o na wahine ;
60003002	I ko lakou ike ana mai ia ou kou e noho maemae ana me ka makau .
60003003	A i ko oukou kahiko ana , aole o ko waho , o ka hili ana i ka lauoho , a me ke komo ana i ke gula , a me ka aahu ana i ka aahu ;
60003004	Aka , e kahiko oukou i ke kino ike ole ia o ka naau , ma ka mea palaho ole , o ka manao akahai a me ka noho malie ; oia ka waiwai nui imua o ke Akua .
60003005	Pela i kahiko ai na wahine haipule ia lakou iho , i ka wa mamua , o ka poe i hilinai i ke Akua , e noho pono ana malalo o ka lakou mau kane iho :
60003006	E like me Sara i hoolohe ai ia Aberahama , me ke kapa ana aku ia ia he haku ; he poe kaikamahine hoi oukou nana , ke hana maikai aku oukou , me ka hoomakau ole ia mai i kekahi mea makau .
60003007	O oukou no hoi , e na kane , e noho pono oukou me lakou , ma ka naauao , e hoomaikai aku ana i ka wahine me he ipu palupalu la , me he mau hooilina pu la o ke ola maikai ; i ole ai e hookiia ka oukou pule .
60003008	Eia hoi ka hope , e lokahi ko oukou manao a pau , e lokomaikai kekahi i kekahi ; he poe aloha hoahanau , e menemene hoi , a e akahai .
60003009	Mai hoihoi aku i ka ino no ka ino , aole hoi ke kuamuamu no ke kuamuamu ; e okoa ka oukou , o ka hoomaikai aku ; e ike hoi oukou , ua heaia mai oukou ilaila , i hooiliia mai ia oukou ka hoomaikaiia .
60003010	O ka mea manao e pomaikai i kona wa e ola nei , a e ike i na la oluolu , ua oki kona alelo ke pane aku i ka hewa , a me kona lehelehe i ka olelo ana i ka apaapa ;
60003011	E hoalo ae oia i ka hewa , a e hana hoi i ka mea pono ; e imi i ke kuikahi , a malaila e hahai aku ai .
60003012	No ka mea , ke kau nei na maka o ke Akua , maluna o ka poe pono , a ke lohe nei kona pepeiao i ka lakou pule ; aka , ua hoomaka-e ka Haku i ka poe hana hewa .
60003013	Owai la hoi ka mea hana ino aku ia oukou , ke hahai oukou mamuli o ka mea pono ?
60003014	Aka , ina eha oukou no ka pono , ua pomaikai oukou . Mai makau oukou i ko lakou hooweliweli ana , aole hoi e pihoihoi ;
60003015	Aka , e hoano i ka Haku i ke Akua , iloko o ko oukou naau . E makaukau mau oukou e hoomaopopo aku i ka poe e ninau mai ia oukou i ke kumu o ka lana ana o ko oukou manao , me ke akahai , a me ka haahaa .
60003016	E ao hoi , i hala ole ka manao ; i hilahila ka poe hakuepa i ko oukou noho pono ana iloko o Kristo , no ka lakou olelo hewa ana ia oukou , me he poe hewa la .
60003017	Ina manao mai ke Akua pela , e aho ko oukou eha ana no ka hana maikai ana , aole no ka hana ino ana .
60003018	No ka mea , ua make no hoi o Kristo no ka hewa , o ka mea pono no ka poe hewa , i alakai oia ia kakou i ke Akua : ua pepehiia oia ma ke kino , ua hoolaia hoi ma ka uhane ;
60003019	Pela ia i hele ai , a ao aku no hoi i na uhane e noho nei ma kahi paahao ;
60003020	I ka poe i hoomaloka mamua , i na la o Noa , i ka wa i kakali ai ko ke Akua ahonui , i ka hoomakaukau ana i ka halelana , malaila i hoolaia'i kekahi poe uuku , ma ka wai , ewalu hoi lakou .
60003021	Ma ia mea , o ka bapetizo ana , ka mea i hoailonaia , oia ka mea e hoola mai nei ia kakou , ( aole nae o ka holoi ana o ka paumaele o ke kino , aka , o ka hoomaopopo ana i ka manao maikai i ke Akua , ) ma ke alahouana o Iesu Kristo :
60003022	O ka mea i hele aku i ka lani , a oia hoi ia e noho la ma ka lima akau o ke Akua ; a ua hoonohoia malalo iho ona , na anela , a me na mea kiekie a me na mea mana .
60004001	Ua eha o Iesu ma ke kino no kakou , nolaila e hoomakaukau no oukou i manao like ; no ka mea , ina e eha kekahi ma ke kino , ua hookaawaleia oia i ka hewa ;
60004002	I ole oia e noho hou aku i kona manawa e koe ma ke kino , mamuii o ke kuko kanaka , aka , mamuli o ko ke Akua makemake .
60004003	No ka mea , o ka manawa i hala o ka kakou ola ana , ua nui ia e hana aku ai i ka makemake o ko na aina e , i ko kakou hahai ana i ka makaleho , a me ke kuko , a me ka pakela inu waina , a me ka ahaaina hooipoipo , a me ka aha inu , a me ka malama kii e hoowahawahaia'i .
60004004	Ke kahaha nei no lakou me ke kuamuamu mai i ko oukou holo pu ole ana me lakou i ka hoomaunauna ino .
60004005	E hoike auanei lakou ia lakou iho , i ka mea i makaukau e hookolokolo mai i ka poe ola a me ka poe make .
60004006	Nolaila hoi i haiia'ku ai ka olelo maikai i ka poe i make , i hoohewaia lakou e kanaka ma ke kino , a i hoalaia hoi lakou e ke Akua ma ka Uhane .
60004007	Ua kokoke mai no ka hopena o na mea a pau ; nolaila , e kuoo oukou , a e kiai ma ka pule .
60004008	Eia ka mea oi mamua o na mea a pau , o ka pumahana o ke aloha iwaena o oukou ; no ka mea , o ke aloha ka mea e uhi ai i na hewa he nui loa .
60004009	E hookipa maikai oukou i kekahi i kekahi , me ka ohumu ole .
60004010	E like me ka haawina i loaa mai i kekahi a me kekahi , pela e haawi aku ai kekahi i kekahi , e like me na puuku pono o ko ke Akua lokomaikai ano e .
60004011	Ina e olelo aku kekahi , e olelo ia e like me ka olelo a ke Akua ; ina e lawelawe kekahi , e hana no ia me ka ikaika a ke Akua i haawi mai ai , i hoonaniia ke Akua ma na mea a pau , ma o Iesu Kristo la ; ia ia no ka hoonaniia , a me ka mana mau loa , i ke ao pau ole . Amene .
60004012	E na pokii e , o ka pilikia e hiki mai ana io oukou la , i mea e hoao mai ai ia oukou , mai haohao oukou ia mea , me he mea hou la e hiki mai ai ia oukou :
60004013	Aka , e olioli oukou , no ka mea , he poe hoaeha pu oukou me Kristo ; i mea e hauoli loa ai oukou i ka wa e hoikeia mai ai kona nani .
60004014	Pomaikai oukou , ke hoinoia oukou no ka inoa o Kristo , no ka mea , ua kau mai ka Uhane nani o ke Akua maluna o oukou : ma o lakou la , ua kuamuamuia oia ; aka , ma o oukou nei , ua hoonaniia oia .
60004015	Mai lilo kekahi o oukou i ka hoehaia , me he pepehi kanaka la ; a me he aihue la , a ma ka hana hewa , a ma ka hoohaunaele .
60004016	Aka , ina i hoehaia kekahi no Kristo , mai hilahila oia ; aka , e hoonani aku oia i ke Akua no keia mea .
60004017	No ka mea , e hiki mai auanei ka manawa e hoomaka ai ka hoohewaia ma ko ka hale o ke Akua ; a ina ma o kakou nei ka mua , heaha la uanei ka hope o ka poe i malama ole i ka euanelio a ke Akua ?
60004018	A ina he mea aneane hiki ole ke ola ana o ka poe pono , mahea la uanei kahi e ikea ai ka poe aia , a me ka hana hewa ?
60004019	No ia mea la , ea , o ka poe i hoehaia mai mamuli o ka manao o ke Akua , ma ka hana pono lakou e kauoha aku ai i ko lakou uhane ia ia , i ka mea hoopono nana i hana .
60005001	Owau o kekahi luna kahiko , a he mea hoike i ko Iesu eha ana , a he hoaaloha pu no ka nani e hiki mai ana , ke nonoi aku nei au i na luna kahiko o oukou .
60005002	E hanai oukou i ka poe o ke Akua iwaena o oukou , e kiai ana , aole no ka hookoiia mai , no ka makemake no ; aole hoi no ka puni waiwai , aka , no ka manao pono .
60005003	Mai hana hoi , me he poe alii la maluna o ka ekalesia , aka , me he poe kumu la , i hoomahuiia'i e kela poe .
60005004	A hiki i ka wa e hoikeia mai ai ke kahuhipa nui , alaila e loaa ia oukou ka lei nani loa , aole loa e mae .
60005005	O oukou , e ka poe opiopio , e noho pono oukou malalo o na luna kahiko . O oukou hoi a pau , e noho pono oukou , kekahi malalo iho o kekahi , a e hoouhiia oukou i ka manao hoohaahaa ; no ka mea , ua ku e ke Akua i ka poe hookiekie , aka , ke lokomaikai nei oia i ka poe hoohaahaa .
60005006	Nolaila , e hoohaahaa oukou ia oukou iho malalo iho o ka lima mana o ke Akua , i hookiekie ae oia ia oukou i ka wa pono .
60005007	E waiho aku i ko oukou kaumaha a pau maluna ona ; no ka mea , ke manao nei oia ia oukou .
60005008	E kuoo , a e makaala ; no ka mea , e like me ka liona uwo , pela no e holoholo nei ko oukou enemi , o ka diabolo , e imi ana i kana mea e ale ai .
60005009	E pale aku oukou ia ia , me ke kupaa ma ka manaoio , me ka ike pono hoi , ua hooluhi pu ia ko oukou poe hoahanau , e noho ana i ke ao nei , ia luhi hookahi no .
60005010	Aka , o ke Akua , nana mai ka lokomaikai a pau , o ka mea i hea mai ai ia kakou nei i ka nani mau loa , ma o Kristo Iesu la , mahope o ko oukou eha pakole ana , nana no e hoolilo ia oukou i hemolele loa , a e hookumu hoi , a e hooikaika , a e hookupaa ia oukou .
60005011	Ia ia no ka hoonaniia , a me ke aupuni mau loa i ke ao pau ole . Amene .
60005012	Ma o Silevano , he hoahanau pono o oukou i ko'u manao , ua palapala pokole aku au ia oukou , me ka hooikaika aku , a me ka hoike aku i ka lokomaikai oiaio o ke Akua , kahi a oukou e ku nei .
60005013	Ke aloha aku nei ka poe i wae pu ia me oukou ma Babulona nei ; a o ka'u keiki hoi o Mareko .
60005014	E aloha oukou i kekahi i kekahi , me ka honi aloha . E maluhia oukou a pau loa , ka poe iloko o Kristo Iesu . Amene .
61001001	O Simona Petero , he kauwa a he lunaolelo na Iesu Kristo , na ka poe i loaa pu ka manao oiaio i maikai like , ma ka pono o ko kakou Akua , a me Iesu Kristo ko kakou Hoola ;
61001002	E nui ko oukou alohaia mai , a me ka maluhia hoi , no ka ike pono ana i ke Akua , a me Iesu , ko kakou Haku ;
61001003	E like me ka haawi ana mai o kona mana Akua i na mea a pau no kakou , e ola'i , a e haipule ai , ma ka ike ana aku i ka mea nana kakou i wae mai ma ka nani a me ka pono .
61001004	Malaila no ua haiia mai na mea nui loa , e pomaikai nui ai ; i mea e loaa ai ia oukou kekahi ano e like me ko ke Akua , no ka mea , ua haalele oukou i ka hewa iloko o ke ao nei , ma ke kuko .
61001005	Eia hoi kekahi , e hooikaika loa oukou , me ko oukou manaoio e kui aku ai i ka hana pono ; a me ka hana pono , i ka naauao ;
61001006	A me ka naauao , i ka pakiko ; a me ka pakiko , i ke ahonui ; a me ke ahonui , i ka haipule ;
61001007	A me ka haipule , i ka launa hoahanau ; a me ka launa hoahanau , i ke aloha .
61001008	Ina iloko o oukou keia mau mea , a i mahuahua hoi , aole oukou e lilo i poe hoopalaleha , a i poe hua ole , ma ka ike aku i ko kakou Haku ia Iesu Kristo .
61001009	Aka , o ka mea i nele i keia mau mea , ua makapo ia , ua powehiwehi ka ike ana , a ua poina ia ia kona huikalaia ana i na hewa kahiko .
61001010	Nolaila , ea , e na hoahanau , e hooikaika loa oukou , i hooiaioia ko oukou heaia mai , a me ko oukou kohoia ana ; no ka mea , ina e hana oukou i keia mau mea , aole loa oukou e haule .
61001011	Pela e hookomo lokomaikai ia'ku ai oukou iloko o ke aupuni mau loa o ko kakou Haku a Hoola hoi o Iesu Kristo .
61001012	Nolaila , aole loa au hoomolowa i ka hoeueu i ko oukou manao i keia mau mea , ua ike no nae oukou , a ua ku paa ma keia mea oiaio .
61001013	Ke manao nei au , he mea pono i ko'u noho ana i keia halelewa , e hoala ia oukou me ka hoeueu aku i ka manao .
61001014	No ka mea , ua ike au , ua kokoke no e hemo ia'u keia halelewa o'u , e like me ka ko kakou Haku o Iesu Kristo i hoike mai ai ia'u .
61001015	Aka hoi , e hooikaika mau wau , i hiki ia oukou , ke manao mau i keia mau mea mahope o kuu make ana .
61001016	No ka mea , aole makou i hahai mamuli o na olelo wahahee i imi akamai ia , i ko makou hoike ana aku ia oukou i ka mana , a me ka hiki ana mai o ko kakou Haku o Iesu Kristo , aka , he poe ike maka makou i kona nani .
61001017	No ka mea , mai ke Akua ka Makua mai , i loaa mai ai ia ia ka hoomaikai , a me ka hoonani , i ka wa i hiki mai ai ka leo io na la , mai ka nani kupanaha loa mai ; Eia kuu keiki hiwahiwa , ua olioli loa au ia ia .
61001018	O keia leo , mai ka lani mai , oia ka makou i lohe ai , i ka wa a makou i noho pu ai me ia , ma ka mauna hoano .
61001019	Eia hoi ia kakou ka na kaula olelo , i hooiaio loa ia ; ua hana pono no hoi oukou i ko oukou malama ana ia mea , me he kukui la , e hoomalamalama ana i kahi pouli , a wehe mai ke alaula , a puka mai ka hokuao iloko o ko oukou mau naau ;
61001020	Me ka ike mua i keia , o kela wanana keia wanana o ka palapala hemolele , aole na na kaula ponoi iho ka hoike ana .
61001021	No ka mea , i ka wa kahiko , aole no ka manao o kanaka , ka na kaula ; aka , ua olelo mai na kanaka hemolele o ke Akua i ka uluhia mai e ka Uhane Hemolele .
61002001	He poe kaula wahahee kekahi mamua iwaena o na kanaka , pela no e hiki mai auanei kekahi poe kumu wahahee iwaena o oukou , na lakou no e hoike malu mai i na manao ku e , e make ai , e hoole ana i ka Haku nana lakou i kuai mai , a e hooili ana i ka make koke maluna o lakou iho .
61002002	E nui loa no hoi ka poe hahai mamuli o ko lakou aoao hewa ; a no lakou e olelo hoinoia'i ka aoao oiaio .
61002003	A no ka puniwaiwai , e kuai no lakou ia oukou , me ka olelo wahahee ; aole hoi e hookaulua loa ko lakou hoohewaia , aole e hiamoe ko lakou make .
61002004	No ka mea , ina aole i aloha mai ke Akua i na anela i hewa , aka , kiola no ia lakou ilalo i ka po , me ka paa i na kaula o ka pouli , i malamaia'i no ka hoahewaia ;
61002005	Aole hoi i aloha mai i kela ao kahiko , o Noa wale no kana i hoola ae , o ka walu no ia , he mea hoike ma ka pono , a hoouhi mai i ke kaiakahinalii maluna o kela ao o ka poe aia ;
61002006	A puhi aku no hoi i na kulanakauhale o Sodoma a me Gomora a lehu , me ka hoohewa e make mainoino , e hoolilo ana ia lakou i hoailona e ao ai i ka poe aia ma ia hope ;
61002007	Ua hoopakele no hoi ia Lota i ke kanaka pono , i uluhua i ka poe aia e noho makaleho ana ;
61002008	( No ka mea , o ua kanaka pono la , i kona noho pu ana me lakou , hoehaeha oia i kona naau pono i kela la i keia la , i ka ike ana , a i ka lohe ana i ka lakou hana hewa ana ; )
61002009	Ua ike no ka Haku e hoopakele ae i ka poe haipule mai ka hoowalewaleia ae , a e hoana e hoi i ka poe hewa , no ka la hookolokolo i hoopaiia mai lakou .
61002010	O lakou mua , o ka poe hahai mamuli o ke kino , ma ke kuko i na mea haumia , me ka hoowahawaha i na'lii . He poe haanou wale lakou , a hoopaa , aole makau i ka olelo ino i na'lii .
61002011	Aka , o na anela , o ka poe oi aku ka ikaika , a me ka mana , aole lakou i hoike ae imua o ka Haku i ka manao hoohewa ia lakou .
61002012	Aka , o keia poe , e like me na holoholona maoli , i hanaia i mea e hopuia'i e pepehiia , pela lakou e olelo iho nei i na mea a lakou i hoomaopopo ole ai ; a e make hoi lakou iloko o ko lakou hewa iho :
61002013	E ukuia hoi lakou i ka uku o ka hewa ; no ka mea , ua manao lakou he mea lealea ke hoohaunaele i ke ao ; he palahea lakou , a he kikohukohu , ua olioli lakou i ko lakou wahahee ana , i ka lakou ahaaina pu ana me oukou .
61002014	Ua niua na maka i na wahine moe kolohe , aole hiki ke hooki i ka hewa , e kumakaia ana i na uhane ku kapekepeke ; ua maa loa ko lakou naau i ka puni waiwai ; he poe keiki i ahewaia .
61002015	Ua haalele lakou i ke ala o ka pono , ua hele hewa me ka hahai aku ma ka aoao o Balaama a Bosora , ka mea i makemake i ka uku o ka hewa ;
61002016	Aka , ua aoia mai oia no kona hewa ; na ka hoki leo ole i olelo mai ma ka leo kanaka , a papa mai la i ka pupule o ua kaula la .
61002017	He poe punawai wai ole lakou , he poe ao lakou i lele ino i ka makani ; no lakou i malamaia'i ka poeleele o ka pouli mau loa .
61002018	No ka mea , i ko lakou haanui ana ma ka mea lapuwale , ke hoowalewale nei lakou iloko o ke kuko o ke kino a me ka makaleho wale , i na mea i haalele aku i ka poe e noho ana ma ka hewa .
61002019	Hai mai la lakou , he luhi ole ia no lakou la , aka , e luhi ana lakou iho malalo o ka hewa ; no ka mea , ma ka mea i pio ai kekahi , ua hooluhiia oia malaila .
61002020	No ka mea , ina lakou i haalele i ka paumaele o ke ao nei , no ka ike ana i ka Haku a me ka Hoola , o Iesu Kristo , a mahope iho , hihia hou , a lilo ilaila , ua oi aku ka ino o ko lakou hope , i ko ka mua .
61002021	Ina ua ike ole lakou i ka aoao o ka pono , e aho no ia , mamua o ko lakou ike ana , a mahope iho haalele i ka olelo hemolele i haawiia mai na lakou .
61002022	Aka , ua hookoia ia lakou ka olelo oiaio , Ua hoi hou ka ilio i kona luai iho , a me ka puaa hoi i holoiia , i kona haluku ana iloko o ke kiolepo .
61003001	E na mea aloha , ke palapala aku nei au i keia palapala lua ; ma keia mau mea a'u e hoala nei i ko oukou naau huali ma ka hoomanao ana :
61003002	I hoomanao oukou i na olelo i oleloia'i mamua , e ka poe kaula hemolele , a me ke kauoha a makou , a na lunaolelo a ka Haku , ka Hoola .
61003003	E ike mua oukou i keia ; i na la mahope , e hiki mai ana no ka poe hoowahawaha , hilahila ole , a e hele ana no hoi lakou mamuli o ko lakou kuko iho ,
61003004	Me ka olelo mai , Auhea ka olelo oiaio no kona hiki ana mai ? No ka mea , mai ka wa mai o ka hiamoe ana o na kupuna , ua waiho wale ia no na mea a pau , e like me ka wa i kinohi o ka honua nei .
61003005	No ka mea , ua hoonaaupo lakou i keia , no ko lakou makemake iho ; eia , no ka olelo ana mai o ke Akua , mai ka wa kahiko loa mai na lani , a me ka honua e ku mai ana , mai ka wai mai , a ma ka wai hoi :
61003006	Ma ia mea no i make ai kela ao mamua , ma ka poipu ana o ka wai .
61003007	Aka , o ka lani , a me ka honua o keia manawa , ma ia olelo hookahi no , ua hoana e ia no ke ahi , ua malamaia hoi , no ka la hookolokolo a me ka make o na kanaka aia .
61003008	E na pokii , mai hoonaaupo oukou i keia mea hookahi ; a , i ka Haku , ua like ka la hookahi , me na makahiki hookahi tausani , a o ke tausani makahiki hoi , me ka la hookahi .
61003009	Aole e hookaulua ka Haku ma ka mea ana i olelo mai ai , e like me ka kekahi poe i manao mai ai i ka lohi ; aka , ua ahonui mai oia ia kakou ; aole makemake oia e make kekahi , aka , e hoi mai na kanaka a pau i ka mihi .
61003010	Aka , e hiki mai auanei ka la o ka Haku , me he aihue la i ka po ; alaila e lilo no ka lani me ka halulu nui , a e wela hoi na kumu mua , a hehee wale , a e pau no ka honua nei i ke ahi , a me na mea a pau i hanaia maluna iho .
61003011	A no ka lilo ana o keia mau mea a pau , heaha ke ano pono no oukou e noho hemolele ana , a me ka haipule ,
61003012	Me ka manao aku , a me ka makemake loa i ka hiki ana mai o ka la o ke Akua , ka manawa e wela'i na lani i ke ahi , a hehee wale , a e kakahe mai no hoi na kumu mua i ka wela loa o ke ahi ?
61003013	Aka , e like me ka olelo mua ana mai , ke kakali aku nei kakou i ka lani hou , a me ka honua hou , i kahi e noho ai o ka maikai .
61003014	Nolaila , e na pokii e , no ko oukou manao ana i keia mau mea , e hooikaika oukou , i loaa oukou ia ia me ka maluhia , a me ke kina ole , a me ka hala ole .
61003015	E hoomaopopo hoi , o ke ahonui o ko kakou Haku , o ke ola ia ; e like me ka Paulo , ko kakou hoahanau aloha , i palapala mai ai ia oukou , ma ka naauao i haawiia mai nona .
61003016	No ka mea , ma ia mau palapala a pau , ua olelo no ia i keia mau mea ; he pohihihi no hoi kekahi mau mea ma ia palapala , ua kapae hoi ka poe hoonaaupo a me ka poe ku kapekepeke , ia olelo e like me ka lakou hana ana i ka olelo hemolele a pau , i mea e make ai lakou .
61003017	No ia mea la , ea , e na pokii , no ko oukou ao mua ia'ku , e ao oukou , o alakai hewa ia'ku oukou , e ka wahahee o ka poe aia , a haule mai ko oukou ku paa ana .
61003018	E hooikaika oukou , i mahuahua ke alohaia mai , a me ko oukou ike ana aku i ko kakou Haku a Hoola hoi ia Iesu Kristo . Ia ia no ka hoonaniia'ku , ano no , a mau loa aku . Amene .
62001001	O ka mea mai kinohi mai , ka mea a makou i lohe ai , ka mea a ko makou mau maka i ike ai , ka mea a makou i manao ai , a i lawelawe ai no hoi me ko makou mau lima , no ka Logou o ke ola :
62001002	Ua hoikeia mai ke ola , a ua ike makou , a ke hoike aku nei no hoi makou , me ka hoakaka aku ia oukou ia ola mau loa ; aia no ia me ka Makua , a ua hoikeia mai no ia makou ;
62001003	O ua mea la a makou i ike io ai a i lohe io ai no hoi , oia ka makou e hai aku nei ia oukou , i lilo oukou i poe hoaaloha me makou ; a o ko makou aloha pu ana , aia no ia me ka Makua , a me kana Keiki o Iesu Kristo .
62001004	Ke palapala aku nei makou i keia mau mea ia oukou , i mahuahua ai ko oukou olioli .
62001005	Eia mai no ka olelo a makou i lohe ai ia ia , a ke hai aku nei no hoi makou ia oukou ; he malamalama ke Akua , aohe pouli iki iloko ona .
62001006	Ina e olelo kakou , ua aloha pu kakou me ia , a hele hoi ma ka pouli , ua wahahee kakou , aole kakou i hana ma ka oiaio .
62001007	Aka , ina i hele kakou ma ka malamalama e like me ia e noho la ma ka malamalama , alaila , ua aloha pu kakou i kekahi i kekahi ; a na ke koko o Iesu Kristo o kana Keiki , e huikala mai ia kakou i ko kakou hewa a pau .
62001008	Ina e olelo kakou , aole o kakou hewa , ua kuhihewa kakou , aole he oiaio iloko o kakou .
62001009	Ina e hai aku kakou i ko kakou hewa , he oiaio mai no ke Akua a he lokomaikai i ke kala mai i ko kakou hewa , a i ka hoomaemae mai ia kakou mai na mea pono ole a pau .
62001010	Ina e olelo kakou , aole kakou i hana hewa , ua hoolilo kakou ia ia i mea wahahee , aole hoi kana olelo iloko o kakou .
62002001	E a'u poe keiki aloha , ke palapala aku nei au i keia mau mea ia oukou , i ole ai oukou e hana hewa : aka , ina e lawehala kekahi , aia no ko kakou mea nana e uwao me ka Makua , o Iesu Kristo ka mea pono .
62002002	Oia no ke kalahala no ko kakou hewa ; aole nae no ko kakou wale no , aka , no ko ke ao nei a pau .
62002003	Eia ka mea e maopopo ai ia kakou ko kakou ike ana ia ia , ina e malama aku ana kakou i kana mau kauoha .
62002004	O ka mea e olelo ana , ua ike no au ia ia , a malama ole oia i kana mau kauoha , he mea wahahee ia , aole he oiaio iloko ona .
62002005	Aka , o ka mea e malama ana i kana olelo , ua hemolele ke aloha o ke Akua iloko ona . Ma ia mea e ike ai kakou , eia no kakou iloko ona .
62002006	O ka mea e olelo ana , ke noho nei oia iloko ona , he mea pono nona ke hele e like me ko ia la hele ana .
62002007	E na hoahanau , aole he kanawai hou ka'u e palapala aku nei ia oukou , aka , o ke kanawai kahiko ka mea i loaa ia oukou mai kinohi mai . o ke kanawai kahiko , oia ka olelo a oukou i lohe ai mai kinohi mai .
62002008	He kanawai hou kekahi a'u e palapala aku nei ia oukou , he oiaio no ia iloko ona , a iloko o oukou no hoi ; no ka mea , ua hala aku la ka pouli , ano la ua hiki mai nei ka malamalama oiaio .
62002009	O ka mea e olelo ana , ma ka malamalama ia , a ua inaina aku ia i kona hoahanau , aia no ia iloko o ka pouli a hiki i keia manawa .
62002010	O ka mea e aloha aku ana i kona hoahanau , ke noho io nei no ia i ka malamalama , aohe mea hoohihia iloko ona :
62002011	Aka , o ka mea e inaina aku ana i kona hoahanau , aia no ia maloko o ka pouli , a ke hele nei no ia ma ka pouli , aole ia i ike i kona wahi e hele ai , no ka mea , ua paa kona mau maka i ka pouli .
62002012	E na pokii , ke palapala aku nei au ia oukou , no ka mea , ua pau ko oukou hewa i ke kalaia no kona inoa .
62002013	E na makuakane , ke palapala aku nei au ia oukou , no ka mea , ua ike aku oukou ia ia mai kinohi mai . Ke palapala aku nei au ia oukou , e na kanaka ui , no ka mea , ua lanakila oukou maluna o ka hewa . E na keiki , ke palapala aku nei au ia oukou , no ka mea , ua ike oukou i ka Makua .
62002014	Ua palapala aku au ia oukou , e na makuakane , no ka mea , ua ike oukou ia ia mai kinohi mai . E na kanaka ui , ua palapala aku au ia oukou , no ka mea , ua ikaika no oukou , ke noho la no ka olelo a ke Akua iloko o oukou , a ua lanakila no hoi oukou maluna o ka hewa .
62002015	Mai makemake aku i ko ke ao nei , aole hoi i na mea o keia ao . Ina e makemake aku ana kekahi i ko ke ao nei , aole iloko ona ka makemake i ka Makua ;
62002016	No ka mea , o na mea a pau ma ko keia ao , o ke kuko o ke kino , a me ke kuko o ka maka , a me ka hoohanohano o keia ola ana , aole ia no ka Makua mai , aka , no ke ao nei no ia .
62002017	A o ke ao nei , ke panee aku nei a me na kuko ona : aka , o ka mea e hana ana i ko ke Akua makemake , e mau loa ana no ia .
62002018	E na kamalii uuku , eia ka hope o ka manawa . Me ko oukou lohe ana i ka hiki ana mai o Anikristo , pela no e noho nei na Anikristo he nui ; no ia mea , ua ike no kakou o ka hope keia o ka manawa .
62002019	Hele aku lakou mai o kakou aku , aka , aole loa lakou no kakou ; no ka mea , ina lakou no kakou , ina ua noho lakou me kakou ; aka , hele lakou i maopopo ai , aole lakou a pau no kakou .
62002020	Ua poniia oukou e ka Mea Hemolele , a ua ike oukou i na mea a pau .
62002021	Aole au i palapala aku ia oukou no ko oukou ike ole ana i ka oiaio , aka , no ko oukou ike ana , a no ia hoi , aohe mea wahahee no ka oiaio mai .
62002022	Owai la ka mea wahahee ke ole ka mea e hoole ana , aole o Iesu ka Mesia ? O ka mea e hoole ana i ka Makua a me ke Keiki , oia no ke Anikristo .
62002023	O na mea a pau e hoole aku ana i ke Keiki , aole no lakou ka Makua ; aka , o ka mea e hooiaio ana i ke Keiki , nona no ka Makua .
62002024	Ka mea a oukou i lohe ai mai kinohi mai , e hoomau ia mea iloko o oukou : ina e noho mau iloko o oukou ka mea a oukou i lohe ai , mai kinohi mai , alaila e noho oukou iloko o ke Keiki a iloko o ka Makua .
62002025	Eia ka olelo ana i olelo mua mai ai ia kakou , o ke ola mau loa .
62002026	Ua palapala aku au ia oukou i keia mau mea no ka poe e hoowalewale ana ia oukou .
62002027	Ke noho nei no iloko o oukou ka poniia mai o oukou e ia , aole hoi a oukou mea hemahema e ao aku ai kekahi ia oukou : aka , me ia poni ana i ao mai ai ia oukou i na mea a pau , a oia ka mea oiaio , aole wahahee ia ; e like me kana ao ana mai ia oukou , pela e noho aku ai oukou iloko ona .
62002028	Ano la , e na keiki aloha , e noho oukou iloko ona ; i wiwo ole ai kakou i kona wa e ikea mai ai , i ole ai kakou e hilahila imua ona , i kona hele ana mai .
62002029	Ina i ike oukou , he pono oia , ke ike nei no hoi oukou , ua hoohanauia mai e ia na mea a pau e hana ana i ka pono .
62003001	Eia hoi , manomano ke aloha a ka Makua i haawi mai ai ia kakou , i kapaia mai ai kakou he poe keiki na ke Akua ; no ia mea , aole i ike mai ko ke ao nei ia kakou , no ka mea , aole lakou i ike ia ia .
62003002	E na punahele , ano la , he poe keiki kakou na ke Akua , aka , o ko kakou ano mahope aku , aole ikea ia ; aka , ke ike nei kakou , a i kona wa e ikea mai ai , e like auanei kakou me ia : no ka mea , e ike kakou ia ia ma kona ano maoli .
62003003	O ka mea i loaa ia ia keia manaolana ma ona la , oia ke hoomaemae ia ia iho e like me ko ia la maemae ana .
62003004	O ka mea e hana aku ana i ka hewa , oia ka mea e haihai ana i ke kanawai ; a o ka hewa , oia no ke ku e ana i ke kanawai .
62003005	Ua ike no oukou , ua hoikea mai oia , i lawe ae ia i ko kakou hewa : aole hewa iloko ona .
62003006	O ka mea e noho ana iloko ona , aole ia e hana hewa . O ka mea e hana i ka hewa , aole ia i nana ae ia ia , aole no hoi i ike ia ia .
62003007	E na pokii , e malama i hoopunipuni ole kekahi ia oukou : o ka mea i hana i ka pono , oia ka i pono , e like me ko ia la pono ana .
62003008	O ka mea e hana ana i ka hewa , no ka diabolo no ia ; no ka mea , ua hana hewa mau ka diabolo , mai kinohi mai . No ia mea , ua hoikea mai ke Keiki a ke Akua , i hokae aku ai oia i ka ka diabolo hana ana .
62003009	O ka mea i hoohanauia mai e ke Akua , aole ia e hana hewa ; no ka mea , ke noho mau nei kona hua iloko ona : aole e hiki ia ia ke hana hewa aku , no ka mea , ua hoohanauia mai no ia e ke Akua .
62003010	Malaila no i maopopo ai na keiki a ke Akua , a me ka poe keiki na ka diabolo . O ka mea hana ole ma ka pono , aole ia na ke Akua , aole hoi ka mea aloha ole i kona hoahanau .
62003011	No ka mea , eia no ka olelo a oukou i lohe ai mai kinohi mai , e aloha aku kakou i kekahi i kekahi .
62003012	Aole like me Kaina , na ka mea ino no oia , a pepehi iho la ia i kona kaikaina a make . No ke aha la kela i pepehi ai ia ia ? no ka mea , ua hewa kana hana iho , a ua pono hoi ka kona kaikaina .
62003013	Mai kahaha oukou , e na hoahanau o'u , ke hoomaau mai ko ke ao nei ia oukou .
62003014	Ke ike nei kakou , ua lilo ae kakou mai ka make ae i ke ola , no ka mea , ke aloha aku nei kakou i na hoahanau . O ka mea e aloha ole ana i kona hoahanau , ke noho nei oia ma ka make .
62003015	O ka mea e hoomaau ana i kona hoahanau , he mea pepehi kanaka ia : ua ike no oukou , o ka mea pepehi kanaka , aole ke ola mau loa e noho ana iloko ona .
62003016	No ia mea , ua ike kakou i ke aloha , no ka mea , ua waiho iho la oia i kona ola no kakou ; a he mea pono no hoi ia kakou , ke waiho ae i ko kakou ola no ka poe hoahanau .
62003017	O ka mea i loaa ia ia ka waiwai o keia ao , a ike ae la i ka nele o kona hoahanau , a papani ae i kona naau ia ia , pehea la ke aloha o ke Akua e noho ai iloko ona ?
62003018	E na pokii o'u , mai aloha kakou ma ka waha , aole hoi ma ke alelo wale no ; aka , ma ka hana ana a me ka oiaio .
62003019	Ma keia mea e ike ai kakou , no ka oiaio kakou , a e hooiaio aku kakou i ko kakou mau naau imua ona .
62003020	No ka mea , ina e hoohewa mai ko kakou naau ia kakou iho , ua oi aku ke Akua i ko kakou naau , a ua ike oia i na mea a pau .
62003021	E na punahele , ina e hoohewa ole mai ko kakou naau ia kakou iho , alaila ua loaa ia kakou ka wiwo ole imua o ke Akua .
62003022	O ka mea a kakou e noi aku ai , e loaa no ia kakou nona mai , no ka mea , ke malama nei kakou i kana mau kauoha , a ke hana nei no hoi kakou imua ona i kona mea e makemake ai .
62003023	Eia no kana kauoha mai , e manaoio aku kakou i ka inoa o kana Keiki o Iesu Kristo , a e aloha kekahi i kekahi , e like me ke kauoha ana i haawi mai ai ia kakou .
62003024	O ka mea e malama aku ana i kana mau kauoha , ua noho no ia iloko ona ; a ua noho mai no hoi kela iloko ona . Nolaila hoi ke ike nei kakou , ke noho mai nei oia iloko o kakou , ma ka Uhane ana i haawi mai ai no kakou .
62004001	E na punahele , mai manaoio aku oukou i na uhane a pau , aka , e hoao aku i na uhane , no ke Akua mai paha , aole paha : no ka mea , ua nui no na kaula wahahee i hele aku iwaena o ke ao nei .
62004002	Penei oukou e ike ai i ka Uhane o ke Akua : O kela uhane o keia uhane e hooiaio aku ana , ua hiki mai nei o Iesu Kristo ma ke kino , no ke Akua ia .
62004003	O kela uhane o keia uhane e hooiaio ole ana , ua hiki mai o Iesu Kristo ma ke kino , aole no ke Akua kela : a o ko Anikristo keia a oukou i lohe ai e hele mai ana ; a eia mai nei iloko o ke ao nei i keia manawa .
62004004	No ke Akua oukou , e na pokii , a ua lanakila oukou maluna o lakou ; no ka mea , ua oi aku ka mea iloko o oukou i ka mea iloko o ke ao nei .
62004005	No ke ao nei lakou ; nolaila i olelo ai lakou i na mea o ke ao nei , ke lohe nei hoi ko ke ao nei ia lakou .
62004006	No ke Akua kakou ; o ka mea i ike i ke Akua , oia ke lohe mai ia makou ; o ka mea , aole no ke Akua , aole ia i lohe mai ia makou . Ma ia mea , ua ike no kakou i ka Uhane o ka oiaio , a me ka uhane o ka wahahee .
62004007	E na punahele , e aloha kakou i kekahi i kekahi : no ka mea , no ke Akua mai ke aloha ; o ka mea e aloha aku ana ua hoohanauia mai ia e ke Akua , a ua ike no oia i ke Akua .
62004008	O ka mea e aloha ole ana , aole ia i ike aku i ke Akua ; no ka mea , he aloha ke Akua .
62004009	Ma ia mea , ua hoikeia mai ke aloha o ke Akua ia kakou , no ka mea , hoouna mai la ke Akua i kana Keiki hanaukahi i ke ao nei , i ola'i kakou ia ia .
62004010	Eia no ke aloha , aole nae kakou i aloha aku i ke Akua , aka , ua aloha mai kela ia kakou nei , a ua hoouna mai hoi oia i kana Keiki i kalahala no ko kakou hewa .
62004011	E na punahele , ina pela ko ke Akua aloha ana mai ia kakou , he pono ke aloha kakou i kekahi i kekahi .
62004012	Aole i ike aku kekahi i ke Akua ; aka , ina e aloha aku kakou i kekahi i kekahi , ke noho mai nei no ke Akua iloko o kakou , a ua paa no hoi kona aloha iloko o kakou .
62004013	No ia mea , ke ike nei kakou , ua noho kakou iloko ona , a oia hoi iloko o kakou , no ka mea , ua haawi mai oia i kona Uhane no kakou .
62004014	A ua ike kakou a ke hoike aku nei no hoi , ua hoouna mai ka Makua i ke Keiki i mea e ola'i ko ke ao nei .
62004015	O ka mea e hooiaio ana ia Iesu o ke Keiki ia a ke Akua , ke noho nei ke Akua iloko ona , a oia no hoi iloko o ke Akua .
62004016	A ua ike kakou , a ua manaoio no hoi i ke aloha ana mai o ke Akua ia kakou . He aloha ke Akua ; a o ka mea e noho ana iloko o ke aloha , ke noho nei oia iloko o ke Akua , a o ke Akua no hoi iloko ona .
62004017	No ia mea , ua paa ke aloha ia kakou , i wiwo ole kakou i ka la e hookolokolo ai ; no ka mea , e like me ia ma keia ao , pela no kakou .
62004018	Aohe makau iloko o ke aloha ; aka , e kipaku ana ke aloha oiaio i ka makau ; no ka mea , he ehaeha ko ka makau : o ka mea makau , aole i hemolele ke aloha iloko ona .
62004019	Ke aloha aku nei kakou ia ia , no ka mea , ua aloha mua mai kela ia kakou .
62004020	Ina e olelo aku kekahi , Ke aloha aku nei au i ke Akua , a e hoomaau aku nae ia i kona hoahanau , he mea wahahee ia : no ka mea , o ka mea aloha ole i kona hoahanau ana i ike maka ai , pehea la e hiki ai ia ia ke aloha aku i ke Akua ana i ike maka ole ai ?
62004021	Eia mai kana kauoha ia kakou , ina e aloha aku kekahi i ke Akua , e aloha aku no hoi oia i kona hoahanau .
62005001	O ka mea i manaoio o Iesu ka Mesia , na ke Akua ia i hoohanau mai : a o ka mea i aloha aku i ka mea nana i hoohanau mai , oia ke aloha aku i ka mea i hoohanauia mai e ia .
62005002	No ia mea , ke ike nei no kakou i ko kakou aloha ana i na keiki a ke Akua , ke aloha aku kakou i ke Akua me ka malama aku i kana mau kauoha .
62005003	No ka mea , eia no ke aloha o ke Akua , o ka malama aku i kana mau kauoha ; aole hoi he mea luhi kana mau kauoha .
62005004	No ka mea , o ka mea a ke Akua i hoohanau mai , oia ke lanakila maluna o ke ao nei ; eia ka mea e lanakila ai maluna o ke ao nei , o ko kakou manaoio ana .
62005005	Owai la ka mea e lanakila ana maluna o ko ke ao nei , ke ole ka mea i manaoio ia Iesu oia ke keiki a ke Akua ?
62005006	O ka mea i hiki mai ma ka wai a me ke koko , o Iesu Kristo no ia ; aole ma ka wai wale no , aka , ma ka wai a me ke koko : o ka Uhane ka mea e hoike mai , a he oiaio ka Uhane .
62005007	Ekolu mea nana e hoike mai iloko o ka lani , o ka Makua , o ka Logou , a me ka Uhane Hemolele ; o keia mau mea ekolu , hookahi no ia .
62005008	A ekolu na mea nana e hoike mai ma ka honua , o ka uhane , o ka wai , a me ke koko ; o keia mau mea ekolu , ua lilo i hookahi no .
62005009	Ina e manao kakou ua oiaio ka olelo hoike a kanaka , he oi loa aku no ka olelo hoike a ke Akua : eia no ka olelo hoike a ke Akua ana i olelo mai ai no kana Keiki .
62005010	O ka mea e manaoio ana i ke Keiki a ke Akua , aia no iloko ona ka hoike : o ka mea e manaoio ole i ke Akua , oia ke hoolilo ia ia i mea wahahee ; no ka mea , aole i manaoio oia i ka olelo a ke Akua ana i olelo mai ai no kana Keiki .
62005011	Eia no ka olelo ; ua haawi mai ke Akua i ke ola mau loa no kakou , a o ua ola la , aia no ia iloko o kana Keiki .
62005012	O ka mea i loaa ia ia ke Keiki he ola no kona ; o ka mea i loaa ole ia ia ke Keiki a ke Akua , aole ona ola .
62005013	Ua palapala aku au i keia mau mea ia oukou , i ka poe i manaoio i ka inoa o ke Keiki a ke Akua ; i ike ai oukou , ua loaa ia oukou ke ola mau loa ; a i manaoio ai oukou i ka inoa o ke Keiki a ke Akua .
62005014	Eia ka manaoio o kakou ia ia , ina e nonoi aku kakou i kahi mea e like me kona makemake , e hoolohe mai no oia ia kakou .
62005015	Ina i ike pono kakou , ua hoolohe mai oia ia kakou , i ka mea a kakou e nonoi aku ai , ke ike nei kakou , e loaa mai ka mea a kakou i nonoi aku ai ia ia .
62005016	Ina e ike kekahi i kona hoahanau , e hana ana i ka hewa ku ole i ka make , e pule aku ia , a e haawi mai oia ia ia i ke ola no na mea e hana ana i ka hewa aole i ku i ka make . He hewa no kekahi i ku i ka make ; aole au e olelo aku e pule oia no ia mea .
62005017	O na mea pono ole a pau , he hewa wale no ia ; aka , o kekahi hewa aole he mea ia e make ai .
62005018	Ua ike no kakou , o ka mea i hoohanauia mai e ke Akua , aole e hana hewa ia : aka , o ka mea i hoohanauia mai e ke Akua , e malama ana oia ia ia iho , aole e hoopa ka mea hewa ia ia .
62005019	Ke ike nei kakou , no ke Akua kakou , a o ke ao nei a pau , ke moe nei ia iloko o ka hewa .
62005020	Ke ike nei kakou ua hiki mai nei ke Keiki a ke Akua , a ua haawi mai ia i ka noonoo ia kakou , i ike aku ai kakou i ka mea oiaio : a iloko o ka mea oiaio kakou , a iloko hoi o kana Keiki o Iesu Kristo . Oia no ke Akua oiaio , a me ke ola mau loa .
62005021	E na keiki aloha , e malama pono oukou ia oukou iho i na akua kii . Amene .
63001001	Na ka Lunakahiko i ka wahine aloha a me kana mau keiki i alohaia e au ma ka oiaio ; aole e au wale no , aka , e ka poe a pau i ike i ka oiaio ;
63001002	No ka oiaio e noho ana iloko o kakou , a e mau loa aku no hoi iloko o kakou ;
63001003	E alohaia mai oukou , a e lokomaikaiia mai , a e maluhia hoi e ke Akua ka Makua , a me ka Haku o Iesu Kristo ke Keiki a ka Makua , ma ka oiaio a me ke aloha .
63001004	Ua hauoli nui aku au i ko'u ike ana i kekahi o kau poe keiki e hele ana ma ka oiaio , e like me ke kauoha i loaa ia kakou , mai ka Makua mai .
63001005	Ano la ke nonoi aku nei au ia oe , e ka wahine , aole me ka palapala ana aku ia oe i ke kanawai hou , aka , o ka mea i loaa mai ia makou mai kinohi mai , i aloha kakou i kekahi i kekahi .
63001006	Eia no ke aloha , i hele kakou ma kana mau kauoha . Eia no ke kauoha , e like me ko oukou lohe ana , mai kinohi mai , i hele oukou malaila .
63001007	No ka mea , ua komo mai i ke ao nei ka poe wahahee he nui wale , aole lakou i hooiaio i ko Iesu Kristo hiki ana mai ma ke kino ; oia no ka wahahee a me ke Anikristo .
63001008	E malama pono ia oukou iho , i lilo ole ka makou mea i hana'i , aka , i loaa hoi ia makou ka uku a pau .
63001009	O ka mea i hana hewa , aole hoi i noho ma ka olelo a ka Mesia , aole no ke Akua ia : o ka mea e noho ana ma ka olelo a ka Mesia , nona no ka Makua a me ke Keiki .
63001010	Ina e hele mai kekahi io oukou la , aole i halihali mai i ua olelo la , mai hookipa oukou ia ia iloko o ka hale , aole hoi e i aku ia ia , Aloha .
63001011	No ka mea , o ka mea e i ae ia ia , Aloha ; he hoalawehana ia ma kana hana ino ana .
63001012	Nui no ka'u mea e palapala aku ai ia oukou , aole au i makemake ma ka pepa a me ka inika ; no ka mea , he manaolana ko'u e hele aku io oukou la , e kamailio pu , he waha no he waha , i nui ai ko kakou olioli ana .
63001013	Ke uwe aku nei ia oe na keiki a kou hoahanau wahine aloha . Amene .
64001001	Na ka Lunakahiko ia Gaio ka punahele , i ka'u mea i aloha ai ma ka oiaio .
64001002	E ka punahele , ua nui aku no ko'u makemake e pomaikai oe a ikaika hoi ma ke kino , e like me ka pomaikai ana o kou uhane .
64001003	Ua hauoli nui no wau i ka wa i hiki mai ai o ka poe hoahanau , a hoike mai i ka oiaio ou , me kou hele ana ma ka oiaio .
64001004	Aole o'u olioli nui e aku i keia , o ka lohe ana i ka hele ana o ka'u mau keiki ma ka oiaio .
64001005	E ka punahele , ua hana pono oe ma na mea au i hana aku ai i ka poe hoahanau , a me ka poe malihini hoi .
64001006	Ua hoike mai lakou i kou aloha imua o ka ekalesia ; a ina e kai mai oe ia lakou e like me ka ke Akua , alaila e pono kau hana ana .
64001007	No ka mea , ua hele aku lakou no kona inoa , aole lakou i lawe i kekahi mea no ko na aina e mai .
64001008	No ia hoi , he mea pono ia kakou ke hookipa i ua poe la , i lilo kakou i poe hoalawehana ma ka oiaio .
64001009	Ua palapala aku au na ka poe ekalesia ; aka , ua hooalii ae la o Dioterepe maluna o lakou , aole oia i hookipa mai ia makou .
64001010	No ia hoi , i ko'u hele ana aku e hoomanao wau i ka hana ana i hana'i , ua hoohuahualau mai ia ia makou me kana olelo inoino : aole hoi ia i hoomaha ia mau mea , aole oia i hookipa i ka poe hoahanau , a o ka poe i makemake aku , ua hooleia mai e ia , a kipaku aku no hoi oia ia lakou mawaho o ka ekalesia .
64001011	E ka punahele , mai hoomahui oe i ka hewa , aka , i ka maikai no . O ka mea hana maikai , no ke Akua no ia ; o ka mea e hana ino , aole oia i ike i ke Akua .
64001012	Ua hoike mai lakou a pau i ko Demeterio pono , a me ka oiaio ; a ke hoike aku nei makou ; ua ike pono no hoi oukou , he oiaio no ka makou olelo .
64001013	Ua nui ka'u mau mea e palapala aku ai ia oe , aka , aole au makemake e palapala aku me ka inika a me ka peni :
64001014	He manaolana ko'u e ike koke ia oe , a e kamailio pu he waha no he waha . Aloha oe . Ke uwe aku nei ka poe makamaka ia oe ; e uwe aku oe ma ka inoa i ka poe hoalauna .
64001015	
65001001	Na Iuda he kauwa na Iesu Kristo , o ke kaikaina hoi o Iakobo , i ka poe i huikalaia e ke Akua ka Makua , a i malamaia hoi e Iesu Kristo , me ka heaia mai ;
65001002	I nui ko oukou lokomaikaiia mai , a me ka maluhia , a me ke alohaia mai .
65001003	E na punahele , i ka wa a'u i hooikaika ai e palapala aku ia oukou i ke ola nui , he mea pono ia'u ke palapala aku me ka nonoi ia oukou , e hooikaika nui oukou no ka manaoio i haawi mua ia mai na ka poe haipule .
65001004	No ka mea , ua komo maopopo ole mai kekahi poe kanaka i hoohewa mua ia mai ma keia hoopai ana , he poe aia , e hoolilo ana i ke aloha o ko kakou Akua i mea makaleho wale : a e hoole aku ana hoi i ke Akua i ke alii hookahi , i ko kakou Haku ia Iesu Kristo .
65001005	Ua makemake au e paipai i ko oukou manao ; ua ike no oukou mamua , ua hoola mai ka Haku i kona poe kanaka mai ka aina mai o Aigupita , a mahope hoi luku iho la ia i ka poe manaoio ole aku .
65001006	O ka poe anela i hoomau ole ma ko lakou ano kahiko , aka , i haalele i ko lakou wahi i noho ai , ua hoana e oia ia lakou iloko o na kaulahao mau loa ma ka pouli , no ka hookolokolo ana o ka la nui .
65001007	E like me ko Sodoma poe a me ko Gomora hoi , a me ko na kulanakauhale e kokoke aku ana , i lilo like me lakou nei i poe moe kolohe , me ka hahai aku mamuli o na kino e , ua hooliloia mai no lakou i mea hoike , e ehaeha ana i ka hoopaiia ma ke ahi aa mau loa .
65001008	Pela no hoi keia poe moe uhane , ua hoohaumia lakou la i ke kino , ua hoowahawaha aku i na'lii , a ua hailiili aku hoi i na lunakiekie .
65001009	Aka hoi , o Mikaela ka luna anela , i kona wa i hakaka ai me ka diabolo me ka hoopaapaa ana aku no ke kino o Mose , aole ia i aa e hailiili aku ia ia , aka , i olelo wale no ia , E papa mai ka Haku ia oe .
65001010	Aka , ke hoowahawaha nei keia poe i ka mea aole lakou i ike ; a o ka lakou mea hoi i ike maoli ai e like me na holoholona uhane ole , malaila no e hoohaumia ai lakou ia lakou iho .
65001011	Auwe lakou ! no ka mea , ua hahai lakou ma ka aoao o Kaina , ua holo kiki lakou ma ka lalau ana o Balaama i mea e ukuia'i , ua hokaiia iho la lakou ma ke kipi ana ae o Kora .
65001012	He mau pukoa ia mau mea ma ka oukou mau ahaaina aloha , ua ahaaina hilahila ole lakou me ka hanai ana ia lakou iho : he mau ao ua ole i lele ino i ka makani ; he mau laau i mae wale , hua ole , i palua ka make ana , a i hukiia ke aa ;
65001013	He mau ale o ke kai i kupikipikio , ke huahuai ae la i ko lakou hilahila iho : na hoku lele hoi ; ua hoomakaukauia no lakou ka poeleele o ka pouli mau loa .
65001014	Wanana mai no o Enoka ia mau mea , o ka hiku ia mai Adamu mai , i mai la , Eia hoi , e hele mai ana ka Haku me ka umi tausani o kona poe hoano ,
65001015	E hookolokolo mai i na mea a pau , a e hoahewa mai i ka poe aia a pau iwaena o lakou i na hewa a pau a lakou i hana hewa'i , a me na olelo paakiki a pau a ka poe hewa i olelo ino aku ai ia ia .
65001016	Oia ka poe ohumu , oluolu ole , e hele ana ma ko lakou kuko iho : haanui iho la ko lakou waha me ka olelo hookano aku , mahalo ae la hoi i ko ke kino no ka ukuia mai .
65001017	E na hoalauna , e hoomanao oukou i ka olelo i olelo mua ia mai ai e ka poe lunaolelo o ko kakou Haku o Iesu Kristo ;
65001018	I ko lakou hai ana mai ia oukou , i ka hope o ka manawa , e hiki mai ai ka poe haakei e hele ana ma ko lakou kuko aia iho .
65001019	Eia ka poe i hookaawale ae ia lakou iho , ma ke kino lakou , aole ma ka Uhane .
65001020	A o oukou la , e na hoaaloha , e hookupaa ia oukou iho ma ko oukou manaoio hemolele loa , e pule aku ana ma ka Uhane Hemolele ;
65001021	E malama ia oukou iho ma ke aloha o ke Akua , e kakali hoi i ke aloha ana mai o ko kakou Haku o Iesu Kristo a hiki i ke ola mau loa ana .
65001022	E aloha aku oukou i kahi poe , e hoolike ole ana .
65001023	A o kahi poe e hoola ae oukou ma ka makau , me ka huki ia lakou mai ke ahi mai ; me ka inaina aku i ke kapa i paumaele i ko ke kino .
65001024	Eia hoi , i ka mea e hiki ai ke malama ia oukou i ole ai e haule , e hooku mai hoi ia oukou i hemolele imua i ke alo o kona nani me ka hauoli nui aku ;
65001025	I ke Akua akamai hookahi , ko kakou mea e ola'i , nona no ka hoonaniia , a me ka hanohano , a me ka ikaika , a me ka mana i keia wa , a i ke ao pau ole . Amene .
66001001	Ka hoikeana a Iesu Kristo , ka mea a ke Akua i haawi mai ai ia ia , e hoike mai i kana poe kauwa i na mea e hiki koke mai ana ; a ma kona anela i hoouna mai ai oia , a hoike mai la hoi i kana kauwa ia Ioane :
66001002	Nana no i hoike i ka olelo a ke Akua , a me na mea a Iesu Kristo i ao mai ai , a me na mea a pau ana i ike aku ai .
66001003	Pomaikai ka mea heluhelu a me ka poe lohe i na olelo o keia wanana , a malama hoi i na mea i palapalaia maloko ; no ka mea , ua kokoke mai ka manawa .
66001004	NA IOANE aku i na ekalesia ehiku ma Asia : E alohaia mai oukou , a e maluhia hoi i ka mea e noho ana , ka mea mamua hoi , ka mea e hiki mai ana ; a i na Uhane ehiku e noho la ma ke alo o kona nohoalii ;
66001005	A ia Iesu Kristo ka mea hoike ma ka pololei a me ka oiaio , o ka makahiapo o ka poe mai ka make mai , a o ke alii o na'lii o ka honua nei . I ka mea aloha mai ia kakou , a holoi mai hoi ia kakou , i pau ko kakou hewa i kona koko iho ,
66001006	A i hoolilo mai ia kakou he aupuni , a he mau kahuna hoi no ke Akua no kona Makua ; ia ia ka hoonaniia a me ka hoomanaia , a i ke ao pau ole . Amene .
66001007	Aia hoi ke hele mai la ia me na ao ; a e ike aku na maka a pau ia ia , a o ka poe hoi nana ia i o aku ; a ia ia no e uwe ai na ohana a pau o ka honua . Oia , Amene .
66001008	Ke i mai nei ka Haku , Owau no ka Alepa a me ka Omega , ke kumu a me ka welau , ka mea e noho ana , ka mea mamua hoi , o ka mea e hiki mai ana no , o ka mea mana loa .
66001009	Owau , o Ioane nei , o ko oukou hoahanau , a o ko oukou hoa maloko o ka pilikia , a maloko o ke aupuni a me ke ahonui o Iesu Kristo , i noho au ma ka mokupuni , i kapaia o Patemosa , no ka olelo a ke Akua , a no ka hoike ana ia Iesu Kristo .
66001010	A i ka la o ka Haku , hihio no wau i ka Uhane , a lohe iho la i ka leo nui mahope o'u , e like me ko ka pu puhi ,
66001011	I mai la , Owau no ka Alepa a me ka Omega , ka mua a me ka hope ; O ka mea au i ike ai , e palapala iho oe ma ka buke , a e hoouna aku i na ekalesia ehiku ma Asia ; ma Epeso , a ma Semurena , a ma Peregamo , a ma Tuateira , a ma Saredeisa , a ma Piladelepia , a ma Laodikeia .
66001012	Huli ae la au e ike i ka leo i kamailio mai ia'u ; a i ko'u huli ana , ike aku la au i na ipukukui gula ehiku ;
66001013	A mawaena pono o na ipukukui ehiku , he mea e like me ke Keiki a ke kanaka , ua aahuia a hiki ilalo i na wawae , a ua kaeiia ma ka umauma i ke kaei gula .
66001014	A o kona poo a me kona oho , ua keokeo e like me ka hulu hipa keokeo , me he hau la ; a o kona mau maka , ua like me ka lapalapa o ke ahi ;
66001015	A o kona mau wawae , ua like me ke keleawe melemele maikai , me he mea la e lapalapa ana i ka umu ahi ; a o kona leo hoi , ua like me ka halulu ana o na wai he nui .
66001016	Ua paa hoi iloko o kona lima akau na hoku ehiku ; a puka aku la mawaho o kona waha he pahikaua makalua , oi loa ; a o kona helehelena , ua like ia me ka la e lilelile ana i kona ikaika .
66001017	A ike aku la au ia ia , hina iho la au ma kona wawae me he mea make la : kau mai la oia i kona lima akau maluna iho o'u , i mai la ia'u , Mai makau . Owau no ka mea mua a me ka mea hope :
66001018	A owau no ka mea ola , i make au mamua , aka , e ola mau ana au ia kau aku ia kau aku , Amene ; a eia no ia'u na ki o gehena a me ka make .
66001019	Nolaila e palapala oe i na mea au i ike ai , i na mea o keia manawa , a me na mea e hiki mai ana ma keia hope aku ;
66001020	I ka mea pohihihi o na hoku ehiku au i ike ai ma ko'u lima akau , a me na ipu gula ehiku . O na hoku ehiku , o lakou na anela o ua mau ekalesia la ehiku ; a o na ipukukui ehiku , oia no ua poe ekalesia ehiku la .
66002001	E palapala aku oe i ka anela o ka ekalesia ma Epeso ; Ke i mai nei ka mea nana e paa ana na hoku ehiku ma kona lima akau , a e hele ana hoi mawaena o na ipu kukui gula ehiku , penei ;
66002002	Ua ike no au i kau hana ana , a me kou luhi , a me kou ahonui , a me ka hiki ole ia oe ke hoomanawanui i ka poe hewa ; a ua hoao oe i ka poe i hai mai ia lakou iho he poe lunaolelo , aole ka , a ua ike oe ia lakou , he poe wahahee .
66002003	He ahonui kou , a ua hoomanawanui no hoi oe ma ko'u inoa , aole i paupauaho .
66002004	He mea no nae ka'u ia oe , no ka mea , ua haalele oe i kou aloha mua .
66002005	Nolaila , e hoomanao oe i kou wahi i haule ai , a e mihi hoi , a e hana hoi i na hana mua ; a i ole , ea , e hele koke aku au iou la , a e lawe aku i kou ipukukui , mai kona wahi aku , ke mihi ole oe .
66002006	O kau hoi keia , ua hoowahawaha oe i ka hana ana a ka poe Nikolaite , o ka mea a'u i hoowahawaha aku ai .
66002007	O ka mea pepeiao la , e hoolohe ia i ka mea a ka Uhane e olelo nei i na ekalesia ; O ka mea lanakila , e haawi no wau ia ia , e ai i ko ka laau o ke ola , ka mea maloko o ka paradaiso o ko'u Akua .
66002008	E palapala aku oe i ka anela o ka ekalesia ma Semurena ; Ke i mai nei ka mea mua , a me ka mea hope , o ka mea i make , a i ola hou , menei ;
66002009	Ua ike no au i kau hana ana , a me kou popilikia , a me kou hune , ua waiwai no nae oe ; a ua ike au i ka olelo hooino a ka poe i kapa ia lakou iho he poe Iudaio , aole ka , o ka halehalawai lakou o Satana .
66002010	Mai makau aku i na mea au e pilikia ai : aia hoi , e hahao ana o ka diabolo i kekahi o oukou iloko o ka halepaahao , i hoaoia'i oukou ; he umi na la a oukou e kaumaha ai . E ku paa oe ma ka pono a hiki i ka make , a na'u no e haawi aku ia oe i ka lei o ke ola .
66002011	O ka mea pepeiao la , e hoolohe ia i ka mea a ka Uhane e olelo nei i na ekalesia ; O ka mea lanakila , aole loa ia e eha i ka make alua .
66002012	E palapala aku oe i ka anela o ka ekalesia ma Peregamo ; Ke i mai nei ka mea nana ka pahikaua oi lua , penei ;
66002013	Ua ike no au i kau hana ana , a me kou wahi e noho la , aia ma kahi nohoalii o Satana ; a ua paa ia oe ko'u inoa , aole hoi oe i hoole i ko'u manaoio , aole i na la o Anetipasa o ka mea i hoike oiaio no'u ; ua pepehiia oia iwaena o oukou , i kahi e noho ai o Satana .
66002014	Aka , he mau mea ka'u ia oe , no ka mea , aia no ia oe kekahi poe malama i ka manao o Balaama , nana i ao mai ia Balaka e kau imua o na mamo a Iseraela i ka mea e hina ai , e ai i na mea i kaumahaia na na kii , a e moe kolohe hoi .
66002015	Aia no hoi ia oe kekahi poe malama i ka manao o ka poe Nikolaite , ka mea a'u i hoowahawaha'i .
66002016	Nolaila , e mihi oe ; a i ole , ea , e hele koke aku au iou la , a e kaua aku ia lakou , me ka pahikaua o kuu waha .
66002017	O ka mea pepeiao la , e hoolohe ia i ka mea a ka Uhane e olelo nei i na ekalesia ; O ka mea lanakila , e haawi aku au ia ia e ai i ka mane i hunaia , a e haawi no hoi au ia ia i ka pohaku keokeo , a maluna iho o ua pohaku la , ua palapalaia ka inoa hou , aole mea ike ia inoa , o ka mea wale no ia ia ka pohaku .
66002018	E palapala aku oe i ka anela o ka ekalesia ma Tuateira ; Ke i mai nei ke Keiki a ke Akua , ka mea nona na maka e like me ka lapalapa o ke ahi , a ua like kona mau wawae me ke keleawe melemele maikai , penei ;
66002019	Ua ike au i kau hana ana , a me kou aloha , a me kou lawelawe ana , a me kou manaoio , a me kou ahonui , a me ka oi ana aku o kau hana hope , mamua o na hana mua .
66002020	Aka , he mea ka'u ia oe , no ka mea , ua waiho wale oe i ka wahine ia Iesabela , ka mea i hai mai ia ia iho , he kaula , a ua ao mai oia , a ua hoowalewale mai i ka'u poe kauwa , e moe kolohe , a e ai i na mea i kaumahaia na na kii .
66002021	Ua haawi aku no au ia ia i manawa e mihi ai , no kona moe kolohe ana , aole loa oia i mihi .
66002022	Aia hoi , e kiola ana au ia ia i kahi moe , a me ka poe i moe kolohe me ia , iloko o ka mainoino nui , ke mihi ole lakou i ka lakou hana ana .
66002023	A e luku aku no au i kana mau keiki i ka make ; a e ike auanei na ekalesia a pau , owau no ka mea huli i ka opu a me ka naau , a na'u no e haawi aku i kela mea i keia mea o oukou , e like me ka oukou hana ana .
66002024	Ke olelo aku nei no hoi au ia oukou , ka poe i koe ma Tuateira , ka poe aole i hahai ma ia manao , ka poe aole i ike i ko Satana mea hohonu , pela ka olelo ; aole au e kau maluna o oukou i kekahi mea kaumaha e ae .
66002025	Aka , i ka mea a oukou e paa nei , ea , e hoopaa ia mea a hiki aku au .
66002026	O ka mea e lanakila a malama hoi i ka'u hana , a hiki i ka hopena , e haawi aku no au ia ia i ka mana maluna o na lahuikanaka :
66002027	A e hoomalu no oia ia lakou me ke kookoohao ; me na ipu lepo e ulupaia'i lakou ; e like me ka'u i loaa mai ai i ko'u Makua .
66002028	A na'u no e haawi ia ia i ka hokuao .
66002029	O ka mea pepeiao la , e hoolohe ia i ka mea a ka Uhane e olelo nei i na ekalesia .
66003001	E palapala aku oe i ka anela o ka ekalesia ma Saredeisa ; Ke i mai nei ka mea ia ia na Uhane ehiku o ke Akua , a me na hoku ehiku , penei ; Ua ike no au i kau hana ana , he inoa kou ma ke ola , aka , ua make oe .
66003002	E makaala a e hooikaika i na mea i koe , na mea aneane make ; no ka mea , aole i loaa ia'u kau mau hana he pono io imua o ke Akua .
66003003	E hoomanao hoi i na mea au i loaa ai , a i lohe ai hoi , a e malama aku , a e mihi . A i ole oe e makaala , ea , e hele aku au iou la , me he aihue la , aole hoi oe e ike i ko'u hora e hiki aku ai ia oe .
66003004	He mau inoa no nae kou ma Saredeisa , aole i hoohaumia lakou i ko lakou mea aahu ; e hele pu lakou me au , ma ke keokeo ; no ka mea , ua pono lakou .
66003005	O ka mea lanakila , e hooaahuia oia i ka aahu keokeo ; aole hoi au e holoi aku i kona inoa mailoko aku o ka buke o ke ola , aka , e hooiaio aku no au i kona inoa imua o ko'u Makua , a imua o kona poe anela .
66003006	O ka mea pepeiao la , e hoolohe ia i ka mea a ka Uhane e olelo nei i na ekalesia .
66003007	E palapala aku oe i ka anela o ka ekalesia ma Piladelepia ; Ke i mai nei ka mea hoano , ka mea oiaio , o ka mea ia ia ke ki o Davida , o ka mea wehe , aohe mea nana e pani mai ; a pani hoi oia , aohe mea nana e wehe ;
66003008	Ua ike no au i kau hana ana : aia hoi , ua waiho au i ka puka imua ou , e hamama ana , aohe mea nana ia e pani ; no ka mea , he wahi ikaika iki kou , a ua malama oe i ka'u olelo , aole i hoole i ko'u inoa .
66003009	Aia hoi , e hoolilo aku au i halehalawai o Satana , i ka poe i olelo ia lakou iho , he poe Iudaio , aole ka , ua wahahee lakou ; e hana aku no au ia lakou , a e hele mai lakou a e kukuli hoomaikai imua o kou wawae , a e ike auanei lakou , owau no ka i aloha aku ia oe .
66003010	No ka mea , ua malama oe i ka olelo o ko'u ahonui , na'u no hoi e malama aku ia oe i ka hora o ka hoowalewale , i kokoke no e hiki mai maluna o ko ke ao nei a pau , e hoao i ka poe e noho la ma ka honua .
66003011	E hele koke mai no wau ; e malama oe i kau mea i loaa ai , o lawe aku auanei kekahi i kou lei alii .
66003012	O ka mea lanakila , e hoolilo no au ia ia i kia maloko o ka luakini o ko'u Akua , aole hoi ia e puka hou iwaho . A e palapala wau maluna ona i ka inoa o ko'u Akua , a me ka inoa o ke kulanakauhale o ko'u Akua , o Ierusalema hou , o ka mea i iho mai mai loko mai o ka lani , mai ko'u Akua mai ; a me ko'u inoa hou kekahi .
66003013	O ka mea pepeiao la , e hoolohe mai ia i ka mea a ka Uhane e olelo nei i na ekalesia .
66003014	E palapala aku oe i ka anela o ka ekalesia ma Laodikeia ; Ke i mai nei ka Amene , ka hoike hoopono a me ka oiaio , ke poo o na mea a ke Akua i hana'i ;
66003015	Ua ike no au i kau hana ana , aole oe i anu , aole hoi i wela . Ua makemake au ia oe e anu , a i ole , e wela no .
66003016	Aka , no ka mea , ua pumahana wale no oe , aole i anu , aole hoi i wela , nolaila e luai aku auanei au ia oe , mai ko'u waha aku .
66003017	No ka mea , ke olelo mai nei oe , Ua waiwai au , ua ahuia kuu ukana , aole o'u wahi hemahema iki . Aole hoi oe i ike , ua popilikia oe , a ua poino , a ua hune , a ua makapo a me ke kapa ole .
66003018	Ke ao aku nei au ia oe , e kuai me au i ke gula i hoomaikaiia i ke ahi , i waiwai io oe ; a i aahu keokeo , i aahuia oe , i ike ole ia mai ka hilahila o kou olohelohe ana : a i laau makole e hamo ai i kou mau maka , i ike oe .
66003019	O na mea a'u i aloha ai , oia ka'u i ao aku ai , a i paipai ai hoi . No ia mea , e hooikaika , a e mihi hoi .
66003020	Aia hoi , ke ku nei au ma ka puka e kikeke ana : ina lohe kekahi i ko'u leo , a wehe i ka puka , e komo aku au io na la , a e ai pu au me ia , a oia pu me au .
66003021	O ka mea lanakila , e haawi no au ia ia , e noho pu me au ma ko'u nohoalii , me au i lanakila ai , a ua noho pu me ko'u Makua ma kona nohoalii .
66003022	O ka mea pepeiao la , e hoolohe mai ia i ka mea a ka Uhane e olelo nei i na ekalesia .
66004001	Mahope iho o keia mau mea , nana aku la au , aia hoi , he puka e hamama ana maloko o ka lani ; a o ka leo mua a'u i lohe ai , ua like ia me ko ka pu e kamailio ana ia'u , i mai la , E pii mai oe ia nei , a na'u no e hoike aku ia oe i na mea e hiki mai ana ma keia hope aku .
66004002	Hihio koke iho la au i ka Uhane ; aia hoi , ua hoonohoia he nohoalii ma ka lani , a he mea hoi e noho ana maluna o ua nohoalii la .
66004003	A o ka mea e noho ana , ua like kona helehelena , me ka pohaku Iasepi a me ka Saredio ; a he anuenue i pio mai la a puni ka nohoalii , me he pohaku omaomao la .
66004004	Ua puni kela nohoalii i na noho he iwakaluakumamaha ; a maluna iho o ua poe noho la , e noho ana he poe lunakahiko , he iwakaluakumamaha , ua aahuia i ka aahu keokeo ; a maluna iho o ko lakou mau poo , he mau leialii gula .
66004005	Anapu mai la ka uila mai ka nohoalii mai , a me ka hekili , a me na leo . Ehiku hoi ipukukui ahi e aa ana imua o ka nohoalii , oia hoi na Uhane ehiku o ke Akua .
66004006	Aia hoi , imua o ka nohoalii , he moana akaka , me he aniani la ; a ma ka nohoalii , a puni hoi ka nohoalii , eha mau mea ola , ua paapu i na maka mamua a mahope .
66004007	A o ka mua o ka mea ola , ua like ia me ka liona ; a o ka lua o ka mea ola ua like ia me ke keiki bipi , a o ke kolu o ka mea ola , ua like kona maka me ko ke kanaka , a o ka ha o ka mea ola , ua like ia me ka aeto lele .
66004008	A o ua poe mea ola la eha , ua papa ono lakou i na eheu ; ua paapu i na maka a puni a maloko ; aole hoi lakou i hoomaha i ke ao a me ka po , i ka i ana mai , Hoano , Hoano , Hoano , ka Haku ke Akua mana loa , ka mea mamua , ka mea e noho la , ka mea e mau loa ana .
66004009	A i ka wa e hoomana aku ai , a i hoonani aku ai , a hoomaikai aku ai na mea ola i ka mea e noho ana ma ka nohoalii , oia hoi ka Mea e ola mau ana ia ao aku ia ao aku ,
66004010	Alaila , moe iho la ka poe lunakahiko he iwakaluakumamaha , imua o ka mea e noho ana ma ka nohoalii , a hoomana aku la i ka mea e ola mau ana ia ao aku , ia ao aku ; a hoolei no hoi i ko lakou mau leialii imua o ka nohoalii , me ka i ana ae ,
66004011	E pono no oe , e ka Haku , ke loaa ia oe ka nani a me ka mahalo a me ka mana ; no ka mea , nau no i hana i na mea a pau , a ma kou makemake no lakou i mau ai a hanaia hoi .
66005001	Ike aku la au maloko o ka lima akau o ka mea e noho ana ma ka nohoalii , he buke ua palapalaia maloko , a mawaho ua hoopaaia i na wepa ehiku .
66005002	Ike aku la au i ka anela ikaika , e hea ae ana me ka leo nui , Owai ka mea pono ke wehe i ka buke , a e akaa i kona mau wepa ?
66005003	Aole ma ka lani , aole ma ka honua , aole hoi malalo iho o ka honua , ka mea i hiki ia ia ke wehe i ua buke nei , aole hoi ke nana aku ia ia .
66005004	Uwe nui iho la au , no ka loaa ole o ka mea pono e wehe a e heluhelu i ka buke , a e nana hoi maluna iho .
66005005	I mai la kekahi o na lunakahiko ia'u , mai uwe oe ; aia hoi ua lanakila mai la ka Liona o ka ohana a Iuda , ka Mamo a Davida , e wehe i ua buke nei , a e akaa i kona mau wepa ehiku .
66005006	A ike aku la au ma ka nohoalii , a mawaena o na mea ola eha , a me na lunakahiko , he Keikihipa e ku ana me he mea i pepehiia la , ehiku ona pepeiaohao , ehiku hoi ona maka ; oia na Uhane ehiku o ke Akua , i hoounaia'ku i ka honua a pau .
66005007	Hele mai la ia , lawe iho la i ka buke , mai ka lima akau aku o ka Mea e noho ana ma ka nohoalii ;
66005008	A i kona lawe ana i ka buke , moe iho la na mea ola eha a me na lunakahiko he iwakalua kumamaha imua o ke Keikihipa ; he mau lira ko lakou a pau , a me na hue gula , ua piha i na mea ala , oia hoi na pule a ka poe haipule .
66005009	Memele mai la lakou i ke mele hou , e olelo ana , Pono no oe ke lawe i ka buke , a e akaa i kona mau wepa : no ka mea , ua pepehiia oe , a ua kuai mai oe ia makou no ke Akua me kou koko , mai loko mai o na ohana a pau , a me na olelo , a me na aina , a me na lahuikanaka a pau ;
66005010	A ua hoolilo oe ia makou i poe alii , a i poe kahuna no ko makou Akua ; a ia makou no ke aupuni ma ka honua .
66005011	Nana aku la au , a lohe iho la i ka leo o na anela , he nui loa , a me na mea ola , a me na lunakahiko e anaina ana ma ka nohoalii : a o ka helu ana ia lakou he haneri miliona a me na tausani tausani ;
66005012	E olelo ana me ka leo nui , E pono no ke Keikihipa i pepehiia , ke loaa ia ia ka mana , a me ka waiwai , a me ke akamai , a me ka ikaika , a me ka nani , a me ka mahalo , a me ka hoomaikaiia .
66005013	A lohe aku la au i na mea a pau ma ka lani , a ma ka honua , a malalo iho o ka honua , a me na mea a pau ma ka moana , a maloko o ia mau mea , e olelo ana , No ka Mea e noho ana ma ka nohoalii , no ke Keikihipa hoi , ka hoomaikaiia a me ka nani , a me ka hanohano , a me ka ikaika , ia ao aku , ia ao aku .
66005014	I mai la na mea ola eha , Amene . Moe iho la na lunakahiko he iwakaluakumamaha , hoomana aku la i ka Mea e ola mau ana ia ao aku , ia ao aku .
66006001	Nana aku la au , a akaa ae la ke Keikihipa i ka mua o na wepa ehiku , a lohe iho la au i kekahi o na mea ola eha , e olelo ana , e like me ka halulu hekili , E hele mai e ike .
66006002	A nana aku la au , aia hoi , he lio keokeo ; a o ka mea e noho ana maluna iho ona , he kakaka kana , a ua haawiia mai nona kekahi papale alii ; a hele lanakila ia , a e lanakila ana .
66006003	A wehe ae la ia i ka lua o ka wepa , a lohe aku la au i ka lua o ka mea ola , i ka i ana mai , E hele mai e ike .
66006004	A hele aku la kekahi lio hou , he ulaula ; a o ka mea e noho ana maluna ona , ua haawiia nana e lawe aku i ke kuikahi like , mai ka honua aku , i pepehi lakou i kekahi i kekahi : a ua haawiia nana he pahikaua nui .
66006005	A i ka wa ana i wehe ai i ke kolu o ka wepa , lohe aku la au i ke kolu o ka mea ola , i ka i ana mai , E hele mai e ike . Nana aku la au , aia hoi , he lio eleele ; a o ka mea e noho ana maluna iho ona , aia no i kona lima ka mea kaupaona .
66006006	A lohe aku la au i ka leo mawaena mai o ka mea ola eha , i ka i ana mai , Akahi kiaha palaoa , akahi denari , a ekolu kiaha bale , akahi denari ; a mai hana ino oe i ka aila a me ka waina .
66006007	A wehe ae la ia i ka ha o ka wepa , lohe aku la au i ka ha o na mea ola , i ka i ana mai , E hele mai e ike .
66006008	A nana aku la au , aia hoi , he lio lenalena ; a o ka mea e noho ana maluna iho ona , o Make kona inoa , a hahai aku la o ka po mahope ona . A ua haawiia mai ia ia ka mana maluna o kekahi hapa o ka honua , e luku aku me ka pahikaua , a me ka wi , a me ka make , a me na ilio hihiu o ka honua .
66006009	A i kona wehe ana i ka lima o ka wepa , ike aku la au malalo iho o ke kuahu i na uhane o ka poe i pepehiia no ka olelo a ke Akua , a no ka mea a lakou i hoike aku ai .
66006010	Hea mai la lakou me ka leo nui , i mai la , E ka Haku hoano , a me ka oiaio , pehea la ka loihi ? aole anei oe e hookolokolo , a e hoopai hoi i ko makou koko , maluna o ka poe e noho la ma ka honua ?
66006011	Ua haawiia'ku ka aahu keokeo na kela mea keia mea o lakou , ua oleloia aku la hoi lakou , e kakali iki lakou , a hiki i ka manawa e pau ai ko lakou poe hoalawehana a me ko lakou poe hoahanau , ka poe e pepehiia ana e like me lakou .
66006012	A i kona akaa ana i ke ono o na wepa , ike aku la au , a nui loa iho la ke olai ; a lilo iho la ka la i mea eleele e like me ka lole lauoho , a lilo ka mahina a pau e like me ke koko ;
66006013	A haule mai la na hoku o ka lani a i ka honua , e like me ka laau fiku i lulu i kona hua opiopio i kona wa i hooluliluliia e ka makani nui ;
66006014	A hookaawaleia'ku la na lani e like me ka pepa i owiliia ; a ua hooneeneeia na mauna , a me na moku a pau , mai ko lakou wahi aku .
66006015	A o na'lii o ka honua , a me na mea kiekie , a me na lunatausani , a me ka poe waiwai , a me ka poe ikaika , o na kauwa a pau , a me na haku a pau , pee lakou iloko o na ana a me na pohaku o na kuahiwi ;
66006016	A hea aku la lakou i na kuahiwi a me na pohaku , E haule mai oukou maluna iho o makou , a e uhi mai ia makou , mai ka maka o ka Mea e noho la ma ka nohoalii , a me ka inaina o ke Keikihipa .
66006017	No ka mea , ua hiki mai ka la nui o kona inaina ; owai hoi ka mea hiki ke ku iluna ?
66007001	Mahope iho o keia mau mea , ike aku la au i na anela eha e ku ana ma na kihi eha o ka honua , e paa ana i na makani eha o ka honua , i pa ole mai ka makani ma ka aina , aole hoi ma ka moana , aole hoi ma kekahi laau .
66007002	A ike aku la au i kekahi anela okoa e pii mai ana , mai ka hikina a ka la mai ; aia no ia ia ka hoailona o ke Akua ola . A hea aku la ia me ka leo nui i na anela eha , ua haawiia mai na lakou e hana ino i ka aina a me ka moana ,
66007003	I mai la oia , Mai hana ino oukou i ka aina , aole hoi i ka moana , aole hoi i na laau , a hoailona aku la makou i na kauwa a ko kakou Akua ma ko lakou lae .
66007004	A lohe aku la au i ka huina helu o ka poe i hoailonaia . Ua hoailonaia hookahi haneri me kanahakumamaha tausani , mai loko mai o na ohana a pau o na mamo a Iseraela .
66007005	No ka ohana a Iuda , ua hoailonaia he umikumamalua tausani ; a no ka ohana a Reubena , ua hoailonaia he umikumamalua tausani ; a no ka ohana a Gada , ua hoailonaia he umikumamalua tausani ;
66007006	A no ka ohana a Asera , ua hoailonaia he umikumamalua tausani ; a no ka ohana a Napetali , ua hoailonaia he umikumamalua tausani ; a no ka ohana a Manase , ua hoailonaia he umikumamalua tausani ;
66007007	A no ka ohana a Simeona , ua hoailonaia he umikumamalua tausani ; a no ka ohana a Levi , ua hoailonaia he umikumamalua tausani ; a no ka ohana a Isakara , ua hoailonaia he umikumamalua tausani ;
66007008	A no ka ohana a Zebuluna , ua hoailonaia he umikumamalua tausani ; a no ka ohana a Iosepa , ua hoailonaia he umikumamalua tausani ; a no ka ohana a Beniamina , ua hoailonaia he umikumamalua tausani .
66007009	A mahope iho o keia mau mea , nana aku la au , aia hoi , he anaina nui loa , aole hiki i kekahi ke helu aku , mai loko mai lakou o na aupuni a pau , a me na ohana , a me na lahuikanaka , a me na olelo a pau , e ku ana lakou imua o ka nohoalii , a imua hoi o ke Keikihipa , ua aahuia lakou i na holoku keokeo , a he mau pama ma ko lakou mau lima .
66007010	Hea mai la lakou me ka leo nui , i mai la , No ko kakou Akua ke ola , ka Mea e noho la ma ka nohoalii , a no ke Keikihipa hoi .
66007011	A ku mai la na anela a pau a puni ka nohoalii , a me na lunakahiko , a me na mea ola eha , a moe iho la ko lakou alo ilalo imua o ka nohoalii , a hoomana aku la lakou i ke Akua ,
66007012	I aku la , Amene ; no ko kakou Akua ke aloha , a me ka nani , a me ke akamai , a me ka hoomaikai , a me ka hanohano , a me ka mana , a me ka ikaika , ia ao aku ia ao aku . Amene .
66007013	I mai la kekahi o na lunakahiko , ninau mai la ia'u , Owai lakou nei i aahuia i ka aahu lole keokeo ? a mai hea mai la lakou i hele mai ai ?
66007014	I aku la au ia ia , E kuu haku , ua ike no oe . I mai kela ia'u , Oia ka poe i hele mai , mai loko mai o ka pilikia nui , a ua holoi lakou i ko lakou aahu , a hookeokeo , maloko o ke koko o ke Keikihipa .
66007015	Nolaila lakou i noho ai imua o ka nohoalii o ke Akua , a ke malama aku nei lakou ia ia i ke ao a me ka po , maloko o kona luakini ; a o ka Mea e noho la ma ka nohoalii , oia ke noho pu me lakou .
66007016	Aole lakou e pololi hou , aole e makewai hou , aole e wela hou mai ka la maluna o lakou , aole hoi kekahi mea e wela'i .
66007017	No ka mea , o ke Keikihipa ka mea maloko ma kahi o ka nohoalii , oia ka mea e hanai ana ia lakou , a e alakai aku hoi ia lakou , i na punawai ola ; a na ke Akua no e holoi ae mai ko lakou maka aku , i na waimaka a pau .
66008001	A i kona akaa ana i ka hiku o na wepa , hamau loa ko ka lani e like me ka hapalua hora .
66008002	A ike aku la au i na anela ehiku , ka poe i ku imua o ke Akua ; a ua haawiia mai ia lakou ehiku pu puhi .
66008003	A hele ae la kekahi anela hou , a ku mai la ma ke kuahu , he ipuala gula kana ; a ua haawiia mai he mea ala ia ia he nui loa , i amama pu oia ia mea me na pule a ka poe haipule a pau , ma ka lele gula aia imua o ka nohoalii .
66008004	Punohu aku la ka uahi o ia mea ala a me na pule a ka poe haipule , mai ka lima aku o ka anela , imua o ke Akua .
66008005	Lawe ae la ka anela i ka ipuala a hahao iho la a piha i ke ahi o ke kuahu , a kiola iho la ilalo i ka honua ; alaila puka mai la na leo , a me na hekili , a me na uila , a me ke olai .
66008006	A o na anela ehiku , ia lakou na pu ehiku , hoomakaukau lakou e puhi .
66008007	A puhi ae la ka anela mua , a hiki mai la ka hua hekili , a me ke ahi , i hui pu ia me ke koko , ua hooleiia iho la ia i ka honua . Pau iho la i ke ahi ka hapakolu o na laau , a pau no hoi ka mauu uliuli a pau i ke ahi .
66008008	A puhi ae la ka anela elua , a ua hooleiia'ku la i ke kai , he mea e like me ke kuahiwi nui e aa ana i ke ahi . A lilo iho la ka hapakolu o ke kai i koko .
66008009	A make iho la ka hapakolu o na mea e ola ana iloko o ke kai ; a lukuia iho la ka hapakolu o na moku .
66008010	A puhi ae la ka anela ekolu , a haule mai kekahi hoku nui , mai ka lani mai , e aa ana e like me ka ipukukui , a haule ia maluna o ka hapakolu o na muliwai , a maluna o na wai puna ;
66008011	Ua kapaia'ku ka inoa o ia hoku , o Awaawa ; a lilo iho la kekahi hapakolu o na wai i awaawa ; a nui loa iho la ka poe kanaka i make i ka wai , no ka mea , ua lilo ia i mea awaawa .
66008012	A puhi ae la ka anela ha , a ua hahauia'ku la kekahi hapakolu o ka la , a me ka hapakolu o ka mahina , a me ka hapakolu o na hoku ; ua poeleele ka hapakolu o lakou , a o ka hapakolu o ke ao , aole malamalama , a pela no hoi ka po .
66008013	Nana aku la au , a lohe aku la i kekahi anela e lele ana mawaena o ka lani , e hea ana me ka leo nui , Auwe , auwe , auwe , i ka poe e noho la ma ka honua , no na kani ana i koe o ka pu o na anela ekolu i makaukau e hookani mai !
66009001	A puhi ae la ka anela elima , a ike aku la au i kekahi hoku i haule , mai ka lani mai a i ka honua . A ua haawiia mai nana ke ki o ka lua hohonu .
66009002	Wehe ae la oia i ka lua hohonu ; a punohu aku la ka uahi , mai ka lua aku , e like me ka uahi o ka umu nui hoohehee hao ; pouli iho la ka la a me ka lewa no ka uahi o ka lua .
66009003	A mai loko mai o ka uahi i hele mai ai maluna o ka honua na uhini ; a ua haawiia mai na lakou ka mana , e like me ka mana o na moohueloawa o ka honua .
66009004	A ua kauohaia mai lakou , aole e hana ino i ka mauu o ka honua , aole hoi i kekahi mea uliuli , aole hoi i kekahi laau ; i na kanaka wale no , i ka poe aole i loaa ka hoailona o ke Akua ma ko lakou lae .
66009005	Ua haawiia mai , aole e pepehi , aka , e hoomainoino ia lakou i na malama elima . A o ko lakou eha , ua like ia me ka eha a ka moohueloawa , ke hahau mai ia i ke kanaka .
66009006	Ia mau la , e imi no na kanaka i ka make , aole e loaa ; a e ake no lakou e make , a e holo no ka make mai o lakou aku .
66009007	A o ke ano o na uhini , ua like ia me na lio i makaukau i ke kaua ; a ma ko lakou poo , he mea e like me ka leialii gula , a o ko lakou mau maka ua like me na maka kanaka .
66009008	A he lauoho ko lakou , ua like hoi me ka lauoho wahine , a o ko lakou niho , ua like me ko ka liona .
66009009	He paleumauma no hoi ko lakou , me he paleumauma hao la ke ano . A o ke kani ana o ko lakou poe eheu , ua like ia me ka halulu ana o na kaakaua lio nui , e holo ana i ke kaua .
66009010	He huelo ko lakou e like me ko ka moohueloawa , a he mea ooi ma ko lakou huelo : a he mana ko lakou e hoomainoino i kanaka no na malama elima .
66009011	He alii no hoi ko lakou , oia no ka anela o ka lua hohonu . A o kona inoa Hebera , o Abadona , a ma ka olelo Helene , o Apoluona kona inoa .
66009012	Ua hala kekahi auwe ; aia hoi , elua auwe i koe mahope aku .
66009013	Puhi ae la ka anela aono , a lohe aku la au i ka leo , mai na kihi eha o ke kuahu gula mai , aia ma ke alo o ke Akua ,
66009014	I mai la i ka anela aono e paa ana i ka pu , E wehe oe i na anela eha i hikiiia ma ka muliwai nui ma Euperate .
66009015	Kuuia aku la ua mau anela la eha , ka poe i makaukau no ka hora , a no ka la , a no ka malama , a no ka makahiki , i pepehi aku lakou i ka hapakolu o na kanaka .
66009016	A o ka huina helu o na puali holohololio , elua haneri tausani o na tausani lakou . A lohe au i ko lakou heluia ana .
66009017	A ike aku la au ma ka hihio , i na lio a me ka poe i noho iluna o lakou , he ahi no ko lakou paleumauma , a he huakineto , a he luaipele . A o na poo o na lio , ua like me na poo liona ; a mai loko mai o ko lakou waha i puka mai ai ke ahi a me ka uahi a me ka luaipele .
66009018	I keia mau mea ino ekolu , i make ai ka hapakolu o kanaka , i ke ahi , a i ka uahi a me ka luaipele i puka mai iwaho o ko lakou waha .
66009019	O ka mana o ia poe lio , aia ma ko lakou waha a me ko lakou huelo ; no ka mea , ua like ko lakou huelo me na nahesa , a he poo ko lakou , a oia ko lakou mea e hooeha aku ai .
66009020	A o kanaka i koe , ka poe i make ole i keia mau mea ino , aole lakou i mihi i na hana a ko lakou mau lima , i ole ai lakou e hoomana aku i na daimonio , a me na'kua kii , o ke gula , a me ke kala , a me ke keleawe , a me ka pohaku , a me ka laau ; na mea aole hiki ke nana , aole hoi ke lohe , aole hoi ke hele .
66009021	Aole hoi lakou i mihi i ko lakou pepehi kanaka ana , aole hoi i ko lakou pule anaana , aole hoi i ko lakou moe kolohe , aole hoi i ko lakou aihue .
66010001	Ike aku la au i kekahi anela hou , ikaika loa , e iho ana , mai ka lani mai , ua aahuia i ke ao ; a he anuenue ma kona poo , ua like hoi kona maka me ka la , a o kona mau wawae me na kia ahi .
66010002	Ua paa hoi i kona lima kekahi palapala liilii e hamama ana : a ku mai la ia , o kona wawae akau ma ke kai , a o kona wawae hema ma ka aina ;
66010003	Kahea mai la ia me ka leo nui , e like me ka uwo ana o ka liona . A i kona kahea ana , poha mai la ka leo o na hekili ehiku .
66010004	A i ka wa i poha mai ai ka leo o ia mau hekili ehiku , ua makaukau wau e palapala ; a lohe au i ka leo , mai ka lani mai , e olelo ana , E hoopaa oe i ka wepa i na mea a na hekili ehiku i pane mai ai , mai palapala oe ia mau mea .
66010005	A o ka anela a'u i ike ai e ku ana ma ke kai a ma ka aina , kikoo aku la kona lima iluna i ka lani ,
66010006	A hoohiki ae la ia i ka mea e ola ana ia ao aku ia ao aku , ka mea nana i hana ka lani a me na mea iloko ona , a me ka honua a me na mea iloko ona , a me ke kai a me na mea iloko ona , aole e manawa kali hou aku .
66010007	Aka , ke hiki aku i na la e kani mai ai ka anela ehiku , i ka wa e hoomaka ai e puhi , alaila , e hookoia na mea huna o ke Akua , e like me kana i olelo mai ai i kana poe kauwa , i na kaula .
66010008	A o ka leo a'u i lohe ai , mai ka lani mai , olelo hou mai ia'u , i mai la , O hele oe , e lawe i ka palapala liilii e hamama ana ma ka lima o ka anela , e ku mai la ma ke kai a ma ka aina .
66010009	Hele aku la au i ua anela la , i aku la ia ia , Ho mai na'u ka palapala liilii . I mai la kela ia'u , E lawe , a e ai hoi ; e hoawahia ia i kou opu , aka , ma kou waha he mea ono ia e like me ka meli .
66010010	Lawe aku la au i ua palapala liilii la , mai ka lima ae o ka anela , a ai iho la ; a ma ko'u waha ua ono ia e like me ka meli ; a pau i ka aiia , ua awaawa iho la ko'u opu .
66010011	I mai la kela ia'u , E pono ia oe ke wanana hou aku , i na lahuikanaka , a me ko na aina , a me na olelo , a me na'lii he nui loa .
66011001	Haawiia mai la na'u kekahi laau , ua like me ke kookoo ; a ku mai ka anela , i mai la , E ku mai oe e ana i ka luakini o ke Akua , a me ke kuahu , a me ka poe hoomana maloko .
66011002	E waiho i ka papahola mawaho o ka luakini , aole e ana ; no ka mea , ua haawiia i ko na aina e ; a e hahi no lakou i ke kulanakauhale hoano a hala na malama hookahi kanahakumamalua .
66011003	A e haawi aku no wau , na ko'u mau mea hoike elua , a e ao aku no laua me ka aahuia i ke kapa inoino , a hala na la hookahi tausani , elua haneri me kanaono .
66011004	Oia no na oliva elua , a me na ipukukui , e ku ana imua o ka Haku o ka honua .
66011005	A ina e manao kekahi e hoeha aku ia laua , e puka mai no ke ahi , mai loko mai o ko laua waha , a e luku aku i ko laua mau enemi ; a ina manao kekahi e hana ino aku ia laua , pela no ia e pepehiia'i .
66011006	He mana ko laua nei e pani i ka lani , i ua ole mai ka ua i na la o ka laua ao ana . He mana no hoi ko laua maluna o na wai , e hoolilo ia lakou i koko , a e hahau i ka honua i na ino a pau , i ko laua manawa e makemake ai .
66011007	A pau ko laua hoike ana , alaila e kaua aku ia laua ka holoholona i pii mai , mai loko mai o ka lua hohonu , a e lanakila oia maluna o laua , a e pepehi hoi ia laua a make .
66011008	A e waiho wale ia ko laua kupapau ma na alanui o ke kulanakauhale nui , i kapaia ma ka hoohalike , o Sodoma , a o Aigupita , o kahi hoi i kauia'i ko laua Haku ma ke kea .
66011009	A ike aku kekahi poe o na lahuikanaka a me na ohana a me na olelo , a me ko na aina i ko laua mau kupapau i ekolu la a me ka hapa , aole hoi e ae aku ana e waihoia ko laua kino ma ka lua .
66011010	A o ka poe e noho la ma ka honua , e olioli auanei lakou maluna o laua , a e hauoli hoi , a e hoouka aku lakou i na makana , i kekahi i kekahi ; no ka mea , ua hooeha keia mau kaula elua i ka poe i noho ma ka honua .
66011011	A hala na la ekolu a me ka hapa , komo iho la ka uhane ola no ke Akua mai , iloko o laua , a ku mai la laua ma ko laua mau wawae ; a kau mai la ka makau nui maluna o ka poe a pau i ike aku ia laua .
66011012	A lohe aku la laua i ka leo nui mai ka lani mai , i mai la ia laua , E pii mai iluna nei : a pii aku la laua i ka lani ma ke ao ; a ike aku la ko laua poe enemi ia laua .
66011013	Ia hora , nui loa iho la ke olai , a hiolo iho la kekahi hapaumi o ke kulanakauhale ; a make iho la ehiku tausani kanaka i ke olai . Makau loa iho la ka poe i koe , a hoonani aku la lakou i ke Akua o ka lani .
66011014	Ua hala ka lua o ka auwe ; aia hoi ke kolu o ka auwe , e hiki koke mai ia .
66011015	Puhi ae la ka anela ahiku ; a nui loa iho la na leo ma ka lani , e i mai ana , Ua lilo ke aupuni o ke ao nei no ko kakou Haku , a no kona Kristo ; a oia ke Alii e mau loa ana i ke ao pau ole .
66011016	A o na lunakahiko he iwakaluakumamaha , e noho ana ma ko lakou nohoalii imua o ke Akua , moe iho la ko lakou maka ilalo , a hoomana i ke Akua ;
66011017	I aku la , Ke hoomaikai aku nei makou ia oe , e ka Haku , ke Akua mana loa , ka mea e noho la , a o ka mea mamua , a o ka mea i hiki mai ana ; no ka mea , ua lawe oe i kou mana nui iho , a ua hoomalu oe i ke aupuni .
66011018	Ua huhu aku la ko na aina , a ua hiki mai kou inaina , a me ka manawa o ka poe make , i hookolokoloia lakou , a i haawiia no hoi ka uku no kau poe kauwa , no ka poe kaula , a me ka poe haipule , a me ka poe i makau i kou inoa , no ka poe liilii , a no ka poe nui ; i luku mai oe i ka poe nana i luku i ko ka honua .
66011019	A ua weheia ae la ka luakini o ke Akua ma ka lani , a ikeia'ku la ka pahu o kana berita , maloko o kona luakini ; alaila , nui iho la ka uila , a me na leo , a me na hekili , a me ke olai , a me ka hua hekili he nui loa .
66012001	Ua ikeia aku la kekahi mea kupanaha loa ma ka lani ; he wahine i hoaahuia i ka la , a aia hoi ka mahina malalo o kona wawae , a o na hoku umikumamalua , oia kona leialii .
66012002	Ua hapai oia , a uwe nui aku la ia , i ke nahu keiki , a me ka eha e hanau ai .
66012003	A ike hou ia aku la ma ka lani kekahi mea kupanaha hou ; aia hoi he deragona nui ulaula , ehiku ona poo , a he umi pepeiaohao , a ma kona mau poo , ehiku leialii .
66012004	Huki mai la kona huelo i ka hapakolu o na hoku o ka lani , a kiola iho la ia lakou ilalo i ka honua . Ku mai la ua deragona nei , imua o ka wahine e hanau ana , e ai aku i kana keiki i kona wa e hanau ai .
66012005	Hanau mai la oia , he keikikane , he mea e hoomalu i na lahuikanaka a pau me ke kookoo hao . Ua kailiia'ku la kana keiki iluna i ke Akua a ma kona nohoalii .
66012006	Holo aku la ua wahine la i ka waonahele ma kahi a ke Akua i hoomakaukau ai nona , i hanai lakou ia ia malaila i na la hookahi tausani elua haneri me kanaono .
66012007	A he kaua no ma ka lani : kaua mai o Mikaela a me kona poe anela i ka deragona ; a kaua aku ka deragona a me kona poe anela ;
66012008	Aole hoi i lanakila aku , aole hoi i loaa ia ia kahi e noho hou ai ma ka lani .
66012009	Kipakuia'ku la ua deragona nui nei , oia hoi ka mookahiko i kapaia o ka diabolo , a o Satana , nana no i hoowalewale mai i ko ke ao nei a pau . Kiolaia mai la oia i ka honua , a kiola pu ia mai la kona poe anela .
66012010	A lohe aku la au i ka leo nui ma ka lani , i ae la , Ua hiki mai la ke ola , a me ka mana , a me ke aupuni o ko kakou Akua , a me ka mana o kona Kristo ; no ka mea , ua kipakuia'ku la ka mea hoino i ko kakou poe hoahanau , ka mea nana lakou i hoino i ka po a me ke ao , imua o ke Akua .
66012011	Ma ke koko o ke Keikihipa lakou i lanakila ai maluna ona , a ma ka olelo a lakou i hoike aku ai ; a makemake ole lakou i ko lakou ola iho a hiki i ka make .
66012012	Nolaila , e olioli oukou , e na lani , a me ka poe e noho la malaila . Auwe hoi i ka poe e noho la ma ka honua a ma ka moana ! no ka mea , ua iho mai o ka diabolo ia oukou me ka inaina nui , no ka mea , ua ike oia , he pokole kona wa .
66012013	A ike ae la ka deragona , ua kipakuia oia ilalo i ka honua , alaila , hoomaau ae la ia i ka wahine i hanau i ke keiki kane .
66012014	Haawiia mai la i ka wahine elua eheu o ka aeto nui , i lele aku ai oia i ka waonahele , i kona wahi , ua hanaiia oia malaila i ka makahiki , a me na makahiki , a me ka hapa o ka makahiki , mai ke alo aku o ua moo la .
66012015	Luai aku la ua moo nei i ka wai mawaho o kona waha , a kahe aku la mahope o ka wahine e like me ka muliwai , i lawe aku ai oia ia ia ma ka wai .
66012016	Kokua aku la ka honua , mamuli o ka wahine ; a hamama aku la i kona waha , a moni iho la i ka muliwai a ka deragona i luai aku ai ma kona waha aku .
66012017	Inaina aku la ka deragona i ka wahine , a hele aku la ia e kaua me ka poe i koe o kana poe keiki , o ka poe i malama i ke kanawai o ke Akua , a hoomau i ka hoike ana ia Iesu .
66013001	Ku iho la au ma ke one o ke kai , a ike aku la i kekahi holoholona e hoea mai ana , mailoko mai o ke kai , me na pepeiaohao he umi a me na poo ehiku , a ma kona mau pepeiaohao , he umi leialii , a maluna o kona mau poo na inoa o ka hoomainoino .
66013002	A o ua holoholona la a'u i ike ai , ua like ia me ka leopadi , a o kona wawae ua like me ko ka bea , o kona waha me ka waha o ka liona . A haawi hoi ka deragona ia ia i kona mana a me kona nohoalii a me ka ikaika nui .
66013003	A ike au , ua eha hoi kekahi o kona mau poo , aneane make ; a hoolaia'ku la kona eha make . Mahalo aku la ko ke ao nei a pau mamuli o ka holoholona .
66013004	Hoomana aku la lakou i ka deragona nana i haawi i ka ikaika no ua holoholona la ; a hoomana lakou i ka holoholona , i ae la , Owai la ka mea like me ia holoholona ? owai hoi ka mea hiki ke kaua aku ia ia ?
66013005	A ua haawiia ka waha e olelo i na mea nui a me na mea hoomainoino : a ua haawiia mai nana e hana i na malama hookahi kanaha a me kumamalua .
66013006	Hoaka ae la oia i kona waha e hoomainoino i ke Akua , e hoomainoino i kona inoa , a me kona halelewa a me ka poe e noho la ma ka lani .
66013007	Ua haawiia mai nana e kaua i na haipule , a e lanakila maluna o lakou ; a ua haawiia mai la nana ka mana maluna o na ohana a pau , a me na olelo a pau , a me na lahuikanaka a pau .
66013008	A e hoomana aku ia ia ka poe a pau e noho ana ma ka honua , ka poe aole i kakauia ko lakou inoa ma ka buke o ke ola a ke Keikihipa , ka mea i pepehiia mai ka hookumu ana mai o ka honua nei .
66013009	Ina he pepeiao ko kekahi , e hoolohe mai ia .
66013010	Ina e alakai pio aku kekahi , oia kekahi e hele pio . O ka mea pepehi aku me ka pahikaua , e pepehiia oia me ka pahikaua . Eia ka hoomanawanui a me ka manaoio o ka poe haipule .
66013011	A ike aku la au i kahi holoholona hou e hoea mai ana , mailoko mai o ka honua ; elua ona pepeiaohao e like me ke keikihipa , a olelo ae la ia e like me ka deragona .
66013012	Hana iho la no ia me ka mana a pau o ka holoholona mua ma kona alo , a nana no i hoohuli i ka honua a me ka poe e noho ana maluna iho , e hoomana i ka holoholona mua nona ka eha make i hoolaia .
66013013	A hana iho la ia i na mea kupanaha loa , a hoohaule mai la oia i ke ahi , mai ka lani mai a ka honua imua i ke alo o kanaka ;
66013014	A hoowalewale oia i ka poe i noho ma ka honua , ma na mea kupanaha i haawiia mai nana e hana , imua o ka holoholona . I mai kela i ka poe e noho ana ma ka honua , e hana lakou i kii no ka holoholona i loaa ka eha i ka pahikaua , a ola hoi .
66013015	A ua haawiia mai nana e hookomo i ke ola iloko o ua kii nei o ka holoholona , i olelo mai ke kii o ka holoholona , a nana no e pepehi a make ka poe a pau i hoomana ole i ke kii o ka holoholona .
66013016	Nana no i hana aku i ka poe uuku a me ka poe nui , i ka poe waiwai a me ka poe hune , i ka poe paa ole , a me ka poe paa , e haawi ia lakou i hoailona ma ko lakou lima akau , a i ole ia , ma ko lakou lae :
66013017	I ole ai e hiki i kekahi ke kuai aku a kuai mai , ke loaa ole ia ia ka hoailona , ka inoa o ka holoholona , a o ka heluna paha o kona inoa .
66013018	Maanei no ke akamai : o ka mea noonoo , e helu oia i ka heluna o ua holoholona nei ; no ka mea , oia no ka heluna o ke kanaka , a o kona heluna eono haneri ia me ke kanaonokumamaono .
66014001	Nana aku la au , aia hoi , ku mai la ke Keikihipa ma ka mauna o Ziona , a me ia pu hookahi haneri me kanahakumamaha tausani , me ka inoa o kona Makua i kakauia ma ko lakou lae .
66014002	A lohe aku la au i ka leo , mai ka lani mai , e like me ka halulu ana o na waikahe he nui , a e like me ka halulu ana o ka hekili nui ; a o ka leo a'u i lohe ai , ua like me ka hookani ana a ka poe i hookani ma ko lakou mau lira .
66014003	Mele iho la lakou i ke mele hou imua o ka nohoalii , a imua o na mea ola eha , a imua o na lunakahiko . Aole e hiki i kekahi ke ao ia mele , o ka poe hookahi haneri me kanahakumamaha tausani wale no , ka poe i kuaihoolaia'e mai ka honua aku .
66014004	Oia ka poe , aole i haumia i na wahine ; no ka mea , he poe puupaa lakou . Oia ka poe hahai i ke Keikihipa i kona wahi a pau i hele aku ai . Oia ka poe i kuaihoolaia maiwaena ae o na kanaka , i hua mua no ke Akua a no ke Keikihipa .
66014005	Aole i loaa ka wahahee iloko o ko lakou waha ; no ka mea , ua hala ole lakou .
66014006	A ike aku la au i kekahi anela hou e lele ana iwaena o ka lani , ia ia ka euanelio mau loa , e ao ai i ka poe e noho la ma ka honua , a i ko na aina a pau , a me na ohana , a me na olelo , a me na lahuikanaka ;
66014007	I mai la ia me ka leo nui , E makau i ke Akua , a e hoonani aku ia ia ; no ka mea , ua hiki mai ka hora o kona hoopai ana : e kukuli hoomaikai i ka mea nana i hana ka lani a me ka honua , a me ke kai , a me na wai puna .
66014008	Hahai aku la ka lua o na anela , i mai la , Ua haule , ua haule o Babulona , ke kulanakauhale nui , no ka mea , ua hoinu aku la oia i ko na aina a pau i ka waina o ka ukiuki no kona moe kolohe ana .
66014009	Hahai aku la ka anela ekolu ia lakou , e olelo ana me ka leo nui , Ina e hoomana aku kekahi i ka holoholona a me kona kii , a kauia hoi kona hoailona ma kona lae , a ma kona lima paha ,
66014010	E inu oia i ka waina o ko ke Akua ukiuki , i ukuhiia iloko o ke kiaha o kona inaina , aohe mea e mananalo ai . A e hoomainoinoia oia , i ke ahi a me ka luaipele , imua o na anela hoano a imua o ke Keikihipa .
66014011	Pii ae la ka uahi o ko lakou hoomainoinoia , ia ao aku ia ao aku : aole oluolu iki , i ke ao a me ka po , ka poe i hoomana i ka holoholona a me kona kii , a o na mea hoi a pau i loaa ka hoailona o kona inoa .
66014012	Maanei no ka hoomanawanui ana o ka poe haipule , ka poe malama i na kauoha a ke Akua me ka manaoio ia Iesu .
66014013	Lohe aku la au i ka leo , mai ka lani mai , i mai la , E palapala oe , Pomaikai ka poe make , ke make iloko o ka Haku , ma keia hope aku : he oiaio , wahi a ka Uhane , i hoomaha lakou i ko lakou luhi ; a ke hahai nei no hoi ka lakou mau hana me lakou .
66014014	Ike aku la au , aia hoi , he ao keokeo , a aia maluna o ke ao e noho ana kekahi ua like me ke Keiki a ke kanaka , a maluna o kona poo , ke leialii gula , a maloko o kona lima , he pahikakiwi oi loa .
66014015	Puka mai la iwaho kekahi anela hou , mailoko mai o ka luakini , hea mai la me ka leo nui , i ka mea e noho ana maluna o ke ao , E hookomo oe i kau pahikakiwi , a e hoiliili ; no ka mea , ua hiki mai ka hora e hoiliili ai ; ua oo hoi ka ai o ka honua .
66014016	O ka mea e noho ana ma ke ao , hookomo iho la ia i kana pahikakiwi ma ka honua , a hoiliiliia iho la ko ka honua .
66014017	Puka mai la kekahi anela hou , mailoko mai o ka luakini , ma ka lani , he pahikakiwi no hoi kana , ua oi loa .
66014018	Puka mai la kekahi anela hou mai ke kuahu mai , he mana no kona maluna o ke ahi ; hea mai la ia me ka leo nui loa i ka mea ia ia ka pahikakiwi oi , i mai la , E hookomo oe i kau pahikakiwi oi , a e hoiliili i na ahuiwaina o ke kumuwaina o ka honua ; no ka mea , ua oo loa kona hua .
66014019	Hookomo iho la ua anela la i kana pahikakiwi ma ka honua , a hoiliili iho la i na kumuwaina o ka honua , a kiola aku la iloko o ka lua kaomi waina nui o ko ke Akua ukiuki .
66014020	A ua hahiia ka lua kaomi waina , mawaho o ke kulanakauhale , a hu mai la ke koko mai ka lua mai , a hiki iluna i ke kaula waha o na lio , no na setadia hookahi tausani , me na haneri keu eono .
66015001	Ike aku la au i kekahi hoailona hou ma ka lani , he nui a kupanaha loa , ehiku anela me na mea ino ehiku , hope loa ; no ka mea , ma ia mau mea ua hookoia ko ke Akua inaina .
66015002	A ike aku la au , he mea ua like me ka moana aniani , i hui pu ia me ke ahi ; a o ka poe i lanakila maluna o ka holoholona a me kona kii , a me kona hoailona , a me ka heluna o kona inoa , e ku ana lakou maluna o ka moana aniani , a ia lakou na lira o ke Akua .
66015003	Mele mai la lakou i ke mele a Mose , ke kauwa a ke Akua a me ke mele a ke Keikihipa , e olelo ana , He nui a he kupanaha loa kau hana , e ka Haku , ke Akua Mana loa ; he pono a he oiaio kou mau aoao , e ke Alii o na lahuikanaka .
66015004	Owai ka mea e makau ole ia oe , e ka Haku , a e hoonani ole i kou inoa ? no ka mea , o oe wale no ka Hemolele ; a e hele mai no hoi ko na aina a pau , a e kukuli hoomaikai imua ou ; no ka mea , ua maopopo ka pono o kou hoopai ana .
66015005	Mahope o keia mau mea , ike aku la au , a ua weheia ka luakini o ka halelewa hoike , ma ka lani :
66015006	A puka mai la na anela ehiku mailoko mai o ka luakini , me na mea ino ehiku , ua aahuia i ka lole olona aiai keokeo , ua kaeiia ko lakou umauma i na kaei gula .
66015007	Haawi mai la kekahi o na mea ola eha , na ka poe anela ehiku i ehiku huewai gula , ua piha i ka inaina o ke Akua , e ola mau ana ia ao aku ia ao aku .
66015008	Ua piha hoi ka luakini i ka uahi , mai ka nani mai o ke Akua a me ka mana ona : aole i hiki i kekahi ke komo iloko o ka luakini , a pau i ka hookoia na mea ino ehiku a kela poe anela ehiku .
66016001	A lohe aku la au i ka leo nui mai ka luakini mai , e olelo ana i na anela ehiku , O hele oukou , a e ninini aku i na hue ehiku o ko ke Akua inaina maluna iho o ka honua .
66016002	Hele aku la ka mua , ninini aku la i kona hue maluna iho o ka honua ; a puu mai la ka hehe , inoino pono ole maluna o ka poe kanaka i loaa ka hoailona o ka holoholona , a i hoomana aku i kona kii .
66016003	A ninini aku la ka anela alua i kona hue iloko o ke kai ; a lilo iho la ia i mea e like me ke koko o ke kanaka make ; a make no na mea ola a pau maloko o ke kai .
66016004	A ninini aku la ka anela ekolu i kona hue ma na muliwai a me na punawai ; a lilo lakou i koko .
66016005	A lohe aku au i ka anela o na wai , i ka i ana mai , Pono no oe , e ka Haku , e ka mea e noho la , a me ka mea mua , ka mea hemolele , no ka mea , ua hoopai oe i keia mau mea .
66016006	No ka mea , ua hookahe lakou i ke koko o ka poe haipule , a me ka poe kaula , a ua haawi aku oe i ke koko na lakou e inu , ua ku pono no ia ia lakou .
66016007	A lohe aku la au i kekahi ma ke kuahu , e i mai ana , Oia no , e ka Haku ke Akua mana loa , he oiaio a he pololei kou hoopai ana .
66016008	Ninini aku la ka anela eha i kona hue maluna iho o ka la ; a ua haawiia mai nana e hoowela i kanaka i ka ahi .
66016009	A wela iho la na kanaka i ka wela nui , a kuamuamu aku la i ka inoa o ke Akua , ka mea nona ka mana maluna o keia mau ino : aole hoi i mihi lakou e hoonani ai ia ia .
66016010	Ninini aku la ka anela elima i kona hue maluna o ka nohoalii o ka holoholona ; a pouli iho la kona aupuni , a nahu iho la lakou i ko lakou elelo no ka eha nui ,
66016011	A kuamuamu aku la i ke Akua o ka lani no na eha o lakou a no na mai hehe , aole hoi i mihi i ka lakou hana ana .
66016012	Ninini aku la ka anela eono i kona hue maluna o ka muliwai nui o Euperate ; a maloo iho la kona wai , i hoomakaukauia ke ala no na'lii ma ka hikina a ka la .
66016013	A ike aku la au i na uhane haukae ekolu e like me na rana , mailoko mai o ka waha o ka deragona , a me ka waha o ka holoholona , a me ka waha o ke kaula wahahee .
66016014	He poe uhane daimonio keia , e hana ana i na mea kupanaha , e hele ana hoi i na'lii o ka honua nei a pau , e hoakoakoa ia lakou i ke kaua o kela la nui o ke Akua mana loa .
66016015	Aia hoi , e hele mai au me he aihue la . Pomaikai ka mea makaala , a malama hoi i kona aahu , i ole ia e hele kapa ole , a ike mai lakou i kona hilahila .
66016016	A hoakoakoa iho la oia ia lakou i kahi i kapaia , ma ka olelo Hebera , o Aremagedona .
66016017	Ninini aku la ka anela ehiku i kona hue ma ka lewa ; a puka mai la ka leo nui mailoko mai o ka luakini o ka lani , mai ka nohoalii mai , i mai la , Ua pau .
66016018	Alaila anapu mai la na uila , a he mau leo hoi , a me na hekili ; a he olai nui kekahi , aole hoi he olai nui me ka ikaika e like me neia , mai ka wa mai o ka noho ana o kanaka ma ka honua nei .
66016019	A maheleia ae la ke kulanakauhale nui , a lilo i ekolu , a haule iho la na kulanakauhale o na lahuikanaka ; a hoomanao iho ke Akua ia Babulona nui i haawi ia ia i ke kiaha o ka waina o ka ikaika o kona inaina .
66016020	Holo aku la na mokupuni a pau , aole hoi i ike hou ia na kuahiwi .
66016021	Haule iho la , mai ka lani mai iluna o kanaka , ka huahekili nui e like me na talena ; a kuamuamu aku la na kanaka i ke Akua no ka ino o ka huahekili ; no ka mea , he ino nui loa ia .
66017001	Hele mai la kekahi o na anela ehiku , ia lakou na hue ehiku , a kamailio mai ia'u , i mai la , Hele mai ; na'u no e hoike aku ia oe i ke ahewaia o ka wahine hookamakama nui e noho ana maluna o na wai nui .
66017002	Me ia no i moe kolohe ai na'lii o ka honua , a ua ona hoi ka poe e noho la ma ka honua i ka waina o kona moe kolohe ana .
66017003	Kai ae la ia ia'u ma ka uhane a i ka waonahele ; a ike aku la au he wahine e noho ana maluna o ka holoholona ula , paapu i na inoa o ke kuamuamu , ehiku ona poo a he umi pepeiaohao .
66017004	Ua hoaahuia ka wahine i ka lole poni a me ka ula , ua hoonaniia e ke gula , a me ka pohaku maikai , a me na momi ; he kiaha gula ma kona lima , ua piha i na mea hoopailua a me na mea paumaele o kona moe kolohe ana .
66017005	A ua palapalaia ka inoa ma kona lae , KA MEA HUNA , BABULONA NUI , KA MAKUWAHINE O NA WAHINE HOOKAMAKAMA A ME NA MEA HOOPAILUA O KA HONUA .
66017006	A ike aku la au i ua wahine la , ua ona i ke koko o ka poe haipule , a me ke koko o ka poe hoike aku ia Iesu ; a i ko'u ike ana , kahaha aku la au , me ka manao kahaha nui loa .
66017007	I mai la ka anela ia'u , No ke aha la oe e kahaha mai nei ? Na'u no e hai aku ia oe i ka mea huna o ka wahine , a me ka holoholona nana ia i lawe , ehiku hoi ona mau poo , a he umi pepeiaohao .
66017008	O ka holoholona au i ike ai , mamua ia , i keia wa hoi , aole ; a mahope e pii mai no ia mailoko mai o ka lua hohonu , a e hele ana i ka make . E kahaha hoi ka poe noho ma ka honua , ka poe aole i kakauia ko lakou inoa ma ka buke o ke ola mai ka hookumu ana mai o ka honua , i ko lakou ike ana i ka holoholona , i ka mea mamua , a i keia wa aole , a e noho ana hoi .
66017009	Eia hoi ka naau akamai . Oia mau poo ehiku , ehiku ia mau puu o kahi a ka wahine e noho ai maluna iho o lakou .
66017010	Ehiku hoi alii . Elima o lakou i haule , a eia hoi kekahi , a o kekahi aole i hiki mai i neia wa : a hiki mai ia , e noho no ia i ka wa pokole .
66017011	A o ka holoholona , ka mea mamua , aole hoi i neia wa , oia ka walu , a no na mea ehiku no hoi ia , a ke hele aku nei i ka make .
66017012	A o na pepeiaohao he umi au i ike ai , he umi ia mau alii , i loaa ole ia lakou ke aupuni i neia wa ; aka , e loaa no ia lakou ka mana , e like me na'lii , no ka hora hookahi , me ua holoholona la .
66017013	Hookahi no a lakou nei manao , a e haawi no lakou i ko lakou mana a me ko lakou ikaika i ka holoholona .
66017014	E kaua aku lakou nei i ke Keikihipa , a e lanakila mai ke Keikihipa maluna o lakou ; no ka mea , oia ka Haku o na haku , a me ke Alii o na'lii ; a o ka poe pu me ia , ua heaia mai lakou , a ua waeia hoi , a ua paulele pono .
66017015	I mai la kela ia'u , O na wai au i ike ai , o kahi noho ai a ka wahine hookamakama , oia na lahuikanaka , a me na lehulehu , a me na aupuni , a me na olelo .
66017016	A o na pepeiaohao he umi au i ike ai , a me ka holoholona , e huhu lakou nei i ka wahine hooka makama , a e hao lakou ia ia , a e hele wale oia , a e ai hoi lakou i kona io , a e puhi aku ia ia i ke ahi .
66017017	No ka mea , ua haawi ke Akua na ko lakou naau e hana i kona makemake , a e lokahi ka manao e haawi i ko lakou aupuni i ka holoholona , a pau ka olelo a ke Akua i ka hookoia .
66017018	A o ka wahine au i ike ai , oia ke kulanakauhale nui , e hooalii ana maluna o na'lii o ka honua .
66018001	Mahope iho o keia mau mea , ike aku au i ka anela hou e iho ana mai ka lani mai , me ka mana nui : ua hoomalamalamaia ka honua ma kona nani .
66018002	Hea mai la ia me ka leo nui , i mai la , Ua haule , ua haule o Babulona , ka mea nui , a ua lilo ia i wahi noho ai no na daimonio , a i wahi paa no na uhane haukae a pau , a i hale e paa ai na manu haumia a hoopailua a pau .
66018003	No ka mea , ua inu no ko na aina a pau i ka waina o ka ukiuki o kona moe kolohe ana , a ua moe kolohe pu me ia na'lii o ka honua nei , a ua waiwai loa ka poe kalepa o ka honua , no ka nui loa o kona noho lealea ana .
66018004	A lohe hou aku la au i kekahi leo , mai ka lani mai , e olelo ana , E ko'u poe kanaka , e hele mai oukou mawaho ona , i ole oukou e lilo i mau hoalawe pu i kona hewa , a i loaa ole ia oukou kona mau pilikia .
66018005	No ka mea , ua hoopili aku kona hewa i ka lani , a ua hoomanao ke Akua i kona mau hala .
66018006	E haawi aku nana , e like me kana i haawi mai ai , e hoopapalua hoi ia me na mea a pau ana i hana mai ai ; me ke kiaha ana i ukuhi mai ai , malaila e ukuhi papalua aku ai nana .
66018007	E like me ka nui o kona hoonani ana ia ia iho , a me kona noho ana ma ka lealea nui , pela e haawi aku ai ia ia i ka eha a me ka uwe ana : no ka mea , ua olelo oia iloko o kona naau , Ke noho nei au he aliiwahine , aole au he wahinekanemake , aole hoi au e ike i ka uwe ana .
66018008	Nolaila , i ka la hookahi e hiki mai ai kona mau ino , o ka make , a me ke kanikau , a me ka wi : a e puhi loa ia no hoi ia i ke ahi ; no ka mea , ua ikaika loa ka Haku , ke Akua ka mea e hoopai ana ia ia .
66018009	A o na'lii o ka honua , ka poe i moe kolohe me ia , a i noho pu me ka pakela lealea , e uwe lakou a e kanikau ia ia , i ka wa a lakou e ike aku ai i ka uahi o kona aa ana ;
66018010	E ku no lakou ma kahi loihi e aku no ka makau i kona eha , me ka olelo iho , Auwe , auwe , o kela kulanakauhale nui , o Babulona , ke kulanakauhale ikaika ! no ka mea , i ka hora hookahi , ua hiki mai kou hoopai ana .
66018011	A e uwe no hoi ka poe kalepa o ka honua , a e kanikau ia ia ; no ka mea , aole e kuai hou aku kekahi i ko lakou waiwai .
66018012	O ka waiwai , o ke gula , a me ke kala , a me na pohaku maikai , a me na momi , a me ka palule makalii , a me ka lole makue , a me ka lole pahee a me ka ula , a me na laau ala a pau , a me na ipu nihoelepane a pau , a me na ipu laau maikai a pau , a me ke keleawe , a me ka hao , a me ka pohaku keokeo ,
66018013	A me ke kinamona , a me na mea ala , a me ka mura , a me ka libano , a me ka waina , a me ka aila , a me ka palaoa aiai , a me ka hua palaoa , a me na holoholona , a me na hipa , a me na lio , a me na halekaa , a me na kino , a me na uhane o kanaka .
66018014	A o na hua a kou naau i kuko ai , ua lilo ia mai ou aku , a ua lilo no hoi na mea momona a pau , a me na mea hanohano , aole loa e loaa ia oe ua mau mea la .
66018015	O ka poe i kuai ia mau mea , a loaa ko lakou waiwai malaila , e ku loihi e aku lakou no ka makau i kona eha , a e uwe no hoi lakou me ke kanikau ;
66018016	A e olelo mai hoi , Auwe , auwe , kela kulanakauhale nui , i aahuia i ka ie nani , a me ka lole makue , a me ka lole pahee , a i hoonaniia i ke gula , a me ka pohaku maikai , a me na momi !
66018017	No ka mea , i ka hora hookahi ua lilo keia waiwai nui , i mea ole . A o na alii moku a pau , a me na mea a pau ma na moku , a me na luina , a me ka poe a pau i kalepa ma ka moana , ku aku la lakou ma kahi loihi e aku ;
66018018	A ike lakou i ka uahi o kona aa ana , hea aku la lakou , i aku la , Heaha ka mea like me keia kulanakauhale nui !
66018019	A hoolei lakou i ka lepo maluna iho o ko lakou poo , a hea aku la me ka uwe a me ke kanikau , i aku la , Auwe , auwe , o ke kulanakauhale nui , kahi i waiwai ai ka poe mea moku a pau loa ma ka moana , no kona pakela maikai ! no ka mea , i ka hora hookahi , ua hooliloia oia i mea ole .
66018020	E ka lani , e hauoli oe maluna ona , o oukou hoi , e ka poe lunaolelo hemolele , a me na kaula , no ka mea , ua hoohewa ke Akua ia ia no oukou .
66018021	Lawe iho la kekahi anela ikaika i ka pohaku , me he pohaku kaapalaoa nui la , a kiola aku la i ke kai , i aku la , Pela e kiola ikaika ia'ku ai o Babulona , ke kulanakauhale nui , aole hoi e loaa hou aku .
66018022	Aole hoi e lohe hou ia maloko ou ka leo o ka poe hookanikani , a me ka poe himeni , a me ka poe hokiokio a me ka poe puhi pu ; aole hoi e loaa hou aku maloko ou kekahi kahuna o kekahi hana ; aole no hoi e lohe hou ia iloko ou ka halulu ana o ka pohaku kaapalaoa ;
66018023	Aole e ike hou ia iloko ou ka malamalama o ke kukui ; aole e lohe hou ia iloko ou ka leo o ke kane mare a me ka wahine mare ; no ka mea , o kou poe kalepa , he poe hanohano lakou o ka honua ; no ka mea , ua puni wale ko na aina a pau i kou kilokilo ana .
66018024	Maloko ona i loaa'i ke koko o na kaula , a me ka poe haipule , a me na mea a pau i pepehiia ma ka honua nei .
66019001	A mahope iho o keia mau mea , lohe aku la au i ka leo nui o ke anaina nui loa ma ka lani , e olelo ana , Haleluia ; ke ola a me ka hanohano a me ka nani a me ka mana , i ka Haku ko kakou Akua .
66019002	No ka mea , he oiaio a he pono kana hoopai ana ; no ka mea , ua hoahewa oia i ka wahine hookamakama nui , nana i hoohaumia i ka honua , i kona hookamakama ana , a ua hoopai hoi i ke koko o kana poe kauwa ma kona lima .
66019003	Olelo hou iho la lakou , Haleluia . A pii mau aku la kona uahi iluna ia ao aku , ia ao aku .
66019004	Moe iho la na lunakahiko , he iwakaluakumamaha , a me na mea ola eha , a hoomana aku la i ke Akua , i ka mea e noho ana maluna o ka nohoalii , i ae la , Amene ; Haleluia .
66019005	A puka mai la ka leo , mai ka nohoalii mai , i mai la , E hoonani oukou i ko kakou Akua , e na kauwa ana a pau , a me ka poe e makau ia ia , o ka poe liilii , a me ka poe nui .
66019006	A lohe aku la au i ka leo o kekahi poe nui loa , a ua like hoi me ka halulu ana o na wai he nui , a me ka halulu ana o na hekili ikaika loa , i ae la , Haleluia ; no ka mea , ke hoomalu nei ka Haku ko kakou Akua mana loa i ke aupuni .
66019007	E olioli kakou , a e hauoli hoi , a e hoonani aku ia ia ; no ka mea , ua hiki mai ka mare ana o ke Keikihipa , a ua hoomakaukau kana wahine ia ia iho .
66019008	A ua haawiia mai nona e aahu i ka lole nani , keokeo aiai ; no ka mea , o ka lole nani , oia ka pono o ka poe haipule .
66019009	I mai la kela ia'u , E palapala oe penei , Pomaikai ka poe i heaia i ka ahaaina mare a ke Keikihipa . I mai la kela ia'u , oia no na olelo oiaio a ke Akua .
66019010	A moe iho la au ilalo i kona wawae e hoomana ia ia . I mai kela ia'u , Uoki kau : owau no kou hoakauwa , kekahi o kou poe hoahanau e hoike ana ia Iesu ; e hoomana i ke Akua : no ka mea , o ka Uhane ia ia ka wanana , oia ka i hoike ia Iesu .
66019011	Ike aku la au i ka lani e hamama ana , a aia hoi , he lio keokeo ; a o ka mea e noho ana maluna iho ona , ua kapaia , o Hoopono , a o Oiaio , a ma ka pono oia e hoopai aku ai , a e kaua aku ai hoi .
66019012	A ua like kona mau maka me ka lapalapa o ke ahi , a ua nui loa na leialii maluna o kona poo ; a ua palapalaia kona inoa , aole hoi he mea ike , oia wale iho no .
66019013	Ua aahuia hoi oia i ka aahu i hooluuia i ke koko ; a ua kapaia kona inoa , o Ka Logou a ke Akua .
66019014	Hahai mai la ia ia ka poe kaua o ka lani ma na lio keokeo , a ua aahuia i ka lole nani keokeo aiai .
66019015	A puka mai la , mailoko mai o kona waha , he pahikaua oi , i mea e hahau ai i ko na aina ; a e hoomalu oia ia lakou me ke kookoo hao . A nana no e hahi i ka lua waina o ka ukiuki o ka inaina o ke Akua mana loa .
66019016	A ma kona aahu a ma kona uha ua palapalaia ka inoa , KE ALII O NA ' LII , A ME KA HAKU O NA HAKU .
66019017	A ike aku la au i kekahi anela e ku ana ma ka la , a hea mai la ia me ka leo nui , i mai la i na manu a pau e lele ana ma ka lewa , E hele mai , e akoakoa oukou i ka ahaaina a ke Akua nui ;
66019018	I ai oukou i ka io o na'lii , a me ka io o na lunatausani , a me ka io o ka poe ikaika , a me ka io o na lio , a me ko ka poe i noho iluna iho o lakou , a me ka io o na mea a pau , o na haku , a me ko na kauwa , a me ko ka poe liilii , a me ko ka poe nui .
66019019	A ike aku la au i ka holoholona , a me na'lii o ka honua , a me ko lakou poe kaua i akoakoa , e kaua aku i ka mea e noho ana maluna o ka lio a me kona puali kaua .
66019020	A paa iho la ka holoholona , a me ke kaula wahahee pu me ia , ka mea hana i na mea kupanaha imua ona , a pela ia i hoowalewale ai i ka poe i loaa ka hoailona o ka holoholona , a me ka poe i hoomana aku i kona kii . A ua kiola ola ia aku laua a elua iloko o ka loko ahi e aa ana i ka luaipele .
66019021	A pepehiia iho la ke koena i ka pahikaua o ka mea e noho ana i ka lio , i ka mea i puka aku mailoko aku o kona waha . A maona iho la na manu a pau i ko lakou io .
66020001	Ike aku la au i kekahi anela e iho mai ana , mai ka lani mai , me ke ki o ka luahohonu , a he kaulahao nui ma kona lima .
66020002	A lalau aku la ia i ka deragona , kela moo kahiko , oia hoi o ka diabolo , a o Satana hoi , a nakinaki iho la ia ia a paa i na makahiki hookahi tausani ;
66020003	A kiola aku la ia ia iloko o ka luahohonu , pani iho la , a hoailona iho la ia ia , i ole ia e hoowalewale hou aku i ko na aina , a pau na makahiki hookahi tausani ; a mahope iho o keia mau mea , e kuu hou ia'ku oia no kekahi manawa pokole .
66020004	A ike aku la au i na nohoalii , a noho lakou maluna iho , a ua haawiia na lakou e hoopai aku . A ike aku la au i na uhane o ka poe i okiia ko lakou poo no ka hoike ana ia Iesu , a no ka olelo a ke Akua , a me ka poe i hoomana ole i ka holoholona a me kona kii , aole hoi i loaa kona hoailona ma ko lakou lae , aole hoi ma ko lakou lima ; ola pu lakou me Kristo a hoomalu pu me ia i na makahiki hookahi tausani .
66020005	Aole i ola ke koena o ka poe make a pau ia mau makahiki hookahi tausani . Oia ke ala mua ana .
66020006	Pomaikai a hoano hoi ke kanaka ke loaa ia ia ke ala mua ana ; aole e lanakila ka make alua maluna o lakou , aka , e lilo no lakou i poe kahuna no ke Akua a no Kristo , a na lakou e hoomalu pu me ia i na makahiki hookahi tausani .
66020007	A pau ia tausani makahiki , alaila e kuuia'ku o Satana , mai kona wahi paa ;
66020008	A e hele hou ia e hoowalewale i ko na aina , ma na kihi eha o ka honua , ia Goga a me Magoga , e hoakoakoa ia lakou i ke kaua ; a ua like ka nui o lakou me ke one o ke kai .
66020009	A hele lakou ma ka palahalaha o ka honua , a puni iho la kahi hoomoana'i ka poe hoano a me ke kulanakauhale aloha . Iho mai la ke ahi mai ke Akua , mai ka lani mai , a luku iho la ia lakou .
66020010	Kiolaia'ku la o ka diabolo , nana lakou i hoowalewale , i ka loko o ke ahi a me ka luaipele , kahi o ka holoholona a me ke kaula wahahee , a e hoomainoino mau ia lakou i ke ao a me ka po , ia ao aku ia ao aku .
66020011	Ike aku la au i ka nohoalii keokeo nui , a me ka mea e noho ana iluna iho , holo aku la ka honua a me ka lani mai kona alo aku ; aole i loaa hou kahi no laua .
66020012	A ike aku la au i ka poe make , i ka poe uuku a me ka poe nui , e ku ana imua o ke Akua , a weheia iho la na buke : a weheia no hoi kekahi buke hou , oia hoi ka buke o ke ola . Ua hookolokoloia ka poe make ma na mea i palapalaia iloko o na buke , mamuli o ka lakou hana ana .
66020013	Haawi mai la ke kai i ka poe make maloko ona ; a haawi mai ka make a me ka po i ka poe make iloko o laua ; a hoopaiia kela mea keia mea o lakou , e like me ka lakou hana ana .
66020014	Kiolaia'ku la ka make a me ka po , iloko o ka loko o ke ahi ; oia ka make alua .
66020015	A i ole i palapalaia kekahi iloko o ka buke o ke ola , kiolaia'ku la oia i ka loko ahi .
66021001	Ike aku la au i ka lani hou a me ka honua hou ; no ka mea , ua lilo ka lani mua a me ka honua mua ; aole hoi he kai hou aku .
66021002	Owau no o Ioane , ike aku la au i ka iho ana mai o ke kulanakauhale hoano o Ierusalema hou , mai ke Akua , mai ka lani mai , ua makaukau , e like me ka wahine mare i kahikoia no kana kane .
66021003	A lohe aku la au i ka leo nui , mai ka lani mai , i ka i ana , Aia ka halelewa o ke Akua me kanaka , a e noho ana oia me lakou , a e lilo lakou i kanaka nona , a e noho pu ke Akua me lakou i Akua no lakou .
66021004	A na ke Akua no e holoi i na waimaka a pau , mai ko lakou maka aku ; aole he make hou aku , aole kaumaha , aole uwe , aole hoi he mea e eha ai ; no ka mea , ua pau na mea kahiko i ka lilo aku .
66021005	I mai la ka mea i noho ma ka nohoalii , Aia hoi , ke hana hou nei au i na mea a pau . I mai la kela ia'u , E palapala oe ; no ka mea , he pono keia mau olelo , he oiaio .
66021006	I hou mai ia ia'u , Ua pau ; owau no ke Alepa a me ka Omega , ke kumu a me ka welau . O ka mea makewai , e haawi wale aku au nana i ka wai puna o ke ola .
66021007	O ka mea lanakila , e ili mai keia mau mea a pau nona ; a e lilo wau i Akua nona , a oia hoi , i keiki na'u .
66021008	Aka , o ka poe hopohopo , a me ka poe hoomaloka , a me ka poe i hoopailuaia , a me ka poe pepehi kanaka , a me ka poe moe kolohe , a me ka poe hoopiopio , a me ka poe hoomanakii , a me ka poe hoopunipuni a pau , e loaa ia lakou ko lakou puu ma ka loko e aa mau loa ana i ke ahi a me ka luaipele ; oia ka make alua .
66021009	Hele mai la kekahi o na anela ehiku e paa ana i na hue ehiku i piha i na ino hope loa ehiku , a kamailio mai ia'u , i mai la , E hele mai , a e hoike aku au ia oe i ka wahine mare , o ka wahine hoi a ke Keikihipa .
66021010	Lawe ae la ia ia'u ma ka Uhane , i ke kuahiwi nui a kiekie loa , a hoike mai la ia'u i ke kulanakauhale laa ia Ierusalema , e iho mai ana , mai ka lani , mai ke Akua mai ,
66021011	Me ka nani o ke Akua : a ua like kona alohilohi me ka pohaku maikai loa , e like me ka pohaku iasepi , moakaka me he aniani la ;
66021012	Ua paa hoi i ka pa nui kiekie , he umi a me kumamalua puka komo , a ma na puka he umikumamalua anela , a maluna iho , ua kakauia na inoa , oia hoi na inoa o na ohana umikumamalua o na keiki a Iseraela .
66021013	Ma ka hikina , ekolu puka ; a ma ka aoao akau , ekolu puka ; a ma ka aoao hema , ekolu puka ; a ma ke komohana , ekolu puka .
66021014	He umikumamalua pohaku kumu o ka pa o ua kulanakauhale la , a ma ia mau pohaku , na inoa o ka poe lunaolelo a ke Keikihipa , he umikumamalua .
66021015	A o ka mea i kamailio mai ia'u , aia no ia ia he ana he ohe gula , i mea e ana ai i ke kulanakauhale , a me kona mau puka a me kona pa .
66021016	Eha aoao o ia kulanakauhale , a ua like ka loa me ka laula . A ana iho la ia i ke kulanakauhale me ka ohe , he umikumamalua tausani setadia . Ua like no ka loa a me ka laula , a me ke kiekie .
66021017	Ana iho la ia i kona pa , akahi haneri kubita a me kanahakumamaha , ma ke ana ana o ke kanaka , oia hoi ko ka anela .
66021018	He pa iasepi kona pa , a o ke kulanakauhale , he gula aiai , e like me ke aniani aiai .
66021019	Ua hoonaniia ke kumu o ka pa i na pohaku maikai a pau loa . O ke kumu mua o ka hooku ana , he iasepi ; o ka lua , he sapeiro ; o ke kolu , he kalekedona ; o ka ha , he omaomao ;
66021020	A o ka lima , he saredonuka ; a o ke ono , he saredio ; a o ka hiku , he kerusolito ; a o ka walu , he berulo ; a o ka iwa , he topazo ; a o ka umi , he kurusoperaso ; a o ke kumamakahi , he huakineto ; a o ke kumamalua , he ametuseto .
66021021	A o ka puka umikumamalua , he mau momi ia he umikumamalua , hookahi puka , hookahi no ia momi . A o ke alanui o ua kulanakauhale la , he gula aiai e like me ke aniani olinolino .
66021022	Aole au i ike aku he luakini maloko ona ; no ka mea , o ka Haku o ke Akua mana loa , a me ke Keikihipa , oia ko laila luakini .
66021023	Aole pono ka la ma ia kulanakauhale , aole hoi ka mahina , i mea e malamalama ai maloko ; no ka mea , ua hoomalamalama mai ka nani o ke Akua ia wahi , a o ke Keikihipa , oia kona malamalama .
66021024	A e hele na lahuikanaka i hoolaia ma ko laila malamalama ; a e lawe aku no na'lii o ka honua i ko lakou nani a me ka hanohano maloko o ia wahi .
66021025	Aole e paniia kona mau puka i ke ao ; aole hoi po malaila .
66021026	A e lawe mai no lakou i ka nani a me ka hanohano o na lahuikanaka iloko ona .
66021027	Aole hoi e komo aku iloko o ia wahi , kekahi mea haumia , aole he mea e hana ma ka ino , a me ka wahahee ; o ka poe wale no i palapalaia iloko o ka buke o ke ola a ke Keikihipa .
66022001	Kuhikuhi mai la oia ia'u i ka muliwai o ka wai ola , a akaka e like me ke aniani , puka mai la ia mai ka nohoalii mai o ke Akua a o ke Keikihipa .
66022002	A mawaena o kona alanui a ma kela kapa keia kapa o ka muliwai , o ka laau o ke ola , e hua ana i ka hua he umikumamalua ke ano , akahi malama , akahi hua ana . A o na lau o ka laau , oia ka mea e ola'i na lahuikanaka .
66022003	Aole loa he mea ino malaila ; a aia maloko o ia wahi ka nohoalii o ke Akua a me ke Keikihipa , a e malama kana poe kauwa ia ia .
66022004	A e ike aku no lakou i kona maka ; a aia hoi kona inoa ma ko lakou mau lae .
66022005	Aole po malaila , aole hoi make kukui , a me ka malamalama o ka la ; no ka mea , na ka Haku na ke Akua no e hoomalamalama ia lakou : a e lilo lakou i mau alii a i ke ao pau ole .
66022006	I mai la kela ia'u , Ua pololei keia mau olelo , ua oiaio : a o ka Haku o ke Akua o ka poe kaula hemolele , hoouna mai la oia i kona anela , e hai mai i kana poe kauwa i na mea e hana koke ia mai .
66022007	Eia hoi , e hele koke mai no au , pomaikai ka mea malama i na olelo o ka wanana o keia buke .
66022008	Owau , o Ioane nei ka mea i ike a i lohe hoi i neia mau mea : a i ka wa a'u i lohe ai a ike aku ai hoi , moe iho la au e hoomana aku ma na wawae o ka anela nana i hoike mai ia'u i neia mau mea .
66022009	I mai la kela ia'u , Uoki kau : no ka mea , owau no kou hoakauwa , kekahi o na kaula , kou mau hoahanau , ka poe e malama i na olelo o keia buke . E hoomana i ke Akua .
66022010	I mai la kela ia'u , Mai hoopaa i ka wepa i na olelo o ka wanana o keia buke ; no ka mea , ua kokoke mai ka manawa .
66022011	O ka mea hewa , e mau no kona hewa ; a o ka mea paumaele , e mau no kona paumaele ; a o ka mea pono , e mau no kona pono ; a o ka mea hemolele , e mau no kona hemolele .
66022012	Eia hoi , e hele koke mai au , a eia no ia'u ka'u uku , a e haawi aku au i kela mea a i keia mea e like me kana hana ana .
66022013	Owau no ka Alepa a me ka Omega , ke kumu a me ka welau , ka mua a me ka hope .
66022014	Pomaikai ka poe malama i kona mau kanawai , i hiki ke loaa ia lakou ko ka laau o ke ola , i komo aku hoi ma na puka , iloko o ke kulanakauhale .
66022015	Aia mawaho , na ilio , a me na mea hoopiopio , a me na moe kolohe , a me na pepehi kanaka , a me ka poe hoomanakii , a me ka poe a pau i makemake a hana aku hoi ma ka wahahee .
66022016	Owau , o Iesu , ua hoouna aku au i ko'u anela , e hoike aku ia oukou i keia mau mea ma na ekalesia . Owau no ke kumu a me ka mamo a Davida ; owau no ka hokuao malamalama .
66022017	Ke olelo mai nei ka Uhane a me ka wahine mare ; E hele mai . A e olelo hoi ka mea lohe , E hele mai . A o ka mea makewai la , e hele mai ia . A o ka mea makemake , e lawe wale ia i ka wai o ke ola .
66022018	Ke hoike aku nei au i ka poe a pau i lohe i ka olelo o ka wanana o keia buke , Ina e hookui mai kekahi i ka mea hou me keia mau olelo , na ke Akua no e hookui mai me ia kanaka , na mea ino i palapalaia maloko o keia buke :
66022019	A ina e lawe aku kekahi i kekahi olelo o ka buke o keia wanana , na ke Akua no e lawe aku i kona kuleana mai loko aku o ka laau o ke ola , a mai loko aku o ke kulanakauhale hoano , a mai waena aku o na mea i palapalaia maloko o keia buke .
66022020	Ke i mai nei ka mea nana i hoike mai i keia mau mea , E oiaio no , e hele koke mai no au . Amene . E hele mai oe , e ka Haku , e Iesu .
66022021	O ke aloha o ka Haku , o Iesu Kristo , me oukou a pau . Amene .
